{
  "S04bsu016_u:0": "(Gv 1)",
  "S04bsu016_u:1": "// Gaṇḍavyūhasūtram //",
  "S04bsu016_u:2": "1 // nidānaparivartaḥ /",
  "S04bsu016_u:3": "// om namaḥ sarvabuddhabodhisattvebhyaḥ //",
  "S04bsu016_u:4": "evaṃ mayā śrutam /",
  "S04bsu016_u:5_0": "ekasmin samaye bhagavān śrāvastyāṃ viharati sma jetavane 'nāthapiṇḍadasyārāme mahāvyūhe",
  "S04bsu016_u:5_1": "kūṭāgāre sārdhaṃ pañcamātrairbodhisattvasahasraiḥ samantabhadramañjuśrībodhisattvapūrvaṃgamaiḥ /",
  "S04bsu016_u:6": "yaduta jñānottarajñāninā ca bodhisattvena mahāsattvena /",
  "S04bsu016_u:7": "sattvottarajñāninā ca /",
  "S04bsu016_u:8": "asaṅgottarajñāninā ca /",
  "S04bsu016_u:9": "kusumottarajñāninā ca /",
  "S04bsu016_u:10": "sūryottarajñāninā ca /",
  "S04bsu016_u:11": "candrottarajñāninā ca /",
  "S04bsu016_u:12": "vimalottarajñāninā ca /",
  "S04bsu016_u:13": "vajrottarajñāninā ca /",
  "S04bsu016_u:14": "virajottarajñāninā ca /",
  "S04bsu016_u:15": "vairocanottarajñāninā (Gv 2) ca /",
  "S04bsu016_u:16": "bodhisattvena mahāsattvena //",
  "S04bsu016_u:17": "jyotirdhvajena ca /",
  "S04bsu016_u:18": "merudhvajena ca /",
  "S04bsu016_u:19": "ratnadhvajena ca /",
  "S04bsu016_u:20": "asaṅgadhvajena ca /",
  "S04bsu016_u:21": "kusumadhvajena ca /",
  "S04bsu016_u:22": "vimaladhvajena ca /",
  "S04bsu016_u:23": "sūryadhvajena ca /",
  "S04bsu016_u:24": "ruciradhvajena ca /",
  "S04bsu016_u:25": "virajadhvajena ca /",
  "S04bsu016_u:26": "vairocanadhvajrena ca bodhisattvena mahāsattvena //",
  "S04bsu016_u:27": "ratnatejasā ca /",
  "S04bsu016_u:28": "mahātejasā ca /",
  "S04bsu016_u:29": "jñānavajratejasā ca /",
  "S04bsu016_u:30": "vimalatejasā ca /",
  "S04bsu016_u:31": "dharmasūryatejasā ca /",
  "S04bsu016_u:32": "puṇyaparvatatejasā ca /",
  "S04bsu016_u:33": "jñānāvabhāsatejasā ca /",
  "S04bsu016_u:34": "samantaśrītejasā ca /",
  "S04bsu016_u:35": "samantaprabhatejasā ca /",
  "S04bsu016_u:36": "samantaprabhaśrītejasā ca bodhisattvena mahāsattvena //",
  "S04bsu016_u:37": "dhāraṇīgarbheṇa ca /",
  "S04bsu016_u:38": "gaganagarbheṇa ca /",
  "S04bsu016_u:39": "padmagarbheṇa ca /",
  "S04bsu016_u:40": "ratnagarbheṇa ca /",
  "S04bsu016_u:41": "sūryagarbheṇa ca /",
  "S04bsu016_u:42": "guṇaviśuddhigarbheṇa ca /",
  "S04bsu016_u:43": "dharmasamudragarbheṇa ca /",
  "S04bsu016_u:44": "vairocanagarbheṇa ca /",
  "S04bsu016_u:45": "nābhigarbheṇa ca /",
  "S04bsu016_u:46": "padmaśrīgarbheṇa ca bodhisattvena mahāsattvena //",
  "S04bsu016_u:47": "sunetreṇa ca /",
  "S04bsu016_u:48": "viśuddhanetreṇa ca /",
  "S04bsu016_u:49": "vimalanetreṇa ca /",
  "S04bsu016_u:50": "asaṅganetreṇa ca /",
  "S04bsu016_u:51": "samantadarśananetreṇa ca /",
  "S04bsu016_u:52": "suvilokitanetreṇa ca /",
  "S04bsu016_u:53": "avalokitanetreṇa ca /",
  "S04bsu016_u:54": "utpalanetreṇa ca /",
  "S04bsu016_u:55": "vajranetreṇa ca /",
  "S04bsu016_u:56": "ratnanetreṇa ca /",
  "S04bsu016_u:57": "gagananetreṇa ca /",
  "S04bsu016_u:58": "samantanetreṇa ca bodhisattvena mahāsattvena //",
  "S04bsu016_u:59": "devamukuṭena ca /",
  "S04bsu016_u:60": "dharmadhātupratibhāsamaṇimukuṭena ca /",
  "S04bsu016_u:61": "bodhimaṇḍamukuṭena ca /",
  "S04bsu016_u:62": "digvairocanamukuṭena ca /",
  "S04bsu016_u:63": "sarvabuddhasaṃbhūtagarbhamaṇimukuṭena ca /",
  "S04bsu016_u:64": "sarvalokadhātūdgatamukuṭena ca /",
  "S04bsu016_u:65": "samantavairocanamukuṭena ca /",
  "S04bsu016_u:66": "anabhibhūtamukuṭena ca /",
  "S04bsu016_u:67": "sarvatathāgatasiṃhāsanasaṃpratiṣṭhitamaṇimukuṭena ca /",
  "S04bsu016_u:68": "samantadharmadhātugaganapratibhāsamukuṭena ca bodhisattvena mahāsattvena //",
  "S04bsu016_u:69": "brahmendracuḍena ca /",
  "S04bsu016_u:70": "nāgendracūḍena ca /",
  "S04bsu016_u:71": "sarvabuddhanirmāṇapratibhāsacūḍena ca /",
  "S04bsu016_u:72": "bodhimaṇḍacūḍena ca /",
  "S04bsu016_u:73": "sarvapraṇidhānasāgaranirghoṣamaṇirājacūḍena ca /",
  "S04bsu016_u:74": "sarvatathāgataprabhāmaṇḍalapramuñcanamaṇiratnanigarjitacūḍena ca /",
  "S04bsu016_u:75": "sarvākāśatalāsaṃbhedavijñaptimaṇiratnavibhūṣitacūḍena ca /",
  "S04bsu016_u:76": "sarvatathāgatavikurvitapratibhāsadhvajamaṇirājajālasaṃchāditacūḍena ca /",
  "S04bsu016_u:77": "sarvatathāgatadharmacakranirghoṣacūḍena ca /",
  "S04bsu016_u:78": "sarvatryadhvanāmacakranirghoṣacūḍena ca bodhisattvena mahāsattvena //",
  "S04bsu016_u:79": "mahāprabheṇa ca /",
  "S04bsu016_u:80": "vimalaprabheṇa ca /",
  "S04bsu016_u:81": "vimalatejaḥprabheṇa ca /",
  "S04bsu016_u:82": "ratnaprabheṇa ca /",
  "S04bsu016_u:83": "virajaprabheṇa ca /",
  "S04bsu016_u:84": "jotiṣprabheṇa ca /",
  "S04bsu016_u:85": "dharmaprabheṇa ca /",
  "S04bsu016_u:86": "śāntiprabheṇa ca /",
  "S04bsu016_u:87": "sūryaprabheṇa ca /",
  "S04bsu016_u:88": "vikurvitaprabheṇa ca /",
  "S04bsu016_u:89": "devaprabheṇa ca bodhisattvena mahāsattvena //",
  "S04bsu016_u:90": "puṇyaketunā ca /",
  "S04bsu016_u:91": "jñānaketunā ca /",
  "S04bsu016_u:92": "dharmaketunā ca /",
  "S04bsu016_u:93": "abhijñāketunā (Gv 3) ca /",
  "S04bsu016_u:94": "prabhāketunā /",
  "S04bsu016_u:95": "kusumaketunā ca /",
  "S04bsu016_u:96": "bodhiketunā ca /",
  "S04bsu016_u:97": "brahmaketunā ca /",
  "S04bsu016_u:98": "samantāvabhāsaketunā ca /",
  "S04bsu016_u:99": "maṇiketunā ca bodhisattvena mahāsattvena //",
  "S04bsu016_u:100": "brahmaghoṣeṇa ca /",
  "S04bsu016_u:101": "sāgaraghoṣeṇa ca /",
  "S04bsu016_u:102": "dharaṇīnirnādaghoṣeṇa ca /",
  "S04bsu016_u:103": "lokendraghoṣeṇa ca /",
  "S04bsu016_u:104": "śailendrarājasaṃghaṭṭanaghoṣeṇa ca /",
  "S04bsu016_u:105": "sarvadharmadhātuspharaṇaghoṣeṇa ca /",
  "S04bsu016_u:106": "sarvadharmadhātusāgaranigarjitaghoṣeṇa ca /",
  "S04bsu016_u:107": "sarvamāaramaṇḍalapramardanaghoṣeṇa ca /",
  "S04bsu016_u:108": "mahākaruṇānayameghanigarjitaghoṣeṇa ca /",
  "S04bsu016_u:109": "sarvajagadduḥkhapraśāntyāśvāsanaghoṣeṇa ca bodhisattvena mahāsattvena /",
  "S04bsu016_u:110": "dharmodgatena ca /",
  "S04bsu016_u:111": "viśeṣodgatena ca /",
  "S04bsu016_u:112": "jñānodgatena",
  "S04bsu016_u:113": "ca / puṇyasumerūdgatena ca /",
  "S04bsu016_u:114": "guṇaprabhāvodgatena ca /",
  "S04bsu016_u:115": "yaśodgatena ca /",
  "S04bsu016_u:116": "samantāvabhāsodgatena ca /",
  "S04bsu016_u:117": "mahāmaitryudgatena ca /",
  "S04bsu016_u:118": "jñānasaṃbhārodgatena ca /",
  "S04bsu016_u:119": "tathāgatakulagotrodgatena ca bodhisattvena mahāsattvena //",
  "S04bsu016_u:120": "prabhāśriyā ca /",
  "S04bsu016_u:121": "pravaraśriyā ca /",
  "S04bsu016_u:122": "samudgataśriyā ca /",
  "S04bsu016_u:123": "vairocanaśriyā ca /",
  "S04bsu016_u:124": "dharmaśriyā ca /",
  "S04bsu016_u:125": "candraśriyā ca /",
  "S04bsu016_u:126": "gaganaśriyā ca /",
  "S04bsu016_u:127": "ratnaśriyā ca /",
  "S04bsu016_u:128": "ketuśriyā ca /",
  "S04bsu016_u:129": "jñānaśriyā ca bodhisattvena mahāsattvena //",
  "S04bsu016_u:130": "śailendrarājena ca /",
  "S04bsu016_u:131": "dharmendrarājena ca /",
  "S04bsu016_u:132": "jagadindrarājena ca /",
  "S04bsu016_u:133": "brahmendrarājena ca /",
  "S04bsu016_u:134": "gaṇendrarājena ca /",
  "S04bsu016_u:135": "devendrarājena ca /",
  "S04bsu016_u:136": "śāntendrarājena ca /",
  "S04bsu016_u:137": "acalendrarājena ca /",
  "S04bsu016_u:138": "ṛṣabhendrarājena ca /",
  "S04bsu016_u:139": "pravarendrarājena ca bodhisattvena mahāsattvena //",
  "S04bsu016_u:140": "praśāntasvareṇa ca /",
  "S04bsu016_u:141": "asaṅgasvareṇa ca /",
  "S04bsu016_u:142": "dharaṇīnirghoṣasvareṇa ca /",
  "S04bsu016_u:143": "sāgaranigarjitasvareṇa ca /",
  "S04bsu016_u:144": "meghanirghoṣasvareṇa ca /",
  "S04bsu016_u:145": "dharmāvabhāsasvareṇa ca /",
  "S04bsu016_u:146": "gagananirghoṣasvareṇa ca /",
  "S04bsu016_u:147": "sarvasattvakuśalamūlanigarjitasvareṇa ca /",
  "S04bsu016_u:148": "pūrvapraṇidhānasaṃcodanasvareṇa ca /",
  "S04bsu016_u:149": "māramaṇḍalanirghoṣasvareṇa ca bodhisattvena mahāsattvena //",
  "S04bsu016_u:150": "ratnabuddhinā ca /",
  "S04bsu016_u:151": "jñānabuddhinā ca /",
  "S04bsu016_u:152": "gaganabuddhinā ca /",
  "S04bsu016_u:153": "asaṅgabuddhinā ca /",
  "S04bsu016_u:154": "vimalabuddhinā ca /",
  "S04bsu016_u:155": "viśuddhabuddhinā ca /",
  "S04bsu016_u:156": "tryadhvāvabhāsabuddhinā ca /",
  "S04bsu016_u:157": "viśālabuddhinā ca /",
  "S04bsu016_u:158": "samantāvalokabuddhinā ca /",
  "S04bsu016_u:159": "dharmadhātunayāvabhāsabuddhinā ca bodhisattvena mahāsattvena //",
  "S04bsu016_u:160": "evaṃpramukhaiḥ pañcamātrairbodhisattvasahasraiḥ sarvaiḥ samantabhadrabodhisattvacaryāpraṇidhānābhiniryātairasaṅgagocaraiḥ sarvabuddhakṣetraspharaṇatayā /",
  "S04bsu016_u:161": "anantakāyādhiṣṭhānaiḥ sarvatathāgatopasaṃkramaṇatayā /",
  "S04bsu016_u:162": "anāvaraṇacakṣurmaṇḍalaviśuddhaiḥ sarvabuddhavikurvitadarśanatayā /",
  "S04bsu016_u:163": "vijñaptiṣvapramāṇagataiḥ sarvatathāgatābhisaṃbodhimukhopasaṃkramaṇāpratiprasrabdhatayā /",
  "S04bsu016_u:164": "anantālokaiḥ sarvabuddhadharmasamudranayajñānāvabhāsapratilabdhatayā /",
  "S04bsu016_u:165": "anantakalpākṣīṇaguṇanirdeśaiḥ pratisaṃvidviśuddhyā /",
  "S04bsu016_u:166": "ākāśadhātuparamajñānagocaraviśuddhyanigṛhītairyathāśayajagadrūpakāyasaṃdarśanatayā /",
  "S04bsu016_u:167": "vitimirairniḥsattvanirjīvasattvadhātuparijñayā /",
  "S04bsu016_u:168": "gaganasamaprajñaiḥ sarvadharmadhāturaśmijālaspharaṇatayā /",
  "S04bsu016_u:169_0": "pañcabhiśca śrāvakamaharddhikaśataiḥ sarvaiḥ satyanayasvabhāvābhisaṃbuddhairbhūtakoṭipratyakṣagatairdharmaprakṛtyavatīrṇairbhavasamudroccalitaistathāgatagaganagocaraiḥ",
  "S04bsu016_u:169_1": "saṃyojanānuśayavāsanāvinivartitairasaṅgālayanilayairgaganaśāntavihāribhirbuddhakāṅkṣāvimativicikitsāsamucchinnaiḥ",
  "S04bsu016_u:169_2": "buddhajñānasamudrādhimuktipathāvatīrṇaiḥ //",
  "S04bsu016_u:170": "lokendraiśca pūrvajinakṛtādhikāraiḥ",
  "S04bsu016_u:171": "sarvajagaddhitasukhapratipannairanadhīṣṭakalyāṇamitraiḥ (Gv 4)",
  "S04bsu016_u:172_0": "parasattvarakṣāpratipannaiḥ lokaviśeṣavartijñānasukhavatīrṇaiḥ",
  "S04bsu016_u:172_1": "sarvasattvāparityāgacittairbuddhaśāsanagocaraniryātaistathāgataśāsanarakṣāpratipannairbuddhavaṃśasaṃdhāraṇapraṇidhinirjātaistathāgatakulagotrasaṃbhavābhimukhaiḥ",
  "S04bsu016_u:172_2": "sarvajñatājñānābhilāṣibhiḥ //",
  "S04bsu016_u:173_0": "atha khalu teṣāṃ bodhisattvānāṃ saparivārāṇāṃ teṣāṃ ca śrāvakamaharddhikānāṃ teṣāṃ",
  "S04bsu016_u:173_1": "ca lokendrāṇāṃ saparivārāṇāmetadabhavatna śakyaṃ sadevakenāpi lokena tathāgataviṣayaṃ",
  "S04bsu016_u:173_2": "tathāgatajñānagocaraṃ tathāgatādhiṣṭhānaṃ tathāgatabalaṃ tathāgatavaiśāradyaṃ tathāgatasamādhiṃ",
  "S04bsu016_u:173_3": "tathāgatavihāraṃ tathāgatādhipatyaṃ tathāgatakāyaṃ tathāgatajñānamavagantuṃ vā avagāhituṃ",
  "S04bsu016_u:173_4": "vā adhimoktuṃ vā prajñātuṃ vā vijñātuṃ vā vicārayituṃ vā vibhāvayituṃ vā vibhājituṃ",
  "S04bsu016_u:173_5": "vā prabhāvayituṃ vā parasattvasaṃtāneṣu vā pratiṣṭhāpayitum,",
  "S04bsu016_u:174_0": "anyatra tathāgatādhiṣṭhānena tathāgatavikurvitena tathāgatānubhāvena tathāgatapūrvaprāṇidhānena",
  "S04bsu016_u:174_1": "pūrvabuddhasukṛtakuśalamūlatayā kalyāṇamitraparigraheṇa śraddhānayanajñānapariśuddhyā",
  "S04bsu016_u:174_2": "udārādhimuktyavabhāsapratilambhena bodhisattvādhyāśayapariśuddhyā adhyāśayasarvajñatāpraṇidhānaprasthānena /",
  "S04bsu016_u:175_0": "apyeva nāma bhagavānasmākaṃ yathāśayānāṃ bodhisattvānāṃ sarveṣāṃ ca sattvānāmāśaya",
  "S04bsu016_u:175_1": "vimātratayā adhimuktinānātvatayā pratibodhanānātvatayā vacanasaṃketanānātvaprāptānāṃ",
  "S04bsu016_u:175_2": "nānādhipateyabhūmipratiṣṭhitānāṃ nānendriyaviśuddhānāṃ nānāśayaprayogānāṃ nānācetanāviṣayāṇāṃ",
  "S04bsu016_u:175_3": "nānātathāgataguṇaniśritānāṃ nānādharmanirdeśadigabhimukhānāṃ pūrvasarvajñatāprasthānaṃ ca saṃdarśayet /",
  "S04bsu016_u:176": "pūrvabodhisattvapraṇidhānābhinirhāraṃ ca saṃdarśayet /",
  "S04bsu016_u:177": "pūrvabodhisattvapāramitāmaṇḍalaviśuddhiṃ ca saṃdarśayet /",
  "S04bsu016_u:178": "pūrvabodhisattvabhūmyākramaṇavikurvitaṃ ca saṃdarśayet /",
  "S04bsu016_u:179": "pūrvabodhisattvacaryāmaṇḍalābhinirhāraparipūriṃ ca saṃdarśayet /",
  "S04bsu016_u:180": "pūrvabodhisattvayānābhinirhāravyūhāvabhāsaṃ ca saṃdarśayet /",
  "S04bsu016_u:181": "pūrvabodhisattvamārgavyūhapariśuddhiṃ ca saṃdarśayet /",
  "S04bsu016_u:182": "pūrvabodhisattvaniryāṇanayasāgarābhinirhāravyūhānapi saṃdarśayet /",
  "S04bsu016_u:183": "pūrvabodhisattvasamudāgamavikurvitasāgaravyūhānapi saṃdarśayet /",
  "S04bsu016_u:184": "bodhisattvapūrvayogasamudrānapi saṃdarśayet /",
  "S04bsu016_u:185": "abhisaṃbodhimukhavikurvitasāgarānapi saṃdarśayet /",
  "S04bsu016_u:186": "tathāgatadharmacakrapravartanavikurvitavṛṣabhitāmapi saṃdarśayet /",
  "S04bsu016_u:187": "tathāgatabuddhakṣetrapariśuddhivikurvitasāgarānapi saṃdarśayet /",
  "S04bsu016_u:188": "tathāgatasattvadhātuvinayopāyamukhānyapi saṃdarśayet /",
  "S04bsu016_u:189": "tathāgatasarvajñatādharmanagarādhipateyatāmapi saṃdarśayet /",
  "S04bsu016_u:190": "tathāgatasarvasattvamārgāvabhāsānapi saṃdarśayet /",
  "S04bsu016_u:191": "tathāgatasattvabhavanapraveśavikurvitānyapi saṃdarśayet /",
  "S04bsu016_u:192": "tathāgatasattvadakṣiṇāpratigrahāṃśca saṃdarśayet /",
  "S04bsu016_u:193": "tathāgatasarvasattvapuṇyadakṣiṇādeśanāprātihāryāṇyapi saṃdarśayet /",
  "S04bsu016_u:194": "tathāgatasarvasattvacittagatiṣu buddhapratibhāsavijñaptīrapi saṃdarśayet /",
  "S04bsu016_u:195": "tathāgatasattvavikurvitaprātihāryāṇyapi saṃdarśayet /",
  "S04bsu016_u:196": "tathāgatasarvasattvadeśanānuśāsanīprātihāryāṇyapi saṃdarśayet /",
  "S04bsu016_u:197": "tathāgatasarvasattvācintyabuddhasamādhigocaravikurvitānyapi saṃdarśayediti //",
  "S04bsu016_u:198_0": "atha khalu bhagavāṃsteṣāṃ bodhisattvānāṃ cetasaiva cetaḥparivitarkamājñāya mahākaruṇāśarīraṃ",
  "S04bsu016_u:198_1": "mahākaruṇāmukhaṃ mahākaruṇāpūrvaṃgamaṃ mahākaruṇādharmagaganayānugamaṃ siṃhavijṛmbhitaṃ nāma (Gv 5)",
  "S04bsu016_u:199": "samādhiṃ samāpadyate sma jagadvirocanavyūham /",
  "S04bsu016_u:200": "samanantarasamāpannasya ca bhagavato mahāvyūhaḥ kūṭāgāro 'nantamadhyavipulaḥ saṃsthito 'bhūt /",
  "S04bsu016_u:201_0": "aparājitavajradharaṇītalavyūhaḥ sarvamaṇiratnarājajālasaṃsthitabhūmitalamanekaratnapuṣpābhikīrṇo",
  "S04bsu016_u:201_1": "mahāmaṇiratnasuvikīrṇo vaiḍūryastambhopaśobhito jagadvirocanamaṇirājasuvibhaktālaṃkāraḥ",
  "S04bsu016_u:201_2": "sarvaratnayamakasaṃghāto jāmbūnadamaṇiratnakūṭopaśobhitaḥ sarvaratnaniryūhatoraṇaharmyagavākṣāsaṃkhyeyavedikāviśuddhavyūhaḥ",
  "S04bsu016_u:201_3": "sarvalokendrasadṛśamaṇiratnavyūho jagatsāgaramaṇiratnavyūhaḥ sarvamaṇiratnasaṃchāditaḥ",
  "S04bsu016_u:201_4": "samucchritacchatradhvajapatākaḥ sarvadvāratoraṇavyūhamukhairdharmadhāturaśmijālapramuktaspharaṇavyūho",
  "S04bsu016_u:201_5": "bahiranabhilāpyaparṣanmaṇḍalabhūmitalavedikāvyūhaḥ samantadiksopānamaṇiratnakūṭaḥ",
  "S04bsu016_u:201_6": "paramasuvibhaktopaśobhitaḥ /",
  "S04bsu016_u:202": "sarvaṃ ca jetavanaṃ vipulāyāmavistāraṃ saṃsthitamabhūt /",
  "S04bsu016_u:203": "tānyapi ca buddhānubhāvena anabhilāpyabuddhakṣetraparamāṇurajaḥsamānibuddhakṣetrāṇi vipulāyāmavistārāṇi saṃsthitānyabhūvan /",
  "S04bsu016_u:204": "sarvaratnavicitravyūhāni anabhilāpyaratnacitrasaṃsthitabhūmitalāni asaṃkhyeyamaṇiratnaprākāraparikṣiptāni vividharatnatālapaṅktivyūhāni saṃsthitānyabhūvan /",
  "S04bsu016_u:205": "teṣu ca aparimāṇagandhodakanadyo 'nantāvartagandhodakaparipūrṇāḥ sarvaratnapuṣpaughakaluṣāḥ pradakṣiṇavāhinyaḥ sarvabuddhanirghoṣanigarjitavyūhāḥ samavatiṣṭhante sma /",
  "S04bsu016_u:206": "acintyāśca ratnapuṇḍarīkapaṅktayaḥ sarvaratnodgatapraphullapadmavyūhopaśobhitatalāśca ratnavṛkṣāḥ,",
  "S04bsu016_u:207_0": "acintyāśca vicitraratnakūṭāgārapaṅktayaḥ sarvamaṇiratnajālasaṃchannā asaṃkhyeyamaṇiratnaraśmijālāvabhāsavyūhā",
  "S04bsu016_u:207_1": "asaṃkhyeyamaṇiratnavimānasarvamaṇiratnavyūhāḥ sarvagandhakośapramuktāḥ sarvadhūpapaṭalavyūhāḥ saṃsthitā abhūvan /",
  "S04bsu016_u:208": "aparimāṇāśca ratnadhvajāḥ,",
  "S04bsu016_u:209_0": "evam vastradhvajāḥ patākādhvajā ratnapaṭṭadhvajāḥ puṣpadhvajā ābharaṇadhvajā mālyadhvajāḥ",
  "S04bsu016_u:209_1": "sarvaratnakiṅkiṇījāladhvajā maṇirājacchatradhvajāḥ samantāvabhāsaspharaṇamaṇiratnadhvajāḥ",
  "S04bsu016_u:209_2": "sarvatathāgatanāmacakranirghoṣamaṇiratnarājadhvajāḥ siṃhakāntamaṇiratnarājadhvajāḥ",
  "S04bsu016_u:209_3": "sarvatathāgatapūrvayoganigarjanamaṇiratnarājadhvajāḥ sarvadharmadhātupratibhāsadhvajā",
  "S04bsu016_u:209_4": "maṇiratnarājadhvajavyūhāḥ sarvadhvajālaṃkārasamantadiksuvibhaktavyūhāḥ saṃtiṣṭhante",
  "S04bsu016_u:210": "sma / sarvāvacca jetavanamacintyadivyavimānameghagaganatalālaṃkāraṃ saṃsthitamabhūt /",
  "S04bsu016_u:211": "asaṃkhyeyasarvagandhavṛkṣameghasaṃchannālaṃkāram,",
  "S04bsu016_u:212": "anabhilāpyasarvavyūhasumerusaṃchannālaṃkāram,",
  "S04bsu016_u:213": "anabhilāpyavādyatūryameghasarvatathāgatastutisaṃgītimadhuranirghoṣālaṃkāram,",
  "S04bsu016_u:214": "anabhilāpyaratnapadmameghasaṃchannālaṃkāram,",
  "S04bsu016_u:215": "anabhilāpyaratnasiṃhāsanadivyamaṇiratnavastraprajñaptabodhisattvaniṣaṇṇatathāgatastutimeghamadhuranirghoṣālaṃkāram,",
  "S04bsu016_u:216": "anabhilāpyadevendrabimbasadṛśābhimukhamaṇivigrahameghālaṃkāram,",
  "S04bsu016_u:217": "anabhilāpyaśvetamuktijālameghālaṃkāram,",
  "S04bsu016_u:218": "anabhilāpyalohitamuktākūṭāgārameghasaṃchannālaṃkāram,",
  "S04bsu016_u:219": "anabhilāpyavajrasāramuktāmeghapravarṣaṇālaṃkāraṃ saṃsthitamabhūt /",
  "S04bsu016_u:220": "tatkasya hetoḥ?",
  "S04bsu016_u:221": "tathā hi tadacintyaṃ tathāgatakuśalamūlam,",
  "S04bsu016_u:222": "acintyastathāgataśukladharmopacayaḥ,",
  "S04bsu016_u:223": "acintyaṃ tathāgatabuddhavṛṣabhitādhiṣṭhānam,",
  "S04bsu016_u:224": "acintyaṃ tathāgatasarvalokadhātvekakāyaspharaṇavikurvitam,",
  "S04bsu016_u:225": "acintyaṃ sarvatathāgataikakāyapraveśasarvabuddhakṣetravyūhasamavasaraṇādhiṣṭhānasaṃdarśanam acintyaṃ tathāgatānāmekaparamāaṇurajasi sarvadharmadhātupratibhāsavijñaptisaṃdarśanam,",
  "S04bsu016_u:226": "acintyaṃ tathāgatānāmekaromakūpe (Gv 6)",
  "S04bsu016_u:227": "pūrvāntakoṭīgatasarvatathāgataparaṃparāsaṃdarśan,",
  "S04bsu016_u:228": "acintyaṃ tathāgatāmekaraśmimukhasarvalokadhātuparamāṇurajaḥprasarāvabhāsanam,",
  "S04bsu016_u:229": "acintyaṃ tathāgatānāmekaromamukhasarvalokadhātuparamāṇurajaḥsamaṃ nirmitameghasarvabuddhakṣetraspharaṇam,",
  "S04bsu016_u:230": "acintyaṃ tathāgatānāmekaromamukhasarvalokadhātusaṃvartavivartakalpasaṃdarśanaṃ ca /",
  "S04bsu016_u:231": "yathā ca jetavanamevaṃrūpayā buddhakṣetrapariśuddhyā pariśuddhaṃ saṃsthitam,",
  "S04bsu016_u:232_0": "evaṃ daśasu dikṣu dharmadhātuparamākāśadhātuparyavasānāḥ sarvalokadhātavaḥ pariśuddhāḥ",
  "S04bsu016_u:232_1": "saṃsthitā alaṃkṛtāḥ pratimaṇḍitāḥ tathāgatakāyaparisphuṭā jetavanasamavasaraṇā bodhisattvaparipūrṇāḥ",
  "S04bsu016_u:232_2": "tathāgataparṣanmaṇḍalasamudrasuvyavasthitāḥ sarvavyūhameghabhipravarṣaṇāḥ,",
  "S04bsu016_u:233": "sarvaratnaprabhāvabhāsitāḥ sarvamaṇiratnameghapravarṣitālaṃkārāḥ,",
  "S04bsu016_u:234": "sarvakṣetravyūhameghasaṃchannālaṃkārāḥ,",
  "S04bsu016_u:235": "sarvadivyātmabhāvameghapravarṣitālaṃkārāḥ sarvapuṣpameghapravarṣitālaṃkārāḥ,",
  "S04bsu016_u:236": "supuṣpitakośaspharaṇālaṃkārāḥ,",
  "S04bsu016_u:237": "sarvavastrameghanānāraṅgaruciracīvaravarṣapramuktakośāḥ,",
  "S04bsu016_u:238": "sarvamālyadāmahāravyūhameghācchannadhārābhipravarṣaṇālaṃkārāḥ",
  "S04bsu016_u:239_0": "sarvadiksamutthitanānāgandhadhūpameghapaṭalasarvajagaccharīrasadṛśasaṃsthānapravarṣāṇālaṃkārāḥ",
  "S04bsu016_u:239_1": "sarvaratnakusumajālameghācchannaratnajālasūkṣmacūrṇapravarṣaṇālaṃkārāḥ sarvaratnadhvajapatākāmeghadivyakanyāpāṇiparigṛhītagaganatalāvartanaparivartanālaṃkārāḥ",
  "S04bsu016_u:239_2": "sarvaratnapadmavicitraratnapatramaṇḍalordhvadaṇḍādhaḥkesaranibaddhatūryasaṃghaṭṭitamadhuranirghoṣālaṃkārāḥ",
  "S04bsu016_u:239_3": "sarvaratnabimbajālasiṃhapañjaranānāratnacitrahāramālyālaṃkārāḥ saṃsthitāḥ saṃdṛśyante sma //",
  "S04bsu016_u:240": "samanantarasamāpannasya bhagavata evaṃ siṃhavijṛmbhitaṃ tathāgatasamādhim,",
  "S04bsu016_u:241_0": "atha tāvadeva pūrvasyāṃ diśi anabhilāpyabuddhakṣetraparamāṇurajaḥsamānāṃ lokadhātusamudrāṇāṃ",
  "S04bsu016_u:241_1": "pareṇa kanakameghapradīpadhvajāyā lokadhātorvairocanaśrītejorājasya tathāgatasya",
  "S04bsu016_u:241_2": "buddhakṣetrādvairocanapraṇidhānanābhiraśmiprabho nāma bodhisattvo mahāsattvaḥ sārdhamanabhilāpyabuddhakṣetraparamāṇurajaḥsamairbodhisattvaistena",
  "S04bsu016_u:241_3": "bhagavatā anujñātaḥ tataḥ parṣanmaṇḍalasamudrāduccalitvā yena sahālokadhātustenopasaṃkrānto",
  "S04bsu016_u:241_4": "nānāvyūhameghairgaganatalamalaṃkurvan /",
  "S04bsu016_u:242": "yaduta divyapuṣpameghavarṣamabhipravarṣan,",
  "S04bsu016_u:243": "divyagandhameghavarṣaṃ pramuñcan,",
  "S04bsu016_u:244": "divyaratnapadmameghavarṣamabhiprakiran,",
  "S04bsu016_u:245": "divyamālyameghavarṣamavarsṛjan,",
  "S04bsu016_u:246": "divyaratnameghavarṣamabhipravarṣan,",
  "S04bsu016_u:247": "divyābharaṇameghavarṣamabhipravarṣan,",
  "S04bsu016_u:248": "divyaratnacchatrameghānabhinirharan,",
  "S04bsu016_u:249": "vicitranānāraṅgasūkṣmadivyavastrameghavarṣamabhipravarṣan,",
  "S04bsu016_u:250": "divyaratnadhvajapatākāmeghān gaganatale 'dhitiṣṭhan,",
  "S04bsu016_u:251": "ruciraiḥ sarvaratnameghavyūhairgaganatalaṃ spharan,",
  "S04bsu016_u:252_0": "yena bhagavāṃstenopasaṃkramya sārdhaṃ parivāreṇa bhagavantaṃ namaskṛtya pūrvāṃ diśamupaniśritya",
  "S04bsu016_u:252_1": "samantavyūhamaṇiratnajālasaṃchannāni kūṭāgārāṇi dikprabhāsamaṇirājapadmagarbhāṇi",
  "S04bsu016_u:252_2": "ca siṃhāsanānyabhinirmāya nyaṣidatparyaṅkamābhujya cintārājamaṇiratnajālālaṃkārasaṃchannāni",
  "S04bsu016_u:252_3": "bodhisattvaśarīrāṇyadhiṣṭhāya //",
  "S04bsu016_u:253_0": "dakṣiṇāyāṃ diśi anabhilāpyabuddhakṣetraparamāṇurajaḥsamānāṃ lokadhātusamudrāṇāṃ pareṇa",
  "S04bsu016_u:253_1": "vajrasāgaragarbhāyā lokadhātoḥ samantāvabhāsaśrīgarbharājasya tathāgatasya buddhakṣetrād",
  "S04bsu016_u:253_2": "duryodhanavīryavegarājo nāma bodhisattvo mahāsattvaḥ sārdhamanabhilāpyabuddhakṣetraparamāṇurajaḥsamairbodhisattvaiḥ",
  "S04bsu016_u:253_3": "tena ca bhagavatā anujñātaḥ tataḥ parṣanmaṇḍalasamudrāduccalitvā yena sahālokadhātustenopasaṃkrāntaḥ (Gv 7)",
  "S04bsu016_u:254": "sarvagandhadāmajālāvanaddhān sarvalokasamudrānadhitiṣṭhan,",
  "S04bsu016_u:255": "sarvaratnahāradāmajālāvanaddhān sarvabuddhakṣetraprasarānadhitiṣṭhan,",
  "S04bsu016_u:256": "sarvapuṣpadāmahārajālāvanaddhān sarvabuddhakṣetravaṃśānadhitiṣṭhan,",
  "S04bsu016_u:257": "sarvamālyadāmahārajālāvanaddhān sarvabuddhakṣetraparivartānadhitiṣṭhan,",
  "S04bsu016_u:258": "sarvavajrahārādhastalapratiṣṭhānasaṃgṛhītāni sarvabuddhakṣetraparṣanmaṇḍalānyadhitiṣṭhan,",
  "S04bsu016_u:259": "sarvamaṇiratnajālāvanaddhān sarvabuddhakṣetranayānadhitiṣṭhan,",
  "S04bsu016_u:260": "sarvavastradāmasamantaparigrahaparigṛhītān sarvalokadhātūnadhitiṣṭhan sarvaratnabimbahāradāmakalāpajālāvanaddhāni sarvabuddhakṣetrāṇyabhinirharan,",
  "S04bsu016_u:261": "śrīraśmimaṇiratnahāradāmajālāvanaddhāni sarvakṣetrāṇyadhitiṣṭhan,",
  "S04bsu016_u:262": "sarvavyūharaśmyavabhāsavairocanamaṇirājadāmajālāvanaddhāni sarvabuddhakṣetrāṇyadhitiṣṭhan,",
  "S04bsu016_u:263_0": "siṃhakāntamaṇiratnahāradāmajālapratiṣṭhānasaṃgṛhītān sarvalokadhātūnadhitiṣṭhan yena",
  "S04bsu016_u:263_1": "bhagavāstenopasaṃkramya sārdhaṃ parivāreṇa bhagavantaṃ namaskṛtya dakṣiṇāṃ diśamupaniśritya",
  "S04bsu016_u:263_2": "jagadvirocanamaṇikūṭāgārāṇi samantadigvirocanamaṇiratnapadmagarbhāṇi ca siṃhāsanānyabhinirmāya",
  "S04bsu016_u:263_3": "nyaṣīdat paryaṅkamābhujya sarvaratnakusumajālālaṃkārasaṃchannāni bodhisattvaśarīrāṇyadhiṣṭhāya //",
  "S04bsu016_u:264_0": "paścimāyāṃ diśi anabhilāpyabuddhakṣetraparamāṇurajaḥsamānāṃ lokadhātusamudrāṇāṃ pareṇa",
  "S04bsu016_u:264_1": "maṇisumerūvirocanadhvajapradīpāyā lokadhātordharmadhātujñānapradīpasya tathāgatasya",
  "S04bsu016_u:264_2": "buddhakṣetrātsamantaśrīsamudgatarājo nāma bodhisattvaḥ sārdhamanabhilāpyalokadhātusamudraparamāṇurajaḥsamairbodhisattvaistena",
  "S04bsu016_u:264_3": "bhagavatā anujñātaḥ tataḥ parṣanmaṇḍalāduccalitvā yena sahālokadhātustenopasaṃkrānto",
  "S04bsu016_u:264_4": "'nabhilāpyabuddhakṣetraparamāṇurajaḥsamairnānāvarṇagandhadhvajasumerumeghaiḥ sarvadharmadhātuṃ spharan,",
  "S04bsu016_u:265": "anabhilāpyabuddhakṣetraparamāṇurajaḥsamairvividhagandhakusumameghaiḥ sarvadharmadhātuṃ spharan,",
  "S04bsu016_u:266": "anabhilāpyabuddhakṣetraparamāṇurajaḥsamairanekavarṇagandhasumerudhūpameghaiḥ sarvadharmadhātuṃ spharan,",
  "S04bsu016_u:267": "anabhilāpyabuddhakṣetraparamāṇurajaḥsamairvicitravarṇagandhameghaiḥ sarvadharmadhātuṃ spharan,",
  "S04bsu016_u:268": "anabhilāpyabuddhakṣetraparamāṇurajaḥsamaiḥ sarvapariṣkārasadṛśavarṇaiḥ romatejaḥsaṃbhavamaṇirājasumerumeghaiḥ sarvadharmadhātuṃ spharan,",
  "S04bsu016_u:269": "anabhilāpyabuddhakṣetraparamāṇurajaḥsamairnānāprabhāmaṇḍalavyūhajyotirdhvajamaṇiratnasumerumeghaiḥ sarvadharmadhātuṃ spharan,",
  "S04bsu016_u:270": "anabhilāpyabuddhakṣetraparamāṇurajaḥsamairnānāvarṇavajragarbhamaṇirājanānāvyūhaviṣayasumerumeghaiḥ sarvadharmadhātuṃ spharan,",
  "S04bsu016_u:271": "anabhilāpyabuddhakṣetraparamāṇurajaḥsamaiḥ sarvalokadhātupratibhāsaviṣayairjāmbūnadamaṇiratnasumerumeghai sarvadharmadhātuṃ spharan,",
  "S04bsu016_u:272": "anabhilāpyabuddhakṣetraparamāṇurajaḥsamaiḥ sarvaparvatadharmadhātupratibhāsamaṇirājasumerumeghaiḥ saṃchannaṃ gaganatalamadhitiṣṭhan,",
  "S04bsu016_u:273": "anabhilāpyabuddhakṣetraparamāṇurajaḥsamaiḥ sarvatathāgatalakṣaṇapratibhāsamaṇirājasumerumeghaiḥ sarvadharmadhātuviṣayaṃ spharan,",
  "S04bsu016_u:274": "anabhilāpyabuddhakṣetraparamāṇurajaḥsamaiḥ sarvatathāgatapūrvayogapratibhāsasaṃdarśanabodhisattvacaryānirghoṣasvaramaṇirājasumerumeghaiḥ sarvadharmadhātugaganaṃ spharan,",
  "S04bsu016_u:275_0": "anabhilāpyabuddhakṣetraparamāṇurajaḥsamaiḥ sarvatathāgatabodhimaṇḍapratibhāsamaṇirājasumerumeghairdaśa",
  "S04bsu016_u:275_1": "diśaḥ spharan yena bhagavāṃstenopasaṃkramya sārdhaṃ parivāreṇa bhagavantaṃ namaskṛtya",
  "S04bsu016_u:275_2": "paścimāṃ diśamupaniśritya (Gv 8)",
  "S04bsu016_u:276_0": "sarvagandharājaśarīramuktājālasaṃchāditān kūṭāgārān devendrapratibhāsadhvajamaṇiratnapadmagarbhāṇi",
  "S04bsu016_u:276_1": "ca siṃhāsanānyabhinirmāya nyaṣīdat paryaṅkamābhujya suvarṇamaṇirājasaṃchāditāni cintārājamakuṭāvabaddhāni",
  "S04bsu016_u:276_2": "bodhisattvaśarīrāṇyadhiṣṭhāya //",
  "S04bsu016_u:277_0": "uttarāyāṃ diśi anabhilāpyabuddhakṣetraparamāṇurajaḥsamānāṃ lokadhātusamudrāṇāṃ pareṇa",
  "S04bsu016_u:277_1": "ratnavastrāvabhāsadhvajāyāṃ lokadhātau dharmadhātugaganaśrīvairocanasya tathāgatasya",
  "S04bsu016_u:277_2": "buddhakṣetrādasaṅgaśrīrājo nāma bodhisattvo mahāsattvaḥ sārdhamanabhilāpyalokadhātusamudraparamāṇurajaḥsamairbodhisattvaistena",
  "S04bsu016_u:277_3": "bhagavatā anujñātaḥ tataḥ parṣanmaṇḍalasamudrāduccalitvā yena sahālokadhātustenopasaṃkrāntaḥ /",
  "S04bsu016_u:278": "sarvaratnapaṭṭameghālaṃkāram gaganatalamadhitiṣṭhan,",
  "S04bsu016_u:279": "pītavarṇapītanirbhāsaratnavastrameghālaṃkāraṃ gaganatalamadhitiṣṭhan,",
  "S04bsu016_u:280": "nānāgandhaparivāsitamaṇivastrameghapravarṣitālaṃkāraṃ gananatalamadhitiṣṭhan,",
  "S04bsu016_u:281": "ādityadhvajamaṇirājavastrameghālaṃkāraṃ gaganatalamadhitiṣṭhan,",
  "S04bsu016_u:282": "kanakaśrījvalanamaṇiratnavastrameghālaṃkāraṃ gaganatalamadhitiṣṭhan,",
  "S04bsu016_u:283": "ratnajvalanamaṇirājavastrameghālaṃkāraṃ gaganatalamadhitiṣṭhan,",
  "S04bsu016_u:284": "sarvajyotiḥpratibimbavicitramaṇivastrameghālaṃkāraṃ gaganatalamadhitiṣṭhan,",
  "S04bsu016_u:285": "pāṇḍukambalaśilāvabhāsamaṇiratnavastrameghadaśadikparisphuṭaṃ gaganatalamadhitiṣṭhan,",
  "S04bsu016_u:286": "vairocanaśrījvalanāvabhāsamaṇirājavastrameghadaśadikparisphuṭaṃ gaganatalamadhitiṣṭhan,",
  "S04bsu016_u:287": "avabhāsottaptavaddikkulavairocanamaṇirājavastrameghadaśadikparisphuṭaṃ gaganatalamadhitiṣṭhan,",
  "S04bsu016_u:288_0": "sāgaravyūhamaṇirājavastrameghasaṃchannaṃ gaganatalamadhitiṣṭhan yen bhagavāṃstenopasaṃkramya",
  "S04bsu016_u:288_1": "sārdhaṃ parivāreṇa bhagavantaṃ namaskṛtya uttarāṃ diśamupaniśritya sāgarasaṃbhavamaṇirājakūṭāgāravaiḍūryapadmagarbhasiṃhāsanāni",
  "S04bsu016_u:288_2": "ca abhinirmāya nyaṣīdat paryaṅkamābhujya siṃhakrāntamaṇirājajālasaṃchāditāni jyotirdhvajamaṇicūḍāvabaddhāni",
  "S04bsu016_u:288_3": "bodhisattvaśarīrāṇyadhiṣṭhāya //",
  "S04bsu016_u:289_0": "uttarapūrvasyāṃ diśi anabhilāpyabuddhakṣetraparamāṇurajaḥsamānāṃ lokadhātusamudrāṇāṃ",
  "S04bsu016_u:289_1": "pareṇa sarvamahāpṛthivīrājamaṇiraśmijālapramuktāyā lokadhātoranilambhacakṣuṣastathāgatasya",
  "S04bsu016_u:289_2": "buddhakṣetrāddharmadhātusunirmitapraṇidhicandro nāma bodhisattvaḥ sārdhamanabhilāpyalokadhātusamudraparamāṇurajaḥsamairbodhisattvaistena",
  "S04bsu016_u:289_3": "bhagavatā anujñātaḥ tataḥ parṣanmaṇḍalasamudrāduccalitvā yena sahālokadhātustenopasaṃkrāntaḥ /",
  "S04bsu016_u:290": "ratnakūṭāgāre meghasaṃchannān sarvalokadhātuprasarānadhitiṣṭhan,",
  "S04bsu016_u:291": "gandhakūṭāgārameghasaṃchannān sarvalokadhātuprasarānadhitiṣṭhan,",
  "S04bsu016_u:292": "dhūpakūṭāgārameghasaṃchannān sarvalokadhātuprasarānadhitiṣṭhan,",
  "S04bsu016_u:293": "candanakūṭāgārameghasaṃchannān sarvalokadhātuprasarānadhitiṣṭhan,",
  "S04bsu016_u:294": "kusumakūṭāgārameghasaṃchannān sarvalokadhātuprasarānadhitiṣṭhan,",
  "S04bsu016_u:295": "maṇikūṭāgāramedhasaṃchannān sarvalokadhātuprasarānadhitiṣṭhan,",
  "S04bsu016_u:296": "vajrakūṭāgārameghasaṃchannān sarvalokadhātuprasarānadhitiṣṭhan,",
  "S04bsu016_u:297": "kanakakūṭāgārameghasaṃchannān sarvalokadhātuprasarānadhitiṣṭhan,",
  "S04bsu016_u:298": "vastrakūṭāgārameghasaṃchannān sarvalokadhātuprasarānadhitiṣṭhan,",
  "S04bsu016_u:299_0": "padmakūṭāgārameghasaṃchannān sarvalokadhātuprasarānadhitiṣṭhan yena bhagavāṃstenopasaṃkramya",
  "S04bsu016_u:299_1": "sārdhaṃ parivāreṇa bhagavantaṃ namaskṛtya uttarapūrvāṃ diśamupaniśritya sarvaratnadharmadhātvabhimukhadvāraśikharamahāmaṇiratnakūṭāgārān (Gv 9)",
  "S04bsu016_u:300": "atulyagandharājamaṇipadmagarbhasiṃhāsanāni ca abhinirmāya nyasīdat paryaṅkamābhujya kusumarājajālasaṃchāditāni vicitrakośajālamaṇimakuṭāvabaddhāni bodhisattvaśarīrāṇyadhiṣṭhāya //",
  "S04bsu016_u:301_0": "pūrvadakṣiṇāyāṃ diśi anabhilāpyabuddhakṣetraparamāṇurajaḥsamānāṃ lokadhātusamudrāṇāṃ",
  "S04bsu016_u:301_1": "pareṇa gandhameghavyūhadhvajāyā lokadhātornāgeśvararājasya tathāgatasya buddhakṣetrāddharmārciṣmattejorājo",
  "S04bsu016_u:301_2": "nāma bodhisattvaḥ sārdhamanabhilāpyalokadhātusamudraparamāṇurajaḥsamairbodhisattvaistena",
  "S04bsu016_u:301_3": "bhagavatā anujñātaḥ tataḥ parṣanmaṇḍalanayasamudrāduccalitvā yena sahālokadhātustenopasaṃkrāntaḥ /",
  "S04bsu016_u:302": "kanakavarṇaprabhāmaṇḍalameghaiḥ sarvagaganatalaṃ saṃchādayan,",
  "S04bsu016_u:303": "anantavarṇaratnaprabhāmaṇḍalameghaiḥ sarvagaganatalaṃ saṃchādayan,",
  "S04bsu016_u:304": "tathāgatorṇavarṇaprabhāmaṇḍalameghaiḥ sarvagaganatalaṃ saṃchādayan,",
  "S04bsu016_u:305": "vicitraratnavarṇaprabhāmaṇḍalameghaiḥ sarvagaganatalaṃ saṃchādayan,",
  "S04bsu016_u:306": "padmagarbhaprabhāmaṇḍalameghaiḥ sarvagaganatalaṃ saṃchādayan,",
  "S04bsu016_u:307": "ratnadrumaśākhāmaṇḍalamaṇirājavarṇaprabhāmaṇḍalameghaiḥ sarvagaganatalaṃ saṃchādayan,",
  "S04bsu016_u:308": "tathāgatoṣṇīṣavarṇaprabhāmaṇḍalameghaiḥ sarvaṃ gaganatalaṃ saṃchādayan,",
  "S04bsu016_u:309": "jāmbūnadakanakavarṇaprabhāmaṇḍalameghaiḥ sarvagaganatalaṃ saṃchādayan,",
  "S04bsu016_u:310": "ādityavarṇaprabhāmaṇḍalameghaiḥ sarvaṃ gaganatalaṃ saṃchādayan,",
  "S04bsu016_u:311_0": "candrajyotiścakramaṇḍalavarṇameghaiḥ sarvagaganatalaṃ saṃchādayan yena bhagavāṃstenopasaṃkramya",
  "S04bsu016_u:311_1": "sārdhaṃ parivāreṇa bhagavantaṃ namaskṛtya purvadakṣiṇāṃ diśamupaniśritya virajovairocanamaṇiśrīkusumakūṭāgāran",
  "S04bsu016_u:311_2": "siṃhavajramaṇipadmagarbhasiṃhāsanāni ca abhinirmāya nyaṣīdat paryaṅkamābhujya ratnārcijvalanamaṇirājasaṃchāditāni",
  "S04bsu016_u:311_3": "bodhisattvaśarīrāṇyadhiṣṭhāya //",
  "S04bsu016_u:312_0": "dakṣiṇapaścimāyāṃ diśi anabhilāpyabuddhakṣetraparamāṇurajaḥsamānāṃ lokadhātusamudrāṇāṃ",
  "S04bsu016_u:312_1": "pareṇa maṇisūryapratibhāsagarbhāyā lokadhātordharmacandrasamantajñānāvabhāsarājasya",
  "S04bsu016_u:312_2": "tathāgatasya buddhakṣetrāt sarvamāramaṇḍalavikiraṇajñānadhvajo nāma bodhisattvaḥ",
  "S04bsu016_u:312_3": "sārdhamanabhilāpyalokadhātusamudraparamāṇurajaḥsamairbodhisattvaistena bhagavatā",
  "S04bsu016_u:312_4": "anujñātaḥ tataḥ parṣanmaṇḍalasamudrāduccalitvā yena sahālokadhātustenopasaṃkrāntaḥ /",
  "S04bsu016_u:313": "sarvaromavivarebhya ākāśadhātuvipulān kusumārcimeghān pramuñcan,",
  "S04bsu016_u:314": "sarvaromavivarebhya ākāśadhātuvipulān sarvavādyārcimeghān pramuñcan,",
  "S04bsu016_u:315": "sarvaromavivarebhya akāśadhātuvipulān maṇiratnārcimeghān pramuñcan,",
  "S04bsu016_u:316": "sarvaromakūpebhya ākāśadhātuvipulān nānāgandhadhūpadhūpitaratnavastrārcimeghān pramuñcan,",
  "S04bsu016_u:317": "sarvaromavivarebhya ākāśadhātuvipulān nāgavikurvitavidyudarcimeghān pramuñcan,",
  "S04bsu016_u:318": "sarvaromavivarebhya ākāśadhātuvipulān vairocanamaṇiratnārcimeghān pramuñcan,",
  "S04bsu016_u:319": "sarvaromavivarebhya ākāśadhātuvipulān suvarṇajvalanaratnārcimeghān pramuñcan,",
  "S04bsu016_u:320": "sarvaromavivarebhya ākāśadhātuvipulān śrīgarbhamaṇirājajvalanārcimeghān pramuñcan,",
  "S04bsu016_u:321_0": "sarvaromavivarebhya ākāśadhātuvipulāṃstathāgatasmṛtisamudrasadṛśatryadhvatalāvabhāsanayanaratnārcimeghān",
  "S04bsu016_u:321_1": "pramuñcan yena bhagavāṃstenopasaṃkramya sārdhaṃ parivāreṇa bhagavantaṃ namaskṛtya",
  "S04bsu016_u:321_2": "dakṣiṇapaścimāṃ diśamupaniśritya samantadigabhimukharaśmijālabindusaddharmadhātuprabhāsamahāmaṇiratnakūṭāgārān (Gv 10)",
  "S04bsu016_u:322_0": "gandhapradīpārcimaṇipadmagarbhasiṃhāsanāni ca abhinirmāya vyaṣīdat paryaṅkamābhujya",
  "S04bsu016_u:322_1": "vimalagarbhamaṇirājajālasaṃchāditāni sarvasattvaprasthānanirghoṣamaṇirājamakuṭāvabaddhani",
  "S04bsu016_u:322_2": "bodhisattvaśarīrāṇyadhiṣṭhāya //",
  "S04bsu016_u:323_0": "paścimottarāyāṃ diśi anabhilāpyabuddhakṣetraparamāṇurajaḥsamānāṃ lokadhātusamudrāṇāṃ",
  "S04bsu016_u:323_1": "pareṇa vairocanaśrīpraṇidhigarbhāyā lokadhātoḥ samantavairocanaśrīmerurājasya tathāgatasya",
  "S04bsu016_u:323_2": "buddhakṣetrādvairocanapraṇidhijñānaketurnām bodhisattvaḥ sārdhamanabhilāpyalokadhātusamudraparamāṇurajaḥsamairbodhisattvaistena",
  "S04bsu016_u:323_3": "bhagavatā anujñātaḥ tataḥ parṣanmaṇḍalāduccalitvā yena sahālokadhātustenopasaṃkrāntaḥ /",
  "S04bsu016_u:324": "sarvalakṣaṇānuvyañjanebhyaḥ sarvaromamukhebhyaḥ sarvaśarīrāt sarvatryadhvaprāptāṃstathāgatakāyapratibimbameghān niścārayan,",
  "S04bsu016_u:325": "sarvalakṣaṇānuvyañjanebhyaḥ sarvaromamukhebhyaḥ sarvaśarīrāt sarvatryadhvaprāptabodhisattvakāyapratibimbameghān niścārayan,",
  "S04bsu016_u:326": "sarvalakṣaṇānuvyañjanebhyaḥ sarvaromamukhebhyaḥ sarvaśarīrāt sarvatryadhvaprāptatathāgataparṣanmaṇḍalakāyapratibimbameghānniścārayan,",
  "S04bsu016_u:327": "sarvalakṣaṇānuvyañjanebhyaḥ sarvaromamukhebhyaḥ sarvaśarīrāt sarvatryadhvaprāptabuddhanirmāṇacakrapratibimbakāyameghānniścārayan,",
  "S04bsu016_u:328": "sarvalakṣaṇānuvyañjanebhyaḥ sarvaromamukhebhyaḥ sarvaśarīrāt sarvatryadhvaprāptatathāgatapūrvayogapratibimbakāyameghānniścārayan,",
  "S04bsu016_u:329": "sarvalakṣaṇānuvyañjanebhyaḥ sarvaromamukhebhyaḥ sarvaśarīrāt sarvatryadhvaprāptaśrāvakapratyekabuddhakāyapratibimbameghānniścārayan,",
  "S04bsu016_u:330": "sarvalakṣaṇānuvyañjanebhyaḥ sarvaromamukhebhyaḥ sarvaśarīrat sarvatryadhvaprāptatathāgatakāyabodhimaṇḍavṛkṣarūpapratibimbameghānniścārayan,",
  "S04bsu016_u:331": "sarvalakṣaṇānuvyañjanebhyaḥ sarvaromamukhebhyaḥ sarvaśarīrāt sarvatryadhvaprāptabuddhavikurvitapratibimbakāyameghānniścārayan,",
  "S04bsu016_u:332": "sarvalakṣaṇānuvyañjanebhyaḥ sarvaromamukhebhyaḥ sarvaśarīrāt sarvatryadhvaprāptalokendrakāyapratibimbameghānniścārayan,",
  "S04bsu016_u:333": "sarvalakṣaṇānuvyañjanebhyaḥ sarvaromamukhebhyaḥ sarvaśarīrāt sarvatryadhvaprāptapariśuddhabuddhakṣetrameghānniścārayan,",
  "S04bsu016_u:334_0": "kṣaṇe kṣaṇe sarvamākāśadhātuṃ spharan yen bhagavāṃstenopasaṃkramya sārdhaṃ parivāreṇa",
  "S04bsu016_u:334_1": "bhagavantaṃ namaskṛtya paścimottarāṃ diśamupaniśritya samantadigvairocanamaṇirājagarbhakūṭāgārān",
  "S04bsu016_u:334_2": "jagadvirocanamaṇipadmagarbhasiṃhāsanāni ca abhinirmāya nyaṣīdat paryaṅkamābhujya",
  "S04bsu016_u:334_3": "ajitaprabhamuktājālasaṃchānnāni samantāvabhāsaprabhāmaṇimakuṭāvabaddhāni bodhisattvaśarīrāṇyadhiṣṭhāya //",
  "S04bsu016_u:335_0": "adhodiśi anabhilāpyabuddhakṣetraparamāṇurajaḥsamānāṃ lokadhātusamudrāṇāṃ pareṇa sarvatathāgataprabhāmaṇḍalavairocanāyā",
  "S04bsu016_u:335_1": "lokadhātorasaṅgajñānaketudhvajarājasya tathāgatasya buddhakṣetrāt sarvāvaraṇavikiraṇajñānavikrāmī",
  "S04bsu016_u:335_2": "nāma bodhisattvaḥ sārdhamanabhilāpyalokadhātusamudraparamāṇurajaḥsamairbodhisattvaistena",
  "S04bsu016_u:335_3": "bhagavatā anujñātaḥ tataḥ parṣanmaṇḍalasamudrādabhyudgamya yena sahālokadhātustenopasaṃkrāntaḥ /",
  "S04bsu016_u:336": "sarvaromavivarebhyaḥ sarvajaganmantrasāgarasvaraniruktinirhāranirghoṣānniścārayan,",
  "S04bsu016_u:337": "sarvatryadhvabodhisattvaprasūtinayasāgarameghanirghoṣānnigarjan,",
  "S04bsu016_u:338": "sarvabodhisattvapraṇidhānābhinirhāranayasāgaranirghoṣān pramuñcan,",
  "S04bsu016_u:339": "sarvabodhisattvapāramitāpariśuddhiparipurinayasāgarameghanirghoṣān (Gv 11)",
  "S04bsu016_u:340": "pramuñcan, sarvabodhisattvacaryāmaṇḍalasarvakṣetraspharaṇanayasāgaranirghoṣān pramuñcan,",
  "S04bsu016_u:341": "sarvabodhisattvasamudāgamavikurvitanayasāgaranirghoṣān pramuñcan,",
  "S04bsu016_u:342": "sarvatathāgatabodhimaṇḍopasaṃkramaṇamārakalivikiraṇabodhivibudhyanayavikurvaṇanirghoṣasāgarān pramuñcan,",
  "S04bsu016_u:343": "sarvatathāgatadharmacakrapravartanasūtrāntanayanāmasāgaranirghoṣameghānnigarjan,",
  "S04bsu016_u:344": "sarvajagadvinayakālacakravinayadharmanayopāyanirghoṣān pramuñcan,",
  "S04bsu016_u:345_0": "sarvajñānādhigamayathāpraṇidhikuśalamūlaviśeṣakālopāyadharmanayasāgaranirghoṣān pramuñcan",
  "S04bsu016_u:345_1": "yena bhagavāṃstenopasaṃkramya sārdhaṃ parivāreṇa bhagavantaṃ namaskṛtya adhodiśamupaniśritya",
  "S04bsu016_u:345_2": "sarvatathāgatavimānapratibhāsagarbhasarvaratnavicitrakośakūṭāgārān sarvaratnaviddhapadmasaṃdhāritagarbhasiṃhāsanāni",
  "S04bsu016_u:345_3": "ca abhinirmāya nyaṣīdat paryaṅkamābhujya sarvabodhimaṇḍapratibhāsadhvajamaṇimakuṭacūḍāvabaddhāni",
  "S04bsu016_u:345_4": "sarvakṣetrāvabhāsamaṇirājajālasaṃchāditāni bodhisattvaśarīrāṇyadhiṣṭhāya //",
  "S04bsu016_u:346_0": "urdhvāyāṃ diśi anabhilāpyabuddhakṣetraparamāṇurajaḥsamānāṃ lokadhātusamudrāṇāṃ pareṇa",
  "S04bsu016_u:346_1": "akṣayabuddhavaṃśanirdeśāyā lokadhātoḥ samantajñānamaṇḍalapratibhāsanirghoṣasya tathāgatasya",
  "S04bsu016_u:346_2": "buddhakṣetrāddharmadhātupraṇidhitalanirbhedo nāma bodhisattvaḥ sārdhamanabhilāpyalokadhātusamudraparamāṇurajaḥsamairbodhisattvaistena",
  "S04bsu016_u:346_3": "bhagavatā anujñātaḥ tataḥ parṣanmaṇḍalasamudrāduccalitvā yena sahālokadhātustenopasaṃkrāntaḥ /",
  "S04bsu016_u:347_0": "sarvalakṣaṇānuvyañjanebhyaḥ sarvaromamukhebhyaḥ sarvakāyāt sarvāṅgapratyaṅgebhyaḥ",
  "S04bsu016_u:347_1": "sarvavacanapathebhyaḥ sarvacīvaraparivārebhyaḥ sarvabodhisattvaparivārasya ātmano",
  "S04bsu016_u:347_2": "bhagavataśca vairocanasya pūrvāntakoṭīgatānāṃ ca atītānāgatānāṃ sarvatathāgatānāmaparāntakoṭīgatānāṃ",
  "S04bsu016_u:347_3": "ca anāgatānāṃ vyākṛtāvyākṛtānāṃ sarvatathāgatānāṃ pratyutpannānāṃ ca daśasu dikṣu",
  "S04bsu016_u:347_4": "sarvakṣetraprasarapratiṣṭhitānāṃ sarvadānapāramitāpratisaṃyuktān pūrvayogasamudrān",
  "S04bsu016_u:347_5": "sarvapratigrāhakadeyavastrapratibimbāni ca lakṣaṇānuvyañjanaromamukhasarvaśarīrāṅgapratyaṅgavacanapathasarvaśarīraparivāreṣu",
  "S04bsu016_u:347_6": "pratibhāsaprāptāni vijñāpayan,",
  "S04bsu016_u:348": "sarvaśīlapāramitāpratisaṃyuktānapi pūrvayogasamudrān pratibhāsaprāptān saṃdarśayan,",
  "S04bsu016_u:349": "sarvakṣāntipāramitāsaṃprayuktānāṃ ca aṅgapratyaṅgacchedena nidarśanasaṃprayuktānapi pūrvayogasamudrān pratibhāsaprāptān saṃdarśayan,",
  "S04bsu016_u:350": "sarvabodhisattvavīryavegavikramasaṃprayuktānapi pūrvayogasamudrān pratibhāsaprāptān saṃdarśayan,",
  "S04bsu016_u:351": "sarvatathāgatadhyānasāgaraparyeṣṭiniṣpattisaṃprayuktānapi pūrvayogasamudrān pratibhāsaprāptān saṃdarśayan,",
  "S04bsu016_u:352": "sarvatathāgatadharmacakragatipariniṣpattidharmaparyeṣṭisaṃprayuktānapi sarvāstiparityāgamahāvyavasāyaśarīramukhabimbavijñāpanān pūrvayogasamudrān pratibhāsaprāptān saṃdarśayan,",
  "S04bsu016_u:353": "sarvatathāgatadarśanaprītisarvabodhisattvamārgasarvajagadabhirocanasaṃprayuktānapi pūrvayogasamudrān pratibhāsaprāptān saṃdarśayan,",
  "S04bsu016_u:354": "sarvabodhisattvapraṇidhānasāgarābhinirhāramukhapariśuddhivyūhasaṃprayuktānapi pūrvayogasamudrān pratibhāsaprāptān saṃdarśayan,",
  "S04bsu016_u:355": "sarvabodhisattvabalapāramitāniṣpattivikramaviśuddhisaṃprayuktānapi pūrvayogasamudrān pratibhāsaprāptān saṃdarśayan,",
  "S04bsu016_u:356": "vipulavipulaṃ dharmadhātuṃ sarvavikurvitameghaiḥ spharitvā sarvabodhisattvajñānamaṇḍalasaṃprayuktānapi pūrvayogasamudrān (Gv 12)",
  "S04bsu016_u:357_0": "pratibhāsaprāptān saṃdarśayan yena bhagavāṃstenopasaṃkramya sārdhaṃ parivāreṇa bhagavantaṃ",
  "S04bsu016_u:357_1": "namaskṛtya ūrdhvāṃ diśamupaniśritya sarvavajrendravicitravyūhakūṭāgāran vajrendradhārāsamantabhadrabodhisattvanīlapadmagarbhasiṃhāsanāni",
  "S04bsu016_u:357_2": "ca abhinirmāya nyaṣīdat paryaṅkamābhujya sarvaratnajvalanamaṇirājajālasaṃchannāni",
  "S04bsu016_u:358": "tryadhvatathāgatanāmanirghoṣamaṇirājahārapralambacūḍāmaṇiratnamakuṭāvabaddhāni bodhisattvaśarīrāṇyadhiṣṭhāya //",
  "S04bsu016_u:359_0": "sarve ca te bodhisattvāḥ saparivārāḥ samantabhadrabodhisattvacaryāpraṇidhānaniryātāḥ",
  "S04bsu016_u:359_1": "sarvatathāgatapādamūlamukhoddarśanāya pariśuddhajñānacakṣuṣaḥ sarvatathāgatadharmacakrasūtrāntanayanirghoṣasamudrasuśrotrasamavasaraṇāḥ",
  "S04bsu016_u:359_2": "sarvabodhisattvavaśitāpratilambhaparamapāramiprāptāḥ sarvatathāgatopasaṃkramaṇakṣaṇakṣaṇasaṃdarśanavikurvitaniryātāḥ",
  "S04bsu016_u:359_3": "sarvalokadhātvekakāyaspharaṇaviṣayāḥ sarvatathāgataparṣanmaṇḍalābhyudgatavirocanakāyāḥ",
  "S04bsu016_u:359_4": "ekaparamāṇurajasi sarvalokadhātvekalokadhātupratibhāsasamavasaraṇasaṃdarśanaviṣayāḥ",
  "S04bsu016_u:359_5": "sarvajagatparipācanavinayakālāgamanapravaṇāḥ sarvatathāgatadharmacakramedhasarvaromamukhanigarjanaviṣayāḥ",
  "S04bsu016_u:359_6": "māyopamasarvasattvadhātuparijñāpratilabdhāḥ pratibhāsopamasarvatathāgatāvatīrṇāḥ",
  "S04bsu016_u:359_7": "svapnopamasarvabhavagatyupapattijñānaniryātāḥ pratibimbopamasarvakarmavipākajñānaviśuddhāḥ",
  "S04bsu016_u:359_8": "marīcyupamasarvābhinirvṛttijñānābhijñāḥ nirmitopamasarvalokadhātuprasarāvatīrṇāḥ",
  "S04bsu016_u:359_9": "daśatathāgatabalajñānāvabhāsapratilabdhāḥ vaiśāradyarṣabhasiṃhanādaparākramāḥ akṣayapratisaṃvitsamudrāvatīrṇāḥ",
  "S04bsu016_u:359_10": "sarvajaganmantrasāgaradharmaniruktijñānapratilabdhāḥ asaṅgadharmadhātugaganajñānagocarāḥ",
  "S04bsu016_u:359_11": "sarvadharmānāvaraṇajñānapratilabdhāḥ sarvabodhisattvābhijñājñānamaṇḍalaviśuddhāḥ",
  "S04bsu016_u:359_12": "sarvamāramaṇḍalavikṣobhaṇavīryāḥ sarvatryadhvajñānabalapratiṣṭhānāḥ anāvaraṇasarvajñānapratilabdhāḥ",
  "S04bsu016_u:359_13": "anālayagaganagocarāḥ anāyūhasarvajñatābhūmigaganavīryāḥ sarvabhavānilambhajñānagocarāḥ",
  "S04bsu016_u:359_14": "sarvadharmadhātunayasāgarajñānaprasaritāḥ sarvalokadhātvasaṃbhedajñānamukhapraviṣṭāḥ",
  "S04bsu016_u:359_15": "sarvalokadhātvanyonyasamavasaraṇavikurvitaniryātāḥ sarvalokadhātu kulopapatyupapannakāyasaṃdarśakāḥ",
  "S04bsu016_u:359_16": "sarvalokadhātusūkṣmodāravipulasaṃkṣiptanānāsaṃsthānapratividdhāḥ sūkṣmārambaṇaviopulakṣetrasamavasaraṇajñānādhigatāḥ",
  "S04bsu016_u:359_17": "vipulālambanasūkṣmajñānānugatāḥ sarvabuddhaikacittakṣaṇavihārapratilabdhāḥ sarvatathāgatajñānaśarīrāḥ",
  "S04bsu016_u:359_18": "sarvadiksāgarāsaṃmohajñānapratilabdhāsarvadiksamudraikacittakṣaṇavikurvitaspharaṇāḥ /",
  "S04bsu016_u:360": "evaṃrūpāpramāṇasamanvāgatairbodhisattvaiḥ sarvaṃ jetavanaṃ paripūrṇamabhūt yadut tathāgatānāmadhiṣṭhānena //",
  "S04bsu016_u:361": "na ca te mahāśrāvakāḥ śāriputramaudgalyāyanamahākāśyaparevatasubhūtyaniruddhanandikakapphiṇakātyāyanapūrṇamaitrāyaṇīputrapramukhā jetavane tathāgatavikurvitamadrākṣuḥ /",
  "S04bsu016_u:362_0": "na ca tān buddhavyūhān buddhavṛṣabhitāṃ buddhavikrīḍitaṃ buddhaprātihāryaṃ buddhādhipateyatāṃ",
  "S04bsu016_u:362_1": "buddhacaritavikurvitaṃ buddhaprabhāvaṃ buddhādhiṣṭhānaṃ buddhakṣetrapariśuddhimadrākṣuḥ /",
  "S04bsu016_u:363": "nāpi tamacintyaṃ bodhisattvaviṣayaṃ bodhisattvasamāgamaṃ bodhisattvasamavasaraṇaṃ bodhisattvasaṃnipātaṃ bodhisattvopasaṃkramaṇaṃ bodhisattvavikurvitaṃ (Gv 13)",
  "S04bsu016_u:364_0": "bodhisattvaprātihāryaṃ bodhisattvaparṣanmaṇḍalaṃ bodhisattvadigavasthānaṃ bodhisattvasiṃhāsanavyūhaṃ",
  "S04bsu016_u:364_1": "bodhisattvabhavanaṃ bodhisattvavihāraṃ bodhisattvasamādhivikrīḍitaṃ bodhisattvavyavalokita",
  "S04bsu016_u:364_2": "bodhisattvavijṛmbhitaṃ bodhisattvavikramaṃ bodhisattvatathāgatapūjāṃ bodhisattvavyākaraṇaṃ",
  "S04bsu016_u:364_3": "bodhisattvavipākaṃ bodhisattvaparākramaṃ bodhisattvadharmakāyapariśuddhiṃ bodhisattvajñānakāyaparipūriṃ",
  "S04bsu016_u:364_4": "bodhisattvapraṇidhikāyavijñaptiṃ bodhisattvarūpakāyapariniṣpattiṃ bodhisattvalakṣaṇasaṃpatpariśuddhiṃ",
  "S04bsu016_u:364_5": "bodhisattvānantabalaprabhāmaṇḍalavyūhaṃ bodhisattvaraśmijālapramuñcanaṃ bodhisattvanirmitameghāvasṛjanaṃ",
  "S04bsu016_u:364_6": "bodhisattvadigjālaspharaṇaṃ bodhisattvacaryāmaṇḍalavikurvitamadrākṣuḥ /",
  "S04bsu016_u:365": "tatkasya hetoḥ?",
  "S04bsu016_u:366": "kuśalamūlāsabhāgatayā /",
  "S04bsu016_u:367": "na hi taiḥ sarvabuddhavikurvitadarśanasaṃvartanīyāni kuśalamūlānyupacitāni /",
  "S04bsu016_u:368": "na ca teṣāṃ pūrvaṃ daśadiglokadhātuparyāpannāḥ sarvabuddhakṣetraguṇavyūhapariśuddhayaḥ saṃvarṇitāḥ /",
  "S04bsu016_u:369": "na ca teṣāṃ buddhairbhagavadbhirnānābuddhavikurvitāni saṃvarṇitāni /",
  "S04bsu016_u:370": "na ca taiḥ pūrvaṃ saṃsāre saṃsaradbhiranuttarāyāṃ saṃyaksaṃbodhau sattvāḥ pāramitāsu samādāpitāḥ /",
  "S04bsu016_u:371": "na ca tairbodhicittotpādaḥ parasaṃtāneṣu pratiṣṭhāpitaḥ /",
  "S04bsu016_u:372": "na ca te tathāgatavaṃśasyānupacchedāya pratipannāḥ /",
  "S04bsu016_u:373": "na ca sarvasattvasaṃgrahāya prayuktāḥ /",
  "S04bsu016_u:374": "na ca tairbodhisattvāḥ pāramitāsu samādāpitāḥ /",
  "S04bsu016_u:375": "na ca taiḥ pūrvaṃ saṃsāre saṃsaradbhiḥ sarvajagadviśeṣavatījñānabhūmiradhyālambitā / na ca taiḥ",
  "S04bsu016_u:376": "sarvajñatāsaṃvartanīyaṃ kuśalamūlamupacitam /",
  "S04bsu016_u:377": "na ca taistathāgatalokottarakuśalamūlapariniṣpannāḥ sarvabuddhakṣetrapariśuddhivikurvitābhijñā jñātāḥ /",
  "S04bsu016_u:378": "na ca bodhisattvacakṣuṣpathavijñaptirasādhāraṇalokottarabodhyālambanakuśalamūlamahābodhisattvapraṇidhānasaṃbhavājñātāḥ /",
  "S04bsu016_u:379": "na ca tathāgatādhiṣṭhānaniryātamāyāgatadharmatā nirvṛttāḥ /",
  "S04bsu016_u:380_0": "svapnopamabodhisattvanānāsaṃjñāgrahādhiṣṭhānā mahābodhisattvaprītivegavivardhanāḥ",
  "S04bsu016_u:380_1": "samantabhadrabodhisattvajñānacakṣuṣpathavijñaptayo 'sādhāraṇāḥ sarvaśrāvakapratyekabuddhairjñātāḥ /",
  "S04bsu016_u:381": "tena te mahāśrāvakāḥ agrayugabhadrayugapramukhāstaṃ tathāgatavikurvitaṃ na paśyanti,",
  "S04bsu016_u:382": "na śṛṇvanti,",
  "S04bsu016_u:383": "na jānanti,",
  "S04bsu016_u:384": "na budhyanti,",
  "S04bsu016_u:385": "nāvataranti,",
  "S04bsu016_u:386": "nādhimucyante nādhigacchanti,",
  "S04bsu016_u:387": "na samanvāharanti,",
  "S04bsu016_u:388": "na vilokayanti,",
  "S04bsu016_u:389": "na nirīkṣante,",
  "S04bsu016_u:390": "na nidhyāyanti,",
  "S04bsu016_u:391": "nopnidhyāyanti /",
  "S04bsu016_u:392": "tatkasya hetoḥ?",
  "S04bsu016_u:393": "buddhajñānagocaro 'sau,",
  "S04bsu016_u:394": "na śrāvakagocaraḥ /",
  "S04bsu016_u:395": "tena te mahāśrāvakāstatraiva jetavane sthitāstāni buddhavikurvitāni na paśyanti /",
  "S04bsu016_u:396": "na hi teṣāṃ tadbhāgāya kuśalamūlamasti,",
  "S04bsu016_u:397": "na ca teṣāṃ tajjñānacakṣurviśuddham,",
  "S04bsu016_u:398": "yena tāni buddhavikurvitāni paśyeyuḥ /",
  "S04bsu016_u:399": "na ca samādhiḥ saṃvidyate,",
  "S04bsu016_u:400": "yena parīttālambane vipulavikurvitādhiṣṭhānānyavatareyuḥ /",
  "S04bsu016_u:401": "nāṣṭau vimokṣāḥ saṃvidyate,",
  "S04bsu016_u:402": "na sā ṛddhiḥ,",
  "S04bsu016_u:403": "na sā vṛṣabhitā,",
  "S04bsu016_u:404": "na tadbalam,",
  "S04bsu016_u:405": "na tadādhipateyam,",
  "S04bsu016_u:406": "na tatsthānam,",
  "S04bsu016_u:407": "na saṃjñā,",
  "S04bsu016_u:408": "na cakṣurvikramaḥ saṃvidyate,",
  "S04bsu016_u:409_0": "yena tatsaṃjānīyurvā paśyeyurvā avatareyurvā adhigaccheyurvā sphareyurvā vyavalokayeyurvā",
  "S04bsu016_u:409_1": "anubhaveyurvā ākrameyurvā pareṣāṃ prabhāvayeyurvā deśayeyurvā sūcayeyurvā saṃvarṇayeyurvā",
  "S04bsu016_u:409_2": "saṃdarśayeyurvā upanāmayeyurvā upasaṃhareyurvā,",
  "S04bsu016_u:410": "tatra vā sattvāni samādāpayeyuḥ,",
  "S04bsu016_u:411": "niryojayeyuḥ pratiṣṭhāpayeyuḥ,",
  "S04bsu016_u:412": "tasyāṃ buddhavikurvitadharmatāyāṃ (Gv 14)",
  "S04bsu016_u:413": "sattvānniyojayeyuḥ /",
  "S04bsu016_u:414": "tatteṣāṃ jñānaṃ na saṃvidyate /",
  "S04bsu016_u:415": "tatkasya hetoḥ?",
  "S04bsu016_u:416": "tathā hi te śrāvakayānena niryātāḥ,",
  "S04bsu016_u:417": "śrāvakamārgeṇa samudāgatāḥ,",
  "S04bsu016_u:418": "śrāvakacaryāmaṇḍalaparipūrṇāḥ śravākaphalapratiṣṭhitāḥ,",
  "S04bsu016_u:419": "satyāvabhāsajñānaniśritāḥ bhūtakoṭīpratiṣṭhitāḥ /",
  "S04bsu016_u:420": "atyantaśāntaniṣṭhāṃ gatāḥ mahākarūṇāvirahitacetasaḥ sarvalokanirapekṣaḥ ātmakāryapariprāptāḥ /",
  "S04bsu016_u:421": "te tatraiva jetavane saṃnipatitāḥ",
  "S04bsu016_u:422": "saṃniṣaṇṇāḥ /",
  "S04bsu016_u:423": "bhagavataḥ purato vāmadakṣiṇapṛṣṭhato bhagavato 'bhimukhaṃ saṃniṣaṇṇaḥ /",
  "S04bsu016_u:424": "na ca tāni jetavane buddhavikurvitānyadrākṣuḥ /",
  "S04bsu016_u:425": "tatkasya hetoḥ?",
  "S04bsu016_u:426_0": "na hi śakyamasamārjitasarvajñatājñānairasamudānītasarvajñatājñānaiḥ asaṃprasthitasarvajñatājñānaiḥ",
  "S04bsu016_u:426_1": "apraṇihitasarvajñatājñānaiḥ anabhinirhṛtasarvajñatājñānaiḥ aparibhāvitasarvajñatājñānaiḥ",
  "S04bsu016_u:426_2": "apariśodhitasarvajñatājñānaiḥ tattathāgatasamādhivikurvitamavatartuṃ vā pratipattuṃ",
  "S04bsu016_u:426_3": "vā draṣṭumadhigantuṃ vā /",
  "S04bsu016_u:427": "tatkasya hetoḥ?",
  "S04bsu016_u:428": "abhijātabodhisattvacakṣuṣpathavijñeyaṃ hi tat,",
  "S04bsu016_u:429": "na śrāvakacakṣuṣpathavijñeyam /",
  "S04bsu016_u:430": "tena te mahāśrāvakāstatraiva jetavane sthitāstāni tathāgatavikurvitāni buddhādhiṣṭhānāni buddhakṣetrapariśuddhiṃ bodhisattvasaṃnipātaṃ na paśyanti //",
  "S04bsu016_u:431_0": "tadyathāpi nāma gaṅgāyā mahānadyā ubhayatastīre bahūni pretaśatasahasrāṇi samāgatāni",
  "S04bsu016_u:431_1": "kṣutpipāsāprapīḍitāni nagnāni nirvasanāni vidagdhagātracchavivarṇāni vātātapapariśuṣkāṇi",
  "S04bsu016_u:431_2": "kākasaṃghopadrutāni vṛkaśṛgālairvitrāsyamānāni tāṃ gaṅgāṃ mahānadīṃ na paśyanti /",
  "S04bsu016_u:432": "kecitpunaḥ śuṣkāṃ paśyanti nirudakāṃ bhasmaparipūrṇām,",
  "S04bsu016_u:433": "āvaraṇīyakarmāvṛtatvāt /",
  "S04bsu016_u:434": "evameva te sthavirā mahāśrāvakāstatraiva jetavane sthitāḥ tāni tathāgatavikurvitāni na paśyanti,",
  "S04bsu016_u:435": "nāvataranti,",
  "S04bsu016_u:436": "sarvajñatāvipakṣikāvidyāpaṭalanetraparyavanaddhatvāt,",
  "S04bsu016_u:437": "sarvajñatābhūmikuśalamūlāparigṛhītatvāt //",
  "S04bsu016_u:438": "tadyathāpi nāma puruṣo mahatyahni vartamāne mahato janakāyasya madhye styānamiddhamavakrāmet /",
  "S04bsu016_u:439": "sa suptaḥ svapnāntaragatastatraiva pradeśe devanagaraṃ paśyet /",
  "S04bsu016_u:440": "sudarśanacakranilayaṃ sarvaṃ ca sumerutalaṃ savṛkṣaṃ sodyānamaṇḍalamapsaraḥkoṭīniyutaśatasahasrākīrṇaṃ devaputrakoṭīniyutaśatasahasrādhyuṣitaṃ vicitradivyapuṣpābhikīrṇam /",
  "S04bsu016_u:441": "vividhadivyavastramuktāhāraratnābharaṇasrakpramuktakośāṃśca kalpavṛkṣān paśyet /",
  "S04bsu016_u:442": "nānāvidhadivyavādyasamīritamanojñamadhuranirghoṣāṃśca vādyavṛkṣān paśyet /",
  "S04bsu016_u:443": "anekavidhāṃśca ratikrīḍāvyūhān paśyet /",
  "S04bsu016_u:444": "madhurāṃśca divyāpsarogaṇasaṃgītivādyaśabdān śṛṇuyāt /",
  "S04bsu016_u:445": "tatrasthaṃ cātmānaṃ saṃjānīyāt /",
  "S04bsu016_u:446": "sarvāvantaṃ ca tatpradeśaṃ divyavyūhavibhūṣitaṃ paśyet /",
  "S04bsu016_u:447": "sa ca sarvo janakāyo na paśyet,",
  "S04bsu016_u:448": "na jānīyāt,",
  "S04bsu016_u:449": "na vilokayet,",
  "S04bsu016_u:450": "tatraiva pradeśe sthitaḥ san /",
  "S04bsu016_u:451": "tatkasya hetoḥ?",
  "S04bsu016_u:452": "tasyaiva hi puruṣasya svapnāntaragatasya taddarśanam,",
  "S04bsu016_u:453": "tatraiva ca pradeśe sthitasya tasya mahājanakāyasyādarśanam /",
  "S04bsu016_u:454_0": "evameva te bodhisattvāste ca lokendrā bodhyabhimukhā vipulena buddhādhiṣṭhānena svakuśalamūlasusamārjitatayā",
  "S04bsu016_u:454_1": "ca sarvajñatāpraṇidhānasvabhinirhṛtatayā ca sarvatathāgataguṇasupratipannatayā ca",
  "S04bsu016_u:454_2": "mahāvyūhabodhisattvamārgasupratiṣṭhitatayā ca sarvajñatājñānasarvākāradharmodgatasupariniṣpannatayā",
  "S04bsu016_u:454_3": "ca samantabhadrabodhisattvacaryāviśeṣapraṇidhānaparipūriviśuddhyā (Gv 15)",
  "S04bsu016_u:455_0": "ca sarvabodhisattvabhūmijñānamaṇḍalākramaṇatayā ca sarvabodhisattvasamādhivihāravikrīḍanatayā",
  "S04bsu016_u:455_1": "ca sarvabodhisattvajñānagocarāsaṅgavicāraṇatayā ca tāmacintyāṃ buddhavṛṣabhitāṃ buddhavikrīḍitaṃ paśyanti,",
  "S04bsu016_u:456": "avataranti,",
  "S04bsu016_u:457": "anubhavanti /",
  "S04bsu016_u:458": "te ca mahāśrāvakā agrayugabhadrayugapramukhā na paśyanti na jānanti bodhisattvacakṣurvirahitatvāt //",
  "S04bsu016_u:459": "tadyathāpi nāma himavati parvatarāje auṣadhyākarākīrṇe mantravidyauṣadhijñānagrahaṇasiddhavidyaḥ puruṣaḥ sarvauṣadhividhīn prajānan auṣadhigrahaṇakarma kuryāt /",
  "S04bsu016_u:460": "tatraiva ca śailendrābhirūḍhāḥ paśugaveḍakaṛkṣamṛgalubdhakāstadanye vā punarauṣadhyavidhijñāḥ puruṣāstamauṣadhirasavīryavipākaprabhāvopāyayogaṃ na prajānanti /",
  "S04bsu016_u:461": "evemeva te bodhisattvāstathāgatajñānaviṣayamavatīrṇā bodhisattvavikurvitaviṣayananiryātāstaṃ tathāgatasamādhivikurvitaviṣayaṃ prajānanti,",
  "S04bsu016_u:462": "te ca mahāśrāvakāagrayugabhadrayugapramukhāstatraiva jetavane viharantaḥ svakāryasaṃtuṣṭāḥ parakāryanirutsukā upekṣakā dṛṣṭadharmasukhavihāreṇa sukhasparśaṃ viharanti,",
  "S04bsu016_u:463": "taṃ ca tathāgatasamādhiviṣayavikurvitaviṣayaṃ na prajānanti //",
  "S04bsu016_u:464": "tadyathāpi nāma iyaṃ mahāpṛthivī sarvaratnākarasamṛddhā nidhiśatasahasranicitā nānāvidhānantaratnaparipūrṇā /",
  "S04bsu016_u:465_0": "tatra ratnagotravidhijñānakṛtavidyaḥ puruṣo rantaparīkṣastatra paryavadātamatirvidhānatantrajñānaśilpasuśikṣito",
  "S04bsu016_u:465_1": "vipulapuṇyabalopastabdhaḥ tato yatheṣṭaṃ ratnānyādāaya ātmānaṃ samyak prīṇayet,",
  "S04bsu016_u:466": "mātāpitaraṃ samyakparicaret,",
  "S04bsu016_u:467": "putradāraṃ ca poṣayet /",
  "S04bsu016_u:468": "tadanyeṣāmapi sattvānāṃ vṛddhānāmāturāṇāṃ daridrāṇāṃ vinipatitānāmaśanavasanaviprahīṇānāṃ saṃvibhāgaṃ kuryāt /",
  "S04bsu016_u:469": "vividhāṃ ca artharatimanubhavet /",
  "S04bsu016_u:470": "ye tu punaste ratnākaranidhānāvidhijñāḥ sattvāḥ,",
  "S04bsu016_u:471": "akṛtapuṇyā apariśuddharatnajñānacakṣuṣasteṣāṃ ratnākarān ratnanidhīnna prajānanti,",
  "S04bsu016_u:472": "tatraiva ca vicaranti /",
  "S04bsu016_u:473": "na ca ratnāni gṛhṇanti /",
  "S04bsu016_u:474": "na ratnakāryāṇi kurvanti /",
  "S04bsu016_u:475": "evaṃ te bodhisattvā jetavane tatra acintye tathāgataviṣaye supariśuddhajñānacakṣuṣo 'cintyatathāgatajñānaviṣayāvatīrṇāstāni buddhavikurvitāni paśyanti /",
  "S04bsu016_u:476": "dharmanayasāgarāṃścāvataranti /",
  "S04bsu016_u:477": "samādhisamudrāṃśca niṣpādayanti /",
  "S04bsu016_u:478": "tathāgatapūjopasthāne ca prayujyante /",
  "S04bsu016_u:479": "sarvadharmaparigrahāya codyujyante /",
  "S04bsu016_u:480": "sarvasattvāṃśca saṃgṛhṇanti caturbhiḥ saṃgrahavastubhiḥ /",
  "S04bsu016_u:481": "te ca mahāśrāvakāstāni tathāgatavikurvitāni taṃ ca mahāntaṃ bodhisattvagaṇasaṃnipātaṃ na paśyanti na jānanti //",
  "S04bsu016_u:482": "tadyathāpi nāma puruṣo dūṣyavastrābaddhābhyāṃ netrābhyāṃ ratnadvīpamanuprāptaḥ syāt /",
  "S04bsu016_u:483": "sa tatra ratnadvīpe caṃkramet,",
  "S04bsu016_u:484": "tiṣṭhet,",
  "S04bsu016_u:485": "niṣīdet,",
  "S04bsu016_u:486": "śayyāṃ vā kalpayet,",
  "S04bsu016_u:487": "na ca taṃ ratnākaraṃ paśyet /",
  "S04bsu016_u:488": "na ratnavṛkṣān,",
  "S04bsu016_u:489": "na vastraratnāni,",
  "S04bsu016_u:490": "na gandharatnāni,",
  "S04bsu016_u:491": "na sarvaratnāni paśyet /",
  "S04bsu016_u:492": "nāpi tāni ratnāni parijānīyādviṣayato vā mūlyato vā paribhogato va /",
  "S04bsu016_u:493": "sa tāni ratnāni na parigṛhṇīyāt,",
  "S04bsu016_u:494": "na ca ratnakāryamanubhavet /",
  "S04bsu016_u:495": "anāvṛtacakṣuṣaḥ etatsarvaṃ paśyeyurvijānīyuḥ /",
  "S04bsu016_u:496": "evameva te bodhisattvā dharmaratnadvīpamanuprāptā anuttaraṃ tathāgataratnaṃ sarvalokālaṃkāraṃ saṃmukhībhūtaṃ jetavane sthitamacintyāni (Gv 16)",
  "S04bsu016_u:497": "buddhavikurvitāni saṃdarśayamānaṃ paśyanti /",
  "S04bsu016_u:498": "te ca mahāśrāvakāstatraiva bhagavataḥ pādamūle tiṣṭhanti yāpayanti,",
  "S04bsu016_u:499": "na ca taṃ tathāgatasamādhiviṣayavikurvitaprātihāryaṃ paśyanti,",
  "S04bsu016_u:500": "na ca taṃ mahāntaṃ bodhisattvasaṃnipātaṃ mahāratnākaram /",
  "S04bsu016_u:501": "tatkasya hetoḥ?",
  "S04bsu016_u:502": "tathā hi teṣāṃ sarvajñatāvipakṣāvidyādūṣyāvabaddhajñānacakṣuṣāṃ tadasaṅgabodhisattvajñānacakṣurna pariśuddham,",
  "S04bsu016_u:503": "na ca tairdharmadhātuparaṃparāpraveśo 'nubuddhaḥ,",
  "S04bsu016_u:504": "yena tadacintyatathāgatasamādhivṛṣabhitāvikurvitaprātihāryaṃ paśyeyuḥ //",
  "S04bsu016_u:505": "tadyathāpi nāma asti virajaḥprabhāsavatī nāma cakṣuḥpariśuddhiḥ,",
  "S04bsu016_u:506": "yā sarvatamondhakāreṇa sārdhaṃ na saṃvasati /",
  "S04bsu016_u:507": "tāṃ kaścitpuruṣaḥ pratilabheta /",
  "S04bsu016_u:508_0": "sa virajaḥprabhāsavatyā cakṣuḥpariśuddhyā samanvāgatastamondhakāraparyavanaddhāyāṃ",
  "S04bsu016_u:508_1": "rātryāmanekeṣāṃ prāṇakoṭīniyutaśatasahasrāṇāṃ saṃnipatītānāṃ vividhākalperyāpathānāṃ",
  "S04bsu016_u:508_2": "nimirāndhakāraparyākulanetrāṇāṃ manuṣyāṇāṃ madhye 'nuvicaret,",
  "S04bsu016_u:509": "anucaṃkramet,",
  "S04bsu016_u:510": "tiṣṭhet,",
  "S04bsu016_u:511": "niṣīdet,",
  "S04bsu016_u:512": "nāneryāpathān,",
  "S04bsu016_u:513": "vā kalpayet /",
  "S04bsu016_u:514": "na ca te manuṣyāstaṃ puruṣaṃ paśyeyuḥ,",
  "S04bsu016_u:515": "na saṃjānīyuḥ vividhānīryāpathān kalpayamānam /",
  "S04bsu016_u:516": "sa ca puruṣastaṃ mahāntaṃ janakāyaṃ paśyet nāneryāpathākalpavihāriṇaṃ nānādigabhimukhaṃ nānāsaṃsthānaṃ nānāvarṇaṃ nānāprāvaraṇam /",
  "S04bsu016_u:517": "evemeva tathāgataḥ sabodhisattvagaṇaparivāro viśuddhāsaṅgajñānacakṣuḥ sarvalokaṃ jānāti paśyati /",
  "S04bsu016_u:518": "mahābuddhasamādhivikurvitaprātihāryaṃ saṃdarśayati /",
  "S04bsu016_u:519": "na ca te mahāśrāvakāstaṃ tathāgatamahājñānasamādhivikurvitaprātihāryaṃ paśyanti,",
  "S04bsu016_u:520": "na ca taṃ mahābodhisattvasaṃnipātaparivāram //",
  "S04bsu016_u:521": "tadyathāpi nāma bhikṣurmahato janakāyasya madhye pṛthivīkṛtsnaṃ samādhiṃ samāpadyeta,",
  "S04bsu016_u:522": "apkṛtsnaṃ vā,",
  "S04bsu016_u:523": "tejaḥkṛstnaṃ vā,",
  "S04bsu016_u:524": "vāyukṛtsnaṃ vā,",
  "S04bsu016_u:525": "nīlakṛtnraṃ vā,",
  "S04bsu016_u:526": "pītakṛtsnaṃ vā,",
  "S04bsu016_u:527": "lohitakṛtsnaṃ vā,",
  "S04bsu016_u:528": "avadātakṛtsnaṃ vā,",
  "S04bsu016_u:529": "devakṛtsnaṃ vā,",
  "S04bsu016_u:530": "vividhasattvakāryakṛtsnaṃ vā,",
  "S04bsu016_u:531": "sarvarutaravitakṛtsnaṃ vā,",
  "S04bsu016_u:532": "sarvālambanakṛtsnaṃ vā samādhiṃ samāpadyeta /",
  "S04bsu016_u:533": "na ca sa mahājanakāyastamapskandhaṃ paśyet,",
  "S04bsu016_u:534": "na ca taṃ jvalanālokaṃ na ca tadvividhakāyakṛtsnam yāvat taṃ sarvālambanakṛtsnaṃ na paśyet,",
  "S04bsu016_u:535": "anyatra tatsamādhisamāpattivihāraprāptebhyaḥ /",
  "S04bsu016_u:536": "evameva tathāgatasya tadacintyabuddhasamādhiviṣayavikurvitaṃ saṃdarśayataḥ ye mahāśrāvakā na paśyanti,",
  "S04bsu016_u:537": "te ca bodhisattvastathāgatamārgapratipannāstaṃ tathāgataviṣayamavataranti //",
  "S04bsu016_u:538": "tadyathāpi nāma añjanasiddhaḥ puruṣo netrayorañjitamātrayoḥ sarvajanakāyenādṛśyaśarīro bhavati /",
  "S04bsu016_u:539": "sa gacchan vā sthito vā niṣaṇṇo vā sarvajanakāyaṃ paśyati /",
  "S04bsu016_u:540": "evemeva tathāgato lokottarasarvajagadviṣayasamatikrāntaḥ sarvajñajñānaviṣayāvakrānto bodhisattvajñānacakṣurvijñeyaḥ /",
  "S04bsu016_u:541": "sa sarvajagat paśyati /",
  "S04bsu016_u:542": "te ca mahāśrāvakāstāni tathāgatavikurvitāni na paśyanti //",
  "S04bsu016_u:543": "tadyathāpi nāma puruṣasya sahajātā devatā nityānubaddhā /",
  "S04bsu016_u:544": "sā taṃ puruṣaṃ paśyati,",
  "S04bsu016_u:545": "sa ca puruṣastāṃ devatāṃ na paśyati /",
  "S04bsu016_u:546": "evameva tathāgataḥ sarvajñajñānaviṣayāvasthito mahānti buddhavikurvitāni saṃdarśayati mahato bodhisattvagaṇasaṃnipātasya madhye /",
  "S04bsu016_u:547": "te ca mahāśrāvakāstaṃ tathāgatavikurvitaprātihāryaṃ tacca bodhisattvaparṣanmaṇḍalavikurvitaṃ na paśyanti na jānanti //",
  "S04bsu016_u:548": "(Gv 17)",
  "S04bsu016_u:549": "tadyathāpi nāma bhikṣuḥ sarvacetovaśiparamapāramitāprāptaḥ saṃjñāvedayitanirodhaṃ samāpanno na saṃjānāti na vedayati,",
  "S04bsu016_u:550": "na ca ṣaḍindriyeṇa kiṃcitkāryamanubhavati,",
  "S04bsu016_u:551": "na ca parinirvṛtaḥ saḥ /",
  "S04bsu016_u:552": "sarvalokavyavahāraśca tasmin pradeśe pravartante /",
  "S04bsu016_u:553": "na ca tān saṃjānāti,",
  "S04bsu016_u:554": "na vedayati yaduta tasyā eva samāpatteradhiṣṭhānādhipatyena /",
  "S04bsu016_u:555": "evemeva te mahāśrāvakāstatraiva jetavane viharanti,",
  "S04bsu016_u:556": "ṣaḍindriyaṃ caiṣāmasti,",
  "S04bsu016_u:557": "na ca taṃ tathāgatasamādhivikurvitavṛṣabhitāprātihāryaṃ paśyanti,",
  "S04bsu016_u:558": "nāvataranti,",
  "S04bsu016_u:559": "na saṃjānanti,",
  "S04bsu016_u:560": "na vijānanti,",
  "S04bsu016_u:561": "na ca taṃ mahābodhisattvasaṃnipātam bodhisattvaprātihāryaṃ bodhisattvavikurvitamavataranti,",
  "S04bsu016_u:562": "na paśyanti na jānanti /",
  "S04bsu016_u:563": "tatkasya hetoḥ?",
  "S04bsu016_u:564": "gambhīro hi buddhaviṣayo vipulo 'prameyo durdṛśo duṣpratibodho duravagāhaḥ sarvalokasamatikrāntaḥ /",
  "S04bsu016_u:565": "acintyo buddhaviṣayo 'saṃhāryaḥ sarvaśrāvakapratyekabuddhaiḥ /",
  "S04bsu016_u:566": "tena te mahāśrāvakāstatraiva jetavane bhagavataḥ pādamūlagatāstāni buddhavikurvitāni na paśyanti /",
  "S04bsu016_u:567": "taṃ ca mahābodhisattvasaṃnipātam tacca jetavanamacintyāsaṃkhyeyaviśuddhalokadhātuguṇavyūhasamavasaraṇaṃ na paśyanti na jānanti yathāpi tadabhājanībhūtatvāt //",
  "S04bsu016_u:568": "atha khalu vairocanapraṇidhānābhiraścimaprabho bodhisattvo buddhādhiṣṭhānena daśa diśo vyavalokya tasyāṃ velāyāmimā gāthā abhāṣata -",
  "S04bsu016_u:569": "paśyadhvaṃ sattvasārasya buddhabodhiracintiyā /",
  "S04bsu016_u:570": "jetadhvaje nidarśeti jino buddhavikurvitam // 1 //",
  "S04bsu016_u:571": "svayaṃbhuvāmadhiṣṭhānamasaṃkhyeyaṃ pravartate /",
  "S04bsu016_u:572": "yatra sa muhyate loko buddhadharmāṇajānakaḥ // 2 //",
  "S04bsu016_u:573": "gambhīraṃ dharmarājānāmaprameyamacintiyam /",
  "S04bsu016_u:574": "pravartate prātihāryaṃ yatra loko na gāhate // 3 //",
  "S04bsu016_u:575": "anantavarṇāḥ saṃbuddhā lakṣaṇaiḥ suvibhūṣitāḥ /",
  "S04bsu016_u:576": "alakṣaṇā hi te dharmā ye saṃbuddhaiḥ prabhāvitāḥ // 4 //",
  "S04bsu016_u:577": "vikurvitāni darśeti jino jetāhvaye vane /",
  "S04bsu016_u:578": "anantamadhyagambhīrān vākpathaiśca suduṣkarān // 5 //",
  "S04bsu016_u:579": "mahātmanāṃ saṃnipātaṃ bodhisattvā na paśyati /",
  "S04bsu016_u:580": "acintyakṣetrakoṭibhyo jinaṃ draṣṭumupāgatāḥ // 6 //",
  "S04bsu016_u:581": "praṇidhānena saṃpannā asaṅgācāragocarāḥ /",
  "S04bsu016_u:582": "na śakyaṃ sarvalokena teṣāṃ vijñātumāśayam // 7 //",
  "S04bsu016_u:583": "sarvapratyekasaṃbuddhāḥ śrāvakā ye ca sarvaśaḥ /",
  "S04bsu016_u:584": "na prajānanti te caryāṃ na caiṣāṃ cittagocaram // 8 //",
  "S04bsu016_u:585": "(Gv 18)",
  "S04bsu016_u:586": "bodhisattvā mahāprajñā durdharṣā aparājitāḥ /",
  "S04bsu016_u:587": "śūradhvajā asaṃkīrṇā jñānabhūmiparāyaṇāḥ // 9 //",
  "S04bsu016_u:588": "aprameyāḥ samāpannāste samādhiṃ mahāyaśāḥ /",
  "S04bsu016_u:589": "spharitvā dharmadhātuṃ hi darśayanti vikurvitam // 10 //",
  "S04bsu016_u:590": "atha khalu duryodhanavīryavegarājo bodhisattvo buddhādhiṣṭhānena daśa diśo vyavalokya tasyāṃ velāyāmimā gāthā abhāṣata -",
  "S04bsu016_u:591": "puṇyagarbhān mahāprajñān bodhicaryāgatiṃgatān /",
  "S04bsu016_u:592": "kṣemaṃkarān sarvaloke paśyadhvaṃ sugatātmajān // 11 //",
  "S04bsu016_u:593": "medhavino 'nantamatīn susamāhitacetasaḥ /",
  "S04bsu016_u:594": "anantamadhyagambhīravipulajñānagocarān // 12 //",
  "S04bsu016_u:595": "jetāhvaye mahāraṇye mahāvyūhopaśobhite /",
  "S04bsu016_u:596": "bodhisattvasamākīrṇe samyaksaṃbuddhaāśrame // 13 //",
  "S04bsu016_u:597": "aniketāpratiṣṭhānān paśyadhvaṃ sāgarān bahūn /",
  "S04bsu016_u:598": "daśabhyo digbhya āgatya niṣaṇṇān padmaāsane // 14 //",
  "S04bsu016_u:599": "apratiṣṭhānanāyūhānniṣprapañcānanālayān /",
  "S04bsu016_u:600": "asaṅgacittān virajān dharmadhātuparāyaṇān // 15 //",
  "S04bsu016_u:601": "jñānadhvajān mahāvīrān vajracittānakampiyān /",
  "S04bsu016_u:602": "anirvṛteṣu dharmeṣu nirvāṇaṃ darśayanti te // 16 //",
  "S04bsu016_u:603": "daśadikkṣetrakoṭībhyo 'saṃkhyebhyaḥ samupāgatān /",
  "S04bsu016_u:604": "saṃbuddhamupasaṃkrāntān dvayasaṃjñāvivarjitān // 17 //",
  "S04bsu016_u:605": "svayaṃbhoḥ śākyasiṃhasya paśyantīdaṃ vikurvitam /",
  "S04bsu016_u:606": "adhiṣṭhānena yasyeme bodhisattvāḥ samāgatāḥ // 18 //",
  "S04bsu016_u:607": "buddhadharmeṣvasaṃbhedā dharmadhātutaleṣu ca /",
  "S04bsu016_u:608": "vyavahāramātrasaṃbhedapāraprāptā jinātmajāḥ // 19 //",
  "S04bsu016_u:609": "dharmadhātorasaṃbhedakoṭyante munayaḥ sthitāḥ /",
  "S04bsu016_u:610": "akṣayaiśca prakurvanti padairdharmaprabhedanam // 20 //",
  "S04bsu016_u:611": "atha khalu samantaśrīsamudgatatejorājo bodhisattvo buddhādhiṣṭhānena daśa diśo vyavalokya tasyāṃ velāyāmimā gāthā abhāṣata -",
  "S04bsu016_u:612": "paśyadhvaṃ sattvasārasya vipulaṃ jñānamaṇḍalam /",
  "S04bsu016_u:613": "kālākālamabhijñāya dharmaṃ deśeti prāṇinām // 21 //",
  "S04bsu016_u:614": "nānātīrthyasamākīrṇaparavādipramardanaḥ /",
  "S04bsu016_u:615": "yathāśayānāṃ sattvānāṃ saṃdarśeti vikurvitam // 22 //",
  "S04bsu016_u:616": "(Gv 19)",
  "S04bsu016_u:617": "na ca pradeśa saṃbuddho na ca buddho diśānugaḥ /",
  "S04bsu016_u:618": "apramāṇapramāṇāni nātikrānto mahāmuniḥ // 23 //",
  "S04bsu016_u:619": "dinasaṃkhyo yathādityaḥ prabhāvayati khe vrajan /",
  "S04bsu016_u:620": "evaṃ jñānaviduḥ śāstā tryadhvāsaṅgaprabhāvitaḥ // 24 //",
  "S04bsu016_u:621": "pūrṇamāsyāṃ yathā rātrau bhāsate candramaṇḍalam /",
  "S04bsu016_u:622": "paripūrṇaṃ tathā śukladharmaiḥ paśyati nāyakam // 25 //",
  "S04bsu016_u:623": "antarīkṣe yathaiveha vrajatyādityamaṇḍalam /",
  "S04bsu016_u:624": "vitiṣṭhate naiveha taṃ tathā buddhavikurvitam // 26 //",
  "S04bsu016_u:625": "yathāpi gaganaṃ dikṣu sarvakṣetraṣvaniśritam /",
  "S04bsu016_u:626": "evaṃ lokapradīpasya jñeyaṃ buddhavikurvitam // 27 //",
  "S04bsu016_u:627": "yathā hi pṛthivī loke pratiṣṭhā sarvadehinām /",
  "S04bsu016_u:628": "loke lokapradīpasya dharmacakraṃ tathā sthitam // 28 //",
  "S04bsu016_u:629": "yathāpi māruto 'sajjan kṣipraṃ vyomni pravāyati /",
  "S04bsu016_u:630": "buddhasya dharmatā tadvallokadhātuṣu vartate // 29 //",
  "S04bsu016_u:631": "apskandhe hi yathā sarvakṣetrasaṃkhyāḥ pratiṣṭhitāḥ /",
  "S04bsu016_u:632": "evaṃ tryadhvagatā buddhā jñānaskandhe pratiṣṭhitāḥ // 30 //",
  "S04bsu016_u:633": "atha khalu asaṅgaśrīgarbharājo bodhisattvo buddhādhiṣṭhānena daśa diśo vyavalokya tasyāṃ velāyāmimā gāthā abhāṣata -",
  "S04bsu016_u:634": "yathāpi parvataḥ śaila udviddho vajrasaṃbhavaḥ /",
  "S04bsu016_u:635": "sarvalokaparitrātā buddho loke tathodgataḥ // 31 //",
  "S04bsu016_u:636": "yathaiva sāgare toyamaprameyamanāvilam /",
  "S04bsu016_u:637": "buddhadarśanamevaṃ hi lokatṛṣṇāṃ chinatti ca // 32 //",
  "S04bsu016_u:638": "parvato hi yathā meruḥ sāgarāmbhaḥsamudgataḥ /",
  "S04bsu016_u:639": "tathaiva lokapradyota udgato dharmasāgarāt // 33 //",
  "S04bsu016_u:640": "yathaiva sāgaraḥ pūrṇaḥ sarvaratnamahākaraḥ /",
  "S04bsu016_u:641": "svayaṃbhuvastathā jñānamakṣayaṃ kṣaṇabodhanam // 34 //",
  "S04bsu016_u:642": "gambhīraṃ nāyake jñānamasaṃkhyeyamathāmitam /",
  "S04bsu016_u:643": "darśayatyamitācintyaṃ yena buddho vikurvitam // 35 //",
  "S04bsu016_u:644": "māyākāro yathā vidvān māyālakṣaṇadarśakaḥ /",
  "S04bsu016_u:645": "evaṃ jñānavaśī buddho vikurvitānidarśakaḥ // 36 //",
  "S04bsu016_u:646": "cintāmaṇiryathā śuddho 'bhīpsitārthaprapūraṇaḥ /",
  "S04bsu016_u:647": "evamāśayaśuddhānāṃ jinaḥ praṇīdhipūraṇaḥ // 37 //",
  "S04bsu016_u:648": "(Gv 20)",
  "S04bsu016_u:649": "bairocanaṃ yathā ratnaṃ prabhāsayati bhāskaram /",
  "S04bsu016_u:650": "sarvajñatā viśuddhaivaṃ jagadāśayabhāsanī // 38 //",
  "S04bsu016_u:651": "tathaiva digmukhaṃ ratnamaṣṭāṅgaṃ supratiṣṭhitam /",
  "S04bsu016_u:652": "tathāpyasaṅgapradyoto dharmadhātvavabhāsanaḥ // 39 //",
  "S04bsu016_u:653": "dakaprabhāsaṃ śuddhābhaṃ āvilāmbuprasādanam /",
  "S04bsu016_u:654": "buddhasya darśanaṃ tadvajjagadindriyaśodhanam // 40 //",
  "S04bsu016_u:655": "atha khalu dharmadhātupraṇidhisunirmitacandrarājo bodhisattvo buddhadhiṣṭhānena daśa diśo vyavalokya tasyāṃ velāyāmimā gāthā abhāṣata -",
  "S04bsu016_u:656": "yathāpīhendranīlena ekavarṇā diśaḥ kṛtāḥ /",
  "S04bsu016_u:657": "bodhivarṇaḥ prajāmevaṃ kurute buddhadarśanam // 41 //",
  "S04bsu016_u:658": "ekaikasminnasau buddho nānāvidhavikurvitam /",
  "S04bsu016_u:659": "vidarśayatyaprameyaṃ bodhisattvaviśodhanam // 42 //",
  "S04bsu016_u:660": "taccāticitragambhīramaparyantaṃ durāsadam /",
  "S04bsu016_u:661": "yasminna gāhate loko dhīmatāṃ jñānagocare // 43 //",
  "S04bsu016_u:662": "vyūhānapi ca saṃpannān buddhakāraviśodhitān /",
  "S04bsu016_u:663": "niṣpatterbodhisattvānāṃ dharmadhātupraveśanāt // 44 //",
  "S04bsu016_u:664": "buddhakṣetrāṇyacintyāni yatra darśayate jinaḥ /",
  "S04bsu016_u:665": "dhīmatāṃ parivṛtairbuddhairākīrṇāni samantataḥ // 45 //",
  "S04bsu016_u:666": "sarvadharmavaśī śāstā utpannaḥ śākyapuṃgavaḥ /",
  "S04bsu016_u:667": "prātihāryaṃ hi yasyedamaprameyaṃ pravartate // 46 //",
  "S04bsu016_u:668": "nānātvacaryāṃ dhīrāṇāmaprameyāṃ vipaśyatha /",
  "S04bsu016_u:669": "vikurvitānyanantāni darśayatyamitadyutiḥ // 47 //",
  "S04bsu016_u:670": "dharmadhātau śikṣayati lokanātho jinaurasān /",
  "S04bsu016_u:671": "bhavanti sarvadharmeṣu te 'saṅgajñānagocarāḥ // 48 //",
  "S04bsu016_u:672": "adhiṣṭhānānnarendrasya dharmacakraṃ pravartate /",
  "S04bsu016_u:673": "prātihāryaśatākīrṇaṃ sarvalokaviśodhanam // 49 //",
  "S04bsu016_u:674": "viṣaye sattvasārasya jñānamaṇḍalaśodhitāḥ /",
  "S04bsu016_u:675": "bhūriprajñā mahānāgāḥ sarvalokapramocanāḥ // 50 //",
  "S04bsu016_u:676": "atha khalu dharmārciṣmattejorājo bodhisattvo buddhādhiṣṭhānena daśa diśo vyavalokya tasyāṃ velāyāmimā gāthā abhāṣata -",
  "S04bsu016_u:677": "(Gv 21)",
  "S04bsu016_u:678": "ye 'dhvatraye vinīyante śrāvakāḥ paramarṣiṇā /",
  "S04bsu016_u:679": "na kramotkṣepanikṣepaṃ saṃbuddhasya vidanti te // 51 //",
  "S04bsu016_u:680": "ye 'pi pratyekasaṃbuddhāḥ triṣvapyadhveṣvaśeṣataḥ /",
  "S04bsu016_u:681": "na kramotkṣepanikṣepaṃ te 'pi jānanti tāyinaḥ // 52 //",
  "S04bsu016_u:682": "kiṃ punaḥ sarvasattvā hi vijñāsyanti vināyakam /",
  "S04bsu016_u:683": "śveva gardulabaddha ye hyavidyātamasāvṛtāḥ // 53 //",
  "S04bsu016_u:684": "pramāṇairaprameyo 'sau na śakyaṃ jānituṃ jinaḥ /",
  "S04bsu016_u:685": "asaṅgajñānavān buddhaḥ samatikrāntavākpathaḥ // 54 //",
  "S04bsu016_u:686": "pūrṇacandraprabho dhīro lakṣaṇaiḥ suvicitritaḥ /",
  "S04bsu016_u:687": "kṣapayatyamitān kalpānadhitiṣṭhan vikurvitaiḥ // 55 //",
  "S04bsu016_u:688": "nayādekaikato buddhaṃ cintayan susamāhitaḥ /",
  "S04bsu016_u:689": "anabhilāpyaḥ kṣapayetkalpakoṭīracintiyāḥ // 56 //",
  "S04bsu016_u:690": "guṇaikadeśaparyantaṃ nādhigacchetsvayaṃbhuvaḥ /",
  "S04bsu016_u:691": "nirīkṣamāṇo buddho 'pi buddhadharmā hyacintiyāḥ // 57 //",
  "S04bsu016_u:692": "yeṣāṃ ca praṇidhistatra yeṣāṃ ca manaso ratiḥ /",
  "S04bsu016_u:693": "te 'pyevaṃgocarāḥ sarve bhaviṣyanti sudurdṛśāḥ // 58 //",
  "S04bsu016_u:694": "puṇyajñānamayānantaṃ mahāsaṃbhāravikramāḥ /",
  "S04bsu016_u:695": "nayaṃ hyavatarantyetaṃ dhīmaccitte 'male sthitāḥ // 59 //",
  "S04bsu016_u:696": "vipulaḥ praṇidhisteṣāṃ vipulaścittasaṃvaraḥ /",
  "S04bsu016_u:697": "lapsyanti vipulāṃ bodhimākramya jinagocaram // 60 //",
  "S04bsu016_u:698": "atha khalu sarvamāramaṇḍalavikiraṇajñānadhvajarājo bodhisattvo buddhādhiṣṭhānena daśa diśo vyavalokya tasyāṃ velāyāmimā gāthā abhāṣata -",
  "S04bsu016_u:699": "asaṅgajñānakāyatvādaśarīrāḥ svayaṃbhuvaḥ /",
  "S04bsu016_u:700": "acintyajñānaviṣayāḥ śakyaṃ cintyayituṃ na te // 61 //",
  "S04bsu016_u:701": "acintyaiḥ karmabhiḥ śuklairbuddhakāyaḥ samārjitaḥ /",
  "S04bsu016_u:702": "trailokyānupalipto 'sau lakṣaṇavyañjanojjvalaḥ // 62 //",
  "S04bsu016_u:703": "samantāvabhāso loke dharmadhātuviśodhitaḥ /",
  "S04bsu016_u:704": "buddhabodherapi dvāraṃ sarvajñānamahākaraḥ // 63 //",
  "S04bsu016_u:705": "virajo niṣprapañcaśca sarvasaṅgavivarjitaḥ /",
  "S04bsu016_u:706": "ādityabhūto lokasya jñānaraśmipramuñcanaḥ // 64 //",
  "S04bsu016_u:707": "(Gv 22)",
  "S04bsu016_u:708": "bhavasaṃtrāsavicchettā traidhātukaviśodhanaḥ /",
  "S04bsu016_u:709": "niṣpattirbodhisattvānāṃ buddhabodhyākarastathā // 65 //",
  "S04bsu016_u:710": "anantavarṇadarśāvī sarvavarṇeṣvaniśritaḥ /",
  "S04bsu016_u:711": "darśayatyapi tān varṇānacintyān sarvadehibhiḥ // 66 //",
  "S04bsu016_u:712": "śakyaṃ na jñānaparyanto gantuṃ buddhasya kenacit /",
  "S04bsu016_u:713": "ekakṣaṇe buddhabodhiracintyā yena śodhitā // 67 //",
  "S04bsu016_u:714": "akṣayo jñānanirdeśo nirvikāraḥ svabhāvataḥ /",
  "S04bsu016_u:715": "ekakṣaṇe prabhāvyante yasmiṃstryadhvagatā jināḥ // 68 //",
  "S04bsu016_u:716": "anantakarmā saprajño bodhyarthī cintayetsadā /",
  "S04bsu016_u:717": "cittamityapi yatrāsya citte cittaṃ na jāyate // 69 //",
  "S04bsu016_u:718": "sarvābhilāpāviṣayā gambhīrā vākpathojjhitāḥ /",
  "S04bsu016_u:719": "acintyā buddhadharmāste yaiḥ saṃbuddhāḥ prabhāvitāḥ // 70 //",
  "S04bsu016_u:720": "atha khalu vairocanapraṇidhānaketudhvajo bodhisattvo buddhādhiṣṭhānena daśa diśo vyavalokya tasyāṃ velāyāmimā gāthā abhāṣata -",
  "S04bsu016_u:721": "amūḍhasmṛtayaḥ śuddhā dharmodgatasuniścitāḥ /",
  "S04bsu016_u:722": "acintyamatimantaste akṣayā bodhisāgarāḥ // 71 //",
  "S04bsu016_u:723": "mano 'tra niścitaṃ teṣāṃ taccaryāgocaro hyayam /",
  "S04bsu016_u:724": "teṣāmatrācalaṃ jñānaṃ te 'tra cchinnakathaṃkathāḥ // 72 //",
  "S04bsu016_u:725": "khedo notpadyate teṣāṃ na teṣāṃ sīdate manaḥ /",
  "S04bsu016_u:726": "teṣāṃ pravartate cittaṃ buddhadharmaparāyaṇam // 73 //",
  "S04bsu016_u:727": "teṣāṃ prajāyate śraddhā mūlajātā samudgatā /",
  "S04bsu016_u:728": "jñāne 'tra hi ratisteṣāmanilambhe nirālaye // 74 //",
  "S04bsu016_u:729": "saṃpūrṇāḥ kuśalairdharmaiḥ kalpakoṭīsamārjitaiḥ /",
  "S04bsu016_u:730": "nāmayanti ca tatsarve ete jñānārthino 'samāḥ // 75 //",
  "S04bsu016_u:731": "vicaranti ca saṃsāre na ca saṃsāraniśritāḥ /",
  "S04bsu016_u:732": "niścitā buddhadharmeṣu ramante buddhagocare // 76 //",
  "S04bsu016_u:733": "yāvatī lokasaṃpattiḥ sattvadhātau pravartate /",
  "S04bsu016_u:734": "sarva prahīṇā dhīrāṇāṃ buddhasaṃpasthitā hi te // 77 //",
  "S04bsu016_u:735": "vṛthā samāśrito lokaḥ sadā baddhaḥ pravartate /",
  "S04bsu016_u:736": "asaṅgacāriṇastatra sadā sattvārthaniśritāḥ // 78 //",
  "S04bsu016_u:737": "(Gv 23)",
  "S04bsu016_u:738": "atulyaṃ caritaṃ teṣāmacintyaṃ sarvadehibhiḥ /",
  "S04bsu016_u:739": "lokasaukhyaṃ cintayanti yena duḥkhaṃ nivartate // 79 //",
  "S04bsu016_u:740": "bodhijñānaviśuddhāste sarvalokānukampakāḥ /",
  "S04bsu016_u:741": "ālokabhūtā lokasya sarvalokapramocakāḥ // 80 //",
  "S04bsu016_u:742": "atha khalu sarvāvaraṇavikiraṇajñānavikrāntarājo bodhisattvo buddhādhiṣṭhānena daśa diśo vyavalokya tasyāṃ velāyāmimā gāthā abhāṣata -",
  "S04bsu016_u:743": "sudurlabho buddhaśabdaḥ kalpakoṭīśatairapi /",
  "S04bsu016_u:744": "kiṃ punardarśanaṃ sarvakāṅkṣāchedanamuttamam // 81 //",
  "S04bsu016_u:745": "sa dṛṣṭo lokapradyotaḥ sarvadharmagatiṃ gataḥ /",
  "S04bsu016_u:746": "puṇyatīrthaṃ trilokasya sarvasattvaviśodhanam // 82 //",
  "S04bsu016_u:747": "paśyatāṃ rūpakāyena sattvasāramaninditam /",
  "S04bsu016_u:748": "na samutpadyate tṛptiḥ kalpakoṭyayutairapi // 83 //",
  "S04bsu016_u:749": "rūpakāyaṃ narendrasya prekṣamāṇā jinaurasāḥ /",
  "S04bsu016_u:750": "asaṅgāḥ svaṃ śubhaṃ bodhau nāmayanti parārthinaḥ // 84 //",
  "S04bsu016_u:751": "buddhabodhermukhamidam rūpakāyo mahāmuneḥ /",
  "S04bsu016_u:752": "niścaranti yato 'saṅgā akṣayāḥ pratisaṃvidaḥ // 85 //",
  "S04bsu016_u:753": "acintyānamitān sattvānavabhāsya mahāmuniḥ /",
  "S04bsu016_u:754": "avatārya mahāyāne vyākarotyagrabodhaye // 86 //",
  "S04bsu016_u:755": "mahatpuṇyamayaṃ kṣetramuditaṃ jñānamaṇḍalam /",
  "S04bsu016_u:756": "bhāsayatyamitaṃ lokaṃ puṇyaskandhavivardhanam // 87 //",
  "S04bsu016_u:757": "chedano duḥkhajālasya jñānaskandhaviśodhanaḥ /",
  "S04bsu016_u:758": "na durgatibhayaṃ teṣāṃ yairihārāgito jinaḥ // 88 //",
  "S04bsu016_u:759": "vipulaṃ jāyate cittaṃ paśyatāṃ dvipadottamam /",
  "S04bsu016_u:760": "prajñābalamasaṃkhyeyaṃ jāyate candrabhāsvaram // 89 //",
  "S04bsu016_u:761": "bhavanti niyatā bodhau dṛṣṭvā buddhaṃ narottamam /",
  "S04bsu016_u:762": "niścitaṃ ca bhavatyeṣāṃ bhaviṣyāmi tathāgataḥ // 90 //",
  "S04bsu016_u:763": "atha khalu dharmadhātutalabhedajñānābhijñārājo bodhisattvo buddhādhiṣṭhānena",
  "S04bsu016_u:764": "daśa diśo vyavalokya tasyāṃ velāyāmimā gāthā abhāṣata -",
  "S04bsu016_u:765": "anantaguṇasaṃpannaṃ dṛṣṭvā śākyarṣabhaṃ munim /",
  "S04bsu016_u:766": "pariṇāmayatāṃ cittaṃ mahāyāne viśudhyati // 91 //",
  "S04bsu016_u:767": "(Gv 24)",
  "S04bsu016_u:768": "arthāya sarvasattvānāmutpadyante tathāgatāḥ /",
  "S04bsu016_u:769": "mahākāruṇikā dhīrā dharmacakrapravartakāḥ // 92 //",
  "S04bsu016_u:770": "pratikartuṃ kathaṃ śakyaṃ buddhānāṃ sarvadehibhiḥ /",
  "S04bsu016_u:771": "sattvārtheṣvabhiyuktānāṃ kalpakoṭiśatairapi // 93 //",
  "S04bsu016_u:772": "kalpakoṭyo varaṃ pakvastryapāye bhṛśadāruṇe /",
  "S04bsu016_u:773": "na tvevādarśanaṃ śāstuḥ sarvasaṅgavivartinaḥ // 94 //",
  "S04bsu016_u:774": "sarvasattvagatau yāvān duḥkhaskandhaḥ pravartate /",
  "S04bsu016_u:775": "utsoḍhavyaḥ sa nikhilo buddhānāṃ na tvadarśanam // 95 //",
  "S04bsu016_u:776": "yāvantyaḥ sarvaloke 'sminnapāyagatayaḥ pṛthak /",
  "S04bsu016_u:777": "varaṃ tatra ciraṃ vāso buddhānāmaśrutirna ca // 96 //",
  "S04bsu016_u:778": "ekaikatra varaṃ kalpān nivāso narake 'pi tān /",
  "S04bsu016_u:779": "na tvanyatra jināptāyāḥ sthito bodhervidūrataḥ // 97 //",
  "S04bsu016_u:780": "kiṃ kāraṇamapāyeṣu nivāsaściramiṣyate /",
  "S04bsu016_u:781": "yatkāraṇaṃ jinendrasya darśanaṃ jñānavardhanam // 98 //",
  "S04bsu016_u:782": "chidyante sarvaduḥkhāni dṛṣṭvā lokeśvaraṃ jinam /",
  "S04bsu016_u:783": "saṃbhavatyavatāraśca jñāne saṃbuddhagocare // 99 //",
  "S04bsu016_u:784": "kṣapayatyāvṛtīḥ sarvā dṛṣṭvā buddhaṃ narottamam /",
  "S04bsu016_u:785": "vardhayatyamitam puṇyaṃ yena bodhiravāpyate // 100 //",
  "S04bsu016_u:786": "chinatti kāṅkṣā vimatīḥ sattvānāṃ buddhadarśanam /",
  "S04bsu016_u:787": "prapūrayati saṃkalpāṃllaukikāṃllokottarānapi // 101 //",
  "S04bsu016_u:788": "(Gv 25)",
  "S04bsu016_u:789": "2 samantabhadraḥ /",
  "S04bsu016_u:790_0": "atha khalu samantabhadro bodhisattvo mahāsattvaḥ sarvāvantaṃ bodhisattvagaṇaṃ vyavalokya",
  "S04bsu016_u:790_1": "bhūyasyā mātrayā vibhajan vistārayan deśayan uttānīkurvan saṃprakāśayan avabhāsayan",
  "S04bsu016_u:790_2": "prabhāsayan upadiśan dharmadhātunayena ākāśadhātusamatayā tryadhvasamatayā dharmadhātusamatayā",
  "S04bsu016_u:790_3": "sattvadhātusamatayā sarvalokadhātusamatayā sarvakarmavaṃśasamatayā sattvāśayasamatayā",
  "S04bsu016_u:790_4": "sattvādhimuktisamatayā dharmapratibhāsasamatayā sattvaparipākakālasamatayā sarvajagadindriyasamatayā ca,",
  "S04bsu016_u:791": "evaṃ siṃhavijṛmbhitaṃ tathāgatasamādhiṃ caiṣāṃ bodhisattvānāṃ saṃprakāśayati sma daśabhirnirdeśapadaiḥ /",
  "S04bsu016_u:792": "katamairdaśabhiḥ?",
  "S04bsu016_u:793": "yaduta sarvadharmadhātuparyāpanneṣu buddhakṣetrapramāṇurajaḥsarvabuddhaparaṃparākṣetraparaṃparānirdeśaḥ /",
  "S04bsu016_u:794": "yaduta ākāśadhātuparameṣu sarvabuddhakṣetreṣu aparāntakoṭīgatakalpatathāgataguṇānucaraṇanirdeśaḥ /",
  "S04bsu016_u:795": "yaduta sarvabuddhakṣetratathāgatasamutpattyanantamadhyābhisaṃbodhimukhasamudrasaṃdarśananirdeśaḥ /",
  "S04bsu016_u:796": "yaduta ākāśadhātuparamabuddhakṣetratathāgataparṣanmaṇḍalabodhisattvasaṃghabodhimaṇḍābhimukhāvasthānanirdeśaḥ /",
  "S04bsu016_u:797": "yaduta sarvatryadhvabuddhakāyasadṛśanirmāṇasarvaromamukhapramuñcanacittakṣaṇadharmadhātuspharaṇanirdeśaḥ /",
  "S04bsu016_u:798": "yaduta sarvadiksamudreṣu sarvakṣetrasāgarasamatalādhiṣṭhānaikakāyaspharaṇaprabhāsanirdeśaḥ /",
  "S04bsu016_u:799": "yaduta sarvārambaṇataleṣu buddhabhūmivikurvitasarvatryadhvasamavasaraṇadhiṣṭhānasaṃdarśananirdeśaḥ /",
  "S04bsu016_u:800": "yaduta sarvakṣetraparamāṇurajaḥsamatryadhvakṣetraparaṃparānānābuddhavikurvitakalpasāgarasaṃdarśananirdeśaḥ /",
  "S04bsu016_u:801": "yaduta sarvatryadhvabuddhapraṇidhānasāgarasarvaromanigarjanāparyantādhiṣṭhānabodhisattvasaṃbhavanirdeśaḥ /",
  "S04bsu016_u:802": "yaduta dharmadhātupramāṇabuddhasiṃhāsanabodhisattvaparṣanmaṇḍalāsaṃbhinnabodhimaṇḍālaṃkāranānādharmacakrapravartanāparāntādhiṣṭhānanirdeśaḥ /",
  "S04bsu016_u:803": "iti hi bho jinaputrā etān daśān pramukhān kṛtvā anabhilāpyabuddhakṣetraparamāṇūrajaḥsamān etasya siṃhavijṛmbhitasya samādhinirdeśananugacchāmi /",
  "S04bsu016_u:804": "api tu khalu punarbho jinaputrāḥ tathāgatajñānagocara eṣaḥ //",
  "S04bsu016_u:805_0": "atha khalu samantabhadro bodhisattva etasyaiva siṃhavijṛmbhitasya tathāgatasamādherarthanirdeśaṃ",
  "S04bsu016_u:805_1": "dyotayamāno buddhādhiṣṭhānena tathāgatavadanaṃ prekṣamāṇaḥ sarvāvantaṃ parṣanmaṇḍalasamudraṃ",
  "S04bsu016_u:805_2": "vyavalokya acintyabuddhaviṣayānantamadhyatathāgatasamādhivikurvitāni vyavalokya acintyajñānamāyāgatadharmatāṃ",
  "S04bsu016_u:805_3": "vyavalokya acintyatrayadhvabuddhasamatāṃ vyavalokya acintyānantamadhyasarvavākpathaniruktisarvadharmanayān",
  "S04bsu016_u:805_4": "vyavalokya tasyāṃ velāyāmimā gāthā abhāṣata -",
  "S04bsu016_u:806": "sarvakṣetraparamāṇusādṛśā ekaromi jinakṣetrasāgarāḥ /",
  "S04bsu016_u:807": "bodhisattvaparṣatparīvṛtastatra buddha sthitu buddhaāsane // 1 //",
  "S04bsu016_u:808": "(Gv 26)",
  "S04bsu016_u:809": "ekaromi bahukṣetrasāgarā bodhimaṇḍasthita padmaāsane /",
  "S04bsu016_u:810": "dharmadhātu vipulam karitvanā dṛśyate drumavareṣu nāyakaḥ // 2 //",
  "S04bsu016_u:811": "sarvakṣetraparamāṇusādṛśā ekaromi jina saṃniṣaṇṇakāḥ /",
  "S04bsu016_u:812": "bodhisattvaparṣatparīvṛtāḥ sarvabhadracariyāṃ prabhāṣate // 3 //",
  "S04bsu016_u:813": "ekakṣetri jina saṃniṣaṇṇakāḥ sarvakṣetraprasarān spharitvanā /",
  "S04bsu016_u:814": "bodhisattva bahumegha akṣayā enti te daśadiśāṃ samantato // 4 //",
  "S04bsu016_u:815": "kṣetrakoṭiparamāṇusādṛśā bodhisattvaguṇasāgaraprabhāḥ /",
  "S04bsu016_u:816": "utthihantu parṣāsu śāstuno dharmadhātu sphariṣu daśa diśaḥ // 5 //",
  "S04bsu016_u:817": "sarvakṣetrapratibhāsadarśanā dharmarājajinajñānasāgarāḥ /",
  "S04bsu016_u:818": "te ca bhadracariyapratiṣṭhitāḥ sarvabuddhapariṣā upāgami // 6 //",
  "S04bsu016_u:819": "sarvakṣetraprasare niṣaṇṇakā bodhisattvacaraprītigocarā /",
  "S04bsu016_u:820": "dharmamegha śruṇamāna sūratā ekakṣetri cari kalpakoṭiyaḥ // 7 //",
  "S04bsu016_u:821": "bodhisattva vicaranti cārikāṃ dharmasāgaracarī virocanā /",
  "S04bsu016_u:822": "otaranti praṇidhānasāgarāṃste pratiṣṭha jinabhūmigocarāḥ // 8 //",
  "S04bsu016_u:823": "anyamanyajinadharmasaṃbhavāste samantacari bhadrabuddhiṣu /",
  "S04bsu016_u:824": "sarvabuddhaguṇavarṇasāgarānotaranti vipulaṃ vikurvitam // 9 //",
  "S04bsu016_u:825": "(Gv 27)",
  "S04bsu016_u:826": "dharmadhātusugatiṃ spharitvanā sarvakṣetraparamāṇusādṛśān /",
  "S04bsu016_u:827": "kāyamegha satataṃ pramuñcato dharmavarṣatu upetu bodhaye // 10 //",
  "S04bsu016_u:828_0": "atha khalu bhagavān bhūyasyā mātrayā teṣāṃ bodhisattvānāmatraiva siṃhavijṛmbhite",
  "S04bsu016_u:828_1": "buddhasamādhau saṃniyojanārthaṃ bhrūvivarāntarādūrṇākośāddharmadhātusamantadvāravijñaptitryadhvāvabhāsaṃ",
  "S04bsu016_u:828_2": "nāma raśmiṃ niścārayitvā anabhilāpyabuddhakṣetraparamāṇurajaḥsamaraśmiparivārāṃ daśadiksarvalokadhātusamudreṣu",
  "S04bsu016_u:828_3": "sarvakṣetraprasarānavabhāsayati sma //",
  "S04bsu016_u:829": "atha khalu ye te bodhisattva jetavane saṃnipatitāḥ,",
  "S04bsu016_u:830_0": "te paśyanti sma sarvadharmadhātugateṣu sarvabuddhakṣetreṣu ākāśadhātuparyavasāneṣu",
  "S04bsu016_u:830_1": "sarvabuddhakṣetraparamāṇurajaḥsamabuddhakṣetraparamāṇurajontargateṣu buddhakṣetrasaṃgateṣu",
  "S04bsu016_u:830_2": "nānābaleṣu nānāviśuddheṣu nānāpratiṣṭhāneṣu nānāsaṃsthāneṣu buddhakṣetreṣu bodhimaṇḍavaragataṃ",
  "S04bsu016_u:830_3": "bodhisattvasiṃhāsananiṣaṇṇaṃ sarvalokendrasaṃpūjitaṃ bodhisattvagaṇaparivṛtamanuttarāṃ",
  "S04bsu016_u:830_4": "samyaksaṃbodhimabhisaṃbudhyamāṇaṃ kvaciddharmacakraṃ pravartayantaṃ dharmadhātuspharaṇena",
  "S04bsu016_u:830_5": "svaramaṇḍalena anabhilāpyabuddhakṣetravipuleṣu parṣanmaṇḍaleṣu,",
  "S04bsu016_u:831_0": "kvaciddevabhavanagataṃ kvacinnāgabhavanagataṃ kvacid yakṣabhavanagataṃ kvacid gandharvabhavanagataṃ",
  "S04bsu016_u:831_1": "kvacidasurabhavanagataṃ kvacidgaruḍabhavanagataṃ kvacitkinnarabhavanagataṃ kvacinmahoragabhavanagataṃ",
  "S04bsu016_u:831_2": "kvacinmanuṣyendrabhavanagataṃ kvacinmanusyaloke grāmanagaranigamajanapadarāṣṭrarājadhānīṣu",
  "S04bsu016_u:831_3": "nānāvikurvitairdharmaṃ deśayamānaṃ",
  "S04bsu016_u:831_4": "nāneryāpathairnānāvidhairātmabhāvairnānāsamādhimukhavijñaptibhirnānāsamādhyabhijñābhirnānākulagotrasaṃbhavairnānāvarṇavijñaptibhirnānāprabhāmaṇḍalairnānāraśmijālapramuñcanairnānāsvaramaṇḍalairnānāparṣanmaṇḍalairnānākathāpuruṣādhiṣṭhānairnānāśāsanādhiṣṭhānairnānāpadavyañjanairnānāniruktibhirdharmaṃ",
  "S04bsu016_u:831_5": "deśayantam paśyanti sma /",
  "S04bsu016_u:832": "yāvantaśca te bodhisattvāsteṣu teṣu parṣanmaṇḍaleṣu tathāgatasya gambhīrabuddhasamādhivikurvitāni paśyanti sma /",
  "S04bsu016_u:833_0": "dharmadhātuparameṣu lokadhātuṣvākāśadhātuparyavasāneṣu daśadigvyavasthāneṣu anantadikparivartasamavasaraṇeṣu",
  "S04bsu016_u:833_1": "sarvadiksamudreṣu nānādharmadigdvāreṣu nānādiksaṃjñāgatesu nānādiksamavasaraṇeṣu",
  "S04bsu016_u:833_2": "nānādigbhāgeṣu nānādiganugameṣu nānādiksāgareṣu yaduta pūrvasyāṃ diśi dakṣiṇāyāṃ",
  "S04bsu016_u:833_3": "paścimāyāmuttarasyāmuttarapūrvāyāṃ pūrvadakṣiṇāyāṃ dakṣiṇapaścimāyāṃ paścimottarasyāmadhaḥ",
  "S04bsu016_u:833_4": "ūrdhvaṃ diśi kṣetrakāyadikṣu sattvakāyadikṣvapi sattvasaṃjñāgatadikṣvati pūrvāntakoṭīgatadikṣvapi",
  "S04bsu016_u:833_5": "daśadikpratyutpannadikṣvapi sarvākāśapathasūkṣmavālamukhanikṣepapragrahaṇadikṣvapi",
  "S04bsu016_u:833_6": "sarvakṣetraparamāṇurajaḥparaṃparādikṣvapi dikpraveśavataraṇadikṣvapi nānākarmābhisaṃskārasamutthitadikṣvapi",
  "S04bsu016_u:833_7": "ekavālapathānantamadhyākāśatalasaṃjñāgatadikpatheṣvapi",
  "S04bsu016_u:834_0": "samatānusṛtābhisaṃbhinnatryadhvatalasamatānugatasarvajagadasaṃbhinnasarvasattvasaṃjñāgatasamarutasarvajagaccitteṣu",
  "S04bsu016_u:834_1": "pratibhāsaprāptāni sarvasattvakāyeṣvabhimukhapralambasarvaparṣadupasaṃkramaṇarūpāṇi",
  "S04bsu016_u:834_2": "sarvakalpeṣu jñānāsaṃbhinnāni sarvakṣetreṣu sarvatra samatayā (Gv 28)",
  "S04bsu016_u:835": "yathāśayānāṃ sattvānāmabhimukharūpasaṃdarśanavijñaptīni sarvabuddhadharmasaṃprakāśanasarvasattvavinayāpratiprasrabdhāni tathāgatavikurvitāni paśyanti sma /",
  "S04bsu016_u:836": "sarve te bhagavatā vairocanena pūrvakuśalacaryāsabhāgatayā caturbhiḥ saṃgrahavastubhiḥ saṃgṛhītāḥ,",
  "S04bsu016_u:837": "darśanena śravaṇena anusmṛtyā paryupāsanena ca paripācitāḥ,",
  "S04bsu016_u:838": "pūrvamanuttarāyāṃ samyaksaṃbodhau cittamutpāditāḥ,",
  "S04bsu016_u:839": "tatra tathāgateṣūpasaṃkramantaḥ kuśalamūlaiḥ saṃgṛhītāḥ,",
  "S04bsu016_u:840": "yathākuśalamūlasabhāgatayā sarvajñatāparipākopāyasuparigṛhītattvāttadacintyaṃ bhagavato vairocanasya samādhivikurvitamavataranti dharmadhātuvipulamākāśadhātuparyavasānam /",
  "S04bsu016_u:841": "keciddharmakāyamavataranti,",
  "S04bsu016_u:842": "kecidrūpakāyam,",
  "S04bsu016_u:843": "kecitpūrvaṃ bodhisattvasamudāgamam,",
  "S04bsu016_u:844": "kecit pāramitāparipūrim,",
  "S04bsu016_u:845": "keciccaryāmaṇḍalaviśuddhivyūham,",
  "S04bsu016_u:846": "kecidbodhisattvabhūmivikurvitam,",
  "S04bsu016_u:847": "kecidabhisaṃbodhivikurvitam,",
  "S04bsu016_u:848": "kicidbuddhavihārasamādhyasaṃbhedavikurvitam,",
  "S04bsu016_u:849": "kecittathāgatabalavaiśāradyajñānam,",
  "S04bsu016_u:850": "kecidbuddhapratisaṃvitsāgaramavataranti /",
  "S04bsu016_u:851": "evaṃpramukhān daśabuddhakṣetrānabhilāpyaparamāṇurajaḥsamān buddhavikurvitasamudrānavataranti /",
  "S04bsu016_u:852_0": "nānādhimuktibhirnānāpathairnānādvārairnānāpraveśairnānāvatārainārnānayairnānānugamairnānādigbhirnānābhājanairnānādeśairnānālokairnānādhigamairnānāsaṃbhārairnānāvikurvitairnānopāyairnānāsamādhibhiḥ",
  "S04bsu016_u:852_1": "tān buddhavikurvitasamudrānavataranti nānāsamādhyavatāraiḥ /",
  "S04bsu016_u:853": "yaduta samantadharmadhātuvyūhena bodhisattvasamādhinā avataranti /",
  "S04bsu016_u:854": "sarvatryadhvāsaṅgajñānaviṣayāvabhāsena bodhisattvasamādhinā,",
  "S04bsu016_u:855": "dharmadhātutalāsaṃbhedajñānālokena bodhisattvasamādhinā,",
  "S04bsu016_u:856": "tathāgataviṣayatalapraveśena bodhisattvasamādhinā,",
  "S04bsu016_u:857": "gaganatalāvabhāsena bodhisattvasamādhinā,",
  "S04bsu016_u:858": "daśatathāgatabalākramaṇavivareṇa bodhisattvasamādhinā,",
  "S04bsu016_u:859": "buddhacchambhitavyūhavikramavijṛmbhitena bodhisattvasamādhinā,",
  "S04bsu016_u:860": "sarvadharmadhātunayāvartagarbheṇa bodhisattvasamādhinā,",
  "S04bsu016_u:861": "sarvadharmadhātvaṅganigarjanaspharaṇacandreṇa bodhisattvasamādhinā,",
  "S04bsu016_u:862": "samantavyūhadharmaprabheṇa ca bodhisattvasamādhinā te bodhisattvāstān bhagavato vairocanasya buddhavikurvitasamudrānavataranti /",
  "S04bsu016_u:863": "asaṅgapaṭṭadharmarājadhvajena ca bodhisattvasamādhinā,",
  "S04bsu016_u:864": "sarvāvaraṇabuddhasamudravipaśyinā bodhisattvasamādhinā,",
  "S04bsu016_u:865": "sarvalokagatyasaṃbhedakāyapratibhāsadhvajena bodhisattvasamādhinā,",
  "S04bsu016_u:866": "tathāgatakāyāsaṃbhedaviṣayapraveśena bodhisattvasamādhinā,",
  "S04bsu016_u:867": "sarvalokāvartyanupravartanakaruṇārgarbheṇa ca bodhisattvasamādhinā,",
  "S04bsu016_u:868": "sarvadharmapadapratiṣṭhānādhiṣṭhānādhiṣṭhitena ca bodhisattvasamādhinā,",
  "S04bsu016_u:869": "atyantaśāntapraśāntasamatāvabhāsamaṇḍalena bodhisattvasamādhinā,",
  "S04bsu016_u:870": "anilambhasunirmitasamantanirmāṇapratibhāsena bodhisattvasamādhinā,",
  "S04bsu016_u:871": "sarvakṣetrasamantasamavasaraṇādhiṣṭhānena bodhisattvasamādhinā,",
  "S04bsu016_u:872": "sarvabuddhakṣetrābhisaṃbodhyākāreṇābhinirhāreṇa bodhisattvasamādhinā,",
  "S04bsu016_u:873": "sarvajagadindrabalavivaraṇena bodhisattvasamādhinā,",
  "S04bsu016_u:874": "sarvajagadviśeṣāsaṅgamaṇḍalavivaraṇena,",
  "S04bsu016_u:875": "bodhisattvasamādhinā,",
  "S04bsu016_u:876": "sarvatathāgatajanetrīsaṃbhavādhiṣṭhānena bodhisattvasamādhinā,",
  "S04bsu016_u:877": "sarvasāgaraguṇapratipattyavatāreṇa bodhisattvasamādhinā,",
  "S04bsu016_u:878": "aśeṣasarvārambaṇavikurvitābhinirhārāparāntādhiṣṭhānena bodhisattvasamādhinā,",
  "S04bsu016_u:879": "sarvatathāgatapūrvayogasamudrāvatāreṇa bodhisattvasamādhinā, (Gv 29)",
  "S04bsu016_u:880": "aparāntasarvatathāgatavaṃśasaṃdhāraṇādhiṣṭhānena bodhisattvasamādhinā,",
  "S04bsu016_u:881": "pratyutpannadaśadiksarvakṣetrasāgarapariśuddhādhimuktyadhiṣṭhānena bodhisattvasamādhinā,",
  "S04bsu016_u:882": "sarvabuddhaikacittakṣaṇavihārāvabhāsena bodhisattvasamādhinā,",
  "S04bsu016_u:883": "sarvārambaṇāsaṅgakoṭipraveśena bodhisattvasamādhinā,",
  "S04bsu016_u:884": "sarvalokadhātvekabuddhakṣetrādhiṣṭhānena bodhisattvasamādhinā,",
  "S04bsu016_u:885": "sarvabuddhakāyanirmāṇābhinirhāreṇa",
  "S04bsu016_u:886": "bodhisattvasamādhinā,",
  "S04bsu016_u:887": "vajrendrasarvendriyasāgaraprativedhena bodhisattvasamādhinā,",
  "S04bsu016_u:888": "sarvatathāgataikaśarīragarbhādhiṣṭhānena bodhisattvasamādhinā,",
  "S04bsu016_u:889": "cittakṣaṇakoṭisarvadharmadhātunayānugamakṣaṇavihāreṇa bodhisattvasamādhinā,",
  "S04bsu016_u:890": "sarvadharmadhātukṣetraprasaranirvṛtisaṃdarśanādhiṣṭhānena bodhisattvasamādhinā,",
  "S04bsu016_u:891": "adhamūrdhatalavihārādhiṣṭhānena bodhisattvasamādhinā,",
  "S04bsu016_u:892": "sarvabuddhakṣetrasattvakāyāsaṃbhedādhiṣṭhānena bodhisattvasamādhinā,",
  "S04bsu016_u:893": "sarvajñānāvartābhimukhasamavasaraṇena bodhisattvasamādhinā,",
  "S04bsu016_u:894": "sarvadharmasvabhāvalakṣaṇāparijñāprabhedena bodhisattvasamādhinā,",
  "S04bsu016_u:895": "tryadhvaikacittakṣaṇasaṃbhedamaṇḍalena bodhisattvasamādhinā,",
  "S04bsu016_u:896": "sarvacittakṣaṇadharmadhātunayaśarīragarbheṇa bodhisattvasamādhinā,",
  "S04bsu016_u:897": "sarvatathāgatavaṃśānugamasiṃhena bodhisattvasamādhinā,",
  "S04bsu016_u:898": "sarvārambaṇadharmadhātumaticakṣurmaṇḍalena bodhisattvasamādhinā,",
  "S04bsu016_u:899": "daśabalākramavikramasamārambhena bodhisattvasamādhinā,",
  "S04bsu016_u:900": "sarvārambaṇasamantadarśanacakṣurmaṇḍalena bodhisattvasamādhinā,",
  "S04bsu016_u:901": "sarvavarṇamaṇḍalajadrocanābhinirhāreṇa bodhisattvasamādhinā,",
  "S04bsu016_u:902": "acalāvartagarbheṇa bodhisattvasamādhinā,",
  "S04bsu016_u:903": "ekadharmasarvadharmasamavasaraṇanirdeśena bodhisattvasamādhinā,",
  "S04bsu016_u:904": "ekadharmavākpathaniruktipadaprabhedena bodhisattvasamādhinā te bodhisattvāstān bhagavato vairocanasya buddhavikurvitasamudrānavataranti /",
  "S04bsu016_u:905": "sarvabuddhadhvajādhiṣṭhānadharmanirdeśena bodhisattvasamādhinā,",
  "S04bsu016_u:906": "tryadhvakoṭyasaṅgavabhāsena bodhisattvasamādhinā,",
  "S04bsu016_u:907": "sarvakalpānugamāsaṃbhinnajñānena bodhisattvasamādhinā,",
  "S04bsu016_u:908": "sūkṣmanayadaśabalāntargatena bodhisattvasamādhinā,",
  "S04bsu016_u:909": "anācchedyabodhisattvacaryāsarvakalpābhinirhāreṇa bodhisattvasamādhinā,",
  "S04bsu016_u:910": "sarvadiksamantajavābhimukhameghena bodhisattvasamādhinā,",
  "S04bsu016_u:911": "abhisaṃbodhivikurvitaviṭhapanena bodhisattvasamādhinā,",
  "S04bsu016_u:912": "sarvavedayitāsparśakṣemadhvajena bodhisattvasamādhinā,",
  "S04bsu016_u:913": "sarvavyūhagaganālaṃkārābhinirhāreṇa bodhisattvasamādhinā,",
  "S04bsu016_u:914": "kṣaṇakṣaṇajagadupanirmitabimbameghābhinirhāreṇa bodhisattvasamādhinā,",
  "S04bsu016_u:915": "gaganavirajastathāgatacandraprabheṇa bodhisattvasamādhinā,",
  "S04bsu016_u:916": "sarvatathāgatagaganādhiṣṭhānena bodhisattvasamādhinā,",
  "S04bsu016_u:917": "sarvadharmendriyavyūhaprabhāsena bodhisattvasamādhinā,",
  "S04bsu016_u:918": "sarvadharmārthavivaraṇapradīpena bodhisattvasamādhinā,",
  "S04bsu016_u:919": "daśabalamaṇḍalāvabhāsena bodhisattvasamādhinā,",
  "S04bsu016_u:920": "tryadhvabuddhaketudhvajena bodhisattvasamādhinā,",
  "S04bsu016_u:921": "sarvabuddhakagarbheṇa bodhisattvasamādhinā,",
  "S04bsu016_u:922": "sarvakṣaṇakṣaṇārambhaniṣṭhena bodhisattvasamādhinā,",
  "S04bsu016_u:923": "akṣayapuṇyagarbheṇa bodhisattvasamādhinā,",
  "S04bsu016_u:924": "anantabuddhadarśanavinayāvabhāsena bodhisattvasamādhinā,",
  "S04bsu016_u:925": "sarvadharmavajrasiṃhapratiṣṭhānena bodhisattvasamādhina,",
  "S04bsu016_u:926": "sarvatathāgatanirmāṇasaṃdarśanasamantavijñaptyabhinirhāreṇa bodhisattvasamādhinā,",
  "S04bsu016_u:927": "sarvatathāgatadivasākramaṇāntinā bodhisattvasamādhinā,",
  "S04bsu016_u:928": "ekatryadhvasaṃtāpena bodhisattvasamādhinā,",
  "S04bsu016_u:929": "prakṛtiśāntasarvadharmasamantaprabhapramuktaghoṣasvareṇa bodhisattvasamādhinā,",
  "S04bsu016_u:930": "sarvabuddhadarśanasīmāvatikrameṇa bodhisattvasamādhinā,",
  "S04bsu016_u:931": "niravaśeṣasarvadharmadhātupadmanalinīpratibuddhena (Gv 30)",
  "S04bsu016_u:932": "bodhisattvasamādhinā,",
  "S04bsu016_u:933": "anālayadharmagaganavyavalokanena bodhisattvasamādhinā,",
  "S04bsu016_u:934": "ekadigdaśadiksāgarasamavasaraṇāvartena bodhisattvasamādhinā,",
  "S04bsu016_u:935": "sarvadharmadhātutalapramukhapraveśena bodhisattvasamādhinā,",
  "S04bsu016_u:936": "sarvadharmasāgaravatigarbheṇa bodhisattvasamādhinā,",
  "S04bsu016_u:937": "sarvasattvaprabhāmuñcanapraśāntakāyena bodhisattvasamādhinā,",
  "S04bsu016_u:938": "ekacittakṣaṇasarvābhijñāpraṇidhyabhinirhāreṇa bodhisattvasamādhinā,",
  "S04bsu016_u:939": "sadāsarvatrasamantābhisaṃbodhyadhiṣṭhānena bodhisattvasamādhinā,",
  "S04bsu016_u:940": "sarvadharmadhātvekavyūhānugamapraveśena bodhisattvasamādhinā,",
  "S04bsu016_u:941": "sarvabuddhasmṛtiśarīrāvabhāsena bodhisattvasamādhinā,",
  "S04bsu016_u:942": "sarvajagadbhūriviśeṣajñānābhijñena bodhisattvasamādhinā,",
  "S04bsu016_u:943": "cittakṣaṇānantadharmadhātunayasvakāyaspharaṇena bodhisattvasamādhinā,",
  "S04bsu016_u:944": "ekanayadharmadhātusarvadharmaikanayavyūhaprabheṇa bodhisattvasamādhinā,",
  "S04bsu016_u:945": "sarvabuddhadharmamaṇḍalacakratejodhiṣṭhānena bodhisattvasamādhinā,",
  "S04bsu016_u:946": "indrajālasattvadhātusaṃgrahapraṇidhicaryādhiṣṭhānena bodhisattvasamādhinā,",
  "S04bsu016_u:947": "sarvalokadhātutalāsaṃbhedena bodhisattvasamādhinā,",
  "S04bsu016_u:948": "padmaśrīvikurvitasamantavikrāmiṇā bodhisattvasamādhinā,",
  "S04bsu016_u:949": "sarvasattvakāyaparivartajñānābhijñena bodhisattvasamādhinā,",
  "S04bsu016_u:950": "sarvasattvābhimukhakāyādhiṣṭhānena bodhisattvasamādhinā,",
  "S04bsu016_u:951": "sarvasattvasvarāṅgasāgarajaganmantrasaṃbhedanayābhijñena bodhisattvasamādhinā,",
  "S04bsu016_u:952": "sarvajagattalabhedajñānābhijñena bodhisattvasamādhinā,",
  "S04bsu016_u:953": "mahākaruṇākośāsaṃbhedagarbheṇa bodhisattvasamādhinā,",
  "S04bsu016_u:954": "sarvabuddhatathāgatakoṭipraveśena bodhisattvasamādhinā,",
  "S04bsu016_u:955": "sarvatathāgatavimokṣabhavanavyavalokanasiṃhavijṛmbhitena bodhisattvasamādhinā,",
  "S04bsu016_u:956": "etatpramukhairanabhilāpyabuddhakṣetraparamāṇurajaḥsamairbodhisattvasamādhivargāvatāraiste bodhisattvāstān bhagavato vairocanasya buddhavikurvitasamudrānavataranti /",
  "S04bsu016_u:957": "pūrvasabhāgacaritavikurvitaṃ ca samanusmaranti /",
  "S04bsu016_u:958_0": "cittakṣaṇe cittakṣaṇe sarvadharmadhātuspharaṇenāvatāreṇa teṣāṃ punarbodhisattvānāṃ",
  "S04bsu016_u:958_1": "bhagavataḥ saṃmukhībhāvagatānāṃ jetavanānuprāptānāṃ daśabuddhakṣetraparamāṇurajaḥsamalokadhātuvipulanānāratnapadmagarbhasiṃhāsanasaṃniṣaṇṇānāṃ",
  "S04bsu016_u:958_2": "mahājñānābhijñāvikurvitaniryātānāṃ tīkṣṇajñānābhijñāvatibhūmyanuprāptānāṃ samantajñānavyavacārāṇāṃ",
  "S04bsu016_u:958_3": "prajñākaragotrasaṃbhavānāṃ sarvajñajñānābhimukhānāṃ vitimirajñānacakṣuṣāṃ sattvasārathibhāvānuprāptānāṃ",
  "S04bsu016_u:958_4": "sarvabuddhasamatānugatānāṃ sadāvikalpadharmacaraṇānāṃ sarvadharmārambaṇapratividdhānāṃ",
  "S04bsu016_u:958_5": "sarvadharmaprakṛtiśāntarambaṇānāṃ sarvalokapraśāntanirvāṇālayaparamāṇāṃ sarvalokanānātvapratiṣṭhānām",
  "S04bsu016_u:958_6": "aniketasarvakṣetragamanānām apratiṣṭhānasarvadharmapadānām anāryūhasavadhamavimānapratiṣṭhānāṃ",
  "S04bsu016_u:958_7": "sarvajagatparipākavinayapratipannānāṃ sarvasattvakṣemagatisaṃdarśakānām abhyudgatajñānavimokṣabhavanagocarāṇāṃ",
  "S04bsu016_u:958_8": "virāgakoṭyanugatajñānaśarīrāṇāṃ sarvabhavasamudroccalitānāṃ sarvajagadbhūtakoṭīvipaśyakānāṃ",
  "S04bsu016_u:958_9": "dharmasāgaraprajñāvabhāsamaṇḍalānāṃ sāgaravatīdhātusamādhisusamāhitamahākaruṇācittānāṃ",
  "S04bsu016_u:958_10": "māyāgatadharmanayasupratividdhānāṃ svapnopamasarvalokadhātvavatīrṇānāṃ pratibhāsopamasarvatathāgatadarśanapratividdhānāṃ",
  "S04bsu016_u:958_11": "pratiśrutkopamasarvarutaravitaghoṣavijñaptīnāṃ nirmitopamasarvadharmābhinirvṛttijñānapratividdhānāṃ",
  "S04bsu016_u:958_12": "susamārjitaviṣayapraṇidhānānāṃ samantajñānamaṇḍalaviśuddhikauśalyānugatānām",
  "S04bsu016_u:959": "atyantaśāntapraśāntacittānāṃ sarvadhāraṇīgotrajñānaviṣayāṇāṃ acchambhitasamādhibalasamantaparākramāṇāṃ dharmadhātusthitikoṭīgatacakṣuṣāṃ (Gv 31)",
  "S04bsu016_u:960_0": "sarvadharmānilambhavihāraprāptānāṃ anantaprajñāsāgaravicāriṇāṃ jñānapāramitāpāraṃgatānāṃ",
  "S04bsu016_u:960_1": "prajñāpāramitābalādhānaprāptānām ṛddhipāramitāsarvajagatpāraṃgatānāṃ samādhipāramitāvaśagatānāṃ",
  "S04bsu016_u:960_2": "sarvatathāgatārthakauśalyāviparītajñānināṃ dharmakauśalyaprakāśanavidhijñānāṃ niruktijñānābhijñānāmakṣayapratibhānabaladharmameghānāṃ",
  "S04bsu016_u:960_3": "vaiśāradyarṣabhasiṃhanādinām anālayadharmāsamaratiratānāṃ vitimirasarvadharmaprasāritacakṣuṣāṃ",
  "S04bsu016_u:960_4": "sarvalokasaṃvittibhavajñānacandrāṇāṃ prajñāmaṇḍalasarvasatyanayavyavahāraraśmīnāṃ",
  "S04bsu016_u:960_5": "jñānavajrapuṇyacakravālānāṃ sarvaupamyaupamyasamatikrāntānāṃ sarvadharmendriyajñānāṅkuravirūḍhānāṃ",
  "S04bsu016_u:960_6": "śūradhvajānāṃ sarvamāradhvajapramardanavīryāṇāmanantajñānamaṇḍalatejasāṃ sarvajagadabhyudgatakāyānāṃ",
  "S04bsu016_u:960_7": "sarvadharmānāvaraṇaprajñānāṃ kṣayākṣayakoṭijñānavibuddhānāṃ samantakoṭyanugatabhūtakoṭipratiṣṭhānāṃ",
  "S04bsu016_u:960_8": "animittavyavaharaṇapratyavekṣajñānacakṣuṣāṃ sarvabodhisattvacaryābhinirhāranimittakuśalānām",
  "S04bsu016_u:960_9": "advayajñānagocarāṇāṃ sarvalokagativipaśyakānām aniketasarvabuddhakṣetragatipratibhāsaprāptānāṃ",
  "S04bsu016_u:960_10": "sarvadharmāndhakāravigatānām atamojñānamaṇḍalapratipannānāṃ samantadigdharmāvabhāsaprayuktānāṃ",
  "S04bsu016_u:960_11": "sarvajadvareṇyapuṇyakṣetrānām amodhaśravaṇadarśanapraṇidhicandrāṇāṃ sarvalokābhyudgatapuṇyasumerūṇāṃ",
  "S04bsu016_u:960_12": "sarvaparapravādicakravinigrahaśūurāṇāṃ sarvabuddhakṣetraghoṣasvaraśabdanirnādināṃ",
  "S04bsu016_u:960_13": "sarvabuddhakāyātṛptadarśanānāṃ sarvabuddhaśarīrapratibhāsavaśavartināṃ jagadvinayānukūlakāyādhiṣṭhānānāṃ",
  "S04bsu016_u:960_14": "sarvakṣetraprasaraikakāyaspharaṇānām abhisaṃskāravimaṇḍalapariśuddhānāmanāvaraṇagaganamahājñānayānapātrāṇāṃ",
  "S04bsu016_u:960_15": "jñānamaṇḍalasarvadharmadhātukāyaprabhāsanānāṃ sarvajagaduditajñānādityānāṃ sarvajagaducitayathāśayabalānāṃ",
  "S04bsu016_u:960_16": "sarvajagadāśayendriyapratividdhajñānānām anāvaraṇaviṣayasarvadharmopapannānām anupapattisarvadharmasvabhāvavijñaptānāṃ",
  "S04bsu016_u:960_17": "sūkṣmodārānyonyasamavasaraṇajñānasaṃvardhitavartināṃ gambhīrabuddhabhūmigatiniścitānāṃ",
  "S04bsu016_u:960_18": "gambhīrārthapadavyañjanavyavahārajñānānām akṣayapadavyañjanārthasūcakānāṃ sarvasūtrasāgaraikapadapraveśaprabhāṣamāṇānāṃ",
  "S04bsu016_u:960_19": "vipuladhāraṇījñānaśarīrādhiṣṭhānānām anantakalpasaṃdhāraṇānugatādhiṣṭhānānām ekacittakṣaṇānabhilāpyakalpasaṃvāsapratividdhajñānānām",
  "S04bsu016_u:960_20": "ekacittakṣaṇatryadhvajñānasarvalokābhijñānānāṃ sarvadharmadhāraṇyanantabuddhadharmasāgarapratibhāsānāṃ",
  "S04bsu016_u:960_21": "sarvajagajjñānopanāyikadharmacakrapravartanānivartyānāṃ buddhaviṣayajñānāvabhāsapratilabdhānāṃ",
  "S04bsu016_u:960_22": "sudarśanasamādhisadāsamāpannānām asaṅgakoṭīsarvadharmaprabhedajñānābhijñānāṃ",
  "S04bsu016_u:961_0": "sarvadharmaviśeṣavimokṣaviṣayajñānavikrīḍitānāṃ sarvārambaṇaśubhavyūhādhiṣṭhānānāṃ",
  "S04bsu016_u:961_1": "daśadigdharmadhātudiganuśaraṇapraviṣṭānāṃ sarvadigvibhaṅgadharmadhātusamavasaraṇānāṃ",
  "S04bsu016_u:961_2": "susūkṣmodāraparamāṇurajobodhiṃ vibudhyatāṃ suvarṇaprakṛtisarvavarṇasaṃdarśakānāṃ",
  "S04bsu016_u:961_3": "ekadiksamavasaraṇānām ekarūpānantaguṇajñānasaṃvardhitajñānapuṇyagarbhāṇāṃ sarvabuddhastutastavitapraśastānām",
  "S04bsu016_u:961_4": "akṣīṇapadavyañjanaguṇavarṇanirdeśānāṃ bodhisattvānāṃ jetavane saṃnipatitānāṃ saṃniṣaṇṇānāṃ",
  "S04bsu016_u:961_5": "tathāgataguṇasamudramavataratāṃ tathāgataraśmyavabhāsitānāṃ sarvaśarīrebhyaḥ tebhyaśca",
  "S04bsu016_u:961_6": "kūṭāgārebhyo bodhisattvaparibhogebhyaḥ tebhyaśca bodhisattvāsanebhyaḥ sarvasmājjetavanānmahāprītivegapratilābhadharmatayā",
  "S04bsu016_u:961_7": "acintyabodhisattvadharmāvabhāsapratilābhena prītivegasaṃbhavamahāvikurvitavyūhānniścaritvā (Gv 32)",
  "S04bsu016_u:962": "sarvadharmadhātu spharanti sma /",
  "S04bsu016_u:963": "yaduta cittakṣaṇe cittakṣaṇe vipularaśmijālameghāḥ sarvajagatsaṃtoṣaṇā niścaritvā daśa diśaḥ spharanti sma /",
  "S04bsu016_u:964": "sarvaratnamaṇighaṇṭāmegha niścaritvā sarvatryadhvatathāgataguṇavarṇanirdeśameghanirnādānanuravanto daśa diśaḥ spharanti sma /",
  "S04bsu016_u:965": "sarvajagadvādyameghaḥ sarvārambaṇebhyo niścaritvā sarvasattvakarmavipākamadhuravādyaghoṣasaṃprayuktā anuvaranto daśa diśaḥ spharanti sma /",
  "S04bsu016_u:966": "sarvabodhisattvapraṇidhānavicitrabodhisattvacaryāsaṃdarśanarūpameghā niścaritvā sarvabodhisattvapraṇidhānarutaghoṣān nigarjanto daśa diśaḥ spharanti sma /",
  "S04bsu016_u:967": "lakṣaṇānuvyañjanavibhūṣitabodhisattvakāyameghā niścaritvā sarvakṣetreṣvanugatabuddhopādaparaṃparāmudīrayanto daśa diśaḥ spharanti sma /",
  "S04bsu016_u:968": "sarvatryadhvatathāgatasadṛśabodhimaṇḍameghā niścaritvā sarvatathāgatātisaṃbodhiniryāṇavyūhān saṃdarśayanto daśa diśaḥ spharanti sma /",
  "S04bsu016_u:969": "sarvārambaṇebhyaḥ sarvanāgendrakāyameghā niścaritvā sarvagandhavarṣāṇi pravarṣanto daśa diśaḥ spharanti sma /",
  "S04bsu016_u:970": "sarvajagadindrasadṛśakāyameghā niścaritvā samantabhadrabodhisattvacaryāmudīrayanto daśa diśaḥ spharanti sma /",
  "S04bsu016_u:971": "sarvārambaṇebhyaḥ sarvaratnamayasarvapariśuddhabuddhakṣetrapratibhāsameghā niścaritvā sarvatathāgatadharmacakrapravartanāni darśayanto daśa diśaḥ spharanti sma /",
  "S04bsu016_u:972": "evaṃpramukhā anabhilāpyabuddhakṣetraparamāṇurajaḥsamā mahāvyūhavikurvitameghā niścaranti sma teṣāṃ bodhisattvānāmadhiṣṭhānena acintyadharmasamudrāvabhāsapratilābhadharmatayā ca //",
  "S04bsu016_u:973": "atha khalu mañjuśrīrbodhisattvo buddhādhiṣṭhānena etānyeva sarvavikurvitāni saṃdarśayan daśa diśo vyavalokya tasyāṃ velāyāmimā gāthā abhāṣata -",
  "S04bsu016_u:974": "saṃprekṣato jetavane anantaṃ buddhādhiṣṭhānaṃ vipulaṃ pravṛttam /",
  "S04bsu016_u:975": "ārambaṇā sarvatu kāyameghā niścārya te sarvadiśaḥ spharanti // 11 //",
  "S04bsu016_u:976": "anantavarṇā vipulā viśuddhā vyūhā vicitrāḥ sugatātmajānām /",
  "S04bsu016_u:977": "dṛśyanti sarvehi ta āsanebhyaḥ sārambaṇebhyaḥ pratibhāsaprāptāḥ // 12 //",
  "S04bsu016_u:978": "nānāviyūhā ratnārcimeghāḥ spharanti kṣetrāntara sarjamānāḥ /",
  "S04bsu016_u:979": "romṇāṃ mukhebhyaḥ sugatātmajānāṃ rutāni bauddhāni nigarjamānāḥ // 13 //",
  "S04bsu016_u:980": "brahmendrarūpaiḥ sadṛśātmabhāvāḥ praśāntaīryāpatha śuddhakāyāḥ /",
  "S04bsu016_u:981": "(Gv 33)",
  "S04bsu016_u:982": "vṛkṣāṇa puṣpebhi viniścaritvā vrajanti dhyānāṅgamudīrayantaḥ // 14 //",
  "S04bsu016_u:983": "samantabhadropamabodhisattvāḥ salakṣaṇavyañjanabhūṣitāṅgāḥ /",
  "S04bsu016_u:984": "acintyā asaṅkhyāḥ sugatasya romṇo adhiṣṭhitā nirmita niścaranti // 15 //",
  "S04bsu016_u:985": "tryadhvodbhavānāṃ sugatātmajānām ye varṇaniścāramahāsamudrāḥ /",
  "S04bsu016_u:986": "garjenti tān jetavanopaviṣṭāṃste vyūhameghā guṇasāgarāṇām // 16 //",
  "S04bsu016_u:987": "ye sarvadiksattvagaṇasya karmamahāsamudrā nikhilā vicitrā /",
  "S04bsu016_u:988": "śrūyanti te jetavane drumāṇāṃ kośāntarebhyo 'pi viniścarantaḥ // 17 //",
  "S04bsu016_u:989": "tryadhvasthitānāmiha yā jinanāṃ kṣetreṣu sarveṣvakhilā vikurvā /",
  "S04bsu016_u:990": "kṣetrādadhastātparamāṇusaṃkhyā pratyekamārambaṇamāvibhānti // 18 //",
  "S04bsu016_u:991": "ekaikaromṇi pravibhaktu citrā buddhā dikkṣetre samudrameghāḥ /",
  "S04bsu016_u:992": "abhāsayanti jinādhivāsāṃ pratikṣaṇaṃ teṣu ca buddhameghāḥ // 19 //",
  "S04bsu016_u:993": "jagatsamāḥ sarvadiśaḥ spharitvā sattvānupāyaiḥ paripācayantaḥ /",
  "S04bsu016_u:994": "teṣāṃ prabhābhyaśca viniścaranto gandhārcipuṣpaughasamudrameghāḥ // 20 //",
  "S04bsu016_u:995": "vyomāpramāṇāni vimānaratnān aśeṣasadvyūhavirājitāni /",
  "S04bsu016_u:996": "spharanti sarvāṇyapi sarvadikṣu kṣetrāṇi sarvāṇyatha bodhimaṇḍān // 21 //",
  "S04bsu016_u:997": "(Gv 34)",
  "S04bsu016_u:998": "ye 'śeṣatastryaśvagatā hi dikṣu tryadhvasthitānāṃ sugataurasānām /",
  "S04bsu016_u:999": "samantabhadraiścaritaprakārairviśodhitāḥ kṣetra mahauṣadhīnām // 22 //",
  "S04bsu016_u:1000": "vyūhā vicitrā jagadapramāṇairviśodhitāḥ kalpamahāsamudraiḥ /",
  "S04bsu016_u:1001": "dṛśyanti te 'pi pratibhāsayogādaśeṣato jetavanāntarikṣe // 23 //",
  "S04bsu016_u:1002": "atha khalu teṣāṃ bodhisattvānāṃ buddhasamādhyavabhāsitasaṃtānānāmekaikasya bodhisattvasya anabhilāpyabuddhakṣetraparamāṇurajaḥsamāni mahākaruṇāmukhānyavakrāntāni /",
  "S04bsu016_u:1003": "te bhūyasyā mātrayā sarvajagaddhitasaṃgrahāya pratipannāḥ /",
  "S04bsu016_u:1004": "teṣāṃ tathā samāhitānāmekaikasmādromamukhādanabhilāpyabuddhakṣetraparamāṇurajaḥsamā raśmayo niścaranti /",
  "S04bsu016_u:1005_0": "ekaikasmācca raśmimukhādanabhilāpyabuddhakṣetraparamāṇurajaḥsamā bodhisattvanirmāṇameghā",
  "S04bsu016_u:1005_1": "niścaranti sma sarvalokendrasadṛśakāyāḥ sarvajaganmukhākāyāḥ sarvasattvaparipākānukūlakāyāḥ /",
  "S04bsu016_u:1006": "niścaritvā sarvadikṣu dharmadhātuṃ spharitvā sattvān saṃbodhayanti paripācayanti vinayanti /",
  "S04bsu016_u:1007_0": "anabhilāpyabuddhakṣetraparamāṇurajaḥsamairdevabhavanacyutisaṃdarśanamukhaiḥ sarvalokopapattisaṃdarśanamukhairbodhisattvacaryāmaṇḍalasaṃdarśanamukhaiḥ",
  "S04bsu016_u:1007_1": "svapnasaṃdarśanamukhaiścittasūcanāmakārṣuḥ /",
  "S04bsu016_u:1008_0": "sarvabodhisattvapraṇidhānaniryāṇamukhairlokadhātusaṃpannamukhairdānapāramitācaryāsaṃdarśanamukhaiḥ",
  "S04bsu016_u:1008_1": "sarvatathāgataguṇapratipattinivṛttimaṇḍalamukhaiḥ aṅgapratyaṅgacchedanākṣāntipāramitāsaṃdarśanamukhaiḥ",
  "S04bsu016_u:1008_2": "mahābodhisattvavikurvitavīryapāramitāsaṃdarśanamukhaiḥ sarvabodhisattvadhyānavimokṣasamādhisamāpattibuddhajñānamārgamaṇḍalālokaprabhāsasvaramukhaiḥ",
  "S04bsu016_u:1008_3": "sarvabuddhadharmaparyeṣaṇāya ekaikasya dharmapadavyañjanasyārthāya asaṃkhyeyātmabhāvaparityāgasaṃdarśanamukhaiḥ",
  "S04bsu016_u:1008_4": "sarvatathāgatopasaṃkramaṇasarvadharmaparipṛcchanamukhaiḥ yathākālayathāśayajagadupasaṃkramaṇopanāyikasarvajñatāparipūrakopāyanayasāgarālokavijñaptimukhaiḥ",
  "S04bsu016_u:1008_5": "sarvabodhisattvapuṇyajñānasaṃbhārasarvamāraparapravādyanavamṛdyabalaketusaṃdarśanamukhaiḥ",
  "S04bsu016_u:1008_6": "sarvaśilpajñānābhijñāvatījñānabhūmisaṃdarśanamukhaiḥ sarvajagadviśeṣajñānābhijñāvatījñānabhūmisaṃdarśanamukhaiḥ",
  "S04bsu016_u:1008_7": "sarvasattvāśayaviśeṣajñānābhijñāvatījñānabhūmisaṃdarśanamukhaiḥ sarvasattvendriyapraveśaprayoganānākleśavāsanāsamuddhātajñānābhijñāvatījñānabhūmisaṃdarśanamukhaiḥ",
  "S04bsu016_u:1008_8": "sarvasattvanānākarmapratipattijñānābhijñāvatījñānabhūmisaṃdarśanamukhaiḥ /",
  "S04bsu016_u:1009": "etatpramukhānanabhilāpyabuddhakṣetraparamāṇurajaḥsamaiḥ sattvaparipākavinayopāyasaṃgrahamukhaistairbodhisattvāḥ sarvasattvabhavaneṣūpasaṃkrāntāḥ saṃdṛśyante sma /",
  "S04bsu016_u:1010_0": "keciddevabhavaneṣu kecinnāgabhavaneṣu kecid yakṣabhavaneṣu kecidgandharvabhavaneṣu",
  "S04bsu016_u:1010_1": "kecidasurabhavaneṣu kecidgaruḍabhavaneṣu kecitkinnarabhavaneṣu kecinmahoragabhavaneṣu",
  "S04bsu016_u:1010_2": "kecidbrahmendrabhavaneṣu",
  "S04bsu016_u:1011": "kecinmanuṣyendrabhavaneṣu kecid yamanagareṣu kecit sarvapretālayeṣu kecit sarvanarakalokeṣu kecit sarvatiryagyonigatiṣu (Gv 35)",
  "S04bsu016_u:1012_0": "asaṃbhinnayā mahākaruṇayā asaṃbhinnena praṇidhānena asaṃbhinnena jñānena asaṃbhinnena",
  "S04bsu016_u:1012_1": "sattvasaṃgrahaprayogena darśanavainayikānāṃ sattvānāṃ śravaṇavainayikānāmanusmṛtivainayikānāṃ",
  "S04bsu016_u:1012_2": "svaramaṇḍalavainayikānāṃ nāmanadīnirghoṣavainayikānāṃ prabhāmaṇḍalavainayikānāṃ raśmijālapramuñcanavainayikānāṃ",
  "S04bsu016_u:1012_3": "yathāśayānāaṃ sattvānāṃ paripākavinayārthaṃ jetavanānte bodhisattvā nānāvikurvitavyūhaiḥ",
  "S04bsu016_u:1012_4": "sarvalokadhātusamudreṣu sarvasattvadhātuprasarān spharantaḥ saṃdṛśyante sma /",
  "S04bsu016_u:1013": "na ca tathagatāpādamūlāduccalanti /",
  "S04bsu016_u:1014": "kecit svabhavanakūṭāgārāsanaparivārā daśa diśaḥ spharantaḥ saṃdṛśyante,",
  "S04bsu016_u:1015": "tathāgatapādamūlācca na calanti /",
  "S04bsu016_u:1016": "kecinnirmitameghān pramuñcataḥ saṃdṛśyante sattvaparipākāya,",
  "S04bsu016_u:1017": "tathāgataparṣanmaṇḍalācca na calanti /",
  "S04bsu016_u:1018_0": "kecicchramaṇarūpeṇa kecidbrāhmaṇarūpeṇa kecitsarvapratiliṅgākalpārohapariṇāharūpeṇa",
  "S04bsu016_u:1018_1": "kecidvaidyarūpeṇa kecidvaṇigrūpeṇa kecicchrubhājīvarūpeṇa kecinnartakarūpeṇa keciddevalakarūpeṇa",
  "S04bsu016_u:1018_2": "kecit sarvaśilpādhārarūpeṇa sarvagrāmanagaranigamajanapadarāṣṭrarājadhānīṣūpasaṃkrāntāḥ saṃdṛśyante sma /",
  "S04bsu016_u:1019_0": "kālavaśena kālamanuvartamānā anurūpakāyābhinirhārabhedena anurūpakāyavarṇasaṃsthānabhedena",
  "S04bsu016_u:1019_1": "svarabhedena mantrabhedena īryāpathabhedena avasthānabhedena sarvajagadindrajālopamāyāṃ",
  "S04bsu016_u:1019_2": "bodhisattvācaryāyāṃ sarvaśilpamaṇḍalaprabhāsanāyāṃ sarvajagajjñānoddyotanālokapradīpāyāṃ",
  "S04bsu016_u:1019_3": "sarvasatyādhiṣṭhānavyūhāyāṃ sarvadharmāvabhāsanaprabhāyāṃ sarvadigyānavyavasthānaśodhanāyāṃ",
  "S04bsu016_u:1019_4": "sarvadharmamaṇḍalapradīpāyāṃ bodhisattvacaryāyāṃ carantaḥ sarvagrāmanagaranigamajanapadarāṣṭrarājadhānīṣūpasaṃkrāntāḥ",
  "S04bsu016_u:1019_5": "saṃdṛśyante sma sattvaparipākavinayāya //",
  "S04bsu016_u:1020": "(Gv 36)",
  "S04bsu016_u:1021": "Kalyāṇamitrāṇi /",
  "S04bsu016_u:1022": "3 mañjuśrīḥ /",
  "S04bsu016_u:1023": "atha khalu mañjuśrīrapi kumarabhūtaḥ pratiṣṭhānakūṭāgāragataḥ sārdhaṃ sabhāgacaritairbodhisattvaiḥ,",
  "S04bsu016_u:1024": "nityānubaddhaiśca vajrapāṇibhiḥ,",
  "S04bsu016_u:1025": "sarvalokabalakaraṇaprayuktābhiśca sarvabuddhopasthānapraṇidhānacittābhiḥ śarīrakāyikābhirdevatābhiḥ,",
  "S04bsu016_u:1026": "pūrvapraṇidhānānubaddhābhiśca padakāyikābhirdevatābhiḥ,",
  "S04bsu016_u:1027": "dharmaśravaṇābhimukhābhiśca pṛthivīdevatābhiḥ,",
  "S04bsu016_u:1028": "mahākaruṇāprayuktābhiśca utsasarohradataḍāgodadhānanadīdevatābhiḥ,",
  "S04bsu016_u:1029": "prajñālokabalaprabhāvabhāsābhiśca jvalanadevatābhiḥ,",
  "S04bsu016_u:1030": "ābaddhamakuṭābhiśca vāyudevatābhiḥ,",
  "S04bsu016_u:1031": "sarvadigavabhāsajñānābhiśca digdevatābhiḥ avidyāndhakāravidhamanaprayuktābhiśca rātridevatābhiḥ,",
  "S04bsu016_u:1032": "tathāgatadivasābhinirhāraprayuktābhiśca divasadevatābhiḥ,",
  "S04bsu016_u:1033": "sarvadharmadhātugaganapratimaṇḍalaprayuktābhiśca gaganadevatābhiḥ,",
  "S04bsu016_u:1034": "sarvajagadbhavasamudrasaṃtāraṇaprayuktābhiśca sāgaradevatābhiḥ,",
  "S04bsu016_u:1035": "sarvajñatāsaṃbhārasamārjanaprayuktābhiśca kuśalamūlakūṭāgārabhyudgatacittābhiḥ parvatadevatābhiḥ,",
  "S04bsu016_u:1036": "sarvajagaccharīrālaṃkāraprayuktābhiśca sarvabuddhavarṇādhiṣṭhānapraṇidhānaprayuktābhirnadīdevatābhiḥ,",
  "S04bsu016_u:1037": "sarvajagaccittanagaraparipālanaprayuktābhiśca nagaradevatābhiḥ,",
  "S04bsu016_u:1038": "sarvadharmanagarapraṇidhānādhimuktaiśca nāgendraiḥ sārdhaṃ sarvasattvārakṣāpratipannaiśca yakṣendraiḥ,",
  "S04bsu016_u:1039": "sarvasattvaprītivegavivardhanaprayuktaiśca gandharvendraiḥ,",
  "S04bsu016_u:1040": "sarvapretagativinivartanaprayuktaiśca kumbhāṇḍendraiḥ,",
  "S04bsu016_u:1041": "sarvasattvabhavasāgarābhyuddharaṇapraṇidhipratipannaiśca garuḍendraiḥ,",
  "S04bsu016_u:1042": "sarvalokābhyudgatatathāgatakāyabalapariniṣpattipraṇidhānasaṃjātaiśca asurendraiḥ,",
  "S04bsu016_u:1043": "tathāgatadarśanaprītilabdhaiśca praṇatakāyairmahoragendraiḥ,",
  "S04bsu016_u:1044": "saṃsārodvignamānasaiśca ullokitavadanairdevaendraiḥ,",
  "S04bsu016_u:1045": "mahāgauravapratilabdhaiśca",
  "S04bsu016_u:1046": "praṇataśarīrarbrahmendraiḥ,",
  "S04bsu016_u:1047_0": "mahāgauravābhiṣṭutamahitam evaṃrūpayā bodhisattvavikramavyūhasaṃpadā mañjuśrīrbodhisattvaḥ",
  "S04bsu016_u:1047_1": "svakādvihārānniṣkramya bhagavantamanekaśatakṛtvaḥ pradakṣiṇīkṛtya anekākārayā pūjayitvā",
  "S04bsu016_u:1047_2": "bhagavato 'ntikādapakramya yena dakṣiṇāpathastena janapadacaryāṃ prakrāntaḥ //",
  "S04bsu016_u:1048": "atha khalu āyuṣmān śariputro buddhānubhāvena adrākṣīnmañjuśriyaṃ kumārabhūtamanayā īdṛśyā bodhisattvavikurvitavyūhasaṃpadā jetavanānniṣkamya yena dakṣiṇā dik tenopasaṃkramamāṇam /",
  "S04bsu016_u:1049": "dṛṣṭvā ca asyaitadabhavat - yannvahaṃ mañjuśriyā kumārabhūtena sārdhaṃ janapadacaryāṃ prakrameyam /",
  "S04bsu016_u:1050": "sa ṣaṣṭimātrairbhikṣubhiḥ parivṛtaḥ puraskṛtaḥ svakādvihārānniṣkramya yena bhagavāṃstenopasaṃkrāmat /",
  "S04bsu016_u:1051_0": "upasaṃkramya bhagavataḥ pādau śirasābhivandya bhagavantamavalokya bhagavatābhyanujñāto",
  "S04bsu016_u:1051_1": "bhagavantaṃ triḥ pradakṣiṇīkṛtya bhagavato 'ntikātprakramya yena mañjuśrīḥ kumārabhūtastenopajagāma",
  "S04bsu016_u:1051_2": "sārdhaṃ taiḥ ṣaṣṭibhirbhikṣubhiḥ parivṛtaḥ puraskṛtaḥ,",
  "S04bsu016_u:1052": "sārdhavihāribhirnavakairacirapravrajitaiḥ,",
  "S04bsu016_u:1053": "yaduta sāgarabuddhinā ca bhikṣuṇā,",
  "S04bsu016_u:1054": "mahāsudatena ca bhikṣuṇā,",
  "S04bsu016_u:1055": "puṇyaprabheṇa ca mahāvatsena ca vibhudattena ca viśuddhacāriṇā ca devaśriyā ca indramatinā ca brahmottamena ca praśāntamatinā ca bhikṣuṇā /",
  "S04bsu016_u:1056": "evaṃpramukhaiḥ ṣaṣṭibhirbhikṣubhiḥ parivṛtaḥ puraskṛtaḥ /",
  "S04bsu016_u:1057": "sarve ca te bhikṣavaḥ pūrvajinakṛtādhikārā avaropitakuśalamūlā dūrānugatādhimuktayaḥ śraddhānayapariśuddhā mahācetanāsamudācārā (Gv 37)",
  "S04bsu016_u:1058": "buddhadigvilokanasamarthā dharmasvabhāvaprakṛtiniṣpatticetasaḥ parahitapariṇatabuddhayastathāgataguṇābhilāṣiṇo mañjuśrīdharmadeśanāvainayikāḥ //",
  "S04bsu016_u:1059_0": "atha khalu āyuṣmān śāriputro gacchanneva mārgaṃ sarvāstān bhikṣūnavalokya sāgarabuddhiṃ",
  "S04bsu016_u:1059_1": "bhikṣumāmantrayāmāsa - paśya sāgarabuddhe mañjuśriyo bodhisattvasya kāyapariśuddhimacintyāṃ sadevakena lokena,",
  "S04bsu016_u:1060": "lakṣaṇānuvyañjanavicitritāṃ prabhāmaṇḍalapariśuddhiṃ ca,",
  "S04bsu016_u:1061": "aprameyasattvasaṃjananīraśmijālavyūhaṃ ca,",
  "S04bsu016_u:1062": "aparimāṇasarvaduḥkhapraśamanaṃ parivārasaṃpadaṃ ca,",
  "S04bsu016_u:1063": "pūrvakuśalamūlasuparigṛhītān mārgavyūhāṃśca gacchato 'ṣṭāpado mārgaḥ saṃtiṣṭhate /",
  "S04bsu016_u:1064": "mārgavikramavyūhāṃśca sarvadigmaṇḍalābhimukhān vartamānān puṇyasamyagvyūhāṃśca vāmadakṣiṇena mahānidhānānyudvelāni bhavanti /",
  "S04bsu016_u:1065": "pūrvabuddhopasthānakuśalamūlaniṣyandaiśca sarvavṛkṣakośebhyo vyūhā nirgacchanti /",
  "S04bsu016_u:1066": "sarvalokendrāḥ pūjāmeghānabhipravarṣantaḥ praṇamanti /",
  "S04bsu016_u:1067": "daśabhyo digbhyaḥ sarvatathāgatorṇākośebhyo raśmijālamaṇḍalāni niścaritvā sarvabuddhadharmānnigarjamānān mūrdhni nipatanti /",
  "S04bsu016_u:1068": "evaṃpramukhānāyuṣmān śāriputro mañjuśriyaḥ kumārabhūtasya aparimāṇān mārgakramaṇaguṇavyūhāṃsteṣāṃ bhikṣūṇāṃ saṃdarśayati,",
  "S04bsu016_u:1069": "bhāṣate udīrayati prabhāvayati saṃvarṇayati vivarati vibhajati uttānīkaroti /",
  "S04bsu016_u:1070": "yathā yathā svaviraḥ śāriputro mañjuśriyaḥ kumārabhūtasya guṇānudīrayati,",
  "S04bsu016_u:1071": "tathā tathā teṣāṃ bhikṣūṇāṃ cittāni viśuddhyanti prasīdanti,",
  "S04bsu016_u:1072": "prītivegā vivardhante,",
  "S04bsu016_u:1073": "harṣa utpadyate,",
  "S04bsu016_u:1074": "saṃtānāni caiṣāṃ karmaṇyāni bhavanti,",
  "S04bsu016_u:1075": "indriyāṇi prasīdanti,",
  "S04bsu016_u:1076": "saumanasyaṃ vivardhate,",
  "S04bsu016_u:1077": "daurmanasyaṃ prahīyate,",
  "S04bsu016_u:1078": "cittamalo 'pagacchati,",
  "S04bsu016_u:1079": "sarvāvaraṇāni vinivartante,",
  "S04bsu016_u:1080": "buddhadarśanamabhimukhībhavati,",
  "S04bsu016_u:1081": "buddhadharmeṣu cittāni pariṇamanti,",
  "S04bsu016_u:1082": "bodhisattvendriyāṇi pariśuddhyante,",
  "S04bsu016_u:1083": "bodhisattvaprasādavegā utpadyante,",
  "S04bsu016_u:1084": "mahākaruṇā saṃbhavati,",
  "S04bsu016_u:1085": "pāramitāmaṇḍalamavakrāmati,",
  "S04bsu016_u:1086": "mahāpraṇidhānāni saṃjāyante,",
  "S04bsu016_u:1087": "daśasu dikṣu buddhasamudrā ābhāsībhavanti /",
  "S04bsu016_u:1088": "te evamudāraṃ sarvajñatāprasādavegaṃ pratilabdhā etadavocan - upanayatu upādhyāyo 'smānetasya satpuruṣasya sakāśam / atha khalu",
  "S04bsu016_u:1089": "āyuṣmān śāriputra trairbhikṣubhiḥ sārdhaṃ yena mañjuśrīḥ kumārabhūtastenopasaṃkramya etadavocat - ime mañjuśrīḥ bhikṣavaḥ tvaddarśanakāmāḥ /",
  "S04bsu016_u:1090": "atha khalu mañjuśrīḥ kumārabhūto mahatā bodhisattvavikurvitena sārdha parṣanmaṇḍalapramāṇena bhūmimaṇḍalena nāgāvalokitena pratyudāvṛtya tān bhikṣūnavalokayāmāsa /",
  "S04bsu016_u:1091_0": "atha khalu te bhikṣavo mañjuśriyaḥ kumārabhūtasya pādau śirobhirabhivandya añjalīn",
  "S04bsu016_u:1091_1": "pragṛhya etadavocan - anena vayaṃ satpuruṣa tvaddarśanakuśalamūlena yadapyasmākamanyatkuśalamūlaṃ tvaṃ jānīṣe,",
  "S04bsu016_u:1092": "upādhyāyaśca,",
  "S04bsu016_u:1093": "yacca bhagavataḥ śākyamunestathāgatasya pratyakṣam,",
  "S04bsu016_u:1094": "tena vayaṃ kuśalamūlena īdṛśā eva bhavem,",
  "S04bsu016_u:1095": "yādṛśastvam /",
  "S04bsu016_u:1096": "evaṃrūpaṃ ca kāyaṃ pratilabhema,",
  "S04bsu016_u:1097": "evaṃrūpaṃ ghoṣam,",
  "S04bsu016_u:1098": "evaṃrūpāṇi lakṣaṇāni,",
  "S04bsu016_u:1099": "īdṛśāni vikurvitāni yādṛśāni tava //",
  "S04bsu016_u:1100": "evamukte ebhirbhikṣubhiḥ mañjuśrīḥ kumārabhūtastān bhikṣūnidamavocat - daśabhiraparikhedacittotpādaiḥ samanvāgato bhikṣavo mahāyānasaṃprasthitaḥ kulaputro vā kuladuhitā vā (Gv 38)",
  "S04bsu016_u:1101": "tathāgatabhūmimavakrāmati,",
  "S04bsu016_u:1102": "prāgeva bodhisattvabhūmim /",
  "S04bsu016_u:1103": "katamairdaśabhiḥ?",
  "S04bsu016_u:1104": "yaduta sarvatathāgatadarśanaparyupāsanapūjopasthāneṣvaparikhedacittotpādena,",
  "S04bsu016_u:1105": "sarvakuśalamūlopacayeṣvanivartyāparikhedacittotpādena,",
  "S04bsu016_u:1106": "sarvadharmaparyeṣṭiṣvaparikhedacittotpādena,",
  "S04bsu016_u:1107": "sarvabodhisattvapāramitāprayogeṣvaparikhedacittotpādena,",
  "S04bsu016_u:1108": "sarvabodhisattvasamādhipariniṣpādaneṣvaparikhedacittotpādena,",
  "S04bsu016_u:1109": "sarvādhvaparaṃparāvatāreṣvaparikhedacittotpādena,",
  "S04bsu016_u:1110": "daśadiksarvabuddhakṣetrasamudraspharaṇapariśuddhiṣu aparikhedacittotpādena,",
  "S04bsu016_u:1111": "sarvasattvadhātuparipākavinayeṣvaparikhedacittotpādena,",
  "S04bsu016_u:1112": "sarvakṣetrakalpabodhisattvacaryānirhāreṣu aparikhedacittotpādena,",
  "S04bsu016_u:1113": "sarvabuddhakṣetraparamāṇurajaḥsamapāramitāprayogaikasattvaparipācanakrameṇa sarvasattvadhātuparipācanena,",
  "S04bsu016_u:1114": "ekatathāgatabalapariniṣpādaneṣu aparikhedacittotpādena /",
  "S04bsu016_u:1115": "ebhirbhikṣavo daśabhiraparikhedacittotpādaiḥ samanvāgataḥ śrāddhaḥ kulaputraḥ kuladuhitā vā saṃvartate sarvakuśalamūleṣu,",
  "S04bsu016_u:1116": "vivartate sarvasaṃsāragatibhyaḥ,",
  "S04bsu016_u:1117": "uccalati sarvalokavaṃśebhyaḥ,",
  "S04bsu016_u:1118": "atikrāmati sarvaśrāvakapratyekabuddhabhūmibhyaśca /",
  "S04bsu016_u:1119": "saṃbhavati sarvatathāgatakulavaṃśeṣu,",
  "S04bsu016_u:1120": "saṃpadyate bodhisattvapraṇidhāneṣu,",
  "S04bsu016_u:1121": "viśudhyate sarvatathāgataguṇapratipattiṣu,",
  "S04bsu016_u:1122": "pariśudhyate sarvabodhisattvacaryāsu,",
  "S04bsu016_u:1123": "samudāgacchati sarvatathāgatabaleṣu,",
  "S04bsu016_u:1124": "pramardati sarvamāraparapravādinaḥ,",
  "S04bsu016_u:1125": "ākrāmati sarvabodhisattvabhūmīḥ,",
  "S04bsu016_u:1126": "āsannībhavati tathāgatabhūmeḥ //",
  "S04bsu016_u:1127": "atha khalu te bhikṣava imaṃ dharmanayaṃ śrutvā sarvabuddhavidarśanāsaṅgacakṣurviṣayaṃ nāma samādhiṃ pratyalabhanta,",
  "S04bsu016_u:1128": "yasyānubhāvāddaśadiganantāparyantalokadhātusthitāṃstathāgatān parṣanmaṇḍalānadrākṣuḥ /",
  "S04bsu016_u:1129": "ye ca teṣu lokadhātuṣu sarvajagatyupapannāḥ sattvāstānaśeṣānadrākṣuḥ /",
  "S04bsu016_u:1130": "tāṃśca lokadhātūn nānāvibhaktitānapaśyan /",
  "S04bsu016_u:1131": "yāni ca teṣu lokadhātuṣu paramāṇurajāṃsi,",
  "S04bsu016_u:1132": "tānyapi gaṇanāyogena prajānanti sma /",
  "S04bsu016_u:1133": "ye ca teṣāṃ sattvānāṃ nānāratnamayā bhavanavimānaparibhogāstānapi paśyanti sma /",
  "S04bsu016_u:1134": "teṣāṃ ca tathāgatānāṃ svarāṅgasamudrānaśrauṣuḥ /",
  "S04bsu016_u:1135": "tāṃ ca dharmadeśanāṃ nānāpadavyañjananiruktimantranāmasaṃjñābhirājānanti sma /",
  "S04bsu016_u:1136": "teṣāṃ ca sattvānāṃ cittendriyāśayān vyavalokayanti sma /",
  "S04bsu016_u:1137": "daśa ca pūrvāntāparāntajātiparivartānanusmaranti sma /",
  "S04bsu016_u:1138": "teṣāṃ ca tathāgatānāṃ daśadharmacakraniruktinirhārānavataranti sma /",
  "S04bsu016_u:1139": "daśarddhivikurvitavihārān daśādeśanānayanirhārān daśānuśāstipadanirhārānavataranti sma /",
  "S04bsu016_u:1140": "teṣāṃ ca tathāgatānāṃ daśapratisaṃvinnayābhinirhārānavataranti sma /",
  "S04bsu016_u:1141": "sahapratilambhādasya samādherdaśabodhicittāṅgasahasrāṇi pariniṣpādayanti sma /",
  "S04bsu016_u:1142": "daśasamādhisahasrāṇyavakrāmanti sma /",
  "S04bsu016_u:1143": "daśapāramitāṅgasahasrāṇi viśodhayanti sma /",
  "S04bsu016_u:1144": "te mahāvabhāsapratilabdhā mahāprajñāmaṇḍalāvabhāsitā daśa bodhisattvābhijñāḥ pratilabhante sma /",
  "S04bsu016_u:1145": "tān mṛdusūkṣmābhijñāṅkurapratilabdhān bodhicittotpādadṛḍhapratiṣṭhitān mañjuśrīḥ kumārabhūtaḥ samantabhadrāyāṃ bodhisattvacaryāyāṃ samādāpya pratiṣṭhāpayāmāsa /",
  "S04bsu016_u:1146": "te samantabhadrabodhisattvacaryāpratiṣṭhitā mahāpraṇidhānasamudrānavatīrya abhinirharanti sma /",
  "S04bsu016_u:1147": "te mahāpraṇidhānasāgarābhinirhṛtayā cittaviśuddhyā kāyaviśuddhiṃ pratilabhante sma /",
  "S04bsu016_u:1148": "kāyaviśuddhyā kāyalaghutāṃ pratilabhante sma,",
  "S04bsu016_u:1149": "yayā kāyaviśuddhyā (Gv 39)",
  "S04bsu016_u:1150": "kāyalaghutayā tānyabhijñāmukhāni vipulīkurvante,",
  "S04bsu016_u:1151": "acyutāgāminīrabhijñāḥ pratilabhante sma,",
  "S04bsu016_u:1152": "yenābhijñāpratilābhena mañjuśriyaśca kumārabhūtasya pādamūlānna calanti /",
  "S04bsu016_u:1153": "daśasu ca dikṣu sarvatathāgatakāyameghānabhinirharanti sma sarvabuddhadharmapariniṣpattaye //",
  "S04bsu016_u:1154": "atha khalu mañjuśrīḥ kumārabhūtastān bhikṣūnanuttarāyāṃ samyaksaṃbodhau pratiṣṭhāpya anupūrveṇa janapadacaryāṃ caran yena dakṣiṇāpathe dhanyākaraṃ nāma mahānagaraṃ tenopajagāma /",
  "S04bsu016_u:1155_0": "upetya dhanyākarasya mahānagarasya pūrveṇa vicitrasāradhvajavyūhaṃ nāma mahāvanaṣaṇḍaṃ",
  "S04bsu016_u:1155_1": "pūrvabuddhādhyuṣitacaityaṃ tathāgatādhiṣṭhitaṃ sattvaparipākāya anantakṣetrānuravitanāmanirghoṣam,",
  "S04bsu016_u:1156": "yatra bhagavatā pūrvaṃ bodhisattvacaryāṃ caratā aneke duṣkaraparityāgāḥ parityaktāḥ,",
  "S04bsu016_u:1157": "yasmin pṛthivīpradeśe satatasamitaṃ devanāgayakṣagandharvāsuragaruḍakinnaramahoragamanuṣyāmanuṣyāḥ pūjāṃ pratyutsukāḥ,",
  "S04bsu016_u:1158": "tatra vāsamupagataḥ sārdhaṃ saparivāreṇa /",
  "S04bsu016_u:1159": "tatra mañjuśrīḥ kumārabhūto dharmadhātunayaprabhāsaṃ nāma sūtrāntaṃ prakāśayāmāsa daśasūtrāntakoṭīniyutaśatasahasraprasravam /",
  "S04bsu016_u:1160": "tasya saṃprakāśayato mahāsamudrādanekāni nāgakoṭīniyutaśatasahasrāṇyupasaṃkrāntāni /",
  "S04bsu016_u:1161": "te taṃ dharmanayaṃ śrutvā nāgagatiṃ vijugupsantastathāgataguṇān spṛhayanto nāgagatiṃ vivartya devamanuṣyopapattiṃ parigṛhṇanti sma /",
  "S04bsu016_u:1162": "tatra daśa nāgasahasrāṇyavaivartikānyabhūvannanuttarāyāḥ samyaksaṃbodheḥ /",
  "S04bsu016_u:1163": "tasya taṃ dharmaṃ deśayataḥ kālāntareṇa anantamadhyasattvadhāturvinayaṃ gatastribhiryānaiḥ //",
  "S04bsu016_u:1164": "aśrauṣurdhanyākaramanuṣyāḥ - mañjuśrīḥ kumārabhūtaḥ idaṃ dhanyākaraṃ nagaramanuprāptaḥ,",
  "S04bsu016_u:1165": "ihaiva vicitrasāradhvajavyūhe caitye viharatīti /",
  "S04bsu016_u:1166": "śrutvā ca punarupāsakopāsikā dārakadārikā mahāprajñopāsakaśreṣṭhipūrvaṃgamāḥ pratyekaṃ pañcaśataparivārā dhanyākarānnagarānniṣkramya yena mañjuśrīḥ kumārabhūtastenopasaṃkrāntāḥ /",
  "S04bsu016_u:1167_0": "tatra mahāprajñopāsakaḥ sudattena copāsakena sārdhaṃ vasudattena ca puṇyaprabheṇa",
  "S04bsu016_u:1167_1": "ca yaśodevena ca somaśrityā ca somanandinā ca sumatinā ca mahāmatinā ca rāhulabhadreṇa",
  "S04bsu016_u:1167_2": "ca bhadraśriyā copāsakena sārdhametatpramukhaiḥ pañcabhirupāsakaśataiḥ parivṛtaḥ",
  "S04bsu016_u:1167_3": "puraskṛtaḥ yena mañjuśrīḥ kumārabhūtastenopasaṃkramya mañjuśriyaḥ kumārabhūtasya",
  "S04bsu016_u:1167_4": "pādau śirasābhivandya mañjuśriyaṃ kumārabhūtaṃ triḥ pradakṣiṇīkṛtya ekānte nyaṣīdat //",
  "S04bsu016_u:1168_0": "tatra mahāprajñā nāmopāsikā suprabhayā copāsikayā sārdhaṃ sugātrayā ca subhadrayā",
  "S04bsu016_u:1168_1": "ca bhadraśriyā ca candraprabhāsayā ca ketuprabhayā ca śrībhadrayā ca sulocanayā copāsikayā",
  "S04bsu016_u:1168_2": "sārdhametatpramukhaiḥ pañcabhirupāsikāśataiḥ parivṛtā puraskṛtā yena mañjuśrīḥ kumārabhūtastenopasaṃkramya",
  "S04bsu016_u:1168_3": "mañjuśriyaḥ kumārabhūtasya pādau śirasābhivandya mañjuśriyaṃ kumārabhūtaṃ triḥ pradakṣiṇīkṛtya ekānte nyaṣīdat //",
  "S04bsu016_u:1169": "tatra sudhanaḥ śreṣṭhidārakaḥ suvratena ca śreṣṭhidārakeṇa sārdhaṃ suśīlena ca svācāreṇa ca suvikrāmīṇā ca sucintinā ca sumatinā ca subuddhinā ca sunetreṇa ca subāhunā ca (Gv 40)",
  "S04bsu016_u:1170_0": "suprabheṇa ca śreṣṭhidārakeṇa sārdhametatpramukhaiḥ pañcabhiḥ śreiṣṭhidārakaśataiḥ",
  "S04bsu016_u:1170_1": "parivṛtaḥ puraskṛto yena mañjuśrīḥ kumārabhūtastenopasaṃkramya mañjuśriyaḥ kumārabhūtasya",
  "S04bsu016_u:1170_2": "pādau śirasābhivandya mañjuśriyaṃ kumārabhūtaṃ triḥ pradakṣiṇīkṛtya ekānte nyaṣīdat //",
  "S04bsu016_u:1171_0": "tatra subhadrā dārikā mahāprajñasya gṛhapaterduhitā bhadrayā ca dārikayā sārdhamabhirāmavartayā",
  "S04bsu016_u:1171_1": "ca dṛḍhamatyā ca śrībhadrayā ca brahmadattayā ca śrīprabhayā ca suprabhayā dārikayā",
  "S04bsu016_u:1171_2": "sārdhametatpramukhaiḥ pañcabhirdārikāśataiḥ parivṛtā puraskṛtā yena mañjuśrīḥ kumārabhūtastenopasaṃkramya",
  "S04bsu016_u:1171_3": "mañjuśriyaḥ kumārabhūtasya pādau śirasābhivandya mañjuśriyaṃ kumārabhūtaṃ triḥ pradakṣiṇīkṛtya ekānte nyaṣīdat //",
  "S04bsu016_u:1172_0": "atha khalu mañjuśrīḥ kumārabhūto dhanyākarānnagarāt tāḥ strīpuruṣadārakadārikāḥ saṃnipatitāḥ",
  "S04bsu016_u:1172_1": "saṃniṣaṇṇā viditvā yathāśayaṃ saṃdarśanādhipatyenābhibhūya mahāmaitryādhipatyena",
  "S04bsu016_u:1172_2": "prahlādya mahākaruṇādhipatyena dharmadeśanāmabhinirhṛtya jñānādhipatyena cittāśayān",
  "S04bsu016_u:1172_3": "pravicintya mahāpratisaṃvidā dharmamupadeṣṭukāmaḥ sudhanaṃ śreiṣṭhidārakamvalokayāmāsa /",
  "S04bsu016_u:1173": "(sudhanaḥ khalu punaḥ śreṣṭhidārakaḥ kena kāraṇenocyate sudhana iti?",
  "S04bsu016_u:1174": "sudhanasya khalu śreṣṭhidārakasya samanantarāvakrāntasya mātuḥ kukṣau tasmin gṛhe sapta ratnāṅkurāḥ prādurbhūtāḥ samantādgṛhasya suvibhaktāḥ /",
  "S04bsu016_u:1175": "teṣāṃ ca ratnāṅkurāṇāmadhaḥ sapta mahānidhānāni,",
  "S04bsu016_u:1176": "yataste ratnāṅkurāḥ samutpatya dharaṇitalamabhinirbhidya abhyudgatāḥ suvarṇasya rūpyasya vaiḍūryasya sphaṭikasya lohitamukteraśmagarbhasya musāaragalvasya saptamasya ratnasya /",
  "S04bsu016_u:1177": "sa yadā sarvāṅgapratyaṅgaiḥ paripūrṇo daśānāṃ māsānāmatyayājjātaḥ,",
  "S04bsu016_u:1178": "tadā tāni sapta mahānidhānāni saptahastāyāmavistārodvedhapramāṇāni dharaṇitalādabhyudgamya vivṛttāni virocanti bhrājante sma /",
  "S04bsu016_u:1179": "pañca ca bhājanaśatāni tasmin gṛhe prādurbhūtāni nānāratnamayāni,",
  "S04bsu016_u:1180": "yaduta sarpibhājanāni tailabhājanāni madhubhājanāni navanītabhājanāni,",
  "S04bsu016_u:1181": "pratyekaṃ ca sarvopakaraṇaparipūrṇāni /",
  "S04bsu016_u:1182": "yaduta vajrabhājanāni sarvagandhaparipūrṇāni sugandhabhājanāni,",
  "S04bsu016_u:1183": "nānāvastraparipūrṇāni śilābhājanāni,",
  "S04bsu016_u:1184": "nānābhakṣyabhojyarasarasāgraparipūrṇāni maṇibhājanāni,",
  "S04bsu016_u:1185": "nānāratnaparipūrṇāni suvarṇabhājanāni rūpyacūrṇaparipūrṇāni,",
  "S04bsu016_u:1186": "rūpyabhājanāni suvarṇavarṇacūrṇaparipūrṇāni,",
  "S04bsu016_u:1187": "suvarṇarūpyabhājanāni vaiḍūryamaṇiratnaparipūrṇāni,",
  "S04bsu016_u:1188": "sphaṭikabhājanāni musāragalvaparipūrṇāni,",
  "S04bsu016_u:1189": "musāragalvabhājanāni sphaṭikaratnaparipūrṇāni,",
  "S04bsu016_u:1190": "aśmagarbhabhājanāni lohitamuktāparipūrṇāni,",
  "S04bsu016_u:1191": "lohitamuktābhājanāni aśmagarbhaparipūrṇāni,",
  "S04bsu016_u:1192": "jyotirdhvajamaṇīratnabhājanāni udakaprasādakamaṇīratnaparipūrṇāni,",
  "S04bsu016_u:1193": "udakaprasādakamaṇīratnabhājanāni jyotirdhvajamaṇiratnaparipūrṇāni /",
  "S04bsu016_u:1194": "etatpramukhāni",
  "S04bsu016_u:1195": "pañca ratnabhājanaśatāni sahajātasya khalu sudhanasya śreṣṭhidārakasya gṛhe sarvakośakoṣṭhāgāreṣu dhanadhānyahiraṇyasuvarṇavividharatnavarṣāṇyabhipravarṣitāni /",
  "S04bsu016_u:1196": "tasya naimittikairbrāhmaṇairmātāpitṛbhyāṃ jñātivargeṇa ca vipulasamṛddhirasya jātamātrasya gṛhe prādurbhūteti sudhanaḥ sudhana iti nāmadheyaṃ kṛtam /",
  "S04bsu016_u:1197": ") sudhanaḥ khalu śreṣṭhidārakaḥ pūrvajinakṛtādhikāro 'varopitakuśalamūlaḥ (Gv 41)",
  "S04bsu016_u:1198_0": "udārādhimuktikaḥ kalyāṇamitrānugatāśayo 'navadyakāyavāṅmanaskarmasamudācāro bodhisattvamārgapariśodhanaprayuktaḥ",
  "S04bsu016_u:1198_1": "sarvajñatābhimukho bhājanībhūto buddhadharmāṇāmāśayagamanapariśuddho 'saṅgabodhicittapariniṣpannaḥ //",
  "S04bsu016_u:1199": "atha khalu mañjuśrīḥ kumārabhūtaḥ sudhanaṃ śreṣṭhidārakamavalokya pratisaṃmodate sma,",
  "S04bsu016_u:1200_0": "dharmaṃ cāsya deśayāmāsa - yaduta sarvabuddhadharmānārabhya sarvabuddhadharmasamudayāvāptimārabhya",
  "S04bsu016_u:1200_1": "sarvabuddhānantatāmārabhya sarvabuddhaparaṃparāvatāramārabhya sarvabuddhaparṣanmaṇḍalaviśuddhimārabhya",
  "S04bsu016_u:1200_2": "sarvabuddhadharmacakranirvāṇavyūhamārabhya sarvabuddharūpakāyalakṣaṇānuvyañjanaviśuddhimārabhya",
  "S04bsu016_u:1200_3": "sarvabuddhadharmakāyapariniṣpattimārabhya sarvabuddhasarasvativyūhamārabhya sarvabuddhaprabhāmaṇḍalavyūhaviśuddhimārabhya",
  "S04bsu016_u:1200_4": "sarvabuddhasamatāmārabhya dharmaṃ deśayāmāsa //",
  "S04bsu016_u:1201_0": "atha khalu mañjuśrīḥ kumārabhūtaḥ sudhanaṃ śreṣṭhidārakaṃ taṃ ca mahājanakāyaṃ dharmakathayā",
  "S04bsu016_u:1201_1": "saṃdarśya samādāpya samuttejya saṃpraharṣayitvā anuttarāyāṃ samyaksaṃbodhau cittamutpādya",
  "S04bsu016_u:1201_2": "pūrvakuśalamūlaṃ saṃsmārya dhanyākare mahānagare yathāśayānāṃ sattvānāṃ dharmadeśanādhiṣṭhānaṃ",
  "S04bsu016_u:1201_3": "pratiprasrabhya prakrāntaḥ //",
  "S04bsu016_u:1202_0": "atha khalu sudhanaḥ śreṣṭhidārako mañjuśriyaḥ kumārabhūtasya sakāśādidamevaṃrūpaṃ",
  "S04bsu016_u:1202_1": "buddhaguṇamāhātmyaṃ śrutvā anuttarasamyaksaṃbodhyabhilāṣaparamaḥ pṛṣṭhataḥ pṛṣṭhato",
  "S04bsu016_u:1202_2": "'nubaddho mañjuśriyaṃ kumārabhūtaṃ gāthābhirabhyaṣṭāvīt -",
  "S04bsu016_u:1203": "tvatprabhāvata ahaṃ mahāmate bodhi prasthitu hitāya dehinām /",
  "S04bsu016_u:1204": "tatra niścayu anantagocaro yo mamā bhavati taṃ śṛṇohi me // 1 //",
  "S04bsu016_u:1205": "nanditoyaparikhāvaropitaṃ mānadarpaprākāraucchritam /",
  "S04bsu016_u:1206": "sarvasattvagatidvāramāpitaṃ tatpuraṃ tribhavanātmakaṃ mahat // 2 //",
  "S04bsu016_u:1207": "mohavidyatimirāvaguṇṭhitaṃ rāgadoṣaśikhinā pratāpitam /",
  "S04bsu016_u:1208": "māraīśvaravaśaṃgatāḥ sadā yatra bāla abudhā bhiniśritāḥ // 3 //",
  "S04bsu016_u:1209": "tṛṣṇapāśanigaḍaiḥ sudāmitā māyaśāṭhiyakhilaiḥ khilīkṛtāḥ /",
  "S04bsu016_u:1210": "(Gv 42)",
  "S04bsu016_u:1211": "saṃśayāvimatiandhalocanā mithyapṛthivīpathena prasthitāḥ // 4 //",
  "S04bsu016_u:1212": "īrṣya mātsarya sadā sudāmitāḥ pretatiryannarakākṣaṇe gatāḥ /",
  "S04bsu016_u:1213": "jātivyādhijaramṛtyupiḍitāḥ saṃbhramanti gaticakramohitāḥ // 5 //",
  "S04bsu016_u:1214": "teṣa tvaṃ kṛpaviśuddhamaṇḍala jñānaraśmikiraṇaprabhaṃkara /",
  "S04bsu016_u:1215": "kleśasāgarakṣayārthamudgata sūryabhūta avabhāsayāhi me // 6 //",
  "S04bsu016_u:1216": "maitrabhāvanasupūrṇamaṇḍalā puṇyajyotsnakiraṇā sukhaṃ dada /",
  "S04bsu016_u:1217": "sarvasattvabhavanairudāgatā pūrṇacandrasadṛśā prabhāsase // 7 //",
  "S04bsu016_u:1218": "sarvaśuklabalakośasaṃbhṛtā dharmadhātugaganena sajjase /",
  "S04bsu016_u:1219": "dharmacakraratanaṃ purojavā rājabhūta anuśāsayāhi me // 8 //",
  "S04bsu016_u:1220": "bodhiyānapraṇidhīparākramā puṇyajñānavipulā samārjitā /",
  "S04bsu016_u:1221": "sarvasattvahitayābhiprasthitā sārthavāha paripālayāhi me // 9 //",
  "S04bsu016_u:1222": "kṣāntisāradṛḍhavarmavarmitā jñānakhaṅgakaruṇāyatābhujā /",
  "S04bsu016_u:1223": "māramaṇḍalaraṇasmi āmukhe śūrabhūta abhivāhayāhi me // 10 //",
  "S04bsu016_u:1224": "dharmameruśikhare samāśritā apsarovarasamādhinirvṛtā /",
  "S04bsu016_u:1225": "kleśarāhuasurapramardanā śakrabhūta avalokyāhi me // 11 //",
  "S04bsu016_u:1226": "tvaṃ pure tṛbhavabālaālaye kleśakarmavinaye viniścita /",
  "S04bsu016_u:1227": "(Gv 43)",
  "S04bsu016_u:1228": "hetubhūmigaticakrasaṃbhrame dīpabhūta gati darśayāhi me // 12 //",
  "S04bsu016_u:1229": "durgatīgatapathādvivartanā sūgatīgatapathāviśodhana /",
  "S04bsu016_u:1230": "sarvalokagativītisaṃkramā mokṣadvāramupanāmayāhi me // 13 //",
  "S04bsu016_u:1231": "nityaātmasukhasaṃjñasaṃhataṃ vitathagrāhapithanāsupīthitam /",
  "S04bsu016_u:1232": "satyajñānabalatīkṣṇacakṣuṣā mokṣadvāru vivarāhi me laghu // 14 //",
  "S04bsu016_u:1233": "satyavitathapatheṣu kovidā mārgajñānavidhiṣū viśāradā /",
  "S04bsu016_u:1234": "sarvamāragavinaye viniścitā bodhimārgamupadarśayāhi me // 15 //",
  "S04bsu016_u:1235": "samyadṛṣṭitalabhūmisaṃsthitā sarvabuddhaguṇatoyavardhitā /",
  "S04bsu016_u:1236": "buddhadharmaguṇapuṣpavarṣaṇā bodhimārgamupadarśayāhi me // 16 //",
  "S04bsu016_u:1237": "yāmatītajina yāmanāgatā pratyutpannajinabhāskarāṃśca yān /",
  "S04bsu016_u:1238": "sattvasārasugatān diśaṃ gatāṃstān pi darśayahi mārgadeśaka // 17 //",
  "S04bsu016_u:1239": "karmayantravidhiṣū viśāradā dharmayānarathayantrakovidā /",
  "S04bsu016_u:1240": "jñānayānavidhiṣū viniścitā bodhiyānamupadarśayāhi me // 18 //",
  "S04bsu016_u:1241": "prārthanāpraṇidhicakramaṇḍalaṃ kṣāntivajrakṛpaakṣasaṃsthitam /",
  "S04bsu016_u:1242": "śraddhaīṣaguṇaratnacitritaṃ bodhiyānamabhirohayāhi me // 19 //",
  "S04bsu016_u:1243": "(Gv 44)",
  "S04bsu016_u:1244": "sarvadhāraṇaviśuddhamaṇḍalaṃ maitrakūṭachadanaṃ svalaṃkṛtam /",
  "S04bsu016_u:1245": "ghaṇṭamālapratisaṃvidaṃ śubhaṃ agrayānamupasaṃharāhi me // 20 //",
  "S04bsu016_u:1246": "brahmacaryaśayanābhyalaṃkṛtaṃ strīsamādhinayutaiḥ samākulam /",
  "S04bsu016_u:1247": "dharmadundubhirutābhināditaṃ yānarājyamupanāmayāhi me // 21 //",
  "S04bsu016_u:1248": "saṃgrahaiścaturbhiḥ kośa akṣayaṃ jñānaratnaguṇahāralaṃkṛtam /",
  "S04bsu016_u:1249": "dāmahrīvaravaratrasaṃyataṃ yānaśreṣṭhamupadarśayāhi me // 22 //",
  "S04bsu016_u:1250": "tyāgaraśmiśubhamaṇḍalaprabhe śīlacandanakṛpānulepane /",
  "S04bsu016_u:1251": "kṣāntiśalyadṛḍhasaṃdhisaṃhate agrayāni laghu sthāpayāhi me // 23 //",
  "S04bsu016_u:1252": "sarvasattvavinayānivartiye dhyānapañjarasamādhiucchrite /",
  "S04bsu016_u:1253": "prajñapāyasamayogavāha te dharmayāni pravare sthapehi me // 24 //",
  "S04bsu016_u:1254": "praṇidhicakragaticakraśodhanaṃ dharmadhāraṇidṛḍhaṃ mahātalam /",
  "S04bsu016_u:1255": "jñānayantrasukṛtaṃ suniṣṭhitaṃ dharmayānamabhirohayāhi me // 25 //",
  "S04bsu016_u:1256": "tatsamantacaribhadraśodhitaṃ sattvavekṣasavilambavikramam /",
  "S04bsu016_u:1257": "sarvataḥ śubhacarīparākramaṃ jñānayānamupanāmayāhi me // 26 //",
  "S04bsu016_u:1258": "tadṛḍhaṃ vajirasārasaṃsthitaṃ jñānamāryasukṛtaṃ suniṣṭhitam /",
  "S04bsu016_u:1259": "(Gv 45)",
  "S04bsu016_u:1260": "sarvaāvaraṇasaṃprachedanaṃ bhadrayānamabhirohayāhi me // 27 //",
  "S04bsu016_u:1261": "tadviśālamamalaṃ jagatsamaṃ sarvasattvaśaraṇaṃ sukhāvaham /",
  "S04bsu016_u:1262": "dharmadhātuvipulaṃ virocanaṃ bodhiyānamabhirohayāhi me // 28 //",
  "S04bsu016_u:1263": "tatpravṛttidukhaskandhachedanaṃ karmakleśarajacakraśodhanam /",
  "S04bsu016_u:1264": "sarvamāraparavādimardanaṃ dharmayānamabhirohayāhi me // 29 //",
  "S04bsu016_u:1265": "tatsamantadiśajñānagocaraṃ dharmadhātugaganaṃ viyūhanam /",
  "S04bsu016_u:1266": "sarvasattvaabhiprāyapūraṇaṃ dharmayānamabhivāhayāhi me // 30 //",
  "S04bsu016_u:1267": "tadviśuddhagaganāmitākṣayaṃ dṛṣṭividyatamadṛṣṭinirmalam /",
  "S04bsu016_u:1268": "sarvasattvaupakārasaṃsthitaṃ dharmayānamabhirohayāhi me // 31 //",
  "S04bsu016_u:1269": "tanmahāanilavegavegitaṃ praṇidhivāyubalalokadhāraṇam /",
  "S04bsu016_u:1270": "sarvaśāntipurabhūmisthāpanaṃ dharmayānamabhirohayāhi me // 32 //",
  "S04bsu016_u:1271": "tanmahāmahitalācalopamaṃ karuṇavegabalabhāravāhitam /",
  "S04bsu016_u:1272": "jñānasaṃpajagatopajīvitaṃ agrayānamabhirohayāhi me // 33 //",
  "S04bsu016_u:1273": "tadraviṃ yatha jagopajīvitaṃ saṃgrahaṃ vipularaśmimaṇḍalam /",
  "S04bsu016_u:1274": "dhāraṇīvaraviśuddhisuprabhaṃ jñānasūryamupadarśayāhi me // 34 //",
  "S04bsu016_u:1275": "taddhyanekabahukalpaśikṣitaṃ sarvahetunayabhūmikovida /",
  "S04bsu016_u:1276": "(Gv 46)",
  "S04bsu016_u:1277": "jñānavajra dṛḍhamārya dehi me yena saṃskṛtapuraṃ vidāryate // 35 //",
  "S04bsu016_u:1278": "yatra te vipulajñānasāgare śikṣitā atulabuddhisāgarāḥ /",
  "S04bsu016_u:1279": "sarvabuddhaguṇasiktasaṃpadā sādhu tanmama vadārya kīdṛśam // 36 //",
  "S04bsu016_u:1280": "yatra te samabhirūḍhacakṣuṣā jñānarājamakuṭābhyalaṃkṛtā /",
  "S04bsu016_u:1281": "dharmapaṭṭavarabaddhaśīrṣayā dharmarājanagaraṃ vilokayi // 37 //",
  "S04bsu016_u:1282": "atha khalu mañjuśrīḥ kumārabhūto nāgāvalokitenāvalokya sudhanaṃ śreṣṭhidārakametadavocat - sādhu sādhu kulaputra,",
  "S04bsu016_u:1283": "yastvamanuttarāyāṃ samyaksaṃbodhau cittamutpādya kalyāṇamitrāṇyanubadhnāsi /",
  "S04bsu016_u:1284": "bodhisattvacaryāṃ paripraṣṭāvyāṃ manyase bodhisattvamārgaṃ paripūrayitukāmaḥ /",
  "S04bsu016_u:1285": "eṣa hi kulaputra ādiḥ,",
  "S04bsu016_u:1286": "eṣa niṣyandaḥ sarvajñatāpariniṣpattaye,",
  "S04bsu016_u:1287": "yaduta kalyāṇamitrāṇāṃ sevanaṃ bhajanaṃ paryupāsanam /",
  "S04bsu016_u:1288": "tasmāttarhi kulaputra aparikhinnena te bhavitavyaṃ kalyāṇamitraparyupāsanatāyai /",
  "S04bsu016_u:1289": "sudhana āha - yadārya vistareṇa kathaṃ bodhisattvena bodhisattvacaryāyāṃ śikṣitavyam?",
  "S04bsu016_u:1290": "kathaṃ pratipattavyam?",
  "S04bsu016_u:1291": "kathaṃ bodhisattvena bodhisattvacaryā prārabhyā?",
  "S04bsu016_u:1292": "kathaṃ bodhisattvena bodhisattvacaryāyāṃ caritavyam?",
  "S04bsu016_u:1293": "kathaṃ bodhisattvena bodhisattvacaryāṃ paripūrayitavyāḥ?",
  "S04bsu016_u:1294": "kathaṃ bodhisattvena bodhisattvacaryā pariśodhayitavyā?",
  "S04bsu016_u:1295": "katham bodhisattvena bodhisattvacaryā avatartavyā?",
  "S04bsu016_u:1296": "kathaṃ bodhisattvena bodhisattvacaryā abhinirhartavyā?",
  "S04bsu016_u:1297": "kathaṃ bodhisattvena bodhisattvacaryā anusartavyā?",
  "S04bsu016_u:1298": "kathaṃ bodhisattvena bodhisattvacaryā adhyālambitavyā?",
  "S04bsu016_u:1299": "kathaṃ bodhisattvena bodhisattvacaryā vistartavyā?",
  "S04bsu016_u:1300": "kathaṃ bodhisattvasya paripūrṇaṃ bhavati samantabhadracaryāmaṇḍalam?",
  "S04bsu016_u:1301": "atha khalu mañjuśrīḥ kumārabhūtaḥ sudhanaṃ śreiṣṭhidārakaṃ gāthābhirabhyabhāṣata -",
  "S04bsu016_u:1302": "sādhu śubhapuṇyasāgara yo hi tvamupāgato mama sakāśam /",
  "S04bsu016_u:1303": "vipulakṛpakaraṇamānasa paryeṣase anuttamāṃ bodhim // 38 //",
  "S04bsu016_u:1304": "sarvajaganmokṣārthaṃ vipulāṃ praṇidhi si cārikāmasamām /",
  "S04bsu016_u:1305": "bheṣyasi jagatastrāṇaṃ eṣa nayo bodhicaryāyāḥ // 39 //",
  "S04bsu016_u:1306": "ye bodhisattva sudṛḍhā akhinnamanasaḥ saṃsāri te carim /",
  "S04bsu016_u:1307": "samantabhadrāṃ labhate aparājitāṃ asaṅgāṃ hi // 40 //",
  "S04bsu016_u:1308": "puṇyaprabha puṇyaketu puṇyākara puṇyasāgara viśuddhim /",
  "S04bsu016_u:1309": "yastvaṃ samantabhadrāṃ praṇidhi si sacārikāṃ jagadartham // 41 //",
  "S04bsu016_u:1310": "amitānanantadhyān drakṣyasi buddhān daśaddiśi loke /",
  "S04bsu016_u:1311": "teṣāṃ ca dharmameghān dhārayitāsi smṛtibalena // 42 //",
  "S04bsu016_u:1312": "(Gv 47)",
  "S04bsu016_u:1313": "sa tvaṃ jinan daśaddiśi paśyannapi yeṣu buddhakṣetreṣu /",
  "S04bsu016_u:1314": "teṣāṃ praṇidhānasāgara śodhayiṣyasi bodhicaryāyām // 43 //",
  "S04bsu016_u:1315": "ye eta nayasamudrānavatīrṇa sthihitva buddhabhūmiye /",
  "S04bsu016_u:1316": "te bhonti sarvadarśī śikṣanto lokanāthānām // 44 //",
  "S04bsu016_u:1317": "tvaṃ sarvakṣetraprasare kṣetrarajaḥsamāṃścaritva bahukalpān /",
  "S04bsu016_u:1318": "caryāṃ samantabhadrāṃ spṛśiṣyasi śivāṃ prasara bodhim // 45 //",
  "S04bsu016_u:1319": "caritavya kalpasāgara anantamadhya aśeṣakṣetresu /",
  "S04bsu016_u:1320": "paripūritavya praṇidhī samantavarabhadracaryāyām // 46 //",
  "S04bsu016_u:1321": "prekṣasva sattvanayutān śrutvā tava praṇidhiprīti saṃjātā /",
  "S04bsu016_u:1322": "ye bodhi prārthayante samantabhadreṇa jñānena // 47 //",
  "S04bsu016_u:1323": "atha khalu mañjuśrīḥ kumārabhūta imā gāthā bhāṣitvā sudhanaṃ śreṣṭhidārakametadavocat - sādhu sādhu kulaputra,",
  "S04bsu016_u:1324": "yastvamanuttarāyai samyaksaṃbodhaye cittamutpādya bodhisattvacaryāṃ parigaveṣitavyāṃ manyase /",
  "S04bsu016_u:1325": "durlabhāste kulaputra sattvā ye 'nuttarāyai samyaksaṃbodhaye cittamutpādayanti /",
  "S04bsu016_u:1326": "ataste durlabhatamāḥ sattvā ye 'nuttarāyai samyaksaṃbodhaye cittamutpādya bodhisattvacaryāṃ parigaveṣante /",
  "S04bsu016_u:1327": "tena hi kulaputra bhūtakalyāṇamitreṣu niścayaprāptena bodhisattvena bhavitavyaṃ sarvajñajñānapratilambhāya /",
  "S04bsu016_u:1328": "aparikhinnamānasena bhavitavyaṃ kalyāṇamitraparyeṣṭiṣu /",
  "S04bsu016_u:1329": "atṛptena bhavitavyaṃ kalyāṇamitradarśaneṣu /",
  "S04bsu016_u:1330": "pradakṣiṇagrāhiṇā te bhavitavyaṃ kalyāṇamitrānuśāsanīṣu /",
  "S04bsu016_u:1331": "apratihatena bhavitavyaṃ kalyāṇamitropāyakauśalyacariteṣu /",
  "S04bsu016_u:1332": "asti kulaputra ihaiva dakṣiṇāpathe rāmāvarānto nāma janapadaḥ /",
  "S04bsu016_u:1333": "tatra sugrīvo nāma parvataḥ /",
  "S04bsu016_u:1334": "tatra meghaśrīrnāma bhikṣuḥ prativasati /",
  "S04bsu016_u:1335": "tamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:1336": "kathaṃ prayoktavyam /",
  "S04bsu016_u:1337": "kathaṃ bodhisattvacaryā prārabhyā?",
  "S04bsu016_u:1338": "kathaṃ bodhisattvacaryāyāṃ caritavyam?",
  "S04bsu016_u:1339": "kathaṃ bodhisattvacaryā paripūrayitavyā?",
  "S04bsu016_u:1340": "kathaṃ pariśodhayitavyā?",
  "S04bsu016_u:1341": "kathamavatartavyā?",
  "S04bsu016_u:1342": "kathamabhinirhartavyā?",
  "S04bsu016_u:1343": "kathamanusartavyā?",
  "S04bsu016_u:1344": "kathamadhyālambitavyā?",
  "S04bsu016_u:1345": "kathaṃ vistārayitavyā?",
  "S04bsu016_u:1346": "kathaṃ bodhisattvasya paripūrṇaṃ bhavati samantabhadracaryāmaṇḍalam?",
  "S04bsu016_u:1347": "sa te kulaputra kalyāṇamitraḥ samantabhadracaryāmaṇḍalamupadekṣyati //",
  "S04bsu016_u:1348_0": "atha khalu sudhanaḥ śreṣṭhidārakastuṣṭa udagra āttamanāḥ pramuditaḥ prītisaumanasyajāto",
  "S04bsu016_u:1348_1": "mañjuśriyaḥ kumārabhūtasya pādau śirasābhivandya mañjuśriyaṃ kumārabhūtamanekaśatasahasrakṛtvaḥ",
  "S04bsu016_u:1348_2": "pradakṣiṇīkṛtya anekaśatasahasrakṛtvo 'valokya kalyāṇamitrapremānugatacittaḥ kalyāṇamitrādarśanamasahamāno",
  "S04bsu016_u:1348_3": "'śrumukho rudan mañjuśriyaḥ kumārabhūtasyāntikātprakrāntaḥ // 1 //",
  "S04bsu016_u:1349": "(Gv 48)",
  "S04bsu016_u:1350": "4 Meghaśrīḥ /",
  "S04bsu016_u:1351": "atha khalu sudhanaḥ śreṣṭhidārako 'nupūrveṇa yena rāmāvarānto janapadastenopajagāma /",
  "S04bsu016_u:1352_0": "upetya rāmāvarānte janapade vicaran pūvakuśalamūlasaṃbhavo dārakarmādhiṣṭhānamanobhirucitān",
  "S04bsu016_u:1352_1": "bhogān paribhuñjāno yena sugrīvaḥ parvatastenopasaṃkramya sugrīvaṃ parvatamadhiruhya",
  "S04bsu016_u:1352_2": "meghaśriyaṃ bhikṣumanugaveṣamāṇaḥ pūrvāṃ diśaṃ niryayau /",
  "S04bsu016_u:1353": "evaṃ dakṣiṇāṃ paścimāmuttarāmuttarapūrvāṃ pūrvadakṣiṇāṃ dakṣiṇapaścimāṃ paścimottarāmapi diśaṃ niryayau /",
  "S04bsu016_u:1354": "meghaśriyaṃ bhikṣumanugaveṣamāṇaḥ ūrdhvato 'pyavalokayati sma,",
  "S04bsu016_u:1355": "adhastādapi /",
  "S04bsu016_u:1356": "sa saptāhasyātyayānmeghaśriyaṃ bhikṣumapaśyadanyatamasmin parvataśikharotsaṅge caṃkramyamāṇam /",
  "S04bsu016_u:1357_0": "sa yena meghaśrīrbhikṣustenopasaṃkramya meghaśriyo bhikṣoḥ pādau śirasābhivandya",
  "S04bsu016_u:1357_1": "meghaśriyaṃ bhikṣuṃ pradakṣiṇīkṛtya purataḥ prāñjaliḥ sthitvā etadavocat - yatkhalu",
  "S04bsu016_u:1357_2": "āryo jānīyāt - mayā anuttarāyāṃ samyaksaṃbodhau cittamutpāditam /",
  "S04bsu016_u:1358": "na ca jāne kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:1359": "kathaṃ pratipattavyam,",
  "S04bsu016_u:1360": "kathaṃ bodhisattvacaryā prārabdhavyā,",
  "S04bsu016_u:1361": "kathaṃ bodhisattvacaryāyāṃ caritavyam,",
  "S04bsu016_u:1362": "kathaṃ bodhisattvacaryā paripurayitavyā,",
  "S04bsu016_u:1363": "kathaṃ pariśodhayitavyā,",
  "S04bsu016_u:1364": "kathamavatartavyā,",
  "S04bsu016_u:1365": "kathamabhinirhartavyā,",
  "S04bsu016_u:1366": "kathamanusartavyā,",
  "S04bsu016_u:1367": "kathamadhyālambitavyā,",
  "S04bsu016_u:1368": "kathaṃ vistārayitavyā,",
  "S04bsu016_u:1369": "kathaṃ bodhisattvasya paripūrṇaṃ bhavati samantabhadracaryāmaṇḍalam /",
  "S04bsu016_u:1370": "śrutaṃ ca me āryo bodhisattvānāmavavādānuśāsanīṃ dadātīti /",
  "S04bsu016_u:1371": "tadvadatu me āryaḥ kathaṃ bodhisattvā niryānti anuttarāyāṃ samyaksaṃbodhau /",
  "S04bsu016_u:1372": "evamukte meghaśrīrbhikṣuḥ sudhanaṃ śriṣṭhidārakametadavocat - sādhu sādhu kulaputra,",
  "S04bsu016_u:1373": "yastvamanuttarāyāṃ samyaksaṃbodhau cittamutpādya bodhisattvacaryāṃ paripṛcchasi /",
  "S04bsu016_u:1374_0": "duṣkaraṃ hi etat kulaputra paramaduṣkaraṃ yaduta bodhisattvacaryāparimārgaṇaṃ bodhisattvogocaraparimārgaṇaṃ",
  "S04bsu016_u:1374_1": "bodhisattvaniryāṇaviśuddhiparimārgaṇaṃ bodhisattvamārgaviśuddhiparimārgaṇaṃ bodhisattvacaryāvaipulyaviśuddhiparimārgaṇaṃ",
  "S04bsu016_u:1374_2": "bodhisattvābhijñānirhāraviśuddhiparimārgaṇaṃ bodhisattvavimokṣasaṃdarśanaṃ bodhisattvalokakṛpāpracārasaṃdarśanaṃ",
  "S04bsu016_u:1374_3": "bodhisattvayathāśayajagadanuvartanaṃ bodhisattvasaṃsāranirvāṇamukhasaṃdarśanaṃ bodhisattvānāṃ",
  "S04bsu016_u:1374_4": "saṃskṛtāsaṃskṛtadoṣabhayānupalepavicāraparimārgaṇam /",
  "S04bsu016_u:1375": "ahaṃ kulaputra adhimuktibalādhipateyatayā cakṣurmatiśraddhānayanaviśuddhayā",
  "S04bsu016_u:1376_0": "aparāṅmukhajñānālokāvabhāsena samantābhimukhāvalokanayā samantaviṣayāpratihatena",
  "S04bsu016_u:1376_1": "darśanena sarvāvaraṇavigatena vipaśyinā kauśalyena samantacakṣurviṣayapariśuddhayā",
  "S04bsu016_u:1376_2": "śarīraviśuddhyā sarvadiksrotaḥprasarābhimukhapraṇatena kayapraṇāmakauśalyena sarvabuddhadharmameghasaṃdhāranena",
  "S04bsu016_u:1376_3": "ca dhāraṇībalena sarvadikkṣetrābhimukhāṃstathāgatān paśyāmi /",
  "S04bsu016_u:1377": "yaduta pūrvasyāṃ diśi ekaṃ tathāgataṃ paśyāmi /",
  "S04bsu016_u:1378": "dvāvapi, daśāpi,",
  "S04bsu016_u:1379": "buddhaśatamapi,",
  "S04bsu016_u:1380": "buddhasahasramapi,",
  "S04bsu016_u:1381": "buddhaśatasahasramapi,",
  "S04bsu016_u:1382": "buddhakoṭīmapi,",
  "S04bsu016_u:1383": "buddhakoṭīśatamapi,",
  "S04bsu016_u:1384": "buddhakoṭīsahasramapi,",
  "S04bsu016_u:1385": "buddhakoṭiśatasahasramapi,",
  "S04bsu016_u:1386": "buddhakoṭīniyutaśatasahasramapi,",
  "S04bsu016_u:1387": "yāvadaparimāṇānaprameyānasaṃkhyeyānacintyānatulyānasamantānasīmāprāptānamāpyānanabhilāpyānapi (Gv 49)",
  "S04bsu016_u:1388": "tathagatān paśyāmi /",
  "S04bsu016_u:1389": "jambudvīpaparamāṇurajaḥsamānapi tathāgatān paśyāmi /",
  "S04bsu016_u:1390": "cāturdvīpakalokadhātuparamāṇurajaḥsamānapi,",
  "S04bsu016_u:1391": "sāhasradvisāhasratrisāhasramahāsāhasrabuddhakṣetraparamāṇurajaḥsamānapi tathāgatān paśyāmi /",
  "S04bsu016_u:1392": "daśabuddhakṣetraparamāṇurajaḥsamānapi tathāgatān paśyāmi /",
  "S04bsu016_u:1393": "śatabuddhakṣetraparamāṇurajaḥsamānapi,",
  "S04bsu016_u:1394": "buddhakṣetrasahasraparamāṇurajaḥsamānapi,",
  "S04bsu016_u:1395": "buddhakṣetraśatasahasraparamāṇurajaḥsamānapi,",
  "S04bsu016_u:1396": "buddhakṣetrakoṭīparamāṇurajaḥsamānapi,",
  "S04bsu016_u:1397": "buddhakṣetrakoṭīśataparamāṇurajaḥsamānapi,",
  "S04bsu016_u:1398": "buddhākṣetrakoṭīsahasraparamāṇurajaḥsamānapi,",
  "S04bsu016_u:1399": "buddhakṣetrakoṭīśatasahasraparamāṇurajaḥsamānapi,",
  "S04bsu016_u:1400": "buddhakṣetrakoṭīniyutaśatasahasraparamāṇurajaḥsamānapi,",
  "S04bsu016_u:1401": "yāvadanabhilāpyabuddhakṣetraparamāṇurajaḥsamānapi tathāgatān paśyāmi /",
  "S04bsu016_u:1402": "yatha pūrvasyāṃ diśi,",
  "S04bsu016_u:1403": "evaṃ dakṣiṇāyāṃ paścimāyāmuttarāyāmuttarapūrvāyāṃ pūrvadakṣiṇāyāṃ dakṣiṇapaścimāyāṃ paścimottarāyāmadha ūrdhvaṃ diśi ekamapi tathāgataṃ paśyāmi /",
  "S04bsu016_u:1404": "yāvadanabhilāpyānabhilāpyabuddhakṣetraparamāṇurajaḥsamānapi tathāgatān paśyāmi /",
  "S04bsu016_u:1405_0": "ekaikasyāṃ diśi anuvilokayan nānāvarṇāṃstathāgatān paśyāmi nānāsaṃsthānān nānāvikurvitān",
  "S04bsu016_u:1405_1": "nānāvṛṣabhitāvikrīḍitān vicitraparṣanmaṇḍalavyūhān anekavarṇānanekavarṇaraśmijālāvabhāsamuktān",
  "S04bsu016_u:1405_2": "vividhabuddhakṣetraviśuddhibhavanavyūhān nānavidhāyuḥpramāṇaviśuddhān yathāśayajagadvijñāpanān",
  "S04bsu016_u:1405_3": "vividhābhisaṃbodhiviśuddhimukhavikurvitān buddharṣabhasiṃhanādavinarditāṃstathāgatān paśyāmi /",
  "S04bsu016_u:1406": "asyā ahaṃ kulaputra samantamukhasarvārambaṇavijñaptisamavasaraṇālokāyā",
  "S04bsu016_u:1407": "buddhānusmṛterlābhī /",
  "S04bsu016_u:1408": "kiṃ mayā śakyaṃ bodhisattvānāmanantajñānamaṇḍalaviśuddhānāṃ caryā jñātum,",
  "S04bsu016_u:1409": "guṇān vā vaktum,",
  "S04bsu016_u:1410": "ye te samantāvabhāsamaṇḍalabuddhānusmṛtimukhapratilabdhāḥ sarvatathāgatamaṇḍalasarvabuddhakṣetrabhavanaviśuddhivyūhābhimukhapaśyanatayā /",
  "S04bsu016_u:1411": "ye te sarvajagatsamāropitabuddhānusmṛtimukhapratilabdhā yathāśayajagadvijñaptitathāgatadarśanaviśuddhyā /",
  "S04bsu016_u:1412": "ye te daśabalasamāropitabuddhānusmṛtimukhapratilabdhā daśatathāgatabalāpramāṇānusaraṇatayā /",
  "S04bsu016_u:1413": "ye te dharmasamāropitabuddhānusmṛtimukhapratilabdhā dharmaśravaṇākārasarvatathāgatakāyameghāvalokanatayā /",
  "S04bsu016_u:1414": "ye te digvirocanagarbhabuddhānusmṛtimukhapratilabdhāḥ sarvadiksamudreṣvasaṃbhinnabuddhasamudrāvataraṇatayā /",
  "S04bsu016_u:1415": "ye te dasadikpraveśabuddhānusmṛtimukhapratilabdhāḥ sūkṣmāvalambanasarvatathāgatavikurvitavṛṣabhitāvataraṇatayā /",
  "S04bsu016_u:1416": "ye te kalpasamāropitabuddhānusmṛtimukhapratilabdhā avarahitasarvakalpatathāgatadarśanavijñaptyā /",
  "S04bsu016_u:1417": "ye te kālasamāropitabuddhānusmṛtimukhapratilabdhāḥ sarvakālatathāgatakāladarśanasaṃvāsāvijahanatayā /",
  "S04bsu016_u:1418": "ye te kṣetrasamāropitabuddhānusmṛtimukhapratilabdhāḥ sarvabuddhakṣetrābhyudgatānabhibhūtabuddhakāyadarśanavijñaptyā /",
  "S04bsu016_u:1419": "ye te tryadhvasamāropitabuddhānusmṛtimukhapratilabdhāstryadhvatathāgatamaṇḍalasvacittāśayasamavasaraṇatayā /",
  "S04bsu016_u:1420": "ye te ārambaṇasamāropitabuddhānusmṛtimukhapratilabdhāḥ sarvārambaṇatathāgataparaṃparāsamudāgamadarśanavijñaptyā /",
  "S04bsu016_u:1421": "ye te śāntasamāropitabuddhānusmṛtimukhapratilabdhā ekakṣaṇasarvalokadhātuṣu sarvatathāgataparinirvāṇavijñaptyā /",
  "S04bsu016_u:1422": "ye te vigamasamāropitabuddhānusmṛtimukhapratilabdhā ekadivase sarvāvāseṣu sarvatathāgataprakramaṇavijñaptyā /",
  "S04bsu016_u:1423": "(Gv 50) ye te vipulasamāropitabuddhānusmṛtimukhapratilabdhā ekaikatathāgatadharmadhātuparyaṅkaparisphuṭabuddhaśarīravijñaptyā /",
  "S04bsu016_u:1424": "ye te sūkṣmasamāropitabuddhānusmṛtimukhapratilabdhā ekavālapathena anabhilāpyabuddhotpādārāgaṇāvataraṇatayā /",
  "S04bsu016_u:1425": "ye te vyūhasamāropitabuddhānusmṛtimukhapratilabdhā ekakṣaṇe sarvalokadhātuṣu abhisaṃbodhivikurvitasaṃdarśanavijñaptyā /",
  "S04bsu016_u:1426": "ye te kārya samāropitabuddhānusmṛtimukhapratilabdhāḥ sarvabuddhotpādadharmacakravikurvitajñānāvabhāsapratilābhatayā /",
  "S04bsu016_u:1427": "ye te samāropitabuddhānusmṛtimukhapratilabdhāḥ svacittāśayadarśanasarvatathāgatapratibhāsaprāptyā / ye te",
  "S04bsu016_u:1428": "karmasamāropitabuddhānusmṛtimukhapratilabdhāḥ sarvajagadyathopacitakarmapratibimbasaṃdarśanatayā /",
  "S04bsu016_u:1429": "ye te vikurvitasamāropitabuddhānusmṛtimukhapratilabdhā aśeṣasarvadharmadhātunalinīpadmaparisphuṭavipulabuddhavikurvitadarśanasamantadigabhimukhavijñaptyā /",
  "S04bsu016_u:1430": "ye te gaganasamāropitabuddhānusmṛtimukhapratilabdhāstathāgatabimbamegharacitadharmadhātugaganālokanatayā //",
  "S04bsu016_u:1431": "gaccha kulaputra,",
  "S04bsu016_u:1432": "ayamihaiva dakṣiṇāpathe sāgaramukho nāma dikpratyuddeśaḥ /",
  "S04bsu016_u:1433": "tatra sāgaramegho nāma bhikṣuḥ prativasati /",
  "S04bsu016_u:1434": "tamupasaṃkramya paripṛccha,",
  "S04bsu016_u:1435": "kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:1436": "kathaṃ pratipattavyam /",
  "S04bsu016_u:1437": "sa te kulaputra kalyāṇamitraṃ paridīpayiṣyati /",
  "S04bsu016_u:1438": "kuśalamūlasaṃbhārahetuṃ samavatārayiṣyati /",
  "S04bsu016_u:1439": "vipulāṃ saṃbhārabhūmiṃ saṃjanayiṣyati /",
  "S04bsu016_u:1440": "vipulaṃ kuśalamūlavegabalaṃ saṃvarṇayiṣyati /",
  "S04bsu016_u:1441": "vipulaṃ bodhicittasaṃbhārahetuṃ janayiṣyati /",
  "S04bsu016_u:1442": "vipulaṃ mahāyānāvabhāsahetumupastambhayiṣyati /",
  "S04bsu016_u:1443": "vipulaṃ pāramitāsaṃbhārabalaṃ prabhāvayiṣyati /",
  "S04bsu016_u:1444": "vipulaṃ caryāsāgarāvatāranayaṃ pariśodhayiṣyati /",
  "S04bsu016_u:1445": "vipulaṃ praṇidhānamaṇḍalaṃ viśodhayiṣyati /",
  "S04bsu016_u:1446": "vipulaṃ samantamukhaniryāṇavyūhaṃ saṃvardhayiṣyati /",
  "S04bsu016_u:1447": "vipulaṃ mahākaruṇābalaṃ pravardhayiṣyati //",
  "S04bsu016_u:1448_0": "atha khalu sudhanaḥ śreṣṭhidārako meghaśriyo bhikṣoḥ pādau śirasābhivandya meghaśriyaṃ",
  "S04bsu016_u:1448_1": "bhikṣumanekaśatasahasrakṛtvaḥ pradakṣiṇīkṛty avalokya ca meghaśriyo bhikṣorantikāt prakrāntaḥ // 2 //",
  "S04bsu016_u:1449": "(Gv 51)",
  "S04bsu016_u:1450": "5 Sāgarameghaḥ /",
  "S04bsu016_u:1451": "atha khalu sudhanaḥ śreṣṭhidārakastāṃ kalyāṇamitrānuśāsanīmanuvicintayan,",
  "S04bsu016_u:1452": "taṃ lokamanusmaran,",
  "S04bsu016_u:1453": "taṃ bodhisattvavimokṣaṃ vicārayan,",
  "S04bsu016_u:1454": "taṃ bodhisattvasamādhinayamanumārjan,",
  "S04bsu016_u:1455": "taṃ bodhisattvasāgaranayamavalokayan,",
  "S04bsu016_u:1456": "taṃ buddhamaṇḍalamabhimukhamadhimucyamānaḥ,",
  "S04bsu016_u:1457": "taṃ buddhadarśanadiśamabhilaṣan,",
  "S04bsu016_u:1458": "taṃ buddhasamudramanuvicintayan,",
  "S04bsu016_u:1459": "tāṃ buddhaparaṃparāmanusmaran,",
  "S04bsu016_u:1460": "taṃ buddhanayānugamamanugacchan,",
  "S04bsu016_u:1461": "taṃ buddhagaganamanuvilokayan,",
  "S04bsu016_u:1462_0": "anupūrveṇa yena sāgaramukhaṃ dikpratyuddeśo yena ca sāgaramegho bhikṣustenopasaṃkramya",
  "S04bsu016_u:1462_1": "sāgarameghasya bhikṣoḥ pādau śirasābhivandya sāgarameghaṃ bhikṣumanekaśatasahasrakṛtvaḥ",
  "S04bsu016_u:1462_2": "pradakṣiṇīkṛtya sāgarameghasya bhikṣoḥ purataḥ prāñjaliḥ sthitvā etadavocat - ahamārya",
  "S04bsu016_u:1462_3": "anuttarāṃ samyaksaṃbodhimabhisaṃprasthito 'nuttaraṃ jñānasāgaramavatartukāmaḥ /",
  "S04bsu016_u:1463": "na ca jāne kathaṃ bodhisattvā vivartante lokavaṃśāt /",
  "S04bsu016_u:1464": "āvartante tathāgatavaṃśe /",
  "S04bsu016_u:1465": "uttaranti saṃsārasāgarāt /",
  "S04bsu016_u:1466": "avataranti sarvajñajñānasāgaram /",
  "S04bsu016_u:1467": "uccalanti bālapṛthagjanabhūmīḥ /",
  "S04bsu016_u:1468": "saṃpadyante tathāgatakule /",
  "S04bsu016_u:1469": "vivartante saṃsārasrotasaḥ /",
  "S04bsu016_u:1470": "pravartante bodhisattvacaryāsrotasi,",
  "S04bsu016_u:1471": "nivartante saṃsārasāgaragaticakrāt /",
  "S04bsu016_u:1472": "āvartante bodhisattvacaryāpraṇidhānacakram /",
  "S04bsu016_u:1473": "pramardayanti sarvamāramaṇḍalam /",
  "S04bsu016_u:1474": "dyotayanti sarvabuddhamaṇḍalaprabhavam /",
  "S04bsu016_u:1475": "śoṣayanti tṛṣṇāsāgaram /",
  "S04bsu016_u:1476": "vivardhayanti mahākaruṇātoyam /",
  "S04bsu016_u:1477": "pithanti sarvākṣaṇāpāyadurgativinipātadvārāṇi /",
  "S04bsu016_u:1478": "vivṛścanti svarganirvāṇadvāram,",
  "S04bsu016_u:1479": "vinirbhindanti traidhātukanagarakapāṭam /",
  "S04bsu016_u:1480": "vivṛṇvanti sarvajñatāpuradvārakapāṭam /",
  "S04bsu016_u:1481": "vijahanti sarvopakaraṇatṛṣṇām /",
  "S04bsu016_u:1482": "utpādayanti sarvajagatsaṃgrahapraṇidhim //",
  "S04bsu016_u:1483": "evamukte sāgaramegho bhikṣuḥ sudhanaṃ śreṣṭhidārakametadavocat - sādhu sādhu kulaputra,",
  "S04bsu016_u:1484": "yattvayā anuttarāyāṃ samyaksaṃbodhau cittamutpāditam /",
  "S04bsu016_u:1485": "na hi kulaputra anavaropitakuśalamūlānāṃ sattvānāṃ bodhāya cittamutpadyate /",
  "S04bsu016_u:1486_0": "samantamukhakuśalāvabhāsapratilabdhānāmupāyagarbhamārgasamādhijñānālokāvabhāsitānāṃ",
  "S04bsu016_u:1486_1": "vipulapuṇyasāgarasaṃbhṛtasaṃbhārāṇāṃ sarvaśuklopacayāpratiprasrabdhānāṃ sarvakalyāṇamitropastabdhopāyāparikhinnānāṃ",
  "S04bsu016_u:1486_2": "kāyajīvitanapekṣāṇāṃ sarvavastūdgrahavigatānāmanimnonnatapṛthivīsamacittānāmā prakṛtikṛpāsnehānugatānāṃ",
  "S04bsu016_u:1486_3": "sarvabhavagatisaṃvāsābhimukhānāṃ tathāgataviṣayābhilāṣiṇāṃ sattvānāṃ bodhāya cittamutpadyate /",
  "S04bsu016_u:1487": "yaduta mahākaruṇācittaṃ sarvasattvaparitrāṇāya,",
  "S04bsu016_u:1488": "mahāmaitrīcittam sarvajagatsamayogatāyai,",
  "S04bsu016_u:1489": "sukhacittaṃ sarvajagadduḥkhaskandhavyupaśamanāya,",
  "S04bsu016_u:1490": "hitacittaṃ sarvākuśaladharmavinivartanatāyai,",
  "S04bsu016_u:1491": "dayācittaṃ sarvabhayārakṣāyai,",
  "S04bsu016_u:1492": "asaṅgacittaṃ sarvāvaraṇavinivartanatāyai,",
  "S04bsu016_u:1493": "vipulacittaṃ sarvadharmadhātuspharaṇatāyai,",
  "S04bsu016_u:1494": "anantacittamākāśadhātusamavasaraṇasamatānugamāya,",
  "S04bsu016_u:1495": "vimalacittaṃ sarvatathāgatadarśanavijñaptyai,",
  "S04bsu016_u:1496": "viśuddhacittaṃ tryadhvāvaśeṣajñānaspharaṇatāyai,",
  "S04bsu016_u:1497": "jñānacittaṃ sarvāvaraṇajñānavinivartanatāyai sarvajñajñāsāgarāvataraṇatāyai //",
  "S04bsu016_u:1498": "ahaṃ kulaputra pūrṇāni dvādaśa varṣāṇi iha sāgaramukhe dikpratyuddeśe viharāmi imaṃ mahāsāgaramārambaṇīkṛtya āmukhīkṛtya,",
  "S04bsu016_u:1499_0": "yaduta mahāsāgarasya vipulāpramāṇatāmanuvicintayan vimalaprasannatāṃ ca gambhīraduravagāhatāṃ",
  "S04bsu016_u:1499_1": "ca anupūrvanimnasusthitāṃ ca anekaratnākaravicitratāṃ ca vāriskandhāpramāṇatāṃ ca",
  "S04bsu016_u:1499_2": "acintyodāravarṇavimātratāṃ ca anantabhūtāṃ ca vicitrodārapraṇādhivāsanatāṃ (Gv 52)",
  "S04bsu016_u:1500": "ca mahāmeghapraticchannatāṃ ca antarāpurṇatāṃ ca anuvicintayan /",
  "S04bsu016_u:1501": "tasya mama kulaputra evaṃ bhavati - asti na punaranyaḥ kaścidiha loke yo 'smānmanāsāgarādvipulataraśca vistīrṇataraśca apramāṇataraśca gambhīrataraśca vicitrataraśca /",
  "S04bsu016_u:1502": "tasya mama kulaputra evaṃ yoniśaścintāmanasikāraprayuktasya mahāsāgarasyādhastānmahāpadmaṃ prādurabhūt /",
  "S04bsu016_u:1503_0": "aparājitamaṇiratnendranīlamaṇivajradaṇḍaṃ mahāvaiḍūryamaṇiīratnāvataṃsakaṃ jāmbūnadasuvarṇavimalavipulapatraṃ",
  "S04bsu016_u:1503_1": "kālānusāricandanakalikāvyūham aśmagarbharatnakesaropetaṃ sāgaravipulavistīrṇapramāṇaṃ",
  "S04bsu016_u:1503_2": "daśāsurendraśatasahasrasaṃdhāritadaṇḍagarbhaṃ daśamaṇiratnaśatasahasravicitraratnajālasaṃchannaṃ",
  "S04bsu016_u:1503_3": "daśanāgendraśatasahasragandhodakameghābhipravarṣitaṃ daśagaruḍendraśatasahasramukhapralambitapaṭṭamaṇidāmahāraṃ",
  "S04bsu016_u:1503_4": "daśakinnarendraśatasahasrahitacittasaṃprekṣitaṃ daśamahoragendraśatasahasramukhapraṇatopacāraṃ",
  "S04bsu016_u:1503_5": "daśarākṣasendraśatasahasrapraṇatakāyābhipūjitaṃ daśagandharvendraśatasahasravicitratūryasaṃgītistutopacitaṃ",
  "S04bsu016_u:1503_6": "daśadevendraśatasahasradivyapuṣpagandhamālyadhūpavilepanacūrṇacīvaracchatradhvajapatākāmeghābhipravarṣitaṃ",
  "S04bsu016_u:1503_7": "daśabrahmendraśatasahasramūrdhapraṇatopacāraṃ daśaśuddhāvāsakāyikādevatāśatasahasrakṛtāñjalipuṭanamaskṛtaṃ",
  "S04bsu016_u:1503_8": "daśacakraparivartamanujendraśatasahasrasaptaratnapratyudgatābhipūjitaṃ daśasāgaradevatāśatasahasrābhyudgatanamaskṛtaṃ",
  "S04bsu016_u:1503_9": "daśajyotīrasamaṇiratnaśatasahasraraśmivyūhāvabhāsitaṃ daśapuṇyaśuddhamaṇiratnaśatasahasrasuniścitavinyastopaśobhitaṃ",
  "S04bsu016_u:1503_10": "daśavairocanamaṇiratnaśatasahasravimalagarbhaṃ daśaśrīmaṇiratnaśatasahasramahāśrīpratāpanaṃ",
  "S04bsu016_u:1503_11": "daśavicitrakośamaṇiratnaśatasahasrānantāvabhāsitaṃ daśajambūdhvajamaṇiratnaśatasahasrasuparigṛhitasthitaprāptopaśobhitaṃ",
  "S04bsu016_u:1503_12": "daśavajrasiṃhamaṇiratnaśatasahasrāparājitavyūhaṃ daśasūryagarbhamaṇiratnaśatasahasrodārottaptopacitaṃ",
  "S04bsu016_u:1503_13": "daśaruciramaṇiratnaśatasahasravividhavarṇopacāraṃ daśacintārājamaṇiratnaśatasahasrākṣayavyūhaprabhojjvalitam /",
  "S04bsu016_u:1504": "tacca mahāpadmaṃ tathāgatalokottarakuśalamūlanirjātaṃ bodhisattvāśayaṃsaṃprasthitaṃ sarvadigabhimukhavijñapanaṃ",
  "S04bsu016_u:1505_0": "mayāgatadharmaniryātaṃ nirāmagandhakarmasaṃbhutam araṇādharmatānayavyūhaṃ svapnasamadharmatāsamudācāram",
  "S04bsu016_u:1505_1": "anabhisaṃskāradharmanayamudritam asaṅgadharmanayānugataṃ samantāddaśadikkuladharmadhātuspharaṇaṃ",
  "S04bsu016_u:1505_2": "buddhaviṣayaprabhāvabhāsanākulam,",
  "S04bsu016_u:1506": "yasya na śakyamasaṃkhyeyaiurapi kalpaśatasahasrairākāraguṇasaṃsthānavarṇavyūhaparyanto 'dhigantum /",
  "S04bsu016_u:1507": "tacca mahāpadmaṃ tathāgatakāyaparyaṅkapariṣphuṭaṃ paripūrṇaṃ paśyāmi /",
  "S04bsu016_u:1508": "taṃ ca tathāgatakāyamita upādāya yāvadbhavāgraparamaṃ paśyāmi /",
  "S04bsu016_u:1509": "tasya ca tathāgatasya acintyamāsanavyūhaṃ paśyāmi /",
  "S04bsu016_u:1510": "acintyaparṣanmaṇḍalavyūhān /",
  "S04bsu016_u:1511": "acintiyān prabhāmaṇḍalavyūhān /",
  "S04bsu016_u:1512": "acintyāṃ lakṣaṇasaṃpadamacintyāmanuvyañjanacitratāmacintyāṃ buddhavṛṣabhitām /",
  "S04bsu016_u:1513": "acintyaṃ buddhavikurvitam /",
  "S04bsu016_u:1514": "acintyāṃ tathāgatavarṇaviśuddhim /",
  "S04bsu016_u:1515": "acintyāmavalokitamūrdhitām /",
  "S04bsu016_u:1516": "acintyāṃ prabhūtajihvatāṃ paśyāmi /",
  "S04bsu016_u:1517": "acintyān buddhasarasvatīvyūhān śṛṇomi /",
  "S04bsu016_u:1518": "acintyāṃ balāpramāṇatām,",
  "S04bsu016_u:1519": "acintyāṃ vaiśaradyavyūhaviśuddhim,",
  "S04bsu016_u:1520": "acintyaṃ pratisaṃvidbalābhinirhāramanugacchāmi /",
  "S04bsu016_u:1521": "acintyaṃ pūrvabodhisattvacaryāsamudāgamamanusmarāmi /",
  "S04bsu016_u:1522": "acintyamabhisaṃbodhivikurvitaṃ paśyāmi /",
  "S04bsu016_u:1523": "acintyaṃ dharmameghābhinigarjitam,",
  "S04bsu016_u:1524": "acintyaṃ samantadarśanavijñaptyāśrayavyūhaṃ (Gv 53) śṛṇomi /",
  "S04bsu016_u:1525": "acintyāpramāṇāṃ vāmadakṣiṇena śarīravibhaktim,",
  "S04bsu016_u:1526": "acintyaṃ sattvārthakāyapariprāptiṃ paśyāmi //",
  "S04bsu016_u:1527_0": "sa ca me tathāgato dakṣiṇaṃ pāṇiṃ prasārya śirasaṃ parimārjya samantanetraṃ nāma",
  "S04bsu016_u:1527_1": "dharmaparyāyaṃ sarvatathāgataviṣayaṃ bodhisattvacaryāprabhāvanaṃ sarvadharmadhātutalaprabhedāvabhāsanaṃ",
  "S04bsu016_u:1527_2": "sarvadharmamaṇḍalasamavasaraṇāvabhāsanaṃ sarvakṣetramaṇḍalākāraviśuddhyālokaṃ sarvaparapravādimaṇḍalavikiraṇaṃ",
  "S04bsu016_u:1527_3": "sarvamārakalipramardanaṃ sarvasattvadhātusaṃtoṣaṇaṃ sarvasattvacittagahanāvabhāsanaṃ",
  "S04bsu016_u:1527_4": "sarvasattvayathāśayavijñāpanaṃ sarvasattvendriyacakraparivartaprabhāsanaṃ prakāśayati /",
  "S04bsu016_u:1528": "taṃ cāhaṃ samantanetraṃ dharmaparyāyamudgṛhṇāmi saṃdhārayāmi pravartayāmi puanidhyāyāmi evaṃrūpeṇodgaheṇa,",
  "S04bsu016_u:1529": "yasya likhyamānasya mahāsamudrāpskandhapramāṇā ca maṣiḥ,",
  "S04bsu016_u:1530": "sumeruparvatarājamātrakalamasaṃcayaḥ kṣayaṃ vrajet /",
  "S04bsu016_u:1531": "na ca tasya dharmaparyāyasya ekaikasmātparivartādekaikasmāddharmadvārākaikasmāddharmanayādekaikasmāddharmayoneḥ ekaikasmāddharmapadaprabhedāt kṣaya upalabhyate,",
  "S04bsu016_u:1532": "na ūnatvaṃ vā paryādānaṃ vā paryavasthānaṃ vā paryantaniṣṭhā vā //",
  "S04bsu016_u:1533": "iti hi kulaputra pūrṇāni dvādaśa varṣāṇyahamimaṃ samantanetraṃ dharmaparyāyamudgṛhītavān /",
  "S04bsu016_u:1534": "evaṃrūpeṇodgaheṇa yadekadivasena asaṃkhyeyan parivartān paryavāpnomi śrutodgahaṇadhāraṇyālokāvabhāsena /",
  "S04bsu016_u:1535": "asaṃkhyeyān parivartānavatarāmi śāntamukhadhāraṇyālokāvabhāsena /",
  "S04bsu016_u:1536": "asaṃkhyeyān parivartān avatarāmi śāntamukhadhāraṇyālokāvabhāsena /",
  "S04bsu016_u:1537": "asaṃkhyeyān parivartān samavasarāmi anantāvartadhāraṇyālokāvabhāsena /",
  "S04bsu016_u:1538": "asaṃkhyeyān parivartān vibhāvayāmi praticinomi bhūmyavacāraṇānugamadhāraṇyālokāvabhāsena /",
  "S04bsu016_u:1539": "asaṃkhyeyān parivartān paryādadāmi tejovatīdhāraṇyālokāvabhāsena /",
  "S04bsu016_u:1540": "asaṃkhyeyān parivartān abhinirharāmi padmavyūhadhāraṇyālokāvabhāsena /",
  "S04bsu016_u:1541": "asaṃkhyeyān parivartān saṃprakāśayāmi svaraviviktadhāraṇyālokāvabhāsena /",
  "S04bsu016_u:1542": "asaṃkhyeyān parivartān pratibhajāmi gaganagarbhadhāraṇyālokāvabhāsena /",
  "S04bsu016_u:1543": "asaṃkhyeyān parivartān pravistarāmi jyotiṣakūṭadhāraṇyālokāvabhāsena /",
  "S04bsu016_u:1544": "asaṃkhyeyān parivartān parisaṃsthāpayāmi sāgaragarbhadhāraṇyālokāvabhāsena /",
  "S04bsu016_u:1545_0": "ye ca me kecit sattvā upasaṃkrāmanti pūrvasyāṃ diśi devā vā devendrā vā nāgā vā nāgendrā",
  "S04bsu016_u:1545_1": "vā yakṣā vā yakṣendrā vā asurā vā asurendrā vā garuḍā vā garuḍendrā vā mahoragā vā",
  "S04bsu016_u:1545_2": "mahoragendrā vā manuṣyā vā manuṣyendrā vā brahmāṇo vā brahmendrā vā,",
  "S04bsu016_u:1546": "tān sarvānatraiva samantanetre tathāgatabodhisattvacaryāvabhāse dharmaparyāye pratiṣṭhāpayāmi niveśayāmi /",
  "S04bsu016_u:1547": "sarveṣāṃ ca teṣāmeva samantanetraṃ dharmaparyāyaṃ rocayāmi nirūpayāmi paridīpayāmi saṃvarṇayāmi saṃdarśayāmi vibhajāmi vistārayāmi uttānīkaromi vivarāmi pramuñcāmi avabhāsayāmi /",
  "S04bsu016_u:1548": "yathā purvasyāṃ diśi,",
  "S04bsu016_u:1549": "evaṃ dakṣiṇāyāḥ paścimāyā uttarāyā uttarapūrvāyāḥ purvadakṣiṇāyā dakṣiṇapaścimāyāḥ paścimottarāyā adha urdhvāyāśca diśaḥ ye kecit sattvā upasaṃkrāmanti - pūrvavat //",
  "S04bsu016_u:1550": "(Gv 54)",
  "S04bsu016_u:1551": "etamahaṃ kulaputra,",
  "S04bsu016_u:1552": "ekaṃ dharmaparyāyaṃ jānāmi /",
  "S04bsu016_u:1553": "kiṃ mayā śakyaṃ bodhisattvānāṃ caryā jñātuṃ guṇān vā vaktuṃ sarvabodhisattvacaryāsamudrāvatīrṇānāṃ pariśuddhapraṇidhyanugamena,",
  "S04bsu016_u:1554": "sarvapraṇidhānasāgarāvatīrṇānāṃ sarvakalpasaṃvāsavyavacchedāya,",
  "S04bsu016_u:1555": "sarvasattvasaṃsārāvatīrṇānāṃ yathāśayacaryānuvartanatāyaiḥ sarvajagaccittasāgarāvatīrṇānāmajñānavijñaptyā,",
  "S04bsu016_u:1556": "sarvaguṇasāgarāvatīrṇānāmasaṅgadaśabalajñānāvalokasaṃjananatāyai,",
  "S04bsu016_u:1557": "sarvasattvendriyasāgarāvatīrṇānāṃ paripācanavinayakālānatikramaṇatāyai,",
  "S04bsu016_u:1558": "sarvakṣetrasāgarāvatīrṇānāṃ sarvakṣetraviśuddhipraṇidhyabhinirhāreṇa,",
  "S04bsu016_u:1559": "sarvabuddhasāgarāvatīrṇānāṃ tathāgatapūjopasthānapraṇidhibalena,",
  "S04bsu016_u:1560": "sarvadharmasāgarāvatīrṇānāṃ jñānavijñaptyā,",
  "S04bsu016_u:1561": "sarvaguṇasāgarāvatīrṇānāṃ pratipatyanugamena,",
  "S04bsu016_u:1562": "sarvajaganmantrasāgarāvatīrṇānāṃ sarvamantresu dharmacakrapravartanābhinirharaṇatāyai //",
  "S04bsu016_u:1563": "gaccha kulaputra,",
  "S04bsu016_u:1564": "ayamihaiva dakṣiṇāpathe itaḥ ṣaṣṭiyojanaiḥ sāgaratīraṃ nāma laṅkāpatham /",
  "S04bsu016_u:1565": "tatra supratisthito nāma bhikṣuḥ prativasati /",
  "S04bsu016_u:1566": "tamupasaṃkramya paripṛccha kathaṃ bodhisattvena mahāsattvena bodhisattvacaryā pariśodhayitavyā //",
  "S04bsu016_u:1567_0": "atha khalu sudhanaḥ śreṣṭhidārakaḥ sāgarameghasya bhikṣoḥ pādau śirasābhivandya sāgarameghaṃ",
  "S04bsu016_u:1567_1": "bhikṣumanekaśatasahasrakṛtvaḥ pradakṣiṇīkṛtya avalokya sāgarameghasya bhikṣorantikāt prakrāntaḥ // 3 //",
  "S04bsu016_u:1568": "(Gv 55)",
  "S04bsu016_u:1569": "6 Supratiṣṭhitaḥ /",
  "S04bsu016_u:1570": "atha khalu sudhanaḥ śreṣṭhidārakastāṃ kalyāṇamitrānuśāsanī taṃ ca samantanetraṃ dharmaparyāyamanusmaran,",
  "S04bsu016_u:1571": "tacca tathāgatavikurvitamanuvicintayan,",
  "S04bsu016_u:1572": "tāṃśca dharmapadavyañjanameghān dhārayan,",
  "S04bsu016_u:1573": "tāṃśca dharmamukhasāgarānavataran,",
  "S04bsu016_u:1574": "taṃ ca dharmavidhimanuvilokayan,",
  "S04bsu016_u:1575": "tāṃśca dharmāvartanayānavagāhyamānaḥ,",
  "S04bsu016_u:1576": "tacca dharmagaganaṃ samavasaran,",
  "S04bsu016_u:1577": "tacca dharmamaṇḍalaṃ pariśodhayan,",
  "S04bsu016_u:1578": "taṃ ca dharmaratnadvīpamanuvicārayan,",
  "S04bsu016_u:1579": "anupūrveṇa yena sāgaratīraṃ laṅkāpathastenopasaṃkramya pūrvāṃ diśamavalokayāmāsa supratiṣṭhitasya bhikṣordarśanakāmatayā /",
  "S04bsu016_u:1580": "evaṃ dakṣiṇāṃ paścimāmuttarāmuttarapūrvāṃ pūrvadakṣiṇāṃ dakṣiṇapaścimāṃ paścimottarāmadha ūrdhvāṃ diśamavalokayāmāsa supratiṣṭhitasya bhikṣordarśanakāmatayā /",
  "S04bsu016_u:1581": "so 'paśyatsupratiṣṭhitaṃ bhikṣuṃ gaganatale caṃkramyamāṇamasaṃkhyeyadevatāśatasahasraparivṛtam,",
  "S04bsu016_u:1582": "tacca gaganatalaṃ divyapuṣpameghābhikīrṇamadrākṣīdasaṃkhyeyadivyatūryameghanirghoṣam,",
  "S04bsu016_u:1583": "asaṃkhyeyapaṭṭapatākālaṃkāraṃ devendraiḥ supratiṣṭhitasya bhikṣoḥ pūjakarmaṇi /",
  "S04bsu016_u:1584": "acintyakālāgurumeghonnatanigarjanaṃ ca gaganatalamapaśyat nāgendraiḥ /",
  "S04bsu016_u:1585": "asaṃkhyeyadivyamanojñavacanopacārastutisarvavādyatūryasaṃgītinirghoṣāṃśca kinnarendraiḥ saṃprayojitān gaganatalādaśrauṣīt /",
  "S04bsu016_u:1586": "acintyāṃśca sūkṣmasphuṭavastrameghān gaganatale prītimanobhirmahoragendraiḥ prahitān prasṛtānapaśyat supratiṣṭhitasya bhikṣoḥ spṛhamāṇarūpaiḥ /",
  "S04bsu016_u:1587": "acintyāṃśca maṇiratnameghān asurendragaganatalamadhiṣṭhitān acintyaguṇavyūhāvabhāsamapaśyat /",
  "S04bsu016_u:1588": "acintyāṃśca garuḍendragaṇānudāramānavarūpabalasaṃsthānān garuḍendrakanyāparivārān avihiṃsāparamān prāñjalībhūtān gaganatale 'paśyat /",
  "S04bsu016_u:1589": "acintyāni ca yakṣendraśatasahasrāṇi saparivārāṇi vikṛtaśarīrāṇi gaganatalagatānapaśyat supratiṣṭhitasya bhikṣormaitryādhipateyatayā /",
  "S04bsu016_u:1590": "acintyāni ca rākṣasendraśatasahasrāṇi saparivārāṇi gaganatale anuparivartamānāni supratiṣṭhitasya bhikṣorārakṣāpratipannānyapaśyat /",
  "S04bsu016_u:1591": "acintyāni ca brahmendraśatasahasrāṇi gaganatale kṛtāñjalipūṭāni abhipretamanojñavacanopacārastutipratyudāhāraprayuktānyapaśyat /",
  "S04bsu016_u:1592": "acintyāni ca śuddhāvāsakāyikadevatāśatasahasrāṇi gaganatale vimānagatānyapaśyat supratiṣṭhitasya bhikṣoḥ",
  "S04bsu016_u:1593": "pūjākarmaṇi //",
  "S04bsu016_u:1594_0": "atha khalu sudhanaḥ śreṣṭhidārakaḥ supratiṣṭhitaṃ bhikṣuṃ gaganatale caṃkramyamāṇaṃ",
  "S04bsu016_u:1594_1": "dṛṣṭvā tuṣṭa udagra āttamanāḥ pramuditaḥ prītisaumanasyajātaḥ prāñjaliḥ supratiṣṭhitaṃ",
  "S04bsu016_u:1594_2": "bhikṣuṃ namaskṛtya evamāha - mayā ārya anuttarāyāṃ samyaksaṃbodhau cittamutpāditam /",
  "S04bsu016_u:1595": "na ca jānāmi - kathaṃ bodhisattvena buddhadharmā anveṣṭavyāḥ?",
  "S04bsu016_u:1596": "kathaṃ bodhisattvena buddhadharmāḥ samudānayitavyāḥ?",
  "S04bsu016_u:1597": "kathaṃ bodhisattvena buddhadharmāḥ saṃhartavyāḥ?",
  "S04bsu016_u:1598": "kathaṃ bodhisattvena buddhadharmāḥ sevitavyāḥ?",
  "S04bsu016_u:1599": "kathaṃ bodhisattvena buddhadharmā bhāvayitavyāḥ?",
  "S04bsu016_u:1600": "kathaṃ bodhisattvena buddhadharmā anuvartitavyāḥ?",
  "S04bsu016_u:1601": "kathaṃ bodhisattvena buddhadharmāḥ paripiṇḍayitavyāḥ?",
  "S04bsu016_u:1602": "kathaṃ bodhisattvena buddhadharmāḥ paribhāvayitavyāḥ?",
  "S04bsu016_u:1603": "kathaṃ bodhisattvena buddhadharmā viśodhayitavyāḥ sarvabodhisattvakāryapariprāpaṇāya?",
  "S04bsu016_u:1604": "kathaṃ bodhisattvena buddhadharmā anugantavyāḥ? śrutaṃ (Gv 56)",
  "S04bsu016_u:1605": "ca ma āryo bodhisattvānāmavādānuśāsanīṃ dadātīti /",
  "S04bsu016_u:1606": "tadvadatu me āryaḥ - kathaṃ bodhisattvena buddhadharmeṣu prayoktavyam,",
  "S04bsu016_u:1607": "yathā prayujyamāno 'virahito bhavati buddhadarśanena,",
  "S04bsu016_u:1608": "yathābhūtavipravāsāya avirahito bhavati bodhisattvadarśanena /",
  "S04bsu016_u:1609": "sarvabodhisattvakuśalamūlaikadhyātāyai avirahito bhavati buddhadharmaiḥ /",
  "S04bsu016_u:1610": "jñānānugamāyāvirahito bhavati sarvabodhisattvapraṇidhānaiḥ /",
  "S04bsu016_u:1611": "sarvabodhisattvakāryapariprāpaṇāya avirahito bhavati bodhisattvacaryayā /",
  "S04bsu016_u:1612": "sarvakalpasaṃvāsāparikhedatāyai avirahito bhavati sarvabuddhakṣetraspharaṇena /",
  "S04bsu016_u:1613": "sarvalokadhātupariśuddhaye avirahito bhavati buddhavikurvitadarśanena /",
  "S04bsu016_u:1614": "sarvatathāgatavikurvitavijñaptyai avirahito bhavati saṃskṛtāvāsena /",
  "S04bsu016_u:1615": "nirmitopamabodhisattvacaryāyāḥ sarvabhavagaticyutyupapattyāyatanasvaśarīrānugamanatāyai avirahito bhavati dharmaśravaṇena /",
  "S04bsu016_u:1616": "sarvatathāgatadharmameghasaṃpratīcchanatāyai avirahito bhavati jñānālokena tryadhvajñānānugamānusaraṇatāyai //",
  "S04bsu016_u:1617": "evamukte supratiṣṭhito bhikṣuḥ sudhanaṃ śreṣṭhidārakametadavocat - sādhu sādhu kulaputra,",
  "S04bsu016_u:1618": "yastvamanuttarāyāṃ samyaksaṃbodhau cittamutpādya buddhadharmān sarvajñatādharmān svayaṃbhūdharmān paripṛcchasi /",
  "S04bsu016_u:1619": "ahaṃ kulaputra asaṅgamukhasya bodhisattvavimokṣasya lābhī /",
  "S04bsu016_u:1620": "etaṃ me kulaputra asaṅgamukhaṃ bodhisattvavimokṣamāyūhatā niryūhatā anusaratā vibhajatā vicinvatā pravicinvatā pratibhāsayatā prabhāsayatā asaṅgakoṭirnāma jñānālokaḥ pratilabdhaḥ,",
  "S04bsu016_u:1621": "yasya pratilambhānnāsti me sarvasattvacittacaritāvabhāseṣu saṅgaḥ /",
  "S04bsu016_u:1622": "nāsti sarvasattvacyutyupapattiparijñāsu saṅgaḥ /",
  "S04bsu016_u:1623": "nāsti pūrvanivāsānusmṛtimukhāvatāreṣu saṅgaḥ /",
  "S04bsu016_u:1624": "nāstyaparāntakalpasarvajagatsaṃvāseṣu saṅgaḥ /",
  "S04bsu016_u:1625": "nāsti pratyutpannādhvasarvajagadvijñaptiṣu saṅgaḥ /",
  "S04bsu016_u:1626": "nāsti sarvasattvarutamantrasaṃvṛtiparijñāneṣu saṅgaḥ /",
  "S04bsu016_u:1627": "nāsti sarvasattvasaṃśayacchedeṣu saṅgaḥ /",
  "S04bsu016_u:1628": "nāsti rātriṃdivakṣaṇamuhūrtakālasaṃjñāgatāvatāreṣu saṅgaḥ /",
  "S04bsu016_u:1629": "nāsti daśadigbuddhakṣetresu aśarīraspharaṇatāsu saṅgaḥ,",
  "S04bsu016_u:1630": "yaduta abhāvapratiṣṭhitānabhisaṃskāravipratilambhena /",
  "S04bsu016_u:1631": "asyāhaṃ kulaputra anabhisaṃskārikāyā ṛddheranubhāvena iha gaganatale caṃkramāmi,",
  "S04bsu016_u:1632": "tiṣṭhāmi,",
  "S04bsu016_u:1633": "niṣīdāmi,",
  "S04bsu016_u:1634": "niṣadyāmi,",
  "S04bsu016_u:1635": "vividhānīryāpathān kalpayāmi,",
  "S04bsu016_u:1636": "antadardhāmi prādurbhavāmi,",
  "S04bsu016_u:1637": "dhūmāyāmi prajvalāmi /",
  "S04bsu016_u:1638": "eko bhūtvā bahudhā bhavāmi,",
  "S04bsu016_u:1639": "bahudhā bhūtvaiko bhavāmi /",
  "S04bsu016_u:1640": "āvirbhāvaṃ tirobhāvaṃ pratyanubhavāmi /",
  "S04bsu016_u:1641": "tiraḥkuḍyaṃ tiraḥprākāramasajjan gacchāmi tadyathāpi nāma ākāśe /",
  "S04bsu016_u:1642": "ākāśe 'pi paryaṅkena kramāmi tadyathāpi nāma pakṣī śakuniḥ /",
  "S04bsu016_u:1643": "pṛthivyāmapi unmajjananimajjanaṃ karomi tadyathodake /",
  "S04bsu016_u:1644": "udake 'pyasajjamāno gacchāmi tadyathā pṛthivyām /",
  "S04bsu016_u:1645": "dhūmāyāmi prajvalāmi tadyathāpi nāma mahānagniskandhaḥ /",
  "S04bsu016_u:1646": "pṛthivīmapi kampayāmi /",
  "S04bsu016_u:1647": "imāvapi candrasūryau evaṃ maharddhikau evaṃ mahānubhāvau evaṃ mahaujasvinau pāṇinā saṃparimārjayāmi /",
  "S04bsu016_u:1648": "yāvadbrahmalokaṃ kāye ca saṃvartayāmi /",
  "S04bsu016_u:1649": "gandhadhūpapaṭalameghasaṃchannaṃ lokaṃ kṛtvā prajvalāmi /",
  "S04bsu016_u:1650": "sarvaratnārcimeghasaṃchannaṃ lokaṃ kṛtvā sarvajagatsadṛśanirmitameghān pramuñcāmi /",
  "S04bsu016_u:1651": "anantavarṇaprabhājālameghān pramuñcan samantāddiśo niryāmi - yaduta pūrvāṃ diśaṃ niryāmi,",
  "S04bsu016_u:1652": "(Gv 57) dakṣiṇāṃ paścimāmuttarāmuttarapūrvāṃ pūrvadakṣiṇāṃ dakṣiṇapaścimāṃ paścimottarāmadha urdhvāmapi diśaṃ niryāmi /",
  "S04bsu016_u:1653": "ekaikena cittakṣeṇena pūrvasyāṃ diśi ekaṃ lokadhātumatikramāmi /",
  "S04bsu016_u:1654_0": "dvāvapi daśāpi lokadhātuśatamapi lokadhātusahasramapi lokadhātuśatasahasramapi lokadhātukoṭīmapi",
  "S04bsu016_u:1654_1": "lokadhātukoṭīśatamapi lokadhātukoṭīsahasramapi lokadhatukoṭīśatasahasramapi lokadhātukoṭīniyutaśatasahasramapi,",
  "S04bsu016_u:1655": "aparimāṇānapi lokadhātūnaprameyān,",
  "S04bsu016_u:1656": "asaṃkhyeyānapi acintyānapi atulyānapi amāpyānapi asamantānapi aparyantānapi asīmāprāptānapi anabhilāpyānabhilāpyānapi lokadhātūnatikramāmi /",
  "S04bsu016_u:1657": "ye ca teṣu lokadhātuṣu buddhā bhagavantastiṣṭhanti dhriyante yāpayanti,",
  "S04bsu016_u:1658": "teṣu teṣu lokadhātusamudreṣu,",
  "S04bsu016_u:1659": "teṣu teṣu lokadhātuprasareṣu,",
  "S04bsu016_u:1660": "tāsu tāsu lokadhātudikṣu,",
  "S04bsu016_u:1661": "teṣu teṣu lokadhātuparivarteṣu,",
  "S04bsu016_u:1662": "teṣu teṣu lokadhātusamavasaraṇeṣu,",
  "S04bsu016_u:1663": "teṣu teṣu lokadhātusaṃbhaveṣu,",
  "S04bsu016_u:1664": "teṣu teṣu lokadhātunirdeśeṣu,",
  "S04bsu016_u:1665": "teṣu teṣu lokadhātudvāreṣu,",
  "S04bsu016_u:1666": "teṣu teṣu lokadhātukalpanirdeśeṣu,",
  "S04bsu016_u:1667": "teṣu teṣu lokadhātvavatāreṣu,",
  "S04bsu016_u:1668": "teṣu teṣu lokadhātubodhimaṇḍavyūheṣu,",
  "S04bsu016_u:1669": "teṣu teṣu lokadhātuparṣanmaṇḍaleṣu ye buddhābhagavanto dharmaṃdeśayanti,",
  "S04bsu016_u:1670": "teṣāṃ tathāgatānāmekaikaṃ tathāgatamanantabuddhakṣetraparamāṇurajaḥsamaiḥ kāyanānātvairekaikena kāyena anantabuddhakṣetraparamāṇurajaḥsamaiḥ pūjāmeghaiḥ pravarṣannupasaṃkramāmi /",
  "S04bsu016_u:1671_0": "upasaṃkramya pūjāṃ karomyapratiprasrabdhaḥ sarvapuṣpaiḥ sarvagandhaiḥ sarvamālyaiḥ",
  "S04bsu016_u:1671_1": "sarvavilepanaiḥ sarvavastraiḥ sarvadhvajaiḥ sarvapatākābhiḥ sarvavitānaiḥ sarvajālaiḥ sarvavigrahaiḥ /",
  "S04bsu016_u:1672": "yacca te buddha bhagavanto bhāṣante deśayanti udīrayanti saṃprakāśayanti saṃvarṇayanti paridīpayanti upadiśanti nirdiśanti prabhāvayanti,",
  "S04bsu016_u:1673": "tatsarvamājānāmi, udgṛhṇāmi /",
  "S04bsu016_u:1674": "yā ca teṣāṃ buddhānāṃ bhagavatāṃ buddhakṣetrapariśuddhistāṃ sarvāmanusmarāmi /",
  "S04bsu016_u:1675": "yathā purvasyāṃ diśi,",
  "S04bsu016_u:1676": "evameva dakṣiṇāyāṃ paścimāyāmuttarāyāmuttarapūrvāyāṃ pūrvadakṣiṇāyāṃ dakṣiṇapaścimāyāṃ paścimottarāyāmadha ūrdhvāyāṃ diśi ekamapi lokadhātumatikramāmi /",
  "S04bsu016_u:1677": "dvāvapi daśāpi lokadhātuśatamapi yāvadanabhilāpyānabhilāpyabuddhakṣetraparamāṇurajaḥsamānapi lokadhātūnatikramāmi /",
  "S04bsu016_u:1678": "ye ca teṣu lokadhātuṣu buddhā bhagavantastiṣṭhanti dhriyante yāpayanti,",
  "S04bsu016_u:1679": "teṣu teṣu lokadhātusamudreṣu tāsu tāsu lokadhātuviśuddhiṣu,",
  "S04bsu016_u:1680": "yāvat teṣu teṣu lokadhātuṣu parṣanmaṇḍaleṣu dharmaṃ deśayanti,",
  "S04bsu016_u:1681": "tān sarvān paśyāmi /",
  "S04bsu016_u:1682": "teṣāṃ ca tathāgatānāṃ pūjāṃ karomi sarvapuṣpairyāvatsarvaparigrahaiḥ /",
  "S04bsu016_u:1683": "yacca te buddhā bhagavanto bhāṣante yāvatprabhāvayanti tatsarvamājānāmi udgṛhṇāmi /",
  "S04bsu016_u:1684": "yā ca teṣāṃ buddhānāṃ bhagavatāṃ buddhakṣetrapariśuddhistāṃ sarvāmanusmarāmi /",
  "S04bsu016_u:1685": "yeṣāṃ ca sattvānāmābhāsamāgacchāmi,",
  "S04bsu016_u:1686": "yaiḥ samāgacchāmi,",
  "S04bsu016_u:1687": "te sarve niyatā bhavantyanuttarāyāṃ samyaksaṃbodhau /",
  "S04bsu016_u:1688": "ye ca sattvā mamābhāsamāgacchanti,",
  "S04bsu016_u:1689": "sūkṣmā vā udārā vā hīnā vā praṇītā vā sukhitā vā duḥkhitā vā,",
  "S04bsu016_u:1690": "teṣāṃ sarveṣāṃ tatpramāṇāṃ kāyamadhitiṣṭhāmi paripākavinayakālānatikramaṇatāyai /",
  "S04bsu016_u:1691": "ye ca sattvā māmupasaṃkrāmanti tān sarvānatraiva samantajave 'moghavikramaparyavasāne bodhisattvavimokṣe pratiṣṭhāpayāmi /",
  "S04bsu016_u:1692": "etamahaṃ kulaputra samantajavaṃ tathāgatapūjopasthānaprayogaṃ (Gv 58)",
  "S04bsu016_u:1693": "sarvasattvaparipākānukūlamasaṅgamukhaṃ bodhisattvavimokṣaṃ prajānāmi /",
  "S04bsu016_u:1694_0": "kiṃ mayā śakyaṃ bodhisattvānāṃ mahāsattvānāṃ mahākaruṇāśīlānāṃ mahāyānapratipattiśīlānāṃ",
  "S04bsu016_u:1694_1": "bodhisattvamārgāvipravāsaśīlānāsaṅgaśīlānāṃ bodhisattvāśayagarbhāvipātanaśīlānāṃ",
  "S04bsu016_u:1694_2": "bodhicittāparityāgaśīlānāṃ buddhadharmādhyālambanaśīlānāṃ sarvajñatāmanasikārāvipravasitaśīlānāṃ",
  "S04bsu016_u:1694_3": "gaganasamaśīlānāṃ sarvalokāniśritaśīlānāmavinaṣṭaśīlāmanupahataśīlānāmakhaṇḍaśīlānāmacchidraśīlānāmaśabalaśīlānāmakalmāṣaśīlānāṃ",
  "S04bsu016_u:1694_4": "viśuddhaśīlānāṃ virajonirmalaśīlānāṃ bodhisattvānāṃ caryā jñātuṃ guṇān vā vaktum //",
  "S04bsu016_u:1695": "gaccha kulaputra,",
  "S04bsu016_u:1696": "ihaiva dakṣiṇāpathe vajrapuraṃ nāma dramiḍapaṭṭanam /",
  "S04bsu016_u:1697": "tatra megho nāma dramiḍaḥ prativasati /",
  "S04bsu016_u:1698": "tamupasaṃkramya paripṛccha - kathaṃ bodhisattvena mahāsattvena bodhisattvacaryāyāṃ śikṣitavyam,",
  "S04bsu016_u:1699": "katham pratipattavyam //",
  "S04bsu016_u:1700_0": "atha khalu sudhanaḥ śreiṣṭhidārakaḥ supratiṣṭhitasya bhikṣoḥ pādau śirasābhivandya",
  "S04bsu016_u:1700_1": "supratiṣṭhitaṃ bhikṣumanekaśatasahasrakṛtvaḥ pradakṣiṇīkṛtya supratiṣṭhitasya bhikṣorantikāt prakrāntaḥ // 4 //",
  "S04bsu016_u:1701": "(Gv 59)",
  "S04bsu016_u:1702": "7 Meghaḥ /",
  "S04bsu016_u:1703_0": "atha khalu sudhanaḥ śreiṣṭhidārakastaṃ dharmālokamanusmaran dharmaprasādavegāviṣṭo",
  "S04bsu016_u:1703_1": "buddhānugatasaṃjñāmanasikāraḥ triratnavaṃśānupacchedaprayuktaḥ kalyāṇamitrāṇyanusmaran",
  "S04bsu016_u:1703_2": "tryadhvalokāvabhāsitacitto mahāpraṇidhānānugatamanaskāraḥ sarvasattvadhātuparitrāṇayogaprasṛtaḥ",
  "S04bsu016_u:1703_3": "sarvasaṃskṛtaratyaniśritacitto virāgavaṃśamudīrayan sarvadharmasvabhāvanidhyaptiparamaḥ",
  "S04bsu016_u:1703_4": "sarvalokadhātupariśuddhipraṇidhyanuccalitaḥ sarvabuddhaparṣanmaṇḍalāniśritavihārī",
  "S04bsu016_u:1703_5": "anupūrveṇa vajrapuraṃ nāma dramiḍapaṭṭanamupasaṃkramya meghaṃ dramiḍaṃ paryeṣan adrākṣīt",
  "S04bsu016_u:1703_6": "madhyenagaraṃ śṛṅgāṭake dharmasāṃkathyāya siṃhāsane niṣaṇṇaṃ daśānāṃ prāṇisahasrāṇāṃ",
  "S04bsu016_u:1703_7": "cakrākṣaraparivartavyūhaṃ nāma dharmaparyāyaṃ saṃprakāśayamānam //",
  "S04bsu016_u:1704_0": "atha khalu sudhanaḥ śreṣṭhidārako meghasya dramiḍasya pādau śirasābhivandya meghaṃ",
  "S04bsu016_u:1704_1": "dramiḍamanekaśatasahasrakṛtvaḥ pradakṣiṇīkṛtya purataḥ prāñjaliḥ sthitvā evamāha",
  "S04bsu016_u:1704_2": "- mayā ārya anuttarāyāṃ saṃyaksaṃbodhau cittamutpāditam /",
  "S04bsu016_u:1705": "na ca jānāmi - kathaṃ bodhisattvena bodhisattvacaryāyāṃ śikṣitavyam?",
  "S04bsu016_u:1706": "kathaṃ pratipattavyam?",
  "S04bsu016_u:1707": "kathaṃ bodhisattvasya bodhisattvabodhicittotpādo na praṇaśyati?",
  "S04bsu016_u:1708": "sarvabhavagatiṣu kathamāśayo dṛḍhībhavatyaparikhedatayā?",
  "S04bsu016_u:1709": "kathamadhyāśayaḥ pariśuddhyatyanavamardyatayā?",
  "S04bsu016_u:1710": "kathaṃ mahākaruṇābalaṃ saṃjāyate aparikhedatayā?",
  "S04bsu016_u:1711": "kathaṃ dhāraṇībalamākrāmati samantamukhaviśuddhatayā?",
  "S04bsu016_u:1712": "kathaṃ prajñālokaḥ saṃjāyate sarvadharmavitimirālokaḥ sarvājñānatimirapaṭavikiraṇatayā?",
  "S04bsu016_u:1713": "kathaṃ pratisaṃvidbalamākrāmati arthadharmaniruktipratibhānakauśalasvaramaṇḍalaparipūraye?",
  "S04bsu016_u:1714": "kathaṃ smṛtibalamākrāmati sarvabuddhadharmacakrāsaṃbhinnasaṃdhāraṇatayā?",
  "S04bsu016_u:1715": "kathaṃ gatibalaṃ viśudhyati sarvadharmadiggatyālokānugamanugamanatayā?",
  "S04bsu016_u:1716": "kathaṃ bodhisattvasya samādhibalaṃ niṣpadyate sarvadharmārthaniścayaprabhedaparamatayā?",
  "S04bsu016_u:1717_0": "atha khalu megho dramiḍo bodhisattvagauraveṇa tataḥ siṃhāsanādutthāya avatīrya sudhanasya",
  "S04bsu016_u:1717_1": "śreṣṭhidārakasya sarvaśarīreṇa praṇipatya sudhanaṃ śreṣṭhidārakaṃ suvarṇapuṣparāśinā abhyavakirat /",
  "S04bsu016_u:1718": "anarghaiśca maṇiratnairudāracandanacūrṇaiścābhiprākirat /",
  "S04bsu016_u:1719": "nānācitraraṅgaraktaiśca anekairvastraśatasahasrairabhicchādayāmāsa /",
  "S04bsu016_u:1720_0": "anekaiśca nānāvarṇai rucirairmanoramairgandhapuṣpairabhyavakīrya abhiprakīrya anyaiśca",
  "S04bsu016_u:1720_1": "vividhaiḥ pūjāprakāraiḥ pūjayitvā satkṛtya gurukṛtya mānayitvā pūjayitvā sudhanaṃ",
  "S04bsu016_u:1720_2": "śreṣṭhidārakametadavocat - sādhu sādhu kulaputra,",
  "S04bsu016_u:1721": "yena te anuttarāyāṃ samyaksaṃbodhau cittamutpāditam /",
  "S04bsu016_u:1722": "yena kulaputra anuttarāyāṃ samyaksaṃbodhau cittamutpāditam,",
  "S04bsu016_u:1723": "sa sarvabuddhavaṃśasyānupacchedāya pratipanno bhavati virāgavaṃśasya yathāvadvijñāptaye 'bhiyuktaḥ,",
  "S04bsu016_u:1724": "sarvakṣetravaṃśasya pariśuddhaye pratipannaḥ,",
  "S04bsu016_u:1725": "sarvasattvavaṃśasya paripākavinayāya pratyupasthitaḥ,",
  "S04bsu016_u:1726": "sarvadharmavaṃśasya yathāvannistīraṇāya prayuktaḥ,",
  "S04bsu016_u:1727": "sarvakarmavaṃśasyāvirodhāya sthitaḥ sarvabodhisattvacaryāvaṃśasya paripūraye prayuktaḥ,",
  "S04bsu016_u:1728": "sarvapraṇidhānavaṃśasyāvyavacchedāya saṃprasthitaḥ,",
  "S04bsu016_u:1729": "sarvatryadhvavaṃśasya jñānānugamāya pratipannaḥ,",
  "S04bsu016_u:1730": "adhimuktivaṃśasya dṛḍhīkaraṇāyodyuktaḥ,",
  "S04bsu016_u:1731": "sādhiṣṭhito bhavati sarvatathāgatamaṇḍalena samanvāhṛtaḥ,",
  "S04bsu016_u:1732": "sarvabuddhaiḥ (Gv 60)",
  "S04bsu016_u:1733": "samatānugataḥ,",
  "S04bsu016_u:1734": "sarvabodhisattvairanumoditaḥ,",
  "S04bsu016_u:1735": "sarvāryairabhinanditaḥ,",
  "S04bsu016_u:1736": "sarvabrahmendraiḥ pūjitaḥ,",
  "S04bsu016_u:1737": "sarvadevendrairārakṣitaḥ,",
  "S04bsu016_u:1738": "sarvayakṣendrairapacitaḥ,",
  "S04bsu016_u:1739": "sarvarākṣasendraiḥ,",
  "S04bsu016_u:1740": "pratyudgataḥ,",
  "S04bsu016_u:1741": "sarvanāgendrairabhiṣṭutaḥ,",
  "S04bsu016_u:1742": "sarvakinnarendraiḥ saṃvarṇitaḥ,",
  "S04bsu016_u:1743": "sarvalokendrairanveṣitaḥ,",
  "S04bsu016_u:1744_0": "sarvalokadhātutrividhāpāyagatisamucchedāya sarvākṣaṇadurgatipathavinivartanatāyai",
  "S04bsu016_u:1744_1": "sarvadāridryapathasamatikramāya devamanuṣyasaṃpatpratilābhāya kalyāṇamitrasaṃdarśanāvipravāsāya",
  "S04bsu016_u:1744_2": "udārabuddhadharmaśravāvikārāya bodhicittāśayapariśodhanāya bodhicittahetusaṃbhavasamudayāya",
  "S04bsu016_u:1744_3": "bodhisattvamārgāvabhāsapratilābhāya bodhisattvajñānānugamāya bodhisattvabhūmyavasthānāya /",
  "S04bsu016_u:1745": "tasya mama kulaputra evaṃ bhavati - duṣkarakārakā bodhisattvā",
  "S04bsu016_u:1746": "durlabhadarśanaprādurbhāvā āśvāsakā lokasya /",
  "S04bsu016_u:1747": "mātāpitṛbhūtā bodhisattvāḥ sarvasattvānām /",
  "S04bsu016_u:1748": "alaṃkārabhūtā bodhisattvāḥ sadevakasya lokasya /",
  "S04bsu016_u:1749": "pratiśaraṇabhūtā bodhisattvā duḥkhārditānām /",
  "S04bsu016_u:1750": "layanabhūtā bodhisattvāḥ sarvajagadārakṣāyai /",
  "S04bsu016_u:1751": "prāṇabhūtā bodhisattvā vividhabhayopadravāṇām /",
  "S04bsu016_u:1752": "vātamaṇḍalībhūtā bodhisattvāḥ sarvajagattryapāyaprapātasaṃdhāraṇatayā /",
  "S04bsu016_u:1753": "dharaṇībhūtā bodhisattvāḥ sarvasattvakuśalamūlavivardhanatayā /",
  "S04bsu016_u:1754": "sāgarabhūtā bodhisattvāḥ akṣayapuṇyaratnakośagarbhatayā /",
  "S04bsu016_u:1755": "ādityabhūtā bodhisattvāḥ jñānālokāvabhāsakaraṇatayā /",
  "S04bsu016_u:1756": "sumerubhūtā bodhisattvāḥ kuśalamūlābhyudgatatayā /",
  "S04bsu016_u:1757": "candrabhūtā bodhisattvāḥ bodhimaṇḍajñānacandrodāgamanatayā /",
  "S04bsu016_u:1758": "śūrabhūtā bodhisattvāḥ sarvamārasainyapramardanatayā /",
  "S04bsu016_u:1759": "vīrabhūtā bodhisattvāḥ svayaṃbhūdharmanagarānuprāptaye /",
  "S04bsu016_u:1760": "tejobhūtā bodhisattvāḥ sarvasattvātmasnehaparyādānatayā /",
  "S04bsu016_u:1761": "meghabhūtā bodhisattvāḥ vipuladharmameghābhisaṃpravarṣaṇatayā /",
  "S04bsu016_u:1762": "vṛṣṭibhūtā bodhisattvāḥ śraddhādisattvendriyāṅkuravivardhanatayā /",
  "S04bsu016_u:1763": "dāśabhūtā bodhisattvāḥ dharmasāgaratīrthapradarśanatayā /",
  "S04bsu016_u:1764": "setubhūtā bodhisattvāḥ sarvasattvasaṃsārasamudrasaṃtāraṇatayā /",
  "S04bsu016_u:1765": "tīrthabhūtā bodhisattvāḥ sarvasattvābhigamanatayā //",
  "S04bsu016_u:1766": "iti hi megho dramiḍaḥ sudhanasya śreṣṭhidārakasya purata ebhirvacanapadairbodhisattvān saṃvarṇya sudhanasya śreṣṭhidārakasya sādhukāramadāt /",
  "S04bsu016_u:1767": "tasyemāṃ bodhisattvasaṃharṣaṇīṃ vācamudīrayato mukhadvārāttathārūpo 'rciḥskandho niścacāra,",
  "S04bsu016_u:1768": "yenārciḥskandhena sāhasro lokadhātuḥ sphuṭo 'bhūt /",
  "S04bsu016_u:1769": "ye ca sattvāstamavabhāsaṃ saṃjānanti sma,",
  "S04bsu016_u:1770": "devamaharddhikā vā devā vā,",
  "S04bsu016_u:1771": "nāgamaharddhikā vā nāgā vā,",
  "S04bsu016_u:1772": "yakṣamaharddhikā vā yakṣā vā,",
  "S04bsu016_u:1773": "gandharvamaharddhikā vā gandharvā vā,",
  "S04bsu016_u:1774": "asuramaharddhikā vā asurā vā,",
  "S04bsu016_u:1775": "garuḍamaharddhikā vā garuḍā vā,",
  "S04bsu016_u:1776": "kinnaramaharddhikā vā kinnarā vā,",
  "S04bsu016_u:1777": "mahoragamaharddhikā vā mahoragā vā,",
  "S04bsu016_u:1778": "manuṣyamaharddhikā vā manuṣyā vā,",
  "S04bsu016_u:1779": "amanuṣyamaharddhikā vā amanuṣyā vā,",
  "S04bsu016_u:1780": "brahmamaharddhikā vā brahmāṇo vā,",
  "S04bsu016_u:1781_0": "te tenāvabhāsenāvabhāsitāḥ santo meghasya dramiḍasyāntikamupasaṃkrāmantaḥ eteṣāṃ",
  "S04bsu016_u:1781_1": "meghena dramiḍenādhiṣṭhitāśayānāṃ kṛtāñjalipuṭānāṃ hlāditakāyacittānām udāraprāmodyajātānāṃ",
  "S04bsu016_u:1781_2": "mahāgauravasthitānāṃ nihatamāradhvajānāṃ māyāśāṭhyāpagatānāṃ viprasannendriyāṇāṃ",
  "S04bsu016_u:1781_3": "megho dramiḍastameva cakrākṣaraparivartavyūhaṃ dharmaparyāyaṃ vistareṇa saṃprakāśayati pravedayati,",
  "S04bsu016_u:1782": "praveśayati,",
  "S04bsu016_u:1783": "nayati,",
  "S04bsu016_u:1784": "anugamayati,",
  "S04bsu016_u:1785": "yaṃ śrutvā sarve te 'vinivartanīyā abhūvan anuttarāyāṃ samyaksaṃbodhau /",
  "S04bsu016_u:1786": "(Gv 61) sa punarapi dharmāsane niṣadya sudhanaṃ śreṣṭhidārakametadavocat - ahaṃ kulaputra sarasvatyā dhāraṇyālokasya lābhī /",
  "S04bsu016_u:1787": "so 'hamekadvitrisāhasramahāsāhasre lokadhātau devānāṃ devamantrān prajānāmi /",
  "S04bsu016_u:1788": "evaṃ nāgānāṃ yakṣāṇāṃ gandharvāṇāmasurāṇāṃ garuḍānāṃ kinnarāṇāṃ mahoragāṇāṃ manuṣyāṇāmamanuṣyāṇāṃ brahmaṇāṃ brahmantrān prajānāmi /",
  "S04bsu016_u:1789": "devānāṃ devamantranānātvam prajānāmi /",
  "S04bsu016_u:1790": "evaṃ nāgānāṃ yakṣāṇāṃ gandharvāṇāmasurāṇāṃ garuḍānāṃ kinnarāṇāṃ mahoragāṇāṃ manuṣyāṇāmamanuṣyāṇāṃ brahmaṇāṃ brahmamantranānātvaṃ prajānāmi /",
  "S04bsu016_u:1791": "devānāṃ devamantraikatvam prajānāmi /",
  "S04bsu016_u:1792": "evaṃ nāgānāṃ yakṣāṇāṃ gandharvāṇāmasurāṇāṃ garuḍānāṃ kinnarāṇāṃ mahoragāṇāṃ manuṣyāṇāmamanuṣyāṇāṃ brahmaṇāṃ brahmamantraikatvaṃ prajānāmi /",
  "S04bsu016_u:1793": "devānāṃ devamantrasaṃbhedaṃ prajānāmi /",
  "S04bsu016_u:1794": "evaṃ nāgānāṃ yakṣāṇāṃ gandharvāṇāmasurāṇāṃ garuḍānāṃ kinnarāṇāṃ mahoragāṇāṃ manuṣyāṇāmamanuṣyāṇāṃ brahmaṇāṃ brahmamantrasaṃbhedaṃ prajānāmi /",
  "S04bsu016_u:1795": "tiryagyonigatānām sattvānāṃ sarvavyavahāramantrasaṃjñāḥ prajānāmi /",
  "S04bsu016_u:1796": "nārakāṇāṃ sattvānāṃ mantrasaṃjñāḥ prajānāmi /",
  "S04bsu016_u:1797": "yāmalaukikānāṃ sattvānām mantrasaṃjñāḥ prajānāmi /",
  "S04bsu016_u:1798": "āryamantrasaṃjñāḥ prajānāmi /",
  "S04bsu016_u:1799": "anāryamantrasaṃjñāḥ prajānāmi /",
  "S04bsu016_u:1800": "bodhisattvamantrasattvāśayavāgniruktīḥ prajānāmi /",
  "S04bsu016_u:1801": "tryadhvaprāptatathāgatasvarāṅgaghoṣasāgarān sarvasattvānāṃ kathārutamantrasaṃprayuktānavatarāmyadhimuñcāmi /",
  "S04bsu016_u:1802": "cittakṣaṇe cittakṣaṇe yathā ceha trisāhasramahāsāhasralokadhātau sattvānāṃ sarvavyavahāraniruktimantrasaṃjñāsāgaramavatarāmi,",
  "S04bsu016_u:1803": "tathā pūrvasyāṃ diśi lokadhātukoṭīniyutaśatasahasreṣu apramāṇeṣu asaṃkhyeyeṣu acintyeṣu atulyeṣu asamanteṣu asīmāprāpteṣu anabhilāpyanabhilāpyeṣu,",
  "S04bsu016_u:1804_0": "tathā dakṣiṇāyāṃ paścimāyāmuttarāyāmuttarapūrvāyāṃ pūrvadakṣiṇāyāṃ dakṣiṇapaścimāyāṃ",
  "S04bsu016_u:1804_1": "paścimottarāyāmadha ūrdhvāyāṃ diśi lokadhātukoṭīniyutaśatasahasreṣvapramāṇeṣu yāvadanabhilāpyānabhilāpyeṣu",
  "S04bsu016_u:1804_2": "sattvānāṃ sarvavyavahāraniruktimantrasaṃjñāsāgaramavatarāmi - yaduta devānāṃ devamantrān prajānāmi /",
  "S04bsu016_u:1805": "yāvadbrahmaṇāṃ brahmamantrān prajānāmi /",
  "S04bsu016_u:1806": "etamahaṃ kulaputra,",
  "S04bsu016_u:1807": "bodhisattvānāṃ sarasvatīdhāraṇyālokaṃ prajānāmi /",
  "S04bsu016_u:1808": "kiṃ mayā śakyaṃ bodhisattvānāṃ caryā jñātuṃ guṇān vā vaktum,",
  "S04bsu016_u:1809": "ye te vividhasaṃjñāgatasāgarānupraviṣṭāḥ /",
  "S04bsu016_u:1810": "ye te vividhasarvajagatsaṃjñāmantrasāgarānupraviṣṭāḥ /",
  "S04bsu016_u:1811": "ye te vividhajagannāmanirdeśasāgarānupraviṣṭāḥ /",
  "S04bsu016_u:1812": "ye te vividhasarvajagadabhilāpyaprajñāptivyavahārasāgarānupraviṣṭāḥ /",
  "S04bsu016_u:1813": "ye te sarvapadānusaṃdhisāgarānupraviṣṭāḥ /",
  "S04bsu016_u:1814": "ye te padaparamasāgarānupraviṣṭāḥ /",
  "S04bsu016_u:1815": "ye te sarvatryadhvārambaṇaikārambaṇavyavahārasamudrānupraviṣṭāḥ /",
  "S04bsu016_u:1816": "ye te padottaranirdeśasāgarānupraviṣṭāḥ /",
  "S04bsu016_u:1817": "ye te dvipadottaranirdeśasāgarānupraviṣṭāḥ /",
  "S04bsu016_u:1818": "ye te padaprabhedanirdeśasāgarānupraviṣṭāḥ /",
  "S04bsu016_u:1819": "ye te sarvadharmapadaprabhedavinayanirdeśasāgarānupraviṣṭāḥ /",
  "S04bsu016_u:1820": "ye te sarvajaganmantrasāgarānupraviṣṭāḥ /",
  "S04bsu016_u:1821": "ye te sarvasvaramaṇḍalaviśuddhivyūhāvakrāntāḥ /",
  "S04bsu016_u:1822": "ye te cakrākṣarakoṭīgatiprabhedaniryātāḥ //",
  "S04bsu016_u:1823": "gaccha kulaputra,",
  "S04bsu016_u:1824": "ayamihaiva dakṣiṇāpathe vanavāsī nāma janapadaḥ /",
  "S04bsu016_u:1825": "tatra muktako nāma śreṣṭhī prativasati /",
  "S04bsu016_u:1826": "tamupasaṃkramya paripṛccha - kathaṃ bodhisattvena bodhisattvacaryāyāmabhiyoktavyam,",
  "S04bsu016_u:1827": "katham niryātavyam,",
  "S04bsu016_u:1828": "kathaṃ cittaṃ nidhyātavyam /",
  "S04bsu016_u:1829": "(Gv 62)",
  "S04bsu016_u:1830_0": "atha khalu sudhanaḥ śreṣṭhidārako meghasya dramiḍasya pādau śirasābhivandya dharmagauraveṇa",
  "S04bsu016_u:1830_1": "kṛtvā mūlaṃ jātaśraddhālakṣaṇaṃ prarūpayamāṇaḥ kalyāṇamitrānugatāṃ sarvajñatāṃ saṃpaśyan",
  "S04bsu016_u:1830_2": "aśrumukho rudan meghaṃ dramiḍamanekaśatasahasrakṛtvaḥ pradakṣiṇīkṛtya punaḥ punaravalokya",
  "S04bsu016_u:1830_3": "praṇipatya meghasya dramiḍasyāntikāt prakrāntaḥ // 5 //",
  "S04bsu016_u:1831": "(Gv 63)",
  "S04bsu016_u:1832": "8 Muktakaḥ /",
  "S04bsu016_u:1833": "atha khalu sudhanaḥ śreṣṭhidārakastameva bodhisattvasarasvatīdhāraṇyālokavyūhamanuvicintayan,",
  "S04bsu016_u:1834": "tameva bodhisattvamantranayasāgaramavataran,",
  "S04bsu016_u:1835": "tameva bodhisattvacittavyavadānaviśuddhimanusmaran,",
  "S04bsu016_u:1836": "tameva bodhisattvakuśalavāsanopasaṃhārābhinirhāramabhinirharan,",
  "S04bsu016_u:1837": "tadeva bodhisattvaparipākamukhaṃ viśodhanayan,",
  "S04bsu016_u:1838": "tadeva bodhisattvānāṃ sattvasaṃgrahajñānamuttāpayan,",
  "S04bsu016_u:1839": "tāmeva bodhisattvāśayabalaviśuddhiṃ dṛḍhīkurvāṇaḥ tadeva bodhisattvādhyāśayabalamupastambhayan,",
  "S04bsu016_u:1840": "tameva bodhisattvādhimuktivaṃśaṃ pariśodhayan,",
  "S04bsu016_u:1841": "tāmeva bodhisattvāśayacittakalyāṇatāṃ saṃbhāvayan,",
  "S04bsu016_u:1842": "tameva bodhisattvavyavasāyamuttārayan,",
  "S04bsu016_u:1843_0": "sudhanaḥ śreiṣṭhidārako dṛḍhapratijñāpraṇidhicittāparikhinnasaṃtānavyūho 'nivartyavikrāntavīryaḥ",
  "S04bsu016_u:1843_1": "pratyudāvartyamanovyavasāyaḥ asaṃhāryaśraddhābalopetaḥ vajranārāyaṇābhedyacittaḥ",
  "S04bsu016_u:1843_2": "sarvakalyāṇamitrānuśāsanīpradakṣiṇagrāhī anupahataprajñāviṣayaḥ samantamukhaviśuddhayabhimukhaḥ",
  "S04bsu016_u:1843_3": "apratihatajñānaviśuddhigocaraḥ samantanetrajñānanayālokaḥ samantabhūmidhāraṇyavabhāsapratilabdhaḥ",
  "S04bsu016_u:1843_4": "dharmadhātutalabhedābhimukhacittaḥ samantatalāpratiṣṭhānavyūhaviśuddhisvabhāvavijñaptaḥ",
  "S04bsu016_u:1843_5": "aniketāsamādvayagocaraparamaḥ sarvasaṃjñāvikramaṇajñānamukhaviśuddhaḥ sarvadikkulabhedadikpratyūhavyūhaḥ",
  "S04bsu016_u:1843_6": "lokataladigbhedānivartyaḥ dharmataladigbhedāpratyudāvartyaḥ buddhadikkulabhedadarśanavijñaptiparamaḥ",
  "S04bsu016_u:1843_7": "adhadikkulabhedānugatajñānī ruciradharmacakrasaṃbhṛtabuddhiḥ samantarucirajñānasamādhyākāralokāvabhāsitacittaḥ",
  "S04bsu016_u:1843_8": "samantaviṣayabhūmyanugatamanaḥśarīraḥ tathāgatajñānavidyudavabhāsitasaṃtānaḥ sarvajñatormiprasādāvegasaṃjātaḥ",
  "S04bsu016_u:1843_9": "buddhadharmaprasādavegāvirahitaḥ tathāgatādhiṣṭhānāvegāviṣṭaḥ sarvabuddhasvacittānugamālokāvabhāsitaḥ",
  "S04bsu016_u:1843_10": "sarvalokadhātujālasvaśarīraspharaṇapraṇidhisamanvāgataḥ sarvadharmadhātusvakāyasamavasaraṇābhinirhāraparamo",
  "S04bsu016_u:1843_11": "'nupūrveṇa dvādaśabhirvarṣaistaṃ vanavāsijanapadamanuprāptaḥ /",
  "S04bsu016_u:1844": "sa taṃ muktakaṃ śreṣṭhinaṃ parimārgamāṇo 'drākṣīt /",
  "S04bsu016_u:1845": "dṛṣṭvā ca punaḥ sarvaśarīreṇa praṇipatya purataḥ prāñjaliḥ sthitvā evamāha - ārya,",
  "S04bsu016_u:1846": "labdhā me lābhāḥ,",
  "S04bsu016_u:1847": "yasya meghakalyāṇamitrasamavadhānam /",
  "S04bsu016_u:1848": "tatkasya hetoḥ?",
  "S04bsu016_u:1849": "durlabhadarśanāni hi kalyāṇamitrāṇi",
  "S04bsu016_u:1850": "durlabhaprādurbhāvāni duḥpratyāgatāni durupasaṃkramaṇāni duḥparyupāsyāni /",
  "S04bsu016_u:1851": "durāsadāni duḥsaṃvāsāni durabhisādhyāni duranubandhyāni kalyānamitrāṇi /",
  "S04bsu016_u:1852": "tacca meghakalyāṇamitrasamavadhānaṃ jātam /",
  "S04bsu016_u:1853": "mayā ārya anuttarāyāṃ samyaksaṃbodhau cittamutpāditam /",
  "S04bsu016_u:1854_0": "yaduta sarvabuddhārāgaṇatāyai sarvabuddhābhirādhanatāyai sarvabuddhadarśanatāyai",
  "S04bsu016_u:1854_1": "sarvabuddhavijñaptaye sarvabuddhasamatānugamāya sarvabuddhapraṇidhyanugamāya sarvabuddhapraṇidhiparipūraye",
  "S04bsu016_u:1854_2": "sarvabuddhasamudāgamajñānālokanatāyai sarvabuddhasvaśarīrābhinirharaṇatāyai sarvabuddhasamudāgamasvacaryābhinirharaṇatāyai",
  "S04bsu016_u:1854_3": "sarvabuddhavikurvitapratyakṣābhijñatāyai sarvabuddhabalavaiśāradyapariśuddhaye sarvadharmadeśanāśravaṇāvitṛptatāyai",
  "S04bsu016_u:1854_4": "sarvabuddhadharmadeśanāśravaṇodgrahaṇatāyai sarvabuddhadharmadeśanāsaṃdhāraṇatāyai",
  "S04bsu016_u:1854_5": "sarvabuddhadharmadeśanāvibhajanatāyai sarvabuddhaśāsanasaṃdhāraṇatāyai sarvabuddhasattvaikatvatāyai",
  "S04bsu016_u:1854_6": "sarvabodhisattvasabhāgatāyai sarvabodhisattvacaryāpariśuddhye sarvabodhisattvapāramitāparipūraye (Gv 64)",
  "S04bsu016_u:1855_0": "sarvabodhisattvapraṇidhyabhinirhāraviśuddhaye sarvabodhisattvabuddhādhiṣṭhānakośapratilābhitāyai",
  "S04bsu016_u:1855_1": "sarvabodhisattvadharmanidhānakośākṣayajñānālokatāyai sarvabodhisattvanidhānakośānugamāya",
  "S04bsu016_u:1855_2": "sarvabodhisattvāpramāṇakośābhinirharaṇatāyai sarvabodhisattvamahākaruṇānidhānakośasattvavinayaniṣṭhāparyantagamanatāyai",
  "S04bsu016_u:1855_3": "sarvabodhisattvavikurvitanidhānakośavijñaptaye sarvabodhisattvavaśitānidhānakośasvacittavaśavartanatāyai",
  "S04bsu016_u:1855_4": "sarvabodhisattvaviśuddhinidhānakośasarvākāravyūhatāyai /",
  "S04bsu016_u:1856": "evaṃcitto 'hamārya ihopasaṃkrāntaḥ,",
  "S04bsu016_u:1857_0": "evamabhiprāyaḥ evaṃmanorathaḥ evamabhinandyaḥ evamāśayaḥ evaṃnidhyaptiparamaḥ evaṃgocarābhimukhaḥ",
  "S04bsu016_u:1857_1": "evanayānugamābhimukhaḥ evaṃviśuddhiparamaḥ evaṃvyūhābhiprāyaḥ evaṃpraṇatacittaḥ evaṃkalyāṇaprayogaḥ",
  "S04bsu016_u:1857_2": "evamabhimukhendriyaḥ /",
  "S04bsu016_u:1858": "śrutaṃ ca me āryo bodhisattvānāmavavādānuśāsanīṃ dadātīti,",
  "S04bsu016_u:1859": "nayamupadiśati,",
  "S04bsu016_u:1860": "anugamanamavabhāsayati,",
  "S04bsu016_u:1861": "mārgamupadiśati,",
  "S04bsu016_u:1862": "tīrthamavatārayati,",
  "S04bsu016_u:1863": "dharmadvāraṃ vivṛṇoti,",
  "S04bsu016_u:1864": "saṃśayān chinatti,",
  "S04bsu016_u:1865": "kāṅkṣāṃ vinodayati,",
  "S04bsu016_u:1866": "kathaṃkathāśalyamuddharati,",
  "S04bsu016_u:1867": "vicikitsāmalamapakarṣayati,",
  "S04bsu016_u:1868": "cittagahanamavabhāsayati,",
  "S04bsu016_u:1869": "cittamalamapaharati,",
  "S04bsu016_u:1870": "cittasaṃtatiṃ prasādayati,",
  "S04bsu016_u:1871": "cittakauṭilyamapanayati,",
  "S04bsu016_u:1872": "cittatāpaṃ prahlādayati,",
  "S04bsu016_u:1873": "vyāvartayati,",
  "S04bsu016_u:1874": "saṃsāracittaṃ vinivartayati,",
  "S04bsu016_u:1875": "akuśalebhyo vivartayati,",
  "S04bsu016_u:1876": "narakebhyo vivecayati,",
  "S04bsu016_u:1877": "niketanebhya uccālayati,",
  "S04bsu016_u:1878": "anabhiniveśāt parimocayati,",
  "S04bsu016_u:1879": "sarvasaṅgebhya āvarjayati,",
  "S04bsu016_u:1880": "sarvajñatāyāmabhimukhīkaroti,",
  "S04bsu016_u:1881": "dharmanagarānupraveśāya āvartayati,",
  "S04bsu016_u:1882": "mahākaruṇāyāṃ pratiṣṭhāpayati,",
  "S04bsu016_u:1883": "mahāmaitryāṃ niyojayati,",
  "S04bsu016_u:1884": "bodhisattvacaryāyāṃ praveśayati,",
  "S04bsu016_u:1885": "samādhimukhabhavanatāyāṃ niveśayati,",
  "S04bsu016_u:1886": "anugamamukheṣu sthāpayati,",
  "S04bsu016_u:1887": "svabhāvanidhyaptau spharati,",
  "S04bsu016_u:1888": "balānugamena vibhajati sarvajagatsamatānugamāya cittam /",
  "S04bsu016_u:1889": "tadvadatu me āryaḥ - kathaṃ bodhisattvena bodhisattvacaryāyāṃ śikṣitavyam?",
  "S04bsu016_u:1890": "kathamabhiyoktavyam?",
  "S04bsu016_u:1891": "kathaṃ prayoktavyam?",
  "S04bsu016_u:1892": "kathaṃ prayuktasya kṣipraṃ viśudhyati bodhisattvacaryāmaṇḍalam?",
  "S04bsu016_u:1893_0": "atha khalu muktakaḥ śreṣṭhī tasyāṃ velāyāṃ sarvabuddhakṣetrasamavasaraṇaṃ nāma anantāvartadhāraṇīmukhapūrvaṃgamaṃ",
  "S04bsu016_u:1893_1": "bodhisattvasamādhimukhaṃ samāpadyata pūrvakuśalamūlabalādhānena tathāgatādhiṣṭhānena,",
  "S04bsu016_u:1894": "mañjuśriyaśca kumārabhūtasya samanvāhareṇa jñānālokopasaṃhāreṇa ca /",
  "S04bsu016_u:1895_0": "samanantarasamāpannasya ca muktakasya śreṣṭhinastathārūpā kāyapariśuddhiḥ saṃsthitā",
  "S04bsu016_u:1895_1": "yayā kāyapariśuddhayā daśasu dikṣu daśabuddhakṣetraparamāṇurajaḥsamā buddhā bhagavantaḥ",
  "S04bsu016_u:1895_2": "saha buddhakṣetrapariśuddhayā saparṣanmaṇḍalāḥ saha prabhāviśuddhayā sapūrvacaryāsaṃvāsāḥ",
  "S04bsu016_u:1895_3": "sabuddhavikurvitāḥ sapraṇidhānasaṃbhārāḥ sahacaryāniryāṇavyūhaviśuddhayā sābhisaṃbodhisaṃdarśanāḥ",
  "S04bsu016_u:1895_4": "sahadharmacakroddayotanāḥ sasattvaparipākāḥ sadharmaniṣṭhāparyantāḥ sarvakāye 'ntargatāḥ",
  "S04bsu016_u:1895_5": "anupraviṣṭāḥ saṃdṛśyante sma /",
  "S04bsu016_u:1896_0": "anyonyāsaṃbhinnā anyonyānāvaraṇā anyonyasuvibhaktā anyonyasuvyavasthitanānākalpasaṃsthānā",
  "S04bsu016_u:1896_1": "yathāvadvijñaptā nānābuddhakṣetravyūhāḥ nānābodhisattvaparṣanmaṇḍalālaṃkārā nānābuddhavikurvitaṃ",
  "S04bsu016_u:1896_2": "saṃdarśayantaḥ saṃdṛśyante sma /",
  "S04bsu016_u:1897": "nānāyānanayavyavasthānā nānāpraṇidhānamukhaparidīpanāḥ kvacillokadhātau tuṣitabhavanopapannāḥ saṃdṛśyante /",
  "S04bsu016_u:1898": "sarvabuddhakāryaṃ kurvantaḥ kvacittuṣitabhavanāccyavamānāḥ,",
  "S04bsu016_u:1899": "kvacinmātuḥ kukṣigatāḥ vividhavikurvitāni (Gv 65)",
  "S04bsu016_u:1900": "saṃdarśayantaḥ,",
  "S04bsu016_u:1901": "kvacijjāyamānāḥ bālakrīḍāmupadarśayantaḥ,",
  "S04bsu016_u:1902": "kvacidantaḥpuramadhyagatāḥ,",
  "S04bsu016_u:1903": "kvacidabhiniṣkrāmantaḥ kvacidbodhimaṇḍavaragatāḥ mahāvyūhavikurvitamārasainyaparājayaṃ kurvantaḥ saṃdṛśyante /",
  "S04bsu016_u:1904": "kvaciddevanāgayakṣagandharvaparivṛtā brahmendrairdharmacakrapravartanāyādhyeṣyamāṇāḥ,",
  "S04bsu016_u:1905": "kvaciddharmacakraṃ pravartayantaḥ kvacitsarvasattvabhavanagatāḥ kvacitparinirvāyamāṇāḥ saṃdṛśyante /",
  "S04bsu016_u:1906": "kvacillokadhātau tathāgatānāṃ parinirvṛtānāṃ dhātuvibhaṅgāḥ saṃdṛśyante /",
  "S04bsu016_u:1907": "kvacidbuddhakṣetradevamanuṣyāstathāgatacaityānyalaṃkurvantaḥ saṃdṛśyante /",
  "S04bsu016_u:1908_0": "yacca te buddhā bhagavanto bhāṣante nānāsattvanikāyeṣu nānāsattvalokeṣu nānāsattvagatiṣu",
  "S04bsu016_u:1908_1": "nānāsattvopapattiṣu nānāsattvasaṃnipāteṣu nānāsattvakuśalamūlaparivarteṣu nānāsattvagatiparivarteṣu",
  "S04bsu016_u:1908_2": "nānāsattvāśayaparivarteṣu nānāsattvādhimuktiparivarteṣu nānāsattvendriyaparivarteṣu",
  "S04bsu016_u:1908_3": "nānākālaparivarteṣu nānāsattvakarmasaṃbhedeṣu nānāsattvakarmavimātratāsu nānāsattvalokavibhāvanāsu",
  "S04bsu016_u:1908_4": "nānāgaticaryāvicariteṣu sattvanayeṣu nānāśayaprayogeṣu sattvasamudreṣu nānendriyavimātratāviśuddheṣu",
  "S04bsu016_u:1908_5": "nānākleśavāsanānuśayiteṣu sattvaprasareṣu",
  "S04bsu016_u:1908_6": "vividhabuddhivikurvitasaṃdarśanairnānāniruktibhirnānāsvarāṅgarutanirhārairnānāsūtrāntanayodāhārairnānādhāraṇīmukhaparivartairnānāpratisaṃvinnayaprabhavairnānāsatyanāmasamudraparivartaiḥ",
  "S04bsu016_u:1909_0": "nānābuddharṣabhasiṃhanādanaiḥ nānāsattvakuśalamūladeśanāprātihāryasaṃdarśanaiḥ nānāmukhasmṛtinidarśanavikurvitaiḥ",
  "S04bsu016_u:1909_1": "nānābodhisattvavyākaraṇasiṃhanādaiḥ nānātathāgatadharmacakravijṛmbhitaiḥ anantamadhyeṣu",
  "S04bsu016_u:1909_2": "parṣanmaṇḍaleṣu anantasaṃbhedeṣvanyonyārambaṇeṣu nānāviśuddhaparṣanmaṇḍaleṣu vipuleṣu",
  "S04bsu016_u:1909_3": "sūkṣmaparṣanmaṇḍalasamavasaraṇeṣu yojanapramāṇeṣu daśayojanapramāṇeṣu yāvadanabhilāpyabuddhakṣetraparamāṇurajaḥsamalokadhātupramāṇeṣu",
  "S04bsu016_u:1909_4": "parṣanmaṇḍaleṣu yatte buddhā bhagavanto dharmaṃ bhāṣante sarvasvarāṅgarutaghoṣānugāminyā tathāgatavācā,",
  "S04bsu016_u:1910": "taṃ sarvaṃ sudhanaḥ śreṣṭhidārakaḥ śṛṇoti udgṛhṇāti saṃdhārayati pravartayati upanidhyāyati /",
  "S04bsu016_u:1911": "tacca vikurvitaṃ paśyati,",
  "S04bsu016_u:1912": "tāṃ ca acintyāṃ bodhisattvasamādhivṛṣabhitām //",
  "S04bsu016_u:1913": "atha khalu muktakaḥ śreṣṭhī smṛtaḥ saṃprajānaṃstasmātsamādhervyūtthāya sudhanaṃ śreṣṭhidārakametadavocat - ahaṃ kulaputra asaṅgavyūhaṃ nāma tathāgatavimokṣamāyūhāmi niryūhāmi /",
  "S04bsu016_u:1914_0": "tasya me kulaputra asaṅgavyūhaṃ tathāgatavimokṣamāyūhato niryūhataḥ pūrvasyāṃ diśi",
  "S04bsu016_u:1914_1": "jāmbūnadaprabhāsavatyāṃ lokadhātau tāreśvararājo nāma tathāgato 'rhan samyaksaṃbuddhaḥ",
  "S04bsu016_u:1914_2": "sārdhaṃ vairocanagarbhabodhisattvapramukhena sarvabodhisattvaparṣanmaṇḍalena cakṣuṣa ābhāsamāgacchati /",
  "S04bsu016_u:1915_0": "dakṣiṇāyāṃ diśi sarvabalavegavatyāṃ lokadhātau samantagandhavitāno nāma tathāgato",
  "S04bsu016_u:1915_1": "'rhan samyaksaṃbuddhaḥ sārdhaṃ cintārājabodhisattvapramukhena sarvabodhisattvaparṣanmaṇḍalena cakṣuṣa (Gv 66)",
  "S04bsu016_u:1916": "ābhāsamāgacchati /",
  "S04bsu016_u:1917_0": "paścimāyāṃ diśi sarvagandhaprabhāsavatyāṃ lokadhātau merupradīparājo nāma tathāgato",
  "S04bsu016_u:1917_1": "'rhan samyaksaṃbuddhaḥ sārdhamasaṅgacittabodhisattvapramukhena sarvabodhisattvaparṣanmaṇḍalena",
  "S04bsu016_u:1917_2": "cakṣuṣa ābhāsamāgacchati /",
  "S04bsu016_u:1918_0": "uttarāyāṃ diśi kāṣāyadhvajāyāṃ lokadhātau vajrapramardano nāma tathāgato 'rhan samyaksaṃbuddhaḥ",
  "S04bsu016_u:1918_1": "sārdhaṃ vajrapadavikrāmibodhisattvapramukhena sarvabodhisattvaparṣanmaṇḍalena cakṣuṣaābhāsamāgacchati /",
  "S04bsu016_u:1919_0": "uttarapūrvāyāṃ diśi sarvaratnarucirāyāṃ lokadhātau anilambhacakṣurvairocano nāma",
  "S04bsu016_u:1919_1": "tathāgato 'rhan samyaksaṃbuddhaḥ sārdhamanilambhasunirmitabodhisattvapūrvaṃgamena",
  "S04bsu016_u:1919_2": "sarvabodhisattvaparṣanmaṇḍalena cakṣuṣa ābhāsamāgacchati /",
  "S04bsu016_u:1920_0": "pūrvadakṣiṇāyāṃ diśi gandhārciḥprabhāsvarāyāṃ lokadhātau gandhapradīpo nāma tathāgato",
  "S04bsu016_u:1920_1": "'rhan samyaksaṃbuddhaḥ sārdhaṃ sarvadharmadhātutalabhedaketurājabodhisattvapūrvaṃgamena",
  "S04bsu016_u:1920_2": "bodhisattvaparṣanmaṇḍalena cakṣuṣa ābhāsamāgacchati /",
  "S04bsu016_u:1921_0": "dakṣiṇapaścimāyāṃ diśi sūryakesaranirbhāsāyāṃ lokadhātau samantamukhajñānavirocanaghoṣo",
  "S04bsu016_u:1921_1": "nāma tathāgato 'rhan samyaksaṃbuddhaḥ sārdhaṃ samantakusumārciḥpralambacūḍabodhisattvapūrvaṃgamena",
  "S04bsu016_u:1921_2": "sarvabodhisattvaparṣanmaṇḍalena cakṣuṣa ābhāsamāgacchati /",
  "S04bsu016_u:1922_0": "paścimottarāyāṃ diśi gandhālaṃkāraruciraśubhagarbhāyāṃ lokadhātāvapramāṇaguṇasāgaraprabho",
  "S04bsu016_u:1922_1": "nāma tathāgato 'rhan samyaksaṃbuddhaḥ sārdhamasaṅgakāyaraśmitejomatibodhisattvapūrvaṃgamena",
  "S04bsu016_u:1922_2": "sarvabodhisattvaparṣanmaṇḍalena cakṣuṣa ābhāsamāgacchati /",
  "S04bsu016_u:1923_0": "aghodiśi ratnasiṃhāvabhāsajvalanāyāṃ lokadhātau dharmadhātuvidyotitaraśmirnām tathāgato",
  "S04bsu016_u:1923_1": "'rhan samyaksaṃbuddhaḥ sārdhaṃ dharmadhātvarcirvairocanasaṃbhavamatibodhisattvapūrvaṃgamena",
  "S04bsu016_u:1923_2": "sarvabodhisattvaparṣanmaṇḍalena cakṣuṣa ābhāsamāgacchati /",
  "S04bsu016_u:1924_0": "ūrdhvāyāṃ diśi lakṣaṇaruciravairocanāyāṃ lokadhātāvapratihataguṇakīrtivimokṣaprabharājo",
  "S04bsu016_u:1924_1": "nāma tathāgato 'rhan samyaksaṃbuddhaḥ sārdhamasaṅgabalavīryamatibodhisattvapūrvaṃgamena",
  "S04bsu016_u:1924_2": "sarvabodhisattvaparṣanmaṇḍalena",
  "S04bsu016_u:1925": "cakṣuṣa ābhāsamāgacchati //",
  "S04bsu016_u:1926": "iti hi kulaputra,",
  "S04bsu016_u:1927": "etān daśa tathāgatān pramukhān kṛtvā daśasu dikṣu daśabuddhakṣetraparamāṇurajaḥsamāṃstathāgatānarhataḥ samyaksaṃbuddhān paśyāmi /",
  "S04bsu016_u:1928": "na ca te tathāgatā ihāgacchanti,",
  "S04bsu016_u:1929": "na cāhaṃ tatra gacchāmi /",
  "S04bsu016_u:1930": "yasyāṃ ca velāyāmicchāmi,",
  "S04bsu016_u:1931": "tasyāṃ velāyāṃ sukhāvatyāṃ lokadhātāvamitābhaṃ tathāgataṃ paśyāmi /",
  "S04bsu016_u:1932": "candanavatyāṃ lokadhātau vajrābhaṃ tathāgataṃ paśyāmi /",
  "S04bsu016_u:1933": "gandhavatyāṃ lokadhātau ratnābhaṃ tathāgataṃ paśyāmi /",
  "S04bsu016_u:1934": "padmavatyāṃ lokadhātau ratnapadmābhaṃ tathāgataṃ paśyāmi /",
  "S04bsu016_u:1935": "kanakavatyāṃ lokadhātau śāntābhaṃ tathāgataṃ paśyāmi /",
  "S04bsu016_u:1936": "abhiratyāṃ lokadhātau akṣobhyaṃ tathāgataṃ paśyāmi /",
  "S04bsu016_u:1937": "supratiṣṭhāyāṃ lokadhātau siṃhaṃ tathāgataṃ paśyāmi /",
  "S04bsu016_u:1938": "ādarśamaṇḍalanibhāsāyāṃ lokadhātau candrabuddhiṃ tathāgataṃ paśyāmi /",
  "S04bsu016_u:1939": "ratnaśrīhaṃsacitrāyāṃ lokadhātau vairocanaṃ tathāgataṃ paśyāmi /",
  "S04bsu016_u:1940": "iti hi kulaputra yasyāṃ yasyāṃ diśi yasyāṃ yasyāṃ lokadhātau yaṃ yameva tathāgataṃ draṣṭumākāṅkṣāmi,",
  "S04bsu016_u:1941": "taṃ tameva tathāgataṃ paśyāmi /",
  "S04bsu016_u:1942": "yasmin yasminnadhvani yasmin yasminnārambaṇe yasyāṃ yasyāṃ pūrvacayāyāṃ tathāgataṃ draṣṭumākāṅkṣāmi,",
  "S04bsu016_u:1943": "yasmin yasmin vikurvitakāraṇe yasmin yasmin sattvavinayakāraṇe yaṃ yaṃ tathāgataṃ draṣṭumākāṅkṣāmi,",
  "S04bsu016_u:1944": "taṃ tameva tathāgataṃ paśyāmi /",
  "S04bsu016_u:1945": "na ca te tathāgatā ihāgacchanti,",
  "S04bsu016_u:1946": "na cāhaṃ tatra gacchāmi /",
  "S04bsu016_u:1947": "so 'haṃ kulaputra na kutaścidāgamanatāṃ tathāgatānāṃ prajānan,",
  "S04bsu016_u:1948": "na kvacidgamanatāṃ svakāyasya prajānan,",
  "S04bsu016_u:1949": "svapnopamavijñaptiṃ ca tathāgatānāṃ prajānan,",
  "S04bsu016_u:1950": "svapnasamavicāravijñaptiṃ svacittasya prajānan,",
  "S04bsu016_u:1951": "pratibhāsasamavijñaptiṃ ca tathāgatānāṃ prajānan,",
  "S04bsu016_u:1952": "acchodakabhājanavijñaptiṃ ca svacittasya prajānan,",
  "S04bsu016_u:1953": "māyākṛtarūpavijñaptiṃ ca tathāgatānāṃ prajānan,",
  "S04bsu016_u:1954": "māyopamavijñaptiṃ ca svacittasya prajānan,",
  "S04bsu016_u:1955": "pratiśrutkāgirighoṣānuravaṇatāṃ ca tathāgataghoṣasya prajānan,",
  "S04bsu016_u:1956": "pratiśrutkāsamavijñaptiṃ ca svacittasya prajānan,",
  "S04bsu016_u:1957": "evamanugacchāmi (Gv 67)",
  "S04bsu016_u:1958": "evamanusmarāmi svacittādhiṣṭhānaṃ bodhisattvānāṃ sarvabuddhadharma iti /",
  "S04bsu016_u:1959": "svacittādhiṣṭhānaṃ sarvabuddhakṣetrapariśuddhiḥ,",
  "S04bsu016_u:1960": "svacittādhiṣṭhānaṃ sarvabuddhabodhisattvacaryā,",
  "S04bsu016_u:1961": "svacittādhiṣṭhānaṃ sarvasattvaparipākavinayaḥ,",
  "S04bsu016_u:1962": "svacittādhiṣṭhānaṃ sarvabodhisattvapraṇidhānābhinirhāraḥ,",
  "S04bsu016_u:1963": "svacittādhiṣṭhānaṃ",
  "S04bsu016_u:1964": "sarvajñatānagarānuprāptiḥ,",
  "S04bsu016_u:1965": "svacittādhiṣṭhānamacintyabodhisattvavimokṣavikrīḍanatā,",
  "S04bsu016_u:1966": "svacittādhiṣṭhānaṃ buddhabodhyabhisaṃbodhaḥ,",
  "S04bsu016_u:1967": "svacittādhiṣṭhānaṃ samantadharmadhātusamavasaraṇavṛṣabhitāvikurvitam,",
  "S04bsu016_u:1968": "svacittādhiṣṭhānaṃ sarvakalpasūkṣmasamavasaraṇajñānamiti //",
  "S04bsu016_u:1969": "tasya mama kulaputra evaṃ bhavati - svacittamevopastambhayitavyaṃ sarvakuśalamūlaiḥ /",
  "S04bsu016_u:1970": "svacittameva pariṣyandayitavyaṃ dharmameghaiḥ /",
  "S04bsu016_u:1971": "svacittameva pariśodhayitavyamārambaṇīyadharmebhyaḥ /",
  "S04bsu016_u:1972": "svacitameva dṛḍhīkartavyaṃ vīryeṇa /",
  "S04bsu016_u:1973": "svacittameva śamīkartavyaṃ kṣāntyā /",
  "S04bsu016_u:1974": "svacitameva praṇayitavyaṃ jñānānugameṣu /",
  "S04bsu016_u:1975": "svacittamevottāpayitavyaṃ prajñayā /",
  "S04bsu016_u:1976": "svacittamevābhinirhartavyaṃ vaśitāśu /",
  "S04bsu016_u:1977": "svacittamevavipulīkartavyaṃ buddhasamatāyām /",
  "S04bsu016_u:1978": "svacittamevāvabhāsayitavyāṃ daśatathāgatabalaiḥ /",
  "S04bsu016_u:1979": "etamahaṃ kulaputra asaṅgavyūhatathāgatavimokṣaṃ jānāmi āyūhāmi niryūhāmi /",
  "S04bsu016_u:1980_0": "kiṃ mayā śakyaṃ bodhisattvānāmasaṅgacittānāmasaṅgavihāragocarāṇāṃ pratyutpannasarvabuddhadharmasaṃmukhāvasthitasamādhipratilabdhānāmaparionirvāṇakoṭigatasaṃbodhimukhasamādhipratilabdhānāṃ",
  "S04bsu016_u:1980_1": "tryadhvasamatānuprāptānāṃ samantatalasaṃbhedasamādhigocaravidhijñānāṃ sarvabuddhakṣetrasuvibhaktaśarīrāṇāmasaṃbhinnabuddhaviṣayavihāriṇāṃ",
  "S04bsu016_u:1980_2": "sarvadigabhimukhagocarāṇāmaparāṅbhukhajñānamaṇḍalavyavalokanānāṃ caryā jñātuṃ guṇān vā vaktum,",
  "S04bsu016_u:1981": "yeṣāmātmabhāvasarvalokadhātusaṃvartavivartāḥ prajñāyante /",
  "S04bsu016_u:1982": "na caiṣāmātmani lokadhātuṣu vā dvayasaṃjñā pravartate //",
  "S04bsu016_u:1983": "gaccha kulaputra,",
  "S04bsu016_u:1984": "ihaiva dakṣiṇāpathe milaspharaṇaṃ nāma jambūdvīpaśīrṣam /",
  "S04bsu016_u:1985": "tatra sāradhvajo nāma bhikṣuḥ prativasati /",
  "S04bsu016_u:1986": "tamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:1987": "kathaṃ prayoktavyam //",
  "S04bsu016_u:1988_0": "atha khalu sudhanaḥ śreṣṭhidārako muktakasya śreṣṭhinaḥ pādau śirasābhivandya muktakaṃ",
  "S04bsu016_u:1988_1": "śreṣṭhinamanekaśatasahasrakṛtvaḥ pradakṣiṇīkṛtya punaḥ punaravalokya muktakasya śreṣṭhino",
  "S04bsu016_u:1988_2": "'saṃkhyān guṇānudānayan upavicārayan,",
  "S04bsu016_u:1989": "abhilaṣan,",
  "S04bsu016_u:1990_0": "avijahan rudan paridevan kalyāṇamitrasnehajātaḥ kalyāṇamitrapratiśaraṇaḥ kalyāṇamitrārāgaṇābhimukhaḥ",
  "S04bsu016_u:1990_1": "kalyāṇamitrajñānamavikopayan kalyāṇamitrādhīnāṃ sarvajñatāṃ samanupaśyan kalyāṇamitrānugatāśayaḥ",
  "S04bsu016_u:1990_2": "kalyāṇamitropāyasādhyopacāraḥ kalyāṇamitracetanāvaśartī,",
  "S04bsu016_u:1991": "mātṛsaṃjñī kalyāṇamitreṣu sarvāhitaparivarjanatayā,",
  "S04bsu016_u:1992": "pitṛsaṃjñī kalyāṇamitreṣu sarvakuśaladharmasaṃjananatayā,",
  "S04bsu016_u:1993": "muktakasya śreṣṭhino 'ntikātprakrāntaḥ // 6 //",
  "S04bsu016_u:1994": "(Gv 68)",
  "S04bsu016_u:1995": "9 Sāradhvajaḥ /",
  "S04bsu016_u:1996": "atha khalu sudhanaḥ śreṣṭhidārakastāmeva muktakasya śreṣṭhino 'nuśāsanīmanuvicintayan,",
  "S04bsu016_u:1997": "muktakasya śreṣṭhino 'vavāde pratipadyamāno 'cintyaṃ bodhisattvavimokṣamanusmaran,",
  "S04bsu016_u:1998": "acintyaṃ bodhisattvajñānālokamanusmaran,",
  "S04bsu016_u:1999": "acintyaṃ dharmadhātupraveśāvatāramanugacchan,",
  "S04bsu016_u:2000": "acintyaṃ bodhisattvasamavasaraṇanayamavataran,",
  "S04bsu016_u:2001": "acintyaṃ tathāgatavikurvitamanupaśyan,",
  "S04bsu016_u:2002": "acintyaṃ buddhakṣetrasamavasaraṇamadhimucyamānaḥ,",
  "S04bsu016_u:2003": "acintyaṃ buddhādhiṣṭhānavyūhamanumārjan,",
  "S04bsu016_u:2004": "acintyaṃ bodhisattvasamādhivimokṣavyavasthānavṛṣabhitāmavakalpayan,",
  "S04bsu016_u:2005": "acintyāṃ lokadhātusaṃbhedānāvaraṇatāmavagāhamānaḥ,",
  "S04bsu016_u:2006": "tasyāmacintyabodhisattvakarmadṛḍhādhyāśayatāyāṃ pratipadyamānaḥ,",
  "S04bsu016_u:2007": "tadacintyabodhisattvakarmapraṇidhānasroto 'nukurvan,",
  "S04bsu016_u:2008_0": "anupūrveṇa yena milaspharaṇaṃ jambūdvīpaśīrṣaṃ tenopasaṃkramya sāradhvajaṃ bhikṣuṃ",
  "S04bsu016_u:2008_1": "parimārgayan apaśyadanyatarasminnāśrame caṃkramakoṭyāṃ niṣaṇṇaṃ samādhisamāpannamanuśvasantamanupraśvasantamaniñjamānamamanyamānamṛjukāyaṃ",
  "S04bsu016_u:2008_2": "pratimukhasmṛtimacintyena samādhivikurvitena vikurvamāṇaṃ vāmadakṣiṇābhyāmūrdhvaṃ",
  "S04bsu016_u:2008_3": "vā acintyāpramāṇānantakāyamavalokitamūrdhānamanekavarṇakāyāprameyavarṇavimātratāṃ",
  "S04bsu016_u:2008_4": "cittakṣaṇe cittakṣaṇe saṃdarśayamānam /",
  "S04bsu016_u:2009": "tasya tathā samāpannasya gambhīrasya śāntasya nirunmiñjitasya nirālambasya romāñcordhvakāyasya sarvaromamukhebhyo 'cintyaṃ bodhisattvavimokṣavikurvitaṃ pravartayamānamapaśyat /",
  "S04bsu016_u:2010_0": "yena vimokṣamukhavikurvitena sa cittakṣaṇe cittakṣaṇe sarvadharmadhātuṃ spharati",
  "S04bsu016_u:2010_1": "anantanānāvikurvitavikalpaiḥ sarvasattvaparipākāya sarvatathāgatapūjāprayogāya sarvabuddhakṣetrapariśodhanāya",
  "S04bsu016_u:2010_2": "sarvasattvaduḥkhaskandhanivartanāya sarvadurgatimārgasamucchedāya sarvasattvasugatidvāravivaraṇāya",
  "S04bsu016_u:2010_3": "sarvasattvakleśasaṃtāpapraśamanāya sarvasattvājñānāvaraṇavikiraṇāya sarvasattvasarvajñatāpratiṣṭhāpanāya //",
  "S04bsu016_u:2011_0": "tasyādhaḥkramatalābhyāmasaṃkhyeyabuddhakṣetraparamāṇurajaḥsamān śreṣṭhigaṇān nānopasthānapratyupasthānān",
  "S04bsu016_u:2011_1": "sarvalokadhātuparyāpannaśreṣṭhisadṛśarūpātirekaviṣayaprāvārān nānābhūṣaṇavibhūṣitaśarīrān",
  "S04bsu016_u:2011_2": "vicitramaulicūḍāmaṇimakuṭadharān dārakabimbaparivārān niścaramāṇānapaśyat /",
  "S04bsu016_u:2012_0": "brāhmaṇagṛhapatīṃśca sarvānnapānavidhibhiḥ sarvasāṅgopacāraiḥ sarvābharaṇaiḥ sarvavastraiḥ",
  "S04bsu016_u:2012_1": "sarvapuṣpaiḥ sarvamālyaiḥ sarvagandhaiḥ sarvavilepanaiḥ sarvakāmopacāraiḥ sarvaratnaiḥ",
  "S04bsu016_u:2012_2": "sarvāyatanaiḥ sarvabhājanavidhibhiḥ sarvopakaraṇavidhibhiḥ daridrān sattvān saṃgṛhyamāṇān",
  "S04bsu016_u:2012_3": "duḥkhitaṃ jagadāśvāsayamānān satvamanāṃsi paritoṣayamānān sattvāśayān viśodhayamānān",
  "S04bsu016_u:2012_4": "sattvān bodhau paripācayamānān daśa diśaḥ spharitvā gacchato 'paśyat //",
  "S04bsu016_u:2013_0": "jānumaṇḍalābhyāṃ niścaritvā kṣatriyapaṇḍitarūpān brāhmaṇapaṇḍitarūpān lokapaṇḍitarūpān",
  "S04bsu016_u:2013_1": "vividhaśilpapaṇḍitarūpān manuṣyagatipaṇḍitarūpān laukikalokottarakriyāvidhijñānapaṭupaṇḍitarūpān",
  "S04bsu016_u:2013_2": "lokācāryasaṃmatapaṇḍitarūpān anekākārakalpān anekākārasaṃsthānavyūhān manojñāni vacāṃsyudīrayato",
  "S04bsu016_u:2013_3": "durmanasaḥ sattvān praharṣamāṇān dharmadhanaparihīṇān sattvānanugṛhyamāṇān duḥkhitān",
  "S04bsu016_u:2013_4": "sattvān sukhayamānān vinipatitān sattvānabhyuddharamāṇān (Gv 69)",
  "S04bsu016_u:2014_0": "vipannayānapātrān sattvānāśvāsayamānān bhītān sattvān paritrāyamāṇān kuśalamūlaśabdamanuśrāvayamāṇān",
  "S04bsu016_u:2014_1": "pāpavinivṛttiśabdamudīrayamāṇān kuśaladharmasamādāpane sattvān viniyojayamānān arthacaryāyāṃ",
  "S04bsu016_u:2014_2": "sattvān pratiṣṭhāpayamānān prītivegaṃ saṃjanayamānān priyavāditāsaṃgrahavastūnyudīrayamāṇān",
  "S04bsu016_u:2014_3": "samānārthatāṃ ca lokasyopadarśayamānān daśa diśaḥ spharitvā gacchato 'paśyat //",
  "S04bsu016_u:2015_0": "nābhimaṇḍalāt sarvasattvān sattvajagaccharīrasaṃsthānān ajinacīvaravalkaladharān",
  "S04bsu016_u:2015_1": "daṇḍakāṣṭhakuṇḍikāgṛhītān nānārūpān kalpasaṃsthānān praśānteryāpathān ṛṣigaṇānniścaritvā",
  "S04bsu016_u:2015_2": "uparyantarīkṣe buddhavarṇānudīrayamānān dharmaśabdaṃ saṃśrāvayamāṇān buddhaghoṣaṃ",
  "S04bsu016_u:2015_3": "niścārayamāṇān bodhisattvasaṃghaṃ saṃdarśayamānān brahmacaryaṃ saṃpravarṇayamānān",
  "S04bsu016_u:2015_4": "guptendriyatāyāṃ sattvānniyojayamānān niḥsvabhāvārthaṃ prarūpayamāṇān jñānārthe lokaṃ",
  "S04bsu016_u:2015_5": "pratiṣṭhāpayamānān laukikaśāstravidhiṃ praṇayamānān sarvajñajñānaniryāṇamārgavidhiṃ",
  "S04bsu016_u:2015_6": "pradarśayamānān anupūrvakriyāyāṃ sattvān pratiṣṭhāpayamānān daśa diśaḥ spharitvā gacchato 'paśyat //",
  "S04bsu016_u:2016_0": "dvābhyāṃ pārśvābhyāṃ sarvalokapravṛttisaṃkhyā acintyānekaśarīrasaṃsthānanāgakanyā",
  "S04bsu016_u:2016_1": "niścaritvā acintyaṃ nāgavikurvitaṃ saṃdarśayamānāḥ acintyasugandhameghālaṃkāragaganatalamadhiṣṭhamānā",
  "S04bsu016_u:2016_2": "acintyapuṣpameghālaṃkāraiḥ sarvagaganatalamalaṃkurvatīḥ acintyamālyameghālaṃkāraiḥ",
  "S04bsu016_u:2016_3": "sarvamākāśadhātuṃ vyūhayamānā acintyaratnachatrameghālaṃkāraiḥ sarvadharmadhātuṃ",
  "S04bsu016_u:2016_4": "saṃchādayamānā acintyaratnadhvajameghālaṃkāram acintyaratnapatākāmeghālaṃkāram acintyaratnapatākāvittaratnābharaṇameghavarṣāṃlaṃkāram",
  "S04bsu016_u:2016_5": "acintyānantamahāmaṇiratnameghapravarṣaṇālaṃkāram acintyaratnahāravicitrakusumameghapravarṣaṇālaṃkāram",
  "S04bsu016_u:2016_6": "acintyaratnāsanaparyaṅkaniṣaṇṇabodhisattvabuddhadharmameghapravarṣaṇālaṃkāram acintyadivyaratnābharaṇameghāpsarogaṇadharmasaṃgītirutaghoṣameghapravarṣaṇālaṃkāram,",
  "S04bsu016_u:2017": "acintyamuktajālālaṃkṛtaratnapadmordhvakesarasarvaratnarājacūrṇameghavarṣavikiraṇālaṃkāram,",
  "S04bsu016_u:2018": "acintyaratnamakuṭameghasarvamaṇiratnavibhūṣitānantaraśmimeghapravarṣaṇālaṃkāram,",
  "S04bsu016_u:2019": "acintyadevakāyameghapuṣpamālyacchatradhvajapatākālaṃkāram,",
  "S04bsu016_u:2020_0": "acintyāpsaromeghonnatakāyakṛtāñjalipuṭasuvarṇapuṣpavikiraṇapramuktapuṭakośasarvatathāgataguṇavarṇastutimeghanigarjitapravarṣaṇālaṃkāraṃ",
  "S04bsu016_u:2020_1": "gaganatalamadhitiṣṭhamānāḥ sarvaratnavarṇairgandhakūṭameghairudāradhūpapaṭalameghaśca",
  "S04bsu016_u:2020_2": "sarvatathāgataparṣanmaṇḍalāni saṃchādayamānāḥ,",
  "S04bsu016_u:2021": "sarvalokadhātuprasarānalaṃkurvatīḥ sarvasattvāni praharṣayamāṇāḥ sarvabuddhān pūjayamānāḥ kṣaṇe kṣaṇe sarvadharmadhātuṃ spharamāṇāḥ sudhanaḥ śreṣṭhidārako 'paśyat //",
  "S04bsu016_u:2022_0": "urastaḥ śrīvatsādasaṃkhyeyabuddhakṣetraparamāṇurajaḥ samānasurendrānniścaritvā acintyāsuramāyāvikurvitāni",
  "S04bsu016_u:2022_1": "pradarśayamānān mahājaladharān saṃkṣobhayamāṇān lokadhātuśatasahasrāṇi saṃprakampayamānān",
  "S04bsu016_u:2022_2": "sarvaśailendrarājānj saṃghaṭṭayamānān sarvadevabhavanāni saṃprakampayamānān (Gv 70)",
  "S04bsu016_u:2023_0": "sarvamāramaṇḍalāni jihmīkurvāṇān sarvamārasainyaṃ pramardayamānān sarvalokamadamānadarpān",
  "S04bsu016_u:2023_1": "prabhañjayamānān praduṣṭacittānnivārya prasādayamānān vihiṃsācittān pratinivārayamāṇān",
  "S04bsu016_u:2023_2": "sattvānāmakuśalān dharmānupaśamayamānān kleśaparvatān vikirayamāṇān raṇasaṃgrāmānupaśamayamānān",
  "S04bsu016_u:2023_3": "vividhāsuramāyāvikurvitavikrīḍitaiḥ sattvān saṃvejayamānān pāpādudvejayamānān saṃsārāduntrāsayamānān",
  "S04bsu016_u:2023_4": "sarvabhavagatibhya uccālya anikete niveśayamānān bodhicitte sattvān pratiṣṭhāpayamānān",
  "S04bsu016_u:2023_5": "bodhisattvānāṃ bodhisattvacaryāṃ viśodhayamānān bodhisattvān pāramitāsu pratiṣṭhāpayamānān",
  "S04bsu016_u:2023_6": "bodhisattvabhūmiṣu avatārayamāṇān bodhisattvānāṃ buddhadharmanayāvabhāsaṃ janayamānān",
  "S04bsu016_u:2023_7": "nānādharmanayavyavasthānaiścittakṣaṇe cittakṣaṇe dharmadhātuṃ spharamāṇānapaśyat",
  "S04bsu016_u:2023_8": "sudhanaḥ śreṣṭhidārakaḥ //",
  "S04bsu016_u:2024_0": "pṛṣṭhavaṃśādasaṃkhyeyabuddhakṣetraparamāṇurajaḥsamān śrāvakapratyekabuddhakāyānniścaritvā",
  "S04bsu016_u:2024_1": "śrāvakapratyekabuddhavainayikānāṃ sattvānāmātmābhiniviṣṭānāṃ nirātmatāṃ niḥsattvatāmudīrayamāṇān",
  "S04bsu016_u:2024_2": "śāśvatābhiniviṣṭānāṃ sarvasaṃskārānityatāṃ paridīpayamānān rāgacaritānāmaśubhāṃ bhāvanāṃ",
  "S04bsu016_u:2024_3": "dveṣacaritānāṃ maitrīṃ mohacaritānāmidaṃpratyayatāpratītyasamutpādamudīrayamāṇān",
  "S04bsu016_u:2024_4": "samabhāgacaritānāṃ jñānaviṣayasaṃprayuktaṃ dharmanayabhidyotayamānān viṣayābhiratānāmanālayatāṃ",
  "S04bsu016_u:2024_5": "kathayamānān śāntau niketāśayatānāṃ praṇidhiviśeṣamabhirocayamānān sarvadikparivartamukheṣu",
  "S04bsu016_u:2024_6": "sarvadharmanayasāgaraparivartamukheṣu sarvasattvārthakriyāmabhidyotayato dharmadhātuṃ",
  "S04bsu016_u:2024_7": "spharayamāṇānapaśyat sudhanaḥ śreṣṭhidārakaḥ //",
  "S04bsu016_u:2025_0": "aṃsakūṭābhyāmasaṃkhyeyabuddhakṣetraparamāṇurajaḥsamān yakṣarākṣasendrānniścaritvā",
  "S04bsu016_u:2025_1": "nānāsaṃsthānavikṛtaśarīrān nānāvarṇārohapariṇāhān nāneryāpathavikalpān nānāyānābhirūḍhān",
  "S04bsu016_u:2025_2": "nānāparivāraparivṛtān sattvadhātuparipālanaprayuktān nānāprabhāvabhāsaprayuktān nānāghoṣanirghoṣanigarjitān",
  "S04bsu016_u:2025_3": "nānopāyābhinirhārairasaṃbhinnaiḥ samantadigvidiggaganaṃ spharamāṇān sarvasattvakuśalacaryārakṣāyai",
  "S04bsu016_u:2025_4": "sarvāryamaṇḍalarakṣāyai sarvabodhisattvaparigrahāya sarvasamyagnatasamyakpratipannaparipālanāya",
  "S04bsu016_u:2025_5": "vajrapāṇikarmaṇā sarvabuddhopasthānapūjāvidhānatāyai,",
  "S04bsu016_u:2026": "vinipatitānāṃ sattvānāṃ sarvāpāyagativinivartanatāyai,",
  "S04bsu016_u:2027_0": "sarvalokasarvavyādhyādyupadravabhayopaśamanāya prayuktān sattvārthakriyālokaparipālanotsukān",
  "S04bsu016_u:2027_1": "puṇyajñānasaṃbhāracakraṃ paripūrayamāṇān dharmacakramanupravartayamānān paravādicakraṃ",
  "S04bsu016_u:2027_2": "nigṛhyamāṇān sarvadharmadhātuṃ spharamāṇān sudhanaḥ śreṣṭhidārako 'paśyat //",
  "S04bsu016_u:2028_0": "udarādasaṃkhyeyabuddhakṣetraparamāṇurajaḥsamān kinnarendrān asaṃkhyeyakinnarendrakanyāśatasahasraparivārān",
  "S04bsu016_u:2028_1": "asaṃkhyeyabuddhakṣetraparamāṇurajaḥsamāṃśca gandharvendrān asaṃkhyeyagandharvendrakanyāśatasahasraparivārān",
  "S04bsu016_u:2028_2": "niścaritvā asaṃkhyeyadivyatūryaśatasahasrasaṃgītisaṃprabhaṇitadharmasvabhāvopasaṃhitāni",
  "S04bsu016_u:2028_3": "buddhastotrāṇyudīrayamāṇān bodhicittaṃ paridīpayamānān bodhisattvacaryāṃ saṃvarṇayamānān",
  "S04bsu016_u:2028_4": "sarvābhisaṃbodhimukhānyabhiṣṭavamānān sarvadharmacakramukhānyavagāhayamānān sarvavikurvitamukhānyabhirocayamānān",
  "S04bsu016_u:2028_5": "sarvaparinirvāṇamukhāni paridīpayamānān sarvabuddhaśāsanamukhāni (Gv 71)",
  "S04bsu016_u:2029_0": "saṃparigṛhyamāṇān sarvasattvamukhāni saṃpraharṣayamāṇān sarvabuddhakṣetrāṇi pariśodhayamānān",
  "S04bsu016_u:2029_1": "sarvadharmamukhāni abhidyotayamānān sarvāvaraṇamukhāni vinivartayamānān sarvakuśalamūlamukhāni",
  "S04bsu016_u:2029_2": "saṃjayamānān dharmadhātuṃ spharayamāṇān sudhanaḥ śreṣṭhidārako 'paśyat //",
  "S04bsu016_u:2030_0": "mukhadvārādasaṃkhyeyabuddhakṣetraparamāṇurajaḥsamān saptaratnacaturaṅgabalakāyaparivārān",
  "S04bsu016_u:2030_1": "cakravartino niścaritvā mahātyāgaraśmivyūhān pramuñcamānān sarvaratnākarānutsṛjyamānān",
  "S04bsu016_u:2030_2": "sarvamaṇiratnākarān viśrāṇayamānān daridrān sadhanīkurvāṇān prāṇivadhāllokaṃ vinivartayamānān",
  "S04bsu016_u:2030_3": "maitrīcitte sattvān saṃniyojayamānān adattādānādvivecayamānān svalaṃkṛtāsaṃkhyeyakanyākoṭīniyutaśatasahasrāṇi",
  "S04bsu016_u:2030_4": "pratipādayamānān kāmamithyācārādvicchandayamānān brahmacarye pratiṣṭhāpayamānān mṛṣāvādādvinivartayamānān",
  "S04bsu016_u:2030_5": "asaṃvivādaparamatāyāṃ niyojayamānān,",
  "S04bsu016_u:2031": "piśunavacanādvinivartayamānān paramasaṃgrahaprayuktaṃ ghoṣamudīrayamānān paruṣavacanāllokaṃ vinivartayamānān,",
  "S04bsu016_u:2032": "manojñaślakṣṇāṃ vācamudīrayamāṇān,",
  "S04bsu016_u:2033": "anarthādharmopasaṃhitādabaddhapralāpāt sattvān vinivartayamānān,",
  "S04bsu016_u:2034": "gambhīrārthapadaprabhedaviniścaye saṃniyojayamānān,",
  "S04bsu016_u:2035": "sarvavacanadoṣebhyo lokaṃ vinivartayamānān,",
  "S04bsu016_u:2036": "karuṇābaddhavācamudīrayamāṇān,",
  "S04bsu016_u:2037": "hṛdayamalaṃ loke 'paharaṇamāṇān,",
  "S04bsu016_u:2038": "alpecchatāsaṃtuṣṭiparamatāyāṃ sattvānniyojayamānān,",
  "S04bsu016_u:2039": "vyāpādāllokaṃ vinivartayamānān,",
  "S04bsu016_u:2040": "parasaṃtatiprasādane saṃniyojayamānān,",
  "S04bsu016_u:2041": "sarvadṛṣṭijālaṃ loke uddharamāṇān,",
  "S04bsu016_u:2042": "sarvavimatiprakārān vikirayamāṇān,",
  "S04bsu016_u:2043": "sarvasaṃdehakūṭān prapātayamānān,",
  "S04bsu016_u:2044": "sarvasaṃśayavicikitsātimiramapanayamānān,",
  "S04bsu016_u:2045": "dharmapravicayaṃ loke pravibhajamānān,",
  "S04bsu016_u:2046": "idaṃpratyayatāpratītyasamutpādamudīrayamāṇān,",
  "S04bsu016_u:2047": "svabhāvasatyanaye sattvānniyojayamānān,",
  "S04bsu016_u:2048": "sarvāvaraṇāni vinivartayamānān,",
  "S04bsu016_u:2049": "anāvaraṇanaye 'vatārayamāṇān,",
  "S04bsu016_u:2050": "buddhārthanayamudyotayamānān,",
  "S04bsu016_u:2051": "daśa diśo dharmadhātuṃ spharamāṇān sudhanaḥ śreṣṭhidārako 'paśyat //",
  "S04bsu016_u:2052": "nayanābhyāmasaṃkhyeyabuddhakṣetraparamāṇurajaḥsamāni sūryamaṇḍalaśatasahasrāṇi niścaritvā sarvamahānirayānavabhāsamānāni,",
  "S04bsu016_u:2053": "mahāndhakāraṃ loke vidhamanti,",
  "S04bsu016_u:2054": "mohatimiraṃ sattvānāmapanayamānāni,",
  "S04bsu016_u:2055": "śītanarakāpāyagatānāṃ sattvānāṃ śītaduḥkhaṃ praśamayamānāni,",
  "S04bsu016_u:2056": "mṛṇmayeṣu kṣetreṣu avadātavarṇāṃ prabhāṃ pramuñcamānāni,",
  "S04bsu016_u:2057": "suvarṇamayeṣu kṣetreṣu vaiḍūryavarṇāṃ prabhāṃ pramuñcamānāni,",
  "S04bsu016_u:2058": "vaidūryamayeṣu kṣetreṣu suvarṇavarṇāṃ prabhāṃ pramuñcamānāni,",
  "S04bsu016_u:2059": "rūpyamayeṣu kṣetreṣu suvarṇavarṇāṃ prabhāṃ pramuñcamānāni,",
  "S04bsu016_u:2060": "suvarṇamayeṣu kṣetreṣu sphaṭikavarṇāṃ prabhāṃ pramuñcamānāni,",
  "S04bsu016_u:2061": "sphaṭikamayeṣu kṣetreṣu suvarṇavarṇāṃ prabhāṃ pramuñcamānāni,",
  "S04bsu016_u:2062": "suvarṇamayeṣu kṣetreṣu musāragalvavarṇāṃ prabhāṃ pramuñcamānāni,",
  "S04bsu016_u:2063": "musāragalvamayeṣu kṣetreṣu suvarṇavarṇāṃ prabhāṃ pramuñcamānāni,",
  "S04bsu016_u:2064": "lohitamuktāmayeṣu kṣetreṣu suvarṇavarṇāṃ prabhāṃ pramuñcamānāni,",
  "S04bsu016_u:2065": "suvarṇaṃmayeṣu kṣetreṣu lohitamuktāvarṇāṃ prabhāṃ pramuñcamānāni,",
  "S04bsu016_u:2066": "aśmagarbhamayeṣu kṣetreṣu suvarṇavarṇāṃ prabhāṃ pramuñcamānāni,",
  "S04bsu016_u:2067": "suvarṇamayeṣu kṣetreṣu aśmagarbhavarṇāṃ prabhāṃ pramuñcamānāni,",
  "S04bsu016_u:2068": "indranīlamayeṣu kṣetreṣu sūryagarbhamaṇirājavarṇāṃ prabhāṃ pramuñcamānāni,",
  "S04bsu016_u:2069": "sūryagarbhamaṇirājaśarīreṣu kṣetreṣu indranīlamaṇirājavarṇāṃ prabhāṃ pramuñcamānāni,",
  "S04bsu016_u:2070": "lohitamuktāmayeṣu kṣetreṣu candrāṃśujālamaṇḍalagarbhamaṇirājavarṇāṃ prabhāṃ pramuñcamānāni,",
  "S04bsu016_u:2071": "candrāṃśujālamaṇḍalagarbhamaṇirājaśarīreṣu (Gv 72)",
  "S04bsu016_u:2072": "kṣetreṣu lohitamuktāvarṇāṃ prabhāṃ pramuñcamānāni,",
  "S04bsu016_u:2073": "ekaratnamayeṣu kṣetreṣu nānāratnavarṇāṃ prabhāṃ pramuñcamānāni,",
  "S04bsu016_u:2074": "nānāratnamayeṣu kṣetreṣu ekaratnavarṇāṃ prabhāṃ pramuñcamānāni,",
  "S04bsu016_u:2075": "evaṃ sarvabodhisattvaparṣanmaṇḍaleṣu aparimāṇasattvakāryaprayuktāni sarvasattvadharmadhātuṃ spharamāṇānyapaśyat sudhanaḥ śreṣṭhidārakaḥ //",
  "S04bsu016_u:2076": "bhrūvivarāntarādūrṇākośādasaṃkhyeyabuddhakṣetraparamāṇurajaḥsamān śaśāṅkakāyānniścaritvā sarvadevendrānabhibhavamānān,",
  "S04bsu016_u:2077": "kāmaratiṃ sarvaloke vinivartayamānān,",
  "S04bsu016_u:2078": "buddhadarśanaratimanuvartayamānān,",
  "S04bsu016_u:2079": "aparimāṇasattvavinayaprayuktān daśa diśo dharmadhātuṃ spharamāṇānapaśyat //",
  "S04bsu016_u:2080_0": "lalāṭādasaṃkhyeyabuddhakṣetraparamāṇurajaḥsamān mahābrahmaṇo niścaritvā praśānteryāpathān",
  "S04bsu016_u:2080_1": "brahmaghoṣamudīrayamāṇān sarvabuddhānadhyeṣyamāṇān sarvabuddhānabhiṣṭavamānān sarvabodhisattvān",
  "S04bsu016_u:2080_2": "praharṣayamāṇān aparimāṇasattvakāryaprayuktān daśa diśaḥ sarvadharmadhātuṃ spharamāṇān",
  "S04bsu016_u:2080_3": "sudhanaḥ śreṣṭhidārako 'paśyat //",
  "S04bsu016_u:2081_0": "śirasto 'saṃkhyeyabuddhakṣetraparamāṇurajaḥsamān bodhisattvānniścaritvā nānāvarṇasaṃsthānavibhūṣitaśarīratāṃ",
  "S04bsu016_u:2081_1": "saṃdarśayamānān anuvyañjanavicitragātratāṃ prabhāvayamānān anantamadhyaprabhāmaṇḍalameghān",
  "S04bsu016_u:2081_2": "pramuñcamānān sarvabuddhānāṃ pūrvabodhisattvacaryāmārabhya dāyakapratigrāhakavastuparityāgaprakārameghān",
  "S04bsu016_u:2081_3": "sarvaromavivarebhyo niścārayamāṇān nānāpāramitāsaṃprayuktān pūrvayogasamudrān saṃdarśayamānān",
  "S04bsu016_u:2081_4": "dānacaryāṃ lokasya saṃvarṇayamānān mātsaryamalaṃ vinivartayamānān sarvagrāhotsarge",
  "S04bsu016_u:2081_5": "sattvānniyojayamānān,",
  "S04bsu016_u:2082": "vicitrasarvaratnālaṃkārālaṃkṛtaṃ lokamadhitiṣṭhamānān,",
  "S04bsu016_u:2083": "dānapāramitāyāṃ sattvān pratiṣṭhāpya pariṣkāravaśitāyāṃ pratiṣṭhāpayamānān,",
  "S04bsu016_u:2084": "sarvalakṣaṇaguṇān saṃvarṇayamānān,",
  "S04bsu016_u:2085": "buddhalakṣaṇasaṃbhave hetumupadiśyamānānapaśyat /",
  "S04bsu016_u:2086": "asaṃkhyeyabuddhakṣetraparamāṇurajaḥsamāṃśca bodhisattvānniścaritvā śīlapāramitāṃ saṃvarṇayamānān,",
  "S04bsu016_u:2087": "sarvabuddhānāṃ śīlapāramitāsaṃprayuktān pūrvayogasamudrān sarvaromavivarebhyaḥ saṃdarśayamānān,",
  "S04bsu016_u:2088": "sarvasattvān sarvalokagativiṣayebhyo vimukhīkṛtya tathāgataviṣayābhimukhīkurvāṇān,",
  "S04bsu016_u:2089": "kāmalokaṃ vijugupsamānān,",
  "S04bsu016_u:2090": "viparyāsapaṭalaṃ loke vikiramāṇān,",
  "S04bsu016_u:2091": "vitathaparikalpān praśamayitvā bodhisattvaśīle saṃniyojayamānān,",
  "S04bsu016_u:2092": "mahākaruṇāśīlaṃ saṃvarṇayitvā tathāgataśīlapratilambhāya buddhamārgapratipattiśīle sattvān pratiṣṭhāpayamānān,",
  "S04bsu016_u:2093": "svapnopamāṃ bhavagatiṃ sattvānāṃ prabhāvayitvā svapnavidhisamavasaraṇatāyai viṣayaparigrahakleśavaśitāyāṃ sattvān pratiṣṭhāpayamānānapaśyat /",
  "S04bsu016_u:2094": "asaṃkhyeyabuddhakṣetraparamāṇurajaḥsamāṃśca bodhisattvānniścarya suvarṇavarṇacchavitāṃ loke 'bhidyotayamānān,",
  "S04bsu016_u:2095": "akrodhānupāyāsatāyāmakhiladuṣṭāvinaṣṭāpratihatacittāyāṃ sattvān pratiṣṭhāpayamānān,",
  "S04bsu016_u:2096": "sarvatiryagyonigatisamucchedāya sarvaromamukhebhyaḥ kṣāntipāramitāsaṃprayuktān tathāgatapūrvayogameghānniścārayamāṇān,",
  "S04bsu016_u:2097": "kṣāntibale sattvān pratiṣṭhāpayamānān,",
  "S04bsu016_u:2098": "dharmavaśitāyāṃ sattvānavabhāsayamānānapaśyat /",
  "S04bsu016_u:2099": "asaṃkhyeyabuddhakṣetraparamāṇurajaḥsamāṃśca bodhisattvānniścarya anantabodhisattvavīryabalaṃ saṃdarśayamānān,",
  "S04bsu016_u:2100": "sarvajñatārambhāvivartyabalena (Gv 73)",
  "S04bsu016_u:2101": "sarvasattvaśrutasāgaraparyeṣṭiparikhedatāṃ saṃvarṇayamānān,",
  "S04bsu016_u:2102": "sarvatathāgatapūjopasthāne sattvānniyojayamānān,",
  "S04bsu016_u:2103": "sarvaduḥkhaskandhavinivartanamahāvīryārambhe sattvān pratiṣṭhāpayamānān,",
  "S04bsu016_u:2104": "vīryapāramitāpratisaṃyuktān pūrvayogameghān sarvaśarīrānniścārayamāṇān,",
  "S04bsu016_u:2105": "bodhisattvavīryapāramitācaryāṃ saṃdarśayamānān,",
  "S04bsu016_u:2106": "kausīdyaparvatān sattvānāṃ vikiramāṇān,",
  "S04bsu016_u:2107": "vīryapāramitāyāṃ sattvān pratiṣṭhāpayamānān,",
  "S04bsu016_u:2108": "karmavaśitāyāṃ lokaṃ viniyojayamānān adhiṣṭhānaprayuktānapaśyat /",
  "S04bsu016_u:2109": "asaṃkhyeyabuddhakṣetraparamāṇurajaḥsamāṃśca bodhisattvānniścaritvā bodhisattvānusmṛtipathe sattvān pratiṣṭhāpayamānān,",
  "S04bsu016_u:2110": "sarvāvaraṇanivaraṇatimiraṃ vidhamamānān,",
  "S04bsu016_u:2111": "sarvamadapramādāt sattvān vinivartayamānān,",
  "S04bsu016_u:2112": "apramādadharme pratiṣṭhāpayamānān,",
  "S04bsu016_u:2113": "stambhasaṃrambhamānadhvajānprapātayamānān,",
  "S04bsu016_u:2114": "buddhadhyānāṅgasāgaramudīrayamānān,",
  "S04bsu016_u:2115": "dhyānapāramitāṃ loke saṃvarṇayamānān,",
  "S04bsu016_u:2116": "dhyānapāramitāpratisaṃyuktān pūrvayogameghān sarvaromavivarebhyo niścārayamāṇān,",
  "S04bsu016_u:2117": "cittavaśitāyāṃ sattvān pratiṣṭhāpayamānān,",
  "S04bsu016_u:2118": "kṣaṇe kṣaṇe dharmadhātuṃ spharamāṇānapaśyat /",
  "S04bsu016_u:2119": "asaṃkhyeyabuddhakṣetraparamāṇurajaḥsamāṃśca bodhisattvānniścaritvā buddhadharmaparyeṣṭisaṃprayuktān pūrvayogameghān sarvaromavivarebhyo niścārayamāṇān,",
  "S04bsu016_u:2120": "sarvasvarāṅgasāgararūtaiḥ prajñāpāramitāmeghānnigarjamānān,",
  "S04bsu016_u:2121": "samyagdṛṣṭividyutaṃ niścārayamāṇān,",
  "S04bsu016_u:2122": "dharmasvabhāvarutaghoṣān ravamāṇān,",
  "S04bsu016_u:2123": "ātmadṛṣṭiparvatakūṭānisattvānāṃ pradāryamāṇān,",
  "S04bsu016_u:2124": "sarvadṛṣṭiśalyānyuddharamāṇān,",
  "S04bsu016_u:2125": "kāṅkṣāvimatimativicikitsātimiraṃ vidhamamānān,",
  "S04bsu016_u:2126": "adhimuktivaśitāṃ saṃvarṇayamānān,",
  "S04bsu016_u:2127": "cittakṣaṇe cittakṣaṇe dharmadhātuṃ spharamāṇānapaśyat /",
  "S04bsu016_u:2128": "asaṃkhyeyabuddhakṣetraparamāṇurajaḥsamāṃśca bodhisattvānniścaritvā sarvabuddhopāyakauśalyanayamaṇḍalaṃ prabhāvayamānān,",
  "S04bsu016_u:2129": "upāyakauśalyapratisaṃyuktān pūrvayogameghān sarvaromavivarebhyo niścārayamāṇān,",
  "S04bsu016_u:2130": "upayakauśalyacaryāṃ loke prabhāvayamānān,",
  "S04bsu016_u:2131": "mahāyānaniryāṇamabhidyotayamānān,",
  "S04bsu016_u:2132": "sarvabuddhamaṇḍalaṃ saṃvarṇayamānān,",
  "S04bsu016_u:2133": "saṃsāranirvāṇāsaṃbhinnāṃ bodhisattvacaryāṃ saṃvarṇayamānān,",
  "S04bsu016_u:2134": "darśayamānān,",
  "S04bsu016_u:2135": "bodhisattvopāyakauśalyapāramitāyāṃ sattvān pratiṣṭhāpayamānān,",
  "S04bsu016_u:2136": "sarvabodhisattvopapattivaśitāmaṇḍalaṃ loke nidarśayamānān,",
  "S04bsu016_u:2137": "cittotpāde dharmadhātu spharamāṇānapaśyat /",
  "S04bsu016_u:2138": "asaṃkhyeyabuddhakṣetraparamāṇurajaḥsamāṃśca bodhisattvānniścaritvā sarvatathāgatanāmasamudrameghān sarvaromavivarebhyo nigarjamānān,",
  "S04bsu016_u:2139": "sarvabodhisattvapraṇidhānapāramitāpariśuddhisaṃprayuktān pūrvayogameghān sarvaromamukhamaṇḍalebhyaḥ pramuñcamānān,",
  "S04bsu016_u:2140": "praṇidhānapāramitāṃ saṃvarṇayamānān,",
  "S04bsu016_u:2141": "sarvabodhisattvavaśitāsu sattvān pratiṣṭhāpayamānān,",
  "S04bsu016_u:2142": "aparāntakoṭyāviddhaṃ mahāpraṇidhānarathacakraṃ sarvadharmānusaraṇaṃ sarvakleśavinivartanamajñānaparvatavikiraṇaṃ loke prabhāvayamānān,",
  "S04bsu016_u:2143": "nānāpraṇidhānavikurvitaiḥ cittakṣaṇe cittakṣaṇe dharmadhātuṃ spharamāṇānapaśyat /",
  "S04bsu016_u:2144": "asaṃkhyeyabuddhakṣetraparamāṇurajaḥsamāṃśca bodhisattvānniścaritvā bodhisattvabalamavabhāsayamānān,",
  "S04bsu016_u:2145": "bodhisattvabalapariniṣpattirutaṃ pramuñcamānān,",
  "S04bsu016_u:2146": "balapāramitāpariniṣpattisaṃbhavapūrvayogameghān sarvaromavivarebhyo niścārayamāṇān,",
  "S04bsu016_u:2147": "sarvamāraparapravādyanavamṛdyabalaṃ saṃdarśayamānān,",
  "S04bsu016_u:2148": "sarvacakravālavajraparvataśarīropanipātātmabhedyabalaṃ prabhāvayamānān, (Gv 74)",
  "S04bsu016_u:2149": "sarvakalpoddāhāgnisāgarasaṃvāsaśarīrānuddayotabalaṃ saṃdarśayamānān,",
  "S04bsu016_u:2150": "gaganatale sarvalokadhātuprasarapāṇitalasaṃdhāraṇabalatāṃ saṃdarśayamānān,",
  "S04bsu016_u:2151": "cittakṣaṇe cittakṣaṇe ṛddhivaśitāyāṃ sattvān pratiṣṭhāpayamānān dharmadhātuspharaṇāpratiprasrabdhānapaśyat /",
  "S04bsu016_u:2152": "asaṃkhyeyabuddhakṣetraparamāṇurajaḥsamāṃśca bodhisattvān niścaritvā sattvānāṃ jñānamaṇḍalaṃ dyotayamānān,",
  "S04bsu016_u:2153": "jñānaparimitāpariśuddhisaṃprayuktān pūrvayogameghān sarvaromavivarebhyaḥ pramuñcamānān,",
  "S04bsu016_u:2154": "sarvabuddhaguṇajñānābhijñāvatīṃ jñānabhūmiṃ loke prabhāvayamāṇān,",
  "S04bsu016_u:2155": "sarvabuddhasaṃjñābhijñāvatīṃ jñānabhūmiṃ saṃdarśayamānān,",
  "S04bsu016_u:2156": "sarvapraṇidhyabhinirhārābhijñānābhijñāvatīṃ jñānabhūmiṃ paridīpayamānān,",
  "S04bsu016_u:2157": "sarvasattvasaṃgrahapraṇidhyabhinirhārajñānābhijñāvatīṃ jñānabhūmiṃ vikhyāpayamānān,",
  "S04bsu016_u:2158": "sarvasattvanairātmyāsvabhāvāvatārābhijñāvatīṃ jñānabhūmiṃ vikhyāpayamānān,",
  "S04bsu016_u:2159": "sarvasattvacittasāgaravyavalokanābhijñāvatīṃ jñānabhūmiṃ prakāśayamānān,",
  "S04bsu016_u:2160": "sarvasattvendriyavicayajñānābhijñāvatīṃ jñānabhūmiṃ pravibhajamānān,",
  "S04bsu016_u:2161": "sarvasattvāśayādhimuktivyavalokanajñānābhijñāvatīṃ jñānabhūmiṃ saṃvarṇayamānān,",
  "S04bsu016_u:2162": "sarvasattvakarmasāgarāvatārābhijñāvatīṃ jñānabhūmiṃ vivaramāṇān,",
  "S04bsu016_u:2163": "sarvasattvapraṇidhānasāgarāvatārajñānābhijñāvatīṃ jñānabhūmiṃ saṃdarśyaṃ jñānapāramitāyāṃ sattvān pratiṣṭhāpayamānān,",
  "S04bsu016_u:2164": "cittakṣaṇe cittakṣaṇe dharmadhātuṃ spharamāṇān sudhanaḥ śreṣṭhidārako 'paśyat //",
  "S04bsu016_u:2165_0": "mūrdhata uṣṇīṣavivarādasaṃkhyeyabuddhakṣetraparamāṇurajaḥsamāṃstathāgatavigrahān",
  "S04bsu016_u:2165_1": "varalakṣaṇānuvyañjanaviśuddhayalaṃkārān prataptajāmbūnadakanakaparvatanirbhāsān sarvadaśadikpratāpanāpramāṇadīptaprabhāmaṇḍaladharmadhātunayaspharaṇaghoṣān",
  "S04bsu016_u:2165_2": "anantamadhyabuddhavikurvitasaṃdarśanān sarvajagadasaṃbhinnadharmameghānabhipravarṣamāṇān,",
  "S04bsu016_u:2166": "yaduta bodhimaṇḍavaragatānāṃ bodhisattvānāṃ samantadharmadhātutalabhedābhimukhajñānameghaṃ nāma dharmameghavarṣamabhipravarṣamāṇān,",
  "S04bsu016_u:2167": "abhiṣekaprāptānāṃ bodhisattvānāṃ samantatalameghaṃ nāma dharmameghavarṣamabhipravarṣamāṇān,",
  "S04bsu016_u:2168": "mahādharmayauvarājyābhiṣiktānāṃ bodhisattvānāṃ samantamukhapraveśaṃ nāma dharmameghavarṣamabhipravarṣamāṇān,",
  "S04bsu016_u:2169": "kumārabhūtānāṃ bodhisattvānāṃ samantavyūhaṃ nāma dharmameghavarṣamabhipravarṣamāṇān,",
  "S04bsu016_u:2170": "avivartyānāṃ bodhisattvānāṃ mahākarūṇādṛḍhakūṭaṃ nāma dharmameghavarṣamabhipravarṣamāṇān,",
  "S04bsu016_u:2171": "śuddhādhyāśayānāṃ bodhisattvānāṃ sarvadharmasvabhāvabhedajñānavajraṃ nāma dharmameghavarṣamabhipravarṣamāṇān,",
  "S04bsu016_u:2172": "pūrvayogasaṃpannānāṃ bodhisattvānāṃ samantajagatsaṃgrahavyūhaṃ nāma dharmameghavarṣamabhipravarṣamāṇān,",
  "S04bsu016_u:2173": "janmajānāṃ bodhisattvānāṃ tryadhvatathāgataparṣanmaṇḍalābhimukhavijñaptimeghaṃ nāma dharmameghavarṣamabhipravarṣamāṇān,",
  "S04bsu016_u:2174": "yogācārāṇāṃ bodhisattvānāṃ sarvadharmasvabhāvatalanirghoṣaṃ nāma dharmameghavarṣamabhipravarṣamāṇān,",
  "S04bsu016_u:2175": "ādikarmikāṇāṃ bodhisattvānāṃ mahākaruṇānayopāyagarbhameghasaṃbhavaṃ nāma dharmameghavarṣamabhipravarṣamāṇān,",
  "S04bsu016_u:2176": "prathamacittotpādikānāṃ bodhisattvānāṃ pragraha kośopacayagarbhaṃ nāma dharmameghavarṣamabhipravarṣamāṇān,",
  "S04bsu016_u:2177": "udārādhimuktikānāṃ bodhisattvānāmakṣayavimokṣatathāgatapraṇidhipragrahakośaṃ nāma dharmameghavarṣamabhipravarṣamāṇān,",
  "S04bsu016_u:2178": "rūpāvacarāṇāṃ sattvānāṃ samantatalākṣayakośaṃ nāma dharmameghavarṣamabhipravarṣamāṇān,",
  "S04bsu016_u:2179": "brahmakāyikānāṃ devānāmapramāṇanayasāgaranigarjitaghoṣaṃ (Gv 75)",
  "S04bsu016_u:2180": "nāma dharmameghavarṣamabhipravarṣamāṇān,",
  "S04bsu016_u:2181": "vaśavartināṃ devānāṃ balasaṃbhavadharmopakaraṇākṣayakośaṃ nāma dharmameghavarṣamabhipravarṣamāṇān,",
  "S04bsu016_u:2182": "mārakāyikānāṃ devānāṃ citradhvajasarvajñatāsaṃbhārasaṃmārjanaghoṣaṃ nāma dharmameghavarṣamabhipravarṣamāṇān,",
  "S04bsu016_u:2183": "nirmāṇaratīnāṃ devānāṃ jñānaratnavicitradhuraṃ nāma dharmameghavarṣamabhipravarṣamāṇān,",
  "S04bsu016_u:2184": "tuṣitānāṃ devānāṃ bodhisattvapraṇidhivicitradhvajaṃ nāma dharmameghavarṣamabhipravarṣamāṇān,",
  "S04bsu016_u:2185": "yāmānāṃ devānāṃ sarvatathāgatānusmṛtikośaṃ nāma dharmameghavarṣamabhipravarṣamāṇān,",
  "S04bsu016_u:2186": "śakradevendrabhavaneṣu tathāgatadarśanaprītivegasaṃbhavaṃ nāma dharmameghavarṣamabhipravarṣamāṇān,",
  "S04bsu016_u:2187": "yakṣendrabhavaneṣu dharmadhātugaganatathāgatavikurvitaspharaṇameghaṃ nāma dharmameghavarṣamabhipravarṣamāṇān,",
  "S04bsu016_u:2188": "gandharvendrabhavaneṣu sarvatathāgatadharmasaṃgītinirghoṣaṃ nāma dharmameghavarṣamabhipravarṣamāṇān,",
  "S04bsu016_u:2189": "asurendrabhavaneṣu jñānanayavajramaṇḍalaṃ nāma dharmameghavarṣamabhipravarṣamāṇān,",
  "S04bsu016_u:2190": "garuḍendrabhavaneṣu sarvatathāgatasaṃbhavopāyameghaṃ nāma dharmameghavarṣamabhipravarṣamāṇān,",
  "S04bsu016_u:2191": "kinnarendrabhavaneṣu sarvadharmameghasaṃgītinirghoṣaṃ nāma dharmameghavarṣamabhipravarṣamāṇān,",
  "S04bsu016_u:2192": "nāgendrabhavaneṣu",
  "S04bsu016_u:2193": "bodhisattvavikurvitanirghoṣabhavagatyudvegasaṃbhavaṃ nāma dharmameghavarṣamabhipravarṣamāṇān,",
  "S04bsu016_u:2194": "mahoragendrabhavaneṣu prītisāgaravivardhanavegaṃ nāma dharmameghavarṣamabhipravarṣamāṇān,",
  "S04bsu016_u:2195": "manuṣyalokeṣu sarvajagadviśeṣajñānaviṣayaṃ nāma dharmameghavarṣamabhipravarṣamāṇān,",
  "S04bsu016_u:2196": "narakalokeṣu sarvasaṃsāraduḥkhapraśāntanirghoṣāryamārgavacanādhārālaṃkāraṃ nāma dharmameghavarṣamabhipravarṣamāṇān,",
  "S04bsu016_u:2197": "tiryagyoniṣu anavadyakarmapathapratipattinirghoṣatathāgatānusmṛtimeghamaṇḍalaśarīraṃ nāma dharmameghavarṣamabhipravarṣamāṇān,",
  "S04bsu016_u:2198": "yāmalaukikeṣu sarvatathāgatapāramitānirnādasarvasattvatyāgacittasaṃbhavaṃ nāma dharmameghavarṣamabhipravarṣamāṇān,",
  "S04bsu016_u:2199": "vinipatiteṣu sattveṣu sarvaduḥkhopaśamapratilābhasamāśvāsanasvaranirghoṣaṃ nāma dharmameghavarṣamabhipravarṣamāṇān,",
  "S04bsu016_u:2200": "sarvadharmadhātuṃ spharamāṇān sudhanaḥ śreṣṭhidārako 'paśyat //",
  "S04bsu016_u:2201_0": "sarvaromamukhebhyaśca ekaikasmādromavivarādasaṃkhyeyabuddhakṣetraparamāṇurajaḥsamāni",
  "S04bsu016_u:2201_1": "raśmijālamaṇḍalāni niścaritvā asaṃkhyeyabalarūpāvartavyūhān asaṃkhyeyavicitrakāryapratyupasthānāni",
  "S04bsu016_u:2201_2": "daśa diśo dharmadhātuṃ spharamāṇānyapaśyat /",
  "S04bsu016_u:2202": "yaduta kutaścidromamukharaśmijālamaṇḍalādvimaladānacaryāsarvasvaparityāgavikurvitamapaśyat /",
  "S04bsu016_u:2203": "kutaścidromamukharaśmijālamaṇḍalātsarvatryadhvabodhisattvaśīlavratasamādānākalpamaṇḍalavikurvitamapaśyat /",
  "S04bsu016_u:2204_0": "kutaścidromamukharaśmijālamaṇḍalātsarvabodhisattvakṣānticaryārūpatryadhvaprāptānāṃ",
  "S04bsu016_u:2204_1": "bodhisattvānāṃ hastapādottamāṅgacchedādhivāsanavikurvitaṃ pāṇidaṇḍaśasraśarīropanipātādhivāsanavikurvitaṃ",
  "S04bsu016_u:2204_2": "sarvaśarīrabhedanahṛdayanayanoddharaṇādhivāsanavikurvitapaśyat /",
  "S04bsu016_u:2205_0": "yairapyanyaistryadhvaprāptabodhisattvavikalpitātmabhāvaiḥ sarvajñatādharmaparyeṣṭinidānaṃ",
  "S04bsu016_u:2205_1": "sarvakāyikacaitasikaprapīḍitānyaṅgapratyaṅgacchedanāni mahākarūṇāprapīḍitairadhivāsitāni",
  "S04bsu016_u:2205_2": "marṣitāni adhyupekṣitāni,",
  "S04bsu016_u:2206": "tānyapi sarvabodhisattvakṣānticaryāvikurvitapratibimbarūpāṇyapaśyat /",
  "S04bsu016_u:2207_0": "kutaścidromamukharaśmijālamaṇḍalātsarvabodhisattvavīryacaryādhimātratāvibhaktarūpāṇyatītānāgatapratyutpannāni",
  "S04bsu016_u:2207_1": "bodhisattvavikurvitāni lokasaṃkampanasāgarasaṃkṣobhanasattvasaṃvejanasarvatīrthyasaṃtrāsanamāramaṇḍalavidrāvaṇadharmadigdyotanamahābodhisattvavikramavikurvitānyapaśyat /",
  "S04bsu016_u:2208_0": "(Gv 76) kutaścidromamukharaśmijālamaṇḍalād yāni sarvabodhisattvacaryānirūpaṇāni yānyātmabhāvopādānāni",
  "S04bsu016_u:2208_1": "ye kulopapattiparigrahāya rūpakāya pariniṣpattaye ye kalyāṇamitrānuśāsanīparigrahāḥ,",
  "S04bsu016_u:2209": "yāni kalyāṇamitropadeśapratipattisthānāni,",
  "S04bsu016_u:2210": "yāni tathāgatadhyānāṅgapariniṣpattyanurūpavihārabhavanavimānajanapadagirikandarāṇi,",
  "S04bsu016_u:2211": "yāni ṛṣiśarīrāṇi,",
  "S04bsu016_u:2212": "yaistāni dhyānāṅgāni niṣpāditāni,",
  "S04bsu016_u:2213": "yāni nṛpādhipatyāni,",
  "S04bsu016_u:2214": "yāni naiṣkramyamukhāni,",
  "S04bsu016_u:2215": "ye vratasamādānākalperyāpathāḥ,",
  "S04bsu016_u:2216": "tatsarvaṃ sudhanaḥ śreṣṭhidārako 'paśyat //",
  "S04bsu016_u:2217": "kutaścidromamukharaśmijālamaṇḍalāt prajñāpāramitācaryāvihārasarvadharmaparyeṣṭisaṃprayuktān kāyaparigrahānapaśyat /",
  "S04bsu016_u:2218_0": "yaiḥ kāyairekaikaṃdharmapadaṃ sarvāstiparityāgitayā sarvasattvānāmantikātparyeṣitaṃ",
  "S04bsu016_u:2218_1": "sarvopasthānaparicaryāsarvakalyāṇamitrasakāśātparyeṣitaṃ śraddhāgauravanirjātena",
  "S04bsu016_u:2218_2": "ca kāyapramāṇena tathāgatasakāśātparyeṣitam,",
  "S04bsu016_u:2219": "yathā caikatvaṃ dharmapadaṃ tathā sarvadharmapadāni prajñāpāramitāpratisaṃyuktāni yāni sarvajagadupapattipratibhāsaiḥ kāyaiḥ paryeṣitāni,",
  "S04bsu016_u:2220": "tatsarvaṃ sudhanaḥ śreṣṭhidārakaḥ ekaikasmādromamukharaśmijālamaṇḍalādapaśyat /",
  "S04bsu016_u:2221": "kutaścidromamukharaśmijālamaṇḍalātsarvabodhisattvaparipākopāyasattvagatisamudraprasaritān sarvasattvasaṃgrahaprayogānapaśyat /",
  "S04bsu016_u:2222": "ekaikaṃ ca sattvaṃ sarvasattvakāyasadṛśairātmabhāvopacāramukhaiḥ pūrvātmabhāvopādānairupāyakauśalyacaryāprayuktaiḥ saṃgṛhyamāṇaṃ tata ekaikasmādromamukharaśmijālamaṇḍalādapaśyat /",
  "S04bsu016_u:2223": "kutaścidromamukharaśmijālamaṇḍalāt yā bhagavataḥ pūrvasarvakalpapraṇidhyabhinirhāracaryā sarvasattvaparipākapraṇidhyabhinirhāracaryā sarvakṣetrapariśuddhipraṇidhyabhinirhāracaryā,",
  "S04bsu016_u:2224": "yāni ca sarvapraṇidhyabhinirhāramaṇḍalāni teṣu teṣu tathāgatapādamūleṣu abhinirhṛtāni sarvasaṃsāradoṣāṇāṃ tasya tasya saṃsāradoṣasya pratipakṣeṇa,",
  "S04bsu016_u:2225": "tatsarvaṃ sudhanaḥ śreṣṭhidārakastata ekaikasmādromamukharaśmijālamaṇḍalādapaśyat /",
  "S04bsu016_u:2226": "kutaścidromamukharaśmijālamaṇḍalātsarvabalapāramitācaryāsaṃprayuktān pūrvayogasamudrānapaśyat /",
  "S04bsu016_u:2227": "kutaścidromamukharaśmijālamaṇḍalātsarvajñānacaryāvicārasaṃprayuktānajñānanidrāprasuptasattvaprabodhanaśarīrān pūrvayogasamudrānapaśyat //",
  "S04bsu016_u:2228": "atha khalu sudhanaḥ śreṣṭhidārakaḥ sāradhvajaṃ bhikṣuṃ tathā samāhitamupanidhyāyantamupaparīkṣamāṇaḥ,",
  "S04bsu016_u:2229": "tatsamādhivimokṣamaṇḍalamanusmaran,",
  "S04bsu016_u:2230": "tāmacintyāṃ bodhisattvasamādhivṛṣabhitāmanuvicintayan,",
  "S04bsu016_u:2231": "tamacintyaṃ sattvārthanayasāgaramavataran,",
  "S04bsu016_u:2232": "tadacintyaṃ samantasrotābhimukhavyūhābhisaṃskāramukhamanusaran,",
  "S04bsu016_u:2233": "adhimucyamānaḥ,",
  "S04bsu016_u:2234": "taddharmadhātuvyūhaviśuddhijñānamukhamavataran,",
  "S04bsu016_u:2235": "tadbuddhādhiṣṭhānaṃ saṃpratīcchan,",
  "S04bsu016_u:2236": "jñānaṃ nistīrayamāṇaḥ,",
  "S04bsu016_u:2237": "tadbodhisattvavaśitābalaṃ saṃjanayan,",
  "S04bsu016_u:2238": "tadbodhisattvapraṇidhibalaṃ dṛḍhīkurvāṇaḥ,",
  "S04bsu016_u:2239": "tadbodhisattvacaryābalaṃ vistārayan,",
  "S04bsu016_u:2240": "sāradhvajasya bhikṣoḥ purataḥ ekamapi rātriṃdivasamatināmayati,",
  "S04bsu016_u:2241": "dvāvapi,",
  "S04bsu016_u:2242": "saptāpi rātriṃdivāni purato 'tināmayati,",
  "S04bsu016_u:2243": "ardhamāsamapi,",
  "S04bsu016_u:2244": "māsadvayamapi,",
  "S04bsu016_u:2245": "yāvat ṣaḍapi māsān ṣaḍ vā rātriṃdivāni sāradhvajasya bhikṣoḥ purato 'tināmayati /",
  "S04bsu016_u:2246": "tataḥ ṣaṇṇāṃ māsānāṃ ṣaṇṇāṃ ca rātriṃdivānāmatyayena sāradhvajo bhikṣustasmātsamādhervyutthitaḥ /",
  "S04bsu016_u:2247": "sudhana āha - āścaryaṃ batedam,",
  "S04bsu016_u:2248": "ārya,",
  "S04bsu016_u:2249": "yāvadgambhīra eṣa (Gv 77) samādhiḥ /",
  "S04bsu016_u:2250_0": "yāvadvipulo yāvadapramāṇaviṣayo yāvadacintyavikurvitavyūhaḥ yāvadatulyālokaḥ yāvadasaṃkhyeyavyūhaḥ",
  "S04bsu016_u:2250_1": "yāvadasaṃhāryagocaraḥ yāvadasaṃbhinnaviṣayaḥ yāvatsamadigvirocanaḥ yāvadapramāṇasattvārthaprayoga eṣa samādhiḥ,",
  "S04bsu016_u:2251": "yatra hi nāma evaṃ sarvasattvānāmaparimāṇaduḥkhaskandhavyupaśamāya pratyupasthitaḥ,",
  "S04bsu016_u:2252": "yaduta dāridryaduḥ khaskandhavyupaśamārthena pratyupasthitaḥ /",
  "S04bsu016_u:2253_0": "narakagativyupacchedanārthena tiryagyonigatiparitrāṇārthena sarvākṣaṇagatidvārapithanārthena",
  "S04bsu016_u:2253_1": "svargagatyupanayanārthena devamanuṣyaratisukhasaṃbhavārthena dhyānaviṣayaratyanubhavārthena",
  "S04bsu016_u:2253_2": "saṃskṛtāvacarasukhasaṃvardhanārthena traidhātukaniḥsaraṇamukhasaṃdarśanārthena pratyupasthitaḥ /",
  "S04bsu016_u:2254": "bodhicittasaṃbhavahetuparidīpanārthena pratyupasthitaḥ /",
  "S04bsu016_u:2255_0": "puṇyajñānasaṃbhārasaṃbhavahetusaṃvardhanārthena vipulamahākaruṇāvegavivardhanārthena",
  "S04bsu016_u:2255_1": "mahāpraṇidhānabalasaṃjananārthena bodhisattvamārgāvabhāsapratilambhārthena mahāpāramitāyānavyūhārthena",
  "S04bsu016_u:2255_2": "mahāyānaviśeṣāvatārābhinirhārārthena samantabhadracaryājñānāvalokārthena bodhisattvabhūmijñānālokapratilābhārthena",
  "S04bsu016_u:2255_3": "sarvabodhisattvapraṇidhicaryāniryāṇavyūhaviśuddhisamudāgamārthena",
  "S04bsu016_u:2256": "sarvajñaviṣayākramaṇādhiṣṭhānārthena pratyupasthitaḥ /",
  "S04bsu016_u:2257": "ko nāma ārya eṣa samādhiḥ?",
  "S04bsu016_u:2258": "āha - asti kulaputra,",
  "S04bsu016_u:2259": "samantacakṣurupekṣāpratilabdhā nāma prajñāpāramitā /",
  "S04bsu016_u:2260": "tadāloka eṣa samādhiḥ samantamukhaviśuddhivyūho nāma /",
  "S04bsu016_u:2261_0": "etasya kulaputra samantacakṣurupekṣāpratilabdhaprajñāpāramitālokanirjātasya samantamukhaviśuddhivyūhasya",
  "S04bsu016_u:2261_1": "samādheḥ subhāvitatvātsamantamukhaviśuddhivyūhapūrvaṃgamāni paripūrṇāni daśa samādhyasaṃkhyeyaśatasahasrāṇyājāyante /",
  "S04bsu016_u:2262": "āha - etāvatparamaḥ ārya asya samādherviṣayaḥ?",
  "S04bsu016_u:2263": "āha - etaṃ kulaputra samādhiṃ samāpannasya adhiṣṭhānaṃ lokadhātuvijñaptiṣu /",
  "S04bsu016_u:2264": "adhiṣṭhānaṃ lokadhātvavatāreṣu /",
  "S04bsu016_u:2265": "adhiṣṭhānaṃ lokadhātuvikrameṣu /",
  "S04bsu016_u:2266": "adhiṣṭhānaṃ lokadhātupratimaṇḍaleṣu /",
  "S04bsu016_u:2267": "adhiṣṭhānaṃ lokadhātuparikarmasu /",
  "S04bsu016_u:2268": "adhiṣṭhānaṃ lokadhātupariśodhaneṣu /",
  "S04bsu016_u:2269": "adhiṣṭhānaṃ buddhadarśanavijñaptiṣu /",
  "S04bsu016_u:2270": "adhiṣṭhānaṃ buddhamāhātmyapratyavekṣāyām /",
  "S04bsu016_u:2271": "adhiṣṭhānaṃ buddhavikurvitajñānatāyām /",
  "S04bsu016_u:2272": "adhiṣṭhānaṃ buddhabalāvatārānugameṣu /",
  "S04bsu016_u:2273": "adhiṣṭhānaṃ buddhaguṇasamudrāvataraṇatāsu /",
  "S04bsu016_u:2274": "adhiṣṭhānaṃ buddhadharmameghasaṃpratīcchanatāsu /",
  "S04bsu016_u:2275": "adhiṣṭhānaṃ sarvabuddhadharmacakrapravartanāsaṃbhedajñānānugameṣu /",
  "S04bsu016_u:2276": "adhiṣṭhānaṃ buddhaparṣaṇḍalasamudrāvataraṇāvagāhanatāsu /",
  "S04bsu016_u:2277": "adhiṣṭhānaṃ daśadikpraveśānusaraṇatāsu /",
  "S04bsu016_u:2278": "adhiṣṭhānaṃ buddhadharmadeśanānuvilokaneṣu /",
  "S04bsu016_u:2279": "adhiṣṭhānaṃ buddhadiganulokanatāsu /",
  "S04bsu016_u:2280": "adhiṣṭhānaṃ mahākaruṇādigavijahanatāsu /",
  "S04bsu016_u:2281": "adhiṣṭhānaṃ maitrīdikspharaṇatāsu /",
  "S04bsu016_u:2282": "adhiṣṭhānaṃ buddhadarśanadigavatārātṛptiṣu /",
  "S04bsu016_u:2283": "adhiṣṭhānaṃ sarvasattvasamudrāvatārānugameṣu /",
  "S04bsu016_u:2284": "adhiṣṭhānaṃ sarvasattvendriyasamudrajñānānugameṣu /",
  "S04bsu016_u:2285": "adhiṣṭhānaṃ sarvasattvendriyasaṃbhedajñāneṣu /",
  "S04bsu016_u:2286": "etamahaṃ kulaputra prajñāpāramitāvihāraṃ jānāmi /",
  "S04bsu016_u:2287_0": "kiṃ mayā śakyaṃ prajñāpāramitāvihārasāgarāvatīrṇānāṃ dharmadhātuviṣayamativiśuddhānāṃ",
  "S04bsu016_u:2287_1": "sarvadharmagatyanusṛtijñānināṃ vipulabuddhyapramāṇaviṣayaspharaṇānāṃ mahādhāraṇyavabhāsavaśavartināṃ",
  "S04bsu016_u:2287_2": "sarvasamādhimaṇḍalālokasupariśuddhānāmabhijñāvikurvitavṛṣabhitāniryātānāmakṣayapratisaṃvitsāgarāvatīrṇānāṃ",
  "S04bsu016_u:2287_3": "bhūmigarbhamadhuranirghoṣāṇāṃ sarvajagatpratiśaraṇabhūtānāṃ bodhisattvānāṃ caryā jñātum,",
  "S04bsu016_u:2288": "guṇān vā vaktum,",
  "S04bsu016_u:2289": "gocaro vā nidarśayitum, (Gv 78)",
  "S04bsu016_u:2290": "viṣayo vā prabhāvayitum,",
  "S04bsu016_u:2291": "mahāpraṇidhānabalaṃ vā saṃvarṇayitum,",
  "S04bsu016_u:2292": "niryāṇamukhaṃ vā avabhāsayitum,",
  "S04bsu016_u:2293": "samudāgamo vā abhidyotayitum,",
  "S04bsu016_u:2294": "mārgaṃ vā paridīpayitum,",
  "S04bsu016_u:2295": "samādhisroto va anusartum,",
  "S04bsu016_u:2296": "cittaviṣayo vā jñātum,",
  "S04bsu016_u:2297": "jñānaṃ vā samatā vā avagantum //",
  "S04bsu016_u:2298": "gaccha kulaputra ihaiva dakṣiṇāpathe samudravetāḍī nāma pratyuddeśaḥ /",
  "S04bsu016_u:2299": "tatra samantavyūhaṃ nāmodyānaṃ mahāprabhasya nagarasya pūrveṇa /",
  "S04bsu016_u:2300": "tatra āśā nāmopāsikā prativasati suprabhasya manujendrasya bhāryā /",
  "S04bsu016_u:2301": "tāmupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:2302": "kathaṃ prayoktavyam //",
  "S04bsu016_u:2303_0": "atha khalu sudhanaḥ śreṣṭhidārakastuṣṭa udagra āttamanāḥ pramuditaḥ prītisaumanasyajātaḥ",
  "S04bsu016_u:2303_1": "sāradhvajasya bhikṣorantikādāttasāraḥ upajīvitadharmā avatīrṇasamādhiviṣayo labdhālokāvabhāsitajñānaḥ",
  "S04bsu016_u:2303_2": "samādhyavabhāsapratilabdhaḥ adhimuktiviśuddhayanugatadharmanayālokānugatacetanaḥ",
  "S04bsu016_u:2303_3": "viśuddhimukhānugatāloko digālokaprasṛtajñānaḥ sāradhvajasya bhikṣoḥ pādau śirasābhivandya",
  "S04bsu016_u:2303_4": "anekaśatasahasrakṛtvaḥ pradakṣiṇīkṛtya sāradhvajaṃ bhikṣumavalokya praṇipatya punaḥ",
  "S04bsu016_u:2303_5": "punaravalokayan abhivilokayan nipatan praṇipatan namasyan avanaman manasikurvaṃścintayan",
  "S04bsu016_u:2303_6": "bhāvayan pāribhāvayan udānamudānayan hākkāraṃ kurvan guṇānabhimukhīkurvan anugamayan",
  "S04bsu016_u:2303_7": "anusmaran anusmārayan dṛḍhīkurvan avijahan manasā āgamayan upanibadhnan praṇidhiṃ",
  "S04bsu016_u:2303_8": "samavasaran darśanamabhilaṣan svaranimittamudgṛhṇan dhārayan dhāraṇānugatacitto varṇasaṃsthānamanusmaran",
  "S04bsu016_u:2303_9": "jñānaviśeṣamanuvicintayan samādhiviṣayaṃ samavataran praṇidhiviṣayamanuprabandhan",
  "S04bsu016_u:2303_10": "gocaraviṣayaṃ vicārayan jñānāvabhāsaṃ saṃpratīcchan sāradhvajasya bhikṣorantikātprakrāntaḥ // 7 //",
  "S04bsu016_u:2304": "(Gv 79)",
  "S04bsu016_u:2305": "10 āśā /",
  "S04bsu016_u:2306": "atha khalu sudhanaḥ śreṣṭhidārakaḥ kalyāṇamitraguṇārādhitaḥ kalyāṇamitrasaṃpreṣitaḥ kalyāṇamitradarśanāveśāviṣṭaḥ kalyāṇamitrānuśāsanīṃ pratipadyamānaḥ kalyāṇavacanānyanusmaran,",
  "S04bsu016_u:2307": "kalyāṇamiutrānugatapremā kalyāṇamitrāṇyākaraṃ buddhadarśanaṃ saṃpaśyan,",
  "S04bsu016_u:2308": "kalyāṇamitrāṇi buddhadharmasaṃdarśakāni saṃpaśyan,",
  "S04bsu016_u:2309": "kalyāṇamitrāṇyācāryāṇi sarvajñatādharmeṣu samanupaśyan,",
  "S04bsu016_u:2310": "cakṣurbhūtāni kalyāṇamitrāṇi buddhagaganālokanatāyai saṃpaśyan,",
  "S04bsu016_u:2311": "anupūrveṇa yena samudravetālīpradeśe samantavyūhamudyānaṃ tenopasaṃkrāntaḥ /",
  "S04bsu016_u:2312_0": "so 'paśyat samantavyūhamudyānaṃ sarvaratnaprākāraparikṣiptaṃ sarvaratnadrumapaṅktiṣu",
  "S04bsu016_u:2312_1": "āviddhasamalaṃkṛtaṃ sarvaratnapaṅktirucirasūkṣmakusumareṇupramuktaṃ sarvaratnadrumasamalaṃkṛtaṃ",
  "S04bsu016_u:2312_2": "sarvaratnadrumapuṣpavicitrakusumākīrṇaṃ sarvagandhadrumapaṅktisamantadigniścaritagandhaṃ",
  "S04bsu016_u:2312_3": "sarvaratnamālādrumakośapramuktapralambanānāratnamālāvṛṣṭayabhipravarṣaṇaṃ sarvamaṇirājadrumamaṇiratnakṛtavicitrabhaktisaṃstīrṇopaśobhitatalaṃ",
  "S04bsu016_u:2312_4": "sarvakalpapuṣpadrumanānāraṅgavastrapralambapracchannopacārasuvibhaktadeśaṃ sarvavādyadrumadivyātirekatūryamārutasamīritanirnāditamadhuranighoṣamanimnonnatapṛthivīsamatalāviddhaṃ",
  "S04bsu016_u:2312_5": "sarvābharaṇavṛkṣakośapramuktābharaṇavikṛtavicitradhārābhipralambitopaśobhitavyūham /",
  "S04bsu016_u:2313": "tasmin khalu punaḥ samantavyūhe mahodyāne daśa prāsādakoṭīśatasahasrāṇi sarvamahāmaṇiratnapratimaṇḍitaniryūhavyūhāni,",
  "S04bsu016_u:2314": "daśa kūṭāgāraśatasahasrāṇi jāmbūnadakūṭakanakacchadanopetāni,",
  "S04bsu016_u:2315": "daśa vimānaśatasahasrāṇi vairocanamaṇiratnopaśobhitagarbhāṇi,",
  "S04bsu016_u:2316_0": "daśa puṣkariṇīśatasahasrāṇi sarvaratnamayāni ratneṣṭakānicitāni saptaratnavicitrasopānāni",
  "S04bsu016_u:2316_1": "nānāmaṇiratnavedikāparivṛtāni divyacandanavāriniṣyandagandhāni suvarṇavālukāsaṃstīrṇadaśaprāsādakanakamaṇiratnākīrṇatalāni",
  "S04bsu016_u:2316_2": "caturdikṣu vibhaktasopānāni aṣṭāṅgopetavāriparipūrṇāni haṃsakrauñcamayūrakokilakalaviṅkakuṇālanirnādarutamadhuranirghoṣāṇi",
  "S04bsu016_u:2316_3": "ratnatālapaṅktiparivṛtāni suvarṇaghaṇṭājālasaṃchannamārutasamīritamanojñanirghoṣaśabdāni",
  "S04bsu016_u:2317": "uparimahāmaṇiratnavitānavitatāni nānāratnavṛkṣavāṭikāparivṛtāni ucchritacchatradhvajamaṇiratnajālodyotitāni daśa ca taḍāgaśatasahasrāṇi,",
  "S04bsu016_u:2318": "kālānusāricandanakardamopacitāni sarvaratnamayavicitravarṇapadmasaṃchannāni mahāmaṇiratnapadmāvabhāsitavimalasalilāni /",
  "S04bsu016_u:2319_0": "tasya codyānasya madhya vicitradhvajaṃ nāma mahāvimānaṃ sāgaragarbharatnapṛthivītalasaṃsthānaṃ",
  "S04bsu016_u:2319_1": "vaidūryamaṇiratnastambhopaśobhitaṃ jāmbūnadasuvarṇasamudgatakūṭaṃ",
  "S04bsu016_u:2319_2": "jagadvirocanamaṇiratnagarbhavyūhaphalakabaddhamasaṃkhyeyamaṇiratnajālojjvalitatalamajitavatigandhamaṇirājanirdhūpitopacāramanuracitagandhamaṇirājasamīritagandhaṃ",
  "S04bsu016_u:2319_3": "vibodhanagandhamaṇirājavidhamanatīkṣṇendriyavāsanam /",
  "S04bsu016_u:2320_0": "tasmiṃśca vicitradhvaje mahāvimāne 'parimitānyāsanāni prajñaptāni - yaduta padmagarbhāṇi",
  "S04bsu016_u:2320_1": "digrocanamaṇiratnapadmagarbhāṇi vairocanamaṇiratnapadmagarbhāṇi jagadrocanamaṇiratnapadmagarbhāṇi",
  "S04bsu016_u:2320_2": "citrakośamaṇiratnapadmagarbhāṇi siṃhapañjaramaṇiratnapadmagarbhāṇi vimalamaṇiratnapadmagarbhāṇi",
  "S04bsu016_u:2320_3": "maṇiratnaracitapadmagarbhāṇi samantamukhamaṇiratnapadmagarbhāṇi prabhāvyūhamaṇiratnapadmagarbhāṇi",
  "S04bsu016_u:2320_4": "sāgarapratiṣṭhānaviśuddhamaṇiratnavyūhasamantaraśmiprabhāsamaṇirājapadmagarbhāṇi (Gv 80)",
  "S04bsu016_u:2321": "vajrasiṃhākrāntamaṇiratnapadmagarbhāṇi /",
  "S04bsu016_u:2322": "tasya ca vicitradhvajasya mahāvimānasya aneke niryūhā acintyaratnamayā vicitraratnavyūhā acintyavarṇanirbhāsarucirasaṃsthānāḥ /",
  "S04bsu016_u:2323_0": "tacca samantavyūhamudyānamupariṣṭāddaśabhirmahāvitānaśatasahasraiḥ saṃchannaṃ yaduta",
  "S04bsu016_u:2323_1": "vastravitānairdrumalatāvitānaiḥ puṣpavitānairmālyavitānairgandhavitānairmaṇiratnavitānaiḥ",
  "S04bsu016_u:2323_2": "suvarnavitānairābharaṇavitānaiḥ vajraprabhāsamaṇivitānairairāvaṇanāgarājavikurvitāpsarovitānaiḥ",
  "S04bsu016_u:2323_3": "śakrābhilagnamaṇiratnavitānaiḥ",
  "S04bsu016_u:2324": "/ etatpramukhairdaśabhirvitānaśatasahasraiḥ saṃchannam /",
  "S04bsu016_u:2325": "daśabhiśca mahāratnajālaśatasahasraiḥ saṃchannam /",
  "S04bsu016_u:2326_0": "yaduta ratnagarbhakiṅkiṇījālaiḥ ratnacchatrajālaiḥ ratnabimbajālaiḥ sāgaragarbhamuktājālaiḥ",
  "S04bsu016_u:2326_1": "nīlavaiḍūryamaṇiratnajālaiḥ siṃhalatājālaiḥ candrakāntamaṇiratnajālaiḥ gandhavigrahajālaiḥ",
  "S04bsu016_u:2326_2": "rantamakuṭajālaiḥ rantahārajālaiḥ /",
  "S04bsu016_u:2327": "etatpramukhairdaśabhirmahāmaṇiratnajālaśatasahasraiḥ saṃchannam /",
  "S04bsu016_u:2328_0": "daśabhiśca mahāvabhāsaśatasahasrairavabhāsitam - yaduta jyotiraśmimaṇiratnāvabhāsena",
  "S04bsu016_u:2328_1": "ādityagarbhamaṇiratnāvabhāsena candradhvajamaṇiratnāvabhāsena gandhapradhūpanārcimaṇiratnāvabhāsena",
  "S04bsu016_u:2328_2": "śrīgarbhamaṇiratnavabhāsena padmagarbhamaṇiratnāvabhāsena jyotirdhvajamaṇiratnāvabhāsena",
  "S04bsu016_u:2328_3": "mahāpradīpamaṇiratnāvabhāsena samantadigvairocanamaṇiratnāvabhāsena mahāgandhameghaniścaritavidyunmālāmaṇiratnāvabhāsena /",
  "S04bsu016_u:2329": "etatpramukhairdaśabhirmahāmaṇiratnāvabhāsaśatasahasrairnityāvabhāsitaṃ tanmahodyānam /",
  "S04bsu016_u:2330_0": "daśamahābharaṇameghaśatasahasrābhivarṣitālaṃkāraṃ ca tanmahodyānaṃ daśakālānusāricandanameghaśatasahasrābhigarjitaṃ",
  "S04bsu016_u:2330_1": "daśadivyasamatikrāntamahāmālyadāmameghaśatasahasrābhipralambitopaśobhitaṃ daśadivyasamatikrāntanānāraṅgavicitravastrameghaśatasahasrābhipravarṣitaṃ",
  "S04bsu016_u:2330_2": "daśadivyasamatikrāntābharaṇameghaśatasahasravibhūṣitaṃ daśadevaputraśatasahasradarśanakāmādhomukhapraṇatābhipravarṣitaṃ",
  "S04bsu016_u:2330_3": "daśāpsaromeghaśatasahasrapūrvasabhāgacaritasvakasvakātmabhāvotsṛjanābhipravarṣitaṃ",
  "S04bsu016_u:2330_4": "daśabodhisattvameghaśatasahasradharmaśravaṇatarṣopasaṃkrāntābhipravarṣitaṃ ca tanmahodyānam /",
  "S04bsu016_u:2331_0": "yatra āśopāsikā kāñcanagarbhamahābhadrāsanopaviṣṭā sāgaragarbhamuktājālālaṃkṛtā avabaddhamakuṭā",
  "S04bsu016_u:2331_1": "divyātirekakanakakeyūravalayabāhuvyūhā śrīkāyaraśmimaṇiratnavirājitabāhuḥ abhinīlavimalavilambamaṇikuṇḍalā",
  "S04bsu016_u:2331_2": "mahāratnajālasaṃchannopaśobhitaśīrṣā siṃhamukhamaṇiratnakarṇacūḍakadhāraṇī cintārājamaṇiratnahārāvasaktakaṇṭhā",
  "S04bsu016_u:2331_3": "sarvaratnajālasaṃchannaprabhojjvalitaśarīrā prāṇikoṭiniyutaśatasahasrapraṇatakāyā /",
  "S04bsu016_u:2332": "tatra ye āśāyā upāsikāyāḥ sakāśamaparimāṇāḥ sattvāḥ pūrvasyā diśa āgacchanti,",
  "S04bsu016_u:2333_0": "mahābrahmāṇo vā brahmapurohitā vā brahmakāyikā vā vaśavartino vā paranirmitavaśavartikāyikā",
  "S04bsu016_u:2333_1": "vā sunirmitā vā nirmāṇaratikāyikā vā saṃtuṣitā vā tuṣitakāyikā vā suyāmā vā suyāmakāyikā",
  "S04bsu016_u:2333_2": "vā devendrā vā trāyastriṃśatkāyikā vā yakṣendrā vā yakṣā vā gandharvendrā vā gandharvā",
  "S04bsu016_u:2333_3": "vā kumbhāṇḍendrā vā kumbhāṇḍā vā nāgendrā vā nāgā vā asurendrā vā asurā vā garuḍendrā",
  "S04bsu016_u:2333_4": "vā garuḍā va kinnarendrā vā kinnarā vā mahoragendrā va mahoragā vā yamā vā yamakanyā vā,",
  "S04bsu016_u:2334": "pretamaharddhikā vā pretā vā manuṣyendrā vā manusyā vā /",
  "S04bsu016_u:2335": "evaṃ ye dakṣiṇāyā vā paścimāyā uttarāyā uttarapūrvāyā pūrvadakṣiṇāyā dakṣiṇapaścimāyāḥ paścimottarāyā adha (Gv 81)",
  "S04bsu016_u:2336": "ūrdhvāyā diśa āgacchati /",
  "S04bsu016_u:2337_0": "mahābrahmāṇo va brahmapurohitā vā brahmakāyikā vā vaśavartino vā vaśavartikāyikā",
  "S04bsu016_u:2337_1": "vā yāvanmanuṣyendrā vā manuṣyā vā āgacchanti nānāvyādhispṛṣṭā nānākleśaparyavasthitā",
  "S04bsu016_u:2337_2": "vividhadṛṣṭigatābhiniviṣṭāḥ karmāvaraṇavṛtāḥ,",
  "S04bsu016_u:2338": "te sahadarśanādāśāyā upāsikāyāḥ sarvavyādhyupaśāntā bhavati /",
  "S04bsu016_u:2339": "vigatakleśamalacittā apagatadṛṣṭiśalyāḥ sarvāvaraṇaparvatavikīrṇā anāvaraṇaviśuddhimaṇḍalamavataranti /",
  "S04bsu016_u:2340": "yatra viśuddhimaṇḍale sarvakuśalamūlānyuttapante,",
  "S04bsu016_u:2341": "sarvendriyāṅkurā vivardhante,",
  "S04bsu016_u:2342": "sarvajñajñānanayasāgarāḥ samavasaranti /",
  "S04bsu016_u:2343": "sarvadhāraṇīmukhanayasamudrā āvartante /",
  "S04bsu016_u:2344": "sarvasamādhimukhanayasamudrā abhimukhībhavanti /",
  "S04bsu016_u:2345": "sarvapraṇidhānamukhāni saṃjāyante /",
  "S04bsu016_u:2346": "sarvacaryāmukhāni pravartante /",
  "S04bsu016_u:2347": "sarvaguṇābhinirhāramukhāni viśudhyante /",
  "S04bsu016_u:2348": "cittavaipulyatāsarvābhijñāvatinayena pravartante /",
  "S04bsu016_u:2349": "kāyāsaṅgatā sarvatrānugatā bhavanti //",
  "S04bsu016_u:2350": "atha khalu sudhanaḥ śreṣṭhidārakaḥ samantavyūhamudyānaṃ praviśya samantādanuvilokayan adrākṣīdāśāmupāsikāṃ bhadrāsane niṣaṇṇām /",
  "S04bsu016_u:2351": "sa yena āśopāsikā tenopajagāma /",
  "S04bsu016_u:2352": "upetya āśāyā upāsikāyāḥ pādau śirasābhivandya āśopāsikāmanekaśatasahasrakṛtvaḥ pradakṣiṇīkṛtya etadavocat - mayā ārye anuttarāyāṃ samyaksaṃbodhau cittamutpāditam /",
  "S04bsu016_u:2353": "na ca jānāmi kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:2354": "kathaṃ pratipattavyam /",
  "S04bsu016_u:2355": "śrutaṃ ca me āryā bodhisattvānāmavavādānuśāsanīṃ dadātīti /",
  "S04bsu016_u:2356": "tadvadatu me āryā - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:2357": "kathaṃ pratipattavyam //",
  "S04bsu016_u:2358": "sā āha - ahaṃ kulaputra,",
  "S04bsu016_u:2359": "aśokakṣemadhvajasya bodhisattvavimokṣasya lābhinī /",
  "S04bsu016_u:2360": "sāhaṃ kulaputra amoghadarśanā amoghaśravaṇā amoghaparyupāsanā amoghaikavāsasaṃvāsanā amoghānusmaraṇā /",
  "S04bsu016_u:2361": "nāhaṃ kulaputra,",
  "S04bsu016_u:2362": "anavaropitakuśalamūlānāṃ sattvānāṃ cakṣuṣa ābhāsamāgacchāmi darśanavijñaptyā,",
  "S04bsu016_u:2363": "nāparigṛhītakalyāṇamitrāṇāṃ nāsamanvāhṛtasamyaksaṃbuddhānām /",
  "S04bsu016_u:2364": "mama kulaputra sahadarśanena sattvā avaivartikā bhavantyanuttarāyāḥ samyaksaṃbodheḥ /",
  "S04bsu016_u:2365": "api tu khalu punarme kulaputra,",
  "S04bsu016_u:2366": "pūrvasyāṃ diśi tathāgatā āgatya iha ratnāsane niṣadya dharmaṃ deśayanti /",
  "S04bsu016_u:2367": "yathā pūrvasyāṃ diśi,",
  "S04bsu016_u:2368": "evaṃ daśabhyo digbhyaḥ /",
  "S04bsu016_u:2369": "sāhaṃ kulaputra avirahitā tathāgatadarśanena,",
  "S04bsu016_u:2370": "avirahitā dharmaśravaṇena,",
  "S04bsu016_u:2371": "avirahitā bodhisattvasamavadhānena /",
  "S04bsu016_u:2372": "yānyapīmāni kulaputra caturaśītiḥ prāṇikoṭīniyutaśatasahasrāṇi iha samantavyūhe mahodyāne prativasanti,",
  "S04bsu016_u:2373": "sarvāṇyetānyavaivartikānyanuttarāyāḥ samyaksaṃbodheḥ mama sabhāgacaritāni /",
  "S04bsu016_u:2374": "ye 'pyanye kulaputra kecidiha sattvāḥ prativasanti,",
  "S04bsu016_u:2375": "te 'pyavivartyāḥ save 'nuttarāyāḥ samyaksaṃbodheḥ /",
  "S04bsu016_u:2376": "avivartyasaṃghasamavasaraṇā mama sabhāgacaritā bodhisattvāḥ /",
  "S04bsu016_u:2377": "āha - kiyaccirotpāditaṃ tvayā ārye anuttarāyāṃ samyaksaṃbodhau cittam?",
  "S04bsu016_u:2378": "āha - ahaṃ kulaputra pūrvenivāsamanusmarāmi,",
  "S04bsu016_u:2379": "dīpaṃkaraṃ tathāgatamarhantaṃ samyaksaṃbuddham /",
  "S04bsu016_u:2380": "tasya me tathāgatasyāntike brahmacaryaṃ cīrṇam /",
  "S04bsu016_u:2381": "sa ca me tathāgataḥ pūjitaḥ,",
  "S04bsu016_u:2382": "dharmadeśanā ca me tasyāntikādudgṛhītā /",
  "S04bsu016_u:2383": "tasya pareṇa vimalo nāma tathāgato 'bhut /",
  "S04bsu016_u:2384": "(Gv 82) tasyāhaṃ śāsane pravrajitā,",
  "S04bsu016_u:2385": "dharmacakraṃ ca me saṃdhāritam /",
  "S04bsu016_u:2386": "tasya pareṇa keturnāma tathāgato 'bhūt /",
  "S04bsu016_u:2387": "sa mayā ārāgitaḥ /",
  "S04bsu016_u:2388": "tasya pareṇa meruśrīrnāma tathāgato 'bhūt /",
  "S04bsu016_u:2389": "tasya pareṇa padmagarbho nāma tathāgato 'bhūt /",
  "S04bsu016_u:2390": "tasya pareṇa vairocano nāma tathāgataḥ /",
  "S04bsu016_u:2391": "tasya pareṇa samantacakṣurnām tathāgataḥ /",
  "S04bsu016_u:2392": "tasya pareṇa brahmaśuddho nāma tathāgataḥ /",
  "S04bsu016_u:2393": "tasya pareṇa vajranābhirnāma tathāgataḥ /",
  "S04bsu016_u:2394": "tasya pareṇa varuṇadevo nāma tathāgato 'bhut /",
  "S04bsu016_u:2395_0": "anena kulaputra paryāyeṇa jātiparaṃparayā kalpaparaṃparayā buddhaparaṃparāmavatarantī",
  "S04bsu016_u:2395_1": "anusmaramāṇā tathāgatānarhato 'nantaryatayā ṣaṭtriṃśadgaṅgānadīvālukāsamāṃstathāgatānanusmarāmi,",
  "S04bsu016_u:2396": "ye mayā ārāgitā upasthitāḥ pūjitā arcitāḥ yeṣāṃ mayā antikāddharmadeśanā śrutā,",
  "S04bsu016_u:2397": "yeṣāṃ ca me śāsane brahmacaryaṃ cīrṇam /",
  "S04bsu016_u:2398": "ata uttari kulaputra tathāgatāḥ prajānanti,",
  "S04bsu016_u:2399": "yāvanto mayā tathāgatā ārāgitāḥ /",
  "S04bsu016_u:2400": "apramāṇāḥ kulaputra bodhisattvāḥ prathamacittotpādenaiva sarvadharmadhātuspharaṇatayā,",
  "S04bsu016_u:2401": "apramāṇāḥ kulaputra bodhisattvāḥ mahākarūṇānayena sarvajagadantargatatayā,",
  "S04bsu016_u:2402": "apramāṇāḥ kulaputra bodhisattvā mahāpraṇidhānadaśadigdharmadhātutalaniṣṭhānugamanatayā,",
  "S04bsu016_u:2403": "apramāṇāḥ kulaputra bodhisattvā mahāmaitryā sarvajagatspharaṇatayā,",
  "S04bsu016_u:2404": "apramāṇāḥ kulaputra,",
  "S04bsu016_u:2405": "bodhisattvā bodhisattvacaryayā sarvakṣetreṣu sarvakalpasamavasaraṇatayā,",
  "S04bsu016_u:2406": "apramāṇāḥ kulaputra bodhisattvāḥ samādhibalena",
  "S04bsu016_u:2407": "bodhisattvamārgāpratyudāvartanatayā,",
  "S04bsu016_u:2408": "apramāṇāḥ kulaputra bodhisattvā dharaṇībalena sarvajagatsaṃdhāraṇadhāraṇīnayānugamanatayā,",
  "S04bsu016_u:2409": "apramāṇāḥ kulaputra bodhisattvā jñānālokabalena tryadhvajñānayānugamanasaṃdhāraṇatayā,",
  "S04bsu016_u:2410": "apramāṇāḥ kulaputra bodhisattvā abhijñābalena sarvakṣetreṣu yathāśayasattvābhirucitaprabhājālacakrābhinirharaṇatayā,",
  "S04bsu016_u:2411": "apramāṇāḥ kulaputra bodhisattvāḥ pratisaṃvidbalena ekaghoṣodāhārasarvajagatsaṃtoṣaṇatayā,",
  "S04bsu016_u:2412": "apramāṇāḥ kulaputra bodhisattvāḥ kāyaviśuddhayā sarvabuddhakṣetrasvaśarīraspharaṇatayā //",
  "S04bsu016_u:2413": "sudhana āha - kiyaccireṇa ārye tvamanuttarāṃ samyaksaṃbodhimabhisaṃbhotsyase?",
  "S04bsu016_u:2414": "āha - na khalu kulaputra ekasattvārambaṇatayā bodhisattvānāṃ bodhāya cittamutpadyate yaduta paripākavinayāya /",
  "S04bsu016_u:2415": "na sattvaśatasyārthāya,",
  "S04bsu016_u:2416": "na sattvasahasrasya,",
  "S04bsu016_u:2417": "na sattvaśatasahasrasya,",
  "S04bsu016_u:2418": "na sattvakoṭeḥ,",
  "S04bsu016_u:2419": "na sattvakoṭīśatasya,",
  "S04bsu016_u:2420": "na sattvakoṭīsahasrasya,",
  "S04bsu016_u:2421": "na sattvakoṭīniyutaśatasahasrasya arthāya bodhisattvānāṃ bodhāya cittamutpadyate /",
  "S04bsu016_u:2422": "na sattvakaṅkarasyārthāya,",
  "S04bsu016_u:2423": "na sattvabimbarasya,",
  "S04bsu016_u:2424": "na sattvapravarasya,",
  "S04bsu016_u:2425": "na sattvaparamasya,",
  "S04bsu016_u:2426": "na sattvāvarasya,",
  "S04bsu016_u:2427": "na sattvāsīnasya,",
  "S04bsu016_u:2428": "na sattvānaupamyasya,",
  "S04bsu016_u:2429": "na sattvanemasya,",
  "S04bsu016_u:2430": "na sattvavipāsasya,",
  "S04bsu016_u:2431": "na sattvamṛgavasya,",
  "S04bsu016_u:2432": "na sattvavināhasya,",
  "S04bsu016_u:2433": "na sattvavirāgasya,",
  "S04bsu016_u:2434": "na sattvāvagamasya,",
  "S04bsu016_u:2435": "na sattvavivagasya,",
  "S04bsu016_u:2436": "na sattvasaṃkramasya,",
  "S04bsu016_u:2437": "na sattvavisarasya,",
  "S04bsu016_u:2438": "na sattvavijaṅgasya,",
  "S04bsu016_u:2439": "na sattvavisrotasaḥ,",
  "S04bsu016_u:2440": "na sattvavivāhasya,",
  "S04bsu016_u:2441": "na sattvavibhakteḥ,",
  "S04bsu016_u:2442": "na sattvavigdhantasya,",
  "S04bsu016_u:2443": "na sattvatulanasya,",
  "S04bsu016_u:2444": "na sattvātulasya,",
  "S04bsu016_u:2445": "na sattvavaraṇasya,",
  "S04bsu016_u:2446": "na sattvavivaraṇasya,",
  "S04bsu016_u:2447": "na sattvavanasya,",
  "S04bsu016_u:2448": "na sattvavivarṇasya,",
  "S04bsu016_u:2449": "na sattvasāmyasya,",
  "S04bsu016_u:2450": "na sattvavaraṇasya,",
  "S04bsu016_u:2451": "na sattvavicārasya,",
  "S04bsu016_u:2452": "na sattvavisārasya,",
  "S04bsu016_u:2453": "na sattvavyatyastasya,",
  "S04bsu016_u:2454": "na sattvābhyudgatasya,",
  "S04bsu016_u:2455": "na sattvavisṛṣṭasya,",
  "S04bsu016_u:2456": "na sattvadevalasya,",
  "S04bsu016_u:2457": "na sattvaparibhedasya,",
  "S04bsu016_u:2458": "na sattvavikṣobhasya,",
  "S04bsu016_u:2459": "na sattvapaliguñjasya,",
  "S04bsu016_u:2460": "na sattvaharitasya, (Gv 83)",
  "S04bsu016_u:2461": "na sattvālokasya,",
  "S04bsu016_u:2462": "na sattvendriyasya,",
  "S04bsu016_u:2463": "na sattvahelukasya,",
  "S04bsu016_u:2464": "na sattvadurbudasya,",
  "S04bsu016_u:2465": "na sattvaharuṇasya,",
  "S04bsu016_u:2466": "na sattvamālutasya,",
  "S04bsu016_u:2467": "na sattvamailutasya,",
  "S04bsu016_u:2468": "na sattvakṣayasya,",
  "S04bsu016_u:2469": "na sattvākṣayamuktasya,",
  "S04bsu016_u:2470": "na sattvailatāyāḥ,",
  "S04bsu016_u:2471": "na sattvamālutāyāḥ,",
  "S04bsu016_u:2472": "na sattvamaṇḍumāyāḥ,",
  "S04bsu016_u:2473": "na sattvaviṣamatāyāḥ,",
  "S04bsu016_u:2474": "na sattvasamatāyāḥ,",
  "S04bsu016_u:2475": "na sattvapramantāyāḥ,",
  "S04bsu016_u:2476": "na sattvapramartāyāḥ,",
  "S04bsu016_u:2477": "na sattvāmantrāyāḥ,",
  "S04bsu016_u:2478": "na sattvānnamantrāyāḥ,",
  "S04bsu016_u:2479": "na sattvasaṅgamantrāyāḥ,",
  "S04bsu016_u:2480": "na sattvavimantrāyāḥ na sattvahimantrāyāḥ na sattvaparamantrāyāḥ,",
  "S04bsu016_u:2481": "na sattvaśivamantrāyāḥ,",
  "S04bsu016_u:2482": "na sattvailāyāḥ,",
  "S04bsu016_u:2483": "na sattvavelāyāḥ,",
  "S04bsu016_u:2484": "na sattvatelāyāḥ,",
  "S04bsu016_u:2485": "na sattvaśailāyāḥ,",
  "S04bsu016_u:2486": "na sattvakelāyāḥ,",
  "S04bsu016_u:2487": "na sattvaśilāyāḥ,",
  "S04bsu016_u:2488": "na sattvaśvelāyāḥ,",
  "S04bsu016_u:2489": "na sattvanelāyāḥ,",
  "S04bsu016_u:2490": "na sattvabhelāyāḥ,",
  "S04bsu016_u:2491": "na sattvaselāyāḥ,",
  "S04bsu016_u:2492": "na sattvapelāyāḥ,",
  "S04bsu016_u:2493": "na sattvahelāyāḥ,",
  "S04bsu016_u:2494": "na sattvamelāyāḥ,",
  "S04bsu016_u:2495": "na sattvasaraḍasya,",
  "S04bsu016_u:2496": "na sattvamārutasya,",
  "S04bsu016_u:2497": "na sattvamerutasya,",
  "S04bsu016_u:2498": "na sattvakhelutasya,",
  "S04bsu016_u:2499": "na sattvamālutasya,",
  "S04bsu016_u:2500": "na sattvamulutasya,",
  "S04bsu016_u:2501": "na sattvājavasya,",
  "S04bsu016_u:2502": "na sattvakamalasya,",
  "S04bsu016_u:2503": "na sattvakamarasya,",
  "S04bsu016_u:2504": "na sattvātarasya,",
  "S04bsu016_u:2505": "na sattvaheluvasya,",
  "S04bsu016_u:2506": "na sattvaveluvasya,",
  "S04bsu016_u:2507": "na sattvajāvakasya,",
  "S04bsu016_u:2508": "na sattvahavasya,",
  "S04bsu016_u:2509": "na sattvahavalasya,",
  "S04bsu016_u:2510": "na sattvabimbarasya,",
  "S04bsu016_u:2511": "na sattvabimbahurasya,",
  "S04bsu016_u:2512": "na sattvacaraṇasya,",
  "S04bsu016_u:2513": "na sattvacaramasya,",
  "S04bsu016_u:2514": "na sattvaparavasya,",
  "S04bsu016_u:2515": "na sattvadhavarasya,",
  "S04bsu016_u:2516": "na sattvapramadasya,",
  "S04bsu016_u:2517": "na sattvavigamasya,",
  "S04bsu016_u:2518": "na sattvodvartanasya,",
  "S04bsu016_u:2519": "na sattvanirdeśasya,",
  "S04bsu016_u:2520": "na sattvakṣayasya,",
  "S04bsu016_u:2521": "na sattvasaṃbhūtasya,",
  "S04bsu016_u:2522": "na sattvamamasya,",
  "S04bsu016_u:2523": "na sattvavadasya arthāya,",
  "S04bsu016_u:2524": "na sattvotpalasya,",
  "S04bsu016_u:2525": "na sattvapadmasya,",
  "S04bsu016_u:2526": "na sattvasaṃkhyāyāḥ,",
  "S04bsu016_u:2527": "na sattvopāgamasya,",
  "S04bsu016_u:2528": "na sattvagatyāḥ na sattvāsaṃkhyeyasya,",
  "S04bsu016_u:2529": "na sattvāsaṃkhyeyaparivartasya,",
  "S04bsu016_u:2530": "na sattvāparimāṇasya,",
  "S04bsu016_u:2531": "na sattvāparimāṇaparivartasya,",
  "S04bsu016_u:2532": "na sattvāparyantasya,",
  "S04bsu016_u:2533": "na sattvāparyantaoparivartasya,",
  "S04bsu016_u:2534": "na sattvāsamantasya,",
  "S04bsu016_u:2535": "na sattvāsamantaparivartasya,",
  "S04bsu016_u:2536": "na sattvāgaṇeyasya,",
  "S04bsu016_u:2537": "na sattvāgaṇeyaparivartasya,",
  "S04bsu016_u:2538": "na sattvātulyasya,",
  "S04bsu016_u:2539": "na sattvātulyaparivartasya,",
  "S04bsu016_u:2540": "na sattvācintyasya,",
  "S04bsu016_u:2541": "na sattvācintyaparivartasya,",
  "S04bsu016_u:2542": "na sattvāparyantasya,",
  "S04bsu016_u:2543": "na sattvāparyantaparivartasya,",
  "S04bsu016_u:2544": "na sattvāmāpyasya,",
  "S04bsu016_u:2545": "na sattvāmāpyaparivartasya,",
  "S04bsu016_u:2546": "na sattvānabhilāpyasya,",
  "S04bsu016_u:2547": "na sattvānabhilāpyaparivartasya,",
  "S04bsu016_u:2548": "na sattvānabhilāpyānabhilāpyasya arthāya,",
  "S04bsu016_u:2549": "na sattvānabhilāpyānabhilāpyaparivartasyārthāya /",
  "S04bsu016_u:2550": "naikalokadhātuparyāpannānāṃ sattvānāmarthāya,",
  "S04bsu016_u:2551": "na yāvadanabhilāpyānabhilāpyalokadhātuparyāpannānāṃ sattvānāmarthāya,",
  "S04bsu016_u:2552": "na cāturdvīpakalokadhātuparamāṇurajaḥsamalokadhātuparyāpannānāṃ sattvānāmarthāya,",
  "S04bsu016_u:2553": "na sahasralokadhātuparamāṇurajaḥsamalokadhātuparyāpannānāṃ sattvānāmarthāya,",
  "S04bsu016_u:2554": "na dvisāhasralokadhātuparamāṇurajaḥsamalokadhātuparyāpannānāṃ sattvānāmarthāya,",
  "S04bsu016_u:2555": "na trisāhasramahāsāhasralokadhātuparamāṇurajaḥsamalokadhātuparyāpannānāṃ sattvānāmarthāya,",
  "S04bsu016_u:2556": "na yāvadanabhilāpyānabhilāpyatrisāhasramahāsāhasralokadhātuparamāṇurajaḥsamalokadhātuparyāpannānāṃ sattvānāmarthāya bodhisattvānāṃ bodhāya cittamutpadyate yaduta paripākavinayāya,",
  "S04bsu016_u:2557": "api tu aśeṣaniḥśeṣānavaśeṣasarvalokadhātuparyāpannānāṃ sarvasattvānāmarthāya bodhisattvānāṃ bodhāya cittamutpadyate yaduta paripākavinayāya /",
  "S04bsu016_u:2558": "naikabuddhārāgaṇatāyai",
  "S04bsu016_u:2559": "bodhisattvānāṃ bodhāya cittamutpadyate yaduta ārāgaṇābhirādhanapūjopasthānatāyai /",
  "S04bsu016_u:2560": "na daśabuddhārāgaṇābhirādhanapūjopasthānatāyai,",
  "S04bsu016_u:2561": "na yāvadanabhilāpyānabhilāpyalokadhātuparamāṇurajaḥsamabuddhārāgaṇābhirādhanapūjopasthānatāyai bodhisattvānāṃ bodhāya cittamutpadyate /",
  "S04bsu016_u:2562": "naikalokadhātuparyāpannabuddhavaṃśārāgaṇābhirādhanapūjopasthānatāyai, (Gv 84)",
  "S04bsu016_u:2563": "na yāvadanabhilāpyānabhilāpyabuddhakṣetraparamāṇurajaḥsamalokadhātuparyāpannatathāgatavaṃśārāgaṇābhirādhanapūjopasthānatāyai bodhisattvānāṃ bodhāya cittamutpadyate /",
  "S04bsu016_u:2564": "naikabuddhakṣetrapariśodhanāya,",
  "S04bsu016_u:2565": "na yāvadanabhilāpyānabhilāpyalokadhātuparamāṇurajaḥsamabuddhakṣetrapariśodhanāya bodhisattvānāṃ bodhāya cittamutpadyate /",
  "S04bsu016_u:2566": "naikatathāgataśāsanasaṃdhāraṇāya,",
  "S04bsu016_u:2567": "na yāvadanabhilāpyānabhilāpyabuddhakṣetraparamāṇurajaḥ samatathāgataśāsanasaṃdhāraṇāya bodhisattvānāṃ bodhāya cittamutpadyate /",
  "S04bsu016_u:2568_0": "naikabuddhaprasthānapraṇidhānavimātratāvataraṇāya na yāvadanabhilāpyānabhilāpyabuddhakṣetraparamāṇurajaḥsamabuddhaprasthānapraṇidhānavimātrāvaraṇāya",
  "S04bsu016_u:2568_1": "bodhisattvānāṃ bodhāya cittamutpadyate /",
  "S04bsu016_u:2569": "naikatathāgatabuddhakṣetravyūhāvataraṇatāyai,",
  "S04bsu016_u:2570": "na yāvadanabhilāpyānabhilāpyabuddhakṣetraparamāṇurajaḥsamatathāgatabuddhakṣetravyūhāvataraṇāya,",
  "S04bsu016_u:2571": "bodhisattvānāṃ bodhāya cittamutpadyate /",
  "S04bsu016_u:2572": "naikabuddhaparṣanmaṇḍalavibhaktyavataraṇāya,",
  "S04bsu016_u:2573": "na yāvadanabhilāpyānabhilāpyabuddhakṣetraparamāṇurajaḥsamabuddhaparṣanmaṇḍalavibhaktyavataraṇāya bodhisattvānāṃ bodhāya cittamutpadyate /",
  "S04bsu016_u:2574": "naikatathāgatadharmacakrasaṃdhāraṇāya,",
  "S04bsu016_u:2575": "na yāvadanabhilāpyānabhilāpyabuddhakṣetraparamāṇurajaḥsamatathāgatadharmacakrasaṃdhāraṇāya bodhisattvānāṃ bodhāya cittamutpadyate /",
  "S04bsu016_u:2576": "naikasattvacittasamudrāvataraṇāya,",
  "S04bsu016_u:2577": "na yāvadanabhilāpyānabhilāpyabuddhakṣetraparamāṇurajaḥsamasattvacittasamudrāvataraṇāya bodhisattvānāṃ bodhāya cittamutpadyate /",
  "S04bsu016_u:2578": "naikasattvendriyacakraparijñāyai,",
  "S04bsu016_u:2579": "na yāvadanabhilāpyānabhilāpyabuddhakṣetraparamāṇurajaḥsamasattvendriyaparijñāyai bodhisattvānāṃ bodhāya cittamutpadyate /",
  "S04bsu016_u:2580": "naikasattvendriyasāgarāvataraṇāya,",
  "S04bsu016_u:2581": "na yāvadanabhilāpyānabhilāpyabuddhakṣetraparamāṇurajaḥsamasattvendriyasāgarāvataraṇāya bodhisattvānāṃ bodhāya cittamutpadyate /",
  "S04bsu016_u:2582": "naikalokadhātukalpaparaṃparāvataraṇāya,",
  "S04bsu016_u:2583": "na yāvadanabhilāpyānabhilāpyabuddhakṣetraparamāṇurajaḥsamalokadhātukalpaparaṃparāvataraṇāya bodhisattvānāṃ bodhāya cittamutpadyate /",
  "S04bsu016_u:2584": "naikalokadhātuparyāpannasarvasattvacaryāvāsanānusaṃdhyavataraṇāya,",
  "S04bsu016_u:2585": "na yāvadanabhilāpyānabhilāpyabuddhakṣetraparamāṇurajaḥsamalokadhātuparyāpannasarvasattvacaryāvāsanānusaṃdhyavataraṇāya bodhisattvānāṃ bodhāya cittamutpadyate /",
  "S04bsu016_u:2586": "naikalokadhātuparyāpannasarvasattvakleśasamudrāvataraṇāya,",
  "S04bsu016_u:2587": "na yāvadanabhilāpyānabhilāpyabuddhakṣetraparamāṇurajaḥsamalokadhātuparyāpannasarvasattvasarvakleśasamudrāvataraṇāya bodhisattvānāṃ bodhāya cittamutpadyate /",
  "S04bsu016_u:2588": "naikalokadhātuparyāpannasarvasattvasarvakarmasamudrāvataraṇāya,",
  "S04bsu016_u:2589": "na yāvadanabhilāpyānabhilāpyānabhilāpyabuddhakṣetraparamāṇūrajasamalokadhātuparyāpannasarvasattvasarvakarmasamudrāvataraṇāya bodhisattvānāṃ bodhāya cittamutpadyate /",
  "S04bsu016_u:2590": "naikalokadhātuparyāpannasarvasattvasarvacaryāsamudrāvataraṇāya,",
  "S04bsu016_u:2591": "na yāvadanabhilāpyānabhilāpyabuddhakṣetraparamāṇurajaḥsamalokadhātuparyāpannasarvasattvasarvacaryāsamudrāvataraṇāya bodhisattvānāṃ bodhāya cittamutpadyate /",
  "S04bsu016_u:2592": "api tu aśeṣaniḥśeṣānavaśeṣasarvasattvadhātuparipākavinayāya bodhisattvānāṃ bodhāya cittamutpadyate /",
  "S04bsu016_u:2593": "anavaśeṣasarvabuddhārāgaṇābhirādhanapūjopasthānatāyai bodhisattvānāṃ bodhāya cittamutpadyate /",
  "S04bsu016_u:2594": "anavaśeṣasarvalokadhātuparyāpannasarvabuddhavaṃśārāgaṇābhirādhanapūjopasthānatāyai (Gv 85)",
  "S04bsu016_u:2595": "bodhisattvānāṃ praṇidhyabhilāṣo bhavati /",
  "S04bsu016_u:2596": "anavaśeṣasarvabuddhakṣetrapariśodhanāya bodhisattvānāmāśayo dṛḍhībhavati /",
  "S04bsu016_u:2597": "anavaśeṣasarvabuddhaśāsanasaṃdhāraṇāya bodhisattvānāṃ prayogaḥ saṃbhavati /",
  "S04bsu016_u:2598": "anavaśeṣasarvatathāgataprasthānapraṇidhivimātratānugamāya bodhisattvānāṃ cittavegāḥ prādurbhavanti /",
  "S04bsu016_u:2599": "anavaśeṣasarvatathāgatasarvabuddhakṣetraguṇavyūhāvataraṇāya bodhisattvānāṃ vyavasāya utpadyate /",
  "S04bsu016_u:2600": "anavaśeṣasarvatathāgataparṣanmaṇḍalasamudrāvataraṇāya bodhisattvānāmabhilāṣaḥ prabhavati /",
  "S04bsu016_u:2601": "anavaśeṣasarvajagaccittasāgarāvagāhanatāyai bodhisattvānāṃ prārthanā saṃjāyate /",
  "S04bsu016_u:2602": "anavaśeṣasarvasattvendriyacakraparijñāyai bodhisattvānāmabhikāṅkṣotpadyate /",
  "S04bsu016_u:2603": "anavaśeṣasarvasattvendriyasāgarāvataraṇatāyai bodhisattvānāmutsoḍhirājāyate /",
  "S04bsu016_u:2604": "anavaśeṣasarvalokadhātukalpaparaṃparāvataraṇāya bodhisattvānāṃ chandaḥ saṃbhavati /",
  "S04bsu016_u:2605": "anavaśeṣasarvasattvakleśavāsanānusaṃdhisamucchedāya bodhisattvānāṃ parākrama ājāyate /",
  "S04bsu016_u:2606": "anavaśeṣasarvasattvakarmakleśasamudrocchoṣaṇāya bodhisattvānāṃ mahājñānasūrya udāgacchati /",
  "S04bsu016_u:2607": "anavaśeṣasarvasattvacaryāparijñāyai bodhisattvānāṃ prajñālokaḥ prādurbhavati /",
  "S04bsu016_u:2608": "anavaśeṣasarvasattvaduḥkhāgniskandhapraśamanāya bodhisattvānāṃ mahākarūṇāmeghaḥ samudāgacchati /",
  "S04bsu016_u:2609": "saṃkṣepaeṇa kulaputra etatpramukhāni daśa bodhisattvacaryānayamukhāsaṃkhyeyaśatasahasrāṇi,",
  "S04bsu016_u:2610": "yāni bodhisattvena samudānayitavyāni /",
  "S04bsu016_u:2611": "api tu khalu punaḥ kulaputra sarvadharmasamavasaraṇā bodhisattvānāṃ caryā yaduta jñānānugamāya /",
  "S04bsu016_u:2612": "sarvakṣetrasamavasaraṇā bodhisattvānāṃ caryā yaduta pariśodhanatāyai /",
  "S04bsu016_u:2613": "tasyā mama kulaputra evaṃpraṇidheryanniṣṭhā kāma dhātuviśuddhiḥ,",
  "S04bsu016_u:2614": "tanniṣṭhāni mama praṇidhānāni",
  "S04bsu016_u:2615": "bhavantu / yanniṣṭhā lokadhātuviśuddhiḥ,",
  "S04bsu016_u:2616": "tanniṣṭhāni mama praṇidhānāni bhavantu /",
  "S04bsu016_u:2617": "yā niṣṭhā sarvasattvakleśavāsanānusaṃdhyanuśayānām,",
  "S04bsu016_u:2618": "tanniṣṭhāni mama praṇidhānāni bhavantu //",
  "S04bsu016_u:2619": "āha - ko nāma ārye eṣa vimokṣaḥ?",
  "S04bsu016_u:2620": "āha - aśokakṣemadhvajo nāma kulaputra eṣa vimokṣaḥ /",
  "S04bsu016_u:2621": "etamahaṃ kulaputra,",
  "S04bsu016_u:2622": "ekaṃ bodhisattvavimokṣaṃ jānāmi /",
  "S04bsu016_u:2623": "kiṃ mayā śakyaṃ sāgarasamacittānāṃ bodhisattvānāṃ sarvabuddhadharmasaṃpratīcchanatayā,",
  "S04bsu016_u:2624": "merukalpānāṃ dṛḍhādhyāśayatayā,",
  "S04bsu016_u:2625": "sudarśanabhaiṣajyarājopamānāṃ sarvasattvakleśavyādhipramokṣaṇatayā,",
  "S04bsu016_u:2626": "ādityakalpānāṃ sarvasattvāvidyāndhakāravidhamanatayā,",
  "S04bsu016_u:2627": "dharaṇīsamacittānāṃ sarvasattvāśrayapratiṣṭhānabhūtatayā,",
  "S04bsu016_u:2628": "mārūtasadṛśānāṃ sarvajagadarthakaraṇatayā,",
  "S04bsu016_u:2629": "pradīpabhūtānāṃ sarvasattvajñānālokakaraṇatayā,",
  "S04bsu016_u:2630": "meghopamānāṃ śāntanirghoṣayathāvaddharmapravarṣaṇatayā,",
  "S04bsu016_u:2631": "candropamānāṃ puṇyaraśmijālapramocanatayā,",
  "S04bsu016_u:2632": "śakropamānāṃ sarvajagadārakṣāpratipannatayā caryā jñātuṃ guṇān vā vaktum,",
  "S04bsu016_u:2633": "acintyā vā bodhisattvaśikṣāḥ prabhāvayitum,",
  "S04bsu016_u:2634": "anantamadhyā vā bodhisattvapraṇidhivikalpāḥ saṃdarśayitum //",
  "S04bsu016_u:2635": "gaccha kulaputra ayamihaiva dakṣiṇāpathe samudravetālyāṃ nālayurnāma janapadaḥ /",
  "S04bsu016_u:2636": "tatra bhīṣmottaranirghoṣo nāma ṛṣiḥ prativasati /",
  "S04bsu016_u:2637": "tamupasaṃkramya paripṛccha /",
  "S04bsu016_u:2638": "sa te kulaputra bodhisattvacaryāmupadekṣyati //",
  "S04bsu016_u:2639": "(Gv 86)",
  "S04bsu016_u:2640_0": "atha khalu sudhanaḥ śreṣṭhidāraka āśāyā upāsikāyāḥ pādau śirasābhivandya āśāmupāsikāmanekaśatasahasrakṛtvaḥ",
  "S04bsu016_u:2640_1": "pradakṣiṇīkṛtya punaḥ punaravalokya praṇipatya aśrumukho rudan bodhiparamadurlabhatāmanuvicintayan,",
  "S04bsu016_u:2641": "kalyāṇamitradurārāgaṇatāmanuvicintayan,",
  "S04bsu016_u:2642": "satpuruṣasamavadhānasudurlabhatāmanuvicintayan,",
  "S04bsu016_u:2643": "bodhisattvendriyapratilābhadurabhisaṃbhavatāmanuvicintayan,",
  "S04bsu016_u:2644": "bodhisattvāśayaviśuddhidurlabhatāmanuvicintayan,",
  "S04bsu016_u:2645": "sabhāgamitrasamavadhānadurlabhatāmanuvicintayan,",
  "S04bsu016_u:2646": "yathāvadbodhyabhimukhacittanidhyaptidurlabhatāmanuvicintayan,",
  "S04bsu016_u:2647": "aviṣamadharmanayānuśāsanīprayogadurlabhatāmanuvicintayan,",
  "S04bsu016_u:2648": "asaṃhāryacittakalyāṇatāyogasaṃjananadurlabhatāmanuvicintayan,",
  "S04bsu016_u:2649": "sarvajñatāvegavivardhanadharmālokasudurlabhatāmanuvicintayan,",
  "S04bsu016_u:2650": "āśāyā upāsikāyā antikātprakrāntaḥ // 8 //",
  "S04bsu016_u:2651": "(Gv 87)",
  "S04bsu016_u:2652": "11 Bhīṣmottaranirghoṣaḥ /",
  "S04bsu016_u:2653_0": "atha khalu sudhanaḥ śreṣṭhidārako bodhisattvānuśāsanyanugatacitto bodhisattvacaryāpariśodhanānugatacitto",
  "S04bsu016_u:2653_1": "bodhisattvapuṇyabalavivardhanacitto buddhadarśanavegāvabhāsitacitto dharmanidhānapratilābhasaṃjātacittavego",
  "S04bsu016_u:2653_2": "mahāpraṇidhānābhinirhārapravardhitacittavegaḥ sarvadharmadigabhimukhacitto dharmasvabhāvāvabhāsitacittaḥ",
  "S04bsu016_u:2653_3": "sarvāvaraṇavikiraṇacitto nirandhakāradharmadhātuvyavalokanacitto nārāyaṇavajraratnābhedyavimalāśayacittaḥ",
  "S04bsu016_u:2653_4": "sarvamārabaladuryodhanadurdharṣaṇacitto 'nupūrveṇa yena nālayurjanapadaḥ tenopasaṃkramya",
  "S04bsu016_u:2653_5": "bhīṣmottaranirghoṣamṛṣimanveṣate sma /",
  "S04bsu016_u:2654_0": "tena ca samayena bhīṣmottaranirghoṣarṣiranyatamasminnāśramapade viharati sma asaṃkhyeyavicitradrumalatāvanaramaṇīye",
  "S04bsu016_u:2654_1": "vividhavṛkṣapatrasaṃchanne sadāpraphullitavicitrapuṣpavṛkṣe sadāphalopacitaphalavṛkṣe",
  "S04bsu016_u:2654_2": "nānāratnavṛkṣodāramaṇiphalakasaṃskṛtatale suvibhaktamahācandanadrume manojñāgaruvṛkṣasadāpramuktagandhopaśobhite",
  "S04bsu016_u:2654_3": "caturdikṣuvibhaktagandhopaśobhite caturdikṣu vibhaktapāṭalīvṛkṣasamalaṃkṛte nyagrodhavṛkṣapādaparucirasaṃsthāne",
  "S04bsu016_u:2654_4": "sadāpakvaphalajambūvṛkṣapravarṣaṇe navanalinīpadmotpalakumudopaśobhite /",
  "S04bsu016_u:2655_0": "adrākṣītsudhanaḥ śreṣṭhidārako bhīṣmottaranirghoṣamṛṣiṃ daśaṛṣisahasraparivṛtaṃ candanatalāvabaddhāyāṃ",
  "S04bsu016_u:2655_1": "kuṭyāṃ jaṭāmakuṭadhāriṇamajinadarbhacīvaravalkalavasanaṃ tṛṇasaṃstaropaviṣṭam /",
  "S04bsu016_u:2656": "dṛṣṭvā ca punaryena bhīṣmottaranirghoṣa ṛṣistenopajagāma /",
  "S04bsu016_u:2657": "upetya bhūtakalyāṇamitrapratilambanāśayakalyāṇamitrāyadvārāṃ sarvajñatāṃ saṃpaśyan,",
  "S04bsu016_u:2658": "bhūtamārgopanayāya kalyāṇamitrānuśāsanyadhīnāṃ sarvajñatāṃ saṃpaśyan,",
  "S04bsu016_u:2659": "sarvajñatābhūmyupanayena kalyāṇamitradāsādhīnāṃ sarvajñatāṃ saṃpaśyan,",
  "S04bsu016_u:2660": "daśabalajñānaratnadvīpopanayena kalyāṇamitrolkāvabhāsitāṃ sarvajñatāṃ saṃpaśyan,",
  "S04bsu016_u:2661": "daśabalajñānālokasaṃjananatayā kalyāṇamitramārgāṃ sarvajñatāṃ saṃpaśyan,",
  "S04bsu016_u:2662": "akṣuṇṇasarvajñatāpuraprāpaṇatayā kalyāṇamitrapradīpāṃ sarvajñatāṃ saṃpaśyan,",
  "S04bsu016_u:2663": "samaviṣamasaṃdarśanatayā kalyāṇamitraṃ setuṃ sarvajñatāyāḥ saṃpaśyan,",
  "S04bsu016_u:2664": "sarvaprapātabhayavigamanatayā kalyāṇamitracchatrāṃ sarvajñatāṃ saṃpaśyan,",
  "S04bsu016_u:2665": "mahāmaitrībalāhlādasaṃjananatayā kalyāṇamitravegāṃ sarvajñatāṃ saṃpaśyan,",
  "S04bsu016_u:2666": "mahākaruṇāsaṃjananatayā kalyāṇamitrādhīnāṃ sarvajñatādarśanaparipuṣṭiṃ saṃpaśyan,",
  "S04bsu016_u:2667": "dharmasvabhāvanayāvabhāsanatayā sarvaśarīreṇa praṇipatya utthāya bhīṣmottaranirghoṣamṛṣiṃ",
  "S04bsu016_u:2668": "anekaśatasahasrakṛtvaḥ pradakṣiṇīkṛtya prāñjalibhūtaḥ purataḥ sthitvā manojñopacāreṇa manojñāṃ vācamudīrayan evamāha - mayā ārya anuttarāyāṃ samyaksaṃbodhau cittamutpāditam /",
  "S04bsu016_u:2669": "na ca jānāmi kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:2670": "kathaṃ pratipattavyam /",
  "S04bsu016_u:2671": "śrutaṃ ca me āryo bodhisattvānāmavavādānuśāsanīṃ dadātīti /",
  "S04bsu016_u:2672": "tadvadatu me āryaḥ - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:2673": "kathaṃ pratipattavyam //",
  "S04bsu016_u:2674": "atha khalu bhīṣmottaranirghoṣaṛṣistāni daśa māṇavakasahasrāṇyanuvilokya evamāhaanena māṇavakāḥ kulaputreṇa anuttarāyāṃ samyaksaṃbodhau cittamutpāditam /",
  "S04bsu016_u:2675": "sarvasattvāścābhayenopanimantritāḥ /",
  "S04bsu016_u:2676": "ayaṃ sa kulaputrāḥ sarvasattvahitasukhāya pratyupasthito jñānasāgarābhimukhaḥ (Gv 88)",
  "S04bsu016_u:2677_0": "sarvatathāgatānāṃ dharmameghān dhātukāmaḥ sarvadharmanayasāgarānavagāhayitukāmaḥ",
  "S04bsu016_u:2677_1": "mahājñānāloke 'vasthātukāmo mahākaruṇāmeghamupasthāpayitukāmo mahādharmavarṣamabhipravarṣayitukāmo",
  "S04bsu016_u:2677_2": "mahājñānāloke candre udāgatya sarvakleśapratāpaṃ praśamayitukāmo sarvasattvakuśalamūlāni vardhayitukāmaḥ //",
  "S04bsu016_u:2678_0": "atha khalu tāni daśa māṇavakasahasrāṇi nānāvarṇaiḥ suruciraiḥ sugandhaiḥ puṣpaiḥ",
  "S04bsu016_u:2678_1": "sudhanaṃ śreṣṭhidārakamavakīrya abhyavakīrya abhivandya namaskṛtvā praṇipatya pradakṣiṇīkṛtya",
  "S04bsu016_u:2678_2": "evaṃ vācamudīrayāmāsuḥ - eṣa trātā bhaviṣyati,",
  "S04bsu016_u:2679": "sarvasattvānāṃ sarvanirayaduḥkhāni praśamayiṣyati /",
  "S04bsu016_u:2680": "sarvatiryagyonigatiṃ vyavacchetsyati /",
  "S04bsu016_u:2681": "sarvayamalokagatiṃ vinivartayiṣyati /",
  "S04bsu016_u:2682": "sarvākṣaṇadvārakapāṭāni pithapayiṣyati /",
  "S04bsu016_u:2683": "tṛṣṇāsamudramucchoṣayiṣyati /",
  "S04bsu016_u:2684": "tṛṣṇābandhanaṃ chetsyati /",
  "S04bsu016_u:2685": "duḥkhaskandhaṃ vinivartayiṣyati /",
  "S04bsu016_u:2686": "avidyāndhakāraṃ vidhamayiṣyati /",
  "S04bsu016_u:2687": "puṇyacakravālaṃ loke parisaṃsthāpayiṣyati /",
  "S04bsu016_u:2688": "jñānaratnākaramupadarśayiṣyati /",
  "S04bsu016_u:2689": "jñānasūryamudāgamiṣyati /",
  "S04bsu016_u:2690": "dharmacakṣurviśodhayiṣyati /",
  "S04bsu016_u:2691": "samaviṣamaṃ loke saṃprakāśayiṣyati /",
  "S04bsu016_u:2692": "atha khalu bhīṣmottaranirghoṣa ṛṣiḥ tān māṇavakānevamāha - yena māṇavakā anuttarāyāṃ samyaksaṃbodhau cittamutpāditaṃ bhavati,",
  "S04bsu016_u:2693": "sa bodhisattvacaryāṃ caran sarvasattvānāṃ sukhamutpādayati,",
  "S04bsu016_u:2694": "anupūrveṇa ca sarvajñatāṃ pratilabhate /",
  "S04bsu016_u:2695": "anena māṇavakāḥ kulaputreṇa anuttarāyāṃ samyaksaṃbodhau cittamutpāditam /",
  "S04bsu016_u:2696": "sa eṣa sarvabuddhaguṇabhūmiṃ paripūrayiṣyati /",
  "S04bsu016_u:2697": "atha khalu bhīṣmottaranirghoṣa ṛṣiḥ sudhanaṃ śreṣṭhidārakametadavocat - ahaṃ kulaputra aparājitadhvajasya bodhisattvasya vimokṣasya lābhī /",
  "S04bsu016_u:2698": "sudhana āha - ka etasya ārya aparājitadhvajasya bodhisattvavimokṣasya viṣayaḥ?",
  "S04bsu016_u:2699": "tato bhīṣmāttaranirghoṣaṛṣiḥ dakṣiṇaṃ pāṇiṃ prasārya sudhanaṃ śreṣṭhidārakaṃ śirasi parimārjya dakṣiṇena pāṇinā paryagṛhṇāt /",
  "S04bsu016_u:2700": "samanantaraparigṛhītaśca sudhanaḥ śreṣṭhidārako bhīṣmottaranirghoṣeṇa ṛṣiṇā dakṣiṇena pāṇinā,",
  "S04bsu016_u:2701": "atha tāvadeva sudhanaḥ śreṣṭhidārako 'paśyaddaśasu dikṣu daśabuddhakṣetraśatasahasraparamāṇurajaḥsamāni buddhakṣetrāṇi /",
  "S04bsu016_u:2702": "teṣu ca daśabuddhakṣetraśatasahasraparamāṇurajaḥsamānāṃ tathāgatānāṃ pādamūlagatamātmānaṃ saṃjānāti sma /",
  "S04bsu016_u:2703": "tāni ca buddhakṣetrāṇyapaśyadasaṃkhyeyākāraviśuddhavyūhāni /",
  "S04bsu016_u:2704": "teṣu ca tathāgataparṣanmaṇḍalasamudrānnānāvarṇavicitravyūhānapaśyat /",
  "S04bsu016_u:2705": "teṣu ca parṣanmaṇḍalasamudreṣu tathāgataśarīrāṇi lakṣaṇānuvyañjanojjvalitopacitānyapaśyat /",
  "S04bsu016_u:2706": "tebhyaśca dharmadeśanāṃ śṛṇotyekapadavyañjanāparāṅbhukhām /",
  "S04bsu016_u:2707": "tāni ca tathāgatadharmacakrāṇyanyonyāsaṃbhinnāni saṃdhārayati /",
  "S04bsu016_u:2708": "tāṃśca dharmameghānnānāsattvāśayeṣu pravarṣaṇāṃ saṃpratīcchati /",
  "S04bsu016_u:2709": "teṣāṃ ca tathāgatānāṃ nānādhimuktibalaviśodhitaṃ",
  "S04bsu016_u:2710": "pūrvapraṇidhānasamudrānavatarati /",
  "S04bsu016_u:2711": "tāṃśca nānāpraṇidhānasāgaraviśuddhān buddhasamudāgamasamudrānavatarati /",
  "S04bsu016_u:2712": "tāṃśca yathāśayasarvasattvasahasrasaṃtoṣaṇavijñāpanān buddhavarṇānadrākṣīt /",
  "S04bsu016_u:2713": "tāni ca buddharaśmijālāni nānāvirāgaviśuddhavyūhamaṇḍalānyapaśyat /",
  "S04bsu016_u:2714": "tāni ca buddhabalānyanāvaraṇajñānālokānugamenāvatarati /",
  "S04bsu016_u:2715": "sa kvacittathāgatapādamūle rātriṃdivaṃ saṃjānāti /",
  "S04bsu016_u:2716": "kvacitsapta rātriṃdivāni,",
  "S04bsu016_u:2717": "kvacidardhamāsam,",
  "S04bsu016_u:2718": "kvacinmāsam,",
  "S04bsu016_u:2719": "kvacitsaṃvatsaraṃ kvacidvarṣaśataṃ kvacidvarṣasahasraṃ kvacidvarṣaśatasahasraṃ kvacidvarṣakoṭiṃ (Gv 89)",
  "S04bsu016_u:2720": "kvacidvarṣakoṭīśataṃ kvacidvarṣakoṭisahasraṃ kvacidvarṣakoṭīśatasahasraṃ kvacidvarṣakoṭyayutaṃ kvacidvarṣakoṭīniyutaṃ kvacidardhakalpaṃ saṃjānāti /",
  "S04bsu016_u:2721_0": "kvacitkalpaṃ kvacitkalpaśataṃ kvacitkalpasahasraṃ kvacitkalpaśatasahasraṃ kvacitkalpakoṭīṃ",
  "S04bsu016_u:2721_1": "kvacitkalpakoṭīśataṃ kvacitkalpakoṭīsahasraṃ kvacitkalpakoṭīśatasahasraṃ kvacitkalpakoṭīniyutaśatasahasraṃ",
  "S04bsu016_u:2721_2": "kvacittathāgatapādamūle yāvadanabhilāpyānabhilāpyān kalpān saṃjānāti /",
  "S04bsu016_u:2722": "kvacittathāgatapādamūle jambūdvīpaparamāṇurajaḥsamān kalpān saṃjānāti /",
  "S04bsu016_u:2723_0": "kvacidyāvadanabhilāpyānabhilāpyabuddhakṣetraparamāṇurajaḥsamān kalpān saṃjānāti aparājitadhvajabodhisattvavimokṣajñānāvabhāsito",
  "S04bsu016_u:2723_1": "vairocanagarbhasamādhyavabhāsapratilabdhaḥ akṣayajñānavimokṣasamādhyanugataḥ samantadikpañjaradhāraṇīmukhāvalokapratilabdho",
  "S04bsu016_u:2723_2": "vajramaṇḍaladhāraṇīmukhāvabhāsitacittaḥ suvibhaktajñānakūṭaviṣayasamādhivihārapratilabdhaḥ",
  "S04bsu016_u:2723_3": "samantatalavyūhamārgaprajñāpāramitāvihāraviṣayo buddhagaganagarbhamaṇḍalasamādhyālokaprasṛtaḥ",
  "S04bsu016_u:2723_4": "sarvabuddhadharmacakranemisamādhyavabhāsitacittaḥ tryadhvajñānaratnākṣayamaṇḍalasamādhyālokaprāptaḥ //",
  "S04bsu016_u:2724": "atha khalu bhīṣmottaranirghoṣa ṛṣiḥ sudhanaṃ śreṣṭhidārakaṃ vyamuñcat /",
  "S04bsu016_u:2725": "sa punarapi bhīṣmottaranirghoṣasya ṛṣeḥ purataḥ sthitamātmānaṃ saṃjānāti /",
  "S04bsu016_u:2726": "taṃ bhīṣmottaranirghoṣa ṛṣirāha - smarasi kulaputra?",
  "S04bsu016_u:2727": "āha - smarāmi ārya kalyāṇamitrādhiṣṭhānena /",
  "S04bsu016_u:2728": "āha - etamahaṃ kulaputra aparājitadhvajaṃ bodhisattvavimokṣaṃ jānāmi /",
  "S04bsu016_u:2729_0": "kiṃ mayā śakyaṃ sarvajagadviśeṣajñānābhijñāvatārasamādhipratilabdhānāṃ bodhisattvānāṃ",
  "S04bsu016_u:2729_1": "sarvakālacakravaśavartināṃ buddhalakṣaṇajñānābhinirhārakuśalānāṃ tathāgatadivasāvakrāntivijñaptivyūhānāṃ",
  "S04bsu016_u:2729_2": "tryadhvaviṣayaikalakṣaṇajñānasamavasaraṇānāṃ sarvalokadhātusuvibhaktakāyānāṃ sarvadharmadhātvavabhāsitajñānaśarīrāṇāṃ",
  "S04bsu016_u:2729_3": "sarvasattvayathāśayābhimukhābhyutthitānāṃ yathāśayasattvacaryāvicārānukūlopacārāṇāṃ",
  "S04bsu016_u:2729_4": "samantābhirucitarocanānām amalavipularucirajñānamaṇḍalaviśuddhānāṃ caryā jñātuṃ guṇā",
  "S04bsu016_u:2729_5": "vā vaktuṃ praṇidhiviśeṣo vā sūcayituṃ kṣetrābhisaṃskāro vā jñātuṃ jñānaviṣayo avagāhituṃ",
  "S04bsu016_u:2729_6": "samādhigocaro vā anusartuṃ ṛdvivikurvitaṃ vā avatarituṃ vimokṣavṛṣabhitāvikrīḍitaṃ",
  "S04bsu016_u:2729_7": "vā anugantuṃ śarīravibhaktinimittaṃ vā udgrahītuṃ svaramaṇḍalaviśuddhirvā prabhāvayituṃ",
  "S04bsu016_u:2729_8": "jñānāvabhāso vā nidarśayitum //",
  "S04bsu016_u:2730": "gaccha kulaputra,",
  "S04bsu016_u:2731": "ayamihaiva dakṣiṇāpathe īṣāṇo nāma janapadaḥ /",
  "S04bsu016_u:2732": "tatra jayoṣmāyatano nāma brāhmaṇaḥ prativasati /",
  "S04bsu016_u:2733": "tamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:2734": "kathaṃ pratipattavyam //",
  "S04bsu016_u:2735_0": "atha khalu sudhanaḥ śreṣṭhidārakastuṣṭa udagra āttamanāḥ pramuditaḥ prītisaumanasyajāto",
  "S04bsu016_u:2735_1": "bhīṣmottaranirghoṣasya ṛṣeḥ pādau śirasābhivandya bhīṣmottaranirghoṣaṃ ṛṣimanekaśatasahasrakṛtvaḥ",
  "S04bsu016_u:2735_2": "pradakṣiṇīkṛtya punaḥ punaravalokya bhīṣmottaranirghoṣasya ṛṣerantikātprakrāntaḥ // 9 //",
  "S04bsu016_u:2736": "(Gv 90)",
  "S04bsu016_u:2737": "12 jayoṣmāyatanaḥ /",
  "S04bsu016_u:2738_0": "atha khalu sudhanaḥ śreṣṭhidārako 'parājitadhvajabodhisattvavimokṣajñānāvabhāsitaḥ",
  "S04bsu016_u:2738_1": "acintyabuddhaviṣayavikurvitapratyakṣavihārī acintyabodhisattvavimokṣapratyakṣajñānābhijñaḥ",
  "S04bsu016_u:2738_2": "acintyabodhisattvasamādhijñānāvabhāsitacittaḥ sarvakālasamavasaraṇasamādhijñānāvabhāsapratilabdhaḥ",
  "S04bsu016_u:2738_3": "sarvasaṃjñāsaṃgatasamavasaraṇasamādhiviṣayāvabhāsitaḥ sarvajagadviśeṣavatijñānālokapratilabdhaḥ",
  "S04bsu016_u:2738_4": "sarvatryadhvānugatagocaravihārābhimukhaḥ advayavikalpasamatānirdeśajñānaparamaḥ sarvārambaṇaprasaritajñānālokaḥ",
  "S04bsu016_u:2738_5": "sattvaśraddhābhimukhakṣāntiviśuddhayadhimuktikośakuśalaḥ svabhāvadharmakṣāntiniścayajñānālokapratilabdhaḥ",
  "S04bsu016_u:2738_6": "sarvatrānugatābhijñabodhisattvacaryāsvabhāvabhāvanāvirahitacittaḥ sarvajñatāvegāvivartyacitto",
  "S04bsu016_u:2738_7": "daśabalajñānavidyudavabhāsapratilabdhaḥ dharmadhātunirghoṣābhilāṣāvitṛptacittaḥ sarvajñatāvihāragocarāvataraṇapratipatticittaḥ",
  "S04bsu016_u:2738_8": "anantabodhisattvacaryāvyūhābhinirhāracitto 'nantabodhisattvamahāpraṇidhānamaṇḍalapariśodhanacittaḥ",
  "S04bsu016_u:2738_9": "anantamadhyalokadhātujālākṣayānugamajñānābhimukhacittaḥ anantasattvasāgaraparipākavinayāsaṃkucitacittaḥ",
  "S04bsu016_u:2738_10": "anantabodhisattvacaryāviṣayaṃ saṃpaśyan anantalokadhātugativimātratāṃ saṃpaśyan anantalokadhātuvibhaktivicitratāṃ",
  "S04bsu016_u:2738_11": "saṃpaśyan ananta lokadhātusūkṣmodārārambaṇāntargatāṃ saṃpaśyan anantalokadhātupratiṣṭhānasaṃjñājālavicitritāṃ",
  "S04bsu016_u:2738_12": "saṃpaśyan anantalokadhātuvyavahāraprajñaptisaṃvṛtivimātratāṃ saṃpaśyan anantasattvādhimuktivimātratāṃ",
  "S04bsu016_u:2738_13": "saṃpaśyan anantasattvavibhaktivimātratāṃ saṃpaśyan anantasattvaparipākavinayānugamaṃ",
  "S04bsu016_u:2738_14": "saṃpaśyan anantasattvadikkālasaṃjñāgatavicitratāṃ saṃpaśyan kalyāṇamitrāṇyabhimukhīkurvāṇo",
  "S04bsu016_u:2738_15": "'nupūrveṇa yena īṣāṇe janapade jayoṣmāyatano brāhmaṇaḥ,",
  "S04bsu016_u:2739": "tenopasaṃkrāntaḥ /",
  "S04bsu016_u:2740": "tena ca samayena jayoṣmāyatano brāhmaṇa ugraṃ tapaḥ tapyati sarvajñatāmārambaṇīkṛtya /",
  "S04bsu016_u:2741": "tasya caturdiśaṃ mahānagniskandhaḥ parvatamātrojjvalitaḥ /",
  "S04bsu016_u:2742": "abhyudgatamahāparvataprapātaḥ kṣuradhārāmārgaḥ saṃdṛśyate //",
  "S04bsu016_u:2743": "atha khalu sudhanaḥ śreṣṭhidārako jayoṣmāyatanasya brāhmaṇasya pādau śirasābhivandya purataḥ prāñjaliḥ sthitvā evamāha - mayā ārya,",
  "S04bsu016_u:2744": "anuttarāyāṃ samyaksaṃbodhau cittamutpāditam /",
  "S04bsu016_u:2745": "na ca jānāmi kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:2746": "kathaṃ pratipattavyam,",
  "S04bsu016_u:2747": "śrutaṃ ca me āryo bodhisattvānāmavavādānuśāsanīṃ dadātīti /",
  "S04bsu016_u:2748": "tadvadatu me āryaḥ - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:2749": "kathaṃ pratipattavyam /",
  "S04bsu016_u:2750": "sa āha - gaccha kulaputra,",
  "S04bsu016_u:2751": "etaṃ kṣuradhāramārgaṃ parvatamabhiruhya atra agnikhadāyāṃ prapata /",
  "S04bsu016_u:2752": "evaṃ te bodhisattvacaryā pariśuddhiṃ gamiṣyati //",
  "S04bsu016_u:2753": "atha khalu sudhanasya śreṣṭhidārakasya etadabhavat - durlabhā aṣṭākṣaṇavinivṛttiḥ /",
  "S04bsu016_u:2754": "durlabho mānuṣyapratilābhaḥ /",
  "S04bsu016_u:2755": "durlabhā kṣaṇasaṃpadviśuddhiḥ /",
  "S04bsu016_u:2756": "durlabho buddhotpādaḥ /",
  "S04bsu016_u:2757": "durlabhā avikalendriyatā /",
  "S04bsu016_u:2758": "durlabho buddhadharmaśravaḥ /",
  "S04bsu016_u:2759": "durlabhaṃ satpuruṣasamavadhānam /",
  "S04bsu016_u:2760": "durlabhāni bhūtakalyāṇamitrāṇi /",
  "S04bsu016_u:2761": "durlabho bhūtanayānuśāsanopasaṃhāraḥ /",
  "S04bsu016_u:2762": "durlabhaṃ samyagjīvitaṃ manuṣyaloke /",
  "S04bsu016_u:2763": "durlabhā dharmānudharmapratipattiḥ /",
  "S04bsu016_u:2764": "mā haivāyaṃ māro bhaviṣyati mārādhiṣṭhito vā mārakāyiko vā kalyāṇamitrapratirūpako vā bodhisattvakhaṇḍako vā,",
  "S04bsu016_u:2765": "yo mama kuśalamūlāntarāyāya pratipannaḥ,",
  "S04bsu016_u:2766": "yo mama jīvitanirodhāya (Gv 91)",
  "S04bsu016_u:2767": "abhyutthitaḥ /",
  "S04bsu016_u:2768": "mā haiva mamāntarāyaṃ kartukāmaḥ sarvajñatāyām /",
  "S04bsu016_u:2769": "mā khalu māṃ viṣameṇa pathā praṇetukāmaḥ /",
  "S04bsu016_u:2770": "mā khalu me dharmamukhāntarāyaṃ kartukāmo buddhadharmādhigamāya /",
  "S04bsu016_u:2771": "tasyaivaṃ cintāmanasikāraprayuktasya daśa brahmasahasrāṇyuparyantarikṣe sthitvā evamāhuḥ - mā kulaputra evaṃ cetanāṃ dṛḍhīkārṣīḥ /",
  "S04bsu016_u:2772": "eṣa kulaputra āryo vajrārciḥsamādhyavabhāsalabdhaḥ avivartyavīryo mahārambhottāraṇapratipannaḥ,",
  "S04bsu016_u:2773": "sarvajagatsnehaparyādānāyābhyutthitaḥ,",
  "S04bsu016_u:2774": "sarvadṛṣṭigatajāladālanāya prayuktaḥ,",
  "S04bsu016_u:2775": "sarvakleśakarmakakṣanirdahanāya pratyupasthitaḥ,",
  "S04bsu016_u:2776": "sarvākṣaṇajñānakāntārāvabhāsanāyodyuktaḥ,",
  "S04bsu016_u:2777": "sarvasattvajarāmaraṇaprapātabhayavinivartanāya vyavasthitaḥ,",
  "S04bsu016_u:2778": "tryadhvāndhakāravidhamanatāyai abhiyuktaḥ,",
  "S04bsu016_u:2779": "sarvadharmaraśmipramuñcanatāyai pratipannaḥ /",
  "S04bsu016_u:2780": "etasya hi kulaputra,",
  "S04bsu016_u:2781_0": "pañcatapastapyamānasya yāvantaḥ kecidbrāhmaṇāḥ kartṛtvamīśvaratvaṃ sarvalokajyeṣṭhatvamātmani",
  "S04bsu016_u:2781_1": "manyante vividhadṛṣṭigatābhiniviṣṭāḥ tasya asamogratapovratasamādānaprabhāveṇa sarve",
  "S04bsu016_u:2781_2": "svabhavaneṣu na ramante /",
  "S04bsu016_u:2782": "te dhyānaratimanāsvādayanto 'sya sakāśamupasaṃkrāmanti /",
  "S04bsu016_u:2783": "tāneṣa āgatānṛddhayanubhāvenābhibhūya ugravratatapasā ca tebhyaḥ sarvadṛṣṭigatavinivartanāya sarvamānamadaprahāṇāya ca dharmaṃ deśayati /",
  "S04bsu016_u:2784_0": "sarvajaganmahāmaitrīmahākarūṇāspharaṇatāyai bodhyāśayadṛḍhīkaraṇatāyai bodhicittotpādavipulakaraṇatāyai",
  "S04bsu016_u:2784_1": "sarvabuddhasaṃdarśanābhimukhatāyai buddhasvaramaṇḍalapratilambhaparipūraṇāya sarvatrānuravaṇabuddhaghoṣāpratighātānāvaraṇatāyai",
  "S04bsu016_u:2784_2": "ca dharmaṃ deśayati //",
  "S04bsu016_u:2785": "daśa ca mārasahasrāṇyuparyantarīkṣe sthitvā divyairmaṇiratnairabhyavakīrya evamāhuḥ - asya kulaputra,",
  "S04bsu016_u:2786": "pañcatapastapyato 'smādarciḥskandhādābhā niścaritvā asmadbhavanānyātmabhāvanābhavanābharaṇaparibhogāṃśca jihmīkurvanti /",
  "S04bsu016_u:2787": "te vayaṃ saṃvegajātāḥ saparivārāḥ etasya sakāśamupasaṃkramāma /",
  "S04bsu016_u:2788": "upasaṃkrāntānāṃ caiṣā 'smākaṃ tathā dharmaṃ deśayati,",
  "S04bsu016_u:2789": "yathā svacittapratilabdhā bodhāya cittamutpādya avinivartanīyā bhavāmo 'nuttarayāṃ samyaksaṃbodhau //",
  "S04bsu016_u:2790": "daśa ca vaśavartidevarājasahasrāṇi divyaiḥ puṣpairabhyavakīrya evamāhuḥ - vayaṃ kulaputra,",
  "S04bsu016_u:2791": "asya pañcatapastapyataḥ svabhavaneṣu ratiṃ na vindāmaḥ /",
  "S04bsu016_u:2792": "te vayaṃ svasvajanaparivārā etasya sakāśamupasaṃkramāmaḥ /",
  "S04bsu016_u:2793": "sa eṣo 'smākamupasaṃkrāntānāṃ svacittavaśavartitāpratilābhāya dharmaṃ deśayati /",
  "S04bsu016_u:2794_0": "sarvakleśavaśitāpratilābhāya yathābhiprāyopapattivaśitāpratilābhāya sarvakarmāvaraṇaviśuddhivaśitāpratilābhāya",
  "S04bsu016_u:2794_1": "sarvasamāpattivaśavartitāpratilābhāya pariṣkāravaśitāvyūhapariśuddhaye yathābhiprāyavaśavartitāyai",
  "S04bsu016_u:2794_2": "ca dharmaṃ deśayati //",
  "S04bsu016_u:2795_0": "daśa ca sunirmitadevarājasahasrāṇyuparyantarikṣe sthitvā divyasaṃgītaprayoganirnādamadhuranirghoṣeṇa",
  "S04bsu016_u:2795_1": "pūjāṃ kṛtvā evamāhuḥ - etasya kulaputra pañcatapastapyata ebhyo 'gnikūṭebhyastadrūpā prabhā niścarati,",
  "S04bsu016_u:2796": "yayā asmākamimāni vimānānyuttapyante,",
  "S04bsu016_u:2797": "viśudhyanti,",
  "S04bsu016_u:2798": "prabhāsvaratarāṇi bhavanti /",
  "S04bsu016_u:2799": "imāni cābharaṇāni,",
  "S04bsu016_u:2800": "imāścāpsarasaḥ,",
  "S04bsu016_u:2801": "vayamapīdānīṃ sadevaputrāpsarogaṇaparivārā na kāmeṣu ratiṃ vindāmaḥ /",
  "S04bsu016_u:2802": "na kāmasukhamabhinandāmaḥ /",
  "S04bsu016_u:2803": "te vayaṃ prahlāditakāyacittāḥ etasya sakāśamupasaṃkramāmaḥ /",
  "S04bsu016_u:2804": "sa eṣo 'smākamupasaṃkrāntānāṃ cittaviśuddhaye dharmaṃ deśayati /",
  "S04bsu016_u:2805": "cittaprabhāsvaratāyai cittakalyāṇatāyai cittakarmaṇyatāyai cittaprītisaṃjananatāyai daśabalajñānapratilābhaviśuddhaye (Gv 92)",
  "S04bsu016_u:2806": "mahādharmavegavivardhanatayai kāyaviśuddhaye apramāṇabuddhakāyābhinirharaṇatāyai vāgviśuddhaye tathāgataghoṣapratilābhāya cittaviśuddhaye sarvajñatāpratilābhāya dharmaṃ deśayati //",
  "S04bsu016_u:2807": "daśa ca saṃtuṣitadevarājasahasrāṇi sadevaputrāpsaragaṇoparivārāṇi uparyantarikṣe sthitvā sarvagandhacūrṇameghavarṣamabhipravṛṣya pūjayitvā namaskṛtya evamāhuḥ - asya kulaputra,",
  "S04bsu016_u:2808": "pañcatapastapyamānasya asmākaṃ svabhavaneṣu ratirna bhavati /",
  "S04bsu016_u:2809": "te vayamanabhiratāḥ santaḥ etasya sakāśamupasaṃkramāmaḥ /",
  "S04bsu016_u:2810": "tata eṣo 'smākamupasaṃkrāntānāṃ sarvaviṣayānavekṣatāyai dharmaṃ deśayati /",
  "S04bsu016_u:2811": "saṃtuṣṭicittatāyai cittaparituṣṭitāyai kuśalamūlasaṃjananatāyai bodhicittotpādapratilābhāya yāvatsarvabuddhadharmaparipūraṇāya dharmaṃ deśayati //",
  "S04bsu016_u:2812_0": "daśa ca suyāmadevarājasahasrāṇi sadevaputrāpsarogaṇaparivārāṇi divyāni māndāravakusumavarṣāṇyabhipravṛṣya",
  "S04bsu016_u:2812_1": "evamāhuḥ - asya kulaputra pañcatapastapyamānasya asmākaṃ divyasaṃgītiṣu ratirna bhavati /",
  "S04bsu016_u:2813": "te vayamanabhiratā etasya sakāśamupasaṃkramāmaḥ /",
  "S04bsu016_u:2814": "tata eṣo 'smākamupasaṃkrāntānāṃ sarvakāmarativinivartanatāyai yāvatsarvabuddhadharmapratilābhāya dharmaṃ deśayati //",
  "S04bsu016_u:2815_0": "daśa ca śakradevendraśatasahasrāṇi pratyekaṃ dvātriṃśadbhirupendraiḥ sadevaputrāpsarogaṇaparivāraiḥ",
  "S04bsu016_u:2815_1": "sārdhaṃ divyavastraratnābharaṇakusumameghavarṣamabhipravṛtya evamāhuḥ - asya kulaputra",
  "S04bsu016_u:2815_2": "pañcatapastapyamānasya asmākaṃ sarvaśakrabhavanodyānakrīḍāvanadivyatūryatālopacārasaṃgītiparibhogeṣu ratirna bhavati /",
  "S04bsu016_u:2816": "te vayamanabhiratā etasya sakāśamupasaṃkramāmaḥ /",
  "S04bsu016_u:2817": "tata eṣo 'smākamupasaṃkrāntānāṃ sarvakāmaratiprahāṇāya dharmaṃ deśayati /",
  "S04bsu016_u:2818": "sarvamidamanityaṃ calaṃ vyayadharmamiti vācamudīrayati /",
  "S04bsu016_u:2819": "sarvamadapramādasamucchedanāya dharmaṃ deśayati anuttarabodhicchandavivardhanatāyai /",
  "S04bsu016_u:2820": "api tu khalu punaḥ kulaputra asya saṃprekṣitena imāni meruśikharāṇi saṃprakampitāni /",
  "S04bsu016_u:2821": "te vayaṃ vyathitasaṃvignacittāḥ sarvajñatācittotpādanadṛḍhatayā sarvajñatājñāne praṇidhimabhinirharāmaḥ //",
  "S04bsu016_u:2822_0": "daśa ca nāgasahasrāṇi airāvatanandopanandanāgarājapramukhāni uparyantarikṣe gatāni",
  "S04bsu016_u:2822_1": "divyakālānusāricandanameghairnāgakanyāsaṃgītinirnādamadhuranirghoṣairdivyagandhodakadhārāprasṛtapramuktairabhipravṛṣya",
  "S04bsu016_u:2822_2": "evamāhuḥ - asya kulaputra pañcatapastapyata ebhyo mahāgniskandharāśibhya ābhāḥ pramuktāḥ",
  "S04bsu016_u:2822_3": "sarvanāgabhavanānyavabhāsya vālikāvarṣasuparṇibhayānyapanayanti /",
  "S04bsu016_u:2823": "krodhapravṛttiṃ caiṣāṃ praśamayitvā āśayaṃ prahlādya manaḥ prasādayanti /",
  "S04bsu016_u:2824": "tata eṣo 'smākaṃ prasannacittānāṃ dharmaṃ deśayati,",
  "S04bsu016_u:2825": "yaduta hīnanāgagativijugupsanatāyai sarvāvaraṇīyakarmaprahāṇāya /",
  "S04bsu016_u:2826": "atyayaṃ deśayitvā anuttarāyāṃ samyaksaṃbodhau cittānyutpādya sarvajñatāyāṃ pratiṣṭhāpayati //",
  "S04bsu016_u:2827_0": "daśa ca yakṣendrasahasrāṇi gaganatale sthitvā nānāvidhayā pūjayā pūjayitvā jayoṣmāyatanaṃ",
  "S04bsu016_u:2827_1": "brāhmaṇaṃ sudhanaṃ ca śreṣṭhidārakamevamāhuḥ - asya kulaputra pañcatapastapyamānasya",
  "S04bsu016_u:2827_2": "asmatpārṣadānāṃ manuṣyeṣu maitraṃ cittaṃ saṃjāyate /",
  "S04bsu016_u:2828": "sarvayakṣarākṣasakumbhāṇḍāśca maitracittā bhavanti /",
  "S04bsu016_u:2829": "te maitracittā (Gv 93)",
  "S04bsu016_u:2830": "aviheṭhanapratipannā asmatsakāśamupasaṃkrāmanti - vayamapīdānīṃ maitryādhipatyenābhibhūtāḥ sveṣu sveṣu bhavaneṣu ratiṃ na vindāmaḥ /",
  "S04bsu016_u:2831": "te vayaṃ sasvajanaparivārā etasya sakāśamupasaṃkramāmaḥ /",
  "S04bsu016_u:2832": "tadasmākamupasaṃkrāntānāmasya śarīraniryātā prabhā avabhāsya sarvaśarīraṃ sukhena spharati /",
  "S04bsu016_u:2833": "sa eṣo 'smākaṃ prīṇitakāyacittānāṃ tathā dharmaṃ deśayati,",
  "S04bsu016_u:2834": "yadanekeṣāṃ yakṣarākṣasakumbhāṇḍakaṭapūtanānāṃ bodhāya cittānyutpadyante //",
  "S04bsu016_u:2835_0": "daśa ca gandharvendrasahasrāṇyuparyantarikṣe sthitvā evamāhuḥ - asmākamapi kulaputra",
  "S04bsu016_u:2835_1": "svabhavaneṣu vasatāmasya pañcatapastapyata ebhyo 'gnikūṭebhya ābhā niścaritvā asmadbhavanānyavabhāsayati /",
  "S04bsu016_u:2836": "te vayaṃ tayā prabhayā spṛṣṭā acintyasukhasamarpitā etasyāntikamupasaṃkramāmaḥ /",
  "S04bsu016_u:2837": "upasaṃkrāntānāmeṣo 'smākaṃ tathā dharmaṃ deśayati,",
  "S04bsu016_u:2838": "yadavivartyā bhavāmo 'nuttarāyāḥ samyaksaṃbodheḥ //",
  "S04bsu016_u:2839": "daśa ca asurendrasahasrāṇi mahāsamudrādabhyudgamya ākāśe dakṣiṇaṃ jānumaṇḍalamavanāmyakṛtāñjalipuṭāni namasyamānāni evamāhuḥ - asya kulaputra,",
  "S04bsu016_u:2840": "pañcatapastapyato 'smākaṃ sarve 'suralokāḥ sasāgarāṇi saśailāni ca mahāpṛthivīmaṇḍalāni prakampante /",
  "S04bsu016_u:2841": "tato vayaṃ save nihatamānamadadarpā vratatapobhibhūtā etasya sakāśamupasaṃkramāmaḥ /",
  "S04bsu016_u:2842": "upasaṃkrāntānāmeṣo 'smākaṃ sarvamāyāśāṭhyaprahāṇāya gambhīradharmakṣāntyavatārāya acaladharmatāpratiṣṭhānāya daśabalajñānapariniṣpattaye ca dharmaṃ deśayati //",
  "S04bsu016_u:2843": "daśa ca garuḍendrasahasrāṇi mahāvegadhārigaruḍendrapramukhāni udāraṃ māṇavakarūpamabhinirmāya evamāhuḥ - asya kulaputra,",
  "S04bsu016_u:2844": "pañcatapastapyata ebhyo 'gnirāśibhyaḥ prabhā niścaritvā asmadbhavanānyavabhāsya saṃkampayati /",
  "S04bsu016_u:2845": "te vayaṃ bhītāstrastāḥ saṃvignamanasa etasyāntikamupasaṃkramāmaḥ /",
  "S04bsu016_u:2846": "sa eṣa kulaputra,",
  "S04bsu016_u:2847": "asmān dharmadeśanayā mahāmaitryāṃ saṃniyojayati /",
  "S04bsu016_u:2848": "mahākaruṇāyāṃ samādāpayati /",
  "S04bsu016_u:2849": "saṃsārasāgarāvagāhanatāyāṃ saṃniyojayati /",
  "S04bsu016_u:2850": "kāmapaṅkanimagnasattvābhyuddharaṇāya saṃniyojayati /",
  "S04bsu016_u:2851": "bodhyāśayamukhaviśuddhau prayojayati /",
  "S04bsu016_u:2852": "prajñopāyatīkṣṇatāyāṃ saṃniyojayati /",
  "S04bsu016_u:2853": "yathāparipakvasattvavinayāyodyojayati //",
  "S04bsu016_u:2854_0": "daśa ca kinnarendrasahasrāṇi uparyantarikṣe sthitvā evamāhuḥ - asya kulaputra pañcatapastapyato",
  "S04bsu016_u:2854_1": "vāyusamīritābhyo 'smadbhavanagatatālapaṅktibhyaḥ kiṅkiṇījālaratnasūtradāmavādyavṛkṣebhyo",
  "S04bsu016_u:2854_2": "sarvavādyabhāṇḍaratnābharaṇagṛhaparibhogebhyo buddhaśabdo niścarati /",
  "S04bsu016_u:2855": "dharmaśabdo 'vivartyabodhisattvasaṃghaśabdo bodhisattvaprasthānapraṇidhānaśabdo niścarati /",
  "S04bsu016_u:2856": "amuṣyāṃ lokadhātusaṃkhyāyāmamuko nāma bodhisattvo bodhāya praṇidadhāti /",
  "S04bsu016_u:2857": "amuṣyāṃ lokadhātusaṃkhyāyāmamuko nāma bodhisattvo duṣkaraparityāgaṃ karoti /",
  "S04bsu016_u:2858": "amuṣyāṃ lokadhātusaṃkhyāyāmevaṃnāmā bodhisattvo sarvajñatājñānamaṇḍalaṃ pariśodhayati /",
  "S04bsu016_u:2859": "amuṣyāṃ lokadhātusaṃkhyāyāmevaṃnāmā bodhisattvo bodhimaṇḍamupasaṃkrāmati /",
  "S04bsu016_u:2860": "amuṣyāṃ lokadhātusaṃkhyāyāmevaṃnāmā bodhisattvo savāhanaṃ māraṃ parājitya anuttarāṃ samyaksaṃbodhimabhisaṃbudhyate /",
  "S04bsu016_u:2861": "amuṣyāṃ lokadhātusaṃkhyāyāmevaṃnāmā tathāgato dharmacakraṃ pravartayati /",
  "S04bsu016_u:2862": "amuṣyāṃ lokadhātusaṃkhyāyāmamuko nāma tathāgato 'navaśeṣabuddhakāryaṃ kṛtvā anupadhiśeṣanirvāṇadhātau (Gv 94)",
  "S04bsu016_u:2863": "parinirvātīti /",
  "S04bsu016_u:2864": "aparyantaḥ kulaputra bhavejjambudvīpe sarvatṛṇakāṣṭhaśākhāpatrapalāśānāṃ paramāṇubhāgaśaḥ paricchinnānām,",
  "S04bsu016_u:2865": "na tveva teṣāṃ tathāgatanāmnāṃ bodhisattvapraṇidhīnāṃ bodhisattvacaryāprasthānaviśeṣāṇām,",
  "S04bsu016_u:2866": "ye 'smadbhavanagatatālapaṅkibhyo yāvatsarvavādyabhāṇḍaratnābharaṇagṛhaparibhogebhyo vāyusamīritebhyo buddhadharmabodhiśabdā niścaranti anuravanti,",
  "S04bsu016_u:2867": "śrotravijñaptimāgacchanti /",
  "S04bsu016_u:2868": "te vayaṃ kulaputra,",
  "S04bsu016_u:2869": "buddhasaṃghabodhisattvaprasthānapraṇidhicaryānāmanirghoṣeṇa mahāprītivegaharṣasaṃjātā etasya sakāśamupasaṃkramāmaḥ /",
  "S04bsu016_u:2870": "sa eṣo 'smākamupasaṃkrāntānāṃ tathā dharmaṃ deśayati,",
  "S04bsu016_u:2871": "yadasmatpariṣadi aneke sattvā avivartyā bhavantyanuttarāyāḥ samyaksaṃbodheḥ //",
  "S04bsu016_u:2872_0": "aparimāṇāni ca kāmāvacaradevaputrasahasrāṇyudārodāravarṇānyākāśe sthitvā manomayyā",
  "S04bsu016_u:2872_1": "pūjayā pūjayitvā evamāhuḥ - asya kulaputra pañcatapastapyata ebhyo 'gnikūṭebhyastathārūpā prabhā niścaranti,",
  "S04bsu016_u:2873": "yayā prabhayā avīciparyantān sarvanirayānavabhāsya sarvanairayikasattvaduḥkhāni pratiprasrabdhāni /",
  "S04bsu016_u:2874": "tayaiva prabhayā ayamasmākaṃ cakṣuṣu ābhāsamāgacchati /",
  "S04bsu016_u:2875": "te vayamasyopari cittāni prasādayitvā praṇīteṣu kāmāvacaradevanikāyeṣūpapannāḥ /",
  "S04bsu016_u:2876": "ye vayamasya kṛtajñatayā darśanenāvitṛptāḥ sarvakāmaratimutsṛjya asya sakāśamupasaṃkramāmaḥ /",
  "S04bsu016_u:2877": "tata eṣo 'smākamupasaṃkrāntānāṃ tathā dharmaṃ deśayati,",
  "S04bsu016_u:2878": "yadaparimāṇāḥ,",
  "S04bsu016_u:2879": "sattvā bodhāya praṇidadhati //",
  "S04bsu016_u:2880_0": "atha khalu sudhanaḥ śreṣṭhidārakastuṣṭa udagra āttamanāḥ pramuditaḥ prītisaumanasyajātaḥ",
  "S04bsu016_u:2880_1": "imamevaṃ rūpaṃ dharmanayaṃ śrutvā jayoṣmāyanate brāhmaṇe bhūtakalyāṇamitrāsaṃjñāmutpādya",
  "S04bsu016_u:2880_2": "jayoṣmāyatanasya brāhmaṇasya pādayoḥ praṇipatya evamāha - atyayamatyayato deśayāmyārya",
  "S04bsu016_u:2880_3": "yo 'haṃ kalyāṇamitrājñāṃ prativāhayāmi /",
  "S04bsu016_u:2881": "atha khalu jayoṣmāyatano brāhmaṇaḥ sudhanaṃ śreṣṭhidārakaṃ gāthayādhyabhāṣata -",
  "S04bsu016_u:2882": "pradakṣiṇaṃ ya bodhisattva ānuśāsti kurvatī",
  "S04bsu016_u:2883": "na kāṅkṣaye gurubhya ekadhā sthapitva mānasam /",
  "S04bsu016_u:2884": "tato 'sya sarva artha bhonti te 'pi ca pradakṣiṇāḥ",
  "S04bsu016_u:2885": "pradakṣiṇaṃ ca buddhajñānu bodhimūli budhyate // 1 //",
  "S04bsu016_u:2886": "atha khalu sudhanaḥ śreṣṭhidārakastaṃ kṣuradhārācitaṃ parvataprapātamārgamabhiruhya tatra mahāgniskandhe prāpatat /",
  "S04bsu016_u:2887": "tena prapatatā supratiṣṭhito nāma bodhisattvasamādhiḥ pratilabdhaḥ /",
  "S04bsu016_u:2888": "tena cāgnisparśanena praśamasukhābhijño nāma bodhisattvasamādhiḥ pratilabdhaḥ /",
  "S04bsu016_u:2889": "sa evamāha - āścaryamārya yāvatsukhasaṃsparśo 'yaṃ agniskandhaḥ,",
  "S04bsu016_u:2890": "eṣa ca kṣuradhārācitaḥ parvataprapātamārgaḥ /",
  "S04bsu016_u:2891": "sa āha - ahaṃ kulaputra,",
  "S04bsu016_u:2892": "aparyādattamaṇḍalasya bodhisattvavimokṣasya lābhī /",
  "S04bsu016_u:2893": "etamahaṃ kulaputra aparyādattamaṇḍalaṃ bodhisattvavimokṣaṃ jānāmi /",
  "S04bsu016_u:2894_0": "kiṃ mayā śakyaṃ tejoraśmikalpānāṃ bodhisattvānāṃ sarvajagatkleśadṛṣṭiparyādattapraṇidhānānāmapratyudāvartyaketūnāmaparyādattahṛdayānāmadīnacittānāmasaṃkucitamānasānāṃ",
  "S04bsu016_u:2894_1": "vajragarbhanārāyaṇakalpānāṃ mahārambhottaraṇāviṣaṇṇānāmaśithilaprayogānāṃ (Gv 95)",
  "S04bsu016_u:2895": "vātamaṇḍalīkalpānāṃ sarvajagadarthaprayuktānāmavivartyavīryāṇāmapratyudāvartyasaṃnāhānāṃ caryāṃ jñātuṃ guṇān vā vaktum?",
  "S04bsu016_u:2896": "gaccha kulaputra,",
  "S04bsu016_u:2897": "idamihaiva dakṣiṇāpathe siṃhavijṛmbhitaṃ nāma nagaram /",
  "S04bsu016_u:2898": "tatra maitrāyaṇī nāma kanyā,",
  "S04bsu016_u:2899": "rājñaḥ siṃhaketorduhitā,",
  "S04bsu016_u:2900": "pañcakanyāśataparivārā /",
  "S04bsu016_u:2901": "tāmupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:2902": "kathaṃ pratipattavyam //",
  "S04bsu016_u:2903_0": "atha khalu sudhanaḥ śreṣṭhidārako jayoṣmāyatanasya brāhmaṇasya pādau śirasābhivandya",
  "S04bsu016_u:2903_1": "jayoṣmāyatanaṃ brāhmaṇamanekaśatasahasrakṛtvaḥ pradakṣiṇīkṛtya jayoṣmāyatanasya brāhmaṇasyāntikātprakāntaḥ // 10 //",
  "S04bsu016_u:2904": "(Gv 96)",
  "S04bsu016_u:2905": "13 Maitrāyaṇī /",
  "S04bsu016_u:2906_0": "atha khalu sudhanaḥ śreṣṭhidārakaḥ kalyāṇamitrācintyagocaraniryātaḥ udārādhimuktiviśuddho",
  "S04bsu016_u:2906_1": "mahāyānābhimukho buddhajñānābhilāṣī buddhadharmasamavasaraṇaḥ kalyāṇamitrānubandhanābhikāṅkṣī",
  "S04bsu016_u:2906_2": "dharmagocaravicārī asaṅgajñānābhimukho bhūtakoṭīsuviniścitaḥ jñānakoṭīsthitaviṣayaḥ",
  "S04bsu016_u:2906_3": "tradhvakṣaṇakoṭyanugataḥ ākāśakoṭyadvayābhimukhaḥ advayakoṭīviniścayaprāpto dharmadhātukoṭyavikalpavihārī",
  "S04bsu016_u:2906_4": "anāvaraṇakoṭīvinayapratiṣedhapraviṣṭaḥ karmakoṭyavirodhaparamaḥ tathāgatakoṭyavikalpavihārī",
  "S04bsu016_u:2906_5": "sarvasattvasaṃjñājālavikiraṇajñānaparamaḥ sarvakṣetrābhiniveśavigataḥ sarvabuddhaparṣanmaṇḍaleṣvanunītacittaḥ",
  "S04bsu016_u:2906_6": "sarvabuddhapariśuddhiṣvaniketavihārī sarvasattveṣu nirātmaniḥsattvasaṃjñī sarvaśabdeṣu",
  "S04bsu016_u:2906_7": "vākpathopamāvatīrṇaḥ sarvarūpeṣu rūpapratibhāṣavijñaptiparamo 'nupūrveṇa yena siṃhavijṛmbhitaṃ",
  "S04bsu016_u:2906_8": "nagaraṃ tenopasaṃkramya maitrāyaṇīṃ kanyāmanveṣamāṇaḥ parimārgamāṇo 'śrauṣīt - eṣā",
  "S04bsu016_u:2906_9": "maitrāyaṇī kanyā rājñaḥ siṃhaketorduhitā pañcakanyāśataparivārā vairocanagarbhaprāsādatalābhirūḍhā",
  "S04bsu016_u:2906_10": "uragasāracandanapāde suvarṇasūtrajālaścyote divyacīvaraprajñapte bhadrāsane upaviṣṭā dharmaṃ deśayati /",
  "S04bsu016_u:2907": "śrutvā ca punaḥ siṃhavijṛmbhitaṃ nagaraṃ praviśya yena rājñaḥ siṃhaketorgṛhaṃ tenopasaṃkramya rājño bahirdvāraśālāyāṃ pratyasthāt maitrāyaṇyāḥ kanyāyā darśanakāmaḥ /",
  "S04bsu016_u:2908": "sa tatrādrākṣīdanekāni prāṇiśatāni,",
  "S04bsu016_u:2909": "anekāni prāṇisahasrāṇi,",
  "S04bsu016_u:2910": "anekāni prāṇiśatasahasrāṇi praviśamānāni /",
  "S04bsu016_u:2911": "dṛṣṭvā ca paripṛcchati - kva yūyaṃ gacchatha kulaputrāḥ,",
  "S04bsu016_u:2912": "kva vā āgacchatha?",
  "S04bsu016_u:2913": "te 'vocan - maitrāyaṇyāḥ sakāśaṃ dharmaśravaṇāya /",
  "S04bsu016_u:2914": "tasyaitadabhavat - nātra kaścitpratinivāryate 'nupraviśan /",
  "S04bsu016_u:2915": "iti sa prāviśat /",
  "S04bsu016_u:2916_0": "praviṣṭo 'drākṣīttaṃ vairocanagarbhaṃ prāsādaṃ sphaṭikasaṃsthitatalāyāṃ pṛthivyāṃ",
  "S04bsu016_u:2916_1": "vaiḍūryamayaiḥstambhairvajramayairbhittibhirjāmbūnadakanakakūṭaniryūhaśatasahasrālaṃkāramasaṃkhyeyamaṇiratnavicitrasahasragarbharatnādarśamaṇḍalaracitaṃ",
  "S04bsu016_u:2916_2": "jagadrocanamaṇiratnavyūhamasaṃkhyeyaratnajālaparikṣiptaṃ suvarṇaghaṇṭānāṃ śatasahasrasamīritaṃ",
  "S04bsu016_u:2916_3": "madhuranirghoṣācintyavyūhālaṃkāram,",
  "S04bsu016_u:2917": "tāṃ ca maitrāyaṇīkanyāmadrākṣīt abhinīlanetrāmabhinīlakeśīṃ suvarṇavarṇacchavim",
  "S04bsu016_u:2918": "/ sa tasyāḥ pādau śirasābhivandya anekaśatasahasrakṛtvaḥ pradakṣiṇīkṛtya prāñjaliḥ sthitvā evamāha - mayā ārye anuttarāyāṃ samyaksaṃbodhau cittamutpāditam /",
  "S04bsu016_u:2919": "na ca jānāmi - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:2920": "kathaṃ pratipattavyam /",
  "S04bsu016_u:2921": "śrutaṃ ca me āryā bodhisattvānāmavavādānuśāsanīṃ dadātīti /",
  "S04bsu016_u:2922": "tadvadatu me āryā kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:2923": "kathaṃ pratipattavyam /",
  "S04bsu016_u:2924": "āha - prekṣasva kulaputra mama bhavanavyūhāniti /",
  "S04bsu016_u:2925_0": "sa samantādanuvilokayannadrākṣīdekaikasyā bhitterekaikasmātstambhādekaikasmādādarśamaṇḍalādekaikasmādākārādekaikasmātsaṃsthānādekaikasmānmaṇiratnāt",
  "S04bsu016_u:2925_1": "ekaikasyāḥ suvarṇaghaṇṭāyāḥ ekaikasmādratnavṛkṣādekaikasmādromavivarādekaikasmādratnahārāt",
  "S04bsu016_u:2925_2": "dharmadhātugarbhāṃstathāgatān saprathamacittotpādān sacaryāpraṇidhānaviṣayān saniryāṇavyūhān",
  "S04bsu016_u:2925_3": "sābhisaṃbodhivikurvitān sadharmacakrapravartanān saparinirvāṇadarśanān pratibhāsayogena /",
  "S04bsu016_u:2926": "yathā ca (Gv 97) ekasmādārambaṇāt,",
  "S04bsu016_u:2927": "tathā sarvārambaṇebhyaḥ /",
  "S04bsu016_u:2928": "tadyathāpi nāma udakasarasi svacche 'nāvile viprasanne gaganaṃ candrādityaṃ jyotirgaṇapratimaṇḍitaṃ saṃdṛśyate pratibhāsayogena,",
  "S04bsu016_u:2929": "evameva vairocanagarbhaprāsādasya ekaikasmādārambaṇāddharmadhātugatāstathāgatāḥ saṃdṛśyante pratibhāsayogena,",
  "S04bsu016_u:2930": "yaduta maitrāyaṇyāḥ kanyāyāḥ pūrvakuśalamūlaniṣyandena /",
  "S04bsu016_u:2931": "so 'nuvilokya tadbuddhadarśanavyūhanimittaṃ saṃdhārayan prāñjalībhūto maitryāyaṇyāḥ kanyāyā vacanaṃ saṃprekṣate sma /",
  "S04bsu016_u:2932": "sā provāca - ahaṃ kulaputra samantavyūhasya prajñāpāramitāmukhaparivartasya lābhinī /",
  "S04bsu016_u:2933": "eṣa ca me samantavyūhaḥ prajñāpāramitāmukhaparivartaḥ ṣaṭtriṃśadgaṅgānadīvālikāsamānāṃ tathāgatanāmantikātparyanviṣṭaḥ /",
  "S04bsu016_u:2934": "te ca me tathāgatā nānāmukhapraveśairetaṃ samantavyūhaṃ prajñāpāramitāmukhaparivartamavatārayāmāsuḥ /",
  "S04bsu016_u:2935": "yaccaikena deśitam,",
  "S04bsu016_u:2936": "na tad dvitīyena /",
  "S04bsu016_u:2937": "āha - ka etasya ārye samantavyūhasya prajñāpāramitāmukhaparivartasya viṣayaḥ?",
  "S04bsu016_u:2938_0": "āha - etanmama kulaputra samantavyūhaṃ prajñāpāramitāmukhaparivartamabhimukhīkurvantyā",
  "S04bsu016_u:2938_1": "upanidhyāyantyā anusarantyā vyavacārayantyā anuvicintayantyā ākārayantyā ādhārayantyā",
  "S04bsu016_u:2938_2": "vyūhayantyā abhinirharantyāḥ samalaṃkurvantyāḥ pravicinvantyāḥ samantamukhā nāma dhāraṇī ājāyate,",
  "S04bsu016_u:2939_0": "yatra dhāraṇīmaṇḍale daśa dharmamukhāsaṃkhyeyaśatasahasrāṇyāvartante samavasaranti",
  "S04bsu016_u:2939_1": "āmukhībhavanti abhipatanti parivartante - yaduta buddhakṣetramukhaṃ buddhamukhaṃ",
  "S04bsu016_u:2939_2": "dharmamukhaṃ sarvasattvamukhamatītamukhamanāgatamukhaṃ pratyutpannamukhaṃ sthitakoṭīmukhaṃ",
  "S04bsu016_u:2939_3": "puṇyamukhaṃ puṇyasaṃbhāramukhaṃ jñānamukhaṃ jñānasaṃbhāramukhaṃ praṇidhānamukhaṃ",
  "S04bsu016_u:2939_4": "praṇidhānavikalpamukhaṃ caryāmukhaṃ caryāviśuddhimukhaṃ caryāsamudayamukhaṃ caryāparipūrimukhaṃ",
  "S04bsu016_u:2939_5": "karmamukhaṃ karmavirocanamukhaṃ karmasrotamukhaṃ karmābhisaṃskāramukhaṃ karmaviṣayamukhaṃ",
  "S04bsu016_u:2939_6": "viṣamakarmaparivarjanamukhaṃ",
  "S04bsu016_u:2940_0": "samyakkarmapratipattimukhaṃ karmavaśitāmukhaṃ sucaritamukhaṃ sucaritasamādāpanamukhaṃ",
  "S04bsu016_u:2940_1": "samādhimukhaṃ samādhyanucāramukhaṃ samādhivicāramukhaṃ samādhigocaramukhaṃ samādhivyutthānamukhamabhijñāmukhaṃ",
  "S04bsu016_u:2940_2": "cittasāgaramukhaṃ cittaparyāyamukhaṃ cittalatāpariśuddhimukhaṃ cittagahanāvabhāsamukhaṃ",
  "S04bsu016_u:2940_3": "cittasaraḥprasādanamukhaṃ cittasaṃbhavamukhaṃ cittavicāramukhaṃ sattvasaṃkleśapracāramukhaṃ",
  "S04bsu016_u:2940_4": "kleśavāsanāmukhaṃ kleśaprayogamukhamadhimuktimukhaṃ sattvacaryāmukhaṃ sattvacaryāvimātratāmukhaṃ",
  "S04bsu016_u:2940_5": "lokasaṃbhavamukhaṃ sattvāśayamukhaṃ sattvasaṃjñāgatamukhaṃ diṅmukhaṃ dharmadiṅmukhaṃ",
  "S04bsu016_u:2940_6": "mahākaruṇāmukhaṃ mahāmaitrīmukhaṃ śāntimukhaṃ vākpathamukhaṃ nayamukhamanugamamukhaṃ",
  "S04bsu016_u:2940_7": "vibhaktimukhaṃ samavasaraṇamukhamasaṅgakoṭīmukhaṃ samantamukhaṃ buddhadharmamukhaṃ",
  "S04bsu016_u:2940_8": "bodhisattvadharmamukhaṃ śrāvakadharmamukhaṃ pratyekabuddhadharmamukhaṃ lokadharmamukhaṃ",
  "S04bsu016_u:2940_9": "lokasaṃbhavadharmamukhaṃ lokavibhavadharmamukhaṃ lokasaṃsthānadharmamukhaṃ lokadhātuviśuddhimukhaṃ",
  "S04bsu016_u:2940_10": "lokadhātusaṃkliṣṭamukhaṃ saṃkliṣṭaviśuddhilokadhātumukhaṃ viśuddhisaṃkliṣṭalokadhātumukhamekāntasaṃkliṣṭalokadhātumukhamekāntaviśuddhalokadhātumukhaṃ",
  "S04bsu016_u:2940_11": "lokadhātusamatalānugamamukhaṃ vyatyastalokadhātumukhamavamūrdhahāramukhamindrajālapraveśamukhaṃ",
  "S04bsu016_u:2940_12": "lokadhātuparivartamukhaṃ pratiṣṭhānasaṃjñāgatamukhaṃ sūkṣmodārānugamamukhamudārasūkṣmapraveśamukhaṃ",
  "S04bsu016_u:2940_13": "buddhadarśanamukhaṃ buddhakāyavaimātryamukhaṃ buddharaśmijālavaicitryamukhaṃ buddhasvaramaṇḍalavibhaktimukhaṃ",
  "S04bsu016_u:2940_14": "buddhadharmacakrābhinirhāramukhaṃ buddhadharmacakrāsaṃbhedamukhaṃ buddhadharmacakraniruktimukhaṃ",
  "S04bsu016_u:2940_15": "buddhadharmacakrāvartaparivartamukhaṃ buddhakāyamukhaṃ buddhaparṣanmaṇḍalamukhaṃ (Gv 98)",
  "S04bsu016_u:2941_0": "buddhaparṣanmaṇḍalavibhaktimukhaṃ buddhaparṣanmaṇḍalasāgarāvataraṇamukhaṃ buddhabalāvabhāsamukhaṃ",
  "S04bsu016_u:2941_1": "buddhasamādhimukhaṃ buddhasamādhivikurvaṇamukhaṃ buddhavihāramukhaṃ buddhādhiṣṭhānamukhaṃ",
  "S04bsu016_u:2941_2": "buddhanirmāṇamukhaṃ buddhaparasattvacittavijñaptimukhaṃ buddhavikurvitamukhaṃ tuṣitabhavanasaṃvāsamukhaṃ",
  "S04bsu016_u:2941_3": "yāvatparinirvāṇasaṃdarśanamukham apramāṇasattvārthakriyāmukhaṃ gambhīradharmanayamukhaṃ",
  "S04bsu016_u:2941_4": "vicitradharmanayamukhaṃ bodhisattvadharmarūpamukhaṃ bodhicittasaṃbhavarūpadharmamukhaṃ",
  "S04bsu016_u:2941_5": "bodhicittasaṃbhārarūpamukhaṃ praṇidhirūpamukhaṃ caryārūpamukhamabhijñārūpamukhaṃ",
  "S04bsu016_u:2941_6": "niryāṇarūpamukhaṃ dhāraṇīviśuddhirūpamukhaṃ jñānamaṇḍalaviśuddhirūpamukhaṃ prajñāpariśuddhirūpamukhaṃ",
  "S04bsu016_u:2941_7": "bodhyapramāṇarūpamukhaṃ smṛtiviśuddhirūpamukham /",
  "S04bsu016_u:2942": "etamahaṃ kulaputra samantasmṛtivyūhaṃ prajñāpāramitāmukhaparivartaṃ jānāmi /",
  "S04bsu016_u:2943": "kiṃ mayā śakyamākāśadhātusamacittānāṃ",
  "S04bsu016_u:2944_0": "bodhisattvānāṃ dharmadhātuvipulamatīnāṃ puṇyasaṃbhāropastabdhasaṃtānānāṃ lokottarapratipatpratipannānāmasamudācāralokadharmāṇāṃ",
  "S04bsu016_u:2944_1": "vitimirajñānālokacakṣuḥpratilabdhānāmatamaḥsarvadharmadhātupratividdhānāṃ gaganakalpāpramāṇabuddhīnāṃ",
  "S04bsu016_u:2944_2": "sarvārambaṇānusmṛtacakṣuṣāṃ asaṅgabhūmyālokagarbhāṇāṃ sarvadharmārthapadaprabhedakuśalānāṃ",
  "S04bsu016_u:2944_3": "sarvalokānābhibhūtānāṃ lokacāritravidhivicārāṇāṃ sarvalokagatyanavadyānāṃ sarvalokārthakriyāparamāṇāṃ",
  "S04bsu016_u:2944_4": "sarvajagatpratiśaraṇānāṃ sarvajagadvāgupacāravidhijñānāṃ sarvajagannivāsāśayānāṃ",
  "S04bsu016_u:2944_5": "yathāśayavijñaptinidarśanānāṃ sarvakālacakravaśavartināṃ caryāṃ jñātuṃ guṇān vā vaktum //",
  "S04bsu016_u:2945": "gaccha kulaputra,",
  "S04bsu016_u:2946": "ayamihaiva dakṣiṇāpathe trinayano nāma janapadaḥ /",
  "S04bsu016_u:2947": "tatra sudarśano nāma bhikṣuḥ prativasati /",
  "S04bsu016_u:2948": "tamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:2949": "kathaṃ pratipattavyam //",
  "S04bsu016_u:2950_0": "atha khalu sudhanaḥ śreṣṭhidārako maitrāyaṇyāḥ kanyāyāḥ pādau śirasābhivandya maitrāyaṇīṃ",
  "S04bsu016_u:2950_1": "kanyāmanekaśatasahasrakṛtvaḥ pradakṣiṇīkṛtya punaḥ punaravalokya maitrāyaṇyāḥ kanyāyāḥ",
  "S04bsu016_u:2950_2": "sakāśāt prakrāntaḥ // 11 //",
  "S04bsu016_u:2951": "(Gv 99)",
  "S04bsu016_u:2952": "14 Sudarśanaḥ /",
  "S04bsu016_u:2953": "atha khalu sudhanaḥ śreṣṭhidārako gambhīraṃ bodhisattvajñānavicāramanuvicintayan,",
  "S04bsu016_u:2954": "gambhīraṃ dharmadhātutalānugamanamanuvicintayan,",
  "S04bsu016_u:2955": "gambhīraṃ sarvasūkṣmajñānamanuvicintayan,",
  "S04bsu016_u:2956": "lokasaṃjñāgatagambhīratāmanuvicintayan,",
  "S04bsu016_u:2957": "anabhisaṃskāratalagambhīratāmanuvicintayan,",
  "S04bsu016_u:2958": "cittasrotastalagambhīratāmanuvicintayan,",
  "S04bsu016_u:2959": "pratītyasamutpādatalagambhīratāmanuvicintayan,",
  "S04bsu016_u:2960": "svabhāvasatyatalagambhīratāmanuvicintayan,",
  "S04bsu016_u:2961": "sarvajagadvayavahārasatyatalagambhīratāmanuvicintayan,",
  "S04bsu016_u:2962": "dharmadhātupratimaṇḍitavyūhatalagambhīratāmanuvicintayan,",
  "S04bsu016_u:2963": "kāyayantrāpekṣatalagambhīratāmanuvicintayan,",
  "S04bsu016_u:2964": "karmacittalokatalagambhīratāmanuvicintayan,",
  "S04bsu016_u:2965_0": "anupūrveṇa yena trinayano janapadastenopasaṃkramya sudarśanaṃ bhikṣuṃ mārgayamāṇo",
  "S04bsu016_u:2965_1": "janapadavyavacāreṣu nagaravyavacāreṣu paṭṭanavyavacāreṣu nigamavyavacāreṣu grāmavyavacāreṣu",
  "S04bsu016_u:2965_2": "ghoṣavyavacāreṣu ṛṣyāśramavyavacāreṣu deśapradeśavyavacāreṣu jalapathavyavacāreṣu",
  "S04bsu016_u:2965_3": "giridarivyavacāreṣu mahāvanaṣaṇḍavyavacāreṣu so 'drākṣīt sudarśanaṃ bhikṣumanyatamasmin",
  "S04bsu016_u:2965_4": "vanaṣaṇḍe caṃkramyamāṇaṃ daharaṃ taruṇamabhirūpaṃ prāsādikaṃ darśanīyamabhinīlapradakṣiṇāvartakeśaṃ",
  "S04bsu016_u:2965_5": "chatrākāramūrdhānamuṣṇīṣaśirasaṃ pṛthulalāṭamabhinīlaviśālagopakṣmanayanaṃ madhuronnatacārutuṅganāsikāvaṃśaṃ",
  "S04bsu016_u:2965_6": "hiṅgulukasuvarṇasuśliṣṭoṣṭhaṃ samasahitasuśuklapūrṇacatvāriṃśaddantaṃ siṃhahanuṃ",
  "S04bsu016_u:2965_7": "paripūrṇopacitakapolaṃ suruciracāpāyatabhruvaṃ śaśāṅkavarṇorṇayā kṛtatilakamāyatamuktapralambakarṇaṃ",
  "S04bsu016_u:2965_8": "pūrvacandrasaumyavadanaṃ kamburuciravṛttagrīvaṃ śrīvatsālaṃkṛtahṛdayaṃ siṃhapūrvārdhakāyaṃ",
  "S04bsu016_u:2965_9": "citāntarāṃsaṃ susaṃvṛtaskandhaṃ pralambabāhuṃ jālāvanaddhāṅguliṃ cakrāṅkitahastapādaṃ",
  "S04bsu016_u:2965_10": "mṛdutaruṇopacitapāṇiīpādaṃ saptotsadaṃ vajrasadṛśamadhyaṃ bṛhadṛjugātraṃ suvartitoruṃ",
  "S04bsu016_u:2965_11": "kośagatabastiguhyaṃ aiṇeyajaṅghaṃ dīrghāṅgulimāyatapādapārṣṇiṃ vyāmaprabhaṃ suvarṇavarṇacchavimekaikapradakṣiṇāvartaromaṃ",
  "S04bsu016_u:2965_12": "nyagrodharājaparimaṇḍalaṃ lakṣaṇānuvyañjanopacitaśarīraṃ animiṣāvibhrāntadṛṣṭimupasthitasmṛtiṃ",
  "S04bsu016_u:2965_13": "himavatparvarājamiva nānātṛṇavanauṣadhilatopaśobhitaṃ vipulabuddhimasaṃhāryajñānagocaraviṣayaṃ",
  "S04bsu016_u:2965_14": "jaladharākārasvaramaṇḍalavyūhaṃ sarveñjanamanyanaspandanaprapañcanāpagatacittam asaṃbhinnajñānagocaraṃ",
  "S04bsu016_u:2966_0": "vipulabuddhajñānaviṣayāvabhāsapratilabdhaṃ sarvasattvaparipākavinayāvyucchinnāśayaṃ",
  "S04bsu016_u:2966_1": "saṃjātavipulamahākaruṇāmaṇḍalaṃ sarvatathāgatadharmanetrīsaṃdhāraṇārthaṃ sarvasattvajñānālokasaṃjananārthaṃ",
  "S04bsu016_u:2966_2": "tathāgatagatimanusmarantaṃ sarvajagadarthacaṃkramābhirūḍhamadrutamavilambitaṃ nibhṛtaṃ",
  "S04bsu016_u:2966_3": "suvyavasthitaṃ caṃkramyamāṇaṃ śuddhāvāsadevakalpavasanaṃ devanāgayakṣagandharvāsuragaruḍakinnaramahoragaśakrabrahmalokapālamanuṣyāmanuṣyaiḥ parivṛtam //",
  "S04bsu016_u:2967": "tasya khalu punaḥ sudarśanasya bhikṣoścaṃkramyamāṇasyābhimukhadigāvṛtā digdevatā diṅbhaṇḍalamāvartayanti /",
  "S04bsu016_u:2968": "padagāminyo devatā ratnapadmaiḥ kramavikṣepaṃ saṃpratīcchanti /",
  "S04bsu016_u:2969": "aparyādattālokamaṇḍalopajvalanadevatāstamondhakāraṃ vidhamanti /",
  "S04bsu016_u:2970": "jambudhvajavanadevatāḥ kusumaughavarṣamabhipravarṣanti /",
  "S04bsu016_u:2971": "acalagarbhabhūmidevatā ratnākarāṇyupadarśayanti /",
  "S04bsu016_u:2972": "samantāvabhāsaśrīgaganadevatā gaganatalamalaṃkurvanti /",
  "S04bsu016_u:2973": "śrīsaṃbhavāḥ sāgaradevatā mahāmaṇiratnairabhyavakiranti /",
  "S04bsu016_u:2974": "vimalagarbhāḥ sumerudevatāḥ (Gv 100)",
  "S04bsu016_u:2975": "kṛtāñjalipuṭā namasyanti /",
  "S04bsu016_u:2976": "asaṅgabalā vāyudevatā gandhadhūpapuṣpākulaṃ mārutaṃ pramuñcanti /",
  "S04bsu016_u:2977": "vāsantīrātridevatāḥ svalaṃkṛtaśarīrāḥ praṇatāṅgā namasyanti /",
  "S04bsu016_u:2978": "sadāvibodhanamaṇḍalā divasadevatā digrocanamaṇiratnadhvajagṛhītā gaganatale tiṣṭhanti ālokasaṃjananārthāya //",
  "S04bsu016_u:2979_0": "atha khalu sudhanaḥ śreṣṭhidārako yena sudarśano bhikṣustenopasaṃkramya sudarśanasya",
  "S04bsu016_u:2979_1": "bhikṣoḥ kramatalābhyāṃ nipatya sudarśanasya bhikṣoḥ kramatalaṃ paricumbya parilikhya",
  "S04bsu016_u:2979_2": "purataḥ prāñjaliḥ sthitvā evamāha - ahamārya anuttarāyāṃ samyaksaṃbodhau saṃprasthito",
  "S04bsu016_u:2979_3": "bodhisattvacaryāṃ parimārgāmi /",
  "S04bsu016_u:2980": "śrutaṃ ca me āryo bodhisattvānāmavavādānuśāsanīṃ dadāti,",
  "S04bsu016_u:2981": "anuśāsanīmanuprayacchati /",
  "S04bsu016_u:2982": "tadvadatu me āryaḥ - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:2983": "kathaṃ pratipattavyam /",
  "S04bsu016_u:2984": "sa āha - ahaṃ kulaputra daharo jātyā,",
  "S04bsu016_u:2985": "navakastu pravajyayā /",
  "S04bsu016_u:2986": "tena me kulaputra ekajanmanā aṣṭatriṃśadgaṅgānadīvālukāsamānāṃ tathāgatānāmantike brahmacaryaṃ cīrṇam /",
  "S04bsu016_u:2987": "kvacinme tathā rātriṃdivaṃ brahmacaryaṃ cīrṇam,",
  "S04bsu016_u:2988": "kvacitsapta rātriṃdivāni,",
  "S04bsu016_u:2989": "kvacidardhamāsam,",
  "S04bsu016_u:2990": "kvacinmāsam,",
  "S04bsu016_u:2991": "kvacidvarṣam,",
  "S04bsu016_u:2992": "kvacidvarṣaśatam,",
  "S04bsu016_u:2993": "kvacidvarṣasahasram,",
  "S04bsu016_u:2994": "kvacidvarṣaśatasahasram,",
  "S04bsu016_u:2995": "kvacidvarṣakoṭīm,",
  "S04bsu016_u:2996": "kvacidvarṣakoṭīniyutam,",
  "S04bsu016_u:2997": "kvacid yāvadanabhilāpyānabhilāpyāni varṣāṇi,",
  "S04bsu016_u:2998": "kvacidantarakalpam,",
  "S04bsu016_u:2999": "kvacidardhakalpam,",
  "S04bsu016_u:3000": "kvacitkalpam,",
  "S04bsu016_u:3001": "kvacinme tathāgate yāvadanabhilāpyānabhilāpyān kalpān brahmacaryaṃ cīrṇamanayaiva kalpasaṃkhyayā /",
  "S04bsu016_u:3002": "sarveṣāmeva tathāgatānāmantikāddharmadeśanā śrutā /",
  "S04bsu016_u:3003": "avavādānuśāsanī saṃpratīcchitā /",
  "S04bsu016_u:3004": "praṇidhānavyūhāḥ pariśodhitāḥ /",
  "S04bsu016_u:3005": "samudāgamaviṣayāvatīrṇacaryāmaṇḍalaṃ pariśodhitam /",
  "S04bsu016_u:3006": "pāramitāsāgarāḥ paripūritāḥ /",
  "S04bsu016_u:3007": "abhisaṃbodhivikurvitāni ājñātāni /",
  "S04bsu016_u:3008": "dharmacakrapravartanāni caiṣāmanyonyāsaṃbhinnāni saṃdhāritāni /",
  "S04bsu016_u:3009": "balasamatā caiṣāmavatīrṇā /",
  "S04bsu016_u:3010": "śāsanaṃ caiṣāṃ saṃdhāritaṃ yāvatsaddharmaniṣṭhāparyantam /",
  "S04bsu016_u:3011": "sarveṣāṃ ca me teṣāṃ tathāgatānāṃ pūrvapraṇidhānāni svabuddhakṣetrapariśuddhaye 'bhinirhṛtāni praṇidhimaṇḍalasamādhyabhinirhārabalena /",
  "S04bsu016_u:3012": "sarveṣāṃ ca me teṣāṃ pūrvabodhisattvacaryā svacaryāpariśuddhaye 'bhinirhṛtā sarvacaryāvatārasamādhipratilambhabalena /",
  "S04bsu016_u:3013": "sarveṣāṃ ca me teṣāṃ tathāgatānāṃ pāramitāviśuddhirabhinirhṛtā samantabhadracaryāniryāṇabalena",
  "S04bsu016_u:3014": "/ api tu khalu punarme kulaputra evaṃ caṃkramyamāṇasya sarvadiksrotomukhānyāvartante suvilokitajñānamukhatayā /",
  "S04bsu016_u:3015": "sarvalokadhātusrotomukhāni vyāvartante ekacittotpādena anabhilāpyānabhilāpyalokadhātvatikramaṇapariśodhanatāyai yaduta mahāpraṇidhānābhinirhārabalena /",
  "S04bsu016_u:3016": "ekacittakṣaṇena anabhilāpyānabhilāpyasattvacaryānayamukhānyabhimukhamāvartante daśabalajñānaparipūraye /",
  "S04bsu016_u:3017_0": "samantabhadrabodhisattvacaryāpraṇidhyabhinirhārabalena ekacittotpādena anabhilāpyānabhilāpyabuddhakṣetradarśanaviśuddhayo",
  "S04bsu016_u:3017_1": "'bhimukhībhavanti anabhilāpyānabhilāpyabuddhakṣetraparamāṇurajaḥsamatathāgatapūjopasthānaparicāraṇatāyai /",
  "S04bsu016_u:3018": "pūrvottaratathāgatapūjāpraṇidhyabhinirhārabalena ekacittotpādena anabhilāpyānabhilāpyatathāgatadharmameghā āśaye 'bhipatanti /",
  "S04bsu016_u:3019": "asaṃkhyeyadharmagatividhyanugamadharmacakrasaṃdhāraṇadhāraṇīpraṇidhyabhinirhārabalena ekacittotpādena anabhilāpyānabhilāpyabodhisattvacaryāsamudrā (Gv 101)",
  "S04bsu016_u:3020": "abhimukhā āvartante sarvacaryāmaṇḍalapariśodhanatāyai /",
  "S04bsu016_u:3021": "indrabalopamabodhisattvacaryāparipūripraṇidhyabhinirhārabalena ekacittotpādena anabhilāpyānabhilāpyasamādhisāgarā abhimukhā āavartante sarvasamādhimaṇḍalapariśodhanatāyai /",
  "S04bsu016_u:3022_0": "ekasamādhimukhaiḥ sarvasamādhimukhasamavasaraṇapraṇidhyabhinirhārabalena ekacittotpādena",
  "S04bsu016_u:3022_1": "anabhilāpyānabhilāpyendriyasamudrā abhimukhamāvartante sarvendriyacakrakālacakrānuvartanatāyai /",
  "S04bsu016_u:3023": "smṛtikoṭīndriyapratilābhapraṇidhyabhinirhārabalena ekacittotpādena anabhilāpyānabhilāpyakālacakrāṇyabhimukhamāvartante sarvakāladharmacakrapravartanatāyai /",
  "S04bsu016_u:3024": "aniṣṭhasattvaniṣṭhāpraṇidhyabhinirhārabalena ekacittotpādena anabhilāpyānabhilāpyasarvatryadhvasāgarā abhimukhamāvartante sarvalokadhātuṣu tryadhvavyavasthānatayā",
  "S04bsu016_u:3025": "anugamajñānālokapraṇidhyabhinirhārabalena /",
  "S04bsu016_u:3026": "etamahaṃ kulaputra aniśāntajñānapradīpaṃ bodhisattvavimokṣaṃ jānāmi /",
  "S04bsu016_u:3027_0": "kiṃ mayā śakyaṃ vajrakalpāśayānāṃ bodhisattvānāṃ sarvatathāgatakulakulīnatābhijātānāmanuparuddhajīvitendriyāṇāmaniśāntajñānapradīpānāmanācchedyābhedyakāyānāṃ",
  "S04bsu016_u:3027_1": "māyāgatarūpānirvṛttānāṃ pratyayadharmasamāṅgapratyaṅgaśarīrāṇāṃ yathāśayajagadvijñaptikāyānāṃ",
  "S04bsu016_u:3027_2": "sarvajagadupamarūpakāyavarṇasaṃsthānārohapariṇāhasaṃdarśakāyānāmagnijvālāviṣaśastrānupaghātaśarīrāṇāṃ",
  "S04bsu016_u:3027_3": "vajradṛḍhacakravālānavamṛdyātmabhāvānāṃ sarvamāraparapravādibalābalakaraṇānāṃ jāmbūnadakanakaparvatasaṃnibhānāṃ",
  "S04bsu016_u:3027_4": "sarvajagadabhyudgataśarīrāṇāṃ sarvajagadvijñaptyāśrayāṇāṃ samantamukhavijñaptiśravaṇānāṃ",
  "S04bsu016_u:3027_5": "sarvajagadullokitamukhānāṃ sarvadharmajaladharākārabhūtānāṃ samantadigvirocanānāṃ",
  "S04bsu016_u:3027_6": "sarvāvaraṇaparvatavikiraṇatvādapratikūladarśanānāṃ sarvākuśalamūlātyantasamuddhāṭitatvātparamaśūradarśanānāṃ",
  "S04bsu016_u:3027_7": "vipulakuśalamūlaniṣyandasaṃbhūtatvādabhilaṣitadarśanānāṃ paramadurlabhaprādurbhāvatvādudumbarapuṣpasadṛśānāṃ",
  "S04bsu016_u:3027_8": "caryāṃ jñātuṃ guṇān vā vaktum //",
  "S04bsu016_u:3028": "gaccha kulaputra,",
  "S04bsu016_u:3029": "idamihaiva dakṣiṇāpathe śramaṇamaṇḍale janapade sumukhaṃ nāma nagaram /",
  "S04bsu016_u:3030": "tatra indriyeśvaro nāma dārakaḥ prativasati /",
  "S04bsu016_u:3031": "tamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:3032": "kathaṃ pratipattavyam //",
  "S04bsu016_u:3033_0": "atha khalu sudhanaḥ śreṣṭhidārako bodhisattvavikramapratipadviśuddhiparamaḥ bodhisattvabalālokāvabhāsitacitto",
  "S04bsu016_u:3033_1": "'parājitabodhisattvavairyaparyādattahṛdayaḥ bodhisattvadṛḍhapraṇidhisaṃnāhāsaṃkucitacitto",
  "S04bsu016_u:3033_2": "bodhisattvāśayadṛḍhasaṃsthānapariṇāhaparamo bodhisattvacaryāmeghasaṃdhāraṇasaṃprasthānāśayo",
  "S04bsu016_u:3033_3": "bodhisattvadharmameghāparitṛptasaṃtānaḥ sarvabodhisattvaguṇāvatārābhimukhapraṇidhānaḥ",
  "S04bsu016_u:3033_4": "sarvajagatsārathisaṃgrāhakabhūtamātmānamupanāmayitukāmaḥ sarvajaganmahāsaṃsārāṭavīkāntārādatikrāmayitukāmaḥ",
  "S04bsu016_u:3033_5": "kalyāṇamitradarśanaśravaṇaparyupāsanāparitṛpta eva apramāṇadharmagauravasaṃjātaḥ",
  "S04bsu016_u:3033_6": "sudarśanasya bhikṣoḥ pādau śirasābhivandya sudarśanaṃ bhikṣumanekaśatasahasrakṛtvaḥ",
  "S04bsu016_u:3033_7": "pradakṣiṇīkṛtya punaḥ punaravalokya sudarśanasya bhikṣorantikātprakrāntaḥ // 12 //",
  "S04bsu016_u:3034": "(Gv 102)",
  "S04bsu016_u:3035": "15 Indriyeśvaraḥ /",
  "S04bsu016_u:3036": "atha khalu sudhanaḥ śreṣṭhidārakastāṃ sudarśanasya bhikṣoranuśāsanīmanumantrayan,",
  "S04bsu016_u:3037": "pravartayan,",
  "S04bsu016_u:3038": "anuprayacchan pravicinvan,",
  "S04bsu016_u:3039": "prabhāṣamāṇaḥ pratibhāvayan udīrayan darśayan anuvicintayan abhyavacaran,",
  "S04bsu016_u:3040": "nayaṃ vigamayan,",
  "S04bsu016_u:3041_0": "taddharmanayamanuvicārayan avabhārayan samavasaran āvartayan saṃbhindan pradarśayan",
  "S04bsu016_u:3041_1": "avabhāsayan anuvilokayan devanāgayakṣagandharvaparivāro 'nupūrveṇa yena śramaṇamaṇḍale",
  "S04bsu016_u:3041_2": "janapade sumukhaṃ nagaraṃ tenopasaṃkrāntaḥ indriyeśvaraṃ dārakaṃ parimārgamāṇaḥ /",
  "S04bsu016_u:3042": "tasyoparyantarikṣe gatā devanāgayakṣagandharvā ārocayanti - eṣa kulaputra indriyeśvaro dārako nadīsaṃbhedābhyāśe daśadārakasahasraparivṛtaḥ pāṃśukrīḍayā krīḍatīti //",
  "S04bsu016_u:3043": "atha khalu sudhanaḥ śreṣṭhidārako yena sumukhaṃ nagaraṃ nadīsaṃbhedābhyāśastenopasaṃkrāntaḥ /",
  "S04bsu016_u:3044": "so 'drākṣīt indriyeśvaraṃ dārakaṃ daśadārakasahasraparivṛtaṃ pāṃśukrīḍayā krīḍantam /",
  "S04bsu016_u:3045_0": "dṛṣṭvā ca punaryenendriyeśvaro dārakastenopasaṃkramya indriyeśvarasya dārakasya pādau",
  "S04bsu016_u:3045_1": "śirasābhivandya indriyeśvaraṃ dārakamanekaśatasahasrakṛtvaḥ pradakṣiṇīkṛtya indriyeśvarasya",
  "S04bsu016_u:3045_2": "dārakasya purataḥ prāñjaliḥ sthitvā evamāha - mayā ārya,",
  "S04bsu016_u:3046": "anuttarayāṃ samyaksaṃbodhau cittamutpāditam /",
  "S04bsu016_u:3047": "na ca jānāmi kathaṃ bodhisattvena bodhisattvacaryāyam śikṣitavyam,",
  "S04bsu016_u:3048": "kathaṃ pratipattavyam /",
  "S04bsu016_u:3049": "śrutaṃ ca me āryo bodhisattvānāmavavādānuśāsanīṃ dadātīti /",
  "S04bsu016_u:3050": "tadvadatu me āryaḥ - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:3051": "kathaṃ pratipattavyam /",
  "S04bsu016_u:3052": "āha - ahaṃ kulaputra mañjuśriyā kumārabhūtena lipisaṃkhyāmudrāgaṇanānayaṃ śikṣayatā sarvaśilpābhijñāvabhāsajñānamukhamavatāritaḥ /",
  "S04bsu016_u:3053": "so 'haṃ kulaputra,",
  "S04bsu016_u:3054_0": "yāni imāni loke lipisaṃjñāgatāni saṃkhyāgaṇanāmudrānikṣepajñānavividhaśilpajñānānidhātutantrāṇi",
  "S04bsu016_u:3054_1": "viṣayaprayogapratibhānakāni śoṣāpasmārabhūtapretagrahapratiṣedhakāni grāmanagaranigamapaṭṭanodyānatapovanāvasathaniveśanajñānāni",
  "S04bsu016_u:3054_2": "abhiprāyaprakāraprāsādagavākṣakūṭāgārapariṇāhajñānāni vividhayantrarathakriyopacārajñānāni",
  "S04bsu016_u:3054_3": "kṣemākṣemabhayābhayanimittajñānāni kṛṣivāṇijyavyavahārakriyāprayogajñānāni sarvāṅgapratyaṅgalakṣaṇacāropacāravicārajñānāni",
  "S04bsu016_u:3054_4": "sugatidurgatikarmapathaviśuddhayanugamajñānāni kuśalākuśaladharmagaṇapūjājñānāni",
  "S04bsu016_u:3054_5": "sugatidurgatisaṃbhārajñānāni śrāvakapratyekabuddhayānasaṃbhārajñānāni tathāgatabhūmisaṃbhārajñānāni",
  "S04bsu016_u:3054_6": "hetukriyāprayogopacārajñānāni,",
  "S04bsu016_u:3055": "tāni sarvāṇi prajānāmi /",
  "S04bsu016_u:3056": "teṣu ca sattvānavatārayāmi,",
  "S04bsu016_u:3057_0": "niveśayāmi pratiṣṭhāpayāmi śikṣayāmi śīlayāmi dṛḍhīkaromi sārikaromi saṃtarāmi saṃbhāvayāmi",
  "S04bsu016_u:3057_1": "saṃvartayāmi unnāmayāmi vivardhayāmi nimittīkaromi koṭīkaromi viśodhayāmi vimalīkaromi",
  "S04bsu016_u:3057_2": "uttāpayāmi prabhāsvarīkaromi vipulīkaromi",
  "S04bsu016_u:3058": "/ so 'haṃ kulaputra bodhisattvānāṃ gaṇanānayaṃ jānāmi /",
  "S04bsu016_u:3059": "sa punaḥ katamaḥ?",
  "S04bsu016_u:3060": "śataṃ śatasahasrāṇāṃ koṭiḥ,",
  "S04bsu016_u:3061": "koṭiḥ koṭīnāmayutam,",
  "S04bsu016_u:3062": "ayutamayutānāṃ niyutam,",
  "S04bsu016_u:3063": "niyutaṃ niyutānāṃ bimbaram,",
  "S04bsu016_u:3064": "bimbaraṃ bimbarāṇāṃ kiṃkaram,",
  "S04bsu016_u:3065": "kiṃkaraṃ kiṃkarāṇāmagaram,",
  "S04bsu016_u:3066": "agaramagarāṇāṃ pravaram,",
  "S04bsu016_u:3067": "pravaraṃ pravarāṇāṃ maparam,",
  "S04bsu016_u:3068": "maparaṃ maparāṇāṃ taparam,",
  "S04bsu016_u:3069": "taparaṃ taparāṇāṃ sīmam,",
  "S04bsu016_u:3070": "sīmaṃ sīmānāṃ yāmam,",
  "S04bsu016_u:3071": "yāmaṃ yāmānāṃ nemam,",
  "S04bsu016_u:3072": "nemaṃ nemānāmavagam,",
  "S04bsu016_u:3073": "avagamavagānāṃ mṛgavam,",
  "S04bsu016_u:3074": "mṛga vaṃmṛgavānāṃ virāgam, (Gv 103)",
  "S04bsu016_u:3075": "virāgaṃ virāgānāṃ vigavam,",
  "S04bsu016_u:3076": "vigavaṃ vigavānāṃ saṃkramam,",
  "S04bsu016_u:3077": "saṃkramaṃ saṃkramāṇāṃ visaram,",
  "S04bsu016_u:3078": "visaraṃ visarāṇāṃ vibhajam,",
  "S04bsu016_u:3079": "vibhajaṃ vibhajānāṃ vijaṅgham,",
  "S04bsu016_u:3080": "vijaṅghaṃ vijaṅghānāṃ viśodham,",
  "S04bsu016_u:3081": "viśodhaṃ viśodhānāṃ vivāham,",
  "S04bsu016_u:3082": "vivāhaṃ vivāhānāṃ vibhaktam,",
  "S04bsu016_u:3083": "vibhaktaṃ vibhaktānāṃ vikhatam,",
  "S04bsu016_u:3084": "vikhataṃ vikhatānāṃ ḍalanam,",
  "S04bsu016_u:3085": "ḍalanaṃ ḍalanānāṃ avanam,",
  "S04bsu016_u:3086": "avanaṃ avanānāṃ thavanam,",
  "S04bsu016_u:3087": "thavanaṃ thavanānāṃ viparyam,",
  "S04bsu016_u:3088": "viparyaṃ viparyāṇāṃ samayam,",
  "S04bsu016_u:3089": "samayaṃ samayānāṃ vitūrṇam,",
  "S04bsu016_u:3090": "vitūrṇaṃ vitūrṇānāṃ heturam,",
  "S04bsu016_u:3091": "heturaṃ heturāṇāṃ vicāram,",
  "S04bsu016_u:3092": "vicāraṃ vicārāṇāṃ vyatyastam,",
  "S04bsu016_u:3093": "vyatyastaṃ vyatyastānāmabhyudgatam,",
  "S04bsu016_u:3094": "abhyudgatamabhyudgatānāṃ viśiṣṭam,",
  "S04bsu016_u:3095": "viśiṣṭaṃ viśiṣṭānāṃ nilambam,",
  "S04bsu016_u:3096": "nilambaṃ nilambānāṃ haritam,",
  "S04bsu016_u:3097": "haritaṃ haritānāṃ vikṣobham,",
  "S04bsu016_u:3098": "vikṣobhaṃ vikṣobhāṇāṃ halitam,",
  "S04bsu016_u:3099": "halitaṃ halitānāṃ hariḥ,",
  "S04bsu016_u:3100": "hariḥ harīṇāmālokaḥ,",
  "S04bsu016_u:3101": "ālokaḥ ālokānāṃ dṛṣṭvāntaḥ,",
  "S04bsu016_u:3102": "dṛṣṭvāntaḥ dṛṣṭvāntānāṃ hetunam,",
  "S04bsu016_u:3103": "hetunaṃ hetunānāṃ elam,",
  "S04bsu016_u:3104": "elamelānāṃ dumelam,",
  "S04bsu016_u:3105": "dumelaṃ dumelānāṃ kṣemuḥ,",
  "S04bsu016_u:3106": "kṣemuḥ kṣemūnāṃ eludam,",
  "S04bsu016_u:3107": "eludameludanāṃ bhāludam,",
  "S04bsu016_u:3108": "bhāludaṃ bhāludānāṃ",
  "S04bsu016_u:3109": "samatā, samatā samatānāṃ visadam,",
  "S04bsu016_u:3110": "visadaṃ visadānāṃ pramātram,",
  "S04bsu016_u:3111": "pramātraṃ pramātrāṇāṃ amantram,",
  "S04bsu016_u:3112": "amantramamantrāṇāṃ bhramantram,",
  "S04bsu016_u:3113": "bhramantraṃ bhramamantrāṇāṃ gamantram,",
  "S04bsu016_u:3114": "gamantraṃ gamantrāṇāṃ namantram,",
  "S04bsu016_u:3115": "namantraṃ namantrāṇāṃ nahimantram,",
  "S04bsu016_u:3116": "nahimantraṃ nahimantrāṇāṃ vimantram,",
  "S04bsu016_u:3117": "vimantraṃ vimantrāṇāṃ paramantram,",
  "S04bsu016_u:3118": "paramantraṃ paramantrāṇāṃ śivamantram,",
  "S04bsu016_u:3119": "śivamantraṃ śivamantrāṇāṃ delu,",
  "S04bsu016_u:3120": "delu delūnāṃ velu,",
  "S04bsu016_u:3121": "velu velūnāṃ geluḥ,",
  "S04bsu016_u:3122": "geluḥ gelūnāṃ kheluḥ,",
  "S04bsu016_u:3123": "kheluḥ khelūnāṃ neluḥ,",
  "S04bsu016_u:3124": "neluḥ,",
  "S04bsu016_u:3125": "nelūnāṃ bheluḥ,",
  "S04bsu016_u:3126": "bheluḥ bhelūnāṃ keluḥ,",
  "S04bsu016_u:3127": "keluḥ kelūnāṃ seluḥ,",
  "S04bsu016_u:3128": "seluḥ selūnāṃ peluḥ,",
  "S04bsu016_u:3129": "peluḥ,",
  "S04bsu016_u:3130": "pelūnāṃ meluḥ,",
  "S04bsu016_u:3131": "meluḥ melūnāṃ saraḍaḥ,",
  "S04bsu016_u:3132": "saraḍaḥ saraḍānāṃ bheruduḥ,",
  "S04bsu016_u:3133": "bheruduḥ bherudūnāṃ kheluduḥ,",
  "S04bsu016_u:3134": "kheluduḥ kheludūnāṃ māluduḥ,",
  "S04bsu016_u:3135": "māluduḥ mālūdūnāṃ samulaḥ,",
  "S04bsu016_u:3136": "samulaḥ samulānāmathavam,",
  "S04bsu016_u:3137": "athavamathavānāṃ kamalam,",
  "S04bsu016_u:3138": "kamalaṃ kamalānāmagavam,",
  "S04bsu016_u:3139": "agavamagavānāmatarum,",
  "S04bsu016_u:3140": "atarumatarūṇāṃ heluvaḥ,",
  "S04bsu016_u:3141": "heluvaḥ hetuvānāṃ mirahuḥ,",
  "S04bsu016_u:3142": "mirahuḥ mirahūṇāṃ caraṇam,",
  "S04bsu016_u:3143": "caraṇaṃ caraṇānāṃ dhamanam,",
  "S04bsu016_u:3144": "dhamanaṃ dhamanānāṃ pramadam,",
  "S04bsu016_u:3145": "pramadaṃ pramadānāṃ nigamam,",
  "S04bsu016_u:3146": "nigamaṃ nigamānāmupavartam,",
  "S04bsu016_u:3147": "uparvatam,",
  "S04bsu016_u:3148": "pavartānāṃ nirdeśam,",
  "S04bsu016_u:3149": "nirdeśaṃ nirdeśānāmakṣayam,",
  "S04bsu016_u:3150": "akṣayamakṣayāṇāṃ saṃbhūtam,",
  "S04bsu016_u:3151": "saṃbhūtaṃ saṃbhūtānāṃ mamamam,",
  "S04bsu016_u:3152": "mamamaṃ mamamānāṃmavadam,",
  "S04bsu016_u:3153": "avadamavadānāmutpalam,",
  "S04bsu016_u:3154": "utpalamutpalānāṃ padma,",
  "S04bsu016_u:3155": "padmaṃ padmānāṃ saṃkhyā,",
  "S04bsu016_u:3156": "saṃkhyā saṃkhyānāṃ gati,",
  "S04bsu016_u:3157": "gatiḥ gatīnāmupagam,",
  "S04bsu016_u:3158": "upagamupagānāmaupamyam,",
  "S04bsu016_u:3159": "aupamyamaupamyānāmasaṃkhyeyam,",
  "S04bsu016_u:3160": "asaṃkhyeyamasaṃkhyeyānāmasaṃkhyeyaparivartam,",
  "S04bsu016_u:3161": "asaṃkhyeyaparivartamasaṃkhyeyaparivartānāmapramāṇam,",
  "S04bsu016_u:3162": "apramāṇamapramāṇānāmaparimāṇam,",
  "S04bsu016_u:3163": "aparimāṇamaparimāṇānāmaparimāṇaparivartam,",
  "S04bsu016_u:3164": "aparimāṇaparivartamaparimāṇaparivartānāmaparyantam,",
  "S04bsu016_u:3165": "aparyantamaparyantānāmaparyantaparivartam,",
  "S04bsu016_u:3166": "aparyantaparivartamaparyantaparivartānāmasamantam,",
  "S04bsu016_u:3167": "asamantamasamantānāmasamantaparivartam,",
  "S04bsu016_u:3168": "asamantaparivartamasamantaparivartānāmagaṇanīyam,",
  "S04bsu016_u:3169": "agaṇanīyamagaṇanīyānāmagaṇanīyaparivartam,",
  "S04bsu016_u:3170": "agaṇanīyaparivartamagaṇanīyaparivartānāmatulyam,",
  "S04bsu016_u:3171": "atulyamatulyānāmatulyaparivartam,",
  "S04bsu016_u:3172": "atulyaparivartamatulyaparivartānāmacintyam,",
  "S04bsu016_u:3173": "acintyamacintyānāmaciantyaparivartam,",
  "S04bsu016_u:3174": "acintyaparivartamacintyaparivartānāmamāpyam,",
  "S04bsu016_u:3175": "amāpyamamāpyānāmamāpyaparivartam,",
  "S04bsu016_u:3176": "amāpyaparivartamamāpyaparivartānāmanabhilāpyam, (Gv 104)",
  "S04bsu016_u:3177": "anabhilāpyamanabhilāpyānāmanabhilāpyaparivartam,",
  "S04bsu016_u:3178": "anabhilāpyaparivartamanabhilāpyaparivartānāmanabhilāpyānabhilāpyam,",
  "S04bsu016_u:3179": "anabhilāpyānabhilāpyamanabhilāpyānabhilāpyānāmanabhilāpyānabhilāpyaparivartam,",
  "S04bsu016_u:3180": "tasya purato mahān vālikārāśirabhūdanekayojanapramāṇaḥ /",
  "S04bsu016_u:3181": "sa taṃ bālikārāśiṃ gaṇayaṃstulayan prasiñcan saṃkhyāmakārṣīt - iyantīmāni vālikāphalakāni,",
  "S04bsu016_u:3182": "yāvadiyantyetāni vālikāphalakānyanabhilāpyaparivartānīti /",
  "S04bsu016_u:3183": "sa taṃ vālikārāśiṃ gaṇanāsaṃketanirdeśena nirdiśya evamāha - eṣa kulaputra gaṇanāyogo lokadhātuparaṃparayā supravartate bodhisattvānām /",
  "S04bsu016_u:3184": "anena gaṇanānayena bodhisattvāḥ pūrvasyāṃ diśi lokadhātuprasarān gaṇayanti /",
  "S04bsu016_u:3185": "evaṃ dakṣiṇāyāṃ paścimāyāmuttarayāmuttarapūrvāyāṃ pūrvadakṣiṇāyāṃ dakṣiṇapaścimāyāṃ paścimottarāyāmadha ūrdhvāyāṃ diśi /",
  "S04bsu016_u:3186": "anena gaṇanānayena bodhisattvā lokadhātuprasarān gaṇayanti /",
  "S04bsu016_u:3187": "eṣa kulaputra gaṇanānayo daśasu dikṣu lokadhātunāmaparaṃparānirdeśeṣu pravartate bodhisattvānām /",
  "S04bsu016_u:3188": "anena gaṇanānayena bodhisattvā daśasu dikṣu lokadhātunāmaparaṃparāṃ gaṇayanti /",
  "S04bsu016_u:3189": "yathā lokadhātunāmaparaṃparānirdeśeṣu,",
  "S04bsu016_u:3190": "evaṃ daśasu dikṣu kalpanāmaparaṃparānirdeśeṣu buddhanāmaparaṃparānirdeśeṣu dharmanāmaparaṃparānirdeśeṣu sattvanāmaparaṃparānirdeśeṣu karmanāmaparaṃparānirdeśeṣu /",
  "S04bsu016_u:3191": "eṣa eva gaṇanānayo yāvaddaśasu dikṣu sarvanāmaparaṃparānirdeśeṣu pravartate bodhisattvānām /",
  "S04bsu016_u:3192": "anena gaṇanānayena bodhisattvā",
  "S04bsu016_u:3193": "daśasu dikṣu sarvanāmaparaṃparānirdeśeṣu pravartate bodhisattvānām /",
  "S04bsu016_u:3194": "anena gaṇanānayena bodhisattvā daśasu dikṣu sarvanāmaparaṃparāṃ gaṇayanti /",
  "S04bsu016_u:3195": "etamahaṃ kulaputra,",
  "S04bsu016_u:3196": "sarvadharmajñānaśilpābhijñāvantaṃ bodhisattvajñānālokaṃ jānāmi /",
  "S04bsu016_u:3197_0": "kiṃ mayā śakyaṃ sarvajagatsaṃkhyānupraviṣṭānāṃ bodhisattvānāṃ sarvadharmavidhisaṃkhyānupraviṣṭānāṃ",
  "S04bsu016_u:3197_1": "tryadhvasaṃkhyānupraviṣṭānāṃ sarvasattvasaṃkhyānupraviṣṭānāṃ sarvadharmaskandhasaṃkhyānupraviṣṭānāṃ",
  "S04bsu016_u:3197_2": "sarvabuddhabodhisaṃkhyānupraviṣṭānāṃ sarvadharmanāmacakravaśavartināṃ bodhisattvānāṃ",
  "S04bsu016_u:3197_3": "caryāṃ jñātuṃ guṇān vā vaktum,",
  "S04bsu016_u:3198": "gocaro vā sūcayitum,",
  "S04bsu016_u:3199": "viṣayo vā prabhāvayitum,",
  "S04bsu016_u:3200": "balaṃ vā saṃvarṇayitum,",
  "S04bsu016_u:3201": "āśayo vā nidarśayitum,",
  "S04bsu016_u:3202": "saṃbhāro vā paridīpayitum,",
  "S04bsu016_u:3203": "praṇidhānaṃ vā nirdeṣṭum,",
  "S04bsu016_u:3204": "caryāṃ vā saṃdarśayitum,",
  "S04bsu016_u:3205": "pāramitāpariśuddhirvā abhidyotayitum,",
  "S04bsu016_u:3206": "samudāgamapariśuddhirvā saṃprakāśayitum,",
  "S04bsu016_u:3207": "samādhiviṣayo vā vaktum,",
  "S04bsu016_u:3208": "jñānāloko vā anugantum //",
  "S04bsu016_u:3209": "gaccha kulaputra,",
  "S04bsu016_u:3210": "ayamihaiva dakṣiṇāpathe samudrapratiṣṭhānaṃ nāma nagaram /",
  "S04bsu016_u:3211": "tatra prabhūtā nāmopāsikā prativasati /",
  "S04bsu016_u:3212": "tāmupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:3213": "kathaṃ pratipattavyam //",
  "S04bsu016_u:3214_0": "atha khalu sudhanaḥ śreṣṭhidārakaḥ kalyāṇamitravacanaṃ śrutvā saṃharṣitatanuruho",
  "S04bsu016_u:3214_1": "mahāprītivegasaṃjātaḥ pramuditamānasaḥ sudurlabhāścaryāśayaratnapratilabdho vipulajagaddhitacittaceṣṭāniryāto",
  "S04bsu016_u:3214_2": "buddhotpādaparaṃparāvatāravaśavartī dharmamaṇḍalaviśuddhimatiparamaḥ sarvatrānugatavibhaktiniryāṇanidarśanaparamaḥ",
  "S04bsu016_u:3214_3": "tryadhvatalāsaṃbhinnabuddhaviṣayaḥ akṣayapuṇyasāgarasaṃbhūtacetāḥ mahājñānāvabhāsavaśavartī",
  "S04bsu016_u:3214_4": "tribhuvanapurabandhanakapāṭanirbhedaḥ indriyeśvarasya dārakasya pādau śirasābhivandya",
  "S04bsu016_u:3214_5": "indriyeśvaraṃ dārakamanekaśatasahasrakṛtvaḥ pradakṣiṇīkṛtya punaḥ punaravalokya indriyeśvarasya",
  "S04bsu016_u:3214_6": "dārakasyāntikātprakrāntaḥ // 13 //",
  "S04bsu016_u:3215": "(Gv 105)",
  "S04bsu016_u:3216": "16 Prabhūtā /",
  "S04bsu016_u:3217": "atha khalu sudhanaḥ śreṣṭhidārakaḥ kalyāṇamitrānuśāsanīmeghaṃ saṃpratīcchan,",
  "S04bsu016_u:3218": "atṛpto jalanidhiriva mahāmeghavarṣaiḥ,",
  "S04bsu016_u:3219": "kalyāṇamitrabhāskarajñānāṃśuparipācanaśubhadharaṇītalendriyāṅkuraprarohasaṃjātaḥ kalyāṇamitrapūrṇacandrānuśāsanyaṃśujālaprahlāditakāyacittaḥ,",
  "S04bsu016_u:3220_0": "kalyāṇamitrānuśāsanīsalilapipāsuḥ grīṣmadinakarakiraṇapratapta iva mṛgagaṇaḥ himavatprasravasalilakalyāṇamitrānuśāsanīprabodhitacittapauṇḍarīko",
  "S04bsu016_u:3220_1": "bhramaragaṇodvighāṭanonmiṣitakamala iva kamalākaraḥ,",
  "S04bsu016_u:3221": "kalyāṇamitrānuśāsanīratnacaritāvabhāsitasaṃtānaḥ,",
  "S04bsu016_u:3222": "ratnadvīpa iva vividharatnākīrṇaḥ,",
  "S04bsu016_u:3223": "kalyāṇamitrānuśāsanīpuṇyajñānopacayasaṃpannaḥ mahājambuvṛkṣa iva puṣpaphalavinaddhaḥ,",
  "S04bsu016_u:3224": "kalyāṇamitrānuśāsanīśrutasaṃbhārapravṛddhaḥ,",
  "S04bsu016_u:3225": "mahābhujagendrapravarakrīḍāsaṃbhava iva gaganamahāghanaḥ,",
  "S04bsu016_u:3226": "kalyāṇamitrānuśāsanīsamudgatāmalavicitradharmakūṭaḥ tridaśalokopaśobhita iva citrakūṭaḥ kalyāṇamitrānuśāsanyudbhūtavimalaguṇagaṇaparivṛtaḥ,",
  "S04bsu016_u:3227": "abhibhūḥ,",
  "S04bsu016_u:3228": "anabhibhūtaḥ,",
  "S04bsu016_u:3229": "tridaśagaṇaparivṛtaḥ śakra iva asurendragaṇapramardanaḥ anupūrveṇa yena samudrapratiṣṭhānaṃ nagaraṃ tenopasaṃkrāntaḥ prabhūtāmupāsikāṃ parimārgamāṇaḥ /",
  "S04bsu016_u:3230": "tasya mahājanakāya upadarśayati - eṣā kulaputra prabhūtopāsikā madhye nagarasya svagṛhe tiṣṭhatīti //",
  "S04bsu016_u:3231": "atha khalu sudhanaḥ śreṣṭhidārako yena prabhūtāyā upāsikāyā niveśanaṃ tenopasaṃkramya prāñjalībhūto dvāraśālāyāṃ pratyasthāt /",
  "S04bsu016_u:3232": "sa paśyati prabhūtāyā upasikāyāḥ tadgṛhaṃ vipulavistīrṇaṃ ratnaprākāraparikṣiptaṃ caturdikṣu vibhaktadvāramasaṃkhyeyāparimāṇaratnavyūhamacintyapuṇyavipākābhinirvṛttam /",
  "S04bsu016_u:3233_0": "sa tadgṛhaṃ praviśya samantādanuvilokayannadrākṣītprabhūtāmupāsikāṃ ratnāsanopaviṣṭaṃ",
  "S04bsu016_u:3233_1": "navāṃ daharāṃ taruṇīṃ prathamayauvanasamudgatāmabhirūpāṃ prāsādikāṃ darśaniyāṃ paramaśubhavarṇapuṣkalatayā",
  "S04bsu016_u:3233_2": "samanvāgatāṃ muktakeśīṃ nirābharaṇagātrāmavadātavastranivasanām /",
  "S04bsu016_u:3234": "sthāpayitvā buddhabodhisattvānna sa kaścitsattvastadgṛhamupasaṃkrāmati,",
  "S04bsu016_u:3235": "yamasau nābhibhūya tiṣṭhati kāyena va,",
  "S04bsu016_u:3236": "cittādhipatyena vā,",
  "S04bsu016_u:3237": "tejasā vā,",
  "S04bsu016_u:3238": "varṇena vā, śriyā vā /",
  "S04bsu016_u:3239": "ye ca sattvāḥ prabhūtāmupāsikāṃ paśyanti devā vā manuṣyā vā,",
  "S04bsu016_u:3240": "teṣāṃ sarveṣāṃ prabhūtāyāmupāsikāyāṃ śāstṛsaṃjñābhavati /",
  "S04bsu016_u:3241": "tasmiṃśca gṛhe daśāsanakoṭīsahasrāṇi prajñaptāni divyamānuṣyasamatikrāntāni bodhisattvakarmavipākapariniṣpannāni /",
  "S04bsu016_u:3242": "na ca tasmin gṛhe paśyatyannapānanicayaṃ vā vastrābharaṇaparibhoganicayaṃ vā anyatraikapiṭharikāyāḥ purastānnikṣiptāyāḥ /",
  "S04bsu016_u:3243_0": "daśa cāsyāḥ strīsahasrāṇi purataḥ sthitānyapaśyadapsarovarṇāni apsarorūpāṇi apsaraḥkalpāni",
  "S04bsu016_u:3243_1": "apsaraśceṣṭāni apsaraḥparibhogāni apsaraupacārāṇi divyakalpadūṣyadhārīṇi divyabhūṣaṇacaritāṅgāni",
  "S04bsu016_u:3243_2": "apsarorutamanojñaghoṣāṇi apsaraḥsamārohapariṇāhani /",
  "S04bsu016_u:3244": "tāḥ tasyāḥ striyaḥ kiṃkarā vacanapratikāriṇyaḥ purata upatiṣṭhanti upavicaranti saṃprekṣante upanidhyāyanti abhivandante ālokayanti avanamanti praṇamanti namasyanti /",
  "S04bsu016_u:3245": "tāsāṃ ca gātrebhyo yo gandhaḥ pravāti,",
  "S04bsu016_u:3246": "sa taṃ sarvaṃ (Gv 106)",
  "S04bsu016_u:3247": "nagaramabhidhūpayanti /",
  "S04bsu016_u:3248": "ye ca sattvāstaṃ gandhaṃ jighranti,",
  "S04bsu016_u:3249_0": "te sarve 'vyāpannacittā bhavanti avairacittā avihiṃsācittā īrṣyāmātsaryavigatacittā",
  "S04bsu016_u:3249_1": "amāyāśāṭhyacittā anunītā apratihatacittā anavalīnānunnatacittāḥ samacittā maitracittā",
  "S04bsu016_u:3249_2": "hitacittāḥ saṃvarasthacittāḥ paraparigrahānabhilāṣacittā bhavanti /",
  "S04bsu016_u:3250": "ye ca tāsāṃ svaraṃ śṛṇvanti,",
  "S04bsu016_u:3251": "te sarve praharṣitapramuditapraṇatacittā",
  "S04bsu016_u:3252": "bhavanti / ye ca tāḥ paśyanti,",
  "S04bsu016_u:3253": "te vigatarāgamātmānaṃ saṃjānanti //",
  "S04bsu016_u:3254": "atha khalu sudhanaḥ śreṣṭhidārakaḥ prabhūtāyā upāsikāyāḥ pādau śirasābhivandya prabhūtāmupāsikāmanekaśatasahasrakṛtvaḥ pradakṣiṇīkṛtya purataḥ prāñjalīsthitvā evamāha - mayā ārye,",
  "S04bsu016_u:3255": "anuttarāyāṃ samyaksaṃbodhau cittamutpāditam /",
  "S04bsu016_u:3256": "na ca jānāmi kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:3257": "kathaṃ pratipattavyam /",
  "S04bsu016_u:3258": "śrutaṃ ca me āryā bodhisattvānāmavavādānuśāsanīṃ dadātīti /",
  "S04bsu016_u:3259": "tadvadatu me āryā - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:3260": "kathaṃ pratipattavyam /",
  "S04bsu016_u:3261": "āha - ahaṃ kulaputra akṣayavyūhapuṇyakoṣasya bodhisattvavimokṣasya lābhinī /",
  "S04bsu016_u:3262": "ito 'haṃ kulaputra,",
  "S04bsu016_u:3263": "ekapiṭharikāyā nānādhimuktān sattvān yathābhipretabhojanaiḥ saṃtarpayāmi nānāsūpairnānārasairnānāvarṇairnānāgandhaiḥ /",
  "S04bsu016_u:3264": "ato 'haṃ kulaputra ekapiṭharikāyāḥ sattvaśatamapi saṃtarpayāmi yathābhiprāyairbhojanaiḥ,",
  "S04bsu016_u:3265": "sattvasahasramapi,",
  "S04bsu016_u:3266": "sattvaśatasahasramapi,",
  "S04bsu016_u:3267": "sattvakoṭīmapi,",
  "S04bsu016_u:3268": "sattvakoṭīśatamapi,",
  "S04bsu016_u:3269": "sattvakoṭīśatasahasramapi,",
  "S04bsu016_u:3270": "sattvakoṭīniyutaśatasahasramapi,",
  "S04bsu016_u:3271": "yāvadanabhilāpyānabhilāpyānapi sattvānnānānādhimuktān yathābhipretairbhojanaiḥ saṃtarpayāmi,",
  "S04bsu016_u:3272": "saṃpravārayāmi,",
  "S04bsu016_u:3273": "saṃtoṣayāmi,",
  "S04bsu016_u:3274": "saṃpraharṣayāmi,",
  "S04bsu016_u:3275": "saṃpramodayāmi,",
  "S04bsu016_u:3276": "pariprīṇayāmi,",
  "S04bsu016_u:3277": "āttamanaskān karomi /",
  "S04bsu016_u:3278": "na caiṣā piṭharikā hīyate,",
  "S04bsu016_u:3279": "na parihīyate,",
  "S04bsu016_u:3280": "nonībhavati,",
  "S04bsu016_u:3281": "na kṣīyate,",
  "S04bsu016_u:3282": "na paryādānaṃ gacchati,",
  "S04bsu016_u:3283": "na sīmāmupaiti,",
  "S04bsu016_u:3284": "na niṣṭhāṃ gacchati /",
  "S04bsu016_u:3285": "anena kulaputra paryāyeṇa jambudvīpaparamāṇurajaḥsamānapi sattvān,",
  "S04bsu016_u:3286": "evaṃ cāturdvīpakalokadhātuparamāṇurajaḥ samānapi,",
  "S04bsu016_u:3287": "sāhasralokadhātuparamāṇurajaḥsamānapi,",
  "S04bsu016_u:3288": "dvisāhasralokadhātuparamāṇurajaḥsamānapi,",
  "S04bsu016_u:3289": "trisāhasramahāsāhasralokadhātuparamāṇurajaḥsamānapi,",
  "S04bsu016_u:3290": "yāvadanabhilāpyānabhilāpyabuddhakṣetraparamāṇurajaḥsamānapi sattvānupasaṃkrāntān nānādhimuktān yathābhipretairbhojanairnānāsūpairnānārasairnānāvarṇairnānāgandhaiḥ saṃtarpayāmi,",
  "S04bsu016_u:3291": "saṃpravārayāmi,",
  "S04bsu016_u:3292": "saṃtoṣayāmi,",
  "S04bsu016_u:3293": "saṃpraharṣayāmi,",
  "S04bsu016_u:3294": "saṃpramodayāmi,",
  "S04bsu016_u:3295": "pariprīṇayāmi,",
  "S04bsu016_u:3296": "āttamanaskān karomi /",
  "S04bsu016_u:3297": "na ca eṣā piṭharikā hīyate,",
  "S04bsu016_u:3298": "na parihīyate,",
  "S04bsu016_u:3299": "nonībhavati,",
  "S04bsu016_u:3300": "na kṣīyate,",
  "S04bsu016_u:3301": "na paryādānaṃ gacchati,",
  "S04bsu016_u:3302": "na sīmāmupaiti,",
  "S04bsu016_u:3303": "na niṣṭhāṃ na paryantaṃ na pariniṣṭhāṃ gacchati /",
  "S04bsu016_u:3304": "sacet kulaputra daśadiksarvalokadhātuparyāpannāḥ sarvasattvā madantikamupasaṃkrameyurnānādhimuktā nānābhiprāyāḥ,",
  "S04bsu016_u:3305": "tānapi sarvān yathābhipretairbhojanaiḥ saṃtarpeyayam,",
  "S04bsu016_u:3306": "yāvadāttamanaskān kuryām /",
  "S04bsu016_u:3307_0": "yathā nānābhojanaiḥ evaṃ nānāpānavidhibhiḥ nānārasāgraiḥ nānāśayanairnānāvasraiḥ",
  "S04bsu016_u:3307_1": "nānāpuṣpairnānāmālyairnānāgandhairnānādhūpairnānāvilepanairnānācūrṇairnānāratnairnānābharaṇairnānāratnarathairnānāchatrairnānādhvajairnānāpatākābhirnānāvidhopakaraṇaviśeṣaiḥ saṃtarpayeyam,",
  "S04bsu016_u:3308": "yāvadāttamanaskān kuryām /",
  "S04bsu016_u:3309": "api tu khalu punaḥ kulaputra ye kecit pūrvasyāṃ diśi (Gv 107)",
  "S04bsu016_u:3310": "ekasmin, lokadhātau śrāvakapratyekabuddhā antimadehadhāriṇaḥ śrāvakapratyekabodhiphalamanuprāpnuvanti,",
  "S04bsu016_u:3311": "sarve te mamāhāraṃ paribhujya /",
  "S04bsu016_u:3312": "yathā pūrvasyāṃ diśi ekasmin lokadhātau,",
  "S04bsu016_u:3313": "evaṃ ye lokadhātuśate,",
  "S04bsu016_u:3314": "lokadhātusahasre,",
  "S04bsu016_u:3315": "lokadhātuśatasahasre,",
  "S04bsu016_u:3316": "lokadhātukoṭyām,",
  "S04bsu016_u:3317": "lokadhātukoṭīśate,",
  "S04bsu016_u:3318": "lokadhātukoṭīsahasre,",
  "S04bsu016_u:3319": "lokadhātukoṭīśatasahasre,",
  "S04bsu016_u:3320": "lokadhātukoṭīniyutaśatasahasreṣu,",
  "S04bsu016_u:3321_0": "ye jambudvīpaparamāṇurajaḥsameṣu lokadhātuṣu cāturdvīpakalokadhātuparamāṇurajaḥsameṣu",
  "S04bsu016_u:3321_1": "sāhasralokadhātuparamāṇurajaḥsameṣu dvisāhasralokadhātuparamāṇurajaḥsameṣu trisāhasramahāsāhasralokadhātuparamāṇurajaḥsameṣu ye kecit kulaputra,",
  "S04bsu016_u:3322": "pūrvasyāṃ diśi yāvadanabhilāpyānabhilāpyabuddhakṣetraparamāṇurajaḥsameṣu lokadhātuṣu śrāvakapratyekabuddhā antimadehadhāriṇaḥ śrāvakapratyekabodhiphalamanuprāpnuvanti,",
  "S04bsu016_u:3323": "sarve te mamāhāraṃ paribhujya /",
  "S04bsu016_u:3324": "yathā pūrvasyāṃ diśi,",
  "S04bsu016_u:3325": "evaṃ dakṣiṇāyāṃ paścimāyāmuttarāyāmuttarapūrvasyāṃ pūrvadakṣiṇāyāṃ dakṣiṇapaścimāyāṃ paścimottarāyāṃ adha ūrdhvāyāṃ diśi //",
  "S04bsu016_u:3326": "ye kecit, kulaputra,",
  "S04bsu016_u:3327": "pūrvasyāṃ diśi ekasmin lokadhātau ekajātipratibaddhā bodhisattvāḥ,",
  "S04bsu016_u:3328": "sarve te mamāhāraṃ paribhujya bodhimaṇḍe niṣadya sasainyaṃ māraṃ parājitya anuttarāṃ samyaksaṃbodhimabhisaṃbudhyante /",
  "S04bsu016_u:3329": "yathā pūrvasyāṃ diśi ekasmin lokadhātau,",
  "S04bsu016_u:3330": "evaṃ ye lokadhātuśate,",
  "S04bsu016_u:3331": "lokadhātusahasre,",
  "S04bsu016_u:3332": "lokadhātuśatasahasre lokadhātukoṭyāṃ lokadhātukoṭīśate lokadhātukoṭīsahasre lokadhātukoṭīśatasahasre lokadhātukoṭīniyutaśatasahasre,",
  "S04bsu016_u:3333_0": "ye jambūdvīpaparamāṇurajaḥsameṣu lokadhātuṣu cāturdvīpakalokadhātuparamāṇurajaḥsameṣui",
  "S04bsu016_u:3333_1": "sāhasralokadhātuparamāṇurajaḥsameṣu dvisāhasralokadhātuparamāṇurajaḥsameṣu trisāhasramahāsāhasralokadhātuparamāṇurajaḥsameṣuḥ,",
  "S04bsu016_u:3334": "ye kecit kulaputra pūrvasyāṃ diśi yāvadanabhilāpyānabhilāpyabuddhakṣetraparamāṇurajaḥsameṣu lokadhātuṣvekajātipratibaddhā bodhisattvāḥ,",
  "S04bsu016_u:3335": "sarve te mamāhāraṃ paribhujya bodhimaṇḍe niṣadya sasainyaṃ māraṃ parājitya anuttarāṃ samyaksaṃbodhimabhisaṃbudhyate /",
  "S04bsu016_u:3336": "yathā pūrvasyāṃ diśi,",
  "S04bsu016_u:3337": "evaṃ dakṣiṇāyāṃ paścimāyāmuttarāmuttarapūrvāyāṃ pūrvadakṣiṇāyāṃ dakṣiṇapaścimāyāṃ paścimottarāyāmadho diśi,",
  "S04bsu016_u:3338": "ye kecit kulaputra,",
  "S04bsu016_u:3339": "ūrdhvāyāṃ diśi ekasmin lokadhātāvekajātipratibaddhā bodhisattvāḥ,",
  "S04bsu016_u:3340": "sarve te mamāhāraṃ paribhujya bodhimaṇḍe niṣadya sasainyaṃ māraṃ parājitya anuttarāṃ samyaksaṃbodhimabhisaṃbudhyante /",
  "S04bsu016_u:3341": "yathordhvāyāṃ diśi ekasmin lokadhātau,",
  "S04bsu016_u:3342_0": "evaṃ ye lokadhātuśate lokadhātusahasre lokadhātuśatasahasre lokadhātukoṭyāṃ lokadhātukoṭīśate",
  "S04bsu016_u:3342_1": "lokadhātukoṭīsahasre lokadhātukoṭīśatasahasre lokadhātukoṭīniyutaśatasahasre ye jambūdvīpaparamāṇurajaḥsameṣu",
  "S04bsu016_u:3342_2": "lokadhātuṣu cāturdvīpakalokadhātuparamāṇurajaḥsameṣu sāhasralokadhātuparamāṇurajaḥsameṣu",
  "S04bsu016_u:3342_3": "dvisāhasralokadhātuparamāṇurajaḥsameṣu trisāhasramahāsāhasralokadhātuparamāṇurajaḥsameṣu",
  "S04bsu016_u:3342_4": "ye kecitkulaputra ūrdhvāyāṃ diśi yāvadanabhilāpyānabhilāpyabuddhakṣetraparamāaṇurajaḥsameṣu",
  "S04bsu016_u:3342_5": "lokadhātuṣu ekajātipratibaddhā bodhisattvāḥ,",
  "S04bsu016_u:3343": "sarve te mamāhāraṃ paribhujya bodhimaṇḍe niṣadya sasainyaṃ māraṃ parājitya anuttarāṃ samyaksaṃbodhimabhisaṃbudhyante //",
  "S04bsu016_u:3344": "paśyasi tvaṃ kulaputra imāni daśastrīsahasrāṇi mama parivāram?",
  "S04bsu016_u:3345": "āha - paśyāmi (Gv 108) ārye /",
  "S04bsu016_u:3346_0": "āha - etatpramukhāni kulaputra strīṇāṃ daśāsaṃkhyeyaśatasahasrāṇi mama sabhāgacaritāni",
  "S04bsu016_u:3346_1": "ekapraṇidhānāni ekakuśalamūlāni ekaniryāṇavyūhāni ekādhimuktipathaviśuddhāni mama",
  "S04bsu016_u:3346_2": "sabhāgasmṛtiviśuddhāni sabhāgagativiśuddhāni sabhāgabudhyapramāṇāni sabhāgendriyapratilabdhāni",
  "S04bsu016_u:3346_3": "sabhāgacittaspharaṇāni sabhāgagocaraviṣayāṇi sabhāgadharmanayāvatīrṇāni sabhāgārthaviniścatāni",
  "S04bsu016_u:3346_4": "sabhāgadharmārthodyotanāni sabhāgarūpaviśuddhāni sabhāgabalāpramāṇāni,",
  "S04bsu016_u:3347": "sabhāgavairyāparājitāni sabhāgadharmarutaghoṣāṇi,",
  "S04bsu016_u:3348": "sabhāgasvaraviśuddhāni,",
  "S04bsu016_u:3349": "sarvavyavahāreṣu sabhāgaguṇaviśuddhāni,",
  "S04bsu016_u:3350": "apramāṇaguṇavarṇatayā sabhāgakarmaviśuddhāni,",
  "S04bsu016_u:3351": "anavadyakarmavipākaviśuddhyā sabhāgamahāmaitrīspharaṇāni,",
  "S04bsu016_u:3352": "sarvajagatparitrāṇatayā sabhāgamahākaruṇāspharaṇāni,",
  "S04bsu016_u:3353": "sarvajagatparipācanākhedatayā sabhāgakāyakarmaviśuddhāni,",
  "S04bsu016_u:3354": "yathāśayasarvasattvasaṃtoṣaṇakāyasaṃdarśanatayā sabhāgavākkarmaviśuddhāni dharmadhātuniruktivyavahāreṣu,",
  "S04bsu016_u:3355": "sabhāgopasaṃkramaṇāni sarvabuddhaparṣanmaṇḍaleṣu,",
  "S04bsu016_u:3356": "sabhāganirjavanāni sarvabuddhakṣetreṣu,",
  "S04bsu016_u:3357": "sarvabuddhapūjopasthānatāyai sabhāgapratyakṣajñānāni sarvadharmanayānugameṣu,",
  "S04bsu016_u:3358": "sabhāgacaryāviśuddhāni sarvabodhisattvabhūmipratilābheṣu /",
  "S04bsu016_u:3359": "etāni kulaputra daśastrīsahasrāṇi ekakṣaṇena daśa diśaḥ spharanti,",
  "S04bsu016_u:3360": "yadutaikajātipratibaddhān bodhisattvān bhojanena pratipādanatāyai asyā eva piṭharikāyā bhojanamādāya /",
  "S04bsu016_u:3361": "daśa diśaḥ spharanti asyā eva piṭharikāyā bhojanamādāya /",
  "S04bsu016_u:3362": "daśa diśaḥ spharanti caramabhavikān sarvaśrāvakapratyekabuddhayānikān piṇḍapātena pratipādanatāyai /",
  "S04bsu016_u:3363": "spharitvā sarvapretagaṇān bhojanena saṃtarpayanti /",
  "S04bsu016_u:3364": "sā ahaṃ kulaputra asyā eva piṭharikāyā devān devabhojanena saṃtarpayāmi /",
  "S04bsu016_u:3365": "nāgānnāgabhojanena,",
  "S04bsu016_u:3366": "yakṣān yakṣabhojanena,",
  "S04bsu016_u:3367": "gandharvān gandharvabhojanena,",
  "S04bsu016_u:3368": "asurānasurabhojanena,",
  "S04bsu016_u:3369": "garuḍān garuḍabhojanena,",
  "S04bsu016_u:3370": "kinnarān kinnarabhojanena,",
  "S04bsu016_u:3371": "mahoragān mahoragabhojanena,",
  "S04bsu016_u:3372": "manuṣyān manuṣyabhojanena,",
  "S04bsu016_u:3373": "amanuṣyānamanuṣyabhojanena saṃtarpayāmi /",
  "S04bsu016_u:3374": "āgamayasva kulaputra muhūrtaṃ yāvatpratyakṣo bhaviṣyasi",
  "S04bsu016_u:3375": "/ samantarabhaṣitā ceyaṃ vāk prabhūtayopāsikayā,",
  "S04bsu016_u:3376": "atha tāvadeva aparimāṇāḥ sattvāḥ pūrveṇa gṛhadvāreṇa praviśanti sma yaduta prabhūtayopāsikayā pūrvapraṇidhānanimantritāḥ /",
  "S04bsu016_u:3377": "evaṃ dakṣiṇena paścimeṇottareṇa gṛhadvāreṇa aparimāṇāḥ sattvāḥ praviśanti sma yaduta prabhūtayopāsikayā pūrvapraṇidhānanimantritāḥ /",
  "S04bsu016_u:3378": "tān prabhūtopāsikā teṣvāsaneṣu niṣadya yathābhipretairbhojanairnānāsūpairnānārasairnānāvarṇairnānāgandhaiḥ saṃtarpayati,",
  "S04bsu016_u:3379": "saṃpravārayati,",
  "S04bsu016_u:3380": "saṃtoṣayati,",
  "S04bsu016_u:3381": "saṃpraharṣayati,",
  "S04bsu016_u:3382": "saṃpramodayati pariprīṇayati,",
  "S04bsu016_u:3383": "āttamanaskān karoti /",
  "S04bsu016_u:3384": "yathā nānābhojanaiḥ,",
  "S04bsu016_u:3385": "evaṃ nānāpānavidhibhiḥ,",
  "S04bsu016_u:3386": "nānārasāgraiḥ,",
  "S04bsu016_u:3387": "nānāsanaiḥ,",
  "S04bsu016_u:3388_0": "nānāśayanaiḥ nānāyānairnānāvastraiḥ nānāpuṣpairnānāmālyaiḥ nānāgandhairnānādhūpaiḥ",
  "S04bsu016_u:3388_1": "nānāvilepanairnānācūrṇaiḥ nānābharaṇaiḥ nānāratnarathaiḥ nānāchatrairnānādhvajairnānāpatākābhiḥ",
  "S04bsu016_u:3388_2": "nānāvidhopakaraṇaviśeṣaiḥ saṃtarpayati,",
  "S04bsu016_u:3389": "yāvadāttamanaskān karoti /",
  "S04bsu016_u:3390": "devān devabhojanena saṃtarpayati /",
  "S04bsu016_u:3391": "nāgān yakṣān gandharvānasurān garuḍān kinnarān mahoragān manuṣyānamanuṣyān tattadeva bhojanena saṃtarpayati yāvadāttamanaskān karoti /",
  "S04bsu016_u:3392": "na ca sā piṭharikā hīyate,",
  "S04bsu016_u:3393": "na parihīyate,",
  "S04bsu016_u:3394": "nonībhavati,",
  "S04bsu016_u:3395": "na kṣīyate,",
  "S04bsu016_u:3396": "na paryādānaṃ gacchati,",
  "S04bsu016_u:3397": "na sīmāmupaiti,",
  "S04bsu016_u:3398": "na niṣṭhāṃ na paryantaṃ na pariniṣṭhāṃ gacchati //",
  "S04bsu016_u:3399": "(Gv 109)",
  "S04bsu016_u:3400": "atha khalu prabhūtopāsikā sudhanaṃ śreṣṭhidārakamevamāha - etamahaṃ kulaputra akṣayavyūhapuṇyakośaṃ bodhisattvavimokṣaṃ jānāmi /",
  "S04bsu016_u:3401": "kiṃ mayā śakyamakṣayapuṇyānāṃ bodhisattvānāṃ mahāpuṇyasāgarākṣayatayā,",
  "S04bsu016_u:3402": "gaganakalpānāṃ susaṃbhūtavipulapuṇyopacayatayā,",
  "S04bsu016_u:3403": "cintārājamaṇiratnakalpānāṃ sarvajagatpraṇidhipūraṇatayā,",
  "S04bsu016_u:3404": "mahāpuṇyacakravālānāṃ sarvajagatkuśalamūlārakṣaṇatayā,",
  "S04bsu016_u:3405": "mahāpuṇyameghānāṃ sarvajagadratnapāṇyabhipravarṣaṇatayā,",
  "S04bsu016_u:3406": "mahāpuṇyakośādhyakṣāṇāṃ dharmanagaradvāravivaraṇatayā,",
  "S04bsu016_u:3407": "mahāpuṇyapradīpānāṃ sarvajagaddāridryāndhakāravidhamanatayā caryāṃ jñātuṃ guṇān vā vaktum //",
  "S04bsu016_u:3408": "gaccha kulaputra,",
  "S04bsu016_u:3409": "ihaiva dakṣiṇāpathe mahāsaṃbhavaṃ nāma nagaram /",
  "S04bsu016_u:3410": "tatra vidvānnāṃ gṛhapatiḥ prativasati /",
  "S04bsu016_u:3411": "tamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:3412": "kathaṃ pratipattavyam //",
  "S04bsu016_u:3413_0": "atha khalu sudhanaḥ śreṣṭhidārakaḥ prabhūtāyā upāsikāyāḥ pādau śirasābhivandya prabhūtāmupāsikāmanekaśatasahasrakṛtvaḥ",
  "S04bsu016_u:3413_1": "pradakṣiṇīkṛtya punaḥ punaravalokya prabhūtāyā upāsikāyā darśanāvitṛpto 'ntikātprakrāntaḥ // 14 //",
  "S04bsu016_u:3414": "(Gv 110)",
  "S04bsu016_u:3415": "17 Vidvān /",
  "S04bsu016_u:3416": "atha khalu sudhanaḥ śreṣṭhidārako 'kṣayavyūhapuṇyakośavimokṣāvabhāsapratilabdhaḥ taṃ puṇyasāgaramanuvicintayan,",
  "S04bsu016_u:3417": "tatpuṇyagaganamavalokayan,",
  "S04bsu016_u:3418": "taṃ puṇyarāśimādadan,",
  "S04bsu016_u:3419": "taṃ puṇyaparvatamabhirohan,",
  "S04bsu016_u:3420": "taṃ puṇyanicayaṃ saṃgṛhṇan,",
  "S04bsu016_u:3421": "taṃ puṇyaudhamavagāhayamānaḥ,",
  "S04bsu016_u:3422": "tatpuṇyatīrthamavataran,",
  "S04bsu016_u:3423": "taṃ puṇyamaṇḍalaṃ pariśodhayan,",
  "S04bsu016_u:3424": "taṃ puṇyanidhiṃ saṃpaśyan,",
  "S04bsu016_u:3425": "taṃ puṇyanayamanusmaran,",
  "S04bsu016_u:3426": "tāṃ puṇyanetrīṃ samanvāharan,",
  "S04bsu016_u:3427": "taṃ puṇyavaṃśaṃ pariśodhayan,",
  "S04bsu016_u:3428": "anupūrveṇa yena mahāsaṃbhavaṃ nagaraṃ tenopasaṃkramya vidvāṃsaṃ gṛhapatiṃ parimārgati,",
  "S04bsu016_u:3429": "parigaveṣati,",
  "S04bsu016_u:3430": "vyavalokayati kalyāṇamitrāṇyabhilaṣan /",
  "S04bsu016_u:3431": "kalyāṇamitradarśanavāsitayā sataṃtyā,",
  "S04bsu016_u:3432": "kalyāṇamitrādhiṣṭhānena āśayena,",
  "S04bsu016_u:3433": "kalyāṇamitrānugatena prayogena,",
  "S04bsu016_u:3434": "kalyāṇamitropacārāparikhinnena vīryeṇa,",
  "S04bsu016_u:3435": "kalyāṇamitrādhīnaiḥ sarvakuśalamūlaiḥ,",
  "S04bsu016_u:3436": "kalyāṇamitraniyataiḥ sarvapuṇyasaṃbhāraiḥ,",
  "S04bsu016_u:3437": "kalyāṇamitravivardhitairupāyakauśalyacaritaiḥ,",
  "S04bsu016_u:3438": "aparapratyayena kalyāṇamitropacārakauśalyena,",
  "S04bsu016_u:3439": "vivardhamānaiḥ sarvakuśalamūlaiḥ,",
  "S04bsu016_u:3440": "viśuddhayatā bodhisattvādhyāśayena,",
  "S04bsu016_u:3441": "saṃvardhamānairbodhisattvendriyaiḥ,",
  "S04bsu016_u:3442": "paripācyamānaiḥ sarvakuśalamūlaiḥ,",
  "S04bsu016_u:3443": "saṃvardhamānairmahāpraṇidhānābhinirhāraiḥ,",
  "S04bsu016_u:3444": "vipulībhavantyā mahākaruṇayā,",
  "S04bsu016_u:3445": "sarvajñatāyā āsannībhūtamātmānaṃ saṃpaśyan samantabhadrabodhisattvacaryāyāḥ,",
  "S04bsu016_u:3446": "sarvabuddhebhyo dharmāvabhāsaṃ saṃpratīcchan,",
  "S04bsu016_u:3447_0": "vivardhamānena daśatathāgatabalāvabhāsena vidvāṃsaṃ gṛhapatiṃ parigaveṣamāṇo adrākṣīnmadhye",
  "S04bsu016_u:3447_1": "nagarasya śṛṅgāṭake saptaratnavyomakoparyasaṃkhyeyaratnamaye vividhavajrendranīlaracitamaṇiratnapāde",
  "S04bsu016_u:3447_2": "kāñcanasūtrajvālaśvete vimalagarbhamaṇiratnagarbhe pañcaratnaśatasamalaṃkṛtabimbe",
  "S04bsu016_u:3447_3": "vicitradivyadūṣyaprajñapte ucchritadivyapaṭṭadhvajapatāke anekaratnajālasaṃchanne",
  "S04bsu016_u:3447_4": "mahāratnavitānavitate mahāsuvarṇaratnapuṣpadāmābhipralambite bhadrāsane niṣaṇṇam,",
  "S04bsu016_u:3448": "vimalavaiḍūryadaṇḍena jāmbūnadakanakacchatreṇa dhriyatā haṃsarājanirmalacāmarasaṃvījyamānam,",
  "S04bsu016_u:3449_0": "vividhagandhopacārapradhūpitaṃ vāmadakṣiṇena pañcabhistūryaśataiḥ pravādyadbhiḥ divyātirekamadhuranirghoṣairmahāsaṃbhavaṃ",
  "S04bsu016_u:3449_1": "nagaraṃ paryāpannaiḥ sattvaprītisaṃjanārthaṃ divyakusumameghaiḥ pravarṣadbhirdivyamānuṣyarūpasamatikrāntaiḥ",
  "S04bsu016_u:3449_2": "pariniṣpannabodhisattvāśayaiḥ divyātirekavibhūṣaṇasamalaṃkṛtaiḥ kiṃkaropacaraṇapratikāribhiḥ",
  "S04bsu016_u:3449_3": "pūrvakuśalamūlasabhāgacaritairdaśabhiḥ prāṇīsahasraiḥ parivṛtam /",
  "S04bsu016_u:3450": "dṛṣṭvā ca sudhanaḥ śreṣṭhidārako yena vidvān gṛhapatistenopajagāma /",
  "S04bsu016_u:3451_0": "upetya viduṣo gṛhapateḥ pādau śirasābhivandya vidvāṃsaṃ gṛhapatimanekaśatasahasrakṛtvaḥ",
  "S04bsu016_u:3451_1": "pradakṣiṇīkṛtya purataḥ prāñjaliḥ sthitvā evamāha - ahaṃ ārya sarvasattvānāmarthāya",
  "S04bsu016_u:3451_2": "anuttarāṃ samyaksaṃbodhiṃ saṃprasthito yaduta sarvasattvaduḥkhavyupaśamāya sarvasattvātyantasukhapratiṣṭhāpanāya",
  "S04bsu016_u:3451_3": "sarvasattvasaṃsārasāgarābhyuddhāraṇatāyai sarvasattvadharmaratnadvīpasaṃprāpaṇatāyai",
  "S04bsu016_u:3451_4": "sarvasattvatṛṣṇāsnehocchoṣaṇatāyai sarvasattvānāṃ mahākaruṇāsnehasaṃjananatāyai sarvasattvānāṃ",
  "S04bsu016_u:3451_5": "kāmaratitṛṣṇāvinivartanatāyai sarvasattvānāṃ buddhajñānatṛṣṇotpādanatāyai sarvasattvānāṃ",
  "S04bsu016_u:3451_6": "saṃsārāṭavīkāntārasamatikramaṇatāyai sarvasattvānāṃ buddhaguṇadharmārāmaratisaṃjananatāyai",
  "S04bsu016_u:3451_7": "sarvasattvānāṃ traidhātukapurānniṣkramaṇatāyai sarvasattvānāṃ sarvajñatāpuropanayatāyai /",
  "S04bsu016_u:3452": "na ca jānāmi kathaṃ bodhisattvena bodhisattvacaryāyāṃ śikṣitavyam, (Gv 111)",
  "S04bsu016_u:3453": "kathaṃ pratipattavyam /",
  "S04bsu016_u:3454": "śrutaṃ ca me āryo bodhisattvānāmavavādānuśāsanīṃ dadātīti /",
  "S04bsu016_u:3455": "tadvadatu me āryaḥ - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:3456": "kathaṃ śikṣamāṇā bodhisattvāḥ pratiśaraṇabhūtā bhavanti sarvasattvānām //",
  "S04bsu016_u:3457": "evamukte vidvān gṛhapatiḥ sudhanaṃ śreṣṭhidārakamevamāha - sādhu sādhu kulaputra,",
  "S04bsu016_u:3458": "yena te anuttarāyāṃ samyaksaṃbodhau cittamutpāditam /",
  "S04bsu016_u:3459": "durlabhāḥ kulaputra te sattvāḥ,",
  "S04bsu016_u:3460": "ye 'nuttarāyāṃ samyaksaṃbodhau cittamutpādya bodhisattvacaryāyāṃ parimārgayamāṇā na tṛpyante kalyāṇamitradarśanena /",
  "S04bsu016_u:3461": "na khidyante kalyāṇamitropasaṃkramaṇeṣu /",
  "S04bsu016_u:3462": "na paritapyante kalyāṇamitropacāreṣu /",
  "S04bsu016_u:3463": "na daurmanasyamutpādayanti kalyāṇamitradurāsadatayā /",
  "S04bsu016_u:3464": "na nivartante kalyāṇamitragaveṣaṇatayā /",
  "S04bsu016_u:3465": "na vyāvartante kalyāṇamitratṛṣṇālālasahṛdayatvāt /",
  "S04bsu016_u:3466": "na pratyudāvartante kalyāṇamitramukhāvalokena /",
  "S04bsu016_u:3467": "na saṃsīdanti kalyāṇamitrānuśāsanīpatheṣu /",
  "S04bsu016_u:3468": "na khidyante kalyāṇamitropasthānaparicaryāsu /",
  "S04bsu016_u:3469": "paśyasi tvaṃ kulaputra,",
  "S04bsu016_u:3470": "imaṃ mama parivāram?",
  "S04bsu016_u:3471": "āha - paśyāmi ārya /",
  "S04bsu016_u:3472": "āha - sarva ete kulaputra mayā anuttarāyāṃ samyaksaṃbodhau cittamutpāditāḥ /",
  "S04bsu016_u:3473": "mayaite janitāstathāgatakule /",
  "S04bsu016_u:3474": "mayaite poṣitāḥ pāramitopasaṃhāraiḥ /",
  "S04bsu016_u:3475": "mayaite saṃcaritāḥ sarvaśukladharmaiḥ /",
  "S04bsu016_u:3476": "mayaite vivardhitā daśasu tathāgatabaleṣu /",
  "S04bsu016_u:3477": "mayaite uccālitā lokavaṃśāt /",
  "S04bsu016_u:3478": "mayaite pratiṣṭhāpitāstathāgatavaṃśe /",
  "S04bsu016_u:3479": "mayaite vivartitā loke gaticakrāt /",
  "S04bsu016_u:3480": "mayaite āvartitā dharmacakrapravartanatāyām /",
  "S04bsu016_u:3481": "mayaite sattvāḥ tāritāstryadhvāpāyagatiprapātāt /",
  "S04bsu016_u:3482": "mayaite pratiṣṭhāpitā dharmasamatānugamena /",
  "S04bsu016_u:3483": "evaṃ hi kulaputra bodhisattvāstrātāro bhavanti sarvasattvānām /",
  "S04bsu016_u:3484": "ahaṃ kulaputra manaḥkośasaṃbhavānāṃ puṇyānāṃ lābhī /",
  "S04bsu016_u:3485": "so 'hamannārthibhyo 'nnaṃ dadāmi,",
  "S04bsu016_u:3486": "pānārthibhyaḥ pānam,",
  "S04bsu016_u:3487": "rasāgrārthibhyo rasāgram,",
  "S04bsu016_u:3488": "khādyārthibhyaḥ khādyam,",
  "S04bsu016_u:3489": "bhojyārthibhyo bhojyam,",
  "S04bsu016_u:3490": "lehyārthibhyo lehyam,",
  "S04bsu016_u:3491": "coṣyārthibhyaścoṣyam,",
  "S04bsu016_u:3492": "vastrārthibhyo vastram,",
  "S04bsu016_u:3493": "puṣpārthibhyaḥ puṣpam,",
  "S04bsu016_u:3494": "mālyārthibhyo mālyam,",
  "S04bsu016_u:3495": "gandhārthibhyo gandham,",
  "S04bsu016_u:3496": "dhūpārthikebhyo dhūpam,",
  "S04bsu016_u:3497": "vilepanārthibhyo vilepanam,",
  "S04bsu016_u:3498": "cūrṇārthibhyaścūrṇam,",
  "S04bsu016_u:3499": "ābharaṇavibhūṣaṇārthibhya ābharaṇavibhūṣaṇāni,",
  "S04bsu016_u:3500": "ratnārthibhyo ratnāni,",
  "S04bsu016_u:3501": "suvarṇārthibhyaḥ suvarṇam,",
  "S04bsu016_u:3502": "rūpyārthibhyo rūpyam,",
  "S04bsu016_u:3503": "muktārthibhyo muktām,",
  "S04bsu016_u:3504": "pratiśrayārthibhyaḥ",
  "S04bsu016_u:3505": "pratiśrayam,",
  "S04bsu016_u:3506": "āsanārthibhya āsanam,",
  "S04bsu016_u:3507": "śayanārthibhyaḥ śayanam,",
  "S04bsu016_u:3508": "glānapratyayabhaiṣajyapariṣkārārthibhyo glānapratyayabhaiṣajyapariṣkārān,",
  "S04bsu016_u:3509": "yānārthibhyo yānam,",
  "S04bsu016_u:3510": "vāhanārthibhyo vāhanam,",
  "S04bsu016_u:3511": "hastyaśvarathagogardabhamahiṣaiḍakārthibhyo hastyaśvarathagogardabhamahiṣaiḍakān,",
  "S04bsu016_u:3512": "chatradhvajapatākārthibhyaśchatradhvajapatākāḥ,",
  "S04bsu016_u:3513": "dāsīdāsārthibhyo dāsīdāsān,",
  "S04bsu016_u:3514": "māṇavaparivārārthibhyo māṇavaparivāram,",
  "S04bsu016_u:3515": "stryarthibhyaḥ striyaḥ,",
  "S04bsu016_u:3516": "kumāryarthibhyaḥ,",
  "S04bsu016_u:3517": "kumārīm,",
  "S04bsu016_u:3518": "makuṭacūḍāmaṇyarthibhyo makuṭacūḍāmaṇīn,",
  "S04bsu016_u:3519": "sacarmacūḍāmaṇyarthibhyo sacarmacūḍāmaṇīn,",
  "S04bsu016_u:3520": "nīlavimalakeśamaṇḍalārthibhyo nīlavimalakeśamaṇḍalam,",
  "S04bsu016_u:3521": "yāvadvividhasarvopakaraṇarthibhyo vividhasarvopakaraṇāni prayacchāmi /",
  "S04bsu016_u:3522": "āgamaya kulaputra mūhūrtaṃ yāvatpratyakṣo bhaviṣyasi /",
  "S04bsu016_u:3523": "samanantarabhāṣitāyāṃ cāsyāṃ vāci viduṣā gṛhapatinā,",
  "S04bsu016_u:3524": "atha tāvadeva aparimāṇāḥ sattvā viduṣā gṛhapatinā pūrvapraṇidhānābhinimantritāḥ saṃnipatitāḥ /",
  "S04bsu016_u:3525": "nānādigbhyo nānājanapadapradeśebhyo nānānagarebhyo nānānigamebhyo nānāpaṭṭanebhyo nānākarvaṭebhyo nānāsattvajātibhyo (Gv 112)",
  "S04bsu016_u:3526_0": "nānāsattvakulebhyo nānāsattvakulavimātratābhyo nānāgatiparivartebhyo nānāpratiṣṭhānasaṃjñānagatibhyo",
  "S04bsu016_u:3526_1": "nānāyatanaviśuddhā nānāhārārthino nānāhārābhilāṣiṇo nānāśayā śucyannapānakāmā māṃsārthino",
  "S04bsu016_u:3526_2": "vividhabhojanavimātratābhikāṅkṣiṇo vividhagativiśeṣopapatyāyatanasthitāḥ yaduta manuṣyeṣvodanakulmāṣasūpamatsyamāṃsādivividhakavalīkāhārārthinaḥ /",
  "S04bsu016_u:3527": "yathā manuṣyeṣu,",
  "S04bsu016_u:3528": "evaṃ sarvagativicāreṣu nānābhojanapānārthina upasaṃkrāntāḥ yaduta bodhisattvānubhāvena asaṅgatyāgadundubhinirghoṣeṇa bodhisattvapraṇidhinimantritāḥ /",
  "S04bsu016_u:3529": "tamupasaṃkramya vidvāṃsaṃ gṛhapatiṃ yācante 'valokayanti nirīkṣante vijñāpayanti //",
  "S04bsu016_u:3530": "atha khalu vidvān gṛhapatistān yācanakān saṃnipatitān viditvā muhūrtamanuvicintya gaganatalamavalokayati sma /",
  "S04bsu016_u:3531": "tasya tato gaganatalādvividhā bhojanapānavidhayo nānārasā nānāvarṇā nānāgandhā avalambya hastatale pratyatiṣṭhan /",
  "S04bsu016_u:3532_0": "sa tānyādāya tān yathāsaṃnipatitān yācanakān nānādhimuktān yathābhipretairbhojanapānavidhibhiḥ",
  "S04bsu016_u:3532_1": "sarvopakaraṇaviśaiṣaiḥ saṃtarpayati saṃpravārayati saṃtoṣayati saṃpraharṣayati saṃpramodayati pariprīṇayati,",
  "S04bsu016_u:3533": "āttamanaskān karoti /",
  "S04bsu016_u:3534": "uttare vai nānāmiṣeṇa saṃtarpya tebhyo dharmaṃ deśayet /",
  "S04bsu016_u:3535": "yaduta vipulajñānasaṃbhāropacayahetuṃ paridīpayan,",
  "S04bsu016_u:3536": "sarvadāridryāsaṃbhavahetuṃ paridīpayan,",
  "S04bsu016_u:3537": "mahābhogatāsamudāgamasaṃbhavahetuṃ paridīpayan,",
  "S04bsu016_u:3538": "dharmajñānanayapratiulābhasaṃbhavahetuṃ paridīpayan,",
  "S04bsu016_u:3539": "vipulapuṇyasaṃbhāropacayahetuṃ paridīpayan,",
  "S04bsu016_u:3540": "prītibhakṣabhojanapratilābhasaṃbhavahetuṃ paridīpayan,",
  "S04bsu016_u:3541": "lakṣaṇānuvyañjanopacitaśarīrapratilābhasaṃbhavahetuṃ paridīpayan,",
  "S04bsu016_u:3542": "anavamṛdyabalapariśuddhipratilābhasaṃbhavahetuṃ paridīpayan,",
  "S04bsu016_u:3543": "anantarāhāraprajñāpratilābhasaṃbhavahetuṃ paridīpayan,",
  "S04bsu016_u:3544": "sarvamārabalapramardanāparyādattapuṇyabalapratilābhasaṃbhavahetuṃ paridīpayan dharmaṃ deśayet /",
  "S04bsu016_u:3545": "so 'nnārthina upasaṃkrāntān gaganatalānnānānnavidhīn gṛhītvā saṃtarpya tebhya āyurvarṇabalamukhapratibhānaṃ saṃpaśyan pratilābhāya dharmaṃ deśayet /",
  "S04bsu016_u:3546_0": "sa pānārthina upasaṃkrāntānnānāvidhaiḥ pānairudāraiḥ kalyāṇairanavadyairmanaḥsaṃpraharṣakaiḥ",
  "S04bsu016_u:3546_1": "saṃtarpya tebhyaḥ saṃsāratṛṣṇārativinivartanatāyai buddhadharmaratitṛṣṇāsaṃjananatāyai dharmaṃ deśayet /",
  "S04bsu016_u:3547": "rasarasāgrārthina upasaṃkrāntānnānāvidharasarasāgrairmadhurāmlalavaṇakaṭutiktakaṣāyaiḥ saṃtarpayāmāsa /",
  "S04bsu016_u:3548": "uttare caiṣāṃ rasarasāgratāmahāpuruṣalakṣaṇapratilābhāya dharmaṃ deśayet /",
  "S04bsu016_u:3549": "sa yānārthino nānādiksrotobhyāgatānnānāvidhayānadānaiḥ saṃgṛhya tebhyo mahāyānādhirohaṇatāyai dharmaṃ deśayet /",
  "S04bsu016_u:3550": "sa nānādigāgatān vastrārthina upasaṃkrāntān viditvā muhūrtaṃ vicintya gaganatalamullokayati sma /",
  "S04bsu016_u:3551": "tasya tato gaganatalānnānāraṅgānyanekavarṇāni viśuddhāni nīlapītalohitāvadātamāñjiṣṭhasphaṭikavarṇāni",
  "S04bsu016_u:3552": "vividhāni vastrāṇyavalambya hastatale pratyatiṣṭhan /",
  "S04bsu016_u:3553": "sa taistān yācanakān pratipādya tebhyo 'nuttaratathāgatahrayapatrāpyasuvarṇavarṇacchavitāpratilābhaviśuddhaye dharmaṃ deśayet /",
  "S04bsu016_u:3554": "pratyekameva sarvopakaraṇavidhibhiryathāgatān yācanakān pratipādya tebhyo yathārhaṃ dharmaṃ deśayet //",
  "S04bsu016_u:3555": "(Gv 113)",
  "S04bsu016_u:3556": "atha khalu vidvān gṛhapatiḥ sudhanasya śreṣṭhidārakasya tamacintyaṃ bodhisattvavimokṣaviṣayamupadarśya evamāha - etamahaṃ kulaputra manaḥkośasaṃbhavavimokṣaṃ jānāmi /",
  "S04bsu016_u:3557": "kiṃ mayā śakyaṃ pariṣkāravaśitāprāptānāṃ bodhisattvānāṃ ratnapāṇinā pratilabdhānāṃ caryāṃ jñātuṃ guṇān vā vaktum,",
  "S04bsu016_u:3558": "vikurvitaṃ vā nidarśayitum,",
  "S04bsu016_u:3559": "ye te sarvalokadhātūnanavaśeṣaṃ pāṇinā saṃchādya buddhapūjāvidhānatāyai sarvatathāgataparṣanmaṇḍaleṣu nānāvarṇaratnameghān pravarṣanti /",
  "S04bsu016_u:3560_0": "evaṃ nānāvarṇā bharaṇameghān nānāvarṇakūṭāgārameghān nānāvarṇavicitravastrameghān",
  "S04bsu016_u:3560_1": "nānādivyatūryatālopacārasaṃgītimanojñāmadhuranirghoṣān nānāvarṇagandhameghān nānāvarṇadhūpamālyavilepanacūrṇacīvaracchatradhvajapatākāsarvopakaraṇameghān",
  "S04bsu016_u:3560_2": "sarvākārasarvabuddhapūjāmeghān pravarṣanti /",
  "S04bsu016_u:3561": "sarvatathāgataparṣanmaṇḍaleṣu sarvasattvabhavaneṣu yaduta sarvabuddhapūjopasthānatāyai sarvasattvadhātuparipākavinayāya ca //",
  "S04bsu016_u:3562": "gaccha kulaputra,",
  "S04bsu016_u:3563": "ihaiva dakṣiṇāpathe siṃhapotaṃ nāma nagaram /",
  "S04bsu016_u:3564": "tatra ratnacūḍo nāma dharmaśreṣṭhī prativasati /",
  "S04bsu016_u:3565": "tamupasaṃkramya paripṛccha - kathaṃ bodhisattvena bodhisattvena bodhisattvacaryāyāṃ śikṣitavyam,",
  "S04bsu016_u:3566": "kathaṃ pratipattavyam //",
  "S04bsu016_u:3567_0": "atha khalu sudhanaḥ śreṣṭhidārakastuṣṭa udagra āttamanāḥ pramuditaḥ prītisaumanasyajāto",
  "S04bsu016_u:3567_1": "viduṣi gṛhapatau dharmagauravācchiṣyabhāvamupadarśya tadadhiṣṭhānātsarvabuddhadharmān saṃpaśyan,",
  "S04bsu016_u:3568": "tadadhīnāṃ sarvajñatāṃ saṃpaśyan,",
  "S04bsu016_u:3569": "kalyāṇamitrānācchedyaprematāmupadarśayan,",
  "S04bsu016_u:3570": "kalyāṇamitreṣvatyantājñācintyatāṃ saṃdarśayan,",
  "S04bsu016_u:3571": "kalyāṇamitravaśavartitāmanuvartayan,",
  "S04bsu016_u:3572": "kalyāṇamitrānuśāsanīvacanaṃ śuśrūṣamāṇaḥ,",
  "S04bsu016_u:3573": "kalyāṇamitraprabhavaṃ śraddhendriyaṃ nidhyāyan,",
  "S04bsu016_u:3574": "kalyāṇamitrānuśāsanyanupreṣitaḥ,",
  "S04bsu016_u:3575_0": "kalyāṇamitrābhirādhanānuvartanacitto viduṣo gṛhapateḥ pādau śirasābhivandya vidvāṃsaṃ",
  "S04bsu016_u:3575_1": "gṛhapatimanekaśatasahasrakṛtvaḥ pradakṣiṇīkṛtya punaḥ punaravalokya viduṣo gṛhapaterantikātprakrāntaḥ // 15 //",
  "S04bsu016_u:3576": "(Gv 114)",
  "S04bsu016_u:3577": "18 Ratnacūḍaḥ /",
  "S04bsu016_u:3578": "atha khalu sudhanaḥ śreṣṭhidārakaḥ tatpuṇyatoyaṃ saṃbhāvayan,",
  "S04bsu016_u:3579": "tatpuṇyakṣetraṃ saṃpaśyan,",
  "S04bsu016_u:3580": "tatpuṇyasumeruṃ pariśodhayan,",
  "S04bsu016_u:3581": "tatpuṇyatīrthamavagāhayamānaḥ,",
  "S04bsu016_u:3582": "tatpuṇyakośaṃ vivṛṇvan,",
  "S04bsu016_u:3583": "tatpuṇyanidhimavalokayan,",
  "S04bsu016_u:3584": "tatpuṇyamaṇḍalaṃ pariśodhayan,",
  "S04bsu016_u:3585": "tatpuṇyaskadhaṃ samādadat,",
  "S04bsu016_u:3586": "tatpuṇyabalaṃ saṃjanayan,",
  "S04bsu016_u:3587": "tatpuṇyavegaṃ vivardhayan,",
  "S04bsu016_u:3588": "anupūrveṇa yena siṃhapotaṃ nagaraṃ tenopasaṃkramya ratnacūḍaṃ dharmaśreṣṭhinaṃ parimārgamāṇo 'drākṣīdantarāpaṇamadhyagatam /",
  "S04bsu016_u:3589": "tasya pādau śirasābhivandya pradakṣiṇīkṛtya purataḥ prāñjaliḥ sthitvā evamāha - mayā ārya anuttarāyāṃ samyaksaṃbodhau cittamutpāditam /",
  "S04bsu016_u:3590": "na ca jānāmi kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:3591": "kathaṃ pratipattavyam /",
  "S04bsu016_u:3592": "tatsādhu me āryo bodhisattvamārgamupadiśatu,",
  "S04bsu016_u:3593": "yenāhaṃ mārgeṇa sarvajñatāyāṃ niryāyām //",
  "S04bsu016_u:3594": "atha khalu ratnacūḍo dharmaśreṣṭhī sudhanaṃ śreṣṭhidārakaṃ pāṇau gṛhītvā yena svaṃ niveśanaṃ tenopasaṃkramya tadgṛhamupadarśya evamāha - prekṣasva kulaputra mama niveśanam /",
  "S04bsu016_u:3595_0": "so 'nuvilokayan adrākṣīttadgṛhaṃ śuddhaṃ prabhāsvaraṃ jāmbūnadasuvarṇamayaṃ vipulamudviddhaṃ",
  "S04bsu016_u:3595_1": "rūpyaprākāraparikṣiptaṃ sphaṭikaprāsādasukṛtopaśobhitaṃ vaiḍūryakūṭaśatasahasrapratimaṇḍitaṃ",
  "S04bsu016_u:3595_2": "musāragalvasamucchritastambhaṃ suprajñaptaṃ lohitamuktāmayasiṃhāsanaṃ jyotīrasamaṇiratnasiṃhadhvajasamuchritaṃ",
  "S04bsu016_u:3595_3": "vairocanamaṇiratnavitānavitataṃ cintāmaṇivicitrahemajālasaṃchannamasaṃkhyeyamaṇiratnapratimaṇḍitavyūhaṃ",
  "S04bsu016_u:3595_4": "śītajalāśmagarbhamayapuṣkariṇīsamupetaṃ sarvaratnadrumaparivṛtaṃ vipulaṃ vistīrṇaṃ",
  "S04bsu016_u:3595_5": "daśapuramudviddhamaṣṭadvāram /",
  "S04bsu016_u:3596": "sa tadgṛhaṃ praviśya samantādanuvilokayati sma /",
  "S04bsu016_u:3597": "sa prathame pure 'nnapānavidhiparityāgamadrākṣīt /",
  "S04bsu016_u:3598": "dvitīye pure sarvavastravidhiparityāgam /",
  "S04bsu016_u:3599": "tṛtīye pure sarvaratnābharaṇālaṃkāraparityāgam /",
  "S04bsu016_u:3600": "caturthe pure 'ntaḥpureparibhogaratimahāpṛthivīkalyāṇakanyāratnaparityāgamadrākṣīt /",
  "S04bsu016_u:3601_0": "pañcame pure pañcamībhūmipratiṣṭhitānāṃ bodhisattvānāṃ dharmasaṃgītiratiprayuktānāṃ",
  "S04bsu016_u:3601_1": "lokahitasukhacittaceṣṭānāṃ sarvaśāstrāṇyabhinirhārayatāṃ dhāraṇīnayaṃ ca samādhisamudraṃ",
  "S04bsu016_u:3601_2": "ca samādhivyutthānaṃ ca samādhivyavacāraṃ ca jñānālokaṃ ca abhinirhārayatāṃ saṃnipātamadrākṣīt /",
  "S04bsu016_u:3602_0": "ṣaṣṭhe pure prajñāpāramitāvihārapratilabdhānāṃ gambhīraprajñānāṃ sarvadharmapraśāntābhijñānāṃ",
  "S04bsu016_u:3602_1": "bhūmisamādhidhāraṇīmukhagarbhasamantamukhaniryātānām anāvaraṇagocarāṇām advayasamudācārāṇāṃ",
  "S04bsu016_u:3602_2": "dharmasaṃgītiṃ kurvatāṃ prajñāpāramitāparivartanamanusaratāṃ vibhajatāmuttānī kurvatāṃ",
  "S04bsu016_u:3602_3": "bodhisattvānāṃ saṃnipātamadrākṣīt imāni prajñāpāramitāmukhāni saṃgāyatām - yaduta",
  "S04bsu016_u:3602_4": "śāntigarbhaṃ nāma prajñāpāramitāmukham,",
  "S04bsu016_u:3603": "sarvajagajjñānasuvibhaktaṃ ca nāma prajñāpāramitāmukham,",
  "S04bsu016_u:3604": "acalāvartaṃ ca nāma prajñāpāramitāmukham,",
  "S04bsu016_u:3605": "virajaḥprabhāsaṃ ca nāma prajñāpāramitāmukham,",
  "S04bsu016_u:3606": "duryodhanagarbhaṃ ca nāma prajñāpāramitāmukham,",
  "S04bsu016_u:3607": "jagadrocanāmaṇḍalaṃ ca nāma prajñāpāramitāmukham,",
  "S04bsu016_u:3608": "anugamanayamaṇḍalaṃ ca nāma prajñāpāramitāmukham,",
  "S04bsu016_u:3609": "sāgaragarbhaṃ ca nāma prajñāpāramitāmukham,",
  "S04bsu016_u:3610": "samantacakṣurupekṣāpratilabdhaṃ ca nāma prajñāpāramitāmukham,",
  "S04bsu016_u:3611": "akṣayakośānugamaṃ ca nāma prajñāpāramitāmukham,",
  "S04bsu016_u:3612": "sarvadharmanayasāgaraṃ ca nāma prajñāpāramitāmukham,",
  "S04bsu016_u:3613": "sarvajagatsāgarānugamaṃ ca nāma prajñāpāramitāmukham,",
  "S04bsu016_u:3614": "asaṅgapratibhānaṃ ca nāma prajñāpāramitāmukham,",
  "S04bsu016_u:3615": "dharmameghāvalambānupūrvābhilambhanilayaṃ (Gv 115)",
  "S04bsu016_u:3616": "ca nāma prajñāpāramitāmukham /",
  "S04bsu016_u:3617": "itīmāni prajñāpāramitāmukhāni pramukhaṃ kṛtvā paripūrṇāni daśa prajñāpāramitāsaṃkhyeyaśatasahasrāṇi,",
  "S04bsu016_u:3618": "yāni tān bodhisattvānanabhilāpyavyūhasuvibhaktaparṣanmaṇḍalasthitān saṃgāyato 'drākṣīt /",
  "S04bsu016_u:3619": "saptame pure pratiśrutkopamakṣāntipratilabdhānāmupāyajñānaviniścayaniryātānāṃ sarvatathāgatadharmameghasaṃpratyeṣakāṇāṃ bodhisattvānāṃ saṃnipātamadrākṣīt /",
  "S04bsu016_u:3620_0": "aṣṭame pure 'cyutagāminyabhijñāpratilabdhānāṃ sarvalokadhātvanuvicaraṇānāṃ sarvaparṣanmaṇḍalapratibhāsaprāptānāṃ",
  "S04bsu016_u:3620_1": "sarvadharmadhātusuvibhaktaśarīrāṇāṃ sarvatathāgatapādamūlāsaṃbhinnaviṣayāṇāṃ sarvabuddhakāyasamavasaraṇānāṃ",
  "S04bsu016_u:3620_2": "sarvatathāgataparṣanmaṇḍalapūrvagamakathāpuruṣāṇāṃ bodhisattvānāṃ saṃnipātamadrākṣīt /",
  "S04bsu016_u:3621": "navame pure ekajātipratibaddhānāṃ bodhisattvānāṃ saṃnipātamadrākṣīt /",
  "S04bsu016_u:3622_0": "daśame pure sarvatathāgatānāṃ saprathamopacittotpādacaryāniryāṇapraṇidhānasāgarān",
  "S04bsu016_u:3622_1": "sarvabuddhadharmavikurvitaviṣayān sarvabuddhakṣetraparṣanmaṇḍalān sarvabuddhadharmacakranirghoṣān",
  "S04bsu016_u:3622_2": "sarvasattvavinayādhiṣṭhānavyūhānadrākṣīt //",
  "S04bsu016_u:3623": "dṛṣṭvā ca ratnacūḍaṃ dharmaśreṣṭhinametadavocat - ārya,",
  "S04bsu016_u:3624": "kutaste iyamevaṃrūpā saṃpadviśodhitā?",
  "S04bsu016_u:3625": "kutra te kuśalamūlānyavaropitāni yasya tava iyamīdṛśī vipākasaṃpat?",
  "S04bsu016_u:3626_0": "sa āha - smarāmi kulaputra atīte 'dhvani buddhakṣetraparamāṇurajaḥsamānāṃ kalpānāṃ",
  "S04bsu016_u:3626_1": "pareṇa paratareṇa cakravicitre lokadhātāvanantaraśmidharmadhātusamalaṃkṛtadharmarājo",
  "S04bsu016_u:3626_2": "nāma tathāgato loke udapādi,",
  "S04bsu016_u:3627": "vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān /",
  "S04bsu016_u:3628_0": "sa khalu punastathāgato jñānavairocanapramukhena śrāvakakoṭīśatena jñānasūryatejaḥpramukhena",
  "S04bsu016_u:3628_1": "ca bodhisattvakoṭīśatasahasreṇa sārdhaṃ maṇidhvajavyūharājamahodyānadharaṇipraviṣṭo",
  "S04bsu016_u:3628_2": "rājñā dharmeśvararājena abhinimantritaḥ /",
  "S04bsu016_u:3629": "tasya me tathāgatasya nagarapraviṣṭasyāntarāpaṇamadhyagatasya tūryanādanirnāditaṃ kāritam /",
  "S04bsu016_u:3630": "ekā ca gandhagulikā nidhūpitā tasya bhagavataḥ sabodhisattvaśrāvakasaṃghasya pūjākarmaṇe /",
  "S04bsu016_u:3631": "tayā ca gandhagulikayā nidhūpitayā saptāhaṃ sarvajambudvīpo 'nantavarṇaiḥ sarvasattvakāyasadṛśairdhūpapaṭalameghaiḥ saṃchanno 'bhūt /",
  "S04bsu016_u:3632": "tebhyaśca dhūpapaṭalameghebhya evaṃrūpaḥ śabdo niścarati sma - aciantyastathāgatatryadhvavipulena skandhena samanvāgataḥ,",
  "S04bsu016_u:3633": "sarvajñaḥ sarvāvaraṇavigataḥ sarvakleśavāsanāprahīṇaḥ,",
  "S04bsu016_u:3634": "sarvatathāgatāvaropitā dakṣiṇā,",
  "S04bsu016_u:3635": "apramāṇasarvajñātāphaladāyikā sarvajñatāsamavasaraṇā iti - yaduta asmatkuśalamūlaparipākārthamacintyasattvakuśalamūlavegasaṃjananārthaṃ ca /",
  "S04bsu016_u:3636": "tebhyo dhūpapaṭalameghebhyo buddhādhiṣṭhānena ayamevaṃrūpaḥ śabdo niścacāra /",
  "S04bsu016_u:3637": "tacca me kulaputra tathāgatādhiṣṭhānaṃ saṃdarśanaprātihāryakuśalamūlaṃ triṣu sthāneṣu pariṇāmitam /",
  "S04bsu016_u:3638": "katameṣu triṣu?",
  "S04bsu016_u:3639": "yaduta atyantasarvadāridrayasamucchedāya saddharmaśravaṇāvirahitatāyai sarvabuddhabodhisattvakalyāṇamitradarśanaparipūraye ca /",
  "S04bsu016_u:3640": "etamahaṃ kulaputra,",
  "S04bsu016_u:3641": "apratihatapraṇidhimaṇḍalavyūhabodhisattvavimokṣaṃ jānāmi /",
  "S04bsu016_u:3642": "kiṃ mayā śakyamacintyāpramāṇaguṇaratnākarāṇāṃ bodhisattvānāṃ caryāṃ jñātuṃ guṇān vā vaktum,",
  "S04bsu016_u:3643": "ye te asaṃbhinnabuddhaśarīrasāgarāvatīrṇāḥ,",
  "S04bsu016_u:3644": "ye te asaṃbhinnadharmameghasaṃpratīcchakāḥ,",
  "S04bsu016_u:3645": "ye te asaṃbhinnaguṇasāgarapratipannāḥ,",
  "S04bsu016_u:3646": "ye te samantabhadracaryājālavisṛtāḥ,",
  "S04bsu016_u:3647": "ye te asaṃbhinnasamādhiviṣayāvatīrṇāḥ (Gv 116)",
  "S04bsu016_u:3648": "ye te asaṃbhinnasarvabodhisattvaikaghanakuśalamūlāḥ ye te asaṃbhinnatathāgatāvikalpavihāriṇaḥ,",
  "S04bsu016_u:3649": "ye te asaṃbhinnatryadhvasamatāvatīrṇāḥ,",
  "S04bsu016_u:3650": "ye te asaṃbhinnasarvakalpasaṃvāsāparikhinnāḥ,",
  "S04bsu016_u:3651": "ye te asaṃbhinnasamantacakṣurviṣayabhūmipratiṣṭhitāḥ //",
  "S04bsu016_u:3652": "gaccha kulaputra,",
  "S04bsu016_u:3653": "ayamihaiva dakṣiṇāpathe vetramūlako nāma janapadaḥ /",
  "S04bsu016_u:3654": "tatra samantamukhe nagare samantanetro nāma gāndhikaḥ śreṣṭhī prativasati /",
  "S04bsu016_u:3655": "tamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:3656": "kathaṃ pratipattavyam //",
  "S04bsu016_u:3657_0": "atha khalu sudhanaḥ śreṣṭhidārako ratnacūḍasya dharmaśreṣṭhinaḥ pādau śirasābhivandya",
  "S04bsu016_u:3657_1": "ratnacūḍaṃ dharmaśreṣṭhinamanekaśatasahasrakṛtvaḥ pradakṣiṇīkṛutya punaḥ punaravalokya",
  "S04bsu016_u:3657_2": "ratnacūḍasya dharmaśreṣṭhino 'ntikātprakrāntaḥ // 16 //",
  "S04bsu016_u:3658": "(Gv 117)",
  "S04bsu016_u:3659": "19 Samantanetraḥ /",
  "S04bsu016_u:3660_0": "atha khalu sudhanaḥ śreṣṭhidārako 'nantabuddhadarśanāvatīrṇo 'nantabodhisattvasamavadhānaprāpto",
  "S04bsu016_u:3660_1": "'nantabodhisattvamārganayāvabhāsito 'nantabodhisattvadharmanayābhiṣyanditaniścitacitto",
  "S04bsu016_u:3660_2": "'nantabodhisattvādhimuktipathaviśuddhiranantabodhisattvendriyāvabhāsapratilabdho",
  "S04bsu016_u:3660_3": "'nantabodhisattvāśayabalapratiṣṭhito 'nantabodhisattvacaryānugatacetāḥ anantabodhisattvapraṇidhānabalasaṃjāto",
  "S04bsu016_u:3660_4": "'nantabodhisattvāparājitadhvajo 'nantabodhisattvajñānālokaparivartī anantabodhisattvādharmāvabhāsapratilabdhaḥ",
  "S04bsu016_u:3660_5": "anupūrveṇa yena vetramūlako nāma janapadastenopasaṃkramya samantamukhaṃ nagaraṃ parimārgan",
  "S04bsu016_u:3660_6": "samantadigvidikṣu deśapradeśopacāreṣu nimnonnatasamaviṣameṣu aparikhinnāśayo 'viśraman",
  "S04bsu016_u:3660_7": "samānacitto 'vivartyavīryo 'paryādattacetano 'vismṛtakalyāṇamitrānuśāsanaḥsadākalyāṇamitrasamudācārahṛdayavāsanaḥ",
  "S04bsu016_u:3660_8": "samantamukhavijñaptīndriyaḥ sarvapramādavigato visphāritakarṇacakṣuḥ sarvataḥ parigaveṣamāṇo",
  "S04bsu016_u:3660_9": "'drākṣītsamantamukhaṃ nagaram,",
  "S04bsu016_u:3661": "madhye vetramūlasya janapadasya daśānāṃ paṭṭanasahasrāṇāṃ nigamaṃ supariniṣṭhitaṃ dṛḍhaprākāramudviddhamaṣṭacatvaropaśobhitam /",
  "S04bsu016_u:3662": "tasya madhye samantanetraṃ gāndhikamadrākṣīt gāndhikavīthyāmupaviṣṭam /",
  "S04bsu016_u:3663": "dṛṣṭvā ca yena samantanetro gāndhikastenopasaṃkramya samantanetrasya gāndhikasya pādau śirasābhivandya purataḥ prāñjaliḥ sthitvā evamāha - mayā ārya,",
  "S04bsu016_u:3664": "anuttarāyāṃ samyaksaṃbodhau cittamutpāditam /",
  "S04bsu016_u:3665": "na ca jānāmi kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:3666": "kathaṃ pratipattavyam /",
  "S04bsu016_u:3667": "āha - sādhu sādhu kulaputra,",
  "S04bsu016_u:3668": "yena te anuttarāyāṃ samyaksaṃbodhau cittamutpāditam /",
  "S04bsu016_u:3669": "ahaṃ kulaputra sarvasattvānāṃ vyādhīn prajānāmi vātasamutthānapi,",
  "S04bsu016_u:3670": "pittasamutthānapi,",
  "S04bsu016_u:3671": "śleṣmasamutthānapi,",
  "S04bsu016_u:3672": "sabhāgakṣubhitānapi,",
  "S04bsu016_u:3673": "paropakramitānapi,",
  "S04bsu016_u:3674": "amanuṣyavaikārikānapi,",
  "S04bsu016_u:3675": "viṣamaparopakramikānapi,",
  "S04bsu016_u:3676": "vividhamantraśastravetālaprayogāgnisamutthānapi,",
  "S04bsu016_u:3677": "udakasaṃkṣobhasamutthānapi,",
  "S04bsu016_u:3678": "vividhabhayaṃsaṃtrāsasaṃbhavānapi /",
  "S04bsu016_u:3679": "teṣāṃ ca sarvavyādhīnāṃ praśamaṃ prajānāmiyaduta snehanaṃ prajānāmi,",
  "S04bsu016_u:3680_0": "vamanaṃ virecanamāsthāpanaṃ raktāvasecanaṃ nāsākarma karṣupariṇāhaṃ pariṣvedanamanulepanaṃ",
  "S04bsu016_u:3680_1": "viṣapratighātaṃ bhūtagrahapratiṣedhaṃ bṛṃhaṇaṃ snapanaṃ saṃvāsanaṃ saṃvardhanaṃ varṇapariśodhanaṃ",
  "S04bsu016_u:3680_2": "balasaṃjananaṃ prajānāmi /",
  "S04bsu016_u:3681": "ye kulaputra",
  "S04bsu016_u:3682": "sattvā mamāntikamupasaṃkrāmanti daśabhyo digbhyaḥ,",
  "S04bsu016_u:3683": "teṣāmahaṃ sarveṣāṃ vyādhīn praśamayāmi /",
  "S04bsu016_u:3684": "vyādhipraśāntāṃśca susnātānuliptagātrān kṛtvā yathārhābharaṇavibhūṣitāṅgān yathārhavastrasaṃchāditaśarīrān vividhabhojanarasāgraiḥ saṃtarpya aparimitadhanasamṛddhān karomi /",
  "S04bsu016_u:3685": "uttare caiṣāṃ rāgaprahāṇāya dharmaṃ deśayāmi aśubhopasaṃhāreṇa /",
  "S04bsu016_u:3686": "doṣaprahāṇāya dharmaṃ deśayāmi mahāmaitrīsaṃvarṇanatayā /",
  "S04bsu016_u:3687": "mohaprahāṇāya dharmaṃ deśayāmi dharmapravicayaprabhedapradarśanatayā /",
  "S04bsu016_u:3688": "samabhāgacaryākleśaprahāṇāya dharmaṃ deśayāmi /",
  "S04bsu016_u:3689": "viśeṣaparijñānayamukhasaṃprakāśanatayā bodhicittasaṃbhavahetuṃ paridīpayāmi /",
  "S04bsu016_u:3690": "sarvabuddhaguṇadharmasaṃprayuktakathāsaṃprakāśanatayā mahākaruṇāsaṃbhavahetuṃ paridīpayāmi /",
  "S04bsu016_u:3691": "aparimāṇasaṃsāraduḥkhasaṃprakāśanatayā aparimitaguṇapratilābhasaṃbhavahetuṃ paridīpayāmi /",
  "S04bsu016_u:3692": "vipulapuṇyajñānasaṃbhāropacayasaṃvarṇanatayā mahāyānapraṇidhānasaṃbhavahetuṃ paridīpayāmi /",
  "S04bsu016_u:3693": "sarvasattvaparipākavinayasaṃdarśanatayā samantabhadrabodhisattvacaryāpratilābhasaṃbhavahetuṃ paridīpayāmi /",
  "S04bsu016_u:3694": "sarvakṣetrasarvakalpasaṃvāsacaryājālapravistaraṇatayā (Gv 118)",
  "S04bsu016_u:3695": "lakṣaṇānuvyañjanopacitabuddhaśarīrapratilābhasaṃbhavahetuṃ paridīpayāmi /",
  "S04bsu016_u:3696": "dānapāramitāsaṃvarṇanatayā sarvatragāminītathāgatapariśuddhipratilābhasaṃbhavahetuṃ paridīpayāmi /",
  "S04bsu016_u:3697": "śīlapāramitāsaṃprakāśanatayā acintyatathāgatarūpavarṇaviśuddhisaṃbhavahetuṃ paridīpayāmi /",
  "S04bsu016_u:3698": "kṣāntipāramitāsaṃprakāśanatayā duryodhanatathāgataśarīrasaṃbhavahetuṃ paridīpayāmi /",
  "S04bsu016_u:3699": "vīryapāramitāsaṃprakāśanatayā abhibhūtānabhibhūtatathāgatātmabhāvaviśuddhiṃ paridīpayāmi /",
  "S04bsu016_u:3700": "dhyānapāramitāsaṃprakāśanatayā dharmaśarīraviśuddhiṃ paridīpayāmi /",
  "S04bsu016_u:3701": "prajñāpāramitāsaṃprakāśanatayā sarvajagadabhimukhabuddhātmabhāvaviśuddhiṃ paridīpayāmi /",
  "S04bsu016_u:3702": "upāyakauśalyapāramitāsaṃprakāśanatayā sarvakalpakālajagaccittasaṃveśanaśarīraviśuddhiṃ paridīpayāmi /",
  "S04bsu016_u:3703": "praṇidhānapāramitāsaṃprakāśanatayā sarvabuddhakṣetrābhyudgatātmabhāvaviśuddhiṃ paridīpayāmi /",
  "S04bsu016_u:3704": "balapāramitāsaṃprakāśanatayā sarvajagadyathāśayasaṃtoṣaṇakāyapariśuddhiṃ paridīpayāmi /",
  "S04bsu016_u:3705": "jñānapāramitāsaṃprakāśanatayā paramaśubhadarśanakāyapariśuddhiṃ paridīpayāmi,",
  "S04bsu016_u:3706": "yaduta sarvākuśaladharmavinivartanasaṃprakāśanatayā /",
  "S04bsu016_u:3707": "evaṃ caitān dharmadānena saṃgṛhya anantadhanaratnopacayopastabdhān kṛtvā visarjayāmi /",
  "S04bsu016_u:3708": "api tu khalu punarahaṃ kulaputra sarvagandhadhūpavāsanānulepanayuktīḥ prajānāmi yaduta atulagandharājapramukhāḥ /",
  "S04bsu016_u:3709": "sindhuvāritagandharājapramukhā",
  "S04bsu016_u:3710_0": "ajitāvatigandharājapramukhā vibodhanagandharājapramukhā aruṇavatigandharājapramukhāḥ",
  "S04bsu016_u:3710_1": "kālānusārigandharājapramukhā uragasāracandanagandharājapramukhā meghāgarugandharājapramukhā",
  "S04bsu016_u:3710_2": "akṣobhyendriyagandharājapramukhāḥ sarvagandhayuktīḥ prajānāmi /",
  "S04bsu016_u:3711": "api tu khalu punarahaṃ kulaputra sarvasattvasaṃtoṣaṇasamantamukhabuddhadarśanapūjopasthānagandhabimbaṃ prajānāmi //",
  "S04bsu016_u:3712": "itaśca me kulaputra,",
  "S04bsu016_u:3713": "sarvasattvasaṃtoṣaṇātsamantamukhabuddhadarśanapūjopasthānagandhabimbātsarvābhiprāyāḥ paripūryante,",
  "S04bsu016_u:3714": "yena sarvasattvaparitrāṇālaṃkārameghānadhitiṣṭhāmi /",
  "S04bsu016_u:3715": "yaduta gandhavimānālaṃ kārameghān yāvatsarvākāratathāgatapūjopasthānālaṃkārameghānadhitiṣṭhāmi /",
  "S04bsu016_u:3716": "yadāhaṃ kulaputra tathāgatān pūjayitukāmo bhavāmi,",
  "S04bsu016_u:3717_0": "tadāhamitaḥ sarvasattvasaṃtoṣaṇāt samantamukhabuddhadarśanapūjopasthānagandhabimbādaparimāṇān",
  "S04bsu016_u:3717_1": "gandhakośakūṭāgārameghānniścārya daśadiksarvadharmadhātugateṣu sarvatathāgataparṣanmaṇḍaleṣu",
  "S04bsu016_u:3717_2": "sarvagandhakośakūṭāgārameghālaṃkāraṃ sarvadharmadhātumadhitiṣṭhāmi /",
  "S04bsu016_u:3718_0": "sarvabuddhakṣetrapariśodhanameghālaṃkāraṃ gandhabhavanameghālaṃkāraṃ gandhaprākārameghālaṃkāraṃ",
  "S04bsu016_u:3718_1": "gandhaniryūhavyūhameghālaṃkāraṃ gandhatoraṇameghālaṃkāraṃ gandhagavākṣameghālaṃkāraṃ",
  "S04bsu016_u:3718_2": "gandhaharmikameghālaṃkāraṃ gandhārdhacandrameghālaṃkāraṃ gandhacchatrameghālaṃkāraṃ",
  "S04bsu016_u:3718_3": "samucchritagandhadhvajameghālaṃkāraṃ gandhapatākāmeghālaṃkāraṃ gandhavitānameghālaṃkāraṃ",
  "S04bsu016_u:3718_4": "gandhavigrahajālameghālaṃkāraṃ gandhaprabhāmeghālaṃkāraṃ gandhāvabhāsavimalavyūhameghālaṃkāraṃ",
  "S04bsu016_u:3718_5": "sarvagandhameghapravarṣaṇālaṃkāraṃ sarvadharmadhātumadhitiṣṭhāmi /",
  "S04bsu016_u:3719": "etamahaṃ kulaputra sarvasattvasaṃtoṣaṇaṃ samantamukhabuddhadarśanapūjopasthānagandhabimbaṃ dharmamukhaṃ jānāmi /",
  "S04bsu016_u:3720_0": "kiṃ mayā śakyaṃ bhaiṣajyarājakalpānāṃ bodhisattvānāmamoghadarśanānāmamoghaśravaṇānāmamoghasaṃvāsānāmamoghānusmṛtīnāmamoghānuvratānāmamoghanuvratānāmamoghanāmadheyagrahaṇānāṃ",
  "S04bsu016_u:3720_1": "caryāṃ jñātuṃ guṇān vā vaktum,",
  "S04bsu016_u:3721": "yeṣāṃ sahadarśanena ca sarvasattvānāṃ sarvakleśāḥ praśamanti,",
  "S04bsu016_u:3722": "yeṣāṃ sahadarśanena sattvā vinivartante sarvāpāyagatibhyaḥ, (Gv 119)",
  "S04bsu016_u:3723": "yeṣāṃ sahadarśanena sattvā avakāśaṃ labhante buddhadharmeṣu,",
  "S04bsu016_u:3724": "yeṣāṃ sahadarśanena sattvānāmupaśamanti sarvaduḥkhaskandhāḥ,",
  "S04bsu016_u:3725": "yeṣāṃ sahadarśanena sattvā vigatabhayā bhavanti sarvasaṃsāragatibhyaḥ,",
  "S04bsu016_u:3726": "yeṣāṃ sahadarśanena sattvā abhayaprāptā bhavanti sarvajñatādigupanayatayā,",
  "S04bsu016_u:3727": "yeṣāṃ sahadarśanena sattvā na pratipatanti jarāmaraṇaśvabhraprapāteṣu,",
  "S04bsu016_u:3728": "yeṣāṃ sahadarśanena sattvā nirvṛtisukhaṃ pratilabhante dharmadhātusamatāsthānena //",
  "S04bsu016_u:3729": "gaccha kulaputra,",
  "S04bsu016_u:3730": "idamihaiva dakṣiṇāpathe tāladhvajaṃ nāma nagaram /",
  "S04bsu016_u:3731": "tatra analo nāma rājā prativasati /",
  "S04bsu016_u:3732": "tamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:3733": "kathaṃ pratipattavyam //",
  "S04bsu016_u:3734_0": "atha khalu sudhanaḥ śreṣṭhidārakaḥ samantanetrasya gāndhikaśreṣṭhinaḥ pādau śirasābhivandya",
  "S04bsu016_u:3734_1": "samantanetraṃ gāndhikaṃ śreṣṭhinamanekaśatasahasrakṛtvaḥ pradakṣiṇīkṛtya punaḥ punaravalokya",
  "S04bsu016_u:3734_2": "samantanetrasya gāndhikaśreṣṭhino 'ntikāt prakrāntaḥ // 17 //",
  "S04bsu016_u:3735": "(Gv 120)",
  "S04bsu016_u:3736": "20 Analaḥ /",
  "S04bsu016_u:3737": "atha khalu sudhanaḥ śreṣṭhidārakastāṃ kalyāṇamitraparaṃparāmanusmaran,",
  "S04bsu016_u:3738": "tāni kalyāṇamitrānuśāsanīmukhāni manasikurvan,",
  "S04bsu016_u:3739": "parigṛhīto 'smi kalyāṇamitrairiti svacittaṃ saṃtoṣayan,",
  "S04bsu016_u:3740": "kalyāṇamitrārakṣito 'smi na bhūyo vinivartiṣyāmi anuttarāyāḥ samyaksaṃbodherityanuvicintayan pratyalabhata cittaprītim /",
  "S04bsu016_u:3741_0": "cittaprasādaṃ cittaprāmodyaṃ cittatuṣṭiṃ cittapraharṣaḥ cittanandīṃ cittavyupaśamaṃ",
  "S04bsu016_u:3741_1": "cittavipulatāṃ cittālaṃkāratāṃ cittāsaṅgatāṃ cittānāvaraṇatāṃ cittaviviktatāṃ cittasamavasaraṇatāṃ",
  "S04bsu016_u:3741_2": "cittavaśitāṃ cittaiśvaryaṃ cittadharmānugamaṃ cittakṣetraspharaṇatāṃ buddhadarśanālaṃkāracittatāṃ",
  "S04bsu016_u:3741_3": "daśabalamanasikārāvipravāsacittatāṃ pratyalabhata /",
  "S04bsu016_u:3742": "so 'nupūrveṇa janapadena janapadaṃ grāmeṇa grāmaṃ deśena deśaṃ parimārgan yena tāladhvajaṃ nagaraṃ tenopasaṃkramya paripṛcchati sma - kutrānalo rājeti /",
  "S04bsu016_u:3743": "tamanyo janakāya etadavocat - eṣa kulaputra analo rājā arthakaraṇe siṃhāsanopaviṣṭo rājakāryaṃ karoti /",
  "S04bsu016_u:3744": "janapadān praśāsti /",
  "S04bsu016_u:3745": "nigrahītavyānnigṛhṇāti,",
  "S04bsu016_u:3746": "pragrahītavyān pragṛhṇāti,",
  "S04bsu016_u:3747": "aparādhitān daṇḍaṃ praṇayati /",
  "S04bsu016_u:3748": "vivadatāṃ vivādaṃ chinatti /",
  "S04bsu016_u:3749": "dīnānāśvāsayati /",
  "S04bsu016_u:3750": "dṛptān damayati /",
  "S04bsu016_u:3751": "prāṇivadhādvinivartayati /",
  "S04bsu016_u:3752": "adattādānādvicchandayati /",
  "S04bsu016_u:3753": "pariparigṛhītābhilāṣād vyupaśamayati /",
  "S04bsu016_u:3754": "mṛṣāvādādvinivārayati /",
  "S04bsu016_u:3755": "piśunayavacanādvivecayati /",
  "S04bsu016_u:3756": "paruṣavacanādviramayati /",
  "S04bsu016_u:3757": "saṃbhinnapralāpād vyāvartayati /",
  "S04bsu016_u:3758": "abhidhyāyā viśleṣayati /",
  "S04bsu016_u:3759": "vyāpādāddūrīkaroti mithādṛṣṭerviyojayati //",
  "S04bsu016_u:3760": "atha khalu sudhanaḥ śreṣṭhidārako yena analo rājā tenopajagāma /",
  "S04bsu016_u:3761": "so 'drākṣīdanalaṃ rājānaṃ nārāyaṇavajramaṇivicitre asaṃkhyeyanānāvidhaprabhāsvaratnapāde anekaratnasuracitālaṃkārarucirabimbe,",
  "S04bsu016_u:3762": "kāñcanasūtrajālaśvetasupariniṣṭhite,",
  "S04bsu016_u:3763": "anekamaṇiratnadīpapradyotite,",
  "S04bsu016_u:3764": "vaśirājamaṇiratnamayapadmagarbhe anekadivyaratnavastrasuprajñapte,",
  "S04bsu016_u:3765_0": "vividhadivyagandhadhūpitopacāre ucchritaratnadhvajachatraśatasahasravirājite ratnapatākāśatasahasrodviddhopaśobhite",
  "S04bsu016_u:3765_1": "vicitraratnapuṣpadāmakalāpābhipralambitojjvalite vividhadivyaratnavitānavitate mahāratnasiṃhāsane",
  "S04bsu016_u:3765_2": "niṣaṇṇaṃ navaṃ daharaṃ taruṇamabhirūpaṃ prāsādikaṃ darśanīyamabhinīlapradakṣiṇāvartakeśaṃ",
  "S04bsu016_u:3765_3": "chatrākāramūrdhānamuṣṇīṣaśirasaṃ pṛthulalāṭamabhinīlaviśālagopakṣmanayanaṃ madhuronnatacārutuṅganāsāvaṃśaṃ",
  "S04bsu016_u:3765_4": "hiṅgulukasuvarṇasuśliṣṭauṣṭhaṃ samavahitasuśuklapūrṇacatvāriṃśaddantaṃ siṃhahanuṃ",
  "S04bsu016_u:3765_5": "paripūrṇopacitakapolaṃ suruciracāpāyatabhruvaṃ śaśāṅkavarṇorṇayā kṛtatilakamāyatapramuktapralambakarṇaṃ",
  "S04bsu016_u:3765_6": "pūrṇacandrasaumyavadanaṃ kamburuciravṛttagrīvaṃ śrīvatsālaṃkṛtahṛdayaṃ siṃhapūrvārdhakāyaṃ",
  "S04bsu016_u:3765_7": "citāntarāṃsaṃ susaṃvṛttoruskandhaṃ pralambabāhuṃ jālāvanaddhāṅgulicakrāṅkitahastapādaṃ",
  "S04bsu016_u:3765_8": "mṛdutarūṇopacitapāṇipādaṃ saptotsadaṃ vajrasadṛśamadhyaṃ bṛhadṛjugātraṃ suvartitoruṃ",
  "S04bsu016_u:3765_9": "kośagatabastiguhyam eṇeyajaṅghaṃ dirghāṅgulimāyatapādapārṣṇi vyāmaprabhaṃ suvarṇacchavimekaikapradakṣiṇordhvāṅgaromaṃ",
  "S04bsu016_u:3765_10": "nyagrodharājaparimaṇḍalaṃ lakṣaṇānuvyañjanopacitaśarīraṃ cintārājamaṇiratnamukuṭāvabaddhaśirasaṃ",
  "S04bsu016_u:3765_11": "jāmbūnadakanakārdhacandraracitalalāṭālaṃkāramindranīlamaṇivimalanīlakuṇḍalapralambitakarṇamanardhyamaṇiratnahāraprabhāvabhāsitavimalavipulopacitavakṣasaṃ (Gv 121)",
  "S04bsu016_u:3766_0": "divyottamamaṇikeyūrabalayavidaṣṭavikrīḍitabāhuṃ daśaratnaśalākāśatasuvibhaktena jāmbūnadakanakacchadanena",
  "S04bsu016_u:3766_1": "jyotīrasamahāmaṇiratnasuviśuddhagarbheṇa ratnaghaṇṭāmālāniścaritamanojñamadhuraghoṣeṇa",
  "S04bsu016_u:3766_2": "samantadiṅmahāmaṇiratnāvabhāsaprāptena",
  "S04bsu016_u:3767": "vimalavaiḍūryamaṇiratnadaṇḍena mahatā ratnacchatreṇa dhāryatā mahārājādhipatyaprāptamapratihataparacakraśāsanaṃ vigataparacakrabhayaiśvaryam /",
  "S04bsu016_u:3768": "tasya samantāddaśāmātyasahasrāṇi saṃnipatitāni saṃniṣaṇṇāni rājakāryaprayuktānyapaśyat //",
  "S04bsu016_u:3769_0": "daśa cāsya kāraṇāpurūṣasahasrāṇi saṃnipatitāni purata upasthāpitāni narakapālasadṛśāni",
  "S04bsu016_u:3769_1": "yamapuruṣakalpāni vikṛtapadadhārīṇi raudravikṛtabhayasaṃjananāni raktanayanāni saṃdaṣṭauṣṭhatrivalībhṛkuṭīkṛtavadanāni",
  "S04bsu016_u:3769_2": "asiparaśuśaktitomarabhuśuṇḍiśūlapraharaṇagṛhītāni viṣamavikṛtaduḥsaṃsthitavadanaśarīrāṇi",
  "S04bsu016_u:3769_3": "meghavarṇāni bhīmarūpacaṇḍasvaranirghoṣāṇi durnirīkṣyatejāṃsi mahābhayakarāṇi prāṇiśatasahasrahṛdayasaṃtrāsasaṃjananāni",
  "S04bsu016_u:3769_4": "nigṛhītavyasattvanigrahaprayuktāni apaśyat /",
  "S04bsu016_u:3770_0": "tatra bahūni prāṇiśatasahasrāṇi corāṇāṃ parasvāpahāriṇā parasattvabhogavipralopināṃ",
  "S04bsu016_u:3770_1": "panthamoṣakāṇāṃ grāmanagaranigamaghoṣadāhakānāṃ kulaghātakānāṃ saṃdhicchedakānāṃ",
  "S04bsu016_u:3770_2": "kilbiṣakāriṇāṃ garadāyakānāṃ ḍāmarikānāṃ manuṣyaghātakānāṃ paradārasevināṃ mithyāpratipannānāṃ",
  "S04bsu016_u:3770_3": "duṣṭacetasāmabhidhyālūnāṃ vividhapāpakrūrakarmakāriṇāṃ gāḍhapañcabandhanabaddhāni",
  "S04bsu016_u:3770_4": "analasya rājño 'ntikamupanīyamānānyapaśyat /",
  "S04bsu016_u:3771": "tebhyo 'nalaṃ rājānaṃ yathārhadaṇḍaṃ praṇayantamadrākṣīt /",
  "S04bsu016_u:3772_0": "sa tatra rājño 'nalasyājñayā keṣāṃciddhastapādacchedaṃ keṣāṃcit karṇanāsācchedaṃ",
  "S04bsu016_u:3772_1": "keṣāṃciccakṣurutpāṭanaṃ keṣāṃcidaṅgapratyaṅgaśīrṣacchedanaṃ keṣāṃcit sarvaśarīramagninā",
  "S04bsu016_u:3772_2": "pradīpyamānāṃ kāṃścicchinnavikṛtataptakṣārodakapariṣicyamānaśarīrān,",
  "S04bsu016_u:3773": "evamanekavidhāstīvrāḥ kharāḥ kaṭukā amanāpāḥ prāṇahāriṇīḥ kāraṇāḥ kāryamāṇā apaśyat /",
  "S04bsu016_u:3774": "tasmiṃśca āghātane parvatapramāṇān karacaraṇanayanakarṇanāsāśiroṅgapratyaṅgarāśīnapaśyat /",
  "S04bsu016_u:3775": "triyojanagambhīraṃ ca anekayojanāyāmavistīrṇaṃ śoṇitasaro 'drākṣīt /",
  "S04bsu016_u:3776": "tatra ca aṅgapratyaṅgaśirovikalāni mṛtakalevaraśatasahasrāṇi vṛkaśṛgālāśvakākagṛdhraśyenakurarabhairavākīrṇāni bhakṣyamāṇāni apaśyat /",
  "S04bsu016_u:3777": "kānicinnīlāni ca nīlavarṇāni vipūyakāni vyādhmātakāni vipaṭumakāni paramavikṛtabībhatsānyapaśyat /",
  "S04bsu016_u:3778_0": "teṣāṃ ca vadhyānāṃ hanyamānānāṃ vividhāḥ kāraṇāḥ kāryamāṇānāṃ ghoramārtasvaraṃ krandatāṃ",
  "S04bsu016_u:3778_1": "mahāntaṃ nirnādanirghoṣamaśrauṣīt mahāsaṃvegodvegasaṃjananaṃ tadyathā saṃghāte mahānarake //",
  "S04bsu016_u:3779_0": "tasya tadatidārūṇabhairavakaraṃ paramavaiśasaṃ dṛṣṭvaivametadabhavat - ahaṃ ca sarvasattvahitasukhahetoranuttarāṃ",
  "S04bsu016_u:3779_1": "samyaksaṃbodhimabhisaṃprasthito bodhisattvacaryāparimārgaṇatatparaḥ kalyāṇamitrāṇi",
  "S04bsu016_u:3779_2": "paripṛcchāmi - kiṃ bodhisattvena kuśalaṃ kartavyam,",
  "S04bsu016_u:3780": "kimakuśalaṃ parivarjayitavyamiti /",
  "S04bsu016_u:3781_0": "ayaṃ ca analo rājā kuśaladharmaparihīṇo mahāsāvadyakarmakārī praduṣṭamanaḥsaṃkalpaḥ",
  "S04bsu016_u:3781_1": "parasattvajīvitoparodhāya pratipannaḥ parasattvotpīḍanatatparaḥ paralokanirapekṣo",
  "S04bsu016_u:3781_2": "durgatiprapātābhimukhaḥ /",
  "S04bsu016_u:3782": "tatkṛto 'smādbodhisattvacaryāśravo bhaviṣyatīti?",
  "S04bsu016_u:3783": "tasyaivaṃ cintāmanasikāraprayuktasya sarvasattvadhātuparitrāṇābhimukhasya (Gv 122)",
  "S04bsu016_u:3784": "vipulakarūṇāsaṃbhūtacetasa upari gaganatale devatā ityevamārocayāmāsuḥ na smarasi kulaputra jayoṣmāyatanasyarṣeḥ kalyāṇamitrānuśāsanīmiti?",
  "S04bsu016_u:3785": "sa ūrdhvamukho gaganatalamavalokya evamāha - smarāmīti /",
  "S04bsu016_u:3786": "devatāḥ prāhuḥ - mā tvaṃ kulaputra,",
  "S04bsu016_u:3787": "kalyāṇamitrānuśāsanīṣu vicikitsāmutpādaya /",
  "S04bsu016_u:3788": "samyak samena kalyāṇamitrāṇi praṇayanti na viṣameṇa /",
  "S04bsu016_u:3789": "acintyaṃ hi kulaputra bodhisattvānāmupāyakauśalyacaryājñānam /",
  "S04bsu016_u:3790": "acintyaṃ sarvasattvasaṃgrahajñānam /",
  "S04bsu016_u:3791": "acintyaṃ sattvānugrahajñānam /",
  "S04bsu016_u:3792": "acintyaṃ sattvanigrahajñānam /",
  "S04bsu016_u:3793": "acintyaṃ sattvapragrahajñānam /",
  "S04bsu016_u:3794": "acintyaṃ sattvasaṃgrahajñānam /",
  "S04bsu016_u:3795": "acintyaṃ sattvapariśodhanajñānam /",
  "S04bsu016_u:3796": "acintyaṃ sattvaparipālanajñānam /",
  "S04bsu016_u:3797": "acintyaṃ sattvāvataraṇajñānam /",
  "S04bsu016_u:3798": "acintyaṃ sattvaparipācanajñānam /",
  "S04bsu016_u:3799": "acintyaṃ sattvavinayajñānam /",
  "S04bsu016_u:3800": "gaccha kulaputra,",
  "S04bsu016_u:3801": "paripṛccha enaṃ bodhisattvacaryāmiti //",
  "S04bsu016_u:3802": "atha sudhanaḥ śreṣṭhidārako devatāvacanamupaśrutya yena analo rājā tenopajagāma /",
  "S04bsu016_u:3803": "upetya analasya rājñaḥ pādau śirasābhivandya analaṃ rājānamanekaśatasahasrakṛtvaḥ pradakṣiṇīkṛtya purataḥ prāñjaliḥ sthitvā evamāha - mayā ārya,",
  "S04bsu016_u:3804": "anuttarāyāṃ samyaksaṃbodhau cittamutpāditam /",
  "S04bsu016_u:3805": "na ca jānāmi kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:3806": "kathaṃ pratipattavyam /",
  "S04bsu016_u:3807": "śrutaṃ ca me āryo bodhisattvānāmavavādānuśāsanīṃ dadātīti /",
  "S04bsu016_u:3808": "tadvadatu me āryaḥ kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:3809": "kathaṃ pratipattavyam //",
  "S04bsu016_u:3810": "atha khalvanalo rājā rājakāryāṇi kṛtvā utthāya siṃhāsanāt sudhanaṃ śreṣṭhidārakaṃ dakṣiṇena pāṇinā gṛhītvā tāladhvajaṃ rājadhānīṃ prāviśat /",
  "S04bsu016_u:3811": "so 'nupūrveṇa svaṃ gṛhamanupraviśya sudhanaṃ śreṣṭhidārakamantaḥpuraṃ praveśya bhadrāsane niṣadya evamāha - vyavalokayasva kulaputra imaṃ mama gṛhaparibhogamiti /",
  "S04bsu016_u:3812_0": "sa vyavalokayannadrākṣīttadgṛhaṃ vipulaṃ vistīrṇaṃ saptaratnaprākāraparikṣiptaṃ vividhamaṇiratnaprāsādopaśobhitamanekaratnakūṭāgāraśatasahasrālaṃkṛtamacintyamaṇiratnaprabhājvālojjvalitatejasaṃ",
  "S04bsu016_u:3812_1": "nānāmaṇiratnavividhavibhakticitravirājitalohitamuktāmayasamucchritastambhaṃ suprajñaptamusāragalvamayānekaratnaśatasahasravicitropaśobhitasiṃhāsanaṃ",
  "S04bsu016_u:3812_2": "jyotīrasamaṇiratnasiṃhadhvajasamucchritaṃ vairocanaṃ maṇiratnavitānavitataṃ cintāmaṇivicitramahājālasaṃchannamasaṃkhyeyavicitramaṇiratnapratimaṇḍitaniryūhavyūhaṃ",
  "S04bsu016_u:3812_3": "śītajalāśmagarbhamayapuṣkiriṇīsamupetaṃ sarvaratnadumayapaṅktiparivṛtam /",
  "S04bsu016_u:3813_0": "daśa cāsya strīkoṭīparivāramadrākṣīt abhirūpāṇāṃ prāsādikānāṃ darśanīyānāṃ paramaśubhavarṇapuṣkalatayā",
  "S04bsu016_u:3813_1": "samanvāgatānāṃ sarvakalāvidhijñānāṃ pūrvotthāyinīnāṃ paścānnipātinīnāṃ maitracittānāṃ",
  "S04bsu016_u:3813_2": "kiṃkaropacāvaravacanapratikāriṇīnām //",
  "S04bsu016_u:3814": "atha khalvanalo rājā sudhanaṃ śreṣṭhidārakamevamāha - tatkiṃ manyase kulaputra,",
  "S04bsu016_u:3815": "api tu pāpakāriṇāmevaṃrūpaḥ karmavipāko 'bhinirvartate?",
  "S04bsu016_u:3816": "evaṃrūpā ātmabhāvasaṃpat,",
  "S04bsu016_u:3817": "evaṃrūpā parivārasaṃpat,",
  "S04bsu016_u:3818": "evaṃrūpā mahābhogasaṃpat,",
  "S04bsu016_u:3819": "evaṃrūpā mahaiśvaryādhipatyasaṃpat?",
  "S04bsu016_u:3820": "āha - no hīdamārya /",
  "S04bsu016_u:3821": "so 'vocat - ahaṃ kulaputra māyāgatasya bodhisattvavimokṣasya lābhī /",
  "S04bsu016_u:3822": "ime ca kulaputra (Gv 123)",
  "S04bsu016_u:3823_0": "madviṣayavāsinaḥ sattvā yadbhūyasā prāṇātipātino 'dattādāyinaḥ kāmamithyācāriṇo mṛṣāvādinaḥ",
  "S04bsu016_u:3823_1": "paiśunikāḥ pārūṣikāḥ saṃbhinnapralāpino 'bhidhyālambā vyāpannācittā mithyādṛṣṭayaḥ",
  "S04bsu016_u:3823_2": "pāpakarmāṇo raudrāścaṇḍāḥ sāhasikā vividhākuśalakarmakriyāparigatāḥ /",
  "S04bsu016_u:3824": "te na śakyante 'nyathā pāpacaryāyā nivārayituṃ vinivartayitumanuśāsitum /",
  "S04bsu016_u:3825": "so 'haṃ kulaputra eṣāṃ sattvānāṃ damanāya paripācanāya vinayena hite saṃniyojanārthaṃ mahākaruṇāṃ puraskṛtya nirmitairvadhyaghātakairnirmitān vadhyapuruṣān ghātayāmi /",
  "S04bsu016_u:3826": "nirmitaiḥ kāraṇāpuruṣairnimitānakuśalakarmapathakāriṇo vividhāḥ kāraṇāḥ kārayāmi /",
  "S04bsu016_u:3827": "hastapādakarṇanāsāṅgapratyaṅgaśīrṣacchedādhikārikāśca duḥkhāstīvrā vedanāḥ pratyanubhavamānān saṃdarśayāmi /",
  "S04bsu016_u:3828": "tacca dṛṣṭvā ete madvijitavāsinaḥ sattvā labhante saṃvegam,",
  "S04bsu016_u:3829": "jāyate bhayam,",
  "S04bsu016_u:3830": "jāyate saṃtrāsaḥ,",
  "S04bsu016_u:3831": "bhavati caiṣāṃ chambhitatvam,",
  "S04bsu016_u:3832": "yaduta pāpakarmavyāpattivinivṛttaye /",
  "S04bsu016_u:3833_0": "so 'haṃ kulaputra imān sattvānanenopāyenodvignottrastacittātmavivignamanaso viditvā",
  "S04bsu016_u:3833_1": "daśabhyo 'kuśalebhyaḥ karmapathebhyo vinivartya daśakuśalakarmapathasamanvāgatān",
  "S04bsu016_u:3833_2": "kṛtvā atyantaniṣṭhe yogakṣeme sarvaduḥkhopacchede sarvajñatāsukhe pratiṣṭhāpayāmi /",
  "S04bsu016_u:3834": "nāhaṃ kulaputra kasyacit sattvasya viheṭhaṃ karomi kāyena vācā manasā va /",
  "S04bsu016_u:3835": "āparāntikāvīcikadukhe saṃbhrāmayeyam /",
  "S04bsu016_u:3836": "ahaṃ kulaputra tiryagyonigatasya saṃmūḍhasya antaśaḥ kuntapipīlikasya ekacittotpādenāpi duḥkhoparodhaṃ neccheyam,",
  "S04bsu016_u:3837": "prāgeva kṣetrabhūtasya kuśalakarmapathavirohaṇasamarthasya manuṣyabhūtasya /",
  "S04bsu016_u:3838": "svapnāntaragatasyāpi me kulaputra akuśaladharmasamudācāro notpadyate,",
  "S04bsu016_u:3839": "kaḥ punarvādaḥ samanvāgataḥ /",
  "S04bsu016_u:3840": "etasyāhaṃ kulaputra,",
  "S04bsu016_u:3841": "māyāgatasya bodhisattvavimokṣasya lābhī /",
  "S04bsu016_u:3842": "kiṃ mayā śakyaṃ anutpattikadharmakṣāntipratilabdhānāṃ",
  "S04bsu016_u:3843_0": "bodhisattvānāṃ māyāgatadharmasarvabhavagatyanubaddhānāṃ nirmitopamabodhisattvacaryāniryātānāṃ",
  "S04bsu016_u:3843_1": "pratibhāsopamasarvalokavijñaptānāṃ svapnopamadharmatāpratividdhānām asaṅgamukhadharmadhātunayānusṛtānāmindrajālopamacaryājālānugatānāmanāvaraṇajñānagocaraviṣayāṇāṃ",
  "S04bsu016_u:3843_2": "samantasamavasaraṇasamādhipathaniryātānām anantāvartadhāraṇīvaśavartināṃ buddhagocaraviṣayānubaddhānāṃ",
  "S04bsu016_u:3843_3": "caryāṃ jñātuṃ guṇān vā vaktum //",
  "S04bsu016_u:3844": "gaccha kulaputra,",
  "S04bsu016_u:3845": "ihaiva dakṣiṇāpathe suprabhaṃ nāma nagaram /",
  "S04bsu016_u:3846": "tatra mahāprabho nāma rājā prativasati /",
  "S04bsu016_u:3847": "tamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:3848": "kathaṃ pratipattavyam //",
  "S04bsu016_u:3849_0": "atha khalu sudhanaḥ śreṣṭhidārakaḥ analasya rājñaḥ pādau śirasābhivandya analaṃ rājānamanekaśatasahasrakṛtvaḥ",
  "S04bsu016_u:3849_1": "pradakṣiṇīkṛtya punaḥ punaravalokya analasya rājño 'ntikāt prakrāntaḥ // 18 //",
  "S04bsu016_u:3850": "(Gv 124)",
  "S04bsu016_u:3851": "21 Mahāprabhaḥ /",
  "S04bsu016_u:3852": "atha khalu sudhanaḥ śreṣṭhidārakastāṃ jñānamāyāmanusmaran,",
  "S04bsu016_u:3853": "taṃ māyāgataṃ bodhisattvavimokṣamupanidhyāyan,",
  "S04bsu016_u:3854": "tāṃ māyāgatadharmatāṃ pratyavekṣamāṇaḥ,",
  "S04bsu016_u:3855": "tāṃ karmamāyāsamatāṃ pratividhyan,",
  "S04bsu016_u:3856": "tāṃ dharmamāyāsamatāmanuvicintayan,",
  "S04bsu016_u:3857": "tāṃ dharmaparipākanirmāṇasamatāmanugacchan,",
  "S04bsu016_u:3858": "tamacintyaṃ jñānasaṃbhavālokamanusaran,",
  "S04bsu016_u:3859": "tamanantapraṇidhimāyāgatanirhāramabhinirharan,",
  "S04bsu016_u:3860": "tāmasaṅgacaryānirmāṇadharmatāṃ viśodhayan,",
  "S04bsu016_u:3861": "taṃ tryadhvamāyāgatalakṣaṇaṃ pravicinvan,",
  "S04bsu016_u:3862": "anupūrveṇa janapadena janapadaṃ paripṛcchan parigaveṣamāṇo 'nuvilokayan,",
  "S04bsu016_u:3863_0": "sarvadigvidikpathanimnasthalasamaviṣamajalājalapathaparvatagirikandaragrāmanagaranigamajanapadarāṣṭrarājadhānīṣvaparikhinnacitto",
  "S04bsu016_u:3863_1": "'viśrāntaśarīro nikhilagaveṣī yena suprabhasya mahānagarasyopavicārastenopasaṃkramya",
  "S04bsu016_u:3863_2": "paryapṛcchat - kva sa mahāprabho rājeti /",
  "S04bsu016_u:3864": "tasya mahājanakāya upadarśayati - etatkulaputra suprabhaṃ mahānagaraṃ yatra mahāprabho rājā prativasati //",
  "S04bsu016_u:3865": "atha khalu sudhanaḥ śreṣṭhidārako yena suprabhaṃ mahānagaraṃ tenopasaṃkramyādrākṣīt suprabhaṃ mahānagaram /",
  "S04bsu016_u:3866": "dṛṣṭvā ca punastuṣṭa udagra āttamanāḥ pramuditaḥ prītisaumanasyajāta evamanucintayāmāsa - kutra kalyāṇamitraḥ prativasati?",
  "S04bsu016_u:3867": "adya taṃ drakṣyāmi kalyāṇamitram /",
  "S04bsu016_u:3868_0": "tataṃ śroṣyāmi bodhisattvacaryāṃ bodhisattvaniryāṇamukhamacintyāṃ bodhisattvadharmatām",
  "S04bsu016_u:3868_1": "acintyān bodhisattvaguṇagocarān acintyāṃ bodhisattvavṛṣabhitām acintyāṃ bodhisattvasamādhivihāritām",
  "S04bsu016_u:3868_2": "acintyaṃ bodhisattvavimokṣavikrīḍitam acintyāṃ bodhisattvamahārambhanistāraṇaviśuddhim /",
  "S04bsu016_u:3869": "evaṃ cintāmanasikāraprayukto yena suprabhaṃ mahānagaraṃ tenopajagāma /",
  "S04bsu016_u:3870": "upetya suprabhaṃ mahānagaramavalokayāmāsa vicitradarśanīyaṃ saptānāṃ ratnānāṃ suvarṇasya rūpasya vaiḍūryasya sphaṭikasya lohitamukteraśmagarbhasya musāragalvasya ca,",
  "S04bsu016_u:3871_0": "saptabhī ratnaparikhābhiḥ samantādanuparikṣiptaṃ gambhīrābhijātodakābhiḥ suvarṇavālikāsaṃstīrṇatalābhirdivyotpalapadmakumudapuṇḍarīkasaṃchannābhiḥ",
  "S04bsu016_u:3871_1": "kālānusāricandanakardamakaluṣodakābhiḥ,",
  "S04bsu016_u:3872": "saptaratnamayatālapaṅktibhiḥ samantādanuparikṣiptam,",
  "S04bsu016_u:3873": "saptabhirvajraratnaprākāraiḥ samantato 'nuparikṣiptam,",
  "S04bsu016_u:3874_0": "yaduta siṃhakāntavajraprākāreṇa aparājitavajraprākāreṇa nirvedhavīryavajraprākāreṇa",
  "S04bsu016_u:3874_1": "duryodhanavīryavajraprākāreṇa asaṅgavajradṛḍhaprākāreṇa vajrāṃśujālagarbhaprākāreṇa",
  "S04bsu016_u:3874_2": "virajovarṇavyūhaprākāreṇa anuparikṣiptam /",
  "S04bsu016_u:3875_0": "sarve ca vajraratnamahāprākārā asaṃkhyeyamaṇiratnapratyarpitā jāmbūnadakanakakṣoḍakaruciradantamālāracitā",
  "S04bsu016_u:3875_1": "rajatamaṇiruciradantamālāracitā vaiḍūryamaṇiruciradantamālāracitāḥ sphaṭikamaṇiruciradantamālāracitā",
  "S04bsu016_u:3875_2": "vidrumamaṇiruciradantamālāracitā lohitamuktāruciradantamālāracitāḥ sāgaragarbhamuktāmaṇiruciradantamālāracitāḥ /",
  "S04bsu016_u:3876": "tasya ca mahānagarasya daśayojanāntarāṇyaṣṭau dvārāṇi vicitrāṇi darśanīyāni saptānāṃ ratnānām /",
  "S04bsu016_u:3877": "tacca mahānagaraṃ vipulaṃ vistīrṇaṃ nānāṣṭāṅgasuvibhaktaṃ nīlavaiḍūryamayyāṃ pṛthivyāṃ pratiṣṭhāpitam /",
  "S04bsu016_u:3878": "tasmiṃśca mahānagare daśa rathyākoṭyaḥ /",
  "S04bsu016_u:3879": "ekaikasyāśca rathyāyā ubhayapārśvasaṃniviṣṭāni",
  "S04bsu016_u:3880": "nānāratnamayāni anekavividharatnavyūhapratimaṇḍitāni ucchritaratnacchatradhvajapatākāvaijayantīni sarvopakaraṇasamṛddhāni anekasattvaniyutādhyuṣitāni mahāgṛhaśatasahasrāṇi //",
  "S04bsu016_u:3881": "(Gv 125)",
  "S04bsu016_u:3882_0": "tacca mahānagaramasaṃkhyeyasuvarṇamaṇiratnaprāsādopaśobhitaṃ vaiḍūryamaṇijālasaṃchāditācintyaratnavyūhāsaṃkhyeyajāmbūnadakanakakūṭāgāraṃ",
  "S04bsu016_u:3882_1": "lohitamuktājālasaṃchāditācintyaratnavyūhāsaṃkhyeyarūpyakūṭāgāraṃ vicitraratnakośamaṇijālasaṃchāditācintyaratnavyūhāsaṃkhyeyavaiḍūryakūṭāgāraṃ",
  "S04bsu016_u:3882_2": "vipulagarbhamaṇirājasaṃchāditācintyaratnavyūhāsaṃkhyeyasphaṭikakūṭāgāram ādityagarbhamaṇirājasaṃchāditācintyaratnavyūhāsaṃkhyeyajagadrocanāmaṇiratnakūṭāgāraṃ",
  "S04bsu016_u:3882_3": "śrīraśmimaṇirājasaṃchāditācintyaratnavyūhāsaṃkhyeyendranīlaratnakūṭāgāraṃ jyotīraśmimaṇirājasaṃchāditācintyaratnavyūhāsaṃkhyeyajagatsāgaramaṇirājakūṭāgāraṃ",
  "S04bsu016_u:3882_4": "aparājitadhvajamaṇirājajālasaṃchāditācintyaratnavyūhāsaṃkhyeyavajrakūṭāgāraṃ divyamāndāravakusumajālasaṃchāditācintyavyūhāsaṃkhyeyakālānusāricandanakūṭāgāraṃ",
  "S04bsu016_u:3882_5": "vividhadivyakusumajālasaṃchāditācintyaratnavyūhāsaṃkhyeyātulagandharājakūṭāgāramanekaratnakhoṭakapratimaṇḍitaṃ",
  "S04bsu016_u:3882_6": "saptaratnavedikāparivṛtaṃ ratnatālapaṅktiparikṣiptam /",
  "S04bsu016_u:3883": "sarve ca te ratnakhoṭakā ratnajālāścānyonyaratnasūtravinibaddhāḥ /",
  "S04bsu016_u:3884": "sarvāṇi tāni ratnasūtrāṇi suvarṇaghaṇṭāmālopaśobhitāni /",
  "S04bsu016_u:3885": "sarvāśca tāḥ suvarṇaghaṇṭāmālā vicitraratnadāmakalāpopanibaddhāḥ /",
  "S04bsu016_u:3886": "sarve ca te ratnasūtradāmakalāpā ratnakiṅkiṇījālābhipralambitāḥ /",
  "S04bsu016_u:3887_0": "sarvaṃ ca taṃ mahānagaramasaṃkhyeyamaṇiratnajālasaṃchannamasaṃkhyeyaratnakiṅkiṇījālasaṃchannamasaṃkhyeyadivyagandhajālasaṃchannamasaṃkhyeyadivyavicitrapuṣpajālasaṃcchannamasaṃkhyeyaratnabimbajālasaṃchannamasaṃkhyeyavajravitānasaṃchannamasaṃkhyeyaratnavitānasaṃchannamasaṃkhyeyaratnacchatravitānasaṃcchannam",
  "S04bsu016_u:3887_1": "asaṃkhyeyaratnakūṭāgāravitānasaṃchannam asaṃkhyeyaratnavastravitānasaṃcchannam asaṃkhyeyaratnapuṣpamālāvitānasaṃcchannamutsṛjananānāratnadhvajapatākam //",
  "S04bsu016_u:3888": "tasya ca suprabhasya mahānagarasya madhye rājño mahāprabhasya gṛhaṃ māpitamabhūt /",
  "S04bsu016_u:3889_0": "samantāccaturyojanaṃ parikṣepeṇa saptaratnamayaṃ saptabhirnānāratnamayībhirvedikābhiḥ",
  "S04bsu016_u:3889_1": "parivṛtaṃ saptabhī ratnakiṅkiṇījālaiḥ manojñamadhuranirghoṣaiḥ samantādanuracitaṃ",
  "S04bsu016_u:3889_2": "saptaratnamayībhiḥ saptatālapaṅktibhiranuparikṣiptamacintyanānāratnamayakūṭāgāravyūhaśatasahasrasamalaṃkṛtaṃ",
  "S04bsu016_u:3889_3": "divyotpalapadmakumudapuṇḍarīkasaṃchāditasalilābhiraṣṭāṅgopetavāriparipūrṇābhiḥ suvarṇavālikāsaṃstīrṇatalābhiḥ",
  "S04bsu016_u:3889_4": "sarvaratnapuṣpaphalavṛkṣapratimaṇḍitābhiḥ caturdikṣu suvibhaktaratneṣṭakānicitasopānābhiranekaratnamayībhiḥ",
  "S04bsu016_u:3889_5": "puṣkariṇībhirupaśobhitaṃ divyamadhuramanojñanānāśakunigaṇakūjitamamarapatibhavanapratispardhi /",
  "S04bsu016_u:3890": "madhye cāsya jagadrocanamaṇiratnakūṭāgāraḥ saṃsthitaḥ,",
  "S04bsu016_u:3891": "citro darśanīyo 'saṃkhyeyamaṇiratnācintyavyūhavirājito rājñā mahāprabheṇa saddharmagañjaḥ sthāpitaḥ //",
  "S04bsu016_u:3892_0": "atha khalu sudhanaḥ śreṣṭhidārako ratnaparikhāsvananunītacitto ratnaprākāreṣvavismayamāno",
  "S04bsu016_u:3892_1": "ratnatālapaṅktiṣvarajyamāno ratnaghaṇṭākiṅkiṇījālaghoṣamanāsvādayan divyavādyarutasaṃgītimadhuranirghoṣeṣvasaktacittaḥ",
  "S04bsu016_u:3892_2": "nānāvicitraratnavimānakūṭāgāraparibhogānamanasikurvan pramuditeṣu naranārīgaṇeṣu",
  "S04bsu016_u:3892_3": "dharmārāmaratirato rūpaśabdagandharasasparśarativiviktacetā dharmanidhyaptiparamo",
  "S04bsu016_u:3892_4": "yathābhigatasattvakalyāṇamitranirantaraparipṛcchanatayā anupūrveṇa yena nagaraśṛṅgāṭakaṃ tenopajagāma /",
  "S04bsu016_u:3893": "upetya samantādanuvilokayan adrākṣīnmahāprabhaṃ rājānaṃ madhye nagaraśṛṅgāṭakasya caityagṛhasya nātidūre (Gv 126)",
  "S04bsu016_u:3894_0": "mahāvyūhe bhadrāsane nīlavaiḍūryamaṇiratnapāde śvetavaiḍūryamaye siṃhapratiṣṭhite",
  "S04bsu016_u:3894_1": "jāmbūnadasuvarṇasūtraśvetajāle divyātirekavicitraratnavastrasuprajñaptopacāre asaṃkhyeyaratnabimbaracitālaṃkāre",
  "S04bsu016_u:3894_2": "acintyamaṇiratnavyūhajālasaṃchādite divyaratnanānābhaktivicitrajāmbūnadakanakapaṭṭavitānavitate",
  "S04bsu016_u:3894_3": "cintārājamaṇiratnapadmagarbhe mahādharmāsane paryaṅkena niṣaṇṇam /",
  "S04bsu016_u:3895": "dvātriṃśanmahāpuruṣalakṣaṇālaṃkṛtaśarīram /",
  "S04bsu016_u:3896": "vicitrāśītyanuvyañjanopaśobhitagātram /",
  "S04bsu016_u:3897": "kanakaparvatamiva nānāratnavinyāsavirājitam /",
  "S04bsu016_u:3898": "ādityamaṇḍalamiva dīptatejasam /",
  "S04bsu016_u:3899": "pūrṇacandramaṇḍalamiva saumyadarśanam /",
  "S04bsu016_u:3900": "brahmāṇamiva brahmaparṣadivirocamānam /",
  "S04bsu016_u:3901": "sāgaramiva gambhīradharmānantaguṇaratnanicayam /",
  "S04bsu016_u:3902": "mahāmeghamiva varṣasvabhāvanirghoṣam /",
  "S04bsu016_u:3903": "gaganamiva dharmanayajyotirgaṇapratimaṇḍitam /",
  "S04bsu016_u:3904": "sumerumiva cāturvarṇasattvasāgaracittapratibhāsaprāptam /",
  "S04bsu016_u:3905": "ratnadvīpamiva vividhajñānaratnākīrṇatalam /",
  "S04bsu016_u:3906": "purataścāsya anekān suvarṇamaṇimuktāvaiḍūryaśaṅkhaśilāpravālajātarūparajataratnarāśīn,",
  "S04bsu016_u:3907": "nānāratnadivyavastraratnarāśīn,",
  "S04bsu016_u:3908": "vividhadivyaratnābharaṇarāśīn,",
  "S04bsu016_u:3909": "nānābhakṣyabhojyarāśīn,",
  "S04bsu016_u:3910": "vividharasāgraviśeṣanicayān,",
  "S04bsu016_u:3911": "nānāvyūhaviṣayasthāpitānapaśyat /",
  "S04bsu016_u:3912": "anekāni ca divyaratharatnakoṭīśatasahasrāṇi,",
  "S04bsu016_u:3913": "anekāni divyatūryakoṭīśatasahasrāṇi,",
  "S04bsu016_u:3914": "anekāni divyagandhaprākārakoṭīśatasahasrāṇi,",
  "S04bsu016_u:3915": "anekān glānapratyayabhaiṣajyapariṣkārān,",
  "S04bsu016_u:3916": "anekān sarvopakaraṇaviśeṣarāśīn,",
  "S04bsu016_u:3917": "kalpikānanavadyān",
  "S04bsu016_u:3918": "yathābhiprāyasattvaparibhogāya /",
  "S04bsu016_u:3919": "anekāni ca gośatasahasrāṇi suvarṇaśṛṅgakhurāṇi kaṃsadohāni daridrāṇāṃ sattvānāṃ saṃgrahāya sthāpitānyapaśyat /",
  "S04bsu016_u:3920_0": "anekāni ca kanyākoṭīniyutaśatasahasrāṇi abhirūpāṇi prāsādikāni darśanīyāni sarvābharaṇavibhūṣitāni",
  "S04bsu016_u:3920_1": "divyāmbaradharāṇi divyoragasāracandanānuliptagātrāṇi catuḥṣaṣṭikalāvidhijñāni sarvakāmacaryopacārakuśalāni sthāpitānyapaśyat /",
  "S04bsu016_u:3921_0": "yathā cāsya puratastathā sarvarathyācatvaraśṛṅgāṭakadvāravīthimukheṣu ekaikasyāṃ",
  "S04bsu016_u:3921_1": "rathyāyāmubhayorantaryorviṃśativyomakakoṭīḥ sarvopakaraṇaparipūrṇaiḥ sthāpitā yaduta",
  "S04bsu016_u:3921_2": "sattvasaṃgrahāya sattvaparigrahāya sattvaprītisaṃjananāya sattvaprāmodyotpādanāya",
  "S04bsu016_u:3921_3": "sattvamanaḥsaṃprasādanāya sattvacittaprahlādanāya sattvakleśavyupaśamāya sarvadharmasvabhāvārthasaṃniyojanāya",
  "S04bsu016_u:3921_4": "sattvasarvajñatāsamānārthokaraṇāya sattvaparadrohacittavinivartanāya sarvakāyavāgduścaritavinivartanāya",
  "S04bsu016_u:3921_5": "sattvadṛṣṭiśalyasamuddharaṇāya sattvakarmapathapariśuddhaye //",
  "S04bsu016_u:3922_0": "atha khalu sudhanaḥ śreṣṭhidārako mahāprabhasya rājñaḥ sarvaśarīreṇa praṇipatya mahāprabhaṃ",
  "S04bsu016_u:3922_1": "rājānamanekaśatasahasrakṛtvaḥ pradakṣiṇīkṛtya purataḥ prāñjaliḥ sthitvā evamāha -",
  "S04bsu016_u:3922_2": "mayā ārya anuttarāyāṃ samyaksaṃbodhau cittamutpāditam /",
  "S04bsu016_u:3923": "na ca jānāmi kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:3924": "kathaṃ pratipattavyam /",
  "S04bsu016_u:3925": "śrutaṃ ca me āryo bodhisattvānāmavavādānuśāsanīṃ dadātīti /",
  "S04bsu016_u:3926": "tadvadatu me āryaḥ - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:3927": "kathaṃ pratipattavyam /",
  "S04bsu016_u:3928": "āha - ahaṃ kulaputra mahāmaitrīdhvajāṃ bodhisattvacaryāṃ pariśodhayāmi,",
  "S04bsu016_u:3929": "paripūrayāmi /",
  "S04bsu016_u:3930": "eṣā ca me kulaputra mahāmaitrīdhvajā bodhisattvacaryā anekeṣāṃ buddhaśatānāmanekeṣāṃ buddhasahasrāṇāmanekeṣāṃ buddhakoṭīniyutaśatasahasrāṇāṃ yāvadanabhilāpyānabhilāpyānāṃ (Gv 127)",
  "S04bsu016_u:3931": "buddhānāṃ bhagavatāmantikāt paripṛṣṭā paripraśnīkṛtā viśodhitā vyūhitā vilokitā vicāritā anugaveṣitā paryanviṣṭā vicitritā vipulīkṛtā /",
  "S04bsu016_u:3932": "so 'haṃ kulaputra asyāṃ mahāmaitrīdhvajāyāṃ bodhisattvacaryāyāṃ sthitvā dharmeṇa rājyamanuśāsāmi /",
  "S04bsu016_u:3933": "dharmeṇa lokamanugṛhṇāmi /",
  "S04bsu016_u:3934": "dharmeṇa lokamanuvicarāmi /",
  "S04bsu016_u:3935": "dharmeṇa sattvān praṇayāmi /",
  "S04bsu016_u:3936": "dharmeṇa sattveṣu pratipadye /",
  "S04bsu016_u:3937": "dharmamaṇḍale sattvānāvartayāmi /",
  "S04bsu016_u:3938": "dharmanayaṃ sattvānāmupasaṃharāmi /",
  "S04bsu016_u:3939": "dharmeṇa sattvān paribhāvayāmi /",
  "S04bsu016_u:3940": "dharmapratipattau sattvān niyojayāmi /",
  "S04bsu016_u:3941": "dharmasvabhāvanidhyaptau sattvān pratiṣṭhāpayāmi /",
  "S04bsu016_u:3942_0": "maitracittatāyāṃ mahāmaitryādhipatye maitrībale hitacittatāyāṃ sukhacittatāyāṃ dayācittatāyāmanugrahacittatāyāṃ",
  "S04bsu016_u:3942_1": "sattvānugrahacittatāyāṃ sattvaparigrahānutsargacittatāyāṃ sarvaduḥkhavinivartanapraṇidhyanupacchedacittatāyāmatyantasukhapratiṣṭhāpanasamudācārān",
  "S04bsu016_u:3942_2": "pratiprasrabdhaye sattvān pratiṣṭhāpayāmi /",
  "S04bsu016_u:3943": "āśrayaṃ caiṣāṃ prahlādayāmi /",
  "S04bsu016_u:3944": "prasrabdhisukhasaṃjananatayā cittalatāṃ caiṣāṃ vyāvartayāmi /",
  "S04bsu016_u:3945": "saṃsāraratiprasaṅgāccittasaṃtatiṃ caiṣāṃ pariṇāmayāmi /",
  "S04bsu016_u:3946": "dharmārāmaratyāṃ viśodhayāmi /",
  "S04bsu016_u:3947": "sarvākuśaladharmebhyaḥ pariśodhayāmi /",
  "S04bsu016_u:3948": "sarvākuśaladharmebhyo vinivartayāmi /",
  "S04bsu016_u:3949": "saṃsārasrotasa āvartayāmi /",
  "S04bsu016_u:3950": "dharmadhātunayasamudreṣu cittāvidyāṃ caiṣāṃ nirdahāmi sarvabhavagatyupapattivyavacchedāya /",
  "S04bsu016_u:3951": "cittārciṣāśayaṃ caiṣāṃ saṃjanayāmi sarvajñatāphalapratilābhāya",
  "S04bsu016_u:3952": "/ cittasāgaraṃ caiṣāṃ prasādayāmi asaṃhāryaśraddhābalasaṃjananāya /",
  "S04bsu016_u:3953": "evamāhaṃ kulaputra maitrīdhvajāyāṃ bodhisattvacaryāyāṃ sthitvā dharmeṇa lokamanuśāsāmi /",
  "S04bsu016_u:3954": "na khalu kulaputra madvijitavāsinaḥ sattvā mamāntikādbhayaṃ trāsaṃ chambhitatvaṃ romaharṣaṇaṃ vā nirgacchanti /",
  "S04bsu016_u:3955": "ye ca kulaputra daridrāḥ sattvā vividhopakaraṇavikalā māmupasaṃkrāmanti annārthino vā pānārthino vā vastrārthino vā yāvat sarvārthino vā,",
  "S04bsu016_u:3956_0": "tānahaṃ pūrvaparicitāneva vivṛtān rājakośān gṛhṇīdhvamityapyanujānāmi yasyārthe yūyaṃ",
  "S04bsu016_u:3956_1": "pāpakaṃ karma ārabhetha prāṇivadhaṃ vā adattādānaṃ vā kāmamithyācāraṃ vā mṛṣāvādaṃ",
  "S04bsu016_u:3956_2": "vā paiśunyaṃ vā pāruṣyaṃ vā saṃbhinnapralāpaṃ vā abhidhyāṃ vā vyāpādaṃ vā mithyādṛṣṭiṃ",
  "S04bsu016_u:3956_3": "vā tadanyāni vā vividhāni dṛṣṭikṛtānyabhiniviśetha /",
  "S04bsu016_u:3957": "ataḥ tasmāt suprabhānmahānagarānnagaradvārebhyo vīthirathyāmukhacatvaraśṛṅgāṭakebhyo yo yenārthī sa taṃ gṛhṇātu,",
  "S04bsu016_u:3958": "pūrvadattameva yattanmayeti /",
  "S04bsu016_u:3959": "ye khalu punaḥ kulaputra suprabhamahānagarābhyantaranivāsinaḥ sattvāḥ,",
  "S04bsu016_u:3960": "sarve te bodhisattvā mahāyānasaṃprasthitāḥ /",
  "S04bsu016_u:3961": "teṣāṃ yathāśayapariśuddhyā idaṃ suprabhaṃ mahānagaramābhāsamāgacchati,",
  "S04bsu016_u:3962_0": "yaduta keṣāṃcit parīttaṃ keṣāṃcidvipulaṃ keṣācinmṛttikātalaṃ keṣācidvaiḍūryamaṇiratnasaṃstṛtatalaṃ",
  "S04bsu016_u:3962_1": "keṣācinmṛttikāprākāraṃ keṣāṃcidaparājitavastradhvajavastraratnamahāprākāraparikṣiptaṃ",
  "S04bsu016_u:3962_2": "keṣāṃcidākīrṇaśarkarakaṭhallamutkūlanikūlaṃ śvabhraprapātabahulam,",
  "S04bsu016_u:3963": "keṣāṃcidanekamahāmaṇiratnasaṃstṛtatalaṃ kṛtopacāraṃ samapāṇitalajātam,",
  "S04bsu016_u:3964": "keṣāṃcidasaṃkhyeyaratnabhavanavimānaprāsādakūṭāgāraharmyatalaniryūhagavākṣajālārdhacandrasiṃhapañjaramaṇivicitradarśanīyamābhāsamāgacchati /",
  "S04bsu016_u:3965": "bahirnagaranivāsināmapi śuddhāśayānāṃ kṛtakuśalamūlānāṃ paryupāsitabahubuddhotpādānāṃ sarvajñatābhimukhānāṃ sarvajñatāpratiśaraṇānāṃ ratnamayamābhāsamāgacchati /",
  "S04bsu016_u:3966": "ye mayā pūrvaṃ bodhisattvacaryāyāṃ caratā caturbhiḥ saṃgrahavastubhiḥ saṃgṛhītāḥ,",
  "S04bsu016_u:3967": "madanyeṣāṃ mṛṇmayābhāsamāgacchati /",
  "S04bsu016_u:3968_0": "(Gv 128) yadā ca kulaputra madvijatavāsinaḥ sattvā deśapradeśeṣu grāmanagaranigamarāṣṭrarājadhānīṣu",
  "S04bsu016_u:3968_1": "pañcakaṣāye loke kālasvabhāvasaṃkṣobhitān daśākuśalānāṃ karmapathānapyācaritumicchanti,",
  "S04bsu016_u:3969": "tadāhaṃ teṣāmanugrahāya mahāmaitrīpūrvaṃgamaṃ lokendriyāvartaṃ nāma bodhisattvasamādhiṃ",
  "S04bsu016_u:3970": "samāpadye / samanantarasamāpannasya ca me kulaputra imaṃ samādhim,",
  "S04bsu016_u:3971_0": "atha teṣāṃ sattvānāṃ tāni bhayāni te upasargāḥ tāni vairāṇi te vigrahavivādāḥ te",
  "S04bsu016_u:3971_1": "cittasaṃkṣobhāḥ tāni vihiṃsācittāni praśamanti vyupaśamanti nivartante nirudhyante",
  "S04bsu016_u:3971_2": "tadyathāpi tadasyaiva mahāmaitrīpūrvaṃgamasya lokendriyāvartasya bodhisattvasamādhidharmatāpratilābhena /",
  "S04bsu016_u:3972": "api tu kulaputra,",
  "S04bsu016_u:3973": "āgamaya muhūrtaṃ yāvat pratyakṣībhaviṣyasi //",
  "S04bsu016_u:3974": "atha khalu mahāprabho rājā tasyāṃ velāyāṃ mahāmaitrīpūrvaṃgamaṃ lokendriyāvartaṃ bodhisattvasamādhiṃ samāpannaḥ /",
  "S04bsu016_u:3975": "samanantarasamāpannasya ca rājño mahāprabhasya imaṃ mahāmaitrīpūrvaṅgamaṃ lokendriyāvartaṃ bodhisattvasamādhim,",
  "S04bsu016_u:3976": "atha tāvadeva suprabhaṃ mahānagaraṃ sadeśapradeśaṃ sagrāmanagaranigamajanapadarāṣṭrarājadhānīparivāraṃ ṣaḍvikāraṃ prakampitam /",
  "S04bsu016_u:3977": "tasya pracalataste 'pi ratnaprākārā ratnaprāsādā ratnagarbhāṇi ratnagṛhāṇi,",
  "S04bsu016_u:3978_0": "ratnabhavanāni ratnavimānāni ratnakūṭāgārāṇi ratnaniryūhā ratnaharmyāṇi ratnagavākṣāḥ",
  "S04bsu016_u:3978_1": "ratnavedikāḥ ratnatoraṇāni ratnārdhacandrā ratnasiṃhapañcarāṇi ratnakhoṭakāni ratnabimbāni",
  "S04bsu016_u:3978_2": "ratnavitānāni ratnasūtrakiṅkiṇījālāni ratnaghaṇṭāḥ ratnadhvajāḥ ratnapatākāḥ ratnatālāḥ",
  "S04bsu016_u:3978_3": "saṃpracalitāḥ saṃpragarjitāḥ saṃghaṭṭitāḥ /",
  "S04bsu016_u:3979": "te ca saṃghadṛmānā valgu manojñaṃ śravaṇīyaṃ śabdamanuravanto yena rājā mahāprabhaḥ,",
  "S04bsu016_u:3980": "tenāvanamanti sma,",
  "S04bsu016_u:3981": "praṇamanti sma /",
  "S04bsu016_u:3982": "ye ca te suprabhasya mahānagarābhyantaravāsinaḥ,",
  "S04bsu016_u:3983": "sarve te prītiprāmodyaparisphuṭacetaso yena mahāprabho rājā tenābhimukhāḥ sarvaśarīreṇa praṇamanti sma /",
  "S04bsu016_u:3984": "ye cāsya vijitavāsinaḥ sattvāḥ sarvagrāmanagaranigamajanapadarāṣṭrarājadhānīṣu,",
  "S04bsu016_u:3985": "te 'pi sarve prahlāditakāyacittāḥ prītiprāmodyajātāḥ yena rājā mahāprabhastenābhimukhāḥ praṇemuḥ /",
  "S04bsu016_u:3986": "ye ca tiryagyonigatāḥ sattvāḥ,",
  "S04bsu016_u:3987": "te 'pi sarve anyonyamaitracittā hitacittā yena rājā mahāprabhastenābhipraṇatāḥ /",
  "S04bsu016_u:3988": "yāni ca parvataśikharāṇi tadanye cāpyunnatāḥ pṛthivīpradeśāḥ,",
  "S04bsu016_u:3989": "te 'pi sarve yena rājā mahāprabhastenābhinatāḥ /",
  "S04bsu016_u:3990": "ye ca puṣpavṛkṣāḥ phalavṛkṣāḥ patravṛkṣā bījagrāmabhūtagrāmaśasyatṛṇagulmauṣadhivanaspatayo vā,",
  "S04bsu016_u:3991": "te 'pi sarve yena mahāprabho rājā tenābhinatāḥ /",
  "S04bsu016_u:3992": "yāni cāsya vijite sarvotsasarohradataḍāgaprasravaṇanadīpuṣkariṇyudapānāni,",
  "S04bsu016_u:3993": "tānyapi sarvāṇi yena rājā mahāprabhastenābhimukhaṃ vegaṃ prāmuñcan //",
  "S04bsu016_u:3994": "daśa ca nāgarājasahasrāṇi mahākālāgarudhūpapaṭalagandhodakameghairvicitravidyullatājvālāvabhāsitairabhigarjadbhiḥ sūkṣmābhirgandhodakadhārābhiścaturdiśamabhiprāvarṣan /",
  "S04bsu016_u:3995": "daśa ca devaputrasahasrāṇi śakrasuyāmasaṃtuṣitasunirmitavaśavartidevarājapramukhāni antarikṣe gatāni,",
  "S04bsu016_u:3996": "divyatūryameghakoṭīniyutaśatasahasrasaṃpravāditodārapramuktanirghoṣālaṃkāram,",
  "S04bsu016_u:3997": "asaṃkhyeyāpsarogaṇadivyasaṃgītimeghanirnādamanojñamadhuranirghoṣālaṃkāram,",
  "S04bsu016_u:3998": "asaṃkhyeyadivyavicitraratnapuṣpameghapravarṣaṇālaṃkāram, (Gv 129)",
  "S04bsu016_u:3999": "asaṃkhyeyanānāvarṇadivyagandhapravarṣaṇālaṃkāram,",
  "S04bsu016_u:4000": "asaṃkhyeyadivyaratnavicitramālyameghapravarṣaṇālaṃkāram,",
  "S04bsu016_u:4001": "asaṃkhyeyanānāvarṇadivyacūrṇameghapravarṣaṇālaṃkāram,",
  "S04bsu016_u:4002": "asaṃkhyeyadivyaratnavicitrābharaṇameghapravarṣaṇālaṃkāram,",
  "S04bsu016_u:4003": "asaṃkhyeyadivyaratnavastravicitravimalasūkṣmanānāvarṇameghapravarṣaṇālaṃkāram,",
  "S04bsu016_u:4004": "asaṃkhyeyadivyaratnanānāvicitracchatrameghapravarṣaṇālaṃkāram,",
  "S04bsu016_u:4005": "asaṃkhyeyadivyasiṃhakāntaratnadhvajameghapravarṣaṇālaṃkāram,",
  "S04bsu016_u:4006": "asaṃkhyeyadivyaratnaprabhājvālojjvalitaratnapatākāmeghapravarṣaṇālaṃkāraṃ gaganatalamadhyatiṣṭhan mahāprabhasya rājñaḥ pūjākarmaṇe /",
  "S04bsu016_u:4007": "airāvaṇaśca mahānāgarājā sarvaṃ gaganatalamasaṃkhyeyadivyanānāratnapadmameghasaṃchannamadhyatiṣṭhadasaṃkhyeyadivyamaṇiratnahārābhipralambitam,",
  "S04bsu016_u:4008": "asaṃkhyeyadivyaratnapaṭṭadāmakalāpābhipralambitam,",
  "S04bsu016_u:4009": "asaṃkhyeyadivyaratnavicitramālāguṇābhipralambitālaṃkāram,",
  "S04bsu016_u:4010": "asaṃkhyeyadivyaratnavicitrābharaṇamālābhipralambitālaṃkāram,",
  "S04bsu016_u:4011": "asaṃkhyeyadivyavicitraratnakusumadāmābhipralambitālaṃkāram,",
  "S04bsu016_u:4012": "asaṃkhyeyanānāvarṇadivyagandharājasarvadikspharaṇagandhameghasaṃchāditālaṃkāram,",
  "S04bsu016_u:4013": "asaṃkhyeyadivyaratnavastranānāvarṇameghapravarṣaṇālaṃkāram,",
  "S04bsu016_u:4014": "asaṃkhyeyadivyadhūpabimbapaṭalameghapravarṣaṇālaṃkāram,",
  "S04bsu016_u:4015": "asaṃkhyeyadivyanānāvarṇacūrṇameghasūkṣmapravarṣaṇālaṃkāram,",
  "S04bsu016_u:4016_0": "asaṃkhyeyāpsarogaṇadivyatūryasaṃgītimadhuramanojñanirghoṣasaṃprayuktastutimeghasaṃchāditābhipravarṣaṇālaṃkāraṃ",
  "S04bsu016_u:4016_1": "sarvagaganatalamadhyatiṣṭhat acintyanāgendravṛṣabhitāvikurvitaprabhāvena /",
  "S04bsu016_u:4017_0": "asaṃkhyeyāni ca rākṣasendraśatasahasrāṇi jaladharanivāsīni cāturdvīpikalokadhātvadhiṣṭhānadharaṇitalanivāsīni",
  "S04bsu016_u:4017_1": "ca māṃsarudhirabhakṣāṇi jalacaramṛgapaśupakṣigavāśvagajagardabhanaranārīgaṇojohārīṇi",
  "S04bsu016_u:4017_2": "praduṣṭamanaḥsaṃkalpāni nityaṃ jagadviheṭhāvihiṃsāpratipannāni sarvāṇi paramamaitrahitacittāni",
  "S04bsu016_u:4017_3": "suprasannamukhavarṇāni sarvajagadavihiṃsāviheṭhāparamāṇi paralokasāpekṣāṇi kṛtāñjalipuṭāni",
  "S04bsu016_u:4017_4": "paramaprīticittāni yena rājā mahāprabhastenābhipraṇatānyabhūvan,",
  "S04bsu016_u:4018": "atulyaṃ ca kāyikacaitasikamudāraṃ sukhaṃ pratyanubhavanti sma /",
  "S04bsu016_u:4019_0": "anekāni ca yakṣakumbhāṇḍapiśācabhūtādhipatiśatasahasrāṇi paramamaitrahitacittāni",
  "S04bsu016_u:4019_1": "suprasannamukhavarṇāni sarvajagadavihiṃsāviheṭhāparamāṇi paralokasāpekṣāṇi kṛtāñjalipuṭāni",
  "S04bsu016_u:4019_2": "paramaprīticittāni yena rājā mahāprabhaḥ,",
  "S04bsu016_u:4020": "tenābhipraṇatānyabhūvan,",
  "S04bsu016_u:4021": "atulyaṃ ca kāyikacaitasikamudāraṃ sukhaṃ pratyanubhavanti sma /",
  "S04bsu016_u:4022_0": "evaṃ sarvāvatyāṃ cāturdvīpikāyāṃ lokadhātau sarvasattvānāṃ sarvabhayopadravopasargavairavigrahavivādāścittasaṃkṣobhāvihiṃsācittāni",
  "S04bsu016_u:4022_1": "praśāmyanti vyupaśāmyanti vinivartante nirudhyante pratyudāvartante /",
  "S04bsu016_u:4023": "yathā cāturdvīpikāyāṃ lokadhātau,",
  "S04bsu016_u:4024_0": "evaṃ sarvasyāṃ trisāhasramahāsāhasrāyāṃ lokadhātau yāvaddaśasu dikṣu daśalokadhātukoṭīniyutaśatasahasreṣu",
  "S04bsu016_u:4024_1": "sarvasattvānāṃ sarvabhayopadravopasargavairavigrahavivādāścittasaṃkṣobhāḥ pāpavihiṃsācittāni praśāntānyabhūvan /",
  "S04bsu016_u:4025": "vyupaśāntāni vinivṛttāni niruddhāni pratyudāvartānyabhūvan,",
  "S04bsu016_u:4026": "yaduta mahāmaitrīpūrvaṃgamasya lokendriyāvartasya bodhisattvasamādherdharmatāpratilambhena //",
  "S04bsu016_u:4027": "atha khalu mahāprabho rājā tasmātsamādhervyūtthāya sudhanaṃ śreṣṭhidārakametadavocat - etamahaṃ kulaputra,",
  "S04bsu016_u:4028": "mahāmaitrīdhvajaṃ bodhisattvacaryājñānālokamukhaṃ prajānāmi /",
  "S04bsu016_u:4029": "kiṃ mayā śakyaṃ bodhisattvānāṃ mahāmaitryapramāṇacchatrāṇāṃ sarvalokadhātusukhāśayaspharaṇatayā,",
  "S04bsu016_u:4030": "sarvajagatparivārāṇāmabhinnaparivāratayā, (Gv 130)",
  "S04bsu016_u:4031": "sarvajagatparitrāṇaprasṛtānāṃ hinotkṛṣṭamadhyamasamaprayogatayā,",
  "S04bsu016_u:4032": "dharaṇisamamaitracittānāṃ sarvajagatsaṃdhāraṇapratipannatayā,",
  "S04bsu016_u:4033": "pūrṇacandramaṇḍalasamānānāṃ sarvajagatsamaprasṛtapuṇyajñānaraśmīnāmādityamaṇḍalasamānānāṃ sarvajñeyajñānālokāvabhāsanatayā,",
  "S04bsu016_u:4034": "mahāpradīpakalpānāṃ sarvasattvacittagahanāndhakāravidhamanatayā,",
  "S04bsu016_u:4035": "udakaprasādakamaṇiratnasadṛśānāṃ sarvasattvacittasaromāyāśāṭyakāluṣyāpanayanatayā,",
  "S04bsu016_u:4036": "cintārājamaṇiratnasadṛśānāṃ sarvajagadabhiprāyapraṇidhiparipūraṇatayā,",
  "S04bsu016_u:4037": "mahāmārutasadṛśānāṃ sarvajagatsamādhisamāpattibhavanasarvajñatāmahāpuraparisaṃsthāpanatayā caryāṃ jñātuṃ guṇān vā vaktum,",
  "S04bsu016_u:4038": "puṇyaparvato vā tulayitum,",
  "S04bsu016_u:4039": "guṇajyotirgaṇagaganaṃ vā avalokayitum,",
  "S04bsu016_u:4040": "mahāpraṇidhivāyumaṇḍalaṃ vā paricchettum,",
  "S04bsu016_u:4041": "dharmasamatābalaṃ vā pramātum,",
  "S04bsu016_u:4042": "mahāyānavyūhavarṇān vā paridīpayitum,",
  "S04bsu016_u:4043": "samantabhadracaryānayaviśeṣān vā vaktum,",
  "S04bsu016_u:4044": "mahābodhisattvasamādhibhāvanādvāraṃ vā vivaritum,",
  "S04bsu016_u:4045": "mahākaruṇāmeghān vā saṃvarṇayitum //",
  "S04bsu016_u:4046": "gaccha kulaputra,",
  "S04bsu016_u:4047": "iyamihaiva dakṣiṇāpathe sthirā nāma rājadhānī /",
  "S04bsu016_u:4048": "tatra acalā nāmopāsikā prativasati /",
  "S04bsu016_u:4049": "tāmupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:4050": "kathaṃ pratipattavyam //",
  "S04bsu016_u:4051_0": "atha khalu sudhanaḥ śreṣṭhidārako mahāprabhasya rājñaḥ pādau śirasābhivandya mahāprabhaṃ",
  "S04bsu016_u:4051_1": "rājānamanekaśatasahasrakṛtvaḥ pradakṣiṇīkṛtya punaḥ punaravalokya mahāprabhasya rājño",
  "S04bsu016_u:4051_2": "'ntikāt prakrāntaḥ // 19 //",
  "S04bsu016_u:4052": "(Gv 131)",
  "S04bsu016_u:4053": "22 Acalā /",
  "S04bsu016_u:4054": "atha khalu sudhanaḥ śreṣṭhidārakaḥ suprabhānmahānagarānniṣkramya muhūrtaṃ mārgamanusṛtya mahāprabhasya rājño 'nuśāsanīmanuvicintayan,",
  "S04bsu016_u:4055": "taṃ mahāmaitrīdhvajaṃ bodhisattvacaryānayamanusmaran,",
  "S04bsu016_u:4056": "taṃ lokendriyāvartamahāsamādhimukhālokaṃ paribhāvayan,",
  "S04bsu016_u:4057": "tāmacintyāṃ bodhisattvakāyaviśuddhyalaṃkārasiṃhāsanavyūhavimātratāmabhinirharamāṇaḥ,",
  "S04bsu016_u:4058": "tāmacintyāṃ bodhisattvapraṇidhipuṇyādhipateyabalatāmanubṛṃhayan,",
  "S04bsu016_u:4059": "tamacintyaṃ bodhisattvānāṃ sattvaparipākajñānanayaṃ dṛḍhīkurvāṇaḥ,",
  "S04bsu016_u:4060": "tāmacintyāmasādhāraṇāṃ bodhisattvaparibhogamāhātmyatāmanuvicintayan,",
  "S04bsu016_u:4061": "tāmacintyāṃ bodhisattvādhimātratāṃ nimittīkurvan,",
  "S04bsu016_u:4062": "tāmacintyāṃ bodhisattvānāṃ sattvaparipākaviśuddhimanusmaran,",
  "S04bsu016_u:4063": "tāmacintyāṃ bodhisattvaparivārasaṃpatpariśuddhimavakalpayan,",
  "S04bsu016_u:4064_0": "tamacintyaṃ bodhisattvānāṃ sattvakāryanidhyānālokanayamadhimucyamānaḥ pratilebhe",
  "S04bsu016_u:4064_1": "cittaprītiprasādavegaṃ cittapraharṣaṃ cittotplavaṃ cittanandīṃ cittānāvilatāṃ cittaprabhāsvaratāṃ",
  "S04bsu016_u:4064_2": "cittadṛḍhatāṃ cittavipulatāṃ cittāparyādanatām /",
  "S04bsu016_u:4065_0": "sa evaṃ kalyāṇamitrānusmṛtimanasikāraprayukto 'śrūṇi pravartayan anuvicintayāmāsa",
  "S04bsu016_u:4065_1": "- aho batedaṃ kalyāṇamitradarśanaṃ sarvaguṇaratnākarabhūtaṃ sarvabodhisattvacaryāpariśodhanaparipūraṇaṃ",
  "S04bsu016_u:4065_2": "sarvabodhisattvasmṛtiviśuddhikaraṃ sarvabodhisattvadhāraṇīmaṇḍalapariśodhanaṃ sarvabodhisattvasamādhyālokasaṃjananaṃ",
  "S04bsu016_u:4065_3": "sarvabuddhadarśanapratilābhasaṃbhāvanaṃ sarvabuddhadharmameghasaṃpravarṣaṇaṃ sarvabodhisattvapraṇidhinayasūcanamacintyaprajñājñānālokasaṃjananaṃ",
  "S04bsu016_u:4065_4": "dṛḍhabodhisattvendriyāṅkuravivardhanam /",
  "S04bsu016_u:4066": "paritrāyakā mama kalyāṇamitrāḥ sarvadurgatiprapātagatibhyaḥ /",
  "S04bsu016_u:4067": "praṇetāro mama kalyāṇamitrā dharmasamatānayānugamena /",
  "S04bsu016_u:4068": "darśayitāro mama kalyāṇamitrā mārgasamaviṣatāyāḥ /",
  "S04bsu016_u:4069": "paridīpakāni mama kalyāṇamitrāṇi mahāyānasya /",
  "S04bsu016_u:4070": "avavādakāni mama kalyāṇamitrāṇi samantabhadrabodhisattvacaryāyām /",
  "S04bsu016_u:4071": "deśayitṝṇi mama kalyāṇamitrāṇi sarvajñatānagaramārgasya /",
  "S04bsu016_u:4072": "praveśayitṝṇi",
  "S04bsu016_u:4073": "mama kalyāṇamitrāṇi sarvajñatāpuram /",
  "S04bsu016_u:4074": "avatārakāṇi mama kalyāṇamitrāṇi dharmadhātunayasāgare /",
  "S04bsu016_u:4075": "ālokakarāṇi mama kalyāṇamitrāṇi tryadhvajñeyasāgaranayasya /",
  "S04bsu016_u:4076": "darśayitṝṇi mama kalyāṇamitrāṇi sarvārthamaṇḍalagaṇasya /",
  "S04bsu016_u:4077": "vivardhayitāro mama kalyāṇamitrāḥ sarvaśukladharmāṇām //",
  "S04bsu016_u:4078_0": "tasyaivaṃ rudataḥ krandataḥ paridevamānasya gagatalagatā devagaṇāḥ sadānubaddhāśca",
  "S04bsu016_u:4078_1": "saṃcodakā buddhadūtā bodhisattvadevatā evamāhu - kalyāṇamitrānuśāsanīpratipannasya",
  "S04bsu016_u:4078_2": "kulaputra bodhisattvasya buddhā bhagavanto 'bhirādhitacittā bhavanti /",
  "S04bsu016_u:4079": "kalyāṇamitravacanāvilomasthāyino bodhisattvasya sarvajñatā āsannībhavati /",
  "S04bsu016_u:4080": "kalyāṇamitravacanāvicikitsakasya bodhisattvasya āsannībhavanti kalyāṇamitrāṇi /",
  "S04bsu016_u:4081": "kalyāṇamitramanasikārāvirahitasya bodhisattvasya sarvārthā abhimukhībhavanti /",
  "S04bsu016_u:4082": "gaccha kulaputra,",
  "S04bsu016_u:4083": "yena sthirāyāṃ rājadhānyāmacalopāsikā /",
  "S04bsu016_u:4084": "tataḥ śroṣyasi bodhisattvacaryām /",
  "S04bsu016_u:4085": "atha khalu sudhanaḥ śreṣṭhidārakastataḥ samādhijñānālokād vyutthāya anupūrveṇa yena sthirā rājadhānī tenopasaṃkramya acalāmupāsikāṃ parimārgati parigaveṣate /",
  "S04bsu016_u:4086": "tasya (Gv 132) mahājanakāya upadarśayati - eṣā kulaputra acalopāsikā svaniveśane mātāpitṛsabhāginī kumārabhūtā svajñātigaṇaparivṛtā mahato janakāyasya dharmaṃ deśayati //",
  "S04bsu016_u:4087": "atha khalu sudhanaḥ śreṣṭhidārako mahāprītiprasādaprāmodyaparisphuṭacetā yena acalāyā upāsikāyā niveśanaṃ tenopajagāma /",
  "S04bsu016_u:4088": "upetya acalāyā upāsikāyā niveśanadvāre sthito 'paśyat sarvaṃ taṃ niveśanaṃ suvarṇavarṇayā ābhayā sphuṭamavabhāsitaṃ kāyacittaprahlādinyā /",
  "S04bsu016_u:4089": "samanantaraspṛṣṭasya ca sudhanasya śreṣṭhidārakasya tayā prabhayā,",
  "S04bsu016_u:4090_0": "sarvavedayitaiśvaryadhvajasamādhipramukhāni śāntipradeśasamādhipramukhāni sarvajagaddhitasamādhipramukhāni",
  "S04bsu016_u:4090_1": "samantacakṣurupekṣāvatīsamādhipramukhāni tathāgatakośasamādhipramukhāni pañcamātrāṇi",
  "S04bsu016_u:4090_2": "samādhimukhaśatānyavakrāntāni saṃbhūtāni sūkṣmāṇi mṛdūni /",
  "S04bsu016_u:4091": "tadyathāpi nāma taddivasārdhakrāntasya garbhasya vijñānam,",
  "S04bsu016_u:4092": "evaṃ tāni samādhimukhāni sūkṣmāṇi mṛdūnyājātāni /",
  "S04bsu016_u:4093_0": "tathārūpaṃ ca gandhamajighrat yo na devānāṃ na devakanyānāṃ na nāgānāṃ na nāgakanyānāṃ",
  "S04bsu016_u:4093_1": "na yakṣāṇāṃ na yakṣakanyānāṃ na gandharvāṇāṃ na gandharvakanyānāṃ nāsurāṇāṃ nāsurakanyānāṃ",
  "S04bsu016_u:4093_2": "na garuḍānāṃ na garūḍakanyānāṃ na kinnarāṇāṃ na kinnarakanyānāṃ na mahoragāṇāṃ na",
  "S04bsu016_u:4093_3": "mahoragakanyānāṃ na manuṣyāṇāṃ na manuṣyakanyānām /",
  "S04bsu016_u:4094": "na sā strī daśadiśi loke saṃvidyate,",
  "S04bsu016_u:4095": "yā tasyā rūpeṇa samā,",
  "S04bsu016_u:4096": "kutaḥ punaruttari /",
  "S04bsu016_u:4097": "na sa varṇāvabhāso 'sti daśadiśi loke sthāpayitvā tathāgatavarṇāvabhāsam,",
  "S04bsu016_u:4098": "abhiṣekaprāptabodhisattvavarṇāvabhāsaṃ ca,",
  "S04bsu016_u:4099": "yastasyā varṇāvabhāsena samaḥ,",
  "S04bsu016_u:4100": "kutaḥ punaruttari /",
  "S04bsu016_u:4101": "nāsti tadātmabhāvārohapariṇāhasaṃsthānaṃ daśadiśi loke sthāpayitvā tathāgatātmabhāvārohapariṇāhasaṃsthānam,",
  "S04bsu016_u:4102": "abhiṣekaprāptabodhisattvātmabhāvārohapariṇāhasaṃsthānaṃ ca,",
  "S04bsu016_u:4103": "yattasyā ātmabhāvārohapariṇāhasaṃsthānena samam,",
  "S04bsu016_u:4104": "kutaḥ punaruttari /",
  "S04bsu016_u:4105": "nāsti sa prabhāvyūho daśadiśi loke sthāpayitvā tathāgataprabhāvyūham,",
  "S04bsu016_u:4106": "abhiṣekaprāptabodhisattvacaryāprabhāvyūhaṃ ca,",
  "S04bsu016_u:4107": "yastasyāḥ prabhāvyūhena samaḥ,",
  "S04bsu016_u:4108": "kutaḥ punaruttari /",
  "S04bsu016_u:4109": "nāsti sa gandho daśadiśi loke devabhavaneṣu vā nāgayakṣagandharvāsuragaruḍakinnaramahoragamanuṣyāmanuṣyabhavaneṣu vā yastasyā mukhakośavisṛtagandhena samaḥ,",
  "S04bsu016_u:4110": "kutaḥ punaruttari /",
  "S04bsu016_u:4111": "nāsti sa bhavanavyūhaparibhogo daśadiśi loke sthāpayitvā tathāgataparibhogam,",
  "S04bsu016_u:4112": "abhiṣekaprāptabodhisattvaparibhogaṃ ca,",
  "S04bsu016_u:4113": "yastasyā bhavanavyūhaparibhogena samaḥ,",
  "S04bsu016_u:4114": "kutaḥ punaruttari /",
  "S04bsu016_u:4115": "nāsti sā parivārasaṃpat daśadiśi loke sthāpayitvā tathāgataparivārasaṃpadam,",
  "S04bsu016_u:4116": "abhiṣekaprāptabodhisattvaparivārasaṃpadaṃ ca,",
  "S04bsu016_u:4117": "yā tasyāḥ parivārasaṃpadā samā,",
  "S04bsu016_u:4118": "kutaḥ punaruttari /",
  "S04bsu016_u:4119": "na sa sattvaḥ sattvanikāye saṃvidyate daśadiśi",
  "S04bsu016_u:4120": "loke yaḥ samartho 'calāmupāsikāṃ rāgacittena prekṣitum /",
  "S04bsu016_u:4121": "na sa sattvaḥ sattvanikāye saṃvidyate daśadiśi loke yaḥ acalāyā upāsikāyāḥ sahadarśanena kleśo na vyupaśamaṃ gacchet /",
  "S04bsu016_u:4122": "tadyathāpi nāma daśa śatasahasravaśavartino mahābrahmāṇaḥ kāmāvacarāḥ kleśānna samudācaranti,",
  "S04bsu016_u:4123": "evameva sahadarśanena acalāyā upāsikāyāḥ sattvānāṃ kleśā na samudācaranti /",
  "S04bsu016_u:4124": "(Gv 133) na sa sattvaḥ sattvanikāye saṃvidyate daśadiśi loke yo acalāyā upāsikāyāḥ sahadarśanena tṛptimāpadyeta sthāpayitvā prajñātṛptān //",
  "S04bsu016_u:4125": "atha khalu sudhanaḥ śreṣṭhidārakaḥ kṛtāñjalipuṭo 'calāyā upāsikāyā acintyāṃ kāyādhipateyatām,",
  "S04bsu016_u:4126": "acintyaṃ rūpavarṇasaṃsthānārohapariṇāham,",
  "S04bsu016_u:4127_0": "acintyaṃ ca sarvakṣititalanagaramahāparvatāpratihataṃ raśmijālavyūhaṃ dṛṣṭvā acintyaṃ",
  "S04bsu016_u:4127_1": "sattvārthakaraṇaṃ ca sarvaromakūpavisṛtaṃ gandhamāghrāya aparyantāṃ ca parivārasaṃpadamavalokya",
  "S04bsu016_u:4127_2": "asaṃhāryaṃ ca bhavanavimānavyūhasaṃpadamudvīkṣya aparimāṇāṃśca guṇasamudrānavagāhya",
  "S04bsu016_u:4127_3": "acalāmupāsikāmanayā gāthayā abhyaṣṭauṣīt -",
  "S04bsu016_u:4128": "śīlaṃ sadā yadamalaṃ parirakṣitaṃ te kṣāntiryataḥ suvipulā paribhāvitā ca /",
  "S04bsu016_u:4129": "vīryaṃ ca vajramiva yaddṛḍhamāsthitaṃ te tenodgatā jagati bhāsyacalendrakalpā // 1 //",
  "S04bsu016_u:4130": "atha khalu sudhanaḥ śreṣṭhidārako 'calāmupāsikāmanayā gāthayā abhiṣṭutya evamāhamayā ārye anuttarāyāṃ samyaksaṃbodhau cittamutpāditam /",
  "S04bsu016_u:4131": "na ca jānāmi kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:4132": "kathaṃ pratipattavyam /",
  "S04bsu016_u:4133": "śrutaṃ ca me āryā bodhisattvānāmavavādānuśāsanīṃ dadātīti /",
  "S04bsu016_u:4134": "tadvadatu me āryā - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:4135": "kathaṃ pratipattavyam //",
  "S04bsu016_u:4136": "atha khalvacalopāsikā snigdhayā bodhisattvavācā manojñayā premaṇīyayā sudhanaṃ śreṣṭhidārakaṃ pratisaṃmodya evamāha - sādhu sādhu kulaputra,",
  "S04bsu016_u:4137": "yena te 'nuttarāyāṃ samyaksaṃbodhau cittamutpāditam /",
  "S04bsu016_u:4138": "ahaṃ kulaputra duryodhanajñānagarbhasya bodhisattvavimokṣasya lābhinī,",
  "S04bsu016_u:4139": "dṛḍhasamādānabodhisattvacaryāmukhe ca anuśikṣāmi /",
  "S04bsu016_u:4140": "sarvadharmasamatābhūmidhāraṇīmukhasya ca lābhinī,",
  "S04bsu016_u:4141": "dṛḍhasamādānabodhisattvacaryāmukhe ca anuśikṣāmi /",
  "S04bsu016_u:4142": "sarvadharmasamatābhūmidhāraṇīmukhasya ca lābhinī,",
  "S04bsu016_u:4143": "sarvadharmatattvodyotanaṃ ca me pratibhānajñānālokamukhamavakrāntam,",
  "S04bsu016_u:4144": "dharmaparyeṣṭayaparikhedavyūhaṃ ca me samādhimukhaṃ pratilabdham /",
  "S04bsu016_u:4145": "āha - ka etasya ārye duryodhanajñānagarbhasya bodhisattvavimokṣamukhasya viṣayaḥ,",
  "S04bsu016_u:4146_0": "dṛḍhasamādānabodhisattvacaryāmukhasya ca sarvadharmasamatābhūmidhāraṇamukhasya ca",
  "S04bsu016_u:4146_1": "sarvadharmatattvodyotanapratibhānālokamukhasya ca dharmaparyeṣṭyaparikhedavyūhasamādhimukhasya ca viṣayaḥ?",
  "S04bsu016_u:4147": "āha - duradhimokṣaṃ kulaputra idaṃ sthānam /",
  "S04bsu016_u:4148": "āha - vada ārye,",
  "S04bsu016_u:4149": "buddhānubhāvena kalyāṇamitraparigraheṇa ca adhimokṣye avatariṣyāmi vijñāsyāmi vicārayiṣyāmi anusariṣyāmi nidhyāsyāmi upanidhyāsyāmi pratyavekṣiṣye vibhāvayiṣyāmi,",
  "S04bsu016_u:4150": "na virodhayiṣyāmi,",
  "S04bsu016_u:4151": "na vikalpayiṣyāmi,",
  "S04bsu016_u:4152": "na samāropayiṣyāmi,",
  "S04bsu016_u:4153": "samīkariṣyāmi //",
  "S04bsu016_u:4154": "atha khalu acalopāsikā sudhanaṃ śreṣṭhidārakamevamāhabhūtapūrvaṃ kulaputra,",
  "S04bsu016_u:4155": "atīte 'dhvani vimalaprabhe kalpe pralambabāhurnāma tathāgato loke udapādi /",
  "S04bsu016_u:4156": "ahaṃ ca rājño vidyuddattasyaikā (Gv 134)",
  "S04bsu016_u:4157": "duhitā abhūvam /",
  "S04bsu016_u:4158": "tayā me rātryāṃ praśāntāyāṃ pihiteṣu rājapuradvāreṣu,",
  "S04bsu016_u:4159": "suptayormātāpitroḥ,",
  "S04bsu016_u:4160": "saṃprasupteṣu naranārīgaṇeṣu,",
  "S04bsu016_u:4161": "vyupaśānteṣu tūryatālāvacaranirghoṣeṣu,",
  "S04bsu016_u:4162": "śayiteṣu sabhāgacariteṣu pañcasu kanyāśateṣu,",
  "S04bsu016_u:4163_0": "śayanatalagatayā gaganatalagatāṃ jyotirgaṇavatīṃ rajanīṃ prekṣantyā uparyantarikṣe",
  "S04bsu016_u:4163_1": "sa bhagavān pralambabāhustathāgato 'rhan samyaksaṃbuddhaḥ sumeruriva acalendrānekadevanāgayakṣagandharvāsuragaruḍakinnaramahoragaparivāro",
  "S04bsu016_u:4163_2": "'cintyāsaṃkhyeyabodhisattvagaṇaparivṛtaḥ sarvadigapratihataraśmijālaspharaṇakāyo dṛṣṭaḥ /",
  "S04bsu016_u:4164": "tasya ca tathāgatasya sarvaromavivarebhyastathārūpo gandhaḥ pravāti,",
  "S04bsu016_u:4165": "yenāsmi prahlāditakāyacittā praharṣitamānasā /",
  "S04bsu016_u:4166_0": "śayanatalādutthāya daśanakhakṛtakarapuṭāñjalirdharaṇitalapratiṣṭhitā taṃ bhagavantaṃ",
  "S04bsu016_u:4166_1": "pralambabāhuṃ tathāgatamarhantaṃ samyaksaṃbuddhaṃ namaskṛtvā mūrdhnā namasya avalokayamānā",
  "S04bsu016_u:4166_2": "paryantaṃ nādhigacchāmi /",
  "S04bsu016_u:4167": "vāmadakṣiṇataḥ pramāṇaṃ nopaimi /",
  "S04bsu016_u:4168": "lakṣaṇānuvyañjanasaṃpadamanuvicintayamānā tṛptiṃ nāpnomi /",
  "S04bsu016_u:4169": "tasyā mama kulaputra etadabhavat - kīdṛśaṃ karma kṛtvā iyamīdṛśī kāyasaṃpat pratilabhyate?",
  "S04bsu016_u:4170": "lakṣaṇānuvyañjanasaṃpadā jāyate?",
  "S04bsu016_u:4171": "prabhāvyūhasaṃpatsaṃbhavati?",
  "S04bsu016_u:4172": "parivārasaṃpadabhinirvartate?",
  "S04bsu016_u:4173": "manomayabhavanaparibhogasaṃpatprādurbhavati?",
  "S04bsu016_u:4174": "puṇyasaṃpadutpadyate?",
  "S04bsu016_u:4175": "jñānasaṃpadviśuddhyate?",
  "S04bsu016_u:4176": "acintyasamādhivikurvitasaṃpatsamudāgacchati?",
  "S04bsu016_u:4177": "dhāraṇīsaṃpatpariniṣpadyate?",
  "S04bsu016_u:4178": "pratibhānasaṃpadvaśībhavati?",
  "S04bsu016_u:4179": "atha khalu kulaputra sa bhagavān pralambabāhustathāgato mamādhyāṃśayaṃ viditvā evamāha - duryodhanacittaṃ te dārike utpādayitavyaṃ sarvakleśanirghātāya /",
  "S04bsu016_u:4180": "aparājitacittaṃ sarvābhiniveśanirvedāya /",
  "S04bsu016_u:4181": "asaṃkucitacittaṃ gambhīradharmanayānugamāya /",
  "S04bsu016_u:4182": "akṣobhyacittaṃ viṣayāśayasattvasāgarāvartaprapāteṣu /",
  "S04bsu016_u:4183": "asaṃmūḍhacittaṃ sarvabhavagatyupapattyāyataneṣu /",
  "S04bsu016_u:4184": "avitṛptacittaṃ sarvabuddhadarśanābhilāṣāpratiprasrabdhaye /",
  "S04bsu016_u:4185": "asaṃtuṣṭicittaṃ sarvatathāgatadharmameghasaṃpratyeṣaṇāya /",
  "S04bsu016_u:4186": "nidhyapticittaṃ sarvabuddhadharmanayālokānugamāya /",
  "S04bsu016_u:4187": "saṃghāraṇācittaṃ sarvatathāgatadharmacakrāṇām /",
  "S04bsu016_u:4188": "asaṃpramohacittamantaśaḥ saṃketakṛte,",
  "S04bsu016_u:4189": "kimuta tathāgatavadanavinirgatajñāne /",
  "S04bsu016_u:4190": "vibhājanacittaṃ ca te dārike utpādayitavyaṃ yathāśayasarvasattvadharmaratnasaṃvibhajanāya /",
  "S04bsu016_u:4191_0": "sāhaṃ kulaputra tasya bhagavataḥ pralambabāhostathāgasyārhataḥ samyaksaṃbuddhasyāntikādimāni",
  "S04bsu016_u:4191_1": "evaṃrūpāṇi dharmanayānuśāsanīmukhāni śrutvā sarvajñajñānamabhikāṅkṣamāṇā daśabalabhāvamabhiprārthayamānā",
  "S04bsu016_u:4191_2": "buddhasarasvatīmabhilaṣantī buddhaprabhāvyūhaṃ pariśodhayitukāmā buddhaśarīrasaṃpadaṃ",
  "S04bsu016_u:4191_3": "pariniṣpādayitukāmā buddhalakṣaṇānuvyañjanaviśuddhimabhikāṅkṣamāṇā buddhaparṣanmaṇḍalasaṃpadamabhiprārthayamānā",
  "S04bsu016_u:4191_4": "buddhakṣetraviśuddhimabhilaṣantī buddheryāpathasaṃpadamabhikāṅkṣamāṇā buddhāyuḥpramāṇasaṃpadamabhinandantī",
  "S04bsu016_u:4191_5": "sarvakleśasarvaśrāvakapratyekabuddhābhedyacittamutpādaditavatī duryodhanavajramiva",
  "S04bsu016_u:4191_6": "sarvaparvatāyudhabalaiḥ /",
  "S04bsu016_u:4192": "nābhijānāmi kulaputra tata upādāya etena cittotpādena jambudvīpaḥ paramāṇurajaḥsamaiḥ kalpairapi kāmān paribhoktum,",
  "S04bsu016_u:4193": "kaḥ punarvādo dvayadvayasamāpattyā /",
  "S04bsu016_u:4194": "nābhijānāmi kulaputra tata upādāya ekapratighacittamutpādayituṃ svabāndhaveṣu,",
  "S04bsu016_u:4195": "prāgevānaparādhiṣu tadanyeṣu sattveṣu /",
  "S04bsu016_u:4196": "nābhijānāmi tata upādāya ekacittotpādamadhyātmadṛṣṭisahagatamutpādayitum, (Gv 135)",
  "S04bsu016_u:4197": "prāgeva tadanyeṣūpakaraṇeṣu mamakārābhiniveśam /",
  "S04bsu016_u:4198": "nābhijānāmi cittasaṃmohaṃ nānyatvasaṃjñāmavyākṛtacittatāṃ vā cyutyupapattigarbhasaṃvāseṣvapi,",
  "S04bsu016_u:4199": "prāgeva samanvāharamāṇā /",
  "S04bsu016_u:4200": "nābhijānāmi tāvadbhiḥ kalpairekabuddhadarśanamapi vismartum /",
  "S04bsu016_u:4201": "antaśaḥ svapnadarśanavijñaptimapi,",
  "S04bsu016_u:4202": "prāgeva daśabodhisattvacakṣuḥpratibhāsaprāpteṣu /",
  "S04bsu016_u:4203": "nābhijānāmi tata upādāya sarvatathāgatadharmameghān saṃpratīcchamānā ekadharmapadavyañjanamapi manasā vismartum,",
  "S04bsu016_u:4204": "antaśaḥ saṃjñākṛtamapi,",
  "S04bsu016_u:4205": "prāgeva tathāgatavadanakośaviniḥsṛtam /",
  "S04bsu016_u:4206": "nābhijānāmi tata upādāya tāvato dharmasāgarān pibantī ekapadamapyanidhyātamavilokitam,",
  "S04bsu016_u:4207": "antaśo laukikeṣu dharmeṣu /",
  "S04bsu016_u:4208": "nābhijānāmi tata upādāya tāvatāṃ dharmanayasāgarāṇāmekadharmanayadvāramapi yatra mayā na samādhirabhinirhṛtaḥ,",
  "S04bsu016_u:4209": "antaśo laukikaśilpajñānanayeṣvapi /",
  "S04bsu016_u:4210": "nābhijānāmi tata upādāya tāvatāṃ tathāgatānāṃ dharmacakraṃ saṃdhārayamāṇā yathāsaṃdhāritādekapadavyañjanamapyanusraṣṭam,",
  "S04bsu016_u:4211": "antaśo 'nvayajñānānugamanenāpi anyatra sattvavinayavaśāt /",
  "S04bsu016_u:4212": "nābhijānāmi tata upādāya tāvatāṃ buddhadarśanasamudrāṇāmekapraṇidhānamapi yanmayā na sarvasattvasāgaraviśuddhaye 'bhinirhṛtam,",
  "S04bsu016_u:4213": "antaśo nirmāṇabuddhapraṇidhivicāreṣvapi /",
  "S04bsu016_u:4214": "nābhijānāmi tata upādāya tāvatāṃ buddhasamudrāṇāṃ pūrvabodhisattvacaryāsamudrādekabodhisattvacaryāmapi,",
  "S04bsu016_u:4215": "yā mayā na svacaryāpariśuddhye",
  "S04bsu016_u:4216": "'bhinirhṛtā /",
  "S04bsu016_u:4217": "nābhijānāmi tata upādāya ekasattvamapi cakṣuravabhāsamāgataṃ yo mayānuttarāyāṃ samyaksaṃbodhau na samādāpitaḥ /",
  "S04bsu016_u:4218": "nābhijānāmi tata upādāya ekacittotpādamapi śrāvakapratyekabuddhamanasikārapratisaṃyuktamabhinirhartum /",
  "S04bsu016_u:4219_0": "nābhijānāmi kulaputra tata upādāya jambudvīpaparamāṇurajaḥsamaiḥ kalpairekapadavyañjane",
  "S04bsu016_u:4219_1": "'pi saṃśayamutpādayituṃ dvayasaṃjñāṃ vā vikalpasaṃjñāṃ vā nānātvasaṃjñāṃ vā agrahasaṃjñāṃ",
  "S04bsu016_u:4219_2": "vā hīnapraṇītasaṃjñāṃ vā anunayapratighasaṃjñāṃ vā utpādayitum //",
  "S04bsu016_u:4220": "sāhaṃ kulaputra tataḥ paścādavirahitā abhūvaṃ buddhotpādaiḥ /",
  "S04bsu016_u:4221": "avirahitā buddhairbhagavadbhiḥ /",
  "S04bsu016_u:4222": "avirahitā bodhisattvaiḥ /",
  "S04bsu016_u:4223": "avirahitā bhūtakalyāṇamitraiḥ /",
  "S04bsu016_u:4224": "avirahitā buddhapraṇidhānaśraveṇa /",
  "S04bsu016_u:4225": "avirahitā bodhisattvacaryāśraveṇa /",
  "S04bsu016_u:4226": "avirahitā bodhisattvapāramitānayaśraveṇa /",
  "S04bsu016_u:4227": "avirahitā bodhisattvabhūmijñānālokanayaśraveṇa /",
  "S04bsu016_u:4228": "avirahitā bodhisattvadhāraṇīsamādhyakṣayakoṣanidhānaśravaṇapratilābhena /",
  "S04bsu016_u:4229": "avirahitā anantamadhyalokadhātujālapraveśāvatāranayaśraveṇa /",
  "S04bsu016_u:4230": "avirahitā anantamadhyasattvadhātusaṃbhavahetuśravaṇapratilābhena /",
  "S04bsu016_u:4231": "avirahitā sarvajagatkleśajālamaṇḍalaparyādānajñānālokena /",
  "S04bsu016_u:4232": "avirahitā sarvasattvakuśalamūlasaṃbhavahetujñānapratilābhena /",
  "S04bsu016_u:4233": "avirahitā sarvasattvayathāśayakāyasaṃdarśanena /",
  "S04bsu016_u:4234": "avirahitā sarvasattvājñāpanasvaramaṇḍalaviśuddhyā /",
  "S04bsu016_u:4235": "etaṃ ca me kulaputra duryodhanajñānagarbhaṃ bodhisattvavimokṣasukham,",
  "S04bsu016_u:4236": "etacca sarvadharmaparyeṣṭyaparikhedavyūhaṃ samādhimukhaṃ samāpannāyāḥ,",
  "S04bsu016_u:4237": "etacca dṛḍhasamādānabodhicaryāmukhaṃ pravicinvantyāḥ /",
  "S04bsu016_u:4238": "etacca sarvadharmasamatābhūmidhāraṇīmukham /",
  "S04bsu016_u:4239": "etacca sarvadharmatalodyotanapratibhāvajñānālokamukhaṃ vyavacārayantyā acintyāni prātihāryāṇi bhavanti /",
  "S04bsu016_u:4240": "icchasi tvaṃ kulaputra,",
  "S04bsu016_u:4241": "pratyakṣo bhavitum?",
  "S04bsu016_u:4242": "āha - icchāmyārye //",
  "S04bsu016_u:4243": "(Gv 136)",
  "S04bsu016_u:4244_0": "atha khalu acalopāsikā yathāniṣaṇṇaiva duryodhanajñānagarbhabodhisattvavimokṣamukhapūrvaṃgamāni",
  "S04bsu016_u:4244_1": "sarvadharmaparyeṣṭyaparikhedavyūhasamādhimukhapūrvaṃgamāni amoghamaṇḍalavyūhasamādhimukhapūrvaṃgamāni",
  "S04bsu016_u:4244_2": "daśabalajñānamaṇḍalābhimukhasamādhimukhapūrvaṃgamāni buddhavaṃśākṣayakośasamādhivimokṣamukhapūrvaṃgamāni",
  "S04bsu016_u:4244_3": "ca daśa samādhimukhaśatasahasrāṇi vyavalokayati anuvicārayati anusarati nidhyapayati /",
  "S04bsu016_u:4245": "samanantarasamāpannāyāṃ ca acalāyāmupāsikāyām,",
  "S04bsu016_u:4246": "apaśyat sudhanaḥ śreiṣṭhidārako daśasu dikṣu daśabuddhakṣetrānabhilāpyaparamāṇurajaḥsamān lokadhātūn ṣaḍvikāraṃ prakampamānān,",
  "S04bsu016_u:4247": "pariśuddhavaiḍūryamayān saṃsthitān /",
  "S04bsu016_u:4248": "ekaikasmiṃśca lokadhātau koṭīśate cāturmahādvīpakānāṃ lokadhātūnāṃ koṭīśataṃ tathāgatānāmapaśyat /",
  "S04bsu016_u:4249": "kāṃścittuṣitavarabhavanagatān,",
  "S04bsu016_u:4250": "kāṃścid yāvatparinirvāyamāṇānapaśyat yaduta anāvaraṇatvātpariśuddhavaiḍūryamayalokadhātūnām /",
  "S04bsu016_u:4251": "ekaikaṃ ca tathāgataṃ sarvadharmadhātuspharaṇaraśmijālaprabhāmaṇḍalam,",
  "S04bsu016_u:4252": "ekaikaṃ ca tathāgataṃ suvibhaktaparṣanmaṇḍalasamudramapaśyat /",
  "S04bsu016_u:4253": "ekaisya ca tathāgatasya sarvadharmacakrodyotanaṃ sarvasattvaśrotravijñapanaṃ svaramaṇḍalamaśrauṣīt //",
  "S04bsu016_u:4254": "atha khalvacalopāsikā tataḥ samādhervyutthāya sudhanaṃ śreṣṭhidārakamevamāha - dṛṣṭaṃ te kulaputra,",
  "S04bsu016_u:4255": "śrutaṃ vijñātam?",
  "S04bsu016_u:4256": "āha - dṛṣṭamārye,",
  "S04bsu016_u:4257": "śrutaṃ vijñātam /",
  "S04bsu016_u:4258": "āha - evamahaṃ kulaputra,",
  "S04bsu016_u:4259_0": "dṛḍhasamādānāyāṃ bodhisattvacaryāyāmanuśikṣamāṇā sarvadharmaparyeṣṭyaparikhedavyūhasamādhisamāpannā",
  "S04bsu016_u:4259_1": "duryodhanajñānagarbhabodhisattvavimokṣamukhapratiṣṭhitā sarvadharmasamatābhūmidhāraṇyanugamena",
  "S04bsu016_u:4259_2": "sarvadharmatalodyotanapratibhānajñānālokakauśalyena sarvasattvān subhāṣitena saṃtoṣayāmi /",
  "S04bsu016_u:4260": "kiṃ mayā śakyamacintyāprameyaguṇasamanvāgatānāṃ bodhisattvānāṃ caryāṃ jñātuṃ guṇān vā vaktum?",
  "S04bsu016_u:4261": "ye te dvijarṣabhā iva gaganatale 'niketacāriṇaḥ /",
  "S04bsu016_u:4262": "ye te mahāgaruḍendrā iva sattvasāgaramavagāhante paripakvabodhisattvoddharaṇatāyai /",
  "S04bsu016_u:4263": "ye te vaṇija iva sarvajñatāratnadvīpe 'nuvicaranti daśabalajñānaratnābhikāṅkṣiṇaḥ /",
  "S04bsu016_u:4264": "ye te balavatkaivartā iva saṃsārasāgare 'nuvicaranti ruciradharmacakramaṇḍalajālahastāḥ tṛṣṇodbhavasattvaparipācanābhyuddharaṇatāyai /",
  "S04bsu016_u:4265": "ye te 'surendrā iva tribhuvanapuraṃ spharitvā vicaranti kleśāsurasaṃkṣobhodvṛttasaṃśamanatāyai /",
  "S04bsu016_u:4266": "ye te dinakaramaṇḍalamiva dharmadhātugaganatale samudāgacchanti sattvatṛṣṇāsalilakleśapaṅkocchoṣaṇatāyai /",
  "S04bsu016_u:4267": "ye te pūrṇacandramaṇḍalamiva jñānanabhasyudāgacchanti vineyamanaḥkumudavibodhanatāyai /",
  "S04bsu016_u:4268": "ye te dharaṇitalamivānunayapratighonnāmāvanāmaviṣame samā loke saṃtiṣṭhante sarvajagatkuśalendriyāṅkuraprarohaṇavivardhanatāyai /",
  "S04bsu016_u:4269": "ye te māruta ivāsaṅgasarvadigvicāriṇaḥ sarvasattvakleśadṛṣṭidrumalatāvanārāmonmūlanatāyai /",
  "S04bsu016_u:4270": "ye te cakravartina iva loke vicaranti catuḥsaṃgrahavastupariṣkāropakaraṇasarvajagatsaṃgrahaṇatāyai /",
  "S04bsu016_u:4271": "gaccha kulaputra,",
  "S04bsu016_u:4272": "ihaiva dakṣiṇāpathe 'mitatosale janapade tosalaṃ nāma nagaram /",
  "S04bsu016_u:4273": "tatra sarvagāmī nāma parivrājakaḥ prativasati /",
  "S04bsu016_u:4274": "tamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:4275": "kathaṃ pratipattavyam //",
  "S04bsu016_u:4276_0": "atha khalu sughanaḥ śreṣṭhidārako 'calāyā upāsikāyāḥ pādau śirasābhivandya acalāmupāsikāmanekaśatasahasrakṛtvaḥ",
  "S04bsu016_u:4276_1": "pradakṣiṇīkṛtya punaḥ punaravalokya acalāyā upāsikāyā antikātprakrāntaḥ // 20 //",
  "S04bsu016_u:4277": "(Gv 137)",
  "S04bsu016_u:4278": "23 Sarvagāmī /",
  "S04bsu016_u:4279": "atha khalu sudhanaḥ śreṣṭhidārako 'calāmupāsikāmāmukhīkṛtya acalāyā upāsikāyā anuśāsanīmanusmaran,",
  "S04bsu016_u:4280": "yadacalayopāsikayā darśitaṃ śrāvitaṃ deśitaṃ saṃvarṇitaṃ yojitaṃ vibhaktaṃ prabhāvitaṃ visṛtaṃ tatsaṃbhāvayan,",
  "S04bsu016_u:4281": "anusaran,",
  "S04bsu016_u:4282_0": "anuvicintayan avataran bhāvayan nigamayan nidhyāyan avabhāsayan samīkurvan anupūrveṇa",
  "S04bsu016_u:4282_1": "deśena deśaṃ janapadena janapadamanucaṃkraman anuvicaran yenāmitatosalo janapadastenopajagāma /",
  "S04bsu016_u:4283": "upetya tosalaṃ nagaraṃ parimārgan parigaveṣamāṇo 'nupūrveṇa tosalaṃ nagaramanuprāptaḥ /",
  "S04bsu016_u:4284_0": "sūryāstaṃgamanakāle sa tosalaṃ nagaramanupraviśya madhye nagaraśṛṅgāṭakasya sthitvā",
  "S04bsu016_u:4284_1": "vīthīmukhena vīthīmukhaṃ catvareṇa catvaraṃ rathyayā rathyāṃ sarvagāminaṃ parivrājakaṃ",
  "S04bsu016_u:4284_2": "parigaveṣamāṇo vyavacārayan adrākṣīdrātryāṃ praśāntāyāṃ tosalasya nagarasyottare",
  "S04bsu016_u:4284_3": "digbhāge sulabhaṃ nāma parvatam /",
  "S04bsu016_u:4285": "tasya śikhare vividhatṛṇagulmauṣadhivanārāmaracite mahāvabhāsaprāptaṃ bhāskaramivoditam /",
  "S04bsu016_u:4286": "tasya tamavabhāsaṃ dṛṣṭvā udāraprītivegasaṃjātasya etadabhavat - asaṃśayamahamatra parvataśikhare kalyāṇamitraṃ drakṣyāmīti /",
  "S04bsu016_u:4287": "sa tasmānnagarādabhiniṣkramya yena sulabhaḥ parvataḥ,",
  "S04bsu016_u:4288_0": "tenopetya sulabhaṃ parvatamabhiruhya yena tanmahāvabhāsaṃ parvataśikharaṃ tenopasaṃkrāmannadrākṣīddūrata",
  "S04bsu016_u:4288_1": "eva sarvagāminaṃ parivrājakaṃ mahābrahmātirekavarṇaṃ śriyā dedīpyamānaṃ daśabhirbrahmasahasraiḥ",
  "S04bsu016_u:4288_2": "parivṛtaṃ caṃkrame caṃkramyamāṇam /",
  "S04bsu016_u:4289": "sa tasya pādau śirasābhivandya tamanekaśatasahasrakṛtvaḥ pradakṣiṇīkṛtya purataḥ prāñjaliḥ sthitvā evamāha - mayā ārya anuttarāyāṃ samyaksaṃbodhau cittamutpāditam /",
  "S04bsu016_u:4290": "na ca jānāmi kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:4291": "kathaṃ pratipattavyam /",
  "S04bsu016_u:4292": "śrutaṃ ca me āryo bodhisattvānāmavavādānuśāsanīṃ dadātīti /",
  "S04bsu016_u:4293": "tadvadatu me āryaḥ - kathaṃ bodhisattvena bodhisattvaryāyāṃ śikṣitavyam,",
  "S04bsu016_u:4294": "kathaṃ pratipattavyam /",
  "S04bsu016_u:4295": "āha - sādhu sādhu kulaputra,",
  "S04bsu016_u:4296": "yastvamanuttarāṃ samyaksaṃbodhimabhisaṃprasthitaḥ /",
  "S04bsu016_u:4297_0": "ahaṃ kulaputra sarvagāmī sarvatrānugatāyāṃ bodhisattvacaryāyāṃ sthitaḥ samantamukhavyavacāraṇālokena",
  "S04bsu016_u:4297_1": "samādhimukhena abhāvapratiṣṭhitayā āryānabhisaṃskārikayā samantadharmadhātutalabhedena",
  "S04bsu016_u:4297_2": "ca prajñāpāramitājñānālokamukhena samanvāgataḥ /",
  "S04bsu016_u:4298_0": "so 'haṃ kulaputra sarvasattvabhājanalokavyavacāreṣu sarvasattvagativyavacāreṣu sarvasattvacyutimukheṣu",
  "S04bsu016_u:4298_1": "sarvasattvopapattimukheṣu sarvabhavagatisaṃbhedeṣu vividhopapattyāyatanavicitre lokasaṃniveśe",
  "S04bsu016_u:4298_2": "vicitravarṇasaṃsthānārohapariṇāhānāṃ sattvānāṃ nānāvidhopapattisaṃyojanānāṃ nānāprayogāṇāṃ",
  "S04bsu016_u:4298_3": "vicitrādhimuktānāṃ yaduta devagatiparyāpannānāṃ nāgagatiparyāpannānāṃ yakṣagatiparyāpannānāṃ",
  "S04bsu016_u:4298_4": "gandharvagatiparyāpannānāmasuragatiparyāpannānāṃ garuḍagatiparyāpannānāṃ kinnaragatiparyāpannānāṃ",
  "S04bsu016_u:4299_0": "mahoragagatiparyāpannānāṃ narakagatiparyāpannānāṃ tiryagyonigatiparyāpannānāṃ yamalokagatiparyāpannānāṃ",
  "S04bsu016_u:4299_1": "manuṣyagatiparyāpannānāmanuṣyagatiparyāpannānāṃ vividhadṛṣṭigatiniśritānāṃ śrāvakayānādhimuktānāṃ",
  "S04bsu016_u:4299_2": "pratyekabuddhayānādhimuktānāṃ mahāyānādhimuktānāṃ sattvānāmarthaṃ karomi vividhairupāyairvividhairjñānanayaprayogaiḥ /",
  "S04bsu016_u:4300": "yaduta keṣāṃcitsattvānāṃ vividhalaukikaśilpaśikṣaṇatayā arthaṃ karomi sarvaśilpajñānabhedavatīdhāraṇyālokena /",
  "S04bsu016_u:4301": "(Gv 138) keṣāṃcit sattvānāṃ catuḥsaṃgrahavastuprayogeṇa arthaṃ karomi yaduta sarvajñajñānopanayanāya /",
  "S04bsu016_u:4302": "keṣāṃcit sattvānāṃ pāramitāsaṃvarṇanatayā arthaṃ karomi yaduta sarvajñatāpariṇāmajñānanayālokasaṃjananatayā /",
  "S04bsu016_u:4303": "keṣāṃcit sattvānāṃ bodhicittasaṃvarṇanatayā arthaṃ karomi yaduta bodhibījāvipraṇāśopastambhasaṃjananatayā /",
  "S04bsu016_u:4304": "keṣāṃcit sattvānāṃ sarvākārabodhisattvacaryāsaṃvarṇanatayā arthaṃ karomi yaduta sarvabuddhakṣetrapariśodhanasarvasattvaparipākapraṇidhisaṃjananatāyai /",
  "S04bsu016_u:4305": "keṣāṃcit sattvānāmudvegasaṃjananatayā arthaṃ karomi yaduta duścaritavipākaniṣyandanarakagatiduḥkhavedanānubhavasaṃdarśanatayā /",
  "S04bsu016_u:4306": "keṣāṃcit sattvānāṃ mahāprītisaṃjananatayā arthaṃ karomi yaduta sarvatathāgatāvaropitadakṣiṇāniyatasarvajñatāphalaparyavasāne 'bhyudīraṇatayā /",
  "S04bsu016_u:4307": "keṣāṃcit sattvānāṃ sarvatathāgataguṇavarṇasaṃprakāśanatayā arthaṃ karomi yaduta buddhaguṇaśarīrābhilāṣasarvajñatāpraṇidhisaṃjananatāyai /",
  "S04bsu016_u:4308": "keṣāṃcit sattvānāṃ buddhamāhātmyasūcanayā arthaṃ karomi yaduta avivartyānābhogāpratiprasrabdhabuddhakāryānuṣṭhānasaktabuddhakāyapratilambhābhilāṣasaṃjananatāyai /",
  "S04bsu016_u:4309": "keṣāṃcit sattvānāṃ buddhādhipateyatāsaṃdarśanatayā arthaṃ karomi yaduta anabhibhūtabuddhātmabhāvasaṃpatpratilābhābhilāṣasaṃjananatāyai /",
  "S04bsu016_u:4310": "api tu khalu punarahaṃ kulaputra,",
  "S04bsu016_u:4311_0": "iha nagare tosale sarvarathyāsu sarvacatvareṣu sarvaśṛṅgāṭakeṣu sarvavīthīmukheṣu",
  "S04bsu016_u:4311_1": "sarvagṛheṣu sarvaśreṇiṣu sarvakuleṣu sarvakulaparivarteṣu yathāsaṃnipatitānāṃ strīpuruṣadārakadārikāṇāṃ",
  "S04bsu016_u:4311_2": "yathāśayānāṃ yathāprayogāṇāṃ yathādhipateyānāṃ yathāvyavacārāṇāṃ tatsabhāgāni ātmabhāvārohapariṇāhasaṃsthānāni",
  "S04bsu016_u:4311_3": "abhinirhṛtya dharmaṃ deśayāmi /",
  "S04bsu016_u:4312": "na ca te sattvā avabudhyante kenedaṃ deśitam,",
  "S04bsu016_u:4313": "kuto vāyamiti /",
  "S04bsu016_u:4314": "anyatra śrutvā tathatvāya pratipadyante /",
  "S04bsu016_u:4315": "ye 'pīme kulaputra jambudvīpe ṣaṇṇavatiyo pāṣaṇḍā vividhadṛṣṭigatābhiniviṣṭāḥ,",
  "S04bsu016_u:4316": "tatrāpyahaṃ sarvatrānugacchāmi vividhadṛṣṭigatasaktānāṃ sattvānāṃ paripācanatāyai /",
  "S04bsu016_u:4317": "yathā ca kulaputra ahamiha tosale nagare sattvānāmarthaṃ karomi,",
  "S04bsu016_u:4318": "evaṃ jambudvīpe sarvagrāmanagaranigamajanapadarāṣṭrarājadhānīṣu sattvānāmarthaṃ karomi /",
  "S04bsu016_u:4319": "yathā jambudvīpe,",
  "S04bsu016_u:4320": "tathā sarvatra cāturdvīpake lokadhātau,",
  "S04bsu016_u:4321": "evaṃ sāhasre dvisāhasre trisāhasre mahāsāhasre lokadhātau,",
  "S04bsu016_u:4322": "evaṃ daśasu dikṣu,",
  "S04bsu016_u:4323": "aparimāṇeṣu lokadhātuṣu,",
  "S04bsu016_u:4324_0": "sarvasattvapatheṣu sarvasattvapratiṣṭhāneṣu sarvasattvaniketeṣu sarvasattvanilayasaṃjñāgateṣu",
  "S04bsu016_u:4324_1": "sarvasattvaparivarteṣu sarvasattvasamavasaraṇeṣu sarvasattvasamudreṣu sarvasattvavaṃśeṣu",
  "S04bsu016_u:4324_2": "sarvasattvadikṣu sarvasattvavidikṣu sarvasattvavidhiṣu yathāśayādhimuktānāṃ sattvānāmarthaṃ karomi /",
  "S04bsu016_u:4325_0": "vividhairupāyai rvividhairnayairvividhairdvārairvividhābhiryuktibhirvividhaiḥ saṃprayogaiḥ",
  "S04bsu016_u:4325_1": "vividhairupāyanayairvividhābhiḥ kriyābhirvividharūpavarṇasaṃdarśanasaṃprasādanatayā",
  "S04bsu016_u:4325_2": "vividhavākpathodīraṇatayā sattvānāmarthaṃ karomi /",
  "S04bsu016_u:4326": "etāmahaṃ kulaputra sarvagāminīṃ sarvatrānugatāṃ bodhisattvacaryāṃ prajānāmi /",
  "S04bsu016_u:4327_0": "kiṃ mayā śakyaṃ bodhisattvānāṃ sarvajaganmayaśarīrāṇāṃ svakāyasarvakāyāsaṃbhedasamādhipratilabdhānāṃ",
  "S04bsu016_u:4327_1": "sarvabhavagatyanusṛtavipulanirmāṇacakrāṇāṃ sarvalokopapattisvaśarīrānuvicāriṇāṃ sarvajagannayanarocanaruciranirmāṇacakraparamāṇāṃ (Gv 139)",
  "S04bsu016_u:4328_0": "sarvajagajjātikulajanmopapattipradarśakānāṃ sarvakalpasaṃvāsāpratihatapraṇidhicakrāṇāmindrajālatalopamacaryāvyūhāvabhāsapratilabdhānāṃ",
  "S04bsu016_u:4328_1": "sarvajagadarthakriyānupalesaṃvāsaparamāṇāṃ tryadhvajagattalasamatānugatānāṃ nairātmyavatījñānadhātupratibhāsitāparyantamahākaruṇāgarbhāṇāṃ",
  "S04bsu016_u:4329": "sarvajagatkuśalādhānābhimukhānāṃ caryāṃ jñātuṃ guṇān vā vaktum //",
  "S04bsu016_u:4330": "gaccha kulaputra,",
  "S04bsu016_u:4331": "ihaiva dakṣiṇāpathe pṛthurāṣṭraṃ nāma janapadaḥ /",
  "S04bsu016_u:4332": "tatrotpalabhūtirnāma gāndhikaśreṣṭhī prativasati /",
  "S04bsu016_u:4333": "tamupasaṃkramya paripṛccha - kathaṃ bodhisattvānāṃ bodhisattvacaryāyāṃ śikṣitavyam,",
  "S04bsu016_u:4334": "kathaṃ pratipattavyam //",
  "S04bsu016_u:4335_0": "atha khalu sudhanaḥ śreṣṭhidārakaḥ sarvagāminaḥ parivrājakasya pādau śirasābhivandya",
  "S04bsu016_u:4335_1": "sarvagāminaṃ parivrājakamanekaśatasahasrakṛtvaḥ pradakṣiṇīkṛtya punaḥ punaravalokya",
  "S04bsu016_u:4335_2": "sarvagāminaḥ parivrājakasyāntikāt prakrāntaḥ // 21 //",
  "S04bsu016_u:4336": "(Gv 140)",
  "S04bsu016_u:4337": "24 Utpalabhūtiḥ /",
  "S04bsu016_u:4338": "atha khalu sudhanaḥ śreṣṭhidārako 'napekṣaḥ kāye jīvite ca,",
  "S04bsu016_u:4339": "anapekṣaḥ sarvabhavabhogaparigrahopādānābhiniveśanāpattiṣu,",
  "S04bsu016_u:4340": "anapekṣaḥ sarvasattvadeśaratiṣu,",
  "S04bsu016_u:4341": "anapekṣaḥ sarvarūpaśabdagandharasaspraṣṭavyeṣu,",
  "S04bsu016_u:4342": "anapekṣaḥ sarvaparivāropabhogaparibhogeṣu,",
  "S04bsu016_u:4343": "anapekṣaḥ sarvarājyaiśvaryādhipatyasukheṣu,",
  "S04bsu016_u:4344": "sāpekṣaḥ sarvasattvaparipācanavinayapariśuddhiṣu anuttarabuddhakṣetrapariśuddhyabhinirharaṇatayā,",
  "S04bsu016_u:4345": "sāpekṣaḥ sarvatathāgatapūjopasthānaparicaryāvitṛptatayā,",
  "S04bsu016_u:4346": "sāpekṣaḥ sarvadharmeṣu svabhāvaparijñānānugamāya,",
  "S04bsu016_u:4347": "sāpekṣa sarvabodhisattvaguṇeṣu sarvaguṇasāgareṣu pratipattyacyavanatāyai,",
  "S04bsu016_u:4348": "sāpekṣaḥ sarvabodhisattvamahāpraṇidhāneṣu sarvakalpānavaśeṣabodhisattvacaryāsaṃvāsanatāyai,",
  "S04bsu016_u:4349": "sāpekṣaḥ sarvatathāgataparṣanmaṇḍalasamudrāvatāreṣu,",
  "S04bsu016_u:4350": "sāpekṣaḥ sarvabodhisattvasamādhimukheṣu ekaikasamādhimukhasarvabodhisattvasamādhyasaṃkhyeyāvataraṇavikurvaṇatāyai,",
  "S04bsu016_u:4351": "sāpekṣaḥ sarvadharmajñānālokacakreṣu sarvatathāgatadharmacakrasaṃpratīcchanātṛptatāyai sarvakalyāṇamitrākarān sarvakalyāṇamitrasaṃbhavane,",
  "S04bsu016_u:4352": "tāṃśca anyāṃśca sarvabodhisattvaguṇān saṃpaśyan anupūrveṇa yena pṛthurāṣṭraṃ janapadastenopasaṃkramya utpalabhūtiṃ gāndhikaśreṣṭhinaṃ parimārgan parigaveṣamāṇo 'drākṣīt /",
  "S04bsu016_u:4353": "dṛṣṭvā ca punaryenotpalabhūtirgāndhikaśreṣṭhī tenopajagāma /",
  "S04bsu016_u:4354_0": "upetya utpalabhūtergāndhikaśreṣṭhinaḥ pādau sirasābhivandya utpalabhūtiṃ gāndhikaśreṣṭhinamanekaśatasahasrakṛtvaḥ",
  "S04bsu016_u:4354_1": "pradakṣiṇīkṛtya utpalabhūtergāndhikaśreṣṭhinaḥ purataḥ prāñjaliḥ sthitvā evamāha",
  "S04bsu016_u:4354_2": "- ahamārya anuttarāyāṃ samyaksaṃbodhau saṃprasthitaḥ sarvabuddhasamajñānamākāṅkṣamāṇaḥ",
  "S04bsu016_u:4354_3": "sarvabuddhapūrṇapraṇidhānamaṇḍalaṃ paripūrayitukāmaḥ sarvabuddharūpakāyaṃ draṣṭukāmaḥ",
  "S04bsu016_u:4354_4": "sarvabuddhadharmakāyaṃ pariniṣpādayitukāmaḥ sarvabuddhadharmajñānakāyaṃ parijñātukāmaḥ",
  "S04bsu016_u:4354_5": "sarvabodhisattvacaryāmaṇḍalaṃ pariśodhayitukāmaḥ sarvabodhisattvasamādhimaṇḍalamavabhāsayitukāmaḥ",
  "S04bsu016_u:4354_6": "sarvabodhisattvadhāraṇīmaṇḍalaṃ saṃsthāpayitukāmaḥ sarvāvaraṇamaṇḍalaṃ vikaritukāmaḥ",
  "S04bsu016_u:4354_7": "sarvakṣetramaṇḍalamanuvicaritukāmaḥ /",
  "S04bsu016_u:4355": "na ca jānāmi kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:4356": "kathaṃ pratipattavyam /",
  "S04bsu016_u:4357": "kathaṃ pratipadyamāno bodhisattvo niryāti sarvajñatāyām?",
  "S04bsu016_u:4358": "āha - sādhu sādhu kulaputra,",
  "S04bsu016_u:4359": "yena te 'nuttarāyāṃ samyaksaṃbodhau cittamutpāditam /",
  "S04bsu016_u:4360": "ahaṃ kulaputra sarvagandhān prajānāmi /",
  "S04bsu016_u:4361": "sarvagandhayogān sarvadhūpān sarvadhūpayogān prajānāmi /",
  "S04bsu016_u:4362": "sarvānulepanāni sarvānulepanayogān",
  "S04bsu016_u:4363": "sarvacūrṇān sarvacūrṇayogān sarvagandhānulepanacūrṇākarān prajānāmi /",
  "S04bsu016_u:4364": "devagandhānapi prajānāmi /",
  "S04bsu016_u:4365": "nāgayakṣagandharvāsuragaruḍakinnaramahoragamanuṣyāmanuṣyagandhānapi prajānāmi /",
  "S04bsu016_u:4366": "vividhānapi gandhān prajānāmi /",
  "S04bsu016_u:4367": "vyādhipraśamanagandhānapi,",
  "S04bsu016_u:4368": "daurmanasyāpahāragandhānapi,",
  "S04bsu016_u:4369": "laukikaprītisaṃjananagandhānapi,",
  "S04bsu016_u:4370": "kleśojjvālanagandhānapi,",
  "S04bsu016_u:4371": "kleśapraśamanagandhānapi,",
  "S04bsu016_u:4372": "vividhasaṃskṛtaratisukhasaṃjananagandhānapi,",
  "S04bsu016_u:4373": "sarvasaṃskṛtodvegasaṃjananagandhānapi,",
  "S04bsu016_u:4374": "madapramādāpahāragandhānapi,",
  "S04bsu016_u:4375": "buddhamanasikārasamudācārasaṃbhavagandhānapi,",
  "S04bsu016_u:4376": "dharmanayānugamagandhānapi,",
  "S04bsu016_u:4377": "āryopabhogyagandhānapi,",
  "S04bsu016_u:4378": "sarvabodhisattvagandhavimātratāmapi,",
  "S04bsu016_u:4379": "sarvabodhisattvabhūmivyavasthānagandhānapi (Gv 141) prajānāmi /",
  "S04bsu016_u:4380": "sarvāṃśca tānahaṃ gandhānākārato 'pi prajānāmi /",
  "S04bsu016_u:4381_0": "saṃbhavato 'pi utpādato 'pi prādurbhāvato 'pi pariniṣpattito 'pi pariśuddhito 'pi",
  "S04bsu016_u:4381_1": "parihārato 'pi prayogato 'pi paribhogato 'pi viṣayato 'pi prabhāvato 'pi dharmato",
  "S04bsu016_u:4381_2": "'pi mūlato 'pi prajānāmi //",
  "S04bsu016_u:4382": "asti kulaputra manuṣyaloke nāgasaṃkṣobhasaṃbhavahastigarbho nāma gandhaḥ,",
  "S04bsu016_u:4383": "yasya tilamātrā gulikā sakalaṃ pṛthurāṣṭraṃ janapadaṃ mahāgandhaghanābhrajālasaṃchannaṃ kṛtvā saptāhaṃ sūkṣmagandhodakadhārāvarṣamabhipravarṣati /",
  "S04bsu016_u:4384": "tatra yeṣāṃ sattvānāṃ śarīre vā cīvare vā gandhodakadhārā nipatanti,",
  "S04bsu016_u:4385": "te sarve suvarṇavarṇakusumavicitritā bhavanti /",
  "S04bsu016_u:4386": "yeṣu ca bhavanavimānakūṭāgāreṣu nipatanti,",
  "S04bsu016_u:4387": "te sarve suvarṇavarṇakusumavicitritā bhavanti /",
  "S04bsu016_u:4388": "ye 'pi sattvāsteṣāṃ gandhameghajālānāṃ mārutasamīritānāmantarbhavanagatā gandhaṃ jighranti,",
  "S04bsu016_u:4389": "te sarve saptāhamudāraprītiprāmodyaparisphuṭā bhavanti,",
  "S04bsu016_u:4390": "anekavidhāni ca kāyikacaitasikāni sukhasaumanasyāni pratyanubhavanti /",
  "S04bsu016_u:4391": "na caiṣāṃ śarīre vyādhirutpadyate dhātusaṃkṣobhajo vā aparaparikramiko vā /",
  "S04bsu016_u:4392": "nāpi caitasikaṃ duḥkhadaurmanasyamutpadyate,",
  "S04bsu016_u:4393": "na samudācarati bhayaṃ vā trāsaṃ vā cchambhitattvaṃ vā manaḥsaṃkṣobho vā vyāpādo vā /",
  "S04bsu016_u:4394": "sarve ca te sattvā anyonyaṃ maitracittā bhavanti harṣaprītisaṃjātāḥ /",
  "S04bsu016_u:4395": "teṣāmahaṃ kulaputra harṣaprītisaṃjātānāmāśayaviśuddhimārabhya tathā dharmaṃ deśayāmi,",
  "S04bsu016_u:4396": "yathā niyatā bhavanti anuttarāyāṃ samyaksaṃbodhau //",
  "S04bsu016_u:4397": "asti kulaputra malayaparvatasaṃbhavaṃ gośīrṣaṃ nāma candanam,",
  "S04bsu016_u:4398": "yenānuliptagātro agnikhadāyāmapi prapatito na dahyate /",
  "S04bsu016_u:4399": "asti kulaputra sāgarakacchasaṃbhavo aparājito nāma gandhaḥ,",
  "S04bsu016_u:4400": "yenānuliptāyā bheryāḥ śaṅkhasya vā nirghoṣeṇa sarvaparacakraṃ parājayaṃ gacchati /",
  "S04bsu016_u:4401": "asti kulaputra anavataptahṛdatīrasaṃbhavaṃ padmagarbhaṃ nāma kālāgaru,",
  "S04bsu016_u:4402": "yasya tilamātrā gulikā sakalaṃ jambudvīpaṃ gandhena spharati /",
  "S04bsu016_u:4403": "ye ca sattvāstaṃ gandhaṃ jighranti,",
  "S04bsu016_u:4404": "te sarve pāpavijugupsanasaṃvaracittaṃ pratilabhante /",
  "S04bsu016_u:4405": "asti kulaputra himavatparvatarājasaṃbhavā aruṇavatī nāma gandhajātiḥ,",
  "S04bsu016_u:4406": "yasyā gandhamāghrāya sattvā viraktacittā bhavanti /",
  "S04bsu016_u:4407": "teṣāmahaṃ tathā dharmaṃ deśayāmi,",
  "S04bsu016_u:4408": "yadvirajomaṇḍalaṃ nāma samādhiṃ pratilabhante /",
  "S04bsu016_u:4409": "asti kulaputra rākṣasalokasaṃbhavā sāgaragarbhā nāma gandhajātiḥ,",
  "S04bsu016_u:4410": "yā rājñaścakravartinaḥ paribhogāyotpadyate,",
  "S04bsu016_u:4411": "yayā dhūpitamātrayā caturaṅgo balakāyo rājñaścakravartino gaganatale pratiṣṭhate /",
  "S04bsu016_u:4412": "asti kulaputra,",
  "S04bsu016_u:4413": "sudharmadevasabhāsaṃbhavā śobhanavyūhā nāma gandhajātiḥ,",
  "S04bsu016_u:4414": "yayā dhūpitamātrayā devā buddhagandhasmṛtiṃ pratilabhante /",
  "S04bsu016_u:4415": "asti kulaputra suyāmadevarājabhavane śuddhakośānāṃ gandhajātiḥ,",
  "S04bsu016_u:4416": "yayā dhūpitayā sarve suyāmadevaputrāḥ suyāmadevarājasakāśamupasaṃkrāmanti /",
  "S04bsu016_u:4417": "teṣāmupasaṃkrāntānāṃ suyāmo devarājo dhārmīṃ kathāṃ kathayati /",
  "S04bsu016_u:4418": "asti kulaputra tuṣitabhavane sindhuvāritā nāma gandhajātiḥ,",
  "S04bsu016_u:4419_0": "yā dharmāsananiṣaṇṇasya ekajātipratibaddhasya bodhisattvasya purato dhūpitā mahāgandhameghena",
  "S04bsu016_u:4419_1": "sakalaṃ dharmadhātuṃ spharitvā sarvatathāgataparṣanmaṇḍaleṣvanekākāravyūhaṃ mahādharmameghavarṣaṃ pravarṣati /",
  "S04bsu016_u:4420": "asti kulaputra sunirmitadevarājabhavane manoharā nāma gandhajātiḥ,",
  "S04bsu016_u:4421": "yā sunirmitadevarājabhavane pradhūpitā saptāhamacintyadharmameghavarṣaṃ pravarṣati /",
  "S04bsu016_u:4422": "etāmahaṃ (Gv 142) kulaputra gandhayuktiṃ prajānāmi /",
  "S04bsu016_u:4423_0": "kiṃ mayā śakyaṃ nirāmagandhānāṃ bodhisattvānāṃ sarvakāmoccalitānāṃ kleśamārapāśavipramuktānāṃ",
  "S04bsu016_u:4423_1": "sarvabhavagativyativṛttānāṃ jñānamāyāgatarūpavicāriṇāṃ sarvalokānupaliptānāmasaṅgaśīlānāmanāvaraṇajñānamaṇḍalaviśuddhānāmapratihatajñānagocaraviṣayāṇāṃ",
  "S04bsu016_u:4423_2": "sarvālayaniketāniśritānāṃ sarvabhavālayaniketacāriṇāṃ caryāṃ jñātuṃ guṇān vā vaktum,",
  "S04bsu016_u:4424": "śīlacaryāviśuddhimukhaṃ",
  "S04bsu016_u:4425": "vā paridīpayitum,",
  "S04bsu016_u:4426": "anavadyacaraṇaṃ vā prabhāvayitum,",
  "S04bsu016_u:4427": "avyāpādakāyavāṅbhanaḥsamudācāro vā deśayitum //",
  "S04bsu016_u:4428": "gaccha kulaputra,",
  "S04bsu016_u:4429": "ihaiva dakṣiṇāpathe kūṭāgāraṃ nāma nagaram /",
  "S04bsu016_u:4430": "tatra vairo nāma dāśaḥ prativasati /",
  "S04bsu016_u:4431": "tamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:4432": "kathaṃ pratipattavyam //",
  "S04bsu016_u:4433_0": "atha khalu sudhanaḥ śreṣṭhidāraka utpalabhūtergāndhikaśreṣṭhinaḥ pādau śirasābhivandya",
  "S04bsu016_u:4433_1": "utpalabhūtiṃ gāndhikaśreṣṭhinamanekaśatasahasrakṛtvaḥ pradakṣiṇīkṛtya punaḥ punaravalokya",
  "S04bsu016_u:4433_2": "utpalabhūtergāndhikaśreṣṭhino 'ntikāt prakrāntaḥ // 22 //",
  "S04bsu016_u:4434": "(Gv 143)",
  "S04bsu016_u:4435": "25 Vairaḥ /",
  "S04bsu016_u:4436": "atha khalu sudhanaḥ śreṣṭhidārakaḥ kūṭāgāranagarābhimukhaṃ mārgaṃ pratipadyamāno 'nuvicaran,",
  "S04bsu016_u:4437_0": "mārganimnatāṃ mārgonnatatāṃ mārgasamatāṃ mārgaviṣamatāṃ mārgasarajaskatāṃ mārgavirajaskatāṃ",
  "S04bsu016_u:4437_1": "mārgakṣematāṃ mārgagahanatāṃ mārgānāvaraṇatāṃ mārgakuṭilatāṃ mārgarjukatāmanuvilokya",
  "S04bsu016_u:4437_2": "evaṃ cittamutpādayāmāsa - idaṃ khalu me tasya kalyāṇamitrasyopasaṃkramaṇaṃ bodhisattvamārgapratipattihetubhūtaṃ",
  "S04bsu016_u:4437_3": "sattvānugrahazñānamārgapratipattihetubhūtaṃ bhaviṣyati /",
  "S04bsu016_u:4438": "pāramitāmārgapratipattihetubhūtaṃ sarvasattvānugrahajñānamārgapratipattihetubhūtaṃ bhaviṣyati /",
  "S04bsu016_u:4439": "sarvasattvānunayapratighonnāmāvanāmaprapātavinivṛttaye sarvasattvaviṣamamatipratinivāraṇatāyai sarvasattvakleśarajaḥpraśamanāya,",
  "S04bsu016_u:4440": "sarvasattvavividhākuśaladṛṣṭisthāṇukaṇṭakaśarkarakaṭhallāpanayanāya,",
  "S04bsu016_u:4441": "anāvaraṇadharmadhātuparamatāyaiḥ,",
  "S04bsu016_u:4442": "akṣuṇṇasarvajñatāpuropanayanāya hetubhūtaṃ bhaviṣyati /",
  "S04bsu016_u:4443": "tatkasya hetoḥ?",
  "S04bsu016_u:4444": "kalyāṇamitrākarāḥ sarvakuśaladharmāḥ /",
  "S04bsu016_u:4445": "kalyāṇamitrādhīnā sarvajñatā /",
  "S04bsu016_u:4446_0": "sa evaṃ cintāmanasikāraprayukto durāsadasamudācāro 'nupūrveṇa yena kūṭāgāraṃ nagaraṃ",
  "S04bsu016_u:4446_1": "tenopasaṃkramya vairaṃ dāśaṃ parimārgan parigaveṣamāṇo 'drākṣīnmahānagaramukhe sāgarāvatāratīre",
  "S04bsu016_u:4446_2": "vairaṃ dāśaṃ vaṇikūśatasahasrairanekaiśca prāṇiśatasahasrairvicitrāṃ kathāṃ śrotukāmaiḥ",
  "S04bsu016_u:4446_3": "parivṛtaṃ samudrakathāsaṃprakāśanatayā buddhaguṇasamudrān sattvānāmārocayamānam /",
  "S04bsu016_u:4447": "dṛṣṭvā ca yena vairo dāśaḥ,",
  "S04bsu016_u:4448": "tenopajagāma /",
  "S04bsu016_u:4449_0": "upetya vairasya dāśasya pādau śirasābhivandya vairaṃ dāśamanekaśatasahasrakṛtvaḥ",
  "S04bsu016_u:4449_1": "pradakṣiṇīkṛtya vairasya dāśasya purataḥ prāñjaliḥ sthitvā evamāhamayā ārya anuttarāyāṃ",
  "S04bsu016_u:4449_2": "samyaksaṃbodhau cittamutpāditam /",
  "S04bsu016_u:4450": "na ca jānāmi kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:4451": "kathaṃ pratipattavyam /",
  "S04bsu016_u:4452": "śrutaṃ ca me āryo bodhisattvānāmavavādānuśāsanīṃ dadātīti /",
  "S04bsu016_u:4453": "tadvadatu me āryaḥ - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:4454": "kathaṃ pratipattavyam /",
  "S04bsu016_u:4455": "āha - sādhu sādhu kulaputra,",
  "S04bsu016_u:4456": "yastvamanuttarāyāṃ samyaksaṃbodhau cittamutpādya mahājñānapratilambhasaṃbhavahetuṃ paripṛcchasi /",
  "S04bsu016_u:4457_0": "vividhasaṃsāraduḥkhasamudācārasaṃbhavahetuṃ sarvajñatādvīpādhiṣṭhānagamanasaṃbhavahetum",
  "S04bsu016_u:4457_1": "abhedyamahāyānasaṃbhavahetuṃ śrāvakapratyekabuddhabhūmipātabhayavigamamārgapratipattisaṃbhavahetuṃ",
  "S04bsu016_u:4457_2": "vividhaśāntasamādhimukhāvartanayādhigamajñānamārgasaṃbhavahetuṃ sarvatragāminībodhisattvacaryāvicārapraṇidhirathacakrāparāhatamārgasaṃbhavahetuṃ",
  "S04bsu016_u:4457_3": "sarvatejaūrmivyūhabodhisattvacaryāsvabhāvanayamārgasaṃbhavaviśuddhihetuṃ sarvadharmadiṅbhukhāparāntamārgasaṃbhavaviśuddhihetuṃ",
  "S04bsu016_u:4457_4": "sarvajñatāsāgarāvatāramārgasaṃbhavaviśuddhihetuṃ paripṛcchasi /",
  "S04bsu016_u:4458": "ahaṃ kulaputra iha",
  "S04bsu016_u:4459": "mahāsāgaratīrakūṭāgāre mahānagare prativasāmi mahākaruṇādhvajāṃ bodhisattvacaryāṃ pariśodhayan /",
  "S04bsu016_u:4460": "so 'haṃ kulaputra jambudvīpe daridrān sattvānavalokya eṣāmarthāya tathā tapastapyāmi,",
  "S04bsu016_u:4461": "yaduta abhiprāyameṣāṃ paripūrayiṣyāmi /",
  "S04bsu016_u:4462": "lokāmiṣasaṃgrahaṃ kariṣyāmi /",
  "S04bsu016_u:4463": "dharmasaṃbhogena cainān saṃtoṣayiṣyāmi puṇyasaṃbhāramārgameṣāmupadekṣyāmi /",
  "S04bsu016_u:4464": "jñānasaṃbhāraṃ saṃjanayiṣyāmi /",
  "S04bsu016_u:4465": "kuśalamūlabalaṃ saṃvardhayiṣyāmi /",
  "S04bsu016_u:4466": "bodhicittamutpādayiṣyāmi /",
  "S04bsu016_u:4467": "bodhyāśayaṃ viśodyayiṣyāmi /",
  "S04bsu016_u:4468": "mahākaruṇābalamupastambhayiṣyāmi /",
  "S04bsu016_u:4469": "saṃsāraduḥkhaṃ vyupaśamayiṣyāmi /",
  "S04bsu016_u:4470": "saṃsāracaryāparikhedabalamupastambhayiṣyāmi /",
  "S04bsu016_u:4471": "sattvasāgarasaṃgrahaṇe cainānniyojayiṣyāmi /",
  "S04bsu016_u:4472": "guṇasāgarapratipattimukhe ca pratiṣṭhāpayiṣyāmi /",
  "S04bsu016_u:4473": "(Gv 144) dharmasāgarajñānālokaṃ caiṣāmupasaṃhariṣyāmi /",
  "S04bsu016_u:4474": "sarvabuddhasāgaraṃ caiṣāmabhimukhamāvartayayiṣyāmi /",
  "S04bsu016_u:4475": "sarvajñatāsāgare cainānavatārayiṣyāmi //",
  "S04bsu016_u:4476": "evaṃ cintāmanasikāraprayukto 'haṃ kulaputra iha sāgaratīrakūṭāgāranagare pravicarāmi /",
  "S04bsu016_u:4477": "evaṃ jagaddhitasukhaprayukto 'haṃ kulaputra sarvamahāsāgararatnadvīpān prajānāmi /",
  "S04bsu016_u:4478": "sarvaratnākarān sarvaratnagotrāṇi sarvaratnamūlaṃ prajānāmi /",
  "S04bsu016_u:4479_0": "sarvanāgabhavanāni sarvanāgasaṃkṣobhān sarvayakṣabhavanāni sarvayakṣasaṃkṣobhān sarvarākṣasabhavanāni",
  "S04bsu016_u:4479_1": "sarvarākṣasabhayapraśamanāni sarvabhūtabhavanāni sarvabhūtāntarāyavyupaśamanāni prajānāmi /",
  "S04bsu016_u:4480": "sarvāvantaṃ saṃbhavāvartaparivarjanaṃ mahormiveśaparihāramudakavarṇavimātratāṃ prajānāmi /",
  "S04bsu016_u:4481": "candrādityajyotirgrahagaṇaparivartanaṃ rātriṃdivakṣaṇalavamūhūrtaṃ prajānāmi /",
  "S04bsu016_u:4482_0": "gamanāgamanaviśeṣatāṃ kṣemākṣematāṃ yānapātrayantrakriyādṛḍhatāṃ yānaparihāraṃ yānavāhanaṃ",
  "S04bsu016_u:4482_1": "mārutasaṃgrahaṇaṃ mārutotpādanaṃ yānāvartanaṃ yānaparivartanaṃ yānasaṃsthāpanaṃ yānasaṃpreṣaṇaṃ prajānāmi /",
  "S04bsu016_u:4483_0": "so 'haṃ kulaputra evaṃjñānasamanvāgataḥ satataṃ sattvārthakāryaprayukto vaṇiggaṇaṃ",
  "S04bsu016_u:4483_1": "dṛḍhena yānena kṣemeṇa śivenābhayena yathāpraharṣaṃ pramodayan dhārmyā kathayā yathābhiprāyeṇa",
  "S04bsu016_u:4483_2": "ratnadvīpamupanayāmi /",
  "S04bsu016_u:4484": "sarvaratnasamṛddhiṃ caiṣāṃ kṛtvā punarjambūdvīpamupanayāmi /",
  "S04bsu016_u:4485": "na ca mama kulaputra kadācit kiṃcid yānapātraṃ vipannapūrvam /",
  "S04bsu016_u:4486": "yeṣāṃ ca sattvānāmahaṃ kulaputra cakṣuṣāmābhāsamāgacchāmi,",
  "S04bsu016_u:4487": "ye ca sattvā mama dharmadeśanāṃ śṛṇvanti,",
  "S04bsu016_u:4488": "teṣāṃ sarvasaṃsārasāgarasaṃsīdanabhayāni vigacchanti,",
  "S04bsu016_u:4489": "sarvajñatāsāgarāvatārajñānaṃ cāmukhībhavati /",
  "S04bsu016_u:4490": "tṛṣṇāsāgarocchoṣaṇatāyai ca pratipadyante,",
  "S04bsu016_u:4491": "tryadhvasāgarajñānālokaṃ ca pratilabhante /",
  "S04bsu016_u:4492": "sarvasattvaduḥkhasāgarakṣayāya cābhyutsahante /",
  "S04bsu016_u:4493": "sarvasattvacittasāgarakāluṣyaprasādanatāyai ca prayujyante /",
  "S04bsu016_u:4494": "sarvakṣetrasāgaraviśuddhaye vīryamārabhante /",
  "S04bsu016_u:4495": "sarvadiksāgaraspharaṇatāyai ca na vinivartante /",
  "S04bsu016_u:4496": "sarvajagadindriyasāgarasaṃbhedaṃ ca pratividhyanti /",
  "S04bsu016_u:4497": "sarvasattvacaryāsāgaraṃ cānuvartante /",
  "S04bsu016_u:4498": "yathāśayajagatsāgarapratibhāsaprāptāśca bhavanti //",
  "S04bsu016_u:4499": "etasya ahaṃ kulaputra mahākarūṇādhvajasya amoghadarśanaśravaṇaṃ saṃvāsānusmṛtirnāma nadīnirghoṣasya bodhisattvavimokṣasya lābhī /",
  "S04bsu016_u:4500_0": "kiṃ mayā śakyaṃ bodhisattvānāṃ sarvasaṃsārasāgaravicāriṇāṃ sarvakleśāsāgarānupaliptānāṃ",
  "S04bsu016_u:4500_1": "sarvadṛṣṭigatasāgarasaṃgrahagrāhabhayavigatānāṃ sarvadharmasāgarasvabhāvajalavicāriṇāṃ",
  "S04bsu016_u:4500_2": "sarvajagatsāgarasvabhāvatalavicāriṇāṃ sarvajagatsāgarasaṃgrahavastusaṃgrahaṇajālānāṃ",
  "S04bsu016_u:4500_3": "sarvajñatāsāgarasaṃvāsināṃ sarvasattvābhiniveśasāgaranirmathanānāṃ sarvakālasāgarasaṃbhinnavihāriṇāṃ",
  "S04bsu016_u:4500_4": "sarvajagatsāgaraparipākatattvābhijñānāṃ sarvajagatsāgaravinayakālānatikrāntānāṃ caryāṃ",
  "S04bsu016_u:4500_5": "jñātuṃ guṇān vā vaktum //",
  "S04bsu016_u:4501": "gaccha kulaputra,",
  "S04bsu016_u:4502": "ihaiva dakṣiṇāpathe nandihāraṃ nāma nagaram /",
  "S04bsu016_u:4503": "tatra jayottamo nāma śreṣṭhī prativasati /",
  "S04bsu016_u:4504": "tamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:4505": "kathaṃ pratipattavyam //",
  "S04bsu016_u:4506_0": "atha khalu sudhanaḥ śreṣṭhidārako vairasya dāśasya pādau śirasābhivandya vairaṃ dāśamanekaśatasahasrakṛtvaḥ",
  "S04bsu016_u:4506_1": "pradakṣiṇīkṛtya punaḥ punaravalokya aśrumukho rudan kalyāṇamitradarśanābhilāṣāvitṛpto",
  "S04bsu016_u:4506_2": "vairasya dāśasyāntikātprakrāntaḥ // 23 //",
  "S04bsu016_u:4507": "(Gv 145)",
  "S04bsu016_u:4508": "26 Jayottamaḥ /",
  "S04bsu016_u:4509_0": "atha khalu sudhanaḥ śreṣṭhidārako mahāmaitryapramāṇasattvadhātuspharaṇacitto mahākaruṇāsnehābhiṣyanditasaṃtāno",
  "S04bsu016_u:4509_1": "vipulapuṇyajñānasaṃbhāravyūhopacitaḥ sarvakleśarajastamomalapaṅkāpagato dharmasamatānugamo",
  "S04bsu016_u:4509_2": "nimnonnatasarvajñatāmārgaprasṛtaḥ aparimāṇākuśaladharmāvatāramukhoddhṛtaḥ sarvākuśalābhedyadṛḍhavīryabalaparākramaḥ",
  "S04bsu016_u:4509_3": "acintyabodhisattvasamādhivipulaprasrabdhimukhasamarpitaḥ prajñābhāskaratejovabhāsavidhūtaniravaśeṣāvidyāndhakāraḥ",
  "S04bsu016_u:4509_4": "sukhaśītalopāyamāruteritajñānakusumāvakīrṇo mahāpraṇidhānasamudraniryāṇajñānanayānukūlaḥ",
  "S04bsu016_u:4509_5": "apratihatadharmadhātuspharaṇajñānaḥ akṣuṇṇasarvajñatāpurapraveśābhimukhaḥ bodhisattvamārgamabhikāṅkṣamāṇo",
  "S04bsu016_u:4509_6": "yena nandihāraṃ nagaraṃ tenopasaṃkramya jayottamaṃ śreṣṭhinaṃ parimārgan parigaveṣamāṇo",
  "S04bsu016_u:4509_7": "'drākṣīt pūrveṇa nadihārasya nagarasya paryante vicitradhvajāyāmaśokavanikāyāmanekagṛhapatisahasraparivṛtaṃ",
  "S04bsu016_u:4509_8": "vividhāni nagarakāryāṇi pariniṣṭhāpayantaṃ tadāgamya ca dhārmīṃ kathāṃ kathayantam,",
  "S04bsu016_u:4510": "sarvāhaṃkārasamudyotāya,",
  "S04bsu016_u:4511": "sarvamamakārotsargāya,",
  "S04bsu016_u:4512": "sarvaparigrahaparityāgāya,",
  "S04bsu016_u:4513": "sarvavastugrahaṇapratinisargāya,",
  "S04bsu016_u:4514": "sarvābhiniveśanirdāraṇāya,",
  "S04bsu016_u:4515": "sarvatṛṣṇābandhanacchedanāya,",
  "S04bsu016_u:4516": "sarvadṛṣṭigatakapāṭanirbhedanāya,",
  "S04bsu016_u:4517": "sarvasaṃśayavimativicikitsātimiravidhamanāya,",
  "S04bsu016_u:4518": "māyāśāṭhyakāluṣyāpanayanāya,",
  "S04bsu016_u:4519": "īrṣyāmātsaryamalasaṃśodhanāya,",
  "S04bsu016_u:4520": "cittasaraḥprasādanāya,",
  "S04bsu016_u:4521": "anāvilacittatāyāṃ sattvapratiṣṭhāpanatāyai,",
  "S04bsu016_u:4522": "anāvilaśraddhābalotpādanatayā buddhadarśanābhirocanatāyai,",
  "S04bsu016_u:4523": "bodhisattvabalodbhāvanatayā buddhadharmasaṃpratīcchanatāyai,",
  "S04bsu016_u:4524": "bodhisattvacaryāsūcanatayā bodhisattvasamādhibalajananatāyai,",
  "S04bsu016_u:4525": "bodhisattvaprajñābalasaṃdarśanatayā bodhisattvasmṛtibalaviśuddhyuttāraṇatāyai dharmaṃ deśayamānaṃ yaduta bodhicittotpādābhirocanāya //",
  "S04bsu016_u:4526_0": "atha khalu sudhanaḥ śreṣṭhidārakastatkathāparyavasānamāgamayitvā jayottamasya śreṣṭhinaḥ",
  "S04bsu016_u:4526_1": "pādayoḥ praṇipatya suciramabhināmya dharmagauravapratilabdhenāśayena evaṃ vācamudīrayāmāsasudhano 'smi,",
  "S04bsu016_u:4527": "sudhano 'smi ārya,",
  "S04bsu016_u:4528": "bodhisattvacaryāṃ parimārgāmi /",
  "S04bsu016_u:4529": "tadvadatu me āryo yathāhaṃ bodhisattvacaryāyāṃ śikṣeyam /",
  "S04bsu016_u:4530": "yathā śikṣamāṇaḥ sarvasattvaparipākavinayakāyeṣvabhimukho bhaveyam /",
  "S04bsu016_u:4531": "sarvabuddhadarśanaṃ na vijahyām /",
  "S04bsu016_u:4532": "sarvabuddhadharmaṃ śṛṇuyām /",
  "S04bsu016_u:4533": "sarvabuddhadharmameghān saṃdhārayeyam /",
  "S04bsu016_u:4534": "sarvabuddhadharmanayeṣu pratipadyeyam /",
  "S04bsu016_u:4535": "sarvalokadhātuṣu bodhisattvacaryāyāṃ careyam /",
  "S04bsu016_u:4536": "sarvakalpasaṃvāseṣu bodhisattvacaryayā na parikhidyeyam /",
  "S04bsu016_u:4537": "sarvatathāgatavikurvitānyājānīyām /",
  "S04bsu016_u:4538": "sarvabuddhādhiṣṭhānāni saṃpratīccheyam /",
  "S04bsu016_u:4539": "sarvatathāgatabaleṣu ca avabhāsaṃ pratilabdho bhaveyam //",
  "S04bsu016_u:4540": "atha khalu jayottamaḥ śreṣṭhī sudhanaṃ śreṣṭhidārakamevamāha - sādhu sādhu kulaputra,",
  "S04bsu016_u:4541": "yena te anuttarāyāṃ samyaksaṃbodhau cittamutpāditam /",
  "S04bsu016_u:4542": "ahaṃ kulaputra sarvagāminībodhisattvacaryāmukhaṃ pariśodhayāmi yaduta abhāvapratiṣṭhitānabhisaṃskāravipratilābhabalena /",
  "S04bsu016_u:4543_0": "so 'hamiha sarvagāminībodhisattvacaryāpariśuddhimukhe sthitvā sarvatrisāhasramahāsāhasre",
  "S04bsu016_u:4543_1": "lokadhātau sarvatridaśadevalokeṣu sarvayāmabhavaneṣu sarvatuṣitadevalokeṣu sarvanirmāṇaratidevalokeṣu",
  "S04bsu016_u:4543_2": "sarvaparanirmitavaśavartidevalokeṣu (Gv 146)",
  "S04bsu016_u:4544": "sarvamārabhavaneṣu sarvakāmādhātuṣu devanikāyāntargateṣu sarvadevabhavaneṣu sarvanāgalokeṣu sarvanāgabhavaneṣu,",
  "S04bsu016_u:4545": "sarvayakṣalokeṣu sarvayakṣabhavaneṣu,",
  "S04bsu016_u:4546": "sarvarākṣasalokeṣu sarvarākṣasabhavaneṣu,",
  "S04bsu016_u:4547": "sarvakumbhāṇḍalokeṣu sarvakumbhāṇḍabhavaneṣu,",
  "S04bsu016_u:4548": "sarvapretalokeṣu sarvapretabhavaneṣu,",
  "S04bsu016_u:4549": "sarvagandharvalokeṣu sarvagandharvabhavaneṣu,",
  "S04bsu016_u:4550": "sarvāsuralokeṣu sarvāsurabhavaneṣu,",
  "S04bsu016_u:4551": "sarvagaruḍalokeṣu sarvagaruḍabhavaneṣu,",
  "S04bsu016_u:4552": "sarvakinnaralokeṣu sarvakinnarabhavaneṣu,",
  "S04bsu016_u:4553": "sarvamahoragalokeṣu sarvamahoragabhavaneṣu,",
  "S04bsu016_u:4554": "sarvamanuṣyalokeṣu sarvamanuṣyabhavaneṣu,",
  "S04bsu016_u:4555": "sarvagrāmanagaranigamajanapadarāṣṭrarājadhānīṣu sarvakāmadhātvantargatāsu sarvasattvagatiṣu dharmaṃ deśayāmi /",
  "S04bsu016_u:4556": "adharmaṃ pratijahāmi /",
  "S04bsu016_u:4557": "vivādaṃ praśamayāmi /",
  "S04bsu016_u:4558": "vigrahaṃ vyāvartayāmi /",
  "S04bsu016_u:4559": "kalahaṃ vyupaśamayāmi /",
  "S04bsu016_u:4560": "yuddhaṃ nivārayāmi /",
  "S04bsu016_u:4561": "raṇamupaśamayāmi /",
  "S04bsu016_u:4562": "vairamuparamayāmi /",
  "S04bsu016_u:4563": "bandhanāni cchinadmi /",
  "S04bsu016_u:4564": "cārakāṇi bhinadmi /",
  "S04bsu016_u:4565": "bhayāni vinivartayāmi /",
  "S04bsu016_u:4566": "akuśalakarmābhisaṃskārān samucchinadmi /",
  "S04bsu016_u:4567": "prāṇivadhāt sattvān vinivārayāmi /",
  "S04bsu016_u:4568": "adattādānāt kāmamithyācārāt mṛṣāvādāt paiśunyāt pārūṣyāt saṃbhinnapralāpādabhidhyāyā vyāpādāt mithyādṛṣṭeḥ sattvānnivārayāmi /",
  "S04bsu016_u:4569": "sarvakāryebhyaḥ sattvān vinivārayāmi /",
  "S04bsu016_u:4570": "sarvadharmakuśaladharmakriyāsvanuvartayāmi /",
  "S04bsu016_u:4571": "sarvasattvān sarvaśilpāni śikṣayāmi /",
  "S04bsu016_u:4572": "lokahitāvahāni sarvaśāstrāṇi dyotayāmi,",
  "S04bsu016_u:4573": "prakalpayāmi,",
  "S04bsu016_u:4574": "prakāśayāmi,",
  "S04bsu016_u:4575": "prabhāvayāmi lokapraharṣaṇatāyai /",
  "S04bsu016_u:4576": "sattvaparipākāya sarvapāṣaṇḍānanuvartayāmi /",
  "S04bsu016_u:4577": "uttarijñānaviśeṣasūcanatāyai sarvadṛṣṭigatavinivartanatāyai",
  "S04bsu016_u:4578": "sarvabuddhadharmārocanatāyai yāvadbrahmaloke 'pi sarvarūpadhātukān devānabhibhūya dharmaṃ deśayāmi /",
  "S04bsu016_u:4579": "yathā ceha trisāhasramahāsāhasre lokadhātau,",
  "S04bsu016_u:4580": "tathā daśasu dikṣu daśānabhilāpyabuddhakṣetrakoṭīniyutaśatasahasraparamāṇurajaḥsameṣu lokadhātuṣu dharmaṃ deśayāmi /",
  "S04bsu016_u:4581": "buddhadharmān deśayāmi /",
  "S04bsu016_u:4582": "bodhisattvadharmān śrāvakadharmān pratyekabuddhadharmān deśayāmi /",
  "S04bsu016_u:4583": "narakān deśayāmi /",
  "S04bsu016_u:4584": "narakagāminīṃ pratipadaṃ deśayāmi /",
  "S04bsu016_u:4585": "nairayikasattvakāraṇāṃ deśayāmi /",
  "S04bsu016_u:4586": "tiryagyoniṃ deśayāmi /",
  "S04bsu016_u:4587": "tiryagyonigatisaṃbhedaṃ tiyagyonigatigāminīṃ pratipadaṃ tiryagyonyupapattiduḥkhaṃ deśayāmi /",
  "S04bsu016_u:4588": "yamalokaṃ deśayāmi,",
  "S04bsu016_u:4589": "yamalokagāminīṃ pratipadaṃ yamalokaduḥkhaṃ deśayāmi /",
  "S04bsu016_u:4590": "svargalokaṃ deśayāmi,",
  "S04bsu016_u:4591": "svargalokagāminīṃ pratipadaṃ svargalokaratyupacāraparibhogaṃ deśayāmi /",
  "S04bsu016_u:4592": "manuṣyalokaṃ deśayāmi,",
  "S04bsu016_u:4593": "manuṣyalokagatigāminīṃ pratipadaṃ manuṣyalokasukhaduḥkhānubhavavaicitryaṃ deśayāmi /",
  "S04bsu016_u:4594": "iti hi kulaputra lokadharmaṃ deśayāmi /",
  "S04bsu016_u:4595": "lokasamudayaṃ lokāstaṃgamanaṃ lokādīnavaṃ lokaniḥsaraṇamapi deśayāmi,",
  "S04bsu016_u:4596_0": "yaduta bodhisattvamārgasaṃprakāśanatāyai saṃsāradoṣavinivartanatāyai sarvajñatāguṇasaṃdarśanatāyai",
  "S04bsu016_u:4596_1": "bhavagatisaṃmohaduḥkhasaṃpraśamanatāyai anāvaraṇadharmatārocanatāyai lokapravṛttikriyāparidīpanatāyai",
  "S04bsu016_u:4596_2": "sarvalokapravṛttisukhaduḥkhasūcanatāyai sarvajagatpratiṣṭhāsaṃjñāgatavibhāvanatāyai",
  "S04bsu016_u:4596_3": "anālayatathāgatadharmābhidyotanatāyai sarvakarmakleśacakravyāvartanatāyai tathāgatadharmacakrapravartanasūcanatāyai dharmaṃ deśayāmi /",
  "S04bsu016_u:4597": "etamahaṃ kulaputra sarvagāminībodhisattvacaryāviśuddhimukhamavabhāsapratiṣṭhitānabhisaṃskāravimalavyūhaṃ prajānāmi /",
  "S04bsu016_u:4598_0": "kiṃ mayā śakyaṃ sarvābhijñānāṃ bodhisattvānāṃ sarvakṣetratalamāyāgatajñānaśarīraspharaṇānāṃ",
  "S04bsu016_u:4598_1": "samantacakṣurjñānabhūmipratilabdhānāṃ sarvavākpatharutavijñaptiparamaśrotrāṇāṃ tryadhvaspharaṇadharmamukhālokavaśitāprāptānāṃ",
  "S04bsu016_u:4598_2": "sarvadharmasamavasaraṇajñānavaśitādhipativīrapuruṣāṇāmacintyāpramāṇayathāśayasattvavijñapanāsaṃbhinnasvaramaṇḍalaprabhūtaruciratanujihvānāṃ (Gv 147)",
  "S04bsu016_u:4599": "nānābhiprāyasattvasamudraruciravarṇasaṃsthānasarvabodhisattvasamamāyopamaśarīrāṇāṃ",
  "S04bsu016_u:4600": "sarvatathāgatādvayākalpācintyaśarīraparamāṇāṃ sarvatryadhvānusṛtajñānakāyānāṃ gaganatalavipulāpramāṇagocaraviṣayāṇāṃ caryāṃ jñātuṃ guṇān vā vaktum //",
  "S04bsu016_u:4601": "gaccha kulaputra,",
  "S04bsu016_u:4602": "ihaiva dakṣiṇāpathe śroṇāparānteṣu janapadeṣu kaliṅgavanaṃ nāma nagaram /",
  "S04bsu016_u:4603": "tatra siṃhavijṛmbhitā nāma bhikṣuṇī prativasati /",
  "S04bsu016_u:4604": "tāmupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:4605": "kathaṃ pratipattavyam //",
  "S04bsu016_u:4606_0": "atha khalu sudhanaḥ śreṣṭhidārako jayottamasya śreṣṭhinaḥ pādau śirasābhivandya jayottamaṃ",
  "S04bsu016_u:4606_1": "śreṣṭhinamanekaśatasahasrakṛtvaḥ pradakṣiṇīkṛtya punaḥ punaravalokya jayottamasya",
  "S04bsu016_u:4606_2": "śreṣṭhino 'ntikāt prakrāntaḥ // 24 //",
  "S04bsu016_u:4607": "(Gv 148)",
  "S04bsu016_u:4608": "27 Siṃhavijṛmbhitā /",
  "S04bsu016_u:4609": "atha khalu sudhanaḥ śreṣṭhidārako 'nupūrveṇa yena śroṇāparānte janapade kaliṅgavanaṃ nāma nagaram,",
  "S04bsu016_u:4610": "tenopajagāma /",
  "S04bsu016_u:4611": "upetya siṃhavijṛmbhitāṃ nāma bhikṣuṇīṃ paryeṣamāṇaḥ pratisattvaṃ paripṛcchan yato yataḥ paryaṭati,",
  "S04bsu016_u:4612": "tena tenaiva anekāni kumāraśatāni anekāni kumārikāśatāni rathyācatvaraśṛṅgāṭakebhyaḥ saṃbhūya anubadhnanti sma /",
  "S04bsu016_u:4613_0": "anekāni ca puruṣaśatāni anekāni ca strīśatānyarocayāmāsuḥ - eṣā kulaputra siṃhavijṛmbhitā",
  "S04bsu016_u:4613_1": "bhikṣuṇī ihaiva kaliṅgavane nagare jayaprabhānupradatte sūryaprabhe mahodyāne prativasati",
  "S04bsu016_u:4613_2": "aparimāṇānāṃ sattvānāmarthāya dharmaṃ prakāśayamānā //",
  "S04bsu016_u:4614_0": "atha khalu sudhanaḥ śreṣṭhidārako yena tatsūryaprabhaṃ mahodyānaṃ tenopasaṃkramya",
  "S04bsu016_u:4614_1": "samantādanuvicaran anuvilokayan adrākṣīttasmin mahodyāne candrodgatān nāma vṛkṣān",
  "S04bsu016_u:4614_2": "kūṭāgārasaṃchannānarcirvarṇārcirnirbhāsān samantādyojanamābhayā spharamāṇān,",
  "S04bsu016_u:4615": "saṃpracchadanāmāṃśca patravṛkṣān chatrākārān saṃsthānaparṇacchadanān nīlavaidūryavarṇapayodāvabhāsān,",
  "S04bsu016_u:4616": "kusumakośanāmāṃśca puṣpavṛkṣān himavatparvatarājaramaṇīyavicitrasaṃsthānān nānāvarṇākṣayakusumaughapravarṣaṇān tridaśapuropaśobhanapārijātakakovidārasadṛśān,",
  "S04bsu016_u:4617": "sadāpakvānanupamasvāduphalanicitanāmāṃśca suphalavṛkṣān suvarṇameruśikharasaṃsthānān sadāphalasaṃpannān,",
  "S04bsu016_u:4618": "vairocanakośanāmnaśca maṇirājavṛkṣānanupamamaṇiratnarājasaṃsthānān divyaratnasragmālābharaṇacintārājamaṇiratnapramuktakośasamṛddhidharān asaṃkhyeyavarṇamaṇiratnākārān,",
  "S04bsu016_u:4619": "prasādananāmāṃśca vastravṛkṣān nānāvarṇadivyaratnavastrakośapramuktapralambopaśobhitān,",
  "S04bsu016_u:4620": "pramodananāmnaśca vādyavṛkṣān divyātirekatūryamanojñamadhuranirghoṣān,",
  "S04bsu016_u:4621": "samantaśubhavyūhanāmnaśca gandhavṛkṣān sarvadigapratihatasarvākāramanojñagandhābhipramodanānadrākṣīt /",
  "S04bsu016_u:4622": "utsasarastaḍāgapuṣkiriṇīśca saptaratneṣṭakānicitāścaturdikṣu vibhaktaratnasopānāḥ kālānusāricandanaparidigdhavividharatnavedikāparivṛtāḥ,",
  "S04bsu016_u:4623": "nīlavaidūryamaṇirājakṛtatalasaṃsthānāḥ,",
  "S04bsu016_u:4624": "jāmbūnadakanakavālikāstīrṇatalāḥ,",
  "S04bsu016_u:4625": "manojñadivyagandhāṣṭāṅgopetavāriparipūrṇāḥ,",
  "S04bsu016_u:4626": "vicitravarṇadivyagandhasparśaratnotpalapadmakumudapuṇḍarīkasaṃchāditasalilāḥ,",
  "S04bsu016_u:4627": "divyātirekamanojñarūpanānāśakunigaṇamadhuranirghoṣanikūjitāḥ,",
  "S04bsu016_u:4628": "vividhadivyaratnasuruciradrumapaṅkiparikṣepopaśobhitāḥ /",
  "S04bsu016_u:4629": "sarveṣu ca teṣu nānāratnavṛkṣamūleṣu vicitramanojñarūpāṇi ratnasiṃhāsanāni prajñaptāni acintyānekavividharatnavyūhāni,",
  "S04bsu016_u:4630": "nānādivyaratnavastraprajñaptopacārāṇi,",
  "S04bsu016_u:4631": "sarvākāradivyagandhadhūpanirdhūpitāni,",
  "S04bsu016_u:4632": "divyātikrāntaratnapaṭṭābhipralambitavicitraratnavitānavitatāni,",
  "S04bsu016_u:4633": "nānāratnavicitrajāmbūnadakanakajālasaṃchannāni,",
  "S04bsu016_u:4634": "ratnakiṅkiṇījālamanojñamadhuranirghoṣāṇi,",
  "S04bsu016_u:4635": "anekadivyaratnāsanaśatasahasraparivārāṇyapaśyat /",
  "S04bsu016_u:4636": "sa kvacidratnavṛkṣamūle ratnapadmagarbhasiṃhāsanaṃ prajñaptamapaśyat /",
  "S04bsu016_u:4637": "kvacidgandharājamaṇiratnapadmagarbhasiṃhāsanam,",
  "S04bsu016_u:4638": "kvacinnāgavyūhamaṇirājapadmagarbhasiṃhāsanam,",
  "S04bsu016_u:4639": "kvacidratnasiṃhaskandhamaṇirājapadmagarbhasiṃhāsanam,",
  "S04bsu016_u:4640": "kvacidvairocanamaṇirājapadmagarbhasiṃhāsanam,",
  "S04bsu016_u:4641": "kvaciddigvirocanamaṇirājapadmagarbhasiṃhāsanam, (Gv 149)",
  "S04bsu016_u:4642": "kvacidindravajramaṇirājapadmagarbhasiṃhāsanam,",
  "S04bsu016_u:4643": "kvacijjagadrocanamaṇirājapadmagarbhasiṃhāsanam,",
  "S04bsu016_u:4644": "kvacidratnavṛkṣamūle sitābhamaṇirājapadmagarbhasiṃhāsanaṃ prajñaptamapaśyat /",
  "S04bsu016_u:4645_0": "sarvāvacca tanmahodyānaṃ nānāratnākīrṇatalaṃ mahāsāgaramiva ratnadvīpākīrṇamapaśyat",
  "S04bsu016_u:4645_1": "nīlavaiḍūryarājakhacitasarvaratnapratyarpitakācilindikasukhasaṃsparśabhūmibhāgaṃ",
  "S04bsu016_u:4645_2": "caraṇanikṣepotkṣeponnāmāvanāmavigataṃ vajraratnarājamayasukhasaṃsparśamanojñagandhanalinasaṃstīrṇatalaṃ",
  "S04bsu016_u:4645_3": "haṃsakrauñcamayūrakuṇālakalaviṅkakokilajīvaṃjīvakarutanirnādamadhuranirghoṣaṃ divyaratnacandanadrumavanasuracitapraviṣṭavyūhopaśobhitaṃ",
  "S04bsu016_u:4645_4": "vicitraratnapuṣpamegharatnakusumākṣayadhārābhipravarṣitaṃ miśrakāvanaprativiśiṣṭaṃ",
  "S04bsu016_u:4645_5": "suracitanānāratnakūṭāgārātulagandharājasatatapradhūpitopacāraṃ sudharmadevasabhāprativiśiṣṭavyūhaṃ",
  "S04bsu016_u:4645_6": "upariṣṭāddivyātirekavicitraratnajālasaṃchannaṃ muktāmaṇipuṣpahārakalāpapralambitopaśobhitadeśaṃ",
  "S04bsu016_u:4645_7": "samantādratnakiṅkiṇīvicitravinyāsojjvalitasuvarṇajālapariṣkṛtaṃ vividhavādyavṛkṣaratnatālakiṅkiṇījālamārutasamīritamadhuramanojñaśabdanirghoṣaṃ",
  "S04bsu016_u:4645_8": "vaśavartidevarājapramukhāpsaraḥsaṃgītirutaparamaramaṇīyanirghoṣaṃ vicitravarṇadivyakalpadūṣyameghābhipravarṣaṇavirājitaṃ",
  "S04bsu016_u:4645_9": "mahāsāgaramivānantavarṇāvabhāsamasecanakadarśanamacintyāsaṃkhyeyaratnavyūhakūṭāgāraśatasahasrapratimaṇḍitaṃ",
  "S04bsu016_u:4645_10": "tridaśendrapuramiva sudarśanaṃ sarvākāranānāratnabhaktipratimaṇḍitaṃ supariṇatacchatravinyāsasamantaśubhadarśanaṃ",
  "S04bsu016_u:4645_11": "mahendralokamiva citrakūṭopaśobhitaṃ sadāpramuktamanojñamahāprabhāvabhāsaṃ jagadrocanamaṇiratnarājaprabhājvalitamiva",
  "S04bsu016_u:4646": "mahābrahmavihāramasaṃkhyeyalokadhātvadhiṣṭhānākāśakośavipulāpramāṇāvakāśaṃ tatsūryaprabhaṃ mahodyānamapaśyat siṃhavijṛmbhitāyā bhikṣuṇyā mahatā acintyarddhiprabhāvabalādhānena //",
  "S04bsu016_u:4647_0": "atha khalu sudhanaḥ śreṣṭhidārakaḥ imānevamapramāṇācintyaguṇasamuditān mahodyānavyūhān",
  "S04bsu016_u:4647_1": "bodhisattvakarmavipākapariniṣpannān lokottaravipulakuśalamūlanirjātānacintyabuddhapūjopasthānaniṣyandasaṃbhavān",
  "S04bsu016_u:4647_2": "sarvalokagatānavaśeṣakuśalamūlāsaṃhāryān māyāgatadharmasvabhāvanirvṛttān vimalavipulaśubhapuṇyavipākasaṃbhūtān",
  "S04bsu016_u:4647_3": "siṃhavijṛmbhitāyā bhikṣuṇyāḥ pūrvasukṛtasucaritaniṣyandabalādhānasaṃbhūtānasādhāraṇān",
  "S04bsu016_u:4647_4": "saśrāvakapratyekabuddhairasaṃhāryān sarvatīrthyaparapravādibhiranavamardyān sarvamārapathasamudācārairanavalokyān",
  "S04bsu016_u:4647_5": "sarvabālapṛthagjanaiḥ samantādanuvilokayannadrākṣīt /",
  "S04bsu016_u:4648_0": "sarveṣu ca teṣu nānāratnavṛkṣamūlagateṣu mahāsiṃhāsaneṣu siṃhavijṛmbhitāṃ bhikṣuṇīṃ",
  "S04bsu016_u:4648_1": "saṃniṣaṇṇāṃ mahāparivāraparivṛtāṃ prāsādikenātmabhāvena praśānteryāpathāṃ śāntendriyāṃ",
  "S04bsu016_u:4648_2": "śāntamanasaṃ suguptāṃ jitendriyāṃ nāgamiva sudāntāṃ hradamiva acchānāvilaviprasannacittāṃ",
  "S04bsu016_u:4648_3": "cintāmaṇirājamiva sarvakāmapradāṃ padmamiva vāriṇānupaliptāṃ lokadharmaiḥ,",
  "S04bsu016_u:4649": "siṃha iva vigatabhayaromaharṣāṃ vaiśāradyaviśuddhyā,",
  "S04bsu016_u:4650": "mahācalendrarājamivāprakampāṃ śīlaviśuddhyā,",
  "S04bsu016_u:4651_0": "manoharagandharājamiva jagaccittaprahlādanakarīṃ himacandanamiva kleśaparidāhapraśamanakarīṃ",
  "S04bsu016_u:4651_1": "sudarśanabhaiṣajyarājamiva sarvajagadduḥkhavyupaśamanakarīṃ varuṇapāśamivāmoghadarśanāṃ",
  "S04bsu016_u:4651_2": "tathāgataprabhāmiva kāyacittaprasrabdhisukhasaṃjananīṃ mahābrahmāṇamiva vigatarāgadoṣamohaparyutthānām",
  "S04bsu016_u:4651_3": "udakaprasādakamaṇiratnarājamiva kleśāvilasattvacittaprahlādanakarīṃ sukṣetramiva",
  "S04bsu016_u:4651_4": "kuśalamūlavivardhanīm /",
  "S04bsu016_u:4652": "teṣu cāsanaparivāreṣu vicitrāṃ parṣadaṃ saṃniṣaṇṇāmadrākṣīt //",
  "S04bsu016_u:4653": "(Gv 150)",
  "S04bsu016_u:4654_0": "sa kvacidāsanaparivāre maheśvaradevaputrapramukhānāṃ śuddhāvāsakāyikānāṃ devaputrāṇāṃ",
  "S04bsu016_u:4654_1": "saṃniṣaṇṇānāṃ siṃhavijṛmbhitāṃ bhikṣuṇīmakṣayavimokṣasaṃbhedaṃ nāma dharmamukhaṃ",
  "S04bsu016_u:4654_2": "prakāśayamānāmapaśyat /",
  "S04bsu016_u:4655_0": "kvacidāsanaparivāre rucirabrahmapramukhānāṃ brahmakāyikānāṃ devaputrāṇāṃ saṃniṣaṇṇānāṃ",
  "S04bsu016_u:4655_1": "siṃhavijṛmbhitāṃ bhikṣuṇīṃ samantatalabhedaṃ nāma svaramaṇḍalaviśuddhiṃ saṃprakāśayamānāmapaśyat /",
  "S04bsu016_u:4656_0": "kvacidāsanaparivāre vaśavartidevarājapramukhānāṃ paranirmitavaśavartidevarājapramukhānāṃ",
  "S04bsu016_u:4656_1": "paranirmitavaśavartināṃ devaputrāṇāṃ sadevakanyāparivārāṇāṃ saṃniṣaṇṇānāṃ siṃhavijṛmbhitāṃ",
  "S04bsu016_u:4656_2": "bhikṣuṇīṃ bodhisattvāśayaviśuddhivaśitāvyūhaṃ nāma dharmamukhaṃ saṃprakāśayamānāmapaśyat /",
  "S04bsu016_u:4657_0": "kvacidāsanaparivāre sunirmitadevarājapramukhānāṃ nirmāṇaratīnāṃ devaputrāṇāṃ sadevakanyāparivārāṇāṃ",
  "S04bsu016_u:4657_1": "saṃniṣaṇṇānāṃ siṃhavijṛmbhitāṃ bhikṣuṇīṃ sarvadharmaśubhavyūhaṃ nāma dharmamukhaṃ",
  "S04bsu016_u:4657_2": "saṃprakāśayamānāmapaśyat /",
  "S04bsu016_u:4658_0": "kvacidāsanaparivāre saṃtuṣitadevarājapramukhānāṃ tuṣitakāyikānāṃ devaputrāṇāṃ sadevakanyāparivārāṇāṃ",
  "S04bsu016_u:4658_1": "saṃniṣaṇṇānāṃ siṃhavijṛmbhitāṃ bhikṣuṇīṃ svacittakośāvartaṃ nāma dharmamukhaṃ saṃprakāśayamānāmapaśyat /",
  "S04bsu016_u:4659": "kvacidāsanaparivāre suyāmadevarājapramukhānāṃ devaputrāṇāṃ sadevakanyāparivārāṇāṃ saṃniṣaṇṇānāṃ siṃhavijṛmbhitāṃ bhikṣuṇīmanantavyūhaṃ nāma dharmamukhaṃ saṃprakāśayamānāmapaśyat /",
  "S04bsu016_u:4660_0": "kvacidāsanaparivāre śakradevarājapramukhānāṃ trāyastriṃśakāyikānāṃ devaputrāṇāṃ sadevakanyāparivārāṇāṃ",
  "S04bsu016_u:4660_1": "saṃniṣaṇṇānāṃ siṃhavijṛmbhitāṃ bhikṣuṇīmudvegamukhaṃ nāma dharmamukhaṃ saṃprakāśayamānāmapaśyat /",
  "S04bsu016_u:4661_0": "kvacidāsanaparivāre sāgaranāgarājapramukhānāṃ śataraśminandopanandamanasyairāvatānavataptaprabhṛtīnāṃ",
  "S04bsu016_u:4661_1": "nāgarājñāṃ sanāgakanyānāṃ nāgakumāraparivārāṇāṃ saṃniṣaṇṇānāṃ siṃhavijṛmbhitāṃ bhikṣuṇīṃ",
  "S04bsu016_u:4661_2": "buddhaviṣayaprabhāvyūhaṃ nāma dharmamukhaṃ saṃprakāśayamānāmapaśyat /",
  "S04bsu016_u:4662_0": "kvacidāsanaparivāre vaiśravaṇamahārājapramukhānāṃ yakṣendrāṇāṃ sayakṣakanyāyakṣakumāraparivārāṇāṃ",
  "S04bsu016_u:4662_1": "saṃniṣaṇṇānāṃ siṃhavijṛmbhitāṃ bhikṣuṇīṃ jagatparitrāṇakośaṃ nāma dharmamukhaṃ saṃprakāśayamānāmapaśyat /",
  "S04bsu016_u:4663_0": "kvacidāsanaparivāre dhṛtarāṣṭragandharvarājapramukhānāṃ gandharvāṇāṃ sagandharvakanyāgandharvakumāraparivārāṇāṃ",
  "S04bsu016_u:4663_1": "saṃniṣaṇṇānāṃ siṃhavijṛmbhitāṃ bhikṣuṇīmakṣayapraharṣaṇaṃ nāma dharmamukhaṃ saṃprakāśayamānāmapaśyat /",
  "S04bsu016_u:4664_0": "kvacidāsanaparivāre rāhvasurendrapramukhānāmasurendrāṇāṃ sāsurakanyāsurakumāraparivārāṇāṃ",
  "S04bsu016_u:4664_1": "saṃniṣaṇṇānāṃ siṃhavijṛmbhitāṃ bhikṣuṇīṃ dharmadhātujñānayavegavyūhaṃ nāma dharmamukhaṃ",
  "S04bsu016_u:4664_2": "saṃprakāśayamānāmapaśyat /",
  "S04bsu016_u:4665": "kvacidāsanaparivāre mahāvegadhārigaruḍendrapramukhānāṃ garuḍendrāṇāṃ sagaruḍakanyāgarūḍakumāraparivārāṇāṃ saṃniṣaṇṇānāṃ siṃhavijṛmbhitāṃ bhikṣuṇīṃ bhavasāgarasaṃtrāsaviṣayaṃ",
  "S04bsu016_u:4666": "nāma dharmamukhaṃ saṃprakāśayamānāmapaśyat /",
  "S04bsu016_u:4667_0": "kvacidāsanaparivāre drumakinnararājapramukhānāṃ kinnarendrāṇāṃ sakinnarakanyākinnarakumāraparivārāṇāṃ",
  "S04bsu016_u:4667_1": "saṃniṣaṇṇānāṃ siṃhavijṛmbhitāṃ bhikṣuṇīṃ buddhacaryāvabhāsaṃ nāma dharmamukhaṃ saṃprakāśayamānāmapaśyat /",
  "S04bsu016_u:4668_0": "kvacidāsanaparivāre bhṛkuṭīmukhamahoragendrapramukhānāṃ mahoragendrāṇāṃ samahoragakanyāmahoragakumāraparivārāṇāṃ",
  "S04bsu016_u:4668_1": "saṃniṣaṇṇānāṃ siṃhavijṛmbhitāṃ bhikṣuṇīṃ buddhaprītisaṃbhavaṃ nāma dharmamukhaṃ saṃprakāśayamānāmapaśyat /",
  "S04bsu016_u:4669": "kvacidāsanaparivāre 'nekeṣāṃ strīpuruṣadārakadārikāśatasahasrāṇāṃ (Gv 151)",
  "S04bsu016_u:4670": "saṃniṣaṇṇānāṃ siṃhavijṛmbhitāṃ bhikṣuṇīṃ jñānaviśeṣagamanaṃ nāma dharmamukhaṃ saṃprakāśayamānāmapaśyat /",
  "S04bsu016_u:4671_0": "kvacidāsanaparivāre nityaujoharadrumarājarākṣasendrapramukhānāṃ rākṣasendrāṇāṃ sarākṣasakanyārākṣasakumāraparivārāṇāṃ",
  "S04bsu016_u:4671_1": "saṃniṣaṇṇānāṃ siṃhavijṛmbhitāṃ bhikṣuṇīṃ kṛpāsaṃbhavaṃ nāma dharmamukhaṃ saṃprakāśayamānāmapaśyat /",
  "S04bsu016_u:4672": "kvacidāsanaparivāre śrāvakayānādhimuktānāṃ sattvānāṃ saṃniṣaṇṇānāṃ siṃhavijṛmbhitāṃ bhikṣuṇīṃ jñānaviśeṣaprabhāvaṃ nāma dharmamukhaṃ saṃprakāśayamānāpaśyat /",
  "S04bsu016_u:4673": "kvacidāsanaparivāre pratyekabuddhayānādhimuktānāṃ sattvānāṃ saṃniṣaṇṇānāṃ siṃhavijṛmbhitāṃ bhikṣuṇīmudārabuddhaguṇāvabhāsaṃ nāma dharmamukhaṃ saṃprakāśayamānāmapaśyat /",
  "S04bsu016_u:4674": "kvacidāsanaparivāre mahāyānādhimuktānāṃ sattvānāṃ saṃniṣaṇṇānāṃ siṃhavijṛmbhitāṃ bhikṣuṇīṃ samantamukhaṃ nāma samādhijñānālokamukhaṃ saṃprakāśayamānāmapaśyat /",
  "S04bsu016_u:4675": "kvacidāsanaparivāre prathamacittotpādikānāṃ bodhisattvānāṃ saṃniṣaṇṇānāṃ siṃhavijṛmbhitāṃ bhikṣuṇīṃ sarvabuddhapraṇidhikūṭaṃ nāma samādhimukhaṃ saṃprakāśayamānāmapaśyat /",
  "S04bsu016_u:4676": "kvacidāsanaparivāre dvitīyabhūmipratiṣṭhitānāṃ bodhisattvānāṃ saṃniṣaṇṇānāṃ siṃhavijṛmbhitāṃ bhikṣuṇīṃ virajomaṇḍalaṃ nāma samādhimukhaṃ saṃprakāśayamānāmapaśyat /",
  "S04bsu016_u:4677": "kvacidāsanaparivāre tṛtīyabhūmipratiṣṭhitānāṃ bodhisattvānāṃ saṃniṣaṇṇānāṃ siṃhavijṛmbhitāṃ bhikṣuṇīṃ praśāntavyūhaṃ nāma samādhimukhaṃ saṃprakāśayamānāmapaśyat /",
  "S04bsu016_u:4678": "kvacidāsanaparivāre caturthībhūmipratiṣṭhitānāṃ bodhisattvānāṃ saṃniṣaṇṇānāṃ siṃhavijṛmbhitāṃ bhikṣuṇīṃ sarvajñatāvegaviṣayasaṃbhavaṃ nāma samādhimukhaṃ saṃprakāśayamānāmapaśyat /",
  "S04bsu016_u:4679": "kvacidāsanaparivāre pañcamībhūmipratiṣṭhitānāṃ bodhisattvānāṃ saṃniṣaṇṇānāṃ siṃhavijṛmbhitāṃ bhikṣuṇīṃ cittalatākusumagarbhaṃ nāma samādhimukhaṃ saṃprakāśayamānamapaśyat /",
  "S04bsu016_u:4680": "kvacidāsanaparivāre",
  "S04bsu016_u:4681": "ṣaṣṭhībhūmipratiṣṭhitānāṃ bodhisattvānāṃ saṃniṣaṇṇānāṃ siṃhavijṛmbhitāṃ bhikṣuṇīṃ vairocanagarbhaṃ nāma samādhimukhaṃ saṃprakāśayamānāmapaśyat /",
  "S04bsu016_u:4682": "kvacidāsanaparivāre saptamībhūmipratiṣṭhitānāṃ bodhisattvānāṃ saṃniṣaṇṇānāṃ siṃhavijṛmbhitāṃ bhikṣuṇīṃ samantabhūmyalaṃkāraṃ nāma samādhimukhaṃ saṃprakāśayamānāmapaśyat /",
  "S04bsu016_u:4683_0": "kvacidāsanaparivāre aṣṭamībhūmipratiṣṭhitānāṃ bodhisattvānāṃ saṃniṣaṇṇānāṃ siṃhavijṛmbhitāṃ",
  "S04bsu016_u:4683_1": "bhikṣuṇīṃ dharmadhātupañjarasuvibhaktaśarīraviṣayaṃ nāma samādhimukhaṃ saṃprakāśayamānāmapaśyat /",
  "S04bsu016_u:4684": "kvacidāsanaparivāre navamībhūmipratiṣṭhitānāṃ bodhisattvānāṃ saṃniṣaṇṇānāṃ siṃhavijṛmbhitāṃ bhikṣuṇīmanilambhabalanilayavyūhaṃ nāma dharmamukhaṃ saṃprakāśayamānāmapaśyat /",
  "S04bsu016_u:4685": "kvacidāsanaparivāre daśamībhūmipratiṣṭhitānāṃ bodhisattvānāṃ saṃniṣaṇṇānāṃ siṃhavijṛmbhitāṃ bhikṣuṇīmanāvaraṇamaṇḍalaṃ nāma samādhimukhaṃ saṃprakāśayamānāmapaśyat /",
  "S04bsu016_u:4686": "kvacidāsanaparivāre saṃniṣaṇṇasya vajrapāṇiparṣanmaṇḍalasya siṃhavijṛmbhitāṃ bhikṣuṇīṃ jñānavajranārāyaṇavyūhaṃ nāma dharmamukhaṃ saṃprakāśayamānāmapaśyat /",
  "S04bsu016_u:4687": "iti hi yāvatyaḥ sarvopapattyāyatanasaṃbhedeṣu sattvaprajñaptayaḥ sattvagatayaḥ,",
  "S04bsu016_u:4688": "tāsu ye sattvāḥ paripakvā vainayikā bhājanībhūtāḥ,",
  "S04bsu016_u:4689": "teṣāṃ tasmin mahodyāne samavasṛtya pratyekamāsanaparivārasaṃniṣaṇṇānāṃ nānāśayānāṃ nānādhimuktānāṃ niyatāśayānāṃ ghanarasaśraddhānāṃ siṃhavijṛmbhitāṃ bhikṣuṇīṃ (Gv 152)",
  "S04bsu016_u:4690": "tathā tathā dharmaṃ deśayamānāmapaśyat,",
  "S04bsu016_u:4691": "yatsarve niyatā bhavantyanuttarāyāṃ samyaksaṃbodhau /",
  "S04bsu016_u:4692": "tatkasya hetoḥ?",
  "S04bsu016_u:4693_0": "yathāpi tatsiṃhavijṛmbhitāyā bhikṣuṇyāḥ samantacakṣurupekṣāvatīpramukhāni sarvabuddhadharmanirdeśapramukhāni",
  "S04bsu016_u:4693_1": "dharmadhātutalaprabhedapramukhāni sarvāvaraṇamaṇḍalavikiraṇapramukhāni sarvajagatkuśalacittasaṃbhavapramukhāni",
  "S04bsu016_u:4693_2": "viśeṣavativyūhapramukhāni asaṅganayagarbhapramukhāni dharmadhātumaṇḍalapramukhāni",
  "S04bsu016_u:4693_3": "cittakośapramukhāni samantarucitābhinirhāragarbhapramukhāni daśaprajñāpāramitāmukhāsaṃkhyeyaśatasahasrāṇyavakrāntāni /",
  "S04bsu016_u:4694": "ye ca tatsūryaprabhaṃ mahodyānaṃ bodhisattvāstadanye vā sattvāḥ praviśanti siṃhavijṛmbhitāyā bhikṣuṇyā darśanāya dharmaśravaṇāya,",
  "S04bsu016_u:4695": "sarve te siṃhavijṛmbhitāyā",
  "S04bsu016_u:4696": "bhikṣuṇyāḥ prathamaṃ kuśalamūladharmasamudāneṣu niyojitā yāvadanuttarāyāḥ samyaksaṃbodheravivartyāḥ kṛtāḥ //",
  "S04bsu016_u:4697_0": "atha khalu sudhanaḥ śreṣṭhidārakaḥ siṃhavijṛmbhitāyā bhikṣuṇyā imāmevaṃrūpāmudyānasaṃpadaṃ",
  "S04bsu016_u:4697_1": "vihārasaṃpadaṃ caṃkramasaṃpadaṃ paribhogasaṃpadaṃ śayyāsanasaṃpadaṃ parṣanmaṇḍalasaṃpadamādhipateyasaṃpadamṛddhivikurvitasaṃpadaṃ",
  "S04bsu016_u:4697_2": "sarasvatīvyūhasaṃpadaṃ dṛṣṭvā acintyaṃ ca dharmanayaṃ śrutvā vipuladharmameghābhiṣyanditacittaḥ",
  "S04bsu016_u:4697_3": "siṃhavijṛmbhitāyā bhikṣuṇyā abhimukhamāśayaviśuddhisaṃpadaṃ saṃpraṇīto 'nekaśatasahasrakṛtvaḥ",
  "S04bsu016_u:4697_4": "pradakṣiṇīkariṣyāmīti /",
  "S04bsu016_u:4698": "atha siṃhavijṛmbhitāyā bhikṣuṇyāḥ sarvaṃ tanmahodyānaṃ saparṣanmaṇḍalavyūhamudāreṇāvabhāsena sphuṭamavabhāsitam /",
  "S04bsu016_u:4699": "anekaśatasahasrakṛtvaḥ pradakṣiṇīkṛtvā evaṃ saṃjānāti - pradakṣiṇīkurvaṃśca samantādabhimukhaṃ siṃhavijṛmbhitāṃ bhikṣuṇīmadrākṣīt /",
  "S04bsu016_u:4700": "sa purataḥ prāñjaliḥ sthitvā evamāha - mayā ārye,",
  "S04bsu016_u:4701": "anuttarāyāṃ samyaksaṃbodhau cittamutpāditam /",
  "S04bsu016_u:4702": "na ca jānāmi kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:4703": "kathaṃ pratipattavyam /",
  "S04bsu016_u:4704": "śrutaṃ ca me āryā bodhisattvānāmavavādānuśāsanīṃ dadātīti /",
  "S04bsu016_u:4705": "tadvadatu me āryā - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:4706": "kathaṃ pratipattavyam //",
  "S04bsu016_u:4707": "sā avocat - ahaṃ kulaputra sarvamanyanāsamuddhātitasya bodhisattvavimokṣasya lābhinī /",
  "S04bsu016_u:4708": "āha - ka etasya ārye sarvamanyanāsamuddhātitasya bodhisattvavimokṣasya viṣayaḥ?",
  "S04bsu016_u:4709": "āha - eṣa kulaputra tryadhvagatavyūhaikacittakṣaṇakoṭivijñaptisvabhāvo jñānālokaḥ /",
  "S04bsu016_u:4710": "āha - ka etasya ārye jñānālokasya viṣayaḥ?",
  "S04bsu016_u:4711": "āha - etanmama kulaputra jñānālokamukhamāyūhatyā niryūhatyāḥ sarvadharmopapanno nāma samādhirājāyate,",
  "S04bsu016_u:4712_0": "yasya samādheḥ sahapratilābhena manomayaiḥ kāyaiḥ sarvāsu daśasu dikṣu sarvalokadhātuṣvekajātipratibaddhānāṃ",
  "S04bsu016_u:4712_1": "tuṣitabhavanagatānāṃ sarvabodhisattvānāmekaikasya bodhisattvasya anabhilāpyabuddhakṣetraparamāṇurajaḥ",
  "S04bsu016_u:4712_2": "samairātmabhāvairanabhilāpyabuddhakṣetraparamāṇurajaḥsamābhiḥ pūjāvimātrābhiḥ pūjāprayogāyopasaṃkramāmi,",
  "S04bsu016_u:4713_0": "yaduta devaindrakāyairnāgayakṣagandharvāsuragaruḍakinnaramahoragamanuṣyāmanuṣyendrakāyaiḥ",
  "S04bsu016_u:4713_1": "puṣpameghaparigṛhītairgandhameghaparigṛhītairdhūpameghaparigṛhītairmālyameghaparigṛhītairvilepanameghaparigṛhītaiścūrṇameghaparigṛhītairvastrameghaparigṛhītaiśchatrameghaparigṛhītairdhvajameghaparigṛhītaiḥ",
  "S04bsu016_u:4713_2": "patākāmeghaparigṛhītai ratnābharaṇameghaparigṛhītai ratnajālavyūhameghaparigṛhītai",
  "S04bsu016_u:4713_3": "ratnavitānavyūhameghaparigṛhītai ratnapradīpavyūhameghaparigṛhītai ratnāsanavyūhameghaparigṛhītaiḥ",
  "S04bsu016_u:4713_4": "pūjāprayogāya (Gv 153)",
  "S04bsu016_u:4714": "upasaṃkramāmi /",
  "S04bsu016_u:4715": "yathā tuṣitabhavanagatānāmekajātipratibaddhānāṃ bodhisattvānāṃ pūjāprayogāyopasaṃkramāmi,",
  "S04bsu016_u:4716_0": "evaṃ kukṣigatānāṃ jāyamānānāmantaḥpuramadhyagatānāmabhiniṣkramatāṃ bodhimaṇḍamupasaṃkramatāṃ",
  "S04bsu016_u:4716_1": "bodhimaṇḍavaragatānāmanuttarāṃ samyaksaṃbodhimabhisaṃbuddhānāṃ sarvatathāgatānāṃ",
  "S04bsu016_u:4716_2": "sarvadharmacakraṃpravartayatāmevaṃ devabhavanagatānāṃ nāgayakṣagandharvāsuragaruḍakinnaramahoragamanuṣyāmanuṣyabhavanagatānāṃ",
  "S04bsu016_u:4716_3": "yāvatsarvajagaccittāśayān saṃtoṣayitvā parinirvāyamāṇāmevaṃrūpairmanomayairātmabhāvairevaṃrūpāṃ",
  "S04bsu016_u:4716_4": "pūjāṃ kurvāṇānāṃ sarvatathāgatānāmupasaṃkramāmi /",
  "S04bsu016_u:4717": "ye ca sattvā mamedaṃ buddhapūjopasthānakarma prajānanti,",
  "S04bsu016_u:4718": "te sarve niyatā bhavanti anuttarāyāṃ samyaksaṃbodhau /",
  "S04bsu016_u:4719": "ye ca sattvā māmupasaṃkrāmanti,",
  "S04bsu016_u:4720": "teṣāmahaṃ sarveṣāmetāmeva prajñāpāramitāvavādānuśāsanīṃ dadāmi /",
  "S04bsu016_u:4721": "ahaṃ kulaputra jñānacakṣuṣā sarvasattvān paśyāmi /",
  "S04bsu016_u:4722": "na ca sattvasaṃjñāmutpādayāmi, na manye /",
  "S04bsu016_u:4723": "sarvajaganmantrasaṃjñāmudrāṃ śṛṇomi,",
  "S04bsu016_u:4724": "na ca manye sarvavākpathānabhiniviṣṭatvāt /",
  "S04bsu016_u:4725": "sarvatathāgatān paśyāmi,",
  "S04bsu016_u:4726": "na ca manye dharmaśarīraparijñānatvāt /",
  "S04bsu016_u:4727": "sarvatathāgatadharmacakrāṇi ca saṃghārayāmi,",
  "S04bsu016_u:4728": "na ca manye dharmasvabhāvānubuddhatvāt /",
  "S04bsu016_u:4729": "praticittakṣaṇaṃ",
  "S04bsu016_u:4730": "sarvadharmadhātuṃ spharāmi,",
  "S04bsu016_u:4731": "na ca manye māyāgatadharmatāvabuddhatvāt /",
  "S04bsu016_u:4732": "etamahaṃ kulaputra sarvamanyanāsamuddhātitaṃ bodhisattvavimokṣaṃ prajānāmi /",
  "S04bsu016_u:4733": "kiṃ mayā śakyaṃ bodhisattvānāmanantamadhyadharmadhātvavatīrṇānāṃ caryāṃ jñātuṃ guṇān vā vaktum,",
  "S04bsu016_u:4734": "ye te sarvadharmamanyanāvihāriṇaśca ekaparyaṅkena ca sarvadharmadhātuṃ spharanti /",
  "S04bsu016_u:4735": "ye te svakāyāntargatāni sarvabuddhakṣetrāṇi saṃdarśayanti,",
  "S04bsu016_u:4736": "ekakṣaṇena ca sarvatathāgatānupasaṃkrāmanti /",
  "S04bsu016_u:4737": "yeṣāmātmabhāve sarvabuddhavikurvitāni pravartante /",
  "S04bsu016_u:4738": "ye ekaromnā bahvanabhilāpyānabhilāpyāni buddhakṣetrāṇyabhūtkṣipanti /",
  "S04bsu016_u:4739": "ye te svaromavivare 'nabhilāpyānabhilāpyalokadhātusaṃvartavivartakalpānādarśayanti /",
  "S04bsu016_u:4740": "ye ekakṣaṇenānabhilāpyānabhilāpyakalpasaṃvāsasamatāṃ samavasaranti /",
  "S04bsu016_u:4741": "ye ekakṣaṇena anabhilāpyānabhilāpyān kalpān saṃsaranti /",
  "S04bsu016_u:4742": "gaccha kulaputra,",
  "S04bsu016_u:4743": "ihaiva dakṣiṇāpathe durge janapade ratnavyūhaṃ nāma nagaram /",
  "S04bsu016_u:4744": "tatra vasumitrā nāma bhāgavatī prativasati /",
  "S04bsu016_u:4745": "tāmupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:4746": "kathaṃ pratipattavyam //",
  "S04bsu016_u:4747_0": "atha khalu sudhanaḥ śreṣṭhidārakaḥ siṃhavijṛmbhitāyā bhikṣuṇyāḥ pādau śirasābhivandya",
  "S04bsu016_u:4747_1": "siṃhavijṛmbhitāṃ bhikṣuṇīmanekaśatasahasrakṛtvaḥ pradakṣiṇīkṛtya punaḥ punaravalokya",
  "S04bsu016_u:4747_2": "siṃhavijṛmbhitāyā bhikṣuṇyā antikāt prakrāntaḥ // 25 //",
  "S04bsu016_u:4748": "(Gv 154)",
  "S04bsu016_u:4749": "28 Vasumitrā /",
  "S04bsu016_u:4750": "atha khalu sudhanaḥ śreṣṭhidārakastayā mahāprajñāvidyutāvabhāsitacittaḥ,",
  "S04bsu016_u:4751": "taṃ sarvajñajñānālokaṃ nidhyāyan,",
  "S04bsu016_u:4752": "taṃ dharmatāsvabhāvabalāvabhāsaṃ samanupaśyamānaḥ,",
  "S04bsu016_u:4753": "sarvasattvarutavijñaptikośaṃ dhāraṇīnayaṃ dṛḍhīkurvan,",
  "S04bsu016_u:4754": "taṃ sarvatathāgatadharmacakrasaṃdhāraṇaṃ dhāraṇīnayaṃ vipulīkurvan,",
  "S04bsu016_u:4755": "taṃ sarvajagaccharaṇaṃ mahākaruṇābalamupastambhayan,",
  "S04bsu016_u:4756": "taṃ sarvadharmanayālokamukhasamutthānaṃ sarvajñatāvegaṃ pratyavekṣamāṇaḥ,",
  "S04bsu016_u:4757": "tāṃ vipuladharmadhātumaṇḍalaspharaṇapraṇidhipariśuddhimanuvartamānaḥ,",
  "S04bsu016_u:4758": "taṃ sarvadharmadigavabhāsajñānālokamuttāpayamānaḥ,",
  "S04bsu016_u:4759": "tatsarvadharmadaśadiglokadhātuvyūhaspharaṇamabhijñānabalaṃ nirharan,",
  "S04bsu016_u:4760": "taṃ sarvabodhisattvakarmasmṛtyupādānārambhanistīraṇapraṇidhiṃ paripūrayan anupūrveṇa yena durge janapade ratnavyūhaṃ nagaraṃ tenopasaṃkrānto vasumitrāṃ bhāgavatīṃ parimārgan /",
  "S04bsu016_u:4761": "tatra ye puruṣā vasumitrāyā bhāgavatyā guṇānabhijñā jñānagocarāvidhijñāśca,",
  "S04bsu016_u:4762_0": "teṣāmetadabhavat - kimasya evaṃ śāntadāntendriyasya evaṃ saṃprajānasya evamabhrāntasya",
  "S04bsu016_u:4762_1": "evamavikṣiptamānasasya evaṃ yugamātraprekṣiṇaḥ evaṃ vedanābhiraparyādattacittasya",
  "S04bsu016_u:4762_2": "evamanimittagrāhiṇaḥ sarvarūpagateṣu utkṣiptacakṣuṣaḥ evamavyagramānasasya gambhīraceṣṭasyābhirūpasya",
  "S04bsu016_u:4762_3": "sāgarakalpasya akṣobhyānabalīnacittasya vasumitrayā bhāgavatyā kāryam?",
  "S04bsu016_u:4763": "na hīdṛśā rāgaratā bhavanti,",
  "S04bsu016_u:4764": "na viparyastacittāḥ /",
  "S04bsu016_u:4765": "nedṛśānāmaśubhasaṃjñā samudācarati /",
  "S04bsu016_u:4766": "nedṛśāḥ kāmadāsā bhavanti /",
  "S04bsu016_u:4767": "nedṛśāḥ strīvaśagā bhavanti /",
  "S04bsu016_u:4768": "nedṛśā māragocare caranti /",
  "S04bsu016_u:4769": "nedṛśā māraviṣayaṃ niṣevante /",
  "S04bsu016_u:4770": "nedṛśāḥ kāmapaṅke saṃsīdanti /",
  "S04bsu016_u:4771": "nedṛśā mārapāśairbadhyante /",
  "S04bsu016_u:4772": "nākāryakāriṇo bhavanti /",
  "S04bsu016_u:4773": "ye punarvasumitrāyā bhāgavatyā guṇaviśeṣābhijñā jñānagocarapratyakṣā vā,",
  "S04bsu016_u:4774": "te evamāhuḥ - sādhu sādhu kulaputra,",
  "S04bsu016_u:4775": "sulabdhāste lābhāḥ,",
  "S04bsu016_u:4776": "yastvaṃ vasumitrāṃ bhāgavatīṃ paripraṣṭavyāṃ manyase /",
  "S04bsu016_u:4777": "niyamena tvaṃ buddhatvaṃ prārthayase /",
  "S04bsu016_u:4778": "niyamena tvaṃ sarvasattvapratiśaraṇamātmānaṃ kartukāmaḥ /",
  "S04bsu016_u:4779": "niyamena tvaṃ sarvasattvānāṃ rāgaśalyamuddhartukāmaḥ /",
  "S04bsu016_u:4780": "niyamena tvaṃ śubhasaṃjñāṃ vikaritukāmaḥ /",
  "S04bsu016_u:4781": "eṣā kulaputra vasumitrā bhāgavatī nagaraśṛṅgāṭakasyottareṇa svagṛhe tiṣṭhati //",
  "S04bsu016_u:4782": "atha khalu sudhanaḥ śreṣṭhidāraka idaṃ vacanamupaśrutya tuṣṭa udagra āttamanāḥ pramuditaḥ prītisaumanasyajāto yena vasumitrāyā bhāgavatyā niveśanam,",
  "S04bsu016_u:4783": "tenopasaṃkramya tadgṛhamadrākṣīdvipulaṃ ca vistīrṇaṃ ca daśaratnaprākāraparikṣiptaṃ daśaratnatālapaṅktiparivṛttam /",
  "S04bsu016_u:4784_0": "daśabhiḥ parikhābhirgandhodakābhirdivyaratnotpalapadmakumudapuṇḍarīkasaṃchāditasalilābhiḥ",
  "S04bsu016_u:4784_1": "aṣṭāṅgopetavāriparipūrṇābhiḥ kanakavālikāsaṃstīrṇatalābhiḥ manoharagandhalulitasugandhīkṛtodakābhiḥ",
  "S04bsu016_u:4784_2": "anekaratnaprākāropaśobhitābhiḥ samantādanuparikṣiptam,",
  "S04bsu016_u:4785": "sarvaratnamayabhavanavimānakūṭāgārasuvibhaktodviddhaniryūhatoraṇagavākṣajālārdhacandrasiṃhapañjaravicitrajyotirdhvajamaṇiratnojjvalitatejasam,",
  "S04bsu016_u:4786_0": "asaṃkhyeyavividharatnaprākāropaśobhitaṃ vaiḍūryakhacitaratnahārasaṃskṛtatalaṃ sarvadivyasubhagandhavāsitopacāraṃ",
  "S04bsu016_u:4786_1": "mahākālāgarudhūpadhūpitasugandhaṃ sarvānulepanaviliptopacāraṃ sarvaratnakhoṭakaracitaprākāraṃ",
  "S04bsu016_u:4786_2": "vividharatnapratyarpitajāmbūnadajālasaṃchāditakūṭaṃ (Gv 155)",
  "S04bsu016_u:4787_0": "kanakaghaṇṭājālaśatasahasravāteritapramuktamadhuramanojñanirghoṣaṃ sarvaratnapuṣpameghaprasṛtaprakīrṇaratnakusumālaṃkāraṃ",
  "S04bsu016_u:4787_1": "sarvaratnavicitradhvajopaśobhitadvāraṃ nānāmaṇiratnaprabhājvālālokāparyantanirdeśaṃ",
  "S04bsu016_u:4787_2": "prabhūtamaṇivicitradrumaśākhāvajraśilāprakaṭanidhiśatasahasranicayākṣayakośaṃ daśamahodyānapratimaṇḍitam /",
  "S04bsu016_u:4788_0": "sa tatrāpaśyadvasumitrāṃ bhāgavatīmabhirūpāṃ prāsādikāṃ darśanīyāṃ paramayā śubhavarṇapuṣkalatayā",
  "S04bsu016_u:4788_1": "samanvāgatāṃ suvarṇavarṇacchavimabhinīlakeśīṃ suvibhaktasamāṅgapratyaṅgaśarīrāṃ sarvakāmadhātukadevamanuṣyātikrāntavarṇarūpasaṃsthānaśobhāṃ",
  "S04bsu016_u:4788_2": "brahmātirekasvarāṃ sarvasattvarutamantravidhijñāṃ sarvasvaravyūhopetakāntasvarāṃ",
  "S04bsu016_u:4788_3": "cakrākṣaravyūhavimokṣakauśalyānugatāṃ sarvaśilpaśāstrakauśalaniryātāṃ dharmajñānamāyākauśalasuśikṣitāṃ",
  "S04bsu016_u:4788_4": "sarvākārabodhisattvopāyanayapratilabdhāṃ vicitraratnābharaṇavibhūṣitāṃ manojñakāyāṃ",
  "S04bsu016_u:4788_5": "sarvaratnamayaprabhāsvarajālasaṃchāditaśarīrām asaṃkhyeyadivyamaṇiratnābharaṇavyūhapratimaṇḍitojjvaladehāṃ",
  "S04bsu016_u:4788_6": "cintārājamahāmaṇiratnābaddhamakuṭāṃ",
  "S04bsu016_u:4789": "vajraratnavicitrasiṃhakāntamaṇiratnopaśobhitamadhyavaiḍūryamaṇihārāvasaktakaṇṭhāmabhinnakuśalamūlacaryāsabhāgaikapraṇidhānamanāpamahāparivārāmakṣayapuṇyajñānamahānidhānakośām /",
  "S04bsu016_u:4790_0": "tayā ca sarvaṃ tadgṛhaṃ sarvaratnabhavanavimānavyūhaṃ svaśarīraniryātayā premaṇīyayā",
  "S04bsu016_u:4790_1": "kāyaprahlādasukhasaṃjananyā cittaudbilyaprītikaraṇyā udārayā prabhayā sphuṭabhavabhāsitamapaśyat //",
  "S04bsu016_u:4791": "atha khalu sudhanaḥ śreṣṭhidārako vasumitrāyā bhāgavatyāḥ pādau śirasābhivandya purataḥ prāñjaliḥ sthitvā evamāha - mayā ārye,",
  "S04bsu016_u:4792": "anuttarāyāṃ samyaksaṃbodhau cittamutpāditam /",
  "S04bsu016_u:4793": "na ca jānāmi - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:4794": "kathaṃ pratipattavyam /",
  "S04bsu016_u:4795": "śrutaṃ ca me āryā bodhisattvānāmavavādānuśāsanīṃ dadātīti /",
  "S04bsu016_u:4796": "tadvadatu me āryā - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:4797": "kathaṃ pratipattavyam /",
  "S04bsu016_u:4798": "sā avocat - mayā kulaputra virāga koṭīgato nāma bodhisattvavimokṣaḥ pratilabdhaḥ /",
  "S04bsu016_u:4799": "sāhaṃ kulaputra devānāmapsarorūpavarṇasaṃsthānārohapariṇāhātirekaprabhāsvaraviśuddhyā yathāśayādhimuktānāmābhāsamāgacchāmi /",
  "S04bsu016_u:4800": "evaṃ nāgayakṣagandharvāsuragaruḍakinnaramahoragamanuṣyāmanuṣyāṇāṃ kanyārūpavarṇasaṃsthānārohapariṇāhātirekaprabhāsvaraviśuddhā yathāśayādhimuktānāmābhāsamāgacchāmi /",
  "S04bsu016_u:4801": "ye ca sattvā māmupasaṃkrāmanti rāgaparyavasthitacetasaḥ,",
  "S04bsu016_u:4802": "teṣāmahaṃ kulaputra sarveṣāṃ rāgavirāgatāyai dharmaṃ deśayāmi /",
  "S04bsu016_u:4803": "te ca taṃ dharmaṃ śrutvā rāgavirāgatāmanuprāpnuvanti,",
  "S04bsu016_u:4804": "asaṅgaviṣayaṃ ca nāma bodhisattvasamādhiṃ pratilabhante /",
  "S04bsu016_u:4805": "kecinmama sahadarśanena rāgavirāgatāmanuprāpnuvanti,",
  "S04bsu016_u:4806": "prāmodyaratiṃ ca nāma bodhisattvasamādhiṃ pratilabhante /",
  "S04bsu016_u:4807": "kecidālapanamātreṇa rāgavirāgatāmanuprāpnuvanti,",
  "S04bsu016_u:4808": "asaṅgasvarakośaṃ ca nāma bodhisattvasamādhiṃ pratilabhante /",
  "S04bsu016_u:4809": "kecitpāṇigrahamātreṇa rāgavirāgatāmanuprāpnuvanti,",
  "S04bsu016_u:4810": "sarvabuddhakṣetrānugamanapratiṣṭhānaṃ ca nāma bodhisattvasamādhiṃ pratilabhante /",
  "S04bsu016_u:4811": "kecidekāvāsamātrakeṇa rāgavirāgatāmanuprāpnuvanti,",
  "S04bsu016_u:4812": "visaṃyogālokaṃ ca nāma bodhisattvasamādhiṃ pratilabhante /",
  "S04bsu016_u:4813": "kecitprekṣitamātreṇa rāgavirāgatāmanuprāpnuvanti,",
  "S04bsu016_u:4814": "praśāntākāravyūhaṃ ca nāma bodhisattvasamādhiṃ pratilabhante /",
  "S04bsu016_u:4815": "kecidvijṛmbhitamātreṇa rāgavirāgatāmanuprāpnuvanti,",
  "S04bsu016_u:4816": "parapravādivikṣobhaṇaṃ ca nāma bodhisattvāsamādhiṃ pratilabhante /",
  "S04bsu016_u:4817": "(Gv 156) kecinnimīlanamatreṇa rāgavirāgatāmanuprāpnuvanti,",
  "S04bsu016_u:4818": "buddhaviṣayālokaṃ ca nāma bodhisattvasamādhiṃ pratilabhante /",
  "S04bsu016_u:4819": "kecidāliṅganamātreṇa rāgavirāgatāmanuprāpnuvanti,",
  "S04bsu016_u:4820": "sarvajagatsaṃgrahāparityāgagarbhaṃ ca nāma bodhisattvasamādhiṃ pratilabhante",
  "S04bsu016_u:4821": "/ kecitparicumbanamātreṇa rāgavirāgatāmanuprāpnuvanti,",
  "S04bsu016_u:4822": "sarvajagatpuṇyakośasaṃsparśanaṃ ca nāma bodhisattvasamādhiṃ pratilabhante /",
  "S04bsu016_u:4823": "ye kecitsattvā mamāntikamupasaṃkrāmanti,",
  "S04bsu016_u:4824": "sarvāṃstānahamatraiva virāgakoṭīgate asaṅgasarvajñatābhūmyabhimukhe bodhisattvavimokṣe pratiṣṭhāpayāmi //",
  "S04bsu016_u:4825": "āha - kutra tvayā ārye kuśalamūlamavaropitam,",
  "S04bsu016_u:4826": "kīdṛśaṃ ca karmopacitam,",
  "S04bsu016_u:4827": "yasyāstaveyamīdṛśī saṃpat?",
  "S04bsu016_u:4828": "āha - smarāmi kulaputra,",
  "S04bsu016_u:4829": "atīte 'dhvani atyuccagāmī nāma tathāgato 'rhan samyaksaṃbuddho loke udapādi vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devamanuṣyāṇāṃ buddho bhagavān /",
  "S04bsu016_u:4830": "tasya kulaputra atyuccagāminastathāgatasya sattvānāmanukampārthaṃ sumukhāṃ nāma rājadhānīṃ praviśataḥ indrakīlamākrāmataḥ sarvaṃ tannagaraṃ prākampata /",
  "S04bsu016_u:4831": "vipulavistīrṇaṃ ca anekaratnamayaṃ saṃsthitamabhūt anekaratnaprabhāvyūhaṃ vividharatnapuṣpābhikīrṇaṃ nānādivyatūryapramuktanirghoṣam /",
  "S04bsu016_u:4832": "udārāprameyadevakāyameghapracchannaṃ ca antarīkṣaṃ saṃsthitamabhūt /",
  "S04bsu016_u:4833": "ahaṃ ca kulaputra tena samayena sumatirnāma śreṣṭhibhāryā abhūvam /",
  "S04bsu016_u:4834": "tato me buddhaprātihāryasaṃcoditayā svāminā sārdhaṃ pradhāvitvā tasya tathāgatasya vīthīmukhamupasaṃkrāntasya udāraprasādajātayā ekā ratnakākaṇiḥ pratipāditā /",
  "S04bsu016_u:4835": "tadā ca mañjuśrīḥ kumārabhūtastasya bhagavato 'tyuccagāminastathāgatasyopasthānako 'bhūt /",
  "S04bsu016_u:4836": "tenāhamanuttarāyāṃ samyaksaṃbodhau cittamutpāditā /",
  "S04bsu016_u:4837": "etamahaṃ kulaputra virāgakoṭīgataṃ bodhisattvavimokṣaṃ prajānāmi /",
  "S04bsu016_u:4838": "kiṃ mayā śakyamanantopāyajñānakauśalapratiṣṭhitānāṃ bodhisattvānāṃ vipulākṣayapuṇyakośānāmaparājitajñānaviṣayāṇāṃ caryāṃ jñātum,",
  "S04bsu016_u:4839": "guṇān vā vaktum //",
  "S04bsu016_u:4840": "gaccha kulaputra,",
  "S04bsu016_u:4841": "ihaiva dakṣiṇāpathe śubhapāraṃgamaṃ nāma nagaram /",
  "S04bsu016_u:4842": "tatra veṣṭhilo nāma gṛhapatiścandanapīṭhaṃ tathāgatacaityaṃ pūjayati /",
  "S04bsu016_u:4843": "tamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:4844": "kathaṃ pratipattavyam //",
  "S04bsu016_u:4845_0": "atha khalu sudhanaḥ śreṣṭhidārako vasumitrāyā bhāgavatyāḥ pādau śirasābhivandya vasumitrāṃ",
  "S04bsu016_u:4845_1": "bhāgavatīmanekaśatasahasrakṛtvaḥ pradakṣiṇīkṛtya punaḥ punaravalokya vasumitrāyā",
  "S04bsu016_u:4845_2": "bhāgavatyā antikāt prakrāntaḥ // 26 //",
  "S04bsu016_u:4846": "(Gv 157)",
  "S04bsu016_u:4847": "29 Veṣṭhilaḥ /",
  "S04bsu016_u:4848": "atha khalu sudhanaḥ śreṣṭhidārako yena śubhapāraṃgame nagare veṣṭhilasya gṛhapaterniveśanaṃ tenopajagāma /",
  "S04bsu016_u:4849": "upetya veṣṭhilasya gṛhapateḥ pādau śirasābhivandya purataḥ prāñjaliḥ sthitvā evamāha - mayā ārya anuttarāyāṃ samyaksaṃbodhau cittamutpāditam /",
  "S04bsu016_u:4850": "na ca jānāmi kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:4851": "kathaṃ pratipattavyam /",
  "S04bsu016_u:4852": "śrutaṃ ca me āryo bodhisattvānāmavavādānuśāsanīṃ dadātīti /",
  "S04bsu016_u:4853": "tadvadatu me āryaḥ - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:4854": "kathaṃ pratipattavyam /",
  "S04bsu016_u:4855": "so 'vocat - āhaṃ kulaputra aparyādattakoṭīgatasya bodhisattvavimokṣasya lābhī /",
  "S04bsu016_u:4856": "na mama kulaputra saṃtānāttathāgataḥ parinirvṛto na parinirvāti na parinirvāsyati sarvalokadhātuṣu atyantaparinirvāṇena anyatra vainayikasattvavaśamupādāya /",
  "S04bsu016_u:4857": "so 'haṃ kulaputra candanapīṭhasya tathāgatacaityasya dvāramuddhāṭayāmi /",
  "S04bsu016_u:4858": "tacca me caityadvāramuddhāṭayato 'kṣayabuddhavaṃśavyūho nāma bodhisattvasamādhiḥ pratilabdhaḥ /",
  "S04bsu016_u:4859": "etaṃ cāhaṃ kulaputra samādhiṃ cittakṣaṇe cittakṣaṇe samāpadye /",
  "S04bsu016_u:4860": "sarvatra cittakṣaṇe anekākāraviśeṣatāmadhigacchāmi //",
  "S04bsu016_u:4861": "āha - ka etasya ārya samādherviṣayaḥ?",
  "S04bsu016_u:4862_0": "āha - etaṃ mama kulaputra samādhiṃ samāpannasya asmin lokadhātuvaṃśe buddhaparaṃparayā",
  "S04bsu016_u:4862_1": "kāśyapapramukhāḥ sarvatathāgatāḥ kanakamunikrakucchandaviśvabhukaśikhivipaśyitiṣyapuṣyayaśottarapadmottarapramukhāḥ",
  "S04bsu016_u:4862_2": "sarvatathāgatā abhimukhā bhavanti /",
  "S04bsu016_u:4863": "buddhadarśanānusaṃdhau buddhaparaṃparānupacchedena cittakṣaṇe cittakṣaṇe buddhaśataṃ paśyāmi /",
  "S04bsu016_u:4864": "tadanantareṇa cittena buddhasahasramavatarāmi /",
  "S04bsu016_u:4865": "tadanantareṇa cittena buddhaśatasahasramavatarāmi /",
  "S04bsu016_u:4866": "evaṃ buddhakoṭīṃ buddhakoṭīśataṃ buddhakoṭīsahasraṃ buddhakoṭīśatasahasraṃ buddhakoṭyayutaṃ buddhakoṭīniyutaṃ buddhakoṭīkaṅkaraṃ buddhakoṭībimbaram /",
  "S04bsu016_u:4867": "tadanantareṇa cittena yāvadanabhilāpyānabhilāpyabuddhotpādaparaṃparāmavatarāmi /",
  "S04bsu016_u:4868": "tadanantareṇa cittena jambudvīpaparamāṇurajaḥsamāṃstathāgatānavatarāmi /",
  "S04bsu016_u:4869": "tadanantareṇa cittena yāvadanabhilāpyānabhilāpyabuddhakṣetraparamāṇurajaḥsamāṃstathāgatānavatarāmi /",
  "S04bsu016_u:4870": "teṣāṃ ca tathāgatānāṃ prathamacittotpādasaṃbhāraparaṃparāmavatarāmi /",
  "S04bsu016_u:4871": "(Gv 158) prathamacittotpādapratilambhavikurvitamavatarāmi /",
  "S04bsu016_u:4872": "praṇidhānavimātratābhinirhāraviśuddhimavatarāmi /",
  "S04bsu016_u:4873": "caryāviśuddhimavatarāmi pāramitāparipūrimavatarāmi /",
  "S04bsu016_u:4874": "sarvabodhisattvabhūmisamudāgamamavatarāmi /",
  "S04bsu016_u:4875": "kṣāntipratilambhaviśuddhimavatarāmi /",
  "S04bsu016_u:4876": "mārakalivikiraṇavinarditamavatarāmi /",
  "S04bsu016_u:4877": "abhisaṃbodhivikurvitavyūhamavatarāmi /",
  "S04bsu016_u:4878": "buddhakṣetraviśuddhivimātratāmavatarāmi /",
  "S04bsu016_u:4879": "sattvaparipākavimātratāmavatarāmi /",
  "S04bsu016_u:4880": "parṣatsaṃnipātavimātratāmavatarāmi /",
  "S04bsu016_u:4881": "prabhāmaṇḍalavimātratāmavatarāmi /",
  "S04bsu016_u:4882": "dharmacakrapravartanavṛṣabhitāmavatarāmi /",
  "S04bsu016_u:4883": "buddhavikurvitaprātihāryamavatarāmi /",
  "S04bsu016_u:4884": "suvibhaktāṃ saṃbhinnāṃ caiṣāṃ dharmadeśanāṃ smarāmi,",
  "S04bsu016_u:4885": "saṃdhārayāmi,",
  "S04bsu016_u:4886": "smṛtyā codgṛhṇāmi /",
  "S04bsu016_u:4887": "gatyā pravicinomi /",
  "S04bsu016_u:4888": "bhaktyā pravibhajāmi /",
  "S04bsu016_u:4889": "buddhyānugacchāmi /",
  "S04bsu016_u:4890": "prajñayā prakāśayāmi /",
  "S04bsu016_u:4891": "anāgatabuddhaparaṃparāṃ ca maitreyapramukhānavatarāmi /",
  "S04bsu016_u:4892": "ekacittakṣaṇe buddhaśatamavatarāmi /",
  "S04bsu016_u:4893": "tadanantareṇa cittena buddhasahasramavatarāmi /",
  "S04bsu016_u:4894": "tadanantareṇa cittena yāvadanabhilāpyānabhilāpyabuddhakṣetraparamāṇurajaḥ samāṃstathāgatānavatarāmi /",
  "S04bsu016_u:4895": "teṣāṃ ca tathāgatānāṃ prathamacittotpādasaṃbhāraparaṃparāmavatarāmi /",
  "S04bsu016_u:4896": "yāvatsuvibhaktāṃ saṃbhinnāṃ caiṣāṃ dharmadeśanāṃ smarāmi,",
  "S04bsu016_u:4897": "saṃdhārayāmi,",
  "S04bsu016_u:4898": "smṛtyā codgṛhṇāmi /",
  "S04bsu016_u:4899": "gatyā pravicinomi",
  "S04bsu016_u:4900": "/ matyā pravibhajāmi /",
  "S04bsu016_u:4901": "buddhyā anugacchāmi /",
  "S04bsu016_u:4902": "prajñayā prakāśayāmi /",
  "S04bsu016_u:4903": "yathā ceha lokadhātuvaṃśe pūrvāntāparāntaparyāpannānāṃ buddhaparaṃparāṃ paśyāmi,",
  "S04bsu016_u:4904": "avatarāmi,",
  "S04bsu016_u:4905": "tathā daśasu dikṣu anabhilāpyānabhilāpyabuddhakṣetraparamāṇurajaḥsameṣu atītānāgateṣu lokadhātuvaṃśeṣu sarvatathāgataparaṃparāmavatarāmi /",
  "S04bsu016_u:4906": "teṣāṃ ca tathāgatānāṃ prathamacittotpādasaṃbhāraparaṃparāmavatarāmi /",
  "S04bsu016_u:4907": "tāṃ ca buddhaparaṃparāvatāramavyavacchinnāṃ niṣṭhāmavatarāmi /",
  "S04bsu016_u:4908_0": "atulaṃ śraddhāgamanīyaṃ bodhisattvavīryavyavasāyagamyaṃ bodhisattvavīryavegavivardhanamasaṃhāryaṃ",
  "S04bsu016_u:4908_1": "sarvalokena sarvaśrāvakapratyekabuddhaistadviṣayānavakrāntaiśca bodhisattvaiḥ pratyutpannānāṃ",
  "S04bsu016_u:4908_2": "ca daśasu dikṣu sarvalokadhātuṣu vairocanapramukhānāṃ tathāgatānāṃ paraṃparāmavatarāmi /",
  "S04bsu016_u:4909": "ekacittakṣaṇe buddhaśataṃ paśyāmi avatarāmi /",
  "S04bsu016_u:4910": "tadanantareṇa cittena buddhasahasramavatarāmi /",
  "S04bsu016_u:4911": "tadanantareṇa cittena yāvadanabhilāpyānabhilāpyabuddhakṣetraparamāṇurajaḥsamāṃstathāgatānavatarāmi /",
  "S04bsu016_u:4912": "yaṃ ca yadā tathāgataṃ draṣṭumākāṅkṣāmi,",
  "S04bsu016_u:4913": "taṃ tadā paśyāmi /",
  "S04bsu016_u:4914": "yacca taibuddhairbhagavadbhirbhāṣitaṃ bhāṣante bhāṣiṣyante,",
  "S04bsu016_u:4915": "tatsarva śṛṇomi /",
  "S04bsu016_u:4916": "śrutvā codgṛhṇāmi /",
  "S04bsu016_u:4917": "smṛtyā saṃdhārayāmi /",
  "S04bsu016_u:4918": "gatyā pravicinomi /",
  "S04bsu016_u:4919": "matyā pravibhajāmi /",
  "S04bsu016_u:4920": "buddhyā anugacchāmi /",
  "S04bsu016_u:4921": "prajñayā prakāśayāmi /",
  "S04bsu016_u:4922": "etamahaṃ kulaputra aparinirvāṇakoṭīgataṃ bodhisattvavimokṣaṃ jānāmi /",
  "S04bsu016_u:4923_0": "kiṃ mayā śakyaṃ tryadhvaikakṣaṇajñānapratilabdhānāṃ bodhisattvānāṃ kṣaṇakoṭīsamādhivyūhavihāriṇāṃ",
  "S04bsu016_u:4923_1": "tathāgatadivasāvakrāntānāṃ sarvakalpavikalpasamatānugatānāṃ sarvabuddhasamatāsamādhyanubaddhānāmātmasattvabuddhādvayavihāriṇāṃ",
  "S04bsu016_u:4923_2": "prakṛtiprabhāsvaradharmavyūhamaṇḍalānāṃ jñānayantralokajālaspharaṇānāṃ sarvatathāgatadharmamudrāvikopitavihāriṇāṃ",
  "S04bsu016_u:4923_3": "sarvadharmadhātuvijñapanajñānaviṣayāṇāṃ sarvatathāgatadharmadeśanāvijñaptijñānaviṣayāṇāṃ caryāṃ jñātum,",
  "S04bsu016_u:4924": "guṇān vā vaktum //",
  "S04bsu016_u:4925": "gaccha kulaputra,",
  "S04bsu016_u:4926": "ayamihaiva dakṣiṇāpathe potalako nāma parvataḥ /",
  "S04bsu016_u:4927": "tatra avalokiteśvaro nāma bodhisattvaḥ prativasati /",
  "S04bsu016_u:4928": "tamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:4929": "kathaṃ pratipattavyam /",
  "S04bsu016_u:4930": "tasyāṃ velāyāmime gāthe abhāṣata -",
  "S04bsu016_u:4931": "gaccho hi sūdhana śirījalarājamadhye girirājapotalaki śobhani śūrabhāge /",
  "S04bsu016_u:4932": "ratnāmayaṃ taruvaraṃ kusumābhikīrṇamudyānapuṣkiriṇiprasravaṇopapetam // 1 //",
  "S04bsu016_u:4933": "tasmiṃśca parvatavare viharāti dhīro avalokiteśvaru vidū jagato hitāya /",
  "S04bsu016_u:4934": "taṃ gaccha pṛccha sudhanā guṇa nāyakānāṃ deśiṣyate vipulaśobhi nayapraveśam // 2 //",
  "S04bsu016_u:4935": "atha khalu sudhanaḥ śreṣṭhidārako veṣṭhilasya gṛhapateḥ pādau śirasābhivandya veṣṭhilaṃ gṛhapatimanekaśatasahasrakṛtvaḥ pradakṣiṇīkṛtya punaḥ",
  "S04bsu016_u:4936": "punaravalokya veṣṭhilasya gṛhapaterantikāt prakrāntaḥ // 27 //",
  "S04bsu016_u:4937": "(Gv 159)",
  "S04bsu016_u:4938": "30 Avalokiteśvaraḥ /",
  "S04bsu016_u:4939": "atha khalu sudhanaḥ śreṣṭhidārako veṣṭhilasya gṛhapateranuśāsanīmanuvicintayan,",
  "S04bsu016_u:4940": "taṃ bodhisattvādhimuktikośaṃ nigamayan,",
  "S04bsu016_u:4941": "tadbodhisattvānusmṛtibalamanusmaran,",
  "S04bsu016_u:4942": "taṃ buddhanetraparaṃparābalaṃ saṃdhārayan,",
  "S04bsu016_u:4943": "taṃ buddhānantaryānusaṃdhimanugacchan,",
  "S04bsu016_u:4944": "taṃ buddhanāmaśrotrānugamamanusmaran,",
  "S04bsu016_u:4945": "taṃ buddhadharmadeśanānayamanulomayan,",
  "S04bsu016_u:4946": "taṃ buddhadharmasamudāgamavyūhamavataran,",
  "S04bsu016_u:4947": "tadbuddhābhisaṃbodhivinarditamadhimucyamānaḥ,",
  "S04bsu016_u:4948_0": "tadacintyaṃ tathāgatakarmābhimukhīkurvan anupūrveṇa yena potalakaḥ parvatastenopasaṃkramya",
  "S04bsu016_u:4948_1": "potalakaṃ parvatamabhiruhya avalokiteśvaraṃ bodhisattvaṃ parimārgan parigaveṣamāṇo",
  "S04bsu016_u:4948_2": "'drākṣīdavalokiteśvaraṃ bodhisattvaṃ paścimadikparvatotsaṅge utsasaraḥprasravaṇopaśobhite",
  "S04bsu016_u:4948_3": "nīlataruṇakuṇḍalakajātamṛduśādvalatale mahāvanavivare vajraratnaśilāyāṃ paryaṅkaṃ",
  "S04bsu016_u:4948_4": "baddhvā upaviṣṭaṃ nānāratnaśilātalaniṣaṇṇāparimāṇabodhisattvagaṇaparivṛtaṃ dharmaṃ",
  "S04bsu016_u:4948_5": "deśayamānaṃ sarvajagatsaṃgrahaviṣayaṃ mahāmaitrīmahākarūṇāmukhodyotaṃ nāma dharmaparyāyaṃ saṃprakāśayantam /",
  "S04bsu016_u:4949_0": "dṛṣṭvā ca punastuṣṭa udagra āttamanāḥ pramuditaḥ prītisaumanasyajātaḥ praharṣitavikasitānimiṣanayanaḥ",
  "S04bsu016_u:4949_1": "kṛtāñjalipuṭaḥ kalyāṇamitraprasādavegānugatāvikṣiptacetāḥ kalyāṇamitreṣu sakalabuddhadarśanasaṃjñī",
  "S04bsu016_u:4949_2": "kalyāṇamitraprabhavasarvadharmameghasaṃpratīcchanasaṃjñī kalyāṇamitrādhīnasarvaguṇapratipattisaṃjñī",
  "S04bsu016_u:4949_3": "kalyāṇamitrasamavadhānadurlabhasaṃjñī kalyāṇamitrodbhavadaśabalajñānaratnapratilābhasaṃjñī",
  "S04bsu016_u:4949_4": "kalyāṇamitrasamudbhavākṣayajñānālokasaṃjñī kalyāṇamitrāśrayasaṃvardhitapuṇyapravālasaṃjñī",
  "S04bsu016_u:4949_5": "kalyāṇamitrasaṃprakāśitasarvajñatādvārasaṃjñī kalyāṇamitroddeśitamahājñānasāgarāvatārasaṃjñī",
  "S04bsu016_u:4949_6": "kalyāṇamitrasaṃjanitasarvajñatāsaṃbhārasamudayasaṃjñī yena avalokiteśvaro bodhisattvastenābhijagāma //",
  "S04bsu016_u:4950": "atha khalu avalokiteśvaro bodhisattvaḥ sudhanaṃ śreṣṭhidārakaṃ dūrata eva āgacchantamavalokya āmantrayāmāsa - ehi /",
  "S04bsu016_u:4951_0": "svāgataṃ te anupamodārācintyamahāyānasaṃprasthitā jātamūlakavividhaduḥkhopadrutāpratiśaraṇasarvajagatparitrāṇāśayā",
  "S04bsu016_u:4951_1": "sarvalokātikrāntānupamāprameyā sarvabuddhadharmādhyakṣatābhilāṣin mahākarūṇāvegāviṣṭa",
  "S04bsu016_u:4951_2": "sarvajagatparitrāṇamate samantabhadradarśanacaryābhimukha mahāpraṇidhānamaṇḍalapariśodhanacitta",
  "S04bsu016_u:4951_3": "sarvabuddhadharmameghasaṃdhāraṇābhilaṣitakuśalamūlopacayātṛptāśayakalyāṇamitrānuśāsanīsamyakpravṛttamañjuśrījñānasāgarasaṃbhūta",
  "S04bsu016_u:4951_4": "guṇakamalākara buddhādhiṣṭhānapratilābhābhimukhaḥ samādhyālokavegapratilabdha sarvabuddhadharmameghasaṃdhāraṇābhilaṣitacitta",
  "S04bsu016_u:4951_5": "buddhadarśanaprītiprasādavegapraharṣitamānasa acintyāpramāṇasucaritavegābhiṣyanditacetaḥ",
  "S04bsu016_u:4951_6": "guṇapratipattivegaviśuddhapuṇyajñānakośa svayamabhijñāmukhasarvajñajñānamātravegaparasaṃdarśābhiprāya",
  "S04bsu016_u:4951_7": "mahākaruṇāvegavipannamūlatathāgatajñānālokavega saṃdhāraṇamate //",
  "S04bsu016_u:4952_0": "atha khalu sudhanaḥ śreṣṭhidārako yena avalokiteśvaro bodhisattvastenopasaṃkramya",
  "S04bsu016_u:4952_1": "avalokiteśvara bodhisattvasya pādau śirasābhivandya avalokiteśvaraṃ bodhisattvamanekaśatasahasrakṛtvaḥ (Gv 160)",
  "S04bsu016_u:4953": "pradakṣiṇīkṛtya purataḥ prāñjaliḥ sthitvā evamāha - mayā ārya,",
  "S04bsu016_u:4954": "anuttarāyāṃ samyaksaṃbodhau cittamutpāditam /",
  "S04bsu016_u:4955": "na ca jānāmi kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:4956": "kathaṃ pratipattavyam /",
  "S04bsu016_u:4957": "śrutaṃ ca me āryo bodhisattvānāmavavādānuśāsanīṃ dadātīti /",
  "S04bsu016_u:4958": "tadvadatu me āryaḥ - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:4959": "kathaṃ pratipattavyam //",
  "S04bsu016_u:4960_0": "atha khalu avalokiteśvaro bodhisattvo jāmbūnadasuvarṇavarṇaṃ vicitrāprameyaprabhājālavāhavyūhameghapramuñcanaṃ",
  "S04bsu016_u:4960_1": "dakṣiṇaṃ bāhuṃ prasārya lakṣaṇānuvyañjanavisṛtavividhavimalāmitakāyacittaprahlādasaṃjananaraśmipratānasaṃkusumitaṃ",
  "S04bsu016_u:4960_2": "pāṇiṃ sudhanasya śreṣṭhidārakasya mūrdhni pratiṣṭhāpya evamāha - sādhu sādhu kulaputra,",
  "S04bsu016_u:4961": "yena te anuttarāyāṃ samyaksaṃbodhau cittamutpāditam /",
  "S04bsu016_u:4962": "ahaṃ kulaputra mahākaruṇāmukhāvilambaṃ nāma bodhisattvacaryāmukhaṃ prajānāmi /",
  "S04bsu016_u:4963": "etacca kulaputra mahākaruṇāmukhāvilambaṃ bodhisattvacaryāmukhaṃ sarvajagadasaṃbhinnasattvaparipākavinayanapravṛttaṃ samantamukhasrotavijñaptisattvasaṃgrahavinayaparyupasthānam /",
  "S04bsu016_u:4964": "so 'haṃ kulaputra mahākaruṇāmukhāvilambabodhisattvacaryāmukhe pratiṣṭhitaḥ sarvatathāgatānāṃ ca pādamulānna vicalāmi,",
  "S04bsu016_u:4965": "sarvasattvakāryeṣu ca abhimukhastiṣṭhāmi /",
  "S04bsu016_u:4966": "dānenāpi sattvān saṃgṛhṇāmi /",
  "S04bsu016_u:4967": "priyavāditayā arthakriyayā samānārthatayāpi sattvān saṃgṛhṇāmi /",
  "S04bsu016_u:4968": "rūpakāyavidarśanenāpi sattvān paripācayāmi /",
  "S04bsu016_u:4969": "acintyavarṇasaṃsthānarūpadarśanaviśuddhyā raśmijālotsargeṇāpi sattvān prahlādya paripācayāmi /",
  "S04bsu016_u:4970_0": "yathāśayaghoṣodāhāreṇāpi yathābhimateryāpathasaṃdarśanenāpi vividhādhimuktisabhāgadharmadeśanayāpi",
  "S04bsu016_u:4970_1": "nānārūpavikurvitenāpi kuśaladharmopacayapravṛttasattvacittasaṃcodanayāpi āśayānurūpavicitrāparimāṇanirmāṇasaṃdarśanenāpi",
  "S04bsu016_u:4970_2": "nānājātyupapannasattvasabhāgarūpasaṃdarśanenāpi ekāvāsanivāsenāpi sattvān saṃgṛhṇāmi paripācayāmi /",
  "S04bsu016_u:4971": "tena mayā kulaputra idaṃ mahākaruṇāmukhāvilambaṃ bodhisattvacaryāmukhaṃ pariśodhayatā sarvajagatpratiśaraṇapraṇidhirutpāditaḥ,",
  "S04bsu016_u:4972_0": "yaduta sarvasattvaprapātabhayavigamāya sarvasattvasaṃtrāsakabhayapraśamanāya sarvasattvasaṃmohabhayavinivartanāya",
  "S04bsu016_u:4972_1": "sarvasattvabandhanabhayasamucchedāya sarvasattvajīvitoparodhopakramabhayavyāvartanāya",
  "S04bsu016_u:4972_2": "sarvasattvopakaraṇavaikalyabhayāpanayanāya sarvasattvajīvikābhayavyupaśamanāya /",
  "S04bsu016_u:4973_0": "sarvasattvāślokabhayasamatikramaṇāya sarvasattvasāṃsārikabhayopaśamanāya sarvasattvaparṣacchāradyabhayavigamāya",
  "S04bsu016_u:4973_1": "sarvasattvamaraṇabhayavyatikramāya sarvasattvadurgatibhayavinivartanāya sarvasattvatamondhakāraviṣamagatyapratyudāvartyāvabhāsakaraṇāya",
  "S04bsu016_u:4973_2": "sarvasattvaviṣabhāgasamavadhānabhayātyantavigamāya sarvasattvapriyaviprayogabhayanirodhāya",
  "S04bsu016_u:4973_3": "sarvasattvāpriyasaṃvāsabhayāpanayanāya sarvasattvakāyaparipīḍābhayasaṃyogāya sarvasattvacittaparipīḍanabhayanirmokṣaṇāya",
  "S04bsu016_u:4973_4": "sarvasattvaduḥkhadaurmanasyopāyāsasamatikramāya",
  "S04bsu016_u:4974": "sarvajagatpratiśaraṇapraṇidhyabhinirhāraḥ kṛtaḥ /",
  "S04bsu016_u:4975": "anusmṛtimukhaṃ ca me sarvaloke 'dhiṣṭhitaṃ sarvasattvabhayavyupaśamanāya /",
  "S04bsu016_u:4976": "svanāmacakraṃ me sarvaloke 'bhivijñaptaṃ sarvasattvabhayavigamāya /",
  "S04bsu016_u:4977": "sarvajagadanantākṛtibhedaśamatho me kāye 'dhiṣṭhito yathākālajagatprativijñaptaye /",
  "S04bsu016_u:4978": "so 'haṃ kulaputra,",
  "S04bsu016_u:4979": "anenopāyena sattvān sarvabhayebhyaḥ parimocya anuttarāyāṃ samyaksaṃbodhau cittamutpādya avivartyān karomi buddhadharmapratilābhāya /",
  "S04bsu016_u:4980": "etamahaṃ kulaputra mahākaruṇāmukhāvilambasya (Gv 161)",
  "S04bsu016_u:4981": "bodhisattvacaryāmukhasya lābhī /",
  "S04bsu016_u:4982_0": "kiṃ mayā śakyaṃ samantabhadrāṇāṃ bodhisattvānāṃ sarvabuddhapraṇidhānamaṇḍalaviśuddhānāṃ",
  "S04bsu016_u:4982_1": "samantabhadrabodhisattvacaryāgatiṃgatānāṃ kuśaladharmābhisaṃskārāvyavacchinnasrotānāṃ",
  "S04bsu016_u:4982_2": "sarvabodhisattvasamādhiśrotrasadāsamāhitānāṃ sarvakalpasaṃvāsacaryāvivartyasrotānāṃ",
  "S04bsu016_u:4982_3": "sarvatra adhvanayānugatasrotānāṃ sarvalokadhātvāvartaparivartasrotakuśalānāṃ sarvasattvākuśalacittavyupaśamakarasrotānāṃ",
  "S04bsu016_u:4982_4": "sarvasattvakuśalacittasaṃvardhanasrotānāṃ sarvasattvasaṃsārasrotovinivartikarasrotānāṃ",
  "S04bsu016_u:4982_5": "caryāṃ jñātuṃ guṇān vā vaktum //",
  "S04bsu016_u:4983": "tatredamucyate -",
  "S04bsu016_u:4984": "kṛtvā pradakṣiṇu stavitva ca gauraveṇa prakānta dakṣiṇapathaṃ sudhanaḥ sudāntaḥ /",
  "S04bsu016_u:4985": "so paśyate ratnaparvatakandarasthaṃ avalokiteśvaramṛṣiṃ karuṇāvihārim // 1 //",
  "S04bsu016_u:4986": "vajrāmaye giritaṭe maṇiratnacitre siṃhāsane padumagarbhi niṣaṇṇa dhīro /",
  "S04bsu016_u:4987": "devāsurairbhujagakinnararākṣasaiśca parivārito jinasutairvadi teṣa dharmam // 2 //",
  "S04bsu016_u:4988": "dṛṣṭvopajāta atulā sudhanasya prīti upagamya vandati kramau guṇasāgarasya /",
  "S04bsu016_u:4989": "ovāca dehi mama ārya kṛpāṃ janitvā śikṣāṃ tu ahu labhe ima bhadracaryām // 3 //",
  "S04bsu016_u:4990": "bāhuṃ praṇamya vimalaṃ śatapuṇyacitraṃ prabhameghajāla vipulaṃ śubha muñcamānaḥ /",
  "S04bsu016_u:4991": "mūrdhni sthihitva sudhanasya viśuddhasattvo avalokiteśvaru vidū vacanaṃ bhaṇāti // 4 //",
  "S04bsu016_u:4992": "ekaṃ vimokṣamukha jānami buddhaputra sarvajināna karuṇāghanajñānagarbham /",
  "S04bsu016_u:4993": "saṃbhūta sarvajagatrāyaṇasaṃgrahāya sarvatra vartati mamāpyatha ātmaprema // 5 //",
  "S04bsu016_u:4994": "trāyāmi sarvajanatāṃ vyasanairanekaiḥ ye gāḍhabandhanagatāriṣu hastaprāptāḥ /",
  "S04bsu016_u:4995": "gātreṣu viddha tatha cārakasaṃniruddhā mucyanti bandhanagatā mama nāma śrutvā // 6 //",
  "S04bsu016_u:4996": "(Gv 162)",
  "S04bsu016_u:4997": "utsṛṣṭaḥ vadhya nṛpatīna kṛtāparādhāḥ kṣiptā iṣu na ca kramanti śarīri teṣām /",
  "S04bsu016_u:4998": "chidyanti śastra parivartati tīkṣṇa dhārā ye nāmadheyu mama tatra anusmaranti // 7 //",
  "S04bsu016_u:4999": "rājāna madhyagata ye ca vivādaprāptā vijinanti sarvaripavo 'tha śubhe labhante /",
  "S04bsu016_u:5000": "vardhanti sarva yaśa mitrakule dhanāni bhontī adharṣiya smaritvana mahya nāma // 8 //",
  "S04bsu016_u:5001": "coraṃbhayā aribhayā aṭavīpraveśāḥ siṃhaṛddhadvīpicamarīmṛgavyālakīrṇāḥ /",
  "S04bsu016_u:5002": "gacchanti nirbhaya jinitvana sarvaśatrūn ye nāmadheyu mama kecidanusmaranti // 9 //",
  "S04bsu016_u:5003": "kṣiptā manāgiritaṭītu praduṣṭacittairaṅgārakarṣu jvalitā api co vadhārtham /",
  "S04bsu016_u:5004": "padmāṅkurā jalanidhi jvalanā bhavanti ye nāmadheyu mama kecidanusmaranti // 10 //",
  "S04bsu016_u:5005": "prakṣipta sāgarajale na marenti tatra nadyāṃ na cohyati na dahyati cāgnimadhye /",
  "S04bsu016_u:5006": "sarve anartha na bhavantyapi cārthasiddhiḥ nāmaṃ mamā anusmaritva muhūrtakaṃ pi // 11 //",
  "S04bsu016_u:5007": "haḍidaṇḍabandhanigaḍāśca tathā kudaṇḍā avamānanā tatha vimānana ṭhambhanāśca /",
  "S04bsu016_u:5008": "ākrośatāḍanavibhartsanatarjanāśca mama nāmadheyu smaramāṇa labhanti mokṣam // 12 //",
  "S04bsu016_u:5009": "ye vairiṇo vivarachidragaveṣiṇaśca nityapraduṣṭamana ye ca avarṇavādī /",
  "S04bsu016_u:5010": "sahadarśanena tada maitramanā bhavanti bheṣyanti varṇi śruta mahya smaritva nāma // 13 //",
  "S04bsu016_u:5011": "vetālamantratha kakhorda sadā prayuktā ghātārtha teṣa ripavaḥ stimitā bhavanti /",
  "S04bsu016_u:5012": "(Gv 163)",
  "S04bsu016_u:5013": "teṣa śarīri na kramanti viṣā aśeṣā ye nāmadheṣu mama kecidanusmaranti // 14 //",
  "S04bsu016_u:5014": "nāgendrārākṣasagaṇairgaruḍaiḥ piśācaiḥ kumbhāṇḍapūtanaviheḍakaraudracittaiḥ /",
  "S04bsu016_u:5015": "ojoharairbhayakaraiḥ supināntare 'pi śāmyanti sarvi mama nāma anusmaritvā // 15 //",
  "S04bsu016_u:5016": "mātāpitāsuhṛdajñātikabāndhavehi nāviprayogu na pi cāpriyasaṃprayogaḥ /",
  "S04bsu016_u:5017": "na dhanakṣayo nāpi upaiti daridrabhāvaṃ nāmaṃ mamā anusaritva muhūrtakaṃ pi // 16 //",
  "S04bsu016_u:5018": "na ca gacchati cyuta ito narakaṃ avīciṃ na tiraścayoni na ca preta na cākṣaṇāni /",
  "S04bsu016_u:5019": "deve manuṣya upapadyati śuddhasattvo yo nāmadheyu mama kecidanusmaranti // 17 //",
  "S04bsu016_u:5020": "na ca andhakāṇabadhirā na pi carcigātrā na ca raudra khañjā atha cāṭaka prekṣaṇīyā /",
  "S04bsu016_u:5021": "sarvendriyairavikalā bahukalpakoṭyo bhontī narā mama smaritvana nāmadheyam // 18 //",
  "S04bsu016_u:5022": "avalokiteti mama te sugatiṃ vajranti yo puṣpamuṣṭi mama okirate śarīre /",
  "S04bsu016_u:5023": "dhūpāṃśca dhūpayati yaśca dadāti chatraṃ vistārikai puja karoti prasannacitto",
  "S04bsu016_u:5024": "mama buddhakṣetri sa ca bheṣyati dakṣiṇīyaḥ // 19 //",
  "S04bsu016_u:5025": "upapadyate itu cyavitvana śuddhasattvo buddhāna saṃmukha daśaddiśi lokadhātau /",
  "S04bsu016_u:5026": "buddhāṃśca paśyati śṛṇoti ca teṣa dharmaṃ ye nāmadheyu mama kecidanusmaranti // 20 //",
  "S04bsu016_u:5027": "ete tathānya kṣayituṃ nimituṃ na śakyā yāvaccupāyi ahu sattva vinemi loke /",
  "S04bsu016_u:5028": "eko vimokṣa mama bhāvitu buddhaputra nāhaṃ guṇān guṇadharāṇa vijāni sarvān // 21 //",
  "S04bsu016_u:5029": "(Gv 164)",
  "S04bsu016_u:5030": "aṣṭāpadākṛtu daśaddiśi lokadhātau kalyāṇamitra samupāsita sūdhanena /",
  "S04bsu016_u:5031": "na ca tṛptu dharma śruṇamāṇu jinaurasānāṃ kasmānna prīti bhavati śruṇamāna dharmam // 22 //",
  "S04bsu016_u:5032": "tena khalu punaḥ samayena ananyagāmī nāma bodhisattvaḥ pūrvasyāṃ diśi gaganatalenāgatya sahāyā lokadhātoścakravālaśikhare pratyaṣṭhāt /",
  "S04bsu016_u:5033": "samantarapratiṣṭhāpitau ca ananyagāminā bodhisattvena sahāyā lokadhātoścakravālaśikhare pādau,",
  "S04bsu016_u:5034": "tatkṣaṇādiyaṃ sahālokadhātuḥ ṣaḍvikāraṃ prākampata,",
  "S04bsu016_u:5035": "anekaratnamayī ca saṃsthitābhūt /",
  "S04bsu016_u:5036": "tathārūpā ca ananyagāminā bodhisattvena kāyāt prabhā pramuktā,",
  "S04bsu016_u:5037": "yayā prabhayā sarvacandrasūryaprabhā paryādattāḥ,",
  "S04bsu016_u:5038": "sarvadevanāgayakṣagandharvāsuragaruḍakinnaramahoragaśakrabrahmalokapālānāmagnimaṇijyotiṣāṃ ca prabhā jihmīkṛtāḥ,",
  "S04bsu016_u:5039": "sarvamahānarakāścāvabhāsitāḥ,",
  "S04bsu016_u:5040": "sarvatiryagyoniyamalokagatigahanaṃ cāvabhāsitam,",
  "S04bsu016_u:5041": "sarvāpāyaduḥkhāni ca tadanantaraṃ praśāntāni /",
  "S04bsu016_u:5042": "sarvasattvānāṃ ca kleśā na bādhante /",
  "S04bsu016_u:5043": "vividhaśokaśalyaduḥkhāni ca prasrabdhāni /",
  "S04bsu016_u:5044_0": "sarvaṃ cedaṃ buddhakṣetraṃ sarvaratnameghairabhipravarṣan sarvapuṣpadhūpagandhamālyavilepanacūrṇacīvaracchatradhvajapatākāvyūhasarvapūjāmeghairabhipravarṣan",
  "S04bsu016_u:5044_1": "bhagavantamupasaṃkrāntaḥ /",
  "S04bsu016_u:5045": "sa cāsyāśrayaḥ sarvasattvabhavanapratibhāsaprāpto yathāśayasattvasaṃtoṣaṇābhimukhaḥ /",
  "S04bsu016_u:5046": "tasmiṃśca potalake parvate 'valokiteśvarasya bodhisattvasyāntikamupasaṃkrāntaḥ saṃdṛśyate sma //",
  "S04bsu016_u:5047": "atha khalu avalokiteśvaro bodhisattvaḥ sudhanaṃ śreṣṭhidārakametadavocat - paśyasi tvaṃ kulaputra ananyagāminaṃ bodhisattvamiha parṣanmaṇḍale saṃprāptam?",
  "S04bsu016_u:5048": "āha - paśyāmi ārya /",
  "S04bsu016_u:5049": "āha - etaṃ kulaputra ananyagāminaṃ bodhisattvamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:5050": "kathaṃ pratipattavyam //",
  "S04bsu016_u:5051_0": "atha khalu sudhanaḥ śreṣṭhidārako 'valokiteśvarasya bodhisattvasya pādau śirasābhivandya",
  "S04bsu016_u:5051_1": "avalokiteśvaraṃ bodhisattvamanekaśatasahasrakṛtvaḥ pradakṣiṇīkṛtya punaḥ punaravalokya",
  "S04bsu016_u:5051_2": "avalokiteśvarasya bodhisattvasyāntikātprakrāntaḥ // 28 //",
  "S04bsu016_u:5052": "(Gv 165)",
  "S04bsu016_u:5053": "31 Ananyagāmī /",
  "S04bsu016_u:5054_0": "atha khalu sudhanaḥ śreṣṭhidārako 'valokiteśvarasya bodhisattvasya jñānagāthālabdhacitto",
  "S04bsu016_u:5054_1": "'valokiteśvarasya bodhisattvasyāvitṛpto darśanena vāṇīmaprativahan yena ananyagāmī",
  "S04bsu016_u:5054_2": "bodhisattvastenopasaṃkramya ananyagāmino bodhisattvasya pādau śirasābhivandya purataḥ",
  "S04bsu016_u:5054_3": "prāñjaliḥ sthitvā evamāha - mayā ārya anuttarāyāṃ samyaksaṃbodhau cittamutpāditam /",
  "S04bsu016_u:5055": "na ca jānāmi kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:5056": "kathaṃ pratipattavyam /",
  "S04bsu016_u:5057": "śrutaṃ ca me āryo bodhisattvānāmavavādānuśāsanīṃ dadātīti /",
  "S04bsu016_u:5058": "tadvadatu me āryaḥ - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:5059": "kathaṃ pratipattavyam //",
  "S04bsu016_u:5060": "so 'vocat - ahaṃ kulaputra samantamukhanirjavanasya bodhisattvavimokṣasya lābhī /",
  "S04bsu016_u:5061": "āha - katamasya tvayā ārya tathāgatasya pādamūlādeṣa samantamukhanirjavano nāma bodhisattvavimokṣaḥ pratilabdhaḥ?",
  "S04bsu016_u:5062": "kiyaddūre vā sa ito lokadhātuḥ?",
  "S04bsu016_u:5063": "kiyacciroccalito vāsi tato lokadhātoḥ?",
  "S04bsu016_u:5064": "āha - durvijñeyametatkulaputra sthānaṃ sadevamānuṣāsureṇa lokena saśramaṇabrāhmaṇikayā prajayā - yaduta bodhisattvaparākramī bodhisattvavīryānivartyatā bodhisattvavīryasaṃhāryatā /",
  "S04bsu016_u:5065_0": "nedaṃ kulaputra śakyaṃ kalyāṇamitrāparigṛhītairbuddhāsamanvāhṛtairanupacitakuśalamūlairapariśuddhāśayairapratilabdhabodhisattvendriyaiḥ",
  "S04bsu016_u:5065_1": "prajñācakṣuvirahitaiḥ śrotuṃ vā saṃdhārayituṃ vā adhimoktuṃ vā avatarituṃ vā /",
  "S04bsu016_u:5066": "āha - vadatu me āryaḥ /",
  "S04bsu016_u:5067": "adhimokṣyāmi śraddhāsyāmi buddhānubhāvena kalyāṇamitraparigraheṇa ca /",
  "S04bsu016_u:5068": "so 'vocat - ahaṃ kulaputra pūrvasyāṃ diśi śrīgarbhavatyā lokadhātorāgacchāmi samantaśrīsaṃbhavasya tathāgatasya buddhakṣetrāt /",
  "S04bsu016_u:5069": "tasya me kulaputra samantaśrīsaṃbhavasya tathāgatasya pādamūlādeṣa samantamukhanirjavano nāma bodhisattvavimokṣaḥ pratilabdhaḥ /",
  "S04bsu016_u:5070": "tataśca me kulaputra śrīgarbhavatyā lokadhātoruccalitasya anabhilāpyānabhilāpyabuddhakṣetraparamāṇurajaḥsamāḥ kalpāḥ kṣīṇāḥ /",
  "S04bsu016_u:5071": "ekaikena ca cittotpādena anabhilāpyānabhilāpyabuddhakṣetraparamāṇurajaḥsamān padavyavahārān vyatikramāmi /",
  "S04bsu016_u:5072": "ekaikena ca padavyavahāreṇa anabhilāpyānabhilāpyabuddhakṣetraparamāṇurajaḥsamāni buddhakṣetrāṇyatikramāmi /",
  "S04bsu016_u:5073": "sarvāṇi ca tāni buddhakṣetrāṇi avirahitāni tathāgataiḥ /",
  "S04bsu016_u:5074": "avatarāmi sarvāṃśca tān buddhān bhagavataḥ /",
  "S04bsu016_u:5075": "anuttarayā manomayyā anabhisaṃskāradharmadhātumudrāmudritayā tathāgatānujñātayā sarvabodhisattvapraharṣasaṃjananyā tathāgataṃ pūjayāmi /",
  "S04bsu016_u:5076": "yāvataśca tāsu lokadhātuṣu sattvasamudrān paśyāmi,",
  "S04bsu016_u:5077": "sarveṣāṃ ca teṣāṃ cittasāgarānavatarāmi,",
  "S04bsu016_u:5078": "sarveṣāṃ ca teṣāmindriyacakraṃ parijñāya yathāśayādhimuktito rūpakāyaṃ saṃdarśayāmi /",
  "S04bsu016_u:5079": "dharmaghoṣamudīrayāmi /",
  "S04bsu016_u:5080": "prabhāmaṇḍalamutsṛjāmi /",
  "S04bsu016_u:5081": "vividhopakaraṇasaṃpadamupasaṃharāmi /",
  "S04bsu016_u:5082": "svakāyaṃ caiṣāmadhitiṣṭhāmi,",
  "S04bsu016_u:5083": "yaduta paripākavinayaprayogāpratiprasrabdhaye /",
  "S04bsu016_u:5084": "yathā ca pūrvasyā diśo niryāmi,",
  "S04bsu016_u:5085": "evaṃ dakṣiṇāyāḥ paścimāyāḥ uttarāyā uttarapūrvāyāḥ pūrvadakṣiṇāyā dakṣiṇapaścimāyāḥ",
  "S04bsu016_u:5086": "paścimottarāyā adha (Gv 166)",
  "S04bsu016_u:5087": "ūrdhvāyā diśo niryāmi /",
  "S04bsu016_u:5088": "etamahaṃ kulaputra samantamukhanirjavanaṃ bodhisattvavimokṣaṃ jānāmi /",
  "S04bsu016_u:5089_0": "kiṃ mayā śakyaṃ sarvatrānugatānāṃ bodhisattvānāṃ samatādigabhimukhānāmasaṃbhinnajñānaviṣayāṇāṃ",
  "S04bsu016_u:5089_1": "sarvadharmadhātusuvibhaktaśarīrāṇāṃ yathāśayādhimuktasarvasattvānuvicāriṇāṃ sarvakṣetraspharaṇakāyānāṃ",
  "S04bsu016_u:5089_2": "sarvadharmayathānugatānāṃ tryadhvapathasamatānuprāptānāṃ sarvadikpathasamatānusaraṇānāṃ",
  "S04bsu016_u:5089_3": "sarvajagatpathavirocanānāṃ tathāgatapathāvikalpānāmasaṅgasarvapathānugatānāmanālayapathapratiṣṭhitānāṃ",
  "S04bsu016_u:5089_4": "caryāṃ jñātuṃ guṇān vā vaktum //",
  "S04bsu016_u:5090": "gaccha kulaputra,",
  "S04bsu016_u:5091": "ihaiva dakṣiṇāpathe dvāravatī nāma nagarī /",
  "S04bsu016_u:5092": "tatra mahādevo devaḥ prativasati /",
  "S04bsu016_u:5093": "tamupasaṃkramya paripṛccha kathaṃ - bodhisattvena bodhisattvacaryāyāṃ śikṣitavyam,",
  "S04bsu016_u:5094": "kathaṃ pratipattavyam //",
  "S04bsu016_u:5095_0": "atha khalu sudhanaḥ śreṣṭhidārako 'nanyagāmino bodhisattvasya pādau śirasābhivandya",
  "S04bsu016_u:5095_1": "ananyagāminaṃ bodhisattvamanekaśatasahasrakṛtvaḥ pradakṣiṇīkṛtya punaḥ punaravalokya",
  "S04bsu016_u:5095_2": "ananyagāmino bodhisattvasyāntikāt prakrāntaḥ // 29 //",
  "S04bsu016_u:5096": "(Gv 167)",
  "S04bsu016_u:5097": "32 Mahādevaḥ /",
  "S04bsu016_u:5098_0": "atha khalu sudhanaḥ śreṣṭhidārako vipulabodhisattvacaryānugatacitto 'nanyagāmino",
  "S04bsu016_u:5098_1": "bodhisattvasya jñānagocaraṃ spṛhayamāṇarūpo mahābhijñābhinirhāraviṣayaguṇaviśeṣadarśī",
  "S04bsu016_u:5098_2": "dṛḍhavīryasaṃnāhapraharṣaprāpto 'cintyavimokṣavikrīḍitānugatāśayaḥ bodhisattvaguṇabhūmau",
  "S04bsu016_u:5098_3": "pratipadyamānaḥ samādhibhūmiṃ vicārayamāṇo dhāraṇībhūmau pratiṣṭhamānaḥ praṇidhānabhūmimavataran",
  "S04bsu016_u:5098_4": "pratisaṃvidbhūmāvanuśikṣamāṇobalabhūmiṃ niṣpādayamāno 'nupūrveṇa yena dvāravatī nagarī",
  "S04bsu016_u:5098_5": "tenopasaṃkramya mahādevaṃ paryapṛcchat /",
  "S04bsu016_u:5099": "tasya mahājanakāya ārocayāmāsa - eṣa kulaputra mahādevo nagaraśṛṅgāṭake devāgāre audārikeṇātmabhāvena sattvānāṃ dharmaṃ deśayati /",
  "S04bsu016_u:5100_0": "atha khalu sudhanaḥ śreṣṭhidārako yena mahādevastenopasaṃkramya mahādevasya pādau",
  "S04bsu016_u:5100_1": "śirasābhivandya purataḥ prāñjaliḥ sthitvā evamāha - mayā ārya anuttarāyāṃ samyaksaṃbodhau cittamutpāditam /",
  "S04bsu016_u:5101": "na ca jānāmi kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:5102": "kathaṃ pratipattavyam /",
  "S04bsu016_u:5103": "śrutaṃ ca me āryo bodhisattvānāmavavādānuśāsanīṃ dadātīti /",
  "S04bsu016_u:5104": "tadvadatu me āryaḥ - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:5105": "kathaṃ pratipattavyam //",
  "S04bsu016_u:5106_0": "atha khalu mahādevo devaścaturdiśaṃ caturaḥ pāṇīn prasārya caturbhyo mahāsamudrebhyaḥ",
  "S04bsu016_u:5106_1": "paramaśīghrajavena vāryānīya svamukhaṃ prakṣālya sudhanaṃ śreṣṭhidārakaṃ suvarṇapuṣpairabhyavakīrya",
  "S04bsu016_u:5106_2": "evamāha - sudurlabhadarśanā hi kulaputra bodhisattvāḥ,",
  "S04bsu016_u:5107": "paramadurlabhaśravaṇā āścaryaprādurbhāvā loke 'gratvāt paramapuruṣapuṇḍarīkā jagatrtrātāraḥ,",
  "S04bsu016_u:5108": "pratiśaraṇabhūtā lokasya,",
  "S04bsu016_u:5109": "pratiṣṭhānabhūtā jagataḥ,",
  "S04bsu016_u:5110": "mahāvabhāsakarāḥ sattvānām,",
  "S04bsu016_u:5111": "kṣemapathadarśakāḥ saṃmūḍhamārgāṇām,",
  "S04bsu016_u:5112": "nāyakabhūtā dharmanayāvataraṇatāyai,",
  "S04bsu016_u:5113": "pariṇāyakabhūtāḥ sarvajñatāpuropanayanatāyai /",
  "S04bsu016_u:5114": "tasya mama kulaputra evaṃ bhavati - durdṛṣṭighātanaṃ nāmadheyaṃ bodhisattvānāṃ yena nirmalacittānāṃ svakāyapratibhāsaṃ darśayati /",
  "S04bsu016_u:5115": "viśuddhakāyakarmaṇāmabhimukhā bhavanti /",
  "S04bsu016_u:5116": "vacanadoṣavivarjitānāṃ sarasvatyālokamavakrāmayanti /",
  "S04bsu016_u:5117": "viśuddhāśayānāṃ sarvakālamabhimukhāstiṣṭhanti /",
  "S04bsu016_u:5118": "ahaṃ kulaputra meghajālasya bodhisattvavimokṣasya lābhī /",
  "S04bsu016_u:5119": "āha - ka etasya ārya meghajālasya bodhisattvavimokṣasya viṣayaḥ?",
  "S04bsu016_u:5120_0": "atha khalu mahādevoḥ devaḥ sudhanasya śreṣṭhidārakasya purato mahāparvatamātraṃ suvarṇarāśimupadarśya",
  "S04bsu016_u:5120_1": "rūpyarāśiṃ vaiḍūryarāśiṃ sphaṭikarāśiṃ musāragalvarāśiṃ aśmagarbharāśiṃ jyotirasamaṇiratnarāśiṃ",
  "S04bsu016_u:5120_2": "vimalagarbhamaṇiratnarāśiṃ vairocanamaṇiratnarāśiṃ samantadigabhimukhamaṇiratnarāśiṃ",
  "S04bsu016_u:5120_3": "cūḍāmaṇiratnamakuṭarāśiṃ vicitramaṇiratnarāśiṃ keyūrarāśiṃ kuṇḍalavibhūṣaṇarāśiṃ",
  "S04bsu016_u:5120_4": "valayarāśiṃ mekhalarāśiṃ nūpūrarāśiṃ vividhamaṇiratnarāśiṃ sarvāṅgapratyaṅgavibhūṣaṇarāśiṃ",
  "S04bsu016_u:5120_5": "cintārājamaṇiratnarāśiṃ sarvapuṣpāṇi sarvagandhān sarvadhūpān sarvamālyāni sarvavilepanāni",
  "S04bsu016_u:5120_6": "sarvacūrṇāni sarvavastrāṇi sarvacchatrāṇi sarvadhvajān sarvapatākāḥ sarvatūryāṇi",
  "S04bsu016_u:5120_7": "sarvatālāvacarān sarvakāmaviṣayān /",
  "S04bsu016_u:5121": "(Gv 168) asaṃkhyeyāni ca kanyākoṭīśatasahasrāṇyupadarśya sudhanaṃ śreṣṭhidārakametadavocat - itaṃ kulaputra gṛhītvā dānāni dehi,",
  "S04bsu016_u:5122": "puṇyāni kuru,",
  "S04bsu016_u:5123": "tathāgatān pūjaya,",
  "S04bsu016_u:5124": "sattvān dānena saṃgrahavastunā saṃgṛhya tyāgapāramitāyāṃ niyojaya,",
  "S04bsu016_u:5125": "dānena lokaṃ śikṣaya /",
  "S04bsu016_u:5126": "duṣkaraparityāgatāṃ pradarśaya /",
  "S04bsu016_u:5127": "yathaivāhaṃ kulaputra tavopakaraṇavidhimupasaṃharāmi,",
  "S04bsu016_u:5128": "evamaparimāṇānāṃ sattvānāṃ dānacetanāniruddhānāṃ tyāgavāsitāṃ saṃtatiṃ karomi /",
  "S04bsu016_u:5129": "buddhadharmasaṃgheṣu bodhisattvakalyāṇamitreṣu ca kuśalamūlānyavaropayitvā anuttarāyāṃ samyaksaṃbodhau samādāpayāmi /",
  "S04bsu016_u:5130": "api tu khalu punarahaṃ kulaputra kāmaratipramattānāṃ sattvānāṃ viṣayaparibhogaparigṛddhānāṃ tān viṣayānaśubhānadhitiṣṭhāmi /",
  "S04bsu016_u:5131": "krodhāviṣṭānāṃ mānamadadarpagarvitānāṃ vigrahavainayikānāṃ raudrarākṣasavikṛtabhayānantaśarīrān māṃsarudhirabhakṣānātmabhāvānupadarśya taṃ sarvaṃ stambhasaṃrambhamupadarśayāmi /",
  "S04bsu016_u:5132": "kusīdanyastaprayogān sattvānagnyudakarājacauropasargabhayasaṃdarśanenodvejya vīryārambhe niyojayāmi /",
  "S04bsu016_u:5133": "evaṃ taistairupāyaiḥ sarvākuśalacaryābhyo vinivartya sarvakuśaladharmapratipattau saṃniyojayāmi /",
  "S04bsu016_u:5134": "sarvapāramitāvipakṣanirghātāya sarvapāramitāsaṃbhāropacayāya sarvāvaraṇaparvataprapātapathasamatikramaṇāya anāvaraṇadharmāvatārāya ca /",
  "S04bsu016_u:5135": "etamahaṃ kulaputra meghajālaṃ bodhisattvavimokṣaṃ prajānāmi /",
  "S04bsu016_u:5136": "kiṃ mayā śakyamindrakalpānāṃ",
  "S04bsu016_u:5137_0": "bodhisattvānāṃ kleśāsurapramardakānāṃ vārikalpānāṃ sarvajagadduḥkhāgniskandhanirvāpayitṝṇāṃ",
  "S04bsu016_u:5137_1": "tejaḥskandhakalpānāṃ sarvajagattṛṣṇāsalilasaṃśoṣaṇakarāṇāṃ vāyukalpānāṃ sarvagrāhābhiniveśaparvatavikiraṇānāṃ",
  "S04bsu016_u:5137_2": "vajrakalpānāṃ dṛḍhātmasaṃjñāśailanirdāraṇānāṃ caryāṃ jñātuṃ guṇān vā vaktum //",
  "S04bsu016_u:5138": "gaccha kulaputra,",
  "S04bsu016_u:5139": "iyamihaiva jambudvīpe magadhaviṣaye bodhimaṇḍe sthāvarā nāma pṛthvīdevatā prativasati /",
  "S04bsu016_u:5140": "tāmupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:5141": "kathaṃ pratipattavyam //",
  "S04bsu016_u:5142_0": "atha khalu sudhanaḥ śreṣṭhidārako mahādevasya pādau śirasābhivandya mahādevaṃ devamanekaśatasahasrakṛtvaḥ",
  "S04bsu016_u:5142_1": "pradakṣiṇīkṛtya punaḥ punaravalokya mahādevasya devasyāntikātprakrāntaḥ // 30 //",
  "S04bsu016_u:5143": "(Gv 169)",
  "S04bsu016_u:5144": "33 Sthāvarā /",
  "S04bsu016_u:5145": "atha khalu sudhanaḥ śreṣṭhidārako 'nupūrveṇa yena magadhaviṣaye bodhimaṇḍe sthāvarā pṛthvīdevatā tenopasaṃkrāntaḥ /",
  "S04bsu016_u:5146": "daśapṛthivīdevatāśatasahasrāṇi anyonyamevaṃ vācamudīrayāmāsuḥ - ayaṃ sa āgacchati,",
  "S04bsu016_u:5147": "yaḥ sarvasattvānāṃ pratiśaraṇabhūto bhaviṣyati /",
  "S04bsu016_u:5148": "ayaṃ sa tathāgatagarbha āgacchati,",
  "S04bsu016_u:5149": "yaḥ sarvasattvānāmavidyāṇḍakośaṃ nirbhetsyati /",
  "S04bsu016_u:5150": "ayaṃ sa dharmarājakulodita āgacchati,",
  "S04bsu016_u:5151": "yo 'saṅgavaravimaladharmarājapaṭṭamābandhiṣyati /",
  "S04bsu016_u:5152": "ayaṃ sa jñānanārāyaṇavajrapraharaṇaśūra āgacchati,",
  "S04bsu016_u:5153": "yaḥ sarvaparapravādicakraṃ pramardiṣyati /",
  "S04bsu016_u:5154_0": "atha tāni sthāvarāpramukhāni daśapṛthivīdevatāśatasahasrāṇi mahāpṛthivīcālaṃ kṛtvā",
  "S04bsu016_u:5154_1": "gambhīrajaladharanirnādaṃ janayitvā sarvaṃ trisāhasraṃ lokadhātumudāreṇāvabhāsenāvabhāsya",
  "S04bsu016_u:5154_2": "sarvaratnābharaṇālaṃkārapratimaṇḍitaśarīrāṇi vidyullatākalāpā iva gaganatale lambamānāḥ,",
  "S04bsu016_u:5155": "prarohadbhiḥ sarvavṛkṣāṅkuraiḥ,",
  "S04bsu016_u:5156": "praphulladbhiḥ sarvapuṣpavṛkṣaiḥ,",
  "S04bsu016_u:5157": "pravarṣadbhiḥ sarvanadīsrotobhiḥ,",
  "S04bsu016_u:5158": "unnamadbhiḥ sarvotsasarohradataḍāgaiḥ,",
  "S04bsu016_u:5159": "pravarṣadbhirmahāgandhodakavarṣaiḥ,",
  "S04bsu016_u:5160": "pravāyadbhiḥ kusumaughotkarapravāhibhirmahāvātaiḥ,",
  "S04bsu016_u:5161": "pravādayadbhiḥ tūryakoṭīniyutaśatasahasraiḥ,",
  "S04bsu016_u:5162": "prasaradbhiḥ divyavimānābharaṇamakuṭaiḥ,",
  "S04bsu016_u:5163": "praṇadadbhiḥ govṛṣagajavyāghramṛgendraiḥ,",
  "S04bsu016_u:5164": "pragarjadbhiḥ devāsuroragabhūtādhipatibhiḥ,",
  "S04bsu016_u:5165": "saṃghaṭṭamānairmahāśailendraiḥ utplavadbhiḥ,",
  "S04bsu016_u:5166": "nidhicayakoṭīśatasahasraiḥ unnamadbhiḥ,",
  "S04bsu016_u:5167": "dharaṇītalādabhyudgatāni //",
  "S04bsu016_u:5168": "atha sthāvarā pṛthivīdevatā sudhanaṃ śreṣṭhidārakamevamāha - svāgataṃ te kulaputra /",
  "S04bsu016_u:5169": "ayaṃ sa pṛthivīpradeśo yatra te sthitvā kuśalamūlānyavaropitāni yatrāhaṃ pratyakṣā /",
  "S04bsu016_u:5170": "kimicchasi tadvipākaphalaikadeśaṃ draṣṭum?",
  "S04bsu016_u:5171_0": "atha khalu sudhanaḥ śreṣṭhidārakaḥ sthāvarāyāḥ pṛthivīdevatāyāḥ pādau śirasābhivandya",
  "S04bsu016_u:5171_1": "sthāvarāṃ pṛthivīdevatāmanekaśatasahasrakṛtvaḥ pradakṣiṇīkṛtya sthāvarāyāḥ pṛthivīdevatāyāḥ",
  "S04bsu016_u:5171_2": "purataḥ prāñjaliḥ sthitvā evamāha - icchāmyārye //",
  "S04bsu016_u:5172_0": "atha khalu sthāvarā pṛthivīdevatā pādatalābhyāṃ mahāpṛthivīṃ parāhatya asaṃkhyeyamaṇiratnanidhānakoṭīśatasahasrapratimaṇḍitāmupadarśya",
  "S04bsu016_u:5172_1": "evamāha - imāni kulaputra maṇiratnanidhānakoṭīniyutaśatasahasrāṇi tavānugāmīni,",
  "S04bsu016_u:5173": "tava purojavāni,",
  "S04bsu016_u:5174": "tava yathecchopabhogyāni,",
  "S04bsu016_u:5175": "tava puṇyavipākanirjātāni,",
  "S04bsu016_u:5176": "tava puṇyabalarakṣitāni /",
  "S04bsu016_u:5177": "tebhyastvaṃ gṛhītvā yatkārthaṃ tatkuruṣva /",
  "S04bsu016_u:5178": "api tvahaṃ kulaputra jñānaduryodhanagarbhasya bodhisattvavimokṣasya lābhinī /",
  "S04bsu016_u:5179": "sā ahametena bodhisattvavimokṣeṇa samanvāgatā dīpaṃkaratathāgatamupādāya bodhisattvasya nityānubaddhā satatamārakṣāpratipannā /",
  "S04bsu016_u:5180": "tataḥ prabhṛti ahaṃ kulaputra bodhisattvasya cittacaritaṃ vyavacārayāmi,",
  "S04bsu016_u:5181": "jñānaviṣayamavagāhayāmi,",
  "S04bsu016_u:5182": "sarvapraṇidhānamaṇḍalamavatarāmi,",
  "S04bsu016_u:5183": "bodhisattvacaryāviśuddhimanugacchāmi,",
  "S04bsu016_u:5184": "sarvasamādhinayamanusarāmi,",
  "S04bsu016_u:5185": "sarvabodhisattvābhijñācittavipulatāṃ spharāmi /",
  "S04bsu016_u:5186_0": "sarvabodhisattvabalādhipateyatāṃ sarvabodhisattvāsaṃhāryatāṃ sarvakṣetrajālaspharaṇatāṃ",
  "S04bsu016_u:5186_1": "sarvatathāgatavyākaraṇasaṃpratīcchanatāṃ sarvakālābhisaṃbodhisaṃdarśanatāṃ sarvadharmacakrapravartananayaṃ",
  "S04bsu016_u:5186_2": "sarvasūtrāntasaṃprabhāṣaṇadharmameghanayaṃ mahādharmāvalokāvabhāsanayaṃ (Gv 170)",
  "S04bsu016_u:5187": "sarvasattvaparipācanavinayajñānanayaṃ sarvabuddhavikurvitasaṃdarśananayaṃ ca anugacchāmi saṃdhārayāmi saṃpratīcchāmi //",
  "S04bsu016_u:5188_0": "eṣa ca me kulaputra jñānaduryodhanagarbho bodhisattvavimokṣaḥ sumeruparamāṇurajaḥsamānāṃ",
  "S04bsu016_u:5188_1": "kalpānāṃ pareṇa paratareṇa candradhvajāyāṃ lokadhātau sunetrasya tathāgatasyāntikātpratilabdhaḥ",
  "S04bsu016_u:5188_2": "avabhāsavyūhe kalpe /",
  "S04bsu016_u:5189": "sā ahaṃ kulaputra imaṃ jñānaduryodhanagarbhaṃ bodhisattvavimokṣamāyūhantī niryūhantī saṃvardhayantī vipulīkurvāṇā avirahitābhūvaṃ tathāgatadarśanena yāvad bhadrakalpāt /",
  "S04bsu016_u:5190": "atra ca mayā anabhilāpyānabhilāpyabuddhakṣetraparamāṇurajaḥsamāstathāgatā arhantaḥ samyaksaṃbuddhā ārāgitāḥ /",
  "S04bsu016_u:5191": "sarveṣā ca me teṣāṃ tathāgatānāṃ bodhimaṇḍopasaṃkramaṇavikurvitaṃ dṛṣṭam /",
  "S04bsu016_u:5192": "sarveṣāṃ ca ahaṃ teṣāṃ tathāgatānāṃ kuśalamūleṣu sākṣībhūtā /",
  "S04bsu016_u:5193": "etamahaṃ kulaputra jñānaduryodhanagarbhaṃ bodhisattvavimokṣaṃ jānāmi /",
  "S04bsu016_u:5194_0": "kiṃ mayā śakyaṃ sarvatathāgatānubaddhānāṃ bodhisattvānāṃ sarvabuddhakathānudhāriṇāṃ",
  "S04bsu016_u:5194_1": "sarvatathāgatajñānagahanapraviṣṭānāṃ cittakṣaṇadharmadhātuspharaṇānujavānāṃ tathāgatasamatāśarīrāṇāṃ",
  "S04bsu016_u:5194_2": "sarvabuddhāśayavimalagarbhāṇāṃ sadābhinirhṛtasarvabuddhotpādānāmasaṃbhinnasarvabuddhakāyadūtānāṃ",
  "S04bsu016_u:5194_3": "caryāṃ jñātuṃ guṇān vā vaktum //",
  "S04bsu016_u:5195": "gaccha kulaputra,",
  "S04bsu016_u:5196": "idamihaiva jambudvīpe magadhaviṣaye kapilavastu nāma nagaram /",
  "S04bsu016_u:5197": "tatra vāsantī nāma rātridevatā prativasati /",
  "S04bsu016_u:5198": "tāmupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:5199": "kathaṃ pratipattavyam //",
  "S04bsu016_u:5200_0": "atha khalu sudhanaḥ śreṣṭhidārakaḥ sthāvarāyāḥ pṛthivīdevatāyāḥ pādau śirasābhivandya",
  "S04bsu016_u:5200_1": "sthāvarāṃ pṛthivīdevatāmanekaśatasahasrakṛtvaḥ pradakṣiṇīkṛtya punaḥ punaravalokya",
  "S04bsu016_u:5200_2": "sthāvarāyāḥ pṛthivīdevatāyā antikātprakrāntaḥ // 31 //",
  "S04bsu016_u:5201": "(Gv 171)",
  "S04bsu016_u:5202": "34 Vāsantī /",
  "S04bsu016_u:5203": "atha khalu sudhanaḥ śreṣṭhidārako yena kapilavastu mahānagaraṃ tenopasaṃkrāntaḥ tāṃ sthāvarāyāḥ pṛthivīdevatāyā anuśāsanīmanusmaran,",
  "S04bsu016_u:5204": "taṃ duryodhanagarbhaṃ bodhisattvavimokṣamanusmaran,",
  "S04bsu016_u:5205": "tāṃ bodhisattvasamādhibhāvanāṃ vipulīkurvan,",
  "S04bsu016_u:5206": "taṃ bodhisattvadharmanayamanuvicintayan,",
  "S04bsu016_u:5207": "taṃ bodhisattvavimokṣavikrīḍitaṃ vicārayan,",
  "S04bsu016_u:5208": "tāṃ bodhisattvavimokṣajñānasūkṣmādiṃ saṃvyavalokayan,",
  "S04bsu016_u:5209": "taṃ bodhisattvavimokṣajñānasāgaramavataran,",
  "S04bsu016_u:5210": "taṃ bodhisattvavimokṣajñānasaṃbhedamadhimucyamānaḥ,",
  "S04bsu016_u:5211": "taṃ bodhisattvavimokṣānantajñānābhisaṃskāramanugacchan,",
  "S04bsu016_u:5212": "taṃ bodhisattvavimokṣajñānasamudramavagāhamānaḥ /",
  "S04bsu016_u:5213": "sa kapilavastumahānagaraṃ pradakṣiṇīkṛtya pūrveṇa nagaradvāreṇa praviśya madhye nagaraśṛṅgāṭakasya asthāt /",
  "S04bsu016_u:5214_0": "acirāstamite sūrye sarvabodhisattvānuśāsanīṣu pradakṣiṇagrāhī vāsantyā rātridevatāyā",
  "S04bsu016_u:5214_1": "darśanaparitṛṣitaḥ kalyāṇamitreṣu buddhajñānapratilambhaniścitabuddhiḥ samantajñānacakṣurviṣayaśarīrādhiṣṭhānaḥ",
  "S04bsu016_u:5214_2": "sarvadigabhimukhena kalyāṇamitradarśanacittena udārādhimuktijñānagarbhasaṃjñāgatacetāḥ",
  "S04bsu016_u:5214_3": "sarvārambaṇaprasṛtajñānacakṣuḥ sarvadharmadhātunayajñānasāgaraprasaraspharaṇānugatena",
  "S04bsu016_u:5214_4": "samāṃdhicakṣuṣā sarvadigjñeyasāgaraṃ vyavalokayan,",
  "S04bsu016_u:5215_0": "mahājñānacakṣuḥprasṛtāvahitāśayo 'drākṣīdvāsantīṃ rātridevatāṃ kapilavastuno mahānagarasyordhvaṃ",
  "S04bsu016_u:5215_1": "gaganatale vicitrānupamamaṇikūṭāgāre sarvavaragandhapadmagarbhamahāratnasiṃhāsane niṣaṇṇām,",
  "S04bsu016_u:5216_0": "suvarṇavarṇena kāyenābhinīlamṛdubahukeśīmabhinīlanetrāmabhirūpāṃ prāsādikāṃ darśanīyāṃ",
  "S04bsu016_u:5216_1": "sarvābharaṇālaṃkāravibhūṣitaśarīrāṃ raktavarāmbaranivasanāṃ candramaṇḍalālaṃkṛtabrahmajaṭāmakuṭadhāriṇīṃ",
  "S04bsu016_u:5216_2": "sarvatārāgrahanakṣatrajyotirgaṇapratibhāsasaṃdarśanaśarīrām /",
  "S04bsu016_u:5217": "yāvantaśca tayā vipule sattvadhātau akṣaṇāpāyadurgativinipātebhyaḥ sattvāḥ parimocitāḥ,",
  "S04bsu016_u:5218": "tānapi tasyā romavivaragatānadrākṣīt /",
  "S04bsu016_u:5219": "yāvantaḥ svargaloke pratiṣṭhāpitāḥ,",
  "S04bsu016_u:5220": "yāvantaḥ śrāvakapratyekabodhau sarvajñatāyāṃ ca paripācitāḥ,",
  "S04bsu016_u:5221": "tānapi tasyāḥ sarvaromavivaragatānapaśyat /",
  "S04bsu016_u:5222": "yairnānopāyaiḥ paripācitāḥ kāyābhinirhārai rūpābhinirhārairvarṇābhinirhāraiḥ,",
  "S04bsu016_u:5223": "tānapi tasyā romavivaragatānadrākṣīt /",
  "S04bsu016_u:5224": "yairghoṣābhinirhāraiḥ",
  "S04bsu016_u:5225": "svarāṅgābhinirhārairvividhamantradharmanayasaprayogaiḥ paripācitāḥ,",
  "S04bsu016_u:5226": "tānapi tasyā romamukhebhyo 'nuravamāṇānaśrauṣīt /",
  "S04bsu016_u:5227": "yaiḥ kālābhinirhāraiḥ,",
  "S04bsu016_u:5228": "yairyathāśayādhimuktasattvānuvartanaiḥ,",
  "S04bsu016_u:5229_0": "yābhirbodhisattvacaryābhirbodhisattvavikramairbodhisattvasamādhivikurvitamukhairbodhisattvavṛṣabhitābhirbodhisattvavihārairbodhisattvāvalokitairbodhisattvavilokitairbodhisattvavikurvābhirbodhisattvamahāpuruṣasiṃhavijṛmbhitaiḥ,",
  "S04bsu016_u:5230": "yairbodhisattvavimokṣavikrīḍitaistayā sattvāḥ paripācitāḥ,",
  "S04bsu016_u:5231": "tānyapi tasyā romavivaragatāni prajānīte sma //",
  "S04bsu016_u:5232_0": "sa tān nānopāyasaṃprayuktān dharmanayasāgarān dṛṣṭvā śrutvā ca tuṣṭa udagra āttamanāḥ",
  "S04bsu016_u:5232_1": "pramuditaḥ prītisaumanasyajāto vāsantyā rātridevatāyāḥ sarvaśarīreṇa praṇipatya utthāya",
  "S04bsu016_u:5232_2": "vāsantīṃ rātridevatāmanekaśatasahasrakṛtvaḥ pradakṣiṇīkṛtya vāsantyā rātridevatāyāḥ",
  "S04bsu016_u:5232_3": "purataḥ prāñjaliḥ sthitvā evamāha - mayā khalu devate anuttarāyāṃ samyaksaṃbodhau cittamutpāditam /",
  "S04bsu016_u:5233": "(Gv 172) so 'haṃ kalyāṇamitrādhiṣṭhānān sarvabuddhaguṇān saṃpaśyan kalyāṇamitrāśritamātmānaṃ karomi /",
  "S04bsu016_u:5234": "darśaya me devate sarvajñatāmārgaṃ yatra pratiṣṭhito bodhisattvo niryāti daśabalabhūmau //",
  "S04bsu016_u:5235": "evamukte vāsantī rātridevatā sudhanaṃ śreṣṭhidārakamevamāha - sādhu sādhu kulaputra,",
  "S04bsu016_u:5236": "yastvamevaṃ kalyāṇamitrāveśāviṣṭaḥ kalyāṇamitravacanāni śuśrūṣuḥ kalyāṇamitrānuśāsanyāṃ pratipadyase /",
  "S04bsu016_u:5237": "niyamena tvaṃ kalyāṇamitrānuśāsanīṃ pratipadyamānaḥ āsannībhaviṣyasyanuttarāyāṃ samyaksaṃbodhau /",
  "S04bsu016_u:5238": "ahaṃ kulaputra sarvasattvatamovikiraṇadharmāvabhāsajagadvinayamukhasya bodhisattvavimokṣasya lābhinī /",
  "S04bsu016_u:5239": "viṣamamatiṣu sattveṣu maitracittā,",
  "S04bsu016_u:5240": "akuśalakarmapathapratipanneṣu karuṇacittā,",
  "S04bsu016_u:5241": "kuśalakarmapathapratipanneṣu muditacittā /",
  "S04bsu016_u:5242": "samaviṣamamatiṣu sattveṣūpekṣācittā,",
  "S04bsu016_u:5243": "saṃkliṣṭeṣu viśodhanacittā,",
  "S04bsu016_u:5244": "viṣamagateṣu samyakpratipannacittā,",
  "S04bsu016_u:5245": "hīnādhimuktikeṣu udārādhimuktisaṃjananacittā,",
  "S04bsu016_u:5246": "hīnendriyeṣu mahāvīryavegavivardhanacittā,",
  "S04bsu016_u:5247": "saṃsārābhirateṣu saṃsāragaticakravinivartanacittā,",
  "S04bsu016_u:5248": "śrāvakapratyekabuddhayānābhimukheṣu sattveṣu sarvajñatāmārgapratiṣṭhāpanacittā /",
  "S04bsu016_u:5249": "evaṃ cittamanasikāraprayuktā khalu punarahaṃ kulaputra anena sarvasattvatamovikiraṇadharmāvabhāsajagadvinayamukhena bodhisattvavimokṣeṇa samanvāgatā //",
  "S04bsu016_u:5250_0": "ye sattvā andhakāratamisrāyāṃ rātrau parikrānteṣu manuṣyeṣu bhūtasaṃghānucaritāyāṃ",
  "S04bsu016_u:5250_1": "taskaragaṇasaṃkīrṇāyāṃ viṣamacāritrasattvadikcaritāyāṃ kālābhrameghajālasaṃchannāyāṃ",
  "S04bsu016_u:5250_2": "dhūmarajomalasamākulāyāṃ viṣamavātavṛṣṭisaṃkṣobhitāyāṃ candrādityajyotirgaṇarahitāyāṃ",
  "S04bsu016_u:5250_3": "cakṣuṣkāryāparākramāyāṃ rātrau sāgaragatā bhavanti,",
  "S04bsu016_u:5251_0": "sthalagatā vā parvatagatā vā aṭavīkāntāragatā vā vanāntaragatā vā deśāntaragatā vā",
  "S04bsu016_u:5251_1": "grāmāntaragatā vā digantaragatā vā vidigantaragatā vā mārgāntaragatā vā mahāsāgaragatā",
  "S04bsu016_u:5251_2": "vā vipannayānapātrā bhavanti,",
  "S04bsu016_u:5252": "sthalagatā vā vihanyante,",
  "S04bsu016_u:5253": "parvatagatā vā mahāprapāteṣu prapatanti,",
  "S04bsu016_u:5254": "mahāṭavīkāntāragatā vā annapānavirahitā bhavanti,",
  "S04bsu016_u:5255": "vanagahanavetrajālairavasaktā vā anayavyasanamāpadyante,",
  "S04bsu016_u:5256": "deśāntaragatā vā taskarairhanyante,",
  "S04bsu016_u:5257": "grāmāntaragatā vā viṣamacāritrā vinaśyanti,",
  "S04bsu016_u:5258": "digantaragatā vā saṃmuhyanti,",
  "S04bsu016_u:5259": "vidigantaragatā vā vimuhyanti,",
  "S04bsu016_u:5260": "mārgāntaragatā vā vilayamāpadyante,",
  "S04bsu016_u:5261_0": "teṣāmahaṃ kulaputra sattvānāṃ nānopāyamukhairlayanabhūtā bhavāmi - yaduta sāgaragatānāṃ",
  "S04bsu016_u:5261_1": "kālikāvātameghavikiraṇatāyai kaluṣodakātikramaṇatāyai viṣamavātamaṇḍalīvikiraṇatāyai",
  "S04bsu016_u:5261_2": "mahormivegavyupaśamanatāyai āvartabhayavimocanatāyai digudyotanatāyai samyagudakapathapratipādanatāyai tīradarśanatāyai /",
  "S04bsu016_u:5262": "ratnadvīpopanayanāya mārgaṃ saṃdarśayāmi saṃgrāhakarūpeṇa sārthavāhakarūpeṇa /",
  "S04bsu016_u:5263_0": "kasyacidrājarūpeṇa jagarājarūpeṇa kūrmarājarūpeṇa asurarājarūpeṇa garuḍarājarūpeṇa",
  "S04bsu016_u:5263_1": "kinnararājarūpeṇa mahoragarāgarājarūpeṇa sāgaradevatārūpeṇa kaivartarūpeṇa pratiśaraṇabhūtā bhavāmi /",
  "S04bsu016_u:5264": "tacca kuśalamūlamevaṃ pariṇāmayāmi - sarvasattvānāṃ pratiśaraṇabhūtā bhaveyaṃ sarvaduḥkhaskandhavinivartanatāyai /",
  "S04bsu016_u:5265_0": "sthalagatānāṃ sattvānāṃ mohāndhakāratamisrāyāṃ rātrau veṇukaṇṭakaśarkarakaṭhallākīrṇāyāṃ",
  "S04bsu016_u:5265_1": "ghoraviṣoragasaṃkīrṇāyāṃ nimnonnataviṣamapracārāyāṃ rajoreṇusamuddhatāyāṃ viṣamavātavṛṣṭisaṃkṣobhitāyāṃ (Gv 173)",
  "S04bsu016_u:5266_0": "śītoṣṇaduḥkhasaṃsparśāyāṃ vyālamṛgendrasābhiśaṅkāyāṃ vadhakataskaragaṇānuvicaritāyāṃ",
  "S04bsu016_u:5266_1": "dharaṇyāṃ diksaṃmūḍhānāṃ sattvānāmādityarūpeṇa udgatacandrarūpeṇa maholkāpātarūpeṇa",
  "S04bsu016_u:5266_2": "vidyunmālāniścāraṇarūpeṇa ratnābhārūpeṇa grahamaṇḍalarūpeṇa nakṣatrajyotirgaṇavimānaprabhārūpeṇa",
  "S04bsu016_u:5266_3": "devarūpeṇa bodhisattvarūpeṇa sattvānāṃ trāṇabhūtā bhavāmi /",
  "S04bsu016_u:5267": "evaṃ ca cittamutpādayāmi - anena kuśalamūlena sarvasattvānāṃ trāṇaṃ bhaveyaṃ sarvakleśāndhakāravidhamanatāyai /",
  "S04bsu016_u:5268": "parvataprapātagatānāṃ sattvānāṃ maraṇabhayabhītānāṃ jīvitapratilambhāya yaśaskāmatāvaśagatānāṃ kīrtiśabdadhvajakāmānāṃ bhogārthikānāṃ",
  "S04bsu016_u:5269_0": "lobhāviṣṭānāmupakaraṇaparyeṣṭyabhiyuktānāṃ lokasaṃpattyabhilāṣaparamāṇāṃ putrabhāryāsnehavinibaddhānāṃ",
  "S04bsu016_u:5269_1": "dṛṣṭigatagahanapranaṣṭānāṃ vividhaduḥkhabhayopadrutānāṃ nānopāyamukhaiḥ śaraṇabhūtā",
  "S04bsu016_u:5269_2": "bhavāmi - yaduta giriguhāsaṃsthānābhinirhāreṇa phalamūlabhojanābhinirhāreṇa jalapathodapānābhinirhāreṇa",
  "S04bsu016_u:5269_3": "śītoṣṇapratipakṣābhinirhāreṇa samyakpathanidarśanena kalaviṅkarūtanirghoṣeṇa mayūrarājanikūjaghoṣeṇa",
  "S04bsu016_u:5269_4": "auṣadhijvalanāvabhāsarūpeṇa parvatadevatāprabhārūpeṇa /",
  "S04bsu016_u:5270": "giriguhādarivivaragatānāṃ vividhaduḥkhopadrutānāṃ timirāndhakāravinivartanatāyai samapṛthivītalābhinirhāreṇa śaraṇabhūtā bhavāmi /",
  "S04bsu016_u:5271": "evaṃ ca cittamutpādayāmi - yathā ahameṣāṃ parvatagatānāṃ sattvānāmārakṣāṃ karomi,",
  "S04bsu016_u:5272": "evamahameṣāṃ saṃsāraparvatagiriprapātapatitānāṃ jarāmaraṇagrahābhiniviṣṭānāṃ śaraṇabhūtā bhaveyam /",
  "S04bsu016_u:5273_0": "vanagahanajālasaṃsaktakānāmapyahaṃ sattvānāṃ tamondhakārāyāṃ rātrau vipulaviṣayavṛkṣavividhopasthānāṃ",
  "S04bsu016_u:5273_1": "vividhatṛṇodakakaṇṭakadrumalatoparuddhamārgāṇāṃ nānādrumalatāvanagahanaprāptānāṃ",
  "S04bsu016_u:5273_2": "śārdūlanaditanirghoṣasaṃtrastahṛdayānāṃ kāryāparipūrisamākulacittānāṃ vividhabhayopadravopasṛṣṭānāṃ",
  "S04bsu016_u:5273_3": "vanagahananiḥsaraṇadiśamaprajānatāṃ samyaggamanapathasaṃdarśayitrī bhavāmi /",
  "S04bsu016_u:5274": "evaṃ ca cittamutpādayāmi - anena kuśalamūlena vividhadṛṣṭigahanagatān sattvāṃstṛṣṇājālasaṃsaktān vicitrasaṃsāraduḥkhabhayopadrutān sarvaduḥkhebhyaḥ parimocayeyam /",
  "S04bsu016_u:5275_0": "aṭavīkāntāragatānāmapyahaṃ sattvānāmandhakāraprāptānāṃ nānopāyamukhaiḥ sukhaṃ saṃjanayya",
  "S04bsu016_u:5275_1": "mārgaṃ saṃdarśya etānabhayakṣeme pratiṣṭhāpya evaṃ cittamutpādayāmi - anena kuśalamūlena",
  "S04bsu016_u:5275_2": "saṃsāraṭavīkāntāraprāptān sattvān durgatipathapratipannān sarvaduḥkhebhyaḥ parimocya",
  "S04bsu016_u:5275_3": "atyantayogakṣeme sarvajñatāmārge pratiṣṭhāpayeyam /",
  "S04bsu016_u:5276_0": "deśajanapadāviṣṭānapyahaṃ kulaputra sattvānabhiniveśādhikārikaṃ duḥkhaṃ pratyanubhavamānān",
  "S04bsu016_u:5276_1": "vividhairudbadhyamānopāyaistato janapadābhiniveśāduccālya evaṃ cittamutpādayāmi -",
  "S04bsu016_u:5276_2": "anena kuśalamūlena sarvasattvān skandhālayābhiniveśāduccālya anālayasarvajñajñāne pratiṣṭhāpayeyam /",
  "S04bsu016_u:5277_0": "grāmagatānapyahaṃ kulaputra sattvān gṛhaniketabandhanabaddhānandhakāratamisrāyāṃ",
  "S04bsu016_u:5277_1": "rātrau vividhagṛhāpadduḥkhitān nānodvegamukhairudbadhya saṃjanitasaṃvegacittān dhanadānena",
  "S04bsu016_u:5277_2": "saṃgṛhya samyak prīṇayitvā anikete dharme pratiṣṭhāpya",
  "S04bsu016_u:5278": "evaṃ cittamutpādayāmi - anena kuśalamūlena sarvasattvān svāyatanagrāmasaṃniśritān saṃsāragativiṣayagocarāduccālya sarvajñatāgocare pratiṣṭhāpayeyam //",
  "S04bsu016_u:5279": "(Gv 174)",
  "S04bsu016_u:5280": "ye ca kulaputra andhakāratamisrāyāṃ rātrāvekaikaśaḥ pūrvādidigvidikṣu sarvadiksaṃmūḍhā bhavanti,",
  "S04bsu016_u:5281": "sameṣu pṛthivīpradeśeṣu viṣamaprapātasaṃjñinaḥ,",
  "S04bsu016_u:5282": "unnateṣvavanatasaṃjñinaḥ,",
  "S04bsu016_u:5283": "avanateṣūnnatasaṃjñinaḥ,",
  "S04bsu016_u:5284": "teṣāmahaṃ digmārgadeśasaṃmūḍhānāṃ nānāvidhairupāyairavabhāsaṃ kṛtvā niṣkramitukāmānāṃ dvāraṃ saṃdarśayāmi /",
  "S04bsu016_u:5285": "gantukāmānāṃ mārgaṃ saṃdarśayāmi /",
  "S04bsu016_u:5286": "taritukāmānāṃ tīrthaṃ saṃdarśayāmi /",
  "S04bsu016_u:5287": "praveṣṭukāmānāṃ bhavanaṃ saṃdarśayāmi /",
  "S04bsu016_u:5288": "vilokayitukāmānāṃ diśaḥ saṃdarśayāmi /",
  "S04bsu016_u:5289": "nimnonnate pṛthivītalaṃ saṃdarśayāmi /",
  "S04bsu016_u:5290": "samaviṣamān pṛthivīpradeśān vividhāni ca rūpagatāni saṃdarśayāmi /",
  "S04bsu016_u:5291": "mārgākrāntānāṃ grāmanagaranigamarāṣṭrarājadhānīṃ saṃdarśayāmi /",
  "S04bsu016_u:5292": "gharmatṛṣārtānāmutsasarohradataḍāgapuṣkariṇīnadīvanodyānārāmaramaṇīyāni saṃdarśayāmi /",
  "S04bsu016_u:5293": "priyaviprayogotkaṇṭhitānāṃ mātāpitṛputradāramitrāmātyajñātisālohitān vividhāni ca manāpāni rūpagatāni saṃdarśayāmi /",
  "S04bsu016_u:5294": "evaṃ ca cittamutpādayāmi - yathāhameṣāṃ sattvānāmandhakāratamisrāyāṃ rātrau timiropahatanetrāṇāṃ diksaṃmūḍhānāmālokaṃ karomi,",
  "S04bsu016_u:5295": "avabhāsaṃ janayāmi vividharūpagatavijñaptaye,",
  "S04bsu016_u:5296_0": "evamevāhaṃ dīrghasaṃsārarātrāvupapannānāṃ sarvadiksaṃmūḍhānāmavidyāndhakāraprāptānāmajñānapaṭalāvanaddhajñānacakṣuṣāṃ",
  "S04bsu016_u:5296_1": "saṃjñācittadṛṣṭiviparyastānām anitye nityasaṃjñināṃ duḥkheduḥkhasaṃjñināṃ anātmani",
  "S04bsu016_u:5296_2": "ātmasaṃjñinām aśubhe śubhasaṃjñināṃ dṛḍhātmasattvajīvapoṣapudgalagrahasaṃniśritānāṃ",
  "S04bsu016_u:5296_3": "skandhadhātvāyatanasaṃniśritānāṃ hetuphalasaṃmūḍhānāmakuśalakarmapathadikpratipannānāṃ",
  "S04bsu016_u:5296_4": "prāṇātipātināmadattādāyināṃ kāmamithyācāriṇāṃ mṛṣāvādināṃ paiśunyānāṃ pāruṣikāṇāmasaṃbhinnapralāpināmabhidhyālūnāṃ",
  "S04bsu016_u:5296_5": "vyāpannacittānāṃ mithyādṛṣṭigatānāmamātṛjñānāmapitṛjñānāmaśrāmaṇyānāmabrāhmaṇyānāmanindyajñānāmapuruṣajñānānāmadharmarāgaraktānāṃ",
  "S04bsu016_u:5296_6": "viṣamalābhābhibhūtānāṃ mithyādṛṣṭidharmaparītānāṃ tathāgatānabhyākhyāyikānāṃ dharmacakrāntavādapratipannānāṃ",
  "S04bsu016_u:5296_7": "māradhvajadharāṇāṃ bodhisattvaghātināṃ mahāyānavidveṣikāṇāṃ bodhicittavicchindikānāṃ",
  "S04bsu016_u:5297_0": "bodhisattvavivarṇakānāṃ mātṛghātadrohiṇāmanapakāravairiṇāmāryāpavādakānāmasatpuruṣādharmasamācāragocarāṇāṃ",
  "S04bsu016_u:5297_1": "staupikasāṃghikavastudrohiṇāṃ mātāpitṛvipratipannānāmānantaryakarmakāriṇāṃ mahāprapātābhimukhānāṃ",
  "S04bsu016_u:5297_2": "sattvānāṃ mahāprajñālokena avidyāndhakāraṃ vidhūya anuttarāyāṃ samyaksaṃbodhau samādāpya",
  "S04bsu016_u:5297_3": "samantabhadreṇa mahāyānena daśabalajñānabhūmimārgaṃ saṃdarśayeyam /",
  "S04bsu016_u:5298_0": "tathāgatabhūmimapi tathāgataviṣayamapi sarvajñajñānanayasāgaramapi buddhajñānagocaramapi",
  "S04bsu016_u:5298_1": "buddhaviṣayamapi daśabalapariniṣpattimapi buddhadhāraṇībalamapi sarvabuddhaikaśarīratāmapi saṃdarśayeyam /",
  "S04bsu016_u:5299": "saṃdarśya cainān sarvabuddhasamatājñāne pratiṣṭhāpayeyam //",
  "S04bsu016_u:5300_0": "glānānāmapyahaṃ kulaputra sattvānāṃ dīrghavyādhiparikhinnānāṃ durbalaśarīrāṇāṃ jīrṇānāṃ",
  "S04bsu016_u:5300_1": "vṛddhānāṃ jarābhibhūtānāmanāthānāṃ kṛpaṇānāṃ ca daridrāṇāṃ vilayagatānāṃ videśaprāptānāṃ",
  "S04bsu016_u:5300_2": "vidikpratipannānāṃ bandhanagatānāṃ kāraṇāprāptānām aparādhināṃ rājabandhotsṛṣṭānāṃ",
  "S04bsu016_u:5300_3": "jīvitoparodhabhayaparitrāṇāya avatiṣṭhāmi /",
  "S04bsu016_u:5301": "sāhaṃ kulaputra glānānāṃ sattvānāṃ sarvopāyairvyādhyapanayanāya pratipadyāmi /",
  "S04bsu016_u:5302": "jīrṇānāṃ jarābhibhūtānāmupasthānaparicaryopakaraṇāvighātaiḥ saṃgrahaṃ karomi /",
  "S04bsu016_u:5303": "anāthānāṃ sattvānāṃ sānāthyaṃ karomi /",
  "S04bsu016_u:5304": "kṛpaṇadaridrāṇāṃ dhanakanakaskandhena saṃgrahaṃ karomi (Gv 175)",
  "S04bsu016_u:5305": "vinipātagatānāṃ samānārthatayā saṃgrahaṃ karomi /",
  "S04bsu016_u:5306": "videśaprāptānāṃ svadeśamupanayāmi /",
  "S04bsu016_u:5307": "vidikpratipannānāṃ samyagdiśamupanayāmi /",
  "S04bsu016_u:5308": "bandhanagatān bandhanebhyo vipramokṣayāmi /",
  "S04bsu016_u:5309": "kāraṇāprāptānāṃ kāraṇāduḥkhebhyo vipramokṣayāmi /",
  "S04bsu016_u:5310": "aparādhino rājavadhyotsṛṣṭān jīvitāśvāsaprāptān karomi /",
  "S04bsu016_u:5311": "evaṃ ca cittamutpādayāmi - yathāhameṣāṃ sattvānāṃ vividhabhayopadravaparitrāṇe pratiśaraṇaṃ bhavāmi,",
  "S04bsu016_u:5312": "evamahametānanuttareṇa dharmasaṃgraheṇa saṃgṛhya sarvakleśebhyaḥ parimocayeyam /",
  "S04bsu016_u:5313": "jātijarāvyādhimaraṇaśokaparidevaduḥkhadaurmanasyopāyāsebhyaḥ samatikrāmayeyam /",
  "S04bsu016_u:5314": "sarvadurgativinipātabhayebhyaḥ parimocayeyam /",
  "S04bsu016_u:5315": "kalyāṇamitraparigrahe pratiṣṭhāpayeyam /",
  "S04bsu016_u:5316": "dharmaratnadānasaṃgraheṇa saṃgṛhṇīyām /",
  "S04bsu016_u:5317": "anavadye karmaṇi niyojayeyam /",
  "S04bsu016_u:5318": "tathāgataśarīraviśuddhaye samādāpayeyam /",
  "S04bsu016_u:5319": "atyantājarāmaraṇadhātuprativedhe pratiṣṭhāpayeyam //",
  "S04bsu016_u:5320_0": "mithyāmāgārgatipannānāmapyahaṃ kulaputra sattvānāṃ vividhadṛṣṭigatagahanābhiniviṣṭānāṃ",
  "S04bsu016_u:5320_1": "mithyāsaṃkalpagocarāṇāṃ viṣamakāyavāṅbhanaskarmasamudācāriṇāmasaṃvṛtacāriṇāṃ nānāvratatapaḥsaṃniśritānāmasamyaksaṃbuddhe",
  "S04bsu016_u:5320_2": "samyaksaṃbuddhasaṃjñināṃ samyaksaṃbuddhe ca asamyaksaṃbuddhasaṃjñināṃ śarīrātāpanaparitāpanaprayuktānām",
  "S04bsu016_u:5320_3": "utsasarohradataḍāganadīparvataprasravaṇadigvidikpraṇāmaparāyaṇānāṃ pāpamitravaśagatānāṃ",
  "S04bsu016_u:5320_4": "nānopāyamukhaiḥ pratiśaraṇabhūtā bhavāmi /",
  "S04bsu016_u:5321": "tata etān pāpakād dṛṣṭigatāt sarvadurgatiprapātapathādvinivartayāmi /",
  "S04bsu016_u:5322": "laukikāyāṃ ca samyagdṛṣṭau pratiṣṭhāpya divyamānuṣikāyāṃ saṃpattau saṃniyojayāmi /",
  "S04bsu016_u:5323": "evaṃ ca cittamutpādayāmi - yathāhametān sattvānevaṃrūpādviṣamapratipattiduḥkhātparimocayāmi,",
  "S04bsu016_u:5324": "evamahaṃ sarvasattvānārye lokottare pāramitāmārge pratiṣṭhāpya sarvajñatāyāmavaivartyān kṛtvā samantabhadreṇa mahāpraṇidhānena sarvajñatāyāmupanayeyam /",
  "S04bsu016_u:5325": "na ca bodhisattvabhūmeruccaleyamavinivartya sarvasattvadhātum //",
  "S04bsu016_u:5326_0": "atha khalu vāsantī rātridevatā tasyāṃ velāyāmetameva sarvasattvatamovikiraṇadharmāvabhāsajagadvinayamukhaṃ",
  "S04bsu016_u:5326_1": "bodhisattvavimokṣadiśaṃ bhūyasyā mātrayā saṃdarśayamānā buddhādhiṣṭhānena daśa diśo",
  "S04bsu016_u:5326_2": "vyavalokya sudhanaṃ śreṣṭhidārakaṃ gāthābhiradhyabhāṣata -",
  "S04bsu016_u:5327": "mohaavidyatamovigamārthaṃ dharmaprabhāvitasaṃjanayāya /",
  "S04bsu016_u:5328": "kālamavekṣya jagatsukhanetā eṣa vimokṣanayo mama śāntaḥ // 1 //",
  "S04bsu016_u:5329": "maitri mamā vipulā suviśuddhā kalpa ananta subhāvita pūrve /",
  "S04bsu016_u:5330": "apāya pharitva prabhāsami lokaṃ eta nayottara sudhana sudhīrā // 2 //",
  "S04bsu016_u:5331": "karuṇasamudra mamāmita loke saṃbhavu yatra triyadhvajinānām /",
  "S04bsu016_u:5332": "(Gv 176)",
  "S04bsu016_u:5333": "yena jagasya dukhaṃ praśamemī eta nayottara sudhana sudhīrā // 3 //",
  "S04bsu016_u:5334": "lokasukhānyabhinirharamāṇā saṃskṛta ārya sukhāni ca yāni /",
  "S04bsu016_u:5335": "prīti udagra pramodami tena otara eta nayaṃ jinaputra // 4 //",
  "S04bsu016_u:5336": "saṃskṛtadoṣaparāṅbhukha nityaṃ śrāvakajñānavimuktiphale ca /",
  "S04bsu016_u:5337": "buddhabalaṃ pariśodhayamānā otara eta nayaṃ jinaputra // 5 //",
  "S04bsu016_u:5338": "cakṣu mamā vipulaṃ pariśuddhaṃ yena daśaddiśi paśyami kṣetrā /",
  "S04bsu016_u:5339": "teṣu ca kṣetrataleṣu svayaṃbhūn paśyami bodhidrumendraniṣaṇṇān // 6 //",
  "S04bsu016_u:5340": "lakṣaṇamaṇḍita buddhaśarīrān nānavicitraprabhotsṛjamānān /",
  "S04bsu016_u:5341": "raśmisamudrapramuñcanaromān paśyami buddhasahasra parṣābhiḥ // 7 //",
  "S04bsu016_u:5342": "teṣu ca kṣetrapatheṣu ya sattvāḥ sarvacyutīupapattimukheṣu /",
  "S04bsu016_u:5343": "paśyami te gatisāgari bālāḥ saṃsaramāṇa svakarmanubhonti // 8 //",
  "S04bsu016_u:5344": "srotasamudra mamātiviśuddho yatra samosari śabda aśeṣāḥ /",
  "S04bsu016_u:5345": "sarvajagasya ya mantrasamudrā sarva śruṇitva dharemi smṛtīye // 9 //",
  "S04bsu016_u:5346": "sarvasvarāṅganiruktirutebhirghoṣa alaṃkṛtu apratimānām /",
  "S04bsu016_u:5347": "yo hi pravartati cakru jinānāṃ taṃ ca śruṇitva dharemi smṛtīye // 10 //",
  "S04bsu016_u:5348": "ghrāṇabalaṃ vipulaṃ suviśuddhaṃ dharmasamudranayeṣu asaṅgam /",
  "S04bsu016_u:5349": "(Gv 177)",
  "S04bsu016_u:5350": "sarvavimokṣavihārapraveśaṃ otara eta nayaṃ jinaputra // 11 //",
  "S04bsu016_u:5351": "jihva mamā vipula suprabhūtā tāmratanū ratanābha viśuddhā /",
  "S04bsu016_u:5352": "yāya jñapemi yathāśaya sattvān otara eta nayaṃ jinaputra // 12 //",
  "S04bsu016_u:5353": "dharmaśarīru mamātiviśuddhaṃ sarvatriyadhvasamantasthitānām /",
  "S04bsu016_u:5354": "rūpaśarīru yathāśaya sattvāḥ paśyiṣu teṣvadhimuktibalena // 13 //",
  "S04bsu016_u:5355": "cittamasaṅgamanāsrava mahyaṃ ghoṣarūtaṃ yatha meghaninādaḥ /",
  "S04bsu016_u:5356": "tatra samosari sarvanarendrān no ca vikalpana vidyati mahyam // 14 //",
  "S04bsu016_u:5357": "kṣetrataleṣu acintiya sattvāḥ teṣa prajānami cittasamudrān /",
  "S04bsu016_u:5358": "indriyaāśaya jānami teṣāṃ no ca vikalpana vidyati mahyam // 15 //",
  "S04bsu016_u:5359": "ṛddhi mamo vipulā susamāptā kampayi kṣetra acintiyāya /",
  "S04bsu016_u:5360": "kāyaprabhāya prabhāvatu yeno sarva sudurdama sattva damemi // 16 //",
  "S04bsu016_u:5361": "puṇya mamo vipulaṃ pariśuddhaṃ akṣayakoṣa samantaviyūham /",
  "S04bsu016_u:5362": "yena pravartayi pūja jinānāṃ bhoti ca sarvajagatyupajīvyam // 17 //",
  "S04bsu016_u:5363": "prajña mamo vipulā suviśuddhā yāya prajānami dharmasamudrān /",
  "S04bsu016_u:5364": "saṃśaya chindami sarvajanānāṃ otara eta nayaṃ jinaputra // 18 //",
  "S04bsu016_u:5365": "(Gv 178)",
  "S04bsu016_u:5366": "buddhasamudra ahaṃ avatīrṇā sarvi triyadhvi nayottaramānā /",
  "S04bsu016_u:5367": "teṣu ca otaramī praṇidhānaṃ eṣa nayo atulaḥ susamāptaḥ // 19 //",
  "S04bsu016_u:5368": "sarvaraje ahu kṣetrasamudrān paśyami caiva triyadhvapraveśān /",
  "S04bsu016_u:5369": "tatra ca paśyami buddhasamudrā teṣa samantatalaṃ nayabhūmim // 20 //",
  "S04bsu016_u:5370": "paśya virocana bodhivibuddhaṃ sarvadiśāsu spharitvana kṣetrā /",
  "S04bsu016_u:5371": "sarvarajaḥpathi bodhidrumendre sāntima dharma nisarjayamānam // 21 //",
  "S04bsu016_u:5372": "atha khalu sudhanaḥ śreṣṭhidārako vāsantīṃ rātridevatāmetadavocat - kiyacciraṃ saṃprasthitāsi devate anuttarāyāṃ samyaksaṃbodhau?",
  "S04bsu016_u:5373": "kiyacciraṃ pratilabdhaśca te 'yaṃ vimokṣaḥ,",
  "S04bsu016_u:5374": "yasya pratilambhāttvamevaṃrūpayā sattvārthakriyayā pratyupasthitā?",
  "S04bsu016_u:5375_0": "evamukte vāsantī rātridevatā sudhanaṃ śreṣṭhidārakamevamāha - bhūtapūrvaṃ jinaputra",
  "S04bsu016_u:5375_1": "atīte 'dhvani sumeruparamāṇurajaḥsamānāṃ kalpānāṃ pareṇa praśāntaprabho nāma kalpo",
  "S04bsu016_u:5375_2": "'bhūtpañcabuddhakoṭīśataprabhavaḥ /",
  "S04bsu016_u:5376": "tatra ratnaśrīsaṃbhavā nāma lokadhāturabhūt /",
  "S04bsu016_u:5377": "tasyāṃ khalu punarlokadhātau ratnacandrapradīpaprabhā nāma madhyamā cāturdvīpikā /",
  "S04bsu016_u:5378": "tasyāṃ padmaprabhā nāma rājadhānī /",
  "S04bsu016_u:5379": "tatra rājadhānyāṃ sudharmatīrtho nāma rājābhūt dhārmiko dharmarājā cakravartī caturdvīpeśvaraḥ saptaratnasamanvāgataḥ /",
  "S04bsu016_u:5380": "sa tāmakaṇṭakāṃ mahāpṛthivīṃ sasāgaragiriparyantāṃ dharmeṇābhinirjitya adhyāvasati sma //",
  "S04bsu016_u:5381": "tasya sudharmatīrthasya rājño dharmamaticandrā nāma bhāryābhūt /",
  "S04bsu016_u:5382": "sā rātryāḥ pūrve yāme madanamattā ratikrīḍāpariśrāntā madhyame yāme 'ntaḥpuramadhyagatā prasuptā /",
  "S04bsu016_u:5383_0": "atha tasyāḥ padmaprabhāyā rājadhānyāḥ pūrveṇa śamathaśrīsaṃbhave mahāvanaṣaṇḍe sarvadharmanigarjitarājo",
  "S04bsu016_u:5383_1": "nāma tathāgataḥ sarvavyūhaprabhāmaṇirājaśarīre sarvabuddhavikurvitaprabhave mahābodhivṛkṣe",
  "S04bsu016_u:5383_2": "'nuttarāṃ samyaksaṃbodhimabhisaṃbuddhaḥ /",
  "S04bsu016_u:5384": "tenāsau sarvo ratnaśrīsaṃbhavo lokadhāturanekavarṇayā udārayā prabhayā sphuṭāvabhāsito 'bhūt /",
  "S04bsu016_u:5385": "tasyāṃ ca padmaprabhayāṃ rājadhānyāṃ suviśuddhacandrābhā nāma rātridevatā abhūt /",
  "S04bsu016_u:5386_0": "sā tāṃ dharmamaticandrāṃ rājabhāryāmupasaṃkramya ābharaṇasaṃghaṭṭanaśabdena prabodhya",
  "S04bsu016_u:5386_1": "evamāha - yatkhalu rājapatni jānīyāḥ - śamathaśrīsaṃbhave mahāvanaṣaṇḍe sarvadharmanigarjitarājo",
  "S04bsu016_u:5386_2": "nāma tathāgato 'nuttarāṃ samyaksaṃbodhimabhisaṃbuddhaḥ /",
  "S04bsu016_u:5387": "sā tasyā rājabhāryāyāḥ purato vistareṇa buddhaguṇavarṇaṃ buddhavikurvitaṃ samantabhadrabodhisattvacaryāpraṇidhānaṃ ca saṃprakāśayāmāsa /",
  "S04bsu016_u:5388": "(Gv 179) sā khalu punaḥ kulaputra rājabhāryā tathāgataprabhāvabhāsitādhyāśayenānuttarāṃ samyaksaṃbodhimabhisaṃprasthitā /",
  "S04bsu016_u:5389": "tasya tathāgatasya sabodhisattvaśrāvakasaṃghasya mahāntaṃ pūjāsatkāramakārṣīt /",
  "S04bsu016_u:5390": "tatkiṃ manyase kulaputra anyā sā tena kālena tena samayena dharmamaticandrā nāma rājabhāryā abhūt?",
  "S04bsu016_u:5391": "na khalvevaṃ draṣṭavyam /",
  "S04bsu016_u:5392": "ahaṃ sā tena kālena tena samayena dharmamaticandrā nāma rājabhāryā abhūvam //",
  "S04bsu016_u:5393": "sā ahaṃ kulaputra tenābhilāṣikeṇa cittotpādena tena ca tathāgatāvaropitena kuśalamūlena sumeruparamāṇurajaḥsamaiḥ kalpairna jātu durgatiṣūpapannā /",
  "S04bsu016_u:5394": "na narake, na tiryagyonau preteṣu vā,",
  "S04bsu016_u:5395": "na jātu hīnakuleṣūpapannā /",
  "S04bsu016_u:5396": "na jātvindriyavikalābhūvam /",
  "S04bsu016_u:5397": "na jātu duḥkhitābhūvan /",
  "S04bsu016_u:5398": "sadā ahaṃ deveṣu devamāhātmyaṃ pratilabhya manuṣyeṣu ca manuṣyamāhātmyaṃ na jātu kalyāṇamitravirahitā abhūvaṃ yaduta buddhabodhisattvaiḥ /",
  "S04bsu016_u:5399": "na jātu viṣameṣu kāleṣūpapannā /",
  "S04bsu016_u:5400": "sā khalvahaṃ kulaputra buddhānubuddheṣu kuśalamūlānyavaropayamāṇā sumeruparamāṇurajaḥsamān kalpān sukhena śamena kṣemeṇa mārgeṇa āgatā /",
  "S04bsu016_u:5401": "na ca tāvanme bodhisattvendriyāṇi pariniṣpannāni //",
  "S04bsu016_u:5402_0": "teṣāṃ sumeruparamāṇurajaḥsamānāṃ kalpānāmatikrāntānāmito bhadrakalpātpūrvaṃ daśānāṃ",
  "S04bsu016_u:5402_1": "kalpasahasrāṇāṃ prathamastena kālena aśokavirajo nāma kalpo 'bhūt rajovimalatejaḥśrīnāmni lokadhātau /",
  "S04bsu016_u:5403": "sa khalu punaḥ kulaputra rajovimalatejaḥśrīrlokadhātuḥ kliṣṭaviśuddho 'bhūt pañcabuddhotpādaśataprabhavaḥ /",
  "S04bsu016_u:5404_0": "teṣāṃ khalu punaḥ pañcānāṃ buddhaśatānāṃ prathamaḥ sumerudhvajāyatanaśāntanetraśrīrnāma",
  "S04bsu016_u:5404_1": "tathāgato loka udapādi vidyācaraṇasaṃpannaḥ sugato lokavidanuttaraḥ puruṣadamyasārathiḥ",
  "S04bsu016_u:5404_2": "śāstā devamanuṣyāṇāṃ ca buddho bhagavān /",
  "S04bsu016_u:5405": "ahaṃ ca prajñāvabhāsaśrīrnāma śreṣṭhidārikā abhūvaṃ vighuṣṭakīrteḥ śreṣṭhino duhitā abhirūpā prāsādikā darśanīyā paramayā śubhavarṇapuṣkalatayā samanvāgatā /",
  "S04bsu016_u:5406": "sā ca suviśuddhacandrābhā rātridevatā praṇidhānavaśena virajovatyāṃ cāturdvīpikāyāṃ lokadhātau vicitradhvajāyāṃ rājadhānyāṃ viśuddhanetrābhā nāma rātridevatā abhūt /",
  "S04bsu016_u:5407_0": "tayā me rātryāṃ praśāntāyāṃ śayitayormātāpitrostadgṛhaṃ kampayitvā udāreṇāvabhāsena",
  "S04bsu016_u:5407_1": "svarūpaṃ saṃdarśya buddhaguṇavarṇaṃ bhāṣitvā sa tathāgataḥ prathamasaptāhābhisaṃbuddho",
  "S04bsu016_u:5407_2": "bodhimaṇḍaniṣaṇṇaḥ saṃdarśitaḥ /",
  "S04bsu016_u:5408": "sā ahaṃ sārdhaṃ mātāpitṛbhyāṃ mahatā ca jñātisaṃghena tāṃ suviśuddhacandrābhāṃ rātridevatāṃ puraskṛtya tasya tathāgatasyāntikamupasaṃkrāntā /",
  "S04bsu016_u:5409": "tato mayā tasya tathāgatasya udārāṃ pūjāṃ kṛtvā sahadarśanena jagadvinayabuddhadarśanaprabhavo nāma samādhiḥ pratilabdhaḥ /",
  "S04bsu016_u:5410": "tryadhvatalajñānāvabhāsamaṇḍalaśca nāma samādhiḥ pratilabdhaḥ,",
  "S04bsu016_u:5411": "yasya pratilambhānmayā te sumeruparamāṇurajaḥsamāḥ kalpā anusmṛtāḥ /",
  "S04bsu016_u:5412": "tacca me bodhicittamāmukhībhūtam /",
  "S04bsu016_u:5413": "tayā me tasya tathāgatasyāntikāddharmadeśanāṃ śrutvā eṣa sarvasattvatamovikiraṇadharmāvabhāsajagadvinayamukho nāma bodhisattvavimokṣaḥ pratilabdhaḥ,",
  "S04bsu016_u:5414": "yasya pratilambhāddaśabuddhakṣetraparamāṇurajaḥsamāṃllokadhātūn kāyena spharāmi /",
  "S04bsu016_u:5415": "ye (Gv 180) ca teṣu lokadhātuṣu tathāgatāḥ,",
  "S04bsu016_u:5416": "te sarve mama cakṣuṣa ābhāsamāgacchanti /",
  "S04bsu016_u:5417": "teṣāṃ ca pādamūlagatamātmānaṃ saṃjānāmi /",
  "S04bsu016_u:5418": "ye ca teṣu lokadhātuṣu sattvā upapannāḥ,",
  "S04bsu016_u:5419": "te 'pi sarve mama cakṣuṣa ābhāsamāgacchanti /",
  "S04bsu016_u:5420": "teṣāṃ ca rutavimātratāsaṃketaṃ prajānāmi /",
  "S04bsu016_u:5421": "cittāśayendriyādhimuktīśca prajānāmi /",
  "S04bsu016_u:5422": "pūrvāntakalyāṇamitreṣu ca paripākaṃ prajānāmi /",
  "S04bsu016_u:5423": "yathāśayasaṃtoṣaṇaṃ caiṣāṃ kāyamādarśayāmi //",
  "S04bsu016_u:5424": "sa ca me vimokṣaḥ praticittakṣaṇaṃ vivardhate /",
  "S04bsu016_u:5425": "tadvimokṣacittānantareṇa cittena lokadhātuśataparamāṇurajaḥsamāni buddhakṣetrāṇi kāyena spharāmi /",
  "S04bsu016_u:5426": "tadanantareṇa cittena lokadhātusahasraparamāṇurajaḥsamāni buddhakṣetrāṇi kāyena spharāmi /",
  "S04bsu016_u:5427": "tadanantareṇa cittena lokadhātuśatasahasraparamāṇurajaḥsamāni buddhakṣetrāṇi kāyena spharāmi /",
  "S04bsu016_u:5428": "evaṃ praticittakṣaṇaṃ yāvadanabhilāpyānabhilāpyalokadhātuparamāṇurajaḥsamāni buddhakṣetrāṇi kāyena spharāmi /",
  "S04bsu016_u:5429": "ye ca teṣu buddhakṣetreṣu tathāgatāḥ,",
  "S04bsu016_u:5430": "sarve te mama cakṣuṣa ābhāsamāgacchanti /",
  "S04bsu016_u:5431": "teṣāṃ ca pādamūlagatamātmānaṃ saṃjānāmi /",
  "S04bsu016_u:5432": "yā ca teṣāṃ buddhānāṃ bhagavatāṃ dharmadeśanā,",
  "S04bsu016_u:5433": "tāṃ sarvāmudgṛhṇāmi,",
  "S04bsu016_u:5434": "dhārayāmi saṃpradhārayāmi upadhārayāmi /",
  "S04bsu016_u:5435": "teṣāṃ ca tathāgatānāṃ pūrvayogasamudrān praṇidhānasamudrānavatarāmi /",
  "S04bsu016_u:5436": "yā ca teṣāṃ tathāgatānāṃ buddhakṣetrapariśuddhiḥ,",
  "S04bsu016_u:5437": "tāmapi ca sarvāṃ buddhakṣetrapariśuddhaye 'bhinirhārāmi /",
  "S04bsu016_u:5438": "ye ca sattvāsteṣu lokadhātusamudreṣūpapannāḥ,",
  "S04bsu016_u:5439": "te 'pi sarve mama cakṣuṣa ābhāsamāgacchanti /",
  "S04bsu016_u:5440": "yatpramāṇāśca teṣāṃ sattvānāmāśayendriyādhimuktibhedāḥ,",
  "S04bsu016_u:5441": "tatpramāṇabhedaṃ kāyamadhitiṣṭhāmi yaduta eṣāṃ paripākavinayamupādāya /",
  "S04bsu016_u:5442": "evaṃ praticittakṣaṇameṣa vimokṣo vivardhate dharmadhātuprasaraspharaṇavivardhanayogena /",
  "S04bsu016_u:5443": "etamahaṃ kulaputra sarvasattvatamovikiraṇadharmāvabhāsajagadvinayamukhaṃ bodhisattvavimokṣaṃ jānāmi /",
  "S04bsu016_u:5444_0": "kiṃ mayā śakyamanantamadhyasamantabhadrabodhisattvacaryāpraṇidhiniryātānāṃ bodhisattvānāṃ",
  "S04bsu016_u:5444_1": "dharmadhātusāgaranayaprasarapraveśavaśavartināṃ sarvabodhisattvasamudāgamajñānavajraketusamādhivikrīḍitānāṃ",
  "S04bsu016_u:5444_2": "sarvalokadhātuṣu sarvatathāgatavaṃśasaṃdhāraṇamahāpraṇidhānaniryātānāṃ sarvalokadhātuprasaracittakṣaṇapariśodhanamahāpuṇyasāgarapariniṣpannānāṃ",
  "S04bsu016_u:5444_3": "praticittakṣaṇaṃ sarvadharmadhātuparipākavinayajñānavaśavartināṃ sarvalokadhātuṣu",
  "S04bsu016_u:5444_4": "sarvasattvasarvāvaraṇamahāndhakāravidhamanajñānādityacakṣuṣāṃ sarvasattvadhātumahāyānavijñapanavikramāṇāṃ",
  "S04bsu016_u:5444_5": "sarvajagatkāṅkṣāvimativicikitsātimiravidhamanamaticandrāṇāṃ sarvabhavasamudrābhiniveśoccalanaviśuddhaghoṣasvaramaṇḍalānāṃ",
  "S04bsu016_u:5444_6": "sarvadharmadhāturajaḥpathi vikurvitasaṃdarśanavaśavartināṃ tryadhvatalajñānamaṇḍalāsaṃbhinnānāṃ caryāṃ jñātum,",
  "S04bsu016_u:5445": "guṇān vā vaktum,",
  "S04bsu016_u:5446": "gocaro vā avatartum,",
  "S04bsu016_u:5447": "vimokṣavikrīḍitaṃ vā saṃdarśayitum //",
  "S04bsu016_u:5448": "gaccha kulaputra,",
  "S04bsu016_u:5449": "iyamihaiva magadhaviṣaye bodhimaṇḍe samantagambhīraśrīvimalaprabhā nāma rātridevatā prativasati,",
  "S04bsu016_u:5450": "yayā ahamanuttarāyāṃ samyaksaṃbodhau cittamutpāditā,",
  "S04bsu016_u:5451": "punaḥ punaśca saṃcoditā /",
  "S04bsu016_u:5452": "tāmupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:5453": "kathaṃ pratipattavyam //",
  "S04bsu016_u:5454": "atha khalu sudhanaḥ śreṣṭhidārako vāsantīṃ rātridevatāmābhigārthābhirabhyaṣṭauṣīt -",
  "S04bsu016_u:5455": "(Gv 181)",
  "S04bsu016_u:5456": "paśyami kāyu tavādya viśuddhaṃ lakṣaṇacitritu meru yathaiva /",
  "S04bsu016_u:5457": "lokaabhyudgata lokavibhāsi mañjuśirī yatha rūpaśirīye // 22 //",
  "S04bsu016_u:5458": "dharmaśarīru tavātiviśuddhaṃ sarvatriyadhvasamaṃ avikalpam /",
  "S04bsu016_u:5459": "yatra samosari loka aśeṣaḥ saṃbhavate 'tha vibhoti asaṅgam // 23 //",
  "S04bsu016_u:5460": "paśyami sarvagatiprasareṣu kāyu tava pratibhāsavibhaktam /",
  "S04bsu016_u:5461": "romamukheṣu ca paśyami tubhyaṃ tārakasaṃgha sajyotiṣacandrān // 24 //",
  "S04bsu016_u:5462": "cittu tavā vipulaṃ suviśuddhaṃ yena sphuṭaṃ gaganaṃ va diśāsu /",
  "S04bsu016_u:5463": "yatra samosari sarvanarendrā jñānamakalpamalaṃ varu tubhyam // 25 //",
  "S04bsu016_u:5464": "kṣetrarajopama megha vicitrā niścariṣū tava romamukheṣu /",
  "S04bsu016_u:5465": "te ca pharanti daśaddiśi buddhān sarvaviyūha pravarṣayamāṇāḥ // 26 //",
  "S04bsu016_u:5466": "sarvajagopama kāya anantā niścariṣū tava romamukheṣu /",
  "S04bsu016_u:5467": "te ca daśaddiśi loku pharitvā nānaupāya viśodhayi sattvān // 27 //",
  "S04bsu016_u:5468": "romamukheṣu acintiya kṣetrā paśyami nānaviyūhavicitrā /",
  "S04bsu016_u:5469": "ye tvaya śodhita sattvagatīṣu teṣa yathāśayasaṃbhuta sarvān // 28 //",
  "S04bsu016_u:5470": "lābha sulabdha sujīvitu teṣāṃ ye tava nāma śṛṇonti udagrāḥ /",
  "S04bsu016_u:5471": "(Gv 182)",
  "S04bsu016_u:5472": "ye 'tha ca darśanameṣi narāṇāṃ bodhipathābhimukhāśca bhavanti // 29 //",
  "S04bsu016_u:5473": "kalpa acintiya vāsu apāye darśanahetu tavotsahitavyaḥ /",
  "S04bsu016_u:5474": "yatti śraveṇa praharṣitacittā darśanamātra śamesi ca kleśān // 30 //",
  "S04bsu016_u:5475": "kṣetrasahasrarajopama kāyāstvādṛśa tāntaka kalpa bhaveyuḥ /",
  "S04bsu016_u:5476": "varṇa bhaṇettava romamukhasya varṇakṣayo 'sya bhavenna kadācit // 31 //",
  "S04bsu016_u:5477_0": "atha khalu sudhanaḥ śreṣṭhidārako vāsantīṃ rātridevatāmābhirgāthābhirabhiṣṭutya vāsantyā",
  "S04bsu016_u:5477_1": "rātridevatāyāḥ pādau śirasābhivandya vāsantīṃ rātridevatāmanekaśatasahasrakṛtvaḥ",
  "S04bsu016_u:5477_2": "pradakṣiṇīkṛtya punaḥ punaravalokya avitṛpta eva kalyāṇamitraparyupāsanena vāsantyā",
  "S04bsu016_u:5477_3": "rātridevatāyā antikāt prakrāntaḥ // 32 //",
  "S04bsu016_u:5478": "(Gv 183)",
  "S04bsu016_u:5479": "35 Samantagambhīraśrīvimalaprabhā /",
  "S04bsu016_u:5480": "atha khalu sudhanaḥ śreṣṭhidārako vāsantyā rātridevatāyāḥ prathamasthānabodhisattvacittamaṇḍalapariśuddhimanugacchan,",
  "S04bsu016_u:5481": "bodhigarbhasaṃbhavamanuvicārayan,",
  "S04bsu016_u:5482": "bodhisattvapraṇidhānasāgaramavataran,",
  "S04bsu016_u:5483": "bodhisattvapāramitāmārgaṃ pariśodhayan,",
  "S04bsu016_u:5484": "bodhisattvabhūmimaṇḍalamavakrāmayan,",
  "S04bsu016_u:5485": "bodhisattvacaryāmaṇḍalaṃ pravistaran,",
  "S04bsu016_u:5486": "bodhisattvaniryāṇasāgaramanusmaran,",
  "S04bsu016_u:5487": "sarvajñatāvabhāsamahāsāgaramanuvilokayan,",
  "S04bsu016_u:5488": "sarvajagatparitrāṇapravaṇabodhisattvamahākaruṇāmeghaṃ vipulīkurvan,",
  "S04bsu016_u:5489": "vāsantyā rātridevatāyāḥ samantabhadrabodhisattvacaryāpraṇidhānamaṇḍalaṃ sarvakṣetreṣvaparāntādhiṣṭhānamabhinirharan,",
  "S04bsu016_u:5490": "yena samantagambhīraśrīvimalaprabhā nāma rātridevatā,",
  "S04bsu016_u:5491_0": "tenopasaṃkramya samantagambhīraśrīvimalaprabhāyā rātridevatāyāḥ pādau śirasābhivandya",
  "S04bsu016_u:5491_1": "samantagambhīraśrīvimalaprabhāṃ rātridevatāmanekaśatasahasrakṛtvaḥ pradakṣiṇīkṛtya",
  "S04bsu016_u:5491_2": "samantagambhīraśrīvimalaprabhāyā rātridevatāyāḥ purataḥ prāñjaliḥ sthitvā evamāha - mayā ārya devate,",
  "S04bsu016_u:5492": "anuttarāyāṃ samyaksaṃbodhau cittamutpāditam /",
  "S04bsu016_u:5493": "na ca jānāmi kathaṃ bodhisattvo bodhisattvacaryābhūmau carati,",
  "S04bsu016_u:5494": "kathaṃ niryāti,",
  "S04bsu016_u:5495": "kathaṃ pariniṣpadyate?",
  "S04bsu016_u:5496": "āha - sādhu sādhu kulaputra,",
  "S04bsu016_u:5497": "yastvamanuttarāyāṃ samyaksaṃbodhau cittamutpādya bodhisattvabhūminiryāṇapariniṣpattiṃ pṛcchasi /",
  "S04bsu016_u:5498": "daśabhiḥ kulaputra dharmaiḥ samanvāgatā bodhisattvāḥ pariniṣpannā bhavanti bodhisattvacaryāyām /",
  "S04bsu016_u:5499": "katamairdaśabhiḥ?",
  "S04bsu016_u:5500": "yaduta sarvatathāgatasaṃmukhībhāvadarśanasamādhipratilambhaviśuddhyā,",
  "S04bsu016_u:5501": "sarvabuddhalakṣaṇavicitratānantakāyavyavalokanacakṣurviśuddhayā,",
  "S04bsu016_u:5502": "anantamadhyatathāgatavarṇasamudravijñaptyavatāreṇa,",
  "S04bsu016_u:5503": "apramāṇabuddhadharmāvabhāsamaṇḍalasamudrasarvadharmadhātupramāṇāvataraṇatayā,",
  "S04bsu016_u:5504": "sarvatathāgataromavivarasarvasattvopamaraśmisamudranānāsattvārthaniścaritāvataraṇatayā,",
  "S04bsu016_u:5505": "ekaikaromavivarasarvaratnavarṇārciḥsamudradarśanatayā,",
  "S04bsu016_u:5506": "praticittakṣaṇaṃ buddhanirmitasamudrasarvadharmadhātuprasaraspharaṇasatvavinayādhiṣṭhānāvataraṇatayā,",
  "S04bsu016_u:5507": "sarvasattvasvarāṅgasamudrasaṃprayuktatathāgatanirghoṣasarvatryadhvagatadharmacakranirnāda - nirghoṣasarvasūtrāntameghanigarjitanirghoṣamaṇḍalāvataraṇatayā,",
  "S04bsu016_u:5508": "anantamadhyabuddhanāmasamudrāvataraṇatayā,",
  "S04bsu016_u:5509": "acintyabuddhavikurvitasaṃdarśanasattvavinayāvaraṇatayā /",
  "S04bsu016_u:5510": "ebhiḥ kulaputra daśabhirdharmaiḥ samanvāgatā bodhisattvāḥ pariniṣpannā bhavanti bodhisattvacaryāyām //",
  "S04bsu016_u:5511": "ahaṃ khalu kulaputra śāntadhyānasukhasamantavikramasya bodhisattvavimokṣasya lābhinī /",
  "S04bsu016_u:5512": "tasyā mama kulaputra tryadhvaprāptāḥ sarvatathāgatāścakṣuṣa ābhāsamāgacchanti /",
  "S04bsu016_u:5513": "teṣāṃ ca tathāgatānāṃ buddhakṣetrapariśuddhimavatarāmi /",
  "S04bsu016_u:5514": "parṣanmaṇḍalasamudrānapi,",
  "S04bsu016_u:5515": "anantamadhyasamādhivikurvitasamudrānapi,",
  "S04bsu016_u:5516": "pūrvayogasamudrānapi,",
  "S04bsu016_u:5517": "nāmasamudrānapyavatarāmi /",
  "S04bsu016_u:5518": "teṣāṃ ca tathāgatānāṃ dharmacakrapravartanavimātratāmavatarāmi /",
  "S04bsu016_u:5519": "tathāgatāyuṣpramāṇanānātvamapi,",
  "S04bsu016_u:5520": "svarāṅgavimātratāmapi /",
  "S04bsu016_u:5521": "teṣāṃ ca tathāgatānāmanantadharmadhātuśarīratāmavatarāmi /",
  "S04bsu016_u:5522": "na ca tāṃstathāgatān bhāvato 'bhiniviśāmi /",
  "S04bsu016_u:5523": "tatkasya hetoḥ?",
  "S04bsu016_u:5524": "agatikā hi te tathāgatāḥ,",
  "S04bsu016_u:5525": "sarvalokagatiniruddhatvāt /",
  "S04bsu016_u:5526": "anāgatikā hi te tathāgatāḥ, (Gv 184)",
  "S04bsu016_u:5527": "svabhāvāsaṃbhūtatvāt /",
  "S04bsu016_u:5528": "anutpannā hi te tathāgatāḥ,",
  "S04bsu016_u:5529": "anutpādadharmatāsamaśarīratvāt /",
  "S04bsu016_u:5530": "aniruddhā hi te tathāgatāḥ,",
  "S04bsu016_u:5531": "anutpādalakṣaṇatvāt /",
  "S04bsu016_u:5532": "asatyā hi te tathāgatāḥ,",
  "S04bsu016_u:5533": "māyāgatadharmadarśanavijñaptyā /",
  "S04bsu016_u:5534": "amṛṣā hi te tathāgatāḥ,",
  "S04bsu016_u:5535": "sarvajagadarthasamutpannatvāt /",
  "S04bsu016_u:5536": "asaṃkrāntā hi te tathāgatāḥ,",
  "S04bsu016_u:5537": "cyutyupapattivyativṛttatvāt /",
  "S04bsu016_u:5538": "avinaṣṭā hi te tathāgatāḥ,",
  "S04bsu016_u:5539": "dharmaprakṛtyavināśadharmatayā /",
  "S04bsu016_u:5540": "ekalakṣaṇā hi te tathāgatāḥ,",
  "S04bsu016_u:5541": "sarvavākpathasamatikrāntatvāt /",
  "S04bsu016_u:5542": "alakṣaṇā hi te tathāgatāḥ,",
  "S04bsu016_u:5543": "dharmalakṣaṇasvabhāvaparyavasānatvāt //",
  "S04bsu016_u:5544": "sā khalu punarahaṃ kulaputra evaṃ sarvatathāgatānavataramāṇā etaṃ śāntadhyānasukhasamantavikramaṃ bodhisattvavimokṣaṃ tathāgatadhyānamaṇḍalāvabhāsena vipulīkaromi,",
  "S04bsu016_u:5545_0": "pravistarāmi avatarāmi anugacchāmi samīkaromi abhinirharāmi samatalīkaromi praveśayāmi",
  "S04bsu016_u:5545_1": "vivardhayāmi nidhyāyāmi upanidhyāyāmi ākārayāmi gocarīkaromi dṛḍhīkaromi avabhāsayāmi",
  "S04bsu016_u:5545_2": "prabhāsayāmi vyūhayāmi vibhajāmi saṃbhārayāmi saṃbhāvayāmi /",
  "S04bsu016_u:5546_0": "tatra ca sarvasaṃkalpāsamudācārāyāṃ mahākaruṇāyāṃ sthitvā sarvasattvaparitrāṇasamudācāracittaikāgratāyai",
  "S04bsu016_u:5546_1": "prathamaṃ dhyānaṃ bhāvayāmi sarvamanaskarmavyupaśamāya jñānabalaparākramasarvasattvasaṃgrahaprītisukhacittaikāgratāyai /",
  "S04bsu016_u:5547": "dvitīyadhyānaṃ bhāvayāmi saṃsāravipannopekṣāsarvasattvasvabhāvaviśuddhyāyatanatāyai /",
  "S04bsu016_u:5548": "tṛtīyaṃ dhyānaṃ bhāvayāmi sarvasattvakleśaduḥkhasaṃtāpapraśamanatāyai /",
  "S04bsu016_u:5549_0": "caturthaṃ dhyānaṃ bhāvayāmi sarvajñatāpraṇidhimaṇḍalavipulīkaraṇatāyai sarvasamādhisāgarābhinirhārakauśalyatāyai",
  "S04bsu016_u:5549_1": "sarvabodhisattvavimokṣasāgaranayāvataraṇatāyai sarvabodhisattvavikrīḍitajñānābhijñatāyai",
  "S04bsu016_u:5549_2": "sarvabodhisattvacaryāvikurvitābhinirharaṇatāyai samantamukhadharmadhātupraveśajñānanayaṃ pariśodhayamānā /",
  "S04bsu016_u:5550": "evaṃ śāntadhyānamukhasamantavikramaṃ bodhisattvavimokṣaṃ bhāvayāmi //",
  "S04bsu016_u:5551": "sā khalu punarahaṃ kulaputra etaṃ vimokṣaṃ bhāvayamānā nānopāyaiḥ sattvān paripācayāmi yaduta rātryāṃ praśāntāyāṃ ratipramattānāṃ sattvānāmaśubhasaṃjñāṃ saṃjanayāmi /",
  "S04bsu016_u:5552": "aratisaṃjñāṃ parikhedasaṃjñāmuparodhasaṃjñāṃ bandhanasaṃjñāṃ rākṣasīsaṃjñāmanityasaṃjñāṃ duḥkhasaṃjñāmanātmasaṃjñāmasvāmikasaṃjñāmaparādhīnasaṃjñāṃ jarāmaraṇasaṃjñām /",
  "S04bsu016_u:5553": "sarvakāmaviṣayaparibhogeṣvanabhiratisaṃjñāṃ saṃjanayāmi /",
  "S04bsu016_u:5554": "te ca sattvāstaccittaṃ paribhāvayantaḥ sarvakāmaratiṣvanabhiratā dharmārāmaratiṃ pravārayamāṇā agārādanāgārikaṃ niṣkrāmanti /",
  "S04bsu016_u:5555": "teṣāmahamaraṇyagatānāṃ dharmeṣvānulomikīṃ śraddhāṃ janayāmi /",
  "S04bsu016_u:5556": "ārtabhīṣaṇodārasvararavaśabdānantardhāpayāmi /",
  "S04bsu016_u:5557": "rātryāṃ praśāntāyāṃ buddhadharmagambhīratāṃ saṃdarśayāmi /",
  "S04bsu016_u:5558": "prahāṇānukūlaṃ ca pratyayamupasaṃharāmi /",
  "S04bsu016_u:5559": "niṣkramatāṃ ca agāradvāraṃ vivṛṇomi /",
  "S04bsu016_u:5560": "mārgaṃ saṃdarśayāmi /",
  "S04bsu016_u:5561": "ālokaṃ karomi /",
  "S04bsu016_u:5562": "tamondhakāraṃ vidhamāmi /",
  "S04bsu016_u:5563": "bhayamantardhāpayāmi /",
  "S04bsu016_u:5564": "naiṣkramyaṃ saṃvarṇayāmi /",
  "S04bsu016_u:5565": "buddhavarṇaṃ bhāṣayāmi /",
  "S04bsu016_u:5566": "dharmavarṇaṃ saṃghavarṇaṃ kalyāṇamitravarṇaṃ bhāṣāmi /",
  "S04bsu016_u:5567": "kalyāṇamitropasaṃkramaṇaṃ saṃvarṇayāmi //",
  "S04bsu016_u:5568": "etamahaṃ kulaputra vimokṣaṃ bhāvayamānā sattvānāmadharmarāgaraktānāmadharmarāgasaṃkalpānantardhāpayāmi /",
  "S04bsu016_u:5569": "viṣamalobhābhibhūtānāṃ mithyāsaṃkalpagocarāṇāṃ tān saṃkalpāṃstān manasikārānantardhāpayāmi /",
  "S04bsu016_u:5570": "(Gv 185) anutpannānāṃ pāpakānāmakuśalānāṃ dharmāṇāmanutpādāya utpannānāṃ ca pāpakānāṃ saṃkalpānāmantardhānāya pratyayamupasaṃharāmi /",
  "S04bsu016_u:5571_0": "anutpannānāṃ kuśalamūlānāṃ saṃkalpānāṃ pāramitāsaṃprayuktānāṃ caryāsaṃprayuktānāṃ",
  "S04bsu016_u:5571_1": "sarvajñatājñānaniryāṇapraṇidhānābhinirhārasaṃprayuktānāṃ maitrīnayasaṃprayuktānāṃ",
  "S04bsu016_u:5571_2": "sarvasattvamahākarūṇāspharaṇasaṃprayuktānāṃ vividhadivyamānuṣyasukhopadhānajananasaṃprayuktānāṃ",
  "S04bsu016_u:5571_3": "saṃkalpānāmutpādāya utpannānāṃ ca vividhanayapratyayamupasaṃharāmi /",
  "S04bsu016_u:5572": "yāvatsarvajñatānulomikānāṃ sarvasaṃkalpānāṃ pratyayamupasaṃharāmi //",
  "S04bsu016_u:5573": "etamahaṃ kulaputra śāntadhyānasukhasamantavikramaṃ bodhisattvavimokṣaṃ jānāmi /",
  "S04bsu016_u:5574_0": "kiṃ mayā śakyaṃ samantabhadrabodhisattvacaryāpraṇidhānaniryātānāṃ bodhisattvānāmanantākāradharmadhātujñānapratilabdhānāṃ",
  "S04bsu016_u:5574_1": "sarvakuśalamūlasaṃvardhitacittānāṃ sarvatathāgatajñānabalacittāvabhāsapratilabdhānāṃ",
  "S04bsu016_u:5574_2": "sarvatathāgataviṣayasaṃvasitacittānāṃ sarvasaṃvāsānāvaraṇacittānāṃ paripūrṇasarvajñatāpraṇidhicittānāṃ",
  "S04bsu016_u:5574_3": "sarvakṣetrasāgarāvatīrṇacittānāṃ sarvabuddhasāgaradarśanaprasṛtacittānāṃ sarvatathāgatadharmameghasaṃpratīcchanacittānāṃ",
  "S04bsu016_u:5574_4": "sarvāvidyāndhakāravidhamanakarāṇāṃ saṃsāraratitṛṣṇākṣayāntakaraṇamārgasarvajñatābhāsasaṃjananacittānāṃ caryāṃ jñātum,",
  "S04bsu016_u:5575": "guṇān vā vaktum //",
  "S04bsu016_u:5576": "gaccha kulaputra,",
  "S04bsu016_u:5577": "iyamihaiva mamānantaraṃ vairocanabodhimaṇḍe pradakṣiṇena pramuditanayanajagadvirocanā nāma rātridevatā prativasati /",
  "S04bsu016_u:5578": "tāmupasaṃkramya paripṛccha - kathaṃ bodhisattvena bodhisattvakarmasu prayoktavyam //",
  "S04bsu016_u:5579_0": "atha khalu samantagambhīraśrīvimalaprabhā rātridevatā tasyāṃ velāyāmetameva śāntadhyānasukhasamantavikramaṃ",
  "S04bsu016_u:5579_1": "bodhisattvavimokṣaṃ bhūyasyā mātrayā saṃdarśayamānā sudhanaṃ śreṣṭhidārakaṃ gāthābhiradhyabhāṣata -",
  "S04bsu016_u:5580": "sarvaadhvaparamāstathāgatā āmukhāya adhimukticetasaḥ /",
  "S04bsu016_u:5581": "teṣu cakṣu vipulaṃ viśudhyate yena otariṣu buddhasāgarān // 1 //",
  "S04bsu016_u:5582": "paśyahī jinaśarīru nirmalaṃ lakṣaṇehi samalaṃkṛtaṃ śubham /",
  "S04bsu016_u:5583": "tacca paśyahi jine vikurvitaṃ dharmadhātupharaṇaṃ pratikṣaṇam // 2 //",
  "S04bsu016_u:5584": "eṣa bodhidrumabuddhaāsane saṃprabuddha sugato virocano /",
  "S04bsu016_u:5585": "dharmadhātu vipulaṃ spharitvanā cakru vartayi jage yathāśayam // 3 //",
  "S04bsu016_u:5586": "(Gv 186)",
  "S04bsu016_u:5587": "buddhiyā jinu svabhāvadharmatāṃ niḥśarīra supraśānta advayām /",
  "S04bsu016_u:5588": "rūpakāyu śubhalakṣaṇaiścitaṃ darśayī jagu pharitva śeṣataḥ // 4 //",
  "S04bsu016_u:5589": "buddhakāyu vipulo acintiyo dharmadhātu phari yenaśeṣato /",
  "S04bsu016_u:5590": "so ca dṛśyati samantataḥ samaṃ sarva darśayi samantato jinān // 5 //",
  "S04bsu016_u:5591": "sarvakṣetraparamāṇusādṛśā buddhakāyaprabhamaṇḍalāśritāḥ /",
  "S04bsu016_u:5592": "anyamanya śubhavarṇadarśanā dharmadhātupharaṇāḥ pratikṣaṇam // 6 //",
  "S04bsu016_u:5593": "raśmimegha vipulā acintiyā niścaranti jinaromato 'kṣayāḥ /",
  "S04bsu016_u:5594": "te spharitva jaga sarvaśeṣato kleśatāpa śamayanti prāṇinām // 7 //",
  "S04bsu016_u:5595": "buddhanirmitasamudra akṣayā niścaritva jinaromamaṇḍalāt /",
  "S04bsu016_u:5596": "dharmadhātu vipulaṃ spharitvanā durgatīdukha śamenti prāṇinām // 8 //",
  "S04bsu016_u:5597": "buddhaghoṣu madhuro nigarjate susvarāṅgarutasāgaraprabhaḥ /",
  "S04bsu016_u:5598": "dharmavarṣa vipula pravarṣaṇo bodhiāśayu janeti prāṇinām // 9 //",
  "S04bsu016_u:5599": "saṃgṛhīta anena pūrvato kalpasāgara caritva cārikām /",
  "S04bsu016_u:5600": "te vipaśyiṣu virocanaṃ jinaṃ sarvakṣetrapratibhāsalakṣaṇam // 10 //",
  "S04bsu016_u:5601": "(Gv 187)",
  "S04bsu016_u:5602": "sarvaloka uditastathāgataḥ sattva sarvi samamāmukhīsthitaḥ /",
  "S04bsu016_u:5603": "anyamanya adhimuktigocaraste na śakyamapi sarvi jānitum // 11 //",
  "S04bsu016_u:5604": "bodhisattvavara śeṣaśeṣato ekaromi sugatasya osarī /",
  "S04bsu016_u:5605": "tadvimokṣanaya ye acintiyāste na śakyamapi sarvi jānitum // 12 //",
  "S04bsu016_u:5606": "eṣa devata mamā anantaraṃ lokanāthabhimukhā pramodate /",
  "S04bsu016_u:5607": "jyotirarcinayaneti nāmato eta pṛccha katha bodhicārikām // 13 //",
  "S04bsu016_u:5608_0": "atha khalu sudhanaḥ śreṣṭhidārakaḥ samantagambhīraśrīvimalaprabhāyā rātridevatāyāḥ",
  "S04bsu016_u:5608_1": "pādau śirasābhivandya samantagambhīraśrīvimalaprabhāṃ rātridevatāmanekaśatasahasrakṛtvaḥ",
  "S04bsu016_u:5608_2": "pradakṣiṇīkṛtya punaḥ punaravalokya samantagambhīraśrīvimalaprabhāyā rātridevatāyā",
  "S04bsu016_u:5608_3": "antikāt prakrāntaḥ // 33 //",
  "S04bsu016_u:5609": "(Gv 188)",
  "S04bsu016_u:5610": "36 Pramuditanayanajagadvirocanā /",
  "S04bsu016_u:5611_0": "atha khalu sudhanaḥ śreṣṭhidārakaḥ kalyāṇamitrānuśāsanyāveśāviṣṭaḥ kalyāṇamitravacanapratipattisaṃbhūtacittaḥ",
  "S04bsu016_u:5611_1": "kalyāṇamitravaidyeṣvāturasaṃjñāsamudācāracittaḥ kalyāṇamitradarśanamanasikārāvikṣiptacittaḥ",
  "S04bsu016_u:5611_2": "kalyāṇamitradarśanasarvāvaraṇaparvatavikiraṇāvakāśapratilabdhacittaḥ kalyāṇamitradarśanena",
  "S04bsu016_u:5611_3": "sarvasattvadhātuparitrāṇamahākaruṇānayasāgarāvataraṇapratilabdhacittaḥ kalyāṇamitradarśanena",
  "S04bsu016_u:5611_4": "dharmadhātunayasāgarajñānāvabhāsapratilabdhacitto yena pramuditanayanajagadvirocanā",
  "S04bsu016_u:5611_5": "nāma rātridevatā tenopasaṃkrāntaḥ //",
  "S04bsu016_u:5612_0": "atha khalu pramuditanayanajagadvirocanā rātridevatā sudhanasya śreṣṭhidārakasya bhūyasyā",
  "S04bsu016_u:5612_1": "mātrayā kalyāṇamitropasaṃkramaṇakuśalamūlasaṃbhārasaṃbhavaparipākamupādāya mahāsaṃbhārasaṃbhavakalyāṇamitropasaṃkramaṇamadhyatiṣṭhat /",
  "S04bsu016_u:5613": "mahāvikramaṃ kalyāṇamitropasaṃkramaṇamadhyatiṣṭhat /",
  "S04bsu016_u:5614": "duravataraṇavīryakarmakalyāṇamitropasaṃkramaṇamadhyatiṣṭhat /",
  "S04bsu016_u:5615": "suciravilagnaṃ kalyāṇamitropasaṃkramaṇamadhyatiṣṭhat /",
  "S04bsu016_u:5616": "anantamadhyadikpraveśaṃ kalyāṇamitropasaṃkramaṇamadhyatiṣṭhat /",
  "S04bsu016_u:5617": "dīrghādhvasaṃvasanasaṃbhavaṃ kalyāṇamitropasaṃkramaṇamadhyatiṣṭhat /",
  "S04bsu016_u:5618": "anantakāryasaṃpūrṇavijñaptisaṃbhavaṃ kalyāṇamitropasaṃkramaṇamadhyatiṣṭhat /",
  "S04bsu016_u:5619": "anantamadhyamārgavyūhasaṃbhārakramaṇaṃ kalyāṇamitropasaṃkramaṇamadhyatiṣṭhat /",
  "S04bsu016_u:5620": "samantamukhavikramasaṃbhavaṃ kalyāṇamitropasaṃkramaṇamadhyatiṣṭhat /",
  "S04bsu016_u:5621": "anuccalanāgamanavikramaṃ kalyāṇamitropasaṃkramaṇamadhyatiṣṭhat //",
  "S04bsu016_u:5622": "atha khalu sudhanaḥ śreṣṭhidārakaḥ sarvajñatāsaṃbhāravīryaparākrameṇa kalyāṇamitropasaṃkramaṇena,",
  "S04bsu016_u:5623": "mahāpraṇidhānasāgarābhinirhāravikrameṇa kalyāṇamitropasaṃkramaṇena,",
  "S04bsu016_u:5624": "ekasattvārthamaparāntakalpāparyantaduḥkhānubhavavyavasitena kalyāṇamitropasaṃkramaṇena,",
  "S04bsu016_u:5625": "ekaparamāṇurajasi sarvadharmadhātvanucaraṇavilambavikrameṇa mahāvīryakavacavarmaṇā kalyāṇamitropasaṃkramaṇena,",
  "S04bsu016_u:5626": "sarvadiksamudraprasarānujavanena kalyāṇamitropasaṃkramaṇena,",
  "S04bsu016_u:5627": "ekavālapathe aparāntakalpabodhisattvacaryāsaṃvasanena kalyāṇamitropasaṃkramaṇena,",
  "S04bsu016_u:5628": "bodhisattvacaryāprāptasya praticittakṣaṇaṃ sakalasarvajñatājñānapratiṣṭhānena kalyāṇamitropasaṃkramaṇena,",
  "S04bsu016_u:5629": "tryadhvaprāptasarvatathāgatavikurvitavyūhamārgākramaṇavyavasitena kalyāṇamitropasaṃkramaṇena,",
  "S04bsu016_u:5630": "sarvadharmadhātunayasrotaḥprasṛtamārgākrameṇa kalyāṇamitropasaṃkramaṇena,",
  "S04bsu016_u:5631": "sarvadharmadhātunayārambaṇānuccalitena sakaladharmadhātuspharaṇena kalyāṇamitropasaṃkramaṇena yena pramuditanayanajagadvirocanā rātridevatā tenopasaṃkrāntaḥ //",
  "S04bsu016_u:5632_0": "so 'paśyat pramuditanayanajagadvirocanāṃ rātridevatāṃ bhagavataḥ parṣanmaṇḍale puṣpagarbhasiṃhāsananiṣaṇṇāṃ",
  "S04bsu016_u:5632_1": "samantabhadraprītivipulavimalavegadhvajaṃ bodhisattvasamādhiṃ samāpannām /",
  "S04bsu016_u:5633_0": "tasyāścāpaśyat sarvaromavivarebhyaḥ sarvasattvābhirocanāṃ sarvasattvābhirucitāṃ sarvasattvadarśanānukūlāṃ",
  "S04bsu016_u:5633_1": "sarvasattvapriyadarśanavividhadānādipāramitācaryābhidyotanameghānniścaramāṇan yaduta",
  "S04bsu016_u:5633_2": "sarvasattvayathāśayavijñaptisamarutadānacaryāsaṃdarśanameghān sarvasattvānugrahāvigrahāya",
  "S04bsu016_u:5633_3": "sarvavastvanavekṣaṇatāyai sarvasattvasamaprayogāparityāgitāyai sarvasattvasamacittatāyai",
  "S04bsu016_u:5633_4": "sarvasattvāvimānanāparityāgatāyai ādhyātmikabāhyasarvavastuparityāgitāyai (Gv 189)",
  "S04bsu016_u:5634_0": "mahāduṣkaraparityāgasaṃdarśanatāyai sarvaloke yathāśayasattvadānacaryāsaṃdarśanatāyai",
  "S04bsu016_u:5634_1": "tryadhvaprāptabodhisattvācintyaduṣkaracaryāparityāganirmāṇameghānniścaritvā daśasu",
  "S04bsu016_u:5634_2": "dikṣu sarvalokadhātuprasaraparyāpannānāṃ sarvasattvānāṃ vijñaptimāgacchato 'paśyat",
  "S04bsu016_u:5634_3": "yadutācintyabodhisattvavṛṣabhitāvikurvitapratilābhena //",
  "S04bsu016_u:5635_0": "sarvaromavivarebhyaḥ sarvasattvasamāpannānaupapattinirmāṇakāyameghānniścaritvā sarvalokadhātuparyāpannān",
  "S04bsu016_u:5635_1": "sarvasattvān spharitvā abhimukhaṃ sarvavratasamādānākampyatāṃ saṃdarśayamānān sattvadhātusamaṃ",
  "S04bsu016_u:5635_2": "nānātapovratamaṇḍalamudyotayamānān sarvasarvalokaniśrayatāṃ sarvaviṣayānavekṣatāṃsarvasaṃsārasaṃvāsavimukhatāṃ",
  "S04bsu016_u:5635_3": "divyamānuṣasaṃpattivipattisukhasamavasaraṇatāṃ saṃdarśayamānān aśubhamaṇḍalamudyotayamānān,",
  "S04bsu016_u:5636": "śubhasaṃjñāviparyāsaṃ loke vinivartayamānān,",
  "S04bsu016_u:5637": "anityacalavyayapariṇāmadharmatāṃ paridīpayamānān,",
  "S04bsu016_u:5638": "duḥkhānātmasarvasaṃskāradharmatāṃ saṃdarśayamānān,",
  "S04bsu016_u:5639": "tathāgataviṣayasaṃvāsāvipravāsatāṃ rocayamānān,",
  "S04bsu016_u:5640": "atyantatathāgataśīlapariśuddhaye sattvān samādāpayamānān,",
  "S04bsu016_u:5641": "sarvasattvayathāśayarutaśīlacaryāṃ saṃdarśayamānān,",
  "S04bsu016_u:5642": "sarvasattvasaṃtoṣaṇaśīlasugandhikatāṃ saṃdarśayamānān,",
  "S04bsu016_u:5643": "sarvasattvān paripācayamānānapaśyat //",
  "S04bsu016_u:5644": "sarvaromavivarebhyaśca sarvasattvadhātusamāpannān nānāvarṇātmabhāvanirmāṇameghānniścaritvā sarvasattvānāṃ sarvāṅgapratyaṅgacchedādhivāsanatāṃ saṃdarśayamānān,",
  "S04bsu016_u:5645": "sarvasattvakāyotpīḍanopakramaṇādhivāsanatāṃ saṃdarśayamānān,",
  "S04bsu016_u:5646": "sarvasattvāsatyavacanākrośaparibhāṣaṇakutsanapaṃsanatāḍanatarjanādhivāsanatāṃ saṃdarśayamānān,",
  "S04bsu016_u:5647": "sarvasattvākṣobhyatāṃ saṃdarśayamānān sarvasattvasatkārānunnāmāvanāmatāṃ saṃdarśayamānān,",
  "S04bsu016_u:5648": "sarvasattvanirabhimānatāṃ saṃdarśayamānān,",
  "S04bsu016_u:5649": "sarvadharmasvabhāvakṣāntyakṣayatākṣayajñānatāṃ saṃdarśayamānān,",
  "S04bsu016_u:5650": "sarvasattvasarvakleśaprahāṇāya kṣānticaryāṃ saṃdarśayamānān sarvasattvānāṃ,",
  "S04bsu016_u:5651": "visaṃsthitadurvarṇāśrayaśarīratāṃ vyāvartayamānān sarvasattvānāmanuttarāṃ tathāgatavarṇaviśuddhiṃ saṃvarṇayamānān sattvān paripācayamānānapaśyat //",
  "S04bsu016_u:5652_0": "sarvaromavivarebhyaśca sarvasattvasamānnānāvarṇasaṃsthānārohapariṇāhān nānopapattikasattvakāyanirmāṇameghānniścārya",
  "S04bsu016_u:5652_1": "yathāśayān sattvān spharitvā sarvajñatāmahāsaṃbhāravīryaparākramatāṃ saṃdarśayamānān,",
  "S04bsu016_u:5653_0": "sarvamārakalivikiraṇavīryatāṃ bodhyārambhākṣobhyāvivartyavīryatāṃ sarvasattvasaṃsārasāgarottāraṇavīryatāṃ",
  "S04bsu016_u:5653_1": "sarvākṣaṇāpāyadurgativinipātapathavinivartanavīryatāmajñānaparvatavikiraṇavīryatāṃ",
  "S04bsu016_u:5653_2": "sarvatathāgatapūjopasthānāparikhedavīryatāṃ sarvabuddhadharmacakrasaṃpratīcchanasaṃdhāraṇavīryatāṃ",
  "S04bsu016_u:5653_3": "sarvāvaraṇaparvatanirbhedanavikiraṇavīryatāṃ sarvasattvaparipākavinayāparikhedavīryatāṃ",
  "S04bsu016_u:5653_4": "sarvabuddhakṣetrapariśodhanavīryatāmanuttarāṃ tathāgatavīryaviśuddhiṃ saṃdarśayamānān",
  "S04bsu016_u:5653_5": "sattvān paripācayamānānapaśyat //",
  "S04bsu016_u:5654": "sarvaromavivarebhyaśca nānāvarṇasaṃsthānān vividhātmabhāvanirmāṇameghānniścaritvā nānopāyaiḥ sattvānāṃ prītiṃ saṃjanayamānān,",
  "S04bsu016_u:5655": "daurmanasyaṃ vinivartayamānān,",
  "S04bsu016_u:5656": "sarvakāmaratiṃ vijugupsamānān,",
  "S04bsu016_u:5657": "hrīdharmatāṃ loke prabhāvayamānān,",
  "S04bsu016_u:5658": "guptendriyatāyāṃ sattvān pratiṣṭhāpayamānān,",
  "S04bsu016_u:5659": "anuttarabrahmacaryaṃ (Gv 190)",
  "S04bsu016_u:5660": "saṃvarṇayamānān,",
  "S04bsu016_u:5661": "sabhayaṃ kāmalokamāraviṣayaṃ saṃdarśayamānān,",
  "S04bsu016_u:5662": "vigatakāmaratīnāmapi sarvalokakāmarativiṣayaṃ saṃdarśayamānān,",
  "S04bsu016_u:5663": "dharmārāmaratyāṃ sattvān pratiṣṭhāpayamānān,",
  "S04bsu016_u:5664": "anupūrvadhyānasamādhisamāpattisukhānyabhinirharamāṇān,",
  "S04bsu016_u:5665": "sarvasattvasarvakleśanidhyapticittatāṃ saṃvarṇayamānān,",
  "S04bsu016_u:5666": "sarvabodhisattvasamādhisamudravikurvaṇatāṃ saṃdarśayamānān,",
  "S04bsu016_u:5667": "bodhisattvābhijñāvikurvitavṛṣabhitāṃ saṃdarśayamānān,",
  "S04bsu016_u:5668": "sattvānāṃ prītiṃ saṃjanayamānān,",
  "S04bsu016_u:5669": "prāmodyamutpādayamānān,",
  "S04bsu016_u:5670": "daurmanasyaṃ vyāvartayamānān,",
  "S04bsu016_u:5671": "cittakalyatāmāvahayamānān,",
  "S04bsu016_u:5672": "cittakarmaṇyatāṃ kurvāṇān,",
  "S04bsu016_u:5673": "āśayaṃ viśodhayamānān,",
  "S04bsu016_u:5674": "indriyāṇyuttāpayamānān,",
  "S04bsu016_u:5675": "kāyasukhaṃ saṃjanayamānān,",
  "S04bsu016_u:5676": "dharmaprītivegaṃ vivardhayamānān sattvān paripācayamānānapaśyat //",
  "S04bsu016_u:5677_0": "sarvaromavivarebhyaśca sarvopapattisadṛśaśarīrānnānākāyameghānniścaritvā sarvakṣetragatasarvasattvābhimukhābhirucitadarśanatāyai",
  "S04bsu016_u:5677_1": "sarvakalyāṇamitropasaṃkramaṇāparikhedatāṃ saṃdarśayamānān,",
  "S04bsu016_u:5678": "sarvācāryagurukalyāṇamitropasthānaparicaryāparikhedatāṃ saṃdarśayamānān,",
  "S04bsu016_u:5679": "sarvatathāgatadharmacakrapravartanasaṃpratīcchanasaṃdhāraṇāparikhedavīryatāṃ saṃdarśayamānān,",
  "S04bsu016_u:5680": "sarvadharmamukhasamudrān pravicinvānān,",
  "S04bsu016_u:5681": "sarvabuddhasamudrāvatāraṇanayaṃ saṃvarṇayamānān,",
  "S04bsu016_u:5682": "sarvadharmalakṣaṇasvabhāvanayamabhidyotayamānān,",
  "S04bsu016_u:5683": "sarvadharmān,",
  "S04bsu016_u:5684": "samādhidvāraṃ saṃdarśayamānān,",
  "S04bsu016_u:5685": "sarvasattvadṛṣṭiparvatanirbhedanaṃ prajñāvajraṃ saṃdarśayamānān,",
  "S04bsu016_u:5686": "anekacittakṣaṇasamāyogena sarvasattvāvidyāndhakāravidhamanaprajñādityamaṇḍalodāgamaṃ saṃdarśayamānān,",
  "S04bsu016_u:5687": "sarvasattvaprītisaṃjananatayā sarvajñatāyāṃ sattvān paripācayamānānapaśyat //",
  "S04bsu016_u:5688_0": "sarvaromavivarebhyaśca sarvajagatsamānudārācintyanānāvarṇavikalpasaṃsthān ātmabhāvanirmāṇameghānniścaritvā",
  "S04bsu016_u:5688_1": "yathāśayādhimuktasarvasattvābhimukhasthitān nānārutamantrasaṃskāranirdeśaiḥ sarvalaukikapuṇyābhijñatāṃ saṃdarśayamānān,",
  "S04bsu016_u:5689_0": "sarvalaukikakṛtyapracārataśca sarvatraidhātukasaṃbhavasaṃdarśanataśca sarvatraidhātukaniḥsaraṇadiksaṃvarṇanataśca",
  "S04bsu016_u:5689_1": "sarvadṛṣṭikāntāragahananiḥsaraṇadiksaṃdarśanataśca sarvajñatāmārgaviśeṣatāṃ saṃvarṇayamānān,",
  "S04bsu016_u:5690": "śrāvakapratyekabuddhabhūmipathasamatikramaṃ saṃdarśayamānān,",
  "S04bsu016_u:5691": "saṃskārāsaṃskārānunayapratighānunaye 'pratighānunayatāṃ saṃdarśayamānān,",
  "S04bsu016_u:5692": "saṃsāranirvāṇasukhāsaṃniśritatāṃ saṃdarśayamānān,",
  "S04bsu016_u:5693": "tuṣitabhavanavāsādiparaṃparāgamanāpratiprasrabdhiṃ saṃdarśayamānān,",
  "S04bsu016_u:5694": "bodhimaṇḍaprasthānābhisaṃbodhāpratiprasrabdhiṃ saṃdarśayamānān,",
  "S04bsu016_u:5695": "sarvajñatāyāṃ sattvān paridīpayamānānapaśyat //",
  "S04bsu016_u:5696_0": "sarvaromavivarebhyaśca ekaikasmādromavivarāt sarvakṣetraparamāṇurajaḥsamānātmabhāvanirmāṇameghānniścaritvā",
  "S04bsu016_u:5696_1": "sarvasattvalokābhimukhasthitān samantabhadrabodhisattvacaryāpraṇidhānaṃ saṃvarṇayamānān,",
  "S04bsu016_u:5697": "sarvadharmadhātuviśuddhiniṣṭhāpraṇidhānavaiśeṣikatāṃ saṃvarṇayamānān,",
  "S04bsu016_u:5698": "praticittakṣaṇaṃ sarvalokadhātusamudrapariśuddhiṃ saṃvarṇayamānān,",
  "S04bsu016_u:5699": "sarvatathāgatapūjopasthānāpratiprasrabdhiṃ saṃvarṇayamānān,",
  "S04bsu016_u:5700": "praticittakṣaṇaṃ sarvadharmanayasāgarāvatārāpratiprasrabdhiṃ saṃvarṇayamānān,",
  "S04bsu016_u:5701": "praticittakṣaṇaṃ tathāgatabalapraveśāpratiprasrabdhatāṃ (Gv 191)",
  "S04bsu016_u:5702": "saṃvarṇayamānān,",
  "S04bsu016_u:5703": "praticittakṣaṇaṃ sarvalokadhātusamudraparamāṇurajaḥsamasarvadharmadhātunayasāgarāvataraṇāpratiprasrabdhīḥ saṃdarśayamānān,",
  "S04bsu016_u:5704": "sarvakṣetreṣvaparāntādhiṣṭhānakalpasaṃvāsasarvajñatāmārgaviśuddhisaṃprakāśanāpratiprasrabdhatāṃ saṃvarṇayamānān,",
  "S04bsu016_u:5705": "praticittakṣaṇaṃ tathāgatabalapraveśāpratiprasrabdhatāṃ saṃdarśayamānān,",
  "S04bsu016_u:5706": "sarvatryadhvanayasāgarāvatārāpratiprasrabdhatāṃ saṃdarśayamānān,",
  "S04bsu016_u:5707": "bodhisattvasarvakṣetrarddhivikurvitasaṃdarśanāpratiprasrabdhatāṃ saṃdarśayamānān,",
  "S04bsu016_u:5708": "bodhisattvapraṇidhānacaryāsaṃdarśanena sarvasattvān sarvajñatāyāṃ pratiṣṭhāpayamānānapaśyat //",
  "S04bsu016_u:5709": "sarvaromavivarebhyaśca ekaikasmādromavivarāt sarvajagaccittasamān kāyanirmāṇameghānniścaritvā sarvasattvābhimukhasthitānaparyantaṃ sarvajñatāsaṃbhārabalaṃ saṃdarśayamānān,",
  "S04bsu016_u:5710": "abhedyāparyādattāvināśadharmasarvajñatācittabalaṃ saṃdarśayamānān,",
  "S04bsu016_u:5711": "avivartyāpratyudāvartyādhiṣṭhānāpratiprasrabdhamanuttarasarvabodhisattvacaryāsamudāgamabalaṃ saṃdarśayamānān,",
  "S04bsu016_u:5712": "sarvasaṃsāradoṣānanulepabalatāṃ bodhisattvānāṃ saṃvarṇayamānān,",
  "S04bsu016_u:5713": "sarvamāramaṇḍalavikiraṇabalaṃ bodhisattvānāṃ saṃdarśayamānān,",
  "S04bsu016_u:5714": "sarvakleśamalānanulepakleśabalatāṃ bodhisattvānāṃ saṃdarśayamānān,",
  "S04bsu016_u:5715": "sarvakarmāvaraṇaparvatavikiraṇabalaṃ bodhisattvānāṃ saṃdarśayamānān,",
  "S04bsu016_u:5716": "sarvakalpasaṃvāsabodhisattvacaryāparikhedamahākaruṇābalaṃ bodhisattvānāṃ saṃdarśayamānān,",
  "S04bsu016_u:5717": "sarvabuddhakṣetrasaṃprakampanasaṃkṣobhaṇasarvasattvasaṃpraharṣaṇabalaṃ bodhisattvānāṃ saṃdarśayamānān,",
  "S04bsu016_u:5718": "sarvamāraparapravādigaṇapramardanabalaṃ bodhisattvānāṃ saṃdarśayamānān,",
  "S04bsu016_u:5719": "mahādharmacakrapravartanajñānabalaṃ loke prabhāvayamānān,",
  "S04bsu016_u:5720": "sarvasattvān sarvajñatāyāṃ paridīpayamānānapaśyat //",
  "S04bsu016_u:5721_0": "sarvaromavivarebhyaśca ekaikasmādromavivarāt sarvajagaccittasamādānānantavarṇakāyanirmāṇasamudremeghānniścaritvā",
  "S04bsu016_u:5721_1": "daśadiganantasattvadhātuspharaṇān yathāśayādhimuktānāṃ sattvānāṃ bodhisattvacaryājñānavikramaṃ saṃdarśayamānān,",
  "S04bsu016_u:5722": "sarvasattvadhātusamudrāvataraṇajñānaṃ saṃdarśayamānān,",
  "S04bsu016_u:5723": "sarvasattvacittasamudrāvataraṇajñānaṃ saṃdarśayamānān,",
  "S04bsu016_u:5724": "sarvasattvendriyasāgaraparijñājñānaṃ saṃdarśayamānān,",
  "S04bsu016_u:5725": "sarvasattvacaryāsamudrāvataraṇajñānaṃ saṃdarśayamānān,",
  "S04bsu016_u:5726": "sarvasattvaparipākavinayakālānatikramaṇajñānaṃ saṃdarśayamānān,",
  "S04bsu016_u:5727": "sarvadharmadhātvānuravaṇajñānaṃ saṃdarśayamānān,",
  "S04bsu016_u:5728": "praticittakṣaṇaṃ sarvadharmadhātujñānanayasāgaraspharaṇajñānaṃ saṃdarśayamānān,",
  "S04bsu016_u:5729": "sarvalokadhātusamudrasaṃvartavivartajñānaṃ saṃdarśayamānān,",
  "S04bsu016_u:5730": "sarvalokadhātupratiṣṭhānasaṃsthānavyūhavikalpajñānaṃ saṃdarśayamānān,",
  "S04bsu016_u:5731": "sarvatathāgatapūjāvikurvitopasaṃkramaṇapūjopasthānadharmacakrameghasaṃpratīcchanajñānaṃ saṃdarśayamānān,",
  "S04bsu016_u:5732": "evaṃ jñānapāramitācaryāsaṃdarśanena sattvānāṃ prītiṃ saṃjanayamānānapaśyat /",
  "S04bsu016_u:5733": "cittaṃ prasādayamānān prāmodyamutpādayamānān harṣaṃ saṃjanayamānān daurmanasyaṃ vinivartayamānān cittaṃ viśodhayamānān cittakalyatāmāvartayamānān,",
  "S04bsu016_u:5734": "indriyāṇyuttāpayamānān adhimuktibalaṃ saṃjanayamānān sarvajñatāyāmavaivartyān kurvāṇānapaśyat //",
  "S04bsu016_u:5735": "yathā ca pāramitācaryāsaṃdarśanena loke sattvān paripākaṃ vrajato 'paśyat,",
  "S04bsu016_u:5736": "tathā sarvabodhisattvadharmanigarjanena ye ca pramuditanayanajagadvirocanāyā rātridevatāyāḥ prathamacittotpādasaṃbhārāḥ (Gv 192)",
  "S04bsu016_u:5737": "kalyāṇamitrārāgaṇaprayogāḥ tathāgatapādamūlopasaṃkramaṇapūjopasthānaprayogāḥ kuśaladharmacaryābhiyogaprayogāḥ,",
  "S04bsu016_u:5738": "ye ca dānapāramitācaryāduṣkaraparityāgāḥ,",
  "S04bsu016_u:5739": "śīlapāramitāpariśodhanaprayogāḥ,",
  "S04bsu016_u:5740": "mahārājyaiśvaryaparivārabhogādhipatyaparityāgābhiniṣkramaṇaprayogāḥ,",
  "S04bsu016_u:5741": "ye loke duṣkaracaryāmahāvratatapomaṇḍalakṣāntinirhārāḥ,",
  "S04bsu016_u:5742": "yā bodhisattvavratasamādānaprayogākampyatā,",
  "S04bsu016_u:5743": "ye bodhisattvadṛḍhasamādānadharmasamudrāḥ sarvasattvadhātuduṣkṛtadurbhāṣitaduścintitādhivāsanaprayogāḥ,",
  "S04bsu016_u:5744": "kāyikacaitasikapīḍādhivāasanaprayogāḥ,",
  "S04bsu016_u:5745": "yā sarvakarmāvipraṇāśadharmatākṣāntiḥ sarvadharmādhimuktikṣāntiḥ sarvadharmasvabhāvanidhyānakṣāntiḥ,",
  "S04bsu016_u:5746": "yat sarvajñatārambhaprayogavīryam,",
  "S04bsu016_u:5747": "yat sarvabuddhadharmapariniṣpādanavīryam,",
  "S04bsu016_u:5748": "yāḥ sarvavīryapāramitācaryāḥ ye dhyānapāramitāsaṃbhārāḥ dhyānapāramitābhiyogāḥ dhyānapāramitāpariniṣpattiviśuddhicaryāḥ,",
  "S04bsu016_u:5749": "yāni bodhisattvasamādhipratilābhavikurvitāni,",
  "S04bsu016_u:5750": "ye samādhimukhasamudrāvatārāḥ,",
  "S04bsu016_u:5751": "yāni dhyānapāramitācaritāni,",
  "S04bsu016_u:5752": "ye prajñāpāramitāsaṃbhārāḥ,",
  "S04bsu016_u:5753": "ye bodhisattvamahāprajñādityamaṇḍalaviśodhananayāḥ,",
  "S04bsu016_u:5754": "ye mahāprajñāmeghasaṃbhavāḥ,",
  "S04bsu016_u:5755": "ye prajñānidhānasaṃbhārāḥ,",
  "S04bsu016_u:5756": "ye mahāprajñāmahāsāgaravyavacāraṇanayaprayogāḥ,",
  "S04bsu016_u:5757": "ye mahopāyakauśalyanayaprayogāḥ,",
  "S04bsu016_u:5758": "ye mahopāyakauśalyapariśuddhisaṃprayuktāḥ pūrvayogāḥ,",
  "S04bsu016_u:5759": "yāni bodhisattvamahāpraṇidhipāramitāśarīrāṇi,",
  "S04bsu016_u:5760": "yā mahāpraṇidhipāramitāpariniṣpattayaḥ,",
  "S04bsu016_u:5761": "yāni mahāpraṇidhānapāramitācaritāni,",
  "S04bsu016_u:5762": "ye mahāpraṇidhānapāramitāsaṃprayuktāḥ pūrvayogāḥ,",
  "S04bsu016_u:5763": "ye balapāramitāpratilābhamahāsaṃbhārāḥ,",
  "S04bsu016_u:5764": "ye balapāramitāpratyayāḥ ,",
  "S04bsu016_u:5765": "ye balapāramitānayamahāsāgarāḥ,",
  "S04bsu016_u:5766": "ye balapāramitānirdeśāḥ,",
  "S04bsu016_u:5767": "ye balapāramitāsaṃprayuktāḥ pūrvayogāḥ,",
  "S04bsu016_u:5768": "ye jñānapāramitānayāḥ,",
  "S04bsu016_u:5769": "ye jñānapāramitāprayogāḥ,",
  "S04bsu016_u:5770": "ye jñānapāramitāviśuddhinayāḥ,",
  "S04bsu016_u:5771": "yā jñānapāramitādiśaḥ,",
  "S04bsu016_u:5772": "ye jñānapāramitānugamāḥ,",
  "S04bsu016_u:5773": "ye jñānapāramitāprasarāḥ,",
  "S04bsu016_u:5774": "yāni jñānapāramitānayasamavasaraṇāni,",
  "S04bsu016_u:5775": "ye jñānapāramitāvijñaptinayāḥ,",
  "S04bsu016_u:5776": "yāni jñānapāramitāprasarānusaraṇāni,",
  "S04bsu016_u:5777": "yāni jñānapāramitāspharaṇāni,",
  "S04bsu016_u:5778": "ye jñānapāramitāpravistarāḥ,",
  "S04bsu016_u:5779": "ye jñānapāramitākāyāḥ,",
  "S04bsu016_u:5780": "ye jñānapāramitāsamudranayāḥ,",
  "S04bsu016_u:5781": "ye jñānapāramitāpariniṣpattisaṃprayuktāḥ pūrvayogāḥ,",
  "S04bsu016_u:5782": "ye jñānapāramitācaryāprakārapravicayapraveśasaṃbhavasamudāgamāḥ,",
  "S04bsu016_u:5783_0": "ye jñānapāramitāsamavasaraṇanayasaṃprayuktā dharmādharmasaṃgrahadharmajñānānugamāḥ",
  "S04bsu016_u:5783_1": "karmajñānānugamāḥ kṣetrajñānānugamāḥ kalpajñānānugamāḥ tryadhvajñānānugamāḥ buddhotpādajñānānugamā",
  "S04bsu016_u:5783_2": "buddhajñānānugamā bodhisattvajñānānugamā bodhisattvacittasaṃbhavajñānānugamā bodhisattvavyavasthānajñānānugamā",
  "S04bsu016_u:5783_3": "bodhisattvasaṃbhavajñānānugamāḥ,",
  "S04bsu016_u:5784": "bodhisattvaprasthānajñānānugamāḥ,",
  "S04bsu016_u:5785": "bodhisattvapraṇidhijñānānugamāḥ,",
  "S04bsu016_u:5786": "bodhisattvadharmacakrajñānānugamāḥ,",
  "S04bsu016_u:5787": "bodhisattvadharmapravicayajñānānugamāḥ,",
  "S04bsu016_u:5788": "bodhisattvadharmasāgaranayajñānānugamāḥ,",
  "S04bsu016_u:5789": "bodhisattvadharmasamudrajñānānugamāḥ,",
  "S04bsu016_u:5790": "bodhisattvadharmaparivartajñānānugamāḥ,",
  "S04bsu016_u:5791": "bodhisattvadharmanidhānajñānānugamāḥ,",
  "S04bsu016_u:5792": "bodhisattvadharmagatijñānānugamāḥ,",
  "S04bsu016_u:5793": "ye pramuditanayanajagadvirocanāyā rātridevatāyā yāvadanantamadhyārambaṇajñānapāramitāsaṃprayuktā bodhisattvadharmāḥ,",
  "S04bsu016_u:5794": "tānasyāḥ sarvaromavivarebhya ekaikaromavivaravisṛtanānāvarṇasattvakāyameghaniścaritān sattvān paripācayamānānapaśyat /",
  "S04bsu016_u:5795": "yaduta akaniṣṭhasudarśanasudṛśātapobṛhacchuddhāvāsadevasadṛśakāyameghaniścaritān sattvān paripācayamānānapaśyat /",
  "S04bsu016_u:5796": "(Gv 193) evaṃ bṛhatphalapuṇyaprasavānabhrakadevasadṛśakāyameghaniścaritān sattvān paripācayamānānapaśyat /",
  "S04bsu016_u:5797": "śubhakṛtsnāpramāṇaśubhaparīttaśubhadevasadṛśakāyameghaniścaritān sattvān paripācayamānāpaśyat /",
  "S04bsu016_u:5798": "ābhāsvarāpramāṇābhaparīttābhadevasadṛśakāyameghaniścaritān sattvān paripācayamānānapaśyat /",
  "S04bsu016_u:5799": "mahābrahmabrahmapurohitabrahmapārṣadadevasadṛśakāyameghaniścaritān sattvān paripācayamānānapaśyat /",
  "S04bsu016_u:5800": "sāpsarogaṇasadevaputravaśavartidevarājasadṛśātmabhāvameghaniścaritān sattvān paripācayamānānapaśyat /",
  "S04bsu016_u:5801": "sāpsarogaṇasadevaputrasunirmitadevarājasadṛśātmabhāvameghaniścaritān sattvān paripācayamānānapaśyat /",
  "S04bsu016_u:5802": "sāpsarogaṇasadevaputrasaṃtuṣitadevarājasadṛśātmabhāvameghaniścaritān sattvān paripācayamānānapaśyat /",
  "S04bsu016_u:5803": "sāpsarogaṇasadevaputrasuyāmadevarājasadṛśātmabhāvameghaniścaritān sattvān paripācayamānānapaśyat /",
  "S04bsu016_u:5804": "sāpsarogaṇasadevaputraśakradevarājasadṛśātmabhāvameghaniścaritān sattvān paripācayamānānapaśyat /",
  "S04bsu016_u:5805": "dhṛtarāṣṭragandharvarājagandharvaputragandharvakanyāsadṛśātmabhāvameghaniścaritān sattvān paripācayamānānapaśyat /",
  "S04bsu016_u:5806": "virūḍhakakumbhāṇḍarājakumbhāṇḍaputrakumbhāṇḍakanyāsadṛśātmabhāvameghaniścaritān sattvān paripācayamānānapaśyat /",
  "S04bsu016_u:5807": "virūpākṣanāgarājanāgaputranāgakanyāsadṛśātmabhāvameghaniścaritān sattvān paripācayamānānapaśyat /",
  "S04bsu016_u:5808": "vaiśravaṇamahāyakṣarājayakṣaputrayakṣakanyāsadṛśātmabhāvameghaniścaritān sattvān paripācayamānānapaśyat /",
  "S04bsu016_u:5809": "drumakinnararājakinnaraputrakinnarakanyāsadṛśātmabhāvameghaniścaritān sattvān paripācayamānānapaśyat /",
  "S04bsu016_u:5810": "sumatimahoragendramahoragaputramahoragakanyāsadṛśātmabhāvameghaniścaritān sattvān paripācayamānānapaśyat /",
  "S04bsu016_u:5811": "mahābalavegasthāmagaruḍendragaruḍaputragaruḍakanyāsadṛśātmabhāvameghaniścaritān sattvān paripācayamānānapaśyat /",
  "S04bsu016_u:5812": "rāhvasurendrāsuraputrāsurakanyāsadṛśātmabhāvameghaniścaritān sattvān paripācayamānānapaśyat /",
  "S04bsu016_u:5813": "yamadharmarājayamaputrayamakanyāsadṛśātmabhāvameghaniścaritān sattvān paripācayamānānapaśyat /",
  "S04bsu016_u:5814": "sarvamanuṣyendranaranārīdārakadārikāsadṛśātmabhāvameghaniścaritān sattvān paripācayamānānapaśyat /",
  "S04bsu016_u:5815": "evaṃ sarvagatiparyāpannasarvasattvasadṛśātmabhāvameghaniścaritān sattvān paripācayamānānapaśyat /",
  "S04bsu016_u:5816": "sarvaśrāvakapratyekabuddharṣisadṛśātmabhāvameghaniścaritān sattvān paripācayamānānapaśyat /",
  "S04bsu016_u:5817": "vāyvaptejaḥskandhadevatāsadṛśātmabhāvameghaniścaritān sattvān paripācayamānānapaśyat /",
  "S04bsu016_u:5818": "sāgaranadīparvatavanaspatyauṣadhivṛkṣapṛthivīdevatāsadṛśātmabhāvameghaniścaritān sattvān paripācayamānānapaśyat /",
  "S04bsu016_u:5819": "udyānanagarabodhimaṇḍarātridivasagaganadikpādagāminīśarīrakāyikadevatāsadṛśātmabhāvameghaniścaritān sattvān paripācayamānānapaśyat /",
  "S04bsu016_u:5820": "evaṃ yāvadvajrapāṇisādṛśātmabhāvameghaniścaritān daśa diśaḥ spharitvā dharmadhātunayaprasareṣu sarvasattvasaṃmukhībhāvasthitān sattvān paripācayamānānapaśyat //",
  "S04bsu016_u:5821": "ye ca pramuditanayanajagadvirocanāyā rātridevatāyāḥ prathamacittotpādasaṃbhāramukhāḥ pūrvajanmasamudāgatakuśalacittaparaṃparāvyavacchedanayāḥ,",
  "S04bsu016_u:5822": "yāni ca bodhicittotpādapraśaṃsāparaṃparānantaryāṇi (Gv 194)",
  "S04bsu016_u:5823_0": "cyutyupapattiparigrahaparaṃparānantaryāṇi ātmabhāvaparigrahaparaṃparānantaryāṇi nāmacakraparaṃparānantaryāṇi",
  "S04bsu016_u:5823_1": "kalyāṇamitropasaṃkramaṇaparaṃparānantaryāṇi buddhotpādārāgaṇaparaṃparānantaryāṇi,",
  "S04bsu016_u:5824_0": "dharmapadavyañjanodgrahaparaṃparānantaryāṇi bodhisattvamārgapratipatticittaparaṃparānantaryāṇi",
  "S04bsu016_u:5824_1": "samādhipratilābhaparaṃparānantaryāṇi samādhipratilābhādbuddhadarśanaparaṃparānantaryāṇi",
  "S04bsu016_u:5824_2": "kṣetradarśanacakṣuspharaṇaparaṃparānantaryāṇi kalpaparaṃparājñānacakrānantaryāṇi",
  "S04bsu016_u:5824_3": "dharmadhātuprativedhajñānaparaṃparānantaryāṇi sattvadhātuvyavalokanajñānaparaṃparānantaryāṇi",
  "S04bsu016_u:5824_4": "dharmadhātunayasāgarāvataraṇaparaṃparācyutyupapattijñānaparaṃparānantaryāṇi divyaśrotrapariśuddhipratyavekṣaṇajñānaparaṃparānantaryāṇi",
  "S04bsu016_u:5824_5": "sarvasattvadhātucittavyavalokanasarasvatyavakrāntimukhaparaṃparānantaryāṇi prathamadivyacakṣuravakrāntimukhaparaṃparānantaryāṇi",
  "S04bsu016_u:5824_6": "prathamadivyaśrotravijñaptiparaṃparānantaryāṇi prathamaparasattvacittajñānaparaṃparānantaryāṇi",
  "S04bsu016_u:5824_7": "prathamātmaparasattvapūrvanivāsānusmṛtijñānaparaṃparānantaryāṇi prathamābhāvapratiṣṭhānābhisaṃskārarddhipratilābhapratyayaparaṃparānantaryāṇi",
  "S04bsu016_u:5824_8": "maharddhivikramadikspharaṇaparaṃparānantaryāṇi bodhisattvavimokṣapratilābhaparaṃparānantaryāṇi",
  "S04bsu016_u:5824_9": "bodhisattvavimokṣasāgarācintyanayāvatāraparaṃparānantaryāṇi bodhisattvavikurvitaparaṃparānantaryāṇi",
  "S04bsu016_u:5824_10": "bodhisattvavikramaparaṃparānantaryāṇi bodhisattvākramaparaṃparānantaryāṇi bodhisattvasaṃjñāgataparaṃparānantaryāṇi",
  "S04bsu016_u:5824_11": "bodhisattvamārgāvatāraparaṃparānantaryāṇi,",
  "S04bsu016_u:5825": "yāvad yāni pramuditanayanajagadvirocanāyā rātridevatāyā bodhisattvasusūkṣmajñānapraveśaparaṃparānantaryāṇi,",
  "S04bsu016_u:5826": "tāni asyāḥ sarvaromavivarebhyo nirmāṇakāyameghānniścaritvā sattvebhyo dharmaṃ deśayamānānapaśyat /",
  "S04bsu016_u:5827": "saṃprakāśayamānān dyotayamānān saṃdarśayamānān udīrayamānān pravibhajamānān pravistaramānān gaṇayato nirdiśyamānān vijñāpayamānān upasaṃharamāṇānapaśyat //",
  "S04bsu016_u:5828": "keṣāṃcidvātamaṇḍalīsaṃkṣobhanirghoṣarutena deśayamānānapaśyat /",
  "S04bsu016_u:5829": "keṣāṃcidapskandhasaṃkacchananirnādarutena,",
  "S04bsu016_u:5830": "keṣāṃcijjvalanārcinigarjitarutena,",
  "S04bsu016_u:5831": "keṣāṃcit sāgaragarjitanirghoṣarutena,",
  "S04bsu016_u:5832": "keṣāṃcit pṛthivīsaṃkampananirnādarutena,",
  "S04bsu016_u:5833": "keṣāṃcinmahāparvatarājasaṃghaṭṭanasaṃharṣaṇanirghoṣanirnādarutena,",
  "S04bsu016_u:5834": "keṣāṃciddevanagarasaṃkampanamadhuranirnādanirghoṣarutena,",
  "S04bsu016_u:5835": "keṣāṃciddivyavimānasaṃghaṭṭanarutena,",
  "S04bsu016_u:5836": "keṣāṃciddevendrarutena,",
  "S04bsu016_u:5837": "keṣāṃcinnāgendrarutena,",
  "S04bsu016_u:5838": "keṣāṃcidyakṣendrarutena,",
  "S04bsu016_u:5839": "keṣāṃcidgandhavendrarutena,",
  "S04bsu016_u:5840": "keṣāṃcidasurendrarutena,",
  "S04bsu016_u:5841": "keṣāṃcidgaruḍendrarutena,",
  "S04bsu016_u:5842": "keṣāṃcinmahoragarutena,",
  "S04bsu016_u:5843": "keṣāṃciddevarutena,",
  "S04bsu016_u:5844": "keṣāṃcitkinnarendrarutena,",
  "S04bsu016_u:5845": "keṣāṃcinmanuṣyendrarutena,",
  "S04bsu016_u:5846": "keṣāṃcidbrahmendrarutena,",
  "S04bsu016_u:5847": "keṣāṃcidapsaraḥsaṃgītirutena,",
  "S04bsu016_u:5848": "keṣāṃciddivyatūryasaṃpravādanarutena,",
  "S04bsu016_u:5849": "keṣāṃcinmaṇirājanirghoṣarutena,",
  "S04bsu016_u:5850": "keṣāṃcit sarvasattvakāyanānārutaiḥ pramuditanayanajagadvirocanāyā rātridevatāyā vimokṣaviṣayaṃ sattvānāṃ prabhāvayamānānapaśyat /",
  "S04bsu016_u:5851_0": "evaṃ bodhisattvātmabhāvameghairnānābodhisattvarutaistathāgatanirmāṇakāyameghaistathāgatarutavimātratāsvarāṅganayaiḥ",
  "S04bsu016_u:5851_1": "pramuditanayanajagadvirocanāyā rātridevatāyā vimokṣaviṣayaṃ saprathamacittotpādasaṃbhavaniṣpattisamudāgamaṃ",
  "S04bsu016_u:5851_2": "savimokṣavikrīḍitaṃ sarvasattvānāṃ vijñapyamānānapaśyat //",
  "S04bsu016_u:5852": "tasyā ekaikena nirmāṇarūpameghena praticittakṣaṇamanabhilāpyānabhilāpyāni daśadiśi loke buddhakṣetrāṇi viśodhyamānānapaśyat /",
  "S04bsu016_u:5853": "anantamadhyān sattvasamudrān sarvāpāyaduḥkhebhyo (Gv 195)",
  "S04bsu016_u:5854": "vimocyamānānapaśyat /",
  "S04bsu016_u:5855": "anantamadhyaṃ sattvadhātuṃ devamanuṣyasaṃpattau pratiṣṭhāpyamānānapaśyat /",
  "S04bsu016_u:5856": "anantamadhyān sattvasamudrān saṃsārasāgarāduccālyamānānapaśyat /",
  "S04bsu016_u:5857": "anantamadhyān sattvasamudrān śrāvakapratyekabuddhabhūmau pratiṣṭhāpyamānānapaśyat /",
  "S04bsu016_u:5858": "praticittakṣaṇamanantamadhyān sattvasamudrān daśabhūmāvāvartamānān sudhanaḥ śreṣṭhidārakaḥ paśyati sma,",
  "S04bsu016_u:5859_0": "śṛṇoti vyavacārayati avacarati pratividhyati nidhyāyati anugacchati anusarati anupraviśati",
  "S04bsu016_u:5859_1": "samatayādhitiṣṭhati yaduta pramuditanayanajagadvirocanāyā rātridevatāyā acintyasamantabhadraprītivipuladhvajabodhisattvavimokṣavikurvitavṛṣabhitānubhāvena",
  "S04bsu016_u:5859_2": "pūrvasabhāgacaritatvāttathāgatādhiṣṭhānādhiṣṭhitatvādacintyakuśalamūlaparipākena",
  "S04bsu016_u:5859_3": "samantabhadrāyāśca bodhisattvacaryāyā bhājanībhūtatvāt //",
  "S04bsu016_u:5860_0": "atha khalu sudhanaḥ śreṣṭhidārako mahābodhisattvaprītivegasāgarāvabhāsapratilabdho",
  "S04bsu016_u:5860_1": "daśadiktathāgatādhiṣṭhitaḥ pramuditanayanajagadvirocanāyā rātridevatāyāḥ purataḥ",
  "S04bsu016_u:5860_2": "prāñjaliḥ sthitvā pramuditanayanajagadvirocanāṃ rātridevatāmābhiḥ sārūpyābhirgāthābhirabhyaṣṭauṣīt -",
  "S04bsu016_u:5861": "gambhīradharmata jinānāṃ yatra suśikṣitāsyamitakalpān /",
  "S04bsu016_u:5862": "daśadiśi loki anupūrvaṃ rūpa yathāśayaṃ jagu pharitvā // 1 //",
  "S04bsu016_u:5863": "jñātvā nirātmakamanāthaṃ vitatha visaṃjñinaṃ satatabhrāntam /",
  "S04bsu016_u:5864": "ṛddhyā anekavidha kāyaiśvarya vidarśatva jagu vinesi // 2 //",
  "S04bsu016_u:5865": "atyantavijvara praśāntā dharmaśarīra advayaviśuddhā /",
  "S04bsu016_u:5866": "dvayāniśritaṃ jagaśeṣaṃ nirmitameghagarjana vinesi // 3 //",
  "S04bsu016_u:5867": "na ca skandhaāyatanadhātau niśrayu tubhya vidyati kadācit /",
  "S04bsu016_u:5868": "sarvāṅgapūrṇavararūpaiśvaryaṃ nigarjanairjagu vinesi // 4 //",
  "S04bsu016_u:5869": "adhyātmabāhiravimuktā uccalitā dvayodbhavasamudrāt /",
  "S04bsu016_u:5870": "saṃsārasāgari anantān darśayase gatīṣu pratibhāsān // 5 //",
  "S04bsu016_u:5871": "na ca tubhya iñjana kadācinmanyana syandanā na ca prapañcā /",
  "S04bsu016_u:5872": "loke prapañcaratabālān dharmasvabhāva darśayi vinesi // 6 //",
  "S04bsu016_u:5873": "ekāgracitta bahukalpān sarvasamādhisāgaravihāraiḥ /",
  "S04bsu016_u:5874": "pūjārthamutsṛjasi romnā nirmitamegha dikṣu sugatānām // 7 //",
  "S04bsu016_u:5875": "buddhabalanayapraveśānotarasi pratikṣaṇamanantān /",
  "S04bsu016_u:5876": "sarvān saṃgrahaprayogaṃ darśayase yathāsvamavatāraiḥ // 8 //",
  "S04bsu016_u:5877": "vyavalokya tvaṃ bhavasamudraṃ karmavicitritaṃ vividharūpān /",
  "S04bsu016_u:5878": "dharmeṣvanāvaraṇamārgaṃ deśayatī viśodhayasi sattvān // 9 //",
  "S04bsu016_u:5879": "rūpaṃ ti lakṣaṇavicitraṃ śuddha samantabhadracaraṇena /",
  "S04bsu016_u:5880": "sattvānāmāśayavaśā tvaṃ devata rūpu darśayasi loke // 10 //",
  "S04bsu016_u:5881": "(Gv 196)",
  "S04bsu016_u:5882_0": "atha khalu sudhanaḥ śreṣṭhidārakaḥ pramuditanayanajagadvirocanāṃ rātridevatāmābhiḥ",
  "S04bsu016_u:5882_1": "sārūpyābhirgāthābhirabhiṣṭutya etadavocat - kiyacciraṃ saṃsthitāsi devate anuttarāyāṃ samyaksaṃbodhau?",
  "S04bsu016_u:5883": "kiyaccirapratilabdhaścāyaṃ tvayā devate samantabhadraprītivipulavimalavegadhvajo bodhisattvavimokṣa iti //",
  "S04bsu016_u:5884": "atha khalu pramuditanayanajagadvirocanā rātridevatā sudhanaṃ śreṣṭhidārakaṃ gāthābhiradhyabhāṣata -",
  "S04bsu016_u:5885": "smarāmi atīta bahukalpān kṣetrarajopamāstata pareṇa /",
  "S04bsu016_u:5886": "kṣetraṃ maṇiprabhasukhābhaṃ tatra praśāntaghoṣu anukalpaḥ // 11 //",
  "S04bsu016_u:5887": "daśacāturdvīpanayutānāṃ koṭiśatasahasra paripūrṇam /",
  "S04bsu016_u:5888": "maṇiparvatābhaparimāṇaṃ madhyama cāturdvīpa suvicitram // 12 //",
  "S04bsu016_u:5889": "daśarājadhāninayutānāṃ koṭiśataiḥ sahasraparipūrṇam /",
  "S04bsu016_u:5890": "gandhadhvajā maṇiprabhāsā madhyamarājadhāni ramaṇīyā // 13 //",
  "S04bsu016_u:5891": "tasyāṃ viśāṃpatirabhūṣī pārthivacakravartirabhirūpo /",
  "S04bsu016_u:5892": "dvātriṃśalakṣaṇasamaṅgī so 'nuvyañjanai racitagātraḥ // 14 //",
  "S04bsu016_u:5893": "upapāduko padumagarbhe kāñcanavarṇasuprabhaśarīro /",
  "S04bsu016_u:5894": "jambudhvajaṃ sakalu sarva spharati prabhāya so gaganacārī // 15 //",
  "S04bsu016_u:5895": "putrāṇa tasya paripūrṇa śūravarāṅgarūpiṇa sahasrā /",
  "S04bsu016_u:5896": "koṭī amātya paripūrṇā paṇḍita dakṣa viddha medhāvī // 16 //",
  "S04bsu016_u:5897": "daśa istrikoṭi paripūrṇāḥ apsarasādṛśā ratividhijñā /",
  "S04bsu016_u:5898": "tāḥ sniogdhacitta hitacittā maitramanā upasthihiṣu rājñaḥ // 17 //",
  "S04bsu016_u:5899": "so co mahāpṛthivīrājā parvatacakravālapariyantāḥ /",
  "S04bsu016_u:5900": "catvāra dvīpa susamṛddhā dharmabalena āvasati sarvān // 18 //",
  "S04bsu016_u:5901": "ahu cakravartivarabhāryā brahmarutasvarā racanakāyā /",
  "S04bsu016_u:5902": "vimalaprabhā kanakavarṇā spharami prabhāya yojanasahasram // 19 //",
  "S04bsu016_u:5903": "astaṃ gate dinakararaśmi svapiti nṛpe saputraparivāraiḥ /",
  "S04bsu016_u:5904": "saṃgītighoṣa upaśānte śayanagatā ahu sukhaprasuptā // 20 //",
  "S04bsu016_u:5905": "rātrimadhyamaki yāme buddha utpannu bhū śirisamudraḥ /",
  "S04bsu016_u:5906": "tasmin vikurvita anantā darśi jino daśaddiśi pharitvā // 21 //",
  "S04bsu016_u:5907": "tān sarvakṣetrarajatulyāno siripūjitaḥ prabhasamudrān /",
  "S04bsu016_u:5908": "nānāvikurvitaśarīrān yehi pharī diśo daśa aśeṣāḥ // 22 //",
  "S04bsu016_u:5909": "(Gv 197)",
  "S04bsu016_u:5910": "pṛthivī prakampita saśailā ghoṣa nigarji te jina utpanno /",
  "S04bsu016_u:5911": "devāsurā manujanāgāḥ sarvi praharṣi te jina utpannaḥ // 23 //",
  "S04bsu016_u:5912": "buddhasya nirmitasamudrā niścari sarvaromavivarebhyaḥ /",
  "S04bsu016_u:5913": "te co daśaddiśi pharitvā loki yathāśaye bhaṇiṣu dharmam // 24 //",
  "S04bsu016_u:5914": "tāṃśco vikurvita anantān supini jino nidarśi mama sarvān /",
  "S04bsu016_u:5915": "gambhīra garjita śruṇitvā prīti mamā abhūṣi supinānte // 25 //",
  "S04bsu016_u:5916": "daśa rātridevatasahasrā upari mama sthitā nabhatalasmin /",
  "S04bsu016_u:5917": "varṇānudīryanta jinasya divyarutena māṃ bhaṇi prabodhya // 26 //",
  "S04bsu016_u:5918": "uttiṣṭha devamatibhārye eṣa jinopapanna tava rājye /",
  "S04bsu016_u:5919": "kalpāna sāgaraśatebhi durlabha saṃpaśyan sukhi viśuddho // 27 //",
  "S04bsu016_u:5920": "ahu prītisaṃbhuta vibuddhā paśyami ābha nirmala viśuddhām /",
  "S04bsu016_u:5921": "saṃpaśya 'kṣṇa iyamābhā paśyami buddha bodhidrumarāje // 28 //",
  "S04bsu016_u:5922": "dvātriṃśalakṣaṇavicitro raśmisamudra osaritu romāt /",
  "S04bsu016_u:5923": "abhyudgato yatha sumeru dakṣiṇavāmato jina samantāt // 29 //",
  "S04bsu016_u:5924": "dṛṣṭvā mama pramuditāyāścittamutpannamīdṛśa bhaveyam /",
  "S04bsu016_u:5925": "praṇidhiśca me kṛtu udāro buddhavikurvitaṃ vipula dṛṣṭvā // 30 //",
  "S04bsu016_u:5926": "pratibodhitaḥ sa maya rājā istrigaṇaśca yo 'sya parivāram /",
  "S04bsu016_u:5927": "buddhaprabhā vipula dṛṣṭvā sarvi abhūṣi prīṇitaśarīrāḥ // 31 //",
  "S04bsu016_u:5928": "upasaṃkramī jinasakāśaṃ svāmina sārdha yānanayutebhiḥ /",
  "S04bsu016_u:5929": "bahuprāṇikoṭinayutebhiḥ saṃparivāritaḥ sabalakāyaḥ // 32 //",
  "S04bsu016_u:5930": "pūjā kṛtā mayi jinasyo varṣasahasra viṃśati anūnā /",
  "S04bsu016_u:5931": "niryātitā ratana sapto pṛthivī sasāgarā ca sugatasya // 33 //",
  "S04bsu016_u:5932": "sūtrāsamudra guṇameghān praṇidhisamudra saṃbhavaviyūhān /",
  "S04bsu016_u:5933": "sarvāṃstathāgataprabhavān deśayate yathāśaya jagasmin // 34 //",
  "S04bsu016_u:5934": "sā rātridevata hitārthaṃ bodhayi māṃ tadā karuṇajātā /",
  "S04bsu016_u:5935": "tasyāṃ mama spṛha utpannā īdṛśa bhūtva bodhayi pramattān // 35 //",
  "S04bsu016_u:5936": "etanmama praṇidhicittaṃ prathamamupapannamagravarabodhau /",
  "S04bsu016_u:5937": "saṃsārasāgaragatāyā no mama niścitā bhavasamudraiḥ // 36 //",
  "S04bsu016_u:5938": "daśa buddhakoṭinayutāni ye mama pūjitā janiya śraddhām /",
  "S04bsu016_u:5939": "saṃsāri devamanujeṣū viṣayaratisukhānyabhilaṣantyā // 37 //",
  "S04bsu016_u:5940": "(Gv 198)",
  "S04bsu016_u:5941": "prathamo jinaḥ śirisamudrastatsamanantaraṃ guṇapradīpaḥ /",
  "S04bsu016_u:5942": "tṛtīyo jino ratanaketurbuddha caturtha bhūdgaganaprajñaḥ // 38 //",
  "S04bsu016_u:5943": "jina pañcamaḥ kusumagarbhaḥ ṣaṣṭhu jino asaṅgamaticandraḥ /",
  "S04bsu016_u:5944": "jinu dharmacandraprabhurājo aṣṭamu jñānamaṇḍalaprabhāsaḥ // 39 //",
  "S04bsu016_u:5945": "racanārciparvatapradīpo navamu abhūṣi tatra dvipadenduḥ /",
  "S04bsu016_u:5946": "daśamastriyadhvaprabhaghoṣaste maya pūjitā pramuditāyā // 40 //",
  "S04bsu016_u:5947": "etān daśa pramukha kṛtvā sarvi ta pūjitā naravarendrā /",
  "S04bsu016_u:5948": "na ca tāva labdha maya cakṣuryeni mamottari nayasamudram // 41 //",
  "S04bsu016_u:5949": "sarvāṅgatastadanu sattvakṣetramabhūṣi sarvaratanābham /",
  "S04bsu016_u:5950": "kalpaśca devaśirināmā tatra utpanna buddha śatapañca // 42 //",
  "S04bsu016_u:5951": "śaśimaṇḍalābhu prathamo 'bhū dvitīyu abhūṣi bhāskarapradīpaḥ /",
  "S04bsu016_u:5952": "jyotidhvajastṛtīyu buddhastasya anantaraṃ maṇisumeruḥ // 43 //",
  "S04bsu016_u:5953": "kusumārcisāgarapradīpo jvalanaśirīṣa devaśirigarbhaḥ /",
  "S04bsu016_u:5954": "obhāsarāja prabhaketurdaśamu samantajñānaprabharājaḥ // 44 //",
  "S04bsu016_u:5955": "etān daśa pramukha kṛtvā sarvi ta pūjitā maya narendrāḥ /",
  "S04bsu016_u:5956": "skandhālaye 'bhiratayā me dharmi anālaye nilayabuddhyā // 45 //",
  "S04bsu016_u:5957": "arvāgatastadanu dharmapradīpameghaśirināmā /",
  "S04bsu016_u:5958": "atra lokadhātu suvicitraḥ kalpa tadāsi brahmaprabhanāmā // 46 //",
  "S04bsu016_u:5959": "tasmin jinā aparimāṇāḥ te maya pūjitāḥ saparivārāḥ /",
  "S04bsu016_u:5960": "sarveṣa teṣa sugatānāṃ dharma śruto mi gauravi janitvā // 47 //",
  "S04bsu016_u:5961": "prathamo jino ratanamerustatsamanantaraṃ guṇasamudraḥ /",
  "S04bsu016_u:5962": "jinu dharmadhātusvaraketu dharmasamudragarjana caturthaḥ // 48 //",
  "S04bsu016_u:5963": "dharmadhvajo dharaṇitejā dharmabalaprabho gaganabuddhiḥ /",
  "S04bsu016_u:5964": "dharmārcimeruśikharābhaḥ paścima teṣu meghaśirināmā // 49 //",
  "S04bsu016_u:5965": "etān daśa pramukha kṛtvā sarvi ta pūjitā maya narendrā /",
  "S04bsu016_u:5966": "na ca meṣa dharmata vibuddhā yenima otari jinasamudrān // 50 //",
  "S04bsu016_u:5967": "tadanantaraṃ sugata āsī sūryapradīpaketuśirināmā /",
  "S04bsu016_u:5968": "kṣetrā sa buddhamati nāmnā tatra abhūcca somaśirikalpaḥ // 51 //",
  "S04bsu016_u:5969": "tasminnaśītinayutānāṃ yā maya pūjitā daśabalānām /",
  "S04bsu016_u:5970": "vividhairanantavipulebhiḥ pūjamukhebhirnaikarucirebhiḥ // 52 //",
  "S04bsu016_u:5971": "(Gv 199)",
  "S04bsu016_u:5972": "gandharvarāja prathamo 'bhū dvitīyu abhūṣi buddhadrumarājaḥ /",
  "S04bsu016_u:5973": "tṛtiyu jino guṇasumerustatsamanantaraṃ ratananetraḥ // 53 //",
  "S04bsu016_u:5974": "vairocanaprabhaviyūho dharmasamudratejaśiri buddhaḥ /",
  "S04bsu016_u:5975": "lokendratejaśiribhadraḥ paścimu sarvadharmaprabharājaḥ // 54 //",
  "S04bsu016_u:5976": "etān daśa pramukha kṛtvā pūjita te mayā sugata sarve /",
  "S04bsu016_u:5977": "na tu tāva labdha maya jñānaṃ saddharmasamudra yenavatareyam // 55 //",
  "S04bsu016_u:5978": "tadanantaraṃ supariśuddhaṃ vajramāṇiabhedyadṛḍhatejaḥ /",
  "S04bsu016_u:5979": "kṣetraṃ samantaprabhameghaṃ naikaviyūhasaṃsthitavicitram // 56 //",
  "S04bsu016_u:5980": "yasmin viśuddha bahusattvāḥ kalyatarāḥ kileśamalakṛṣṭāḥ /",
  "S04bsu016_u:5981": "kalpa praśāntamatitejāḥ buddhasahasrasaṃbhava viyūhā // 57 //",
  "S04bsu016_u:5982": "prathamo jino vajiranābhi dvitīyu abhūdasaṅgabaladhārī /",
  "S04bsu016_u:5983": "jinu dharmadhātupratibhāsaḥ sarvadiśapradīpaprabharājaḥ // 58 //",
  "S04bsu016_u:5984": "jinu pañcamaḥ karuṇatejā ṣaṣṭha abhū jino vratasamudraḥ /",
  "S04bsu016_u:5985": "jinu kṣāntimaṇḍalapradīpo aṣṭama dharmamaṇḍalaprabhāsaḥ // 59 //",
  "S04bsu016_u:5986": "obhāsasāgaraviyūhaḥ paścimu teṣa praśāntaprabharājaḥ /",
  "S04bsu016_u:5987": "etān daśa pramukha kṛtvā sarvi ta pūjitā maya narendrā // 60 //",
  "S04bsu016_u:5988": "na ca meṣa dharmata vibuddhā gaganasamā svabhāvapariśuddhā /",
  "S04bsu016_u:5989": "yatra sthihitva vicareyaṃ cārika sarvakṣetraprasareṣu // 61 //",
  "S04bsu016_u:5990": "tadanantaraṃ ca ramaṇīyaṃ gandhapradīpameghaśiri nāma /",
  "S04bsu016_u:5991": "kṣetraṃ kiliṣṭapariśuddhaṃ kalpu susaṃbhavastada babhūva // 62 //",
  "S04bsu016_u:5992": "utpanna tatra jinakoṭistebhi viyūhitasta daśakalpaḥ /",
  "S04bsu016_u:5993": "te nāyakā bhaṇiya dharmā so maya dhārita smṛtibalena // 63 //",
  "S04bsu016_u:5994": "prathamo jino vipulakīrti dharmasamudravegaśirirājaḥ /",
  "S04bsu016_u:5995": "dharmendrarāja guṇaghoṣa dharmaśiriśca devamakuṭaśca // 64 //",
  "S04bsu016_u:5996": "jñānārcitejaśirināmā saptamu teṣa āsi dupadendraḥ /",
  "S04bsu016_u:5997": "jinu aṣṭamo gaganaghoṣo navamu samantasaṃbhavapradīpaḥ // 65 //",
  "S04bsu016_u:5998": "teṣāṃ ca paścimaku buddho ūrṇaśiriprabhāsamatināmā /",
  "S04bsu016_u:5999": "te sarvi pūjita narendrā mārgu na caiṣa śodhitu asaṅgaḥ // 66 //",
  "S04bsu016_u:6000": "tadanantaraṃ varaviyūhā ratnavicitrasaṃsthitaśarīrāḥ /",
  "S04bsu016_u:6001": "ratanadhvajāgramatināmā paścima lokadhātu suvibhaktā // 67 //",
  "S04bsu016_u:6002": "(Gv 200)",
  "S04bsu016_u:6003": "sārocayaśca tada kalpastatra utpanna buddha śatapañca /",
  "S04bsu016_u:6004": "te sarvi satkṛta svayaṃbhū eta vimokṣa samabhilaṣatyā // 68 //",
  "S04bsu016_u:6005": "guṇamaṇḍalaḥ prathamu nāmnā śāntanirghoṣa sāgaraśiriśca /",
  "S04bsu016_u:6006": "ādityateja girirājo lakṣaṇameru megharutaghoṣaḥ // 69 //",
  "S04bsu016_u:6007": "dharmendrarāja guṇarājaḥ puṇyasumeru śāntaprabharājaḥ /",
  "S04bsu016_u:6008": "etān daśa pramukha kṛtvā sarvi ti pūjitā maya narendrāḥ // 70 //",
  "S04bsu016_u:6009": "mārgu viśodhitu jinānāṃ yatra samosarī jina aśeṣā /",
  "S04bsu016_u:6010": "na ca tāva labdha maya kṣāntiryā imamotare nayu jinānām // 71 //",
  "S04bsu016_u:6011": "tadanantaraṃ surucirābhaḥ śāntanirghoṣahāramatināmā /",
  "S04bsu016_u:6012": "atra lokadhātu pariśuddho alpakileśasattvaadhivāsaḥ // 72 //",
  "S04bsu016_u:6013": "kalpaḥ sukhābhiratināmā yatra aśīti buddhanayutāsan /",
  "S04bsu016_u:6014": "te sarvi pūjitā maya narendrā mārgu viśodhito jinavarāṇām // 73 //",
  "S04bsu016_u:6015": "prathamo jinaḥ kusumarāśiḥ sāgaragarbha saṃbhavagiriśca /",
  "S04bsu016_u:6016": "devendracūḍa maṇigarbha kāñcanaparvato ratanarāśiḥ // 74 //",
  "S04bsu016_u:6017": "dharmadhvajo 'tha vacanaśrīḥ paścimu teṣu jñānamati buddhaḥ /",
  "S04bsu016_u:6018": "etān daśa pramukha kṛtvā pūjita te mayā suranarendrāḥ // 75 //",
  "S04bsu016_u:6019": "arvāgabhūttadanu asti kṣetra sunirmitadhvajapradīpam /",
  "S04bsu016_u:6020": "kalpa sahasraśirināmā tatra ya buddhakoṭinayutāni // 76 //",
  "S04bsu016_u:6021": "śāntadhvajaḥ śamathaketuḥ śāntapradīpa meghaśirirājaḥ /",
  "S04bsu016_u:6022": "obhāsayantaprabharājā meghavilambitaḥ suriyatejā // 77 //",
  "S04bsu016_u:6023": "dharmapradīpaśiri meruarciśiriśca devaśirigarbhaḥ /",
  "S04bsu016_u:6024": "teṣāṃ ca paścimaku āsīt siṃhavinardito vidupradīpaḥ // 78 //",
  "S04bsu016_u:6025": "etān daśa pramukha kṛtvā pūjita te mayā sugatacandrā /",
  "S04bsu016_u:6026": "na ca tāva labdha maya kṣāntiryā imamotare nayasamudram // 79 //",
  "S04bsu016_u:6027": "arvāgatastadanu asti kṣetra samantaābhaśirināmni /",
  "S04bsu016_u:6028": "kalpo anālayaviyūhastatra ṣaḍaviṃśadbuddhanayutāni // 80 //",
  "S04bsu016_u:6029": "prathamaḥ samantaguṇameghastatsamanantaraṃ gaganacittaḥ /",
  "S04bsu016_u:6030": "buddhaḥ susaṃbhavaviyūho garjitadharmasāgaranirghoṣaḥ // 81 //",
  "S04bsu016_u:6031": "jinu dharmadhātusvaraghoṣo nirmitameghasusvaraśiriśca /",
  "S04bsu016_u:6032": "buddhaḥ samantadiśatejā dharmasamudrasaṃbhavarutaśca // 82 //",
  "S04bsu016_u:6033": "(Gv 201)",
  "S04bsu016_u:6034": "guṇasāgaro giripradīpo navamu abhūdathātra jinasūryaḥ /",
  "S04bsu016_u:6035": "ārāgitaścaramu teṣāṃ ratanaśirīpradīpaguṇaketuḥ // 83 //",
  "S04bsu016_u:6036": "yada niṣkramī sa dupadendro ratanaśiripradīpaguṇaketuḥ /",
  "S04bsu016_u:6037": "śaśivakradevi ahamāsī niṣkramamāṇu pūjiya narendram // 84 //",
  "S04bsu016_u:6038": "so me anālayaviyūha praṇidhisamudrasaṃbhavaviyūham /",
  "S04bsu016_u:6039": "sūtraṃ nigarjasu narendraḥ śrutva mi dhāritaṃ smṛtibalena // 85 //",
  "S04bsu016_u:6040": "labdhā mayā vipulacakṣuḥśāntasamādhi dhāraṇibalaṃ ca /",
  "S04bsu016_u:6041": "paśyāmyahaṃ jinasamudrān kṣetraparaṃparā kṣaṇakṣaṇena // 86 //",
  "S04bsu016_u:6042": "jātaṃ hi me karuṇagarbhā maitrinayaṃ samantaprabhamegham /",
  "S04bsu016_u:6043": "bodhāya cittu nabhatulya buddhabalāpramāṇavipulābham // 87 //",
  "S04bsu016_u:6044": "dṛṣṭvā jagadvipariyastaṃ nityasukhaprabhāsabhiniviṣṭam /",
  "S04bsu016_u:6045": "mohārthavidyatamachannaṃ kleśasamākula vitathasaṃjñi // 88 //",
  "S04bsu016_u:6046": "dṛṣṭīgatā gahanacāriṃ tṛṣṇavaśānugaṃ viṣamakarma /",
  "S04bsu016_u:6047": "gatiṣū anekavidharūpāṃ karmavicitritāṃ samudayantam // 89 //",
  "S04bsu016_u:6048": "sarvagaticyutimukhebhirye upapattibhiḥ samupapannāḥ /",
  "S04bsu016_u:6049": "jātījarāmaraṇapīḍāṃ kāyikacaitasikāmanubhavanti // 90 //",
  "S04bsu016_u:6050": "teṣāṃ tadā hitasukhārthaṃ cittamanuttaraṃ samupapannam /",
  "S04bsu016_u:6051": "yatra saṃbhavo daśabalānāṃ yāttuka sarvakṣetraprasareṣu // 91 //",
  "S04bsu016_u:6052": "tataḥ saṃbhutaḥ praṇidhimeghaḥ sarvajagatsukhapravaṇagarbhaḥ /",
  "S04bsu016_u:6053": "saṃbhārasaṃbhava anantā mārgasamudranayaanugataśca // 92 //",
  "S04bsu016_u:6054": "prasthānameghavipulābhaḥ sarvapathaprasannamukhavegaḥ /",
  "S04bsu016_u:6055": "vipulāṃśca pāramitameghān muñciṣu dharmadhātuprasareṣu // 93 //",
  "S04bsu016_u:6056": "bhūmyākramo vipulavegaḥ sarvatriyadhvasāgaranayeṣu /",
  "S04bsu016_u:6057": "bhūmiṣvasaṅgaticārī ekakṣaṇena sarvajinagāmī // 94 //",
  "S04bsu016_u:6058": "api cāpyahaṃ sugataputra carya samantabhadra avakrāntā /",
  "S04bsu016_u:6059": "daśa dharmadhātutalabhedāsteṣa samudranayamavatarāmi // 95 //",
  "S04bsu016_u:6060": "tatkiṃ manyase kulaputra anyaḥ sa tena kālena tena samayena viśāṃpatirnāma rājābhūccakravartī buddhavaṃśānupacchedāya sthitaḥ?",
  "S04bsu016_u:6061": "na khalu punaste kulaputra evaṃ draṣṭavyam /",
  "S04bsu016_u:6062": "mañjuśrīḥ kumārabhūtaḥ tena kālena tena samayena viśāṃpatirnāma rājā abhūccakravartī buddhavaṃśānupacchedāya pratipannaḥ /",
  "S04bsu016_u:6063": "yayā cāhaṃ rātridevatayā prabodhitā,",
  "S04bsu016_u:6064": "sā samantabhadreṇa bodhisattvena nirmitā /",
  "S04bsu016_u:6065": "tatkiṃ manyase kulaputra anyā sā tena kālena tena samayena bhadramatirnāma cakravartibhāryā abhūt strīratnam?",
  "S04bsu016_u:6066": "na khalvevaṃ draṣṭavyam /",
  "S04bsu016_u:6067": "ahaṃ sā tena kālena tena samayena bhadramatirnāma (Gv 202)",
  "S04bsu016_u:6068": "cakravartibhāryā abhūvaṃ strīratnam /",
  "S04bsu016_u:6069": "sāhaṃ tayā rātridevatayā pratibodhyaṃ buddhadarśane samādāpitā /",
  "S04bsu016_u:6070": "iyaccirotpāditaṃ me kulaputra anuttarāyāṃ samyaksaṃbodhau cittam /",
  "S04bsu016_u:6071": "sāhaṃ tena cittotpādena buddhakṣetraparamāṇurajaḥsamān kalpān na jātu durgativinipāteṣu upapannā /",
  "S04bsu016_u:6072": "satatasamitaṃ devamanuṣyagatiparāyaṇā /",
  "S04bsu016_u:6073": "sarvatra ca avirahitā tathāgatadarśanenābhūvam /",
  "S04bsu016_u:6074": "yāvanme bhagavato ratnaśrīpradīpaguṇaketostathāgatasyārhataḥ samyaksaṃbuddhasya sahadarśanādayaṃ samantabhadraprītivipulavimalavegadhvajo bodhisattvavimokṣaḥ pratilabdhaḥ,",
  "S04bsu016_u:6075": "yasya pratilābhādahamevaṃrūpeṇa sarvasattvaparipākavinayārthena pratyupasthitā //",
  "S04bsu016_u:6076": "etamahaṃ kulaputra samantabhadraprītivipulavimalavegadhvajaṃ bodhisattvavimokṣaṃ jānāmi /",
  "S04bsu016_u:6077_0": "kiṃ mayā śakyaṃ sarvatathāgatapādamūleṣu pratikṣaṇaṃ sarvajñatāprasthānamahāvegasāgarapratilabdhānāṃ",
  "S04bsu016_u:6077_1": "bodhisattvānāṃ sarvaprasthānamukheṣu pratikṣaṇaṃ mahāpraṇidhānasāgarāvatārāpratiprasrabdhānāṃ",
  "S04bsu016_u:6077_2": "praticittakṣaṇaṃ sarvapraṇidhānasāgaranayeṣu aparāntakalpacaryāmaṇḍalābhinirhārakuśalānām,",
  "S04bsu016_u:6078": "ekaikasyāṃ ca caryāyāṃ sarvabuddhakṣetraparamāṇurajaḥsamakāyābhinirhārakuśalānām,",
  "S04bsu016_u:6079": "ekaikena ca kāyena sarvadharmadhātunayasāgaraspharaṇanām,",
  "S04bsu016_u:6080": "ekaikasmiṃśca dharmadhātunayasāgare sarvabuddhakṣetreṣu yathāśayasattvakāyavijñapticaryāsaṃdarśanakuśalānām,",
  "S04bsu016_u:6081": "ekaikasmiṃśca kṣetraparamāṇurajasyanantamadhyatathāgatasamudrāvataraṇakuśalānām,",
  "S04bsu016_u:6082": "ekaikasya ca tathāgatasya dharmadhātuspharaṇaparamatathāgatavikurvitāvataraṇakuśalānām,",
  "S04bsu016_u:6083": "ekaikasya ca tathāgatasya dharmadhātuspharaṇaparamatathāgatavikurvitāvataraṇakuśalānām,",
  "S04bsu016_u:6084": "ekaikasya ca tathāgatasya pūrvāntakalpabodhisattvacaryāsaṃbhārasaṃbhavasamudāgamāvatārakuśalānām,",
  "S04bsu016_u:6085": "ekaikasya ca tathāgatasya vimaladharmacakrasaṃpratyeṣaṇasaṃdhāraṇakuśalānāṃ sarvatryadhvatathāgatavikurvitanayasāgarāvataraṇakuśalānāṃ caryāṃ jñātuṃ guṇān vā vaktum //",
  "S04bsu016_u:6086": "gaccha kulaputra,",
  "S04bsu016_u:6087": "iyamihaiva tathāgataparṣanmaṇḍalasamanantaraṃ samantasattvatrāṇojaḥśrī nāma rātridevatā prativasati /",
  "S04bsu016_u:6088": "tāmupasaṃkramya paripṛccha - kathaṃ bodhisattvena bodhisattvacaryāmaṇḍalamavataritavyam,",
  "S04bsu016_u:6089": "kathaṃ pariśodhayitavyam //",
  "S04bsu016_u:6090_0": "atha khalu sudhanaḥ śreṣṭhidārakaḥ pramuditanayanajagadvirocanāyā rātridevatāyāḥ",
  "S04bsu016_u:6090_1": "pādau śirasābhivandya pramuditanayanajagadvirocanāṃ rātridevatāmanekaśatasahasrakṛtvaḥ",
  "S04bsu016_u:6090_2": "pradakṣiṇīkṛtya punaḥ punaravalokya pramuditanayanajagadvirocanāyā rātridevatāyā",
  "S04bsu016_u:6090_3": "antikāt prakrāntaḥ // 34 //",
  "S04bsu016_u:6091": "(Gv 203)",
  "S04bsu016_u:6092": "37 Samantasattvatrāṇojaḥśrīḥ /",
  "S04bsu016_u:6093": "atha khalu sudhanaḥ śreṣṭhidārakoḥ tat pramuditanayanajagadvirocanāyā rātridevatāyāḥ samantabhadraprītivipulavimalavegadhvajaṃ bodhisattvavimokṣamadhimucyamāno 'vataran,",
  "S04bsu016_u:6094_0": "adhigacchan praviśan prasaran spharamāṇo 'nugacchan anusaran pratilabhamāno bhāvayan",
  "S04bsu016_u:6094_1": "paribhāvayan kalyāṇamitrānuśāsanīṃ pratipadyamāno 'vavādānuśāsanīnirdeśānantaryatāyai",
  "S04bsu016_u:6094_2": "pramuditanayanajagadvirocanāyā rātridevatāyāḥ saṃpreṣaṇānuśāsanīmanusmaran,",
  "S04bsu016_u:6095_0": "kalyāṇamitradarśanānugatena sarvendriyamaṇḍalena samantadigabhimukhena kalyāṇamitradarśanapratilābhasamudācāreṇa",
  "S04bsu016_u:6095_1": "sarvamānavigatena kalyāṇamitragaveṣaṇamanasikāreṇa mahāsaṃbhārasaṃbhavavyavasitena",
  "S04bsu016_u:6095_2": "kalyāṇamitrārāgaṇavikrameṇa kalyāṇamitraikotībhāvagataiḥ sarvakuśalamūlaiḥ kalyāṇamitrasarvopāyakauśalyacariteṣvabhedyāśayapratipannaḥ",
  "S04bsu016_u:6095_3": "kalyāṇamitrasaṃniśrayasaṃvardhanamahāvīryavegasāgarasaṃjātaḥ sarvakalpakalyāṇamitrasamatānugatasaṃvāsapraṇidhānaḥ",
  "S04bsu016_u:6095_4": "samantasattvatrāṇojaḥśriyo rātridevatāyā antikamupasaṃkrāntaḥ //",
  "S04bsu016_u:6096_0": "tasyopasaṃkrāmataḥ samantasattvatrāṇojaḥśrī rātridevatā sarvalokābhimukhajagadvinayanidarśanānantabodhisattvavimokṣavṛṣabhitāsaṃdarśanārthaṃ",
  "S04bsu016_u:6096_1": "vicitralakṣaṇānuvyañjanaparaniṣpannakāyaṃ saṃdarśya ūrṇakośātsamantajñānārciḥpradīpavimalajyotidhvajaṃ",
  "S04bsu016_u:6096_2": "nāma raśmiṃ prāmuñcadanantamadhyaraśmiparivāram /",
  "S04bsu016_u:6097": "sa sarvalokamavabhāsya sudhanasya śreṣṭhidārakasya mūrdhni nipatya sarvaśarīramanuspharati sma /",
  "S04bsu016_u:6098": "samanantaraspṛṣṭaśca sudhanaḥ śreṣṭhidārakastena raśminā,",
  "S04bsu016_u:6099": "atha tāvadeva atyantavirajomaṇḍalaṃ nāma samādhiṃ pratyalabhata,",
  "S04bsu016_u:6100_0": "yasya pratilābhātpramuditanayanajagadvirocanāyā rātridevatāyāḥ samantasattvatrāṇojaḥśriyaśca",
  "S04bsu016_u:6100_1": "rātridevatāyā mārgāntare yatpṛthivīmaṇḍalaṃ tatra yāvanti tejaḥparamāṇurajāṃsi vā",
  "S04bsu016_u:6100_2": "apsu paramāṇurajāṃsi vā pṛthivīparamāṇurajāṃsi vā vajraparamāṇurajāṃsi vā vividhamahāmaṇiratnarajaḥparamāṇurajāṃsi",
  "S04bsu016_u:6100_3": "vā puṣpagandhacūrṇaparamāṇurajāṃsi vā ratnavyūhaparamāṇurajāṃsi vā sarvārambaṇaparamāṇurajāṃsi vā,",
  "S04bsu016_u:6101": "teṣu sarveṣu paramāṇurajaḥsu ekaikasmin paramāṇurajasi buddhakṣetraparamāṇurajaḥsamān lokadhātūn saṃvartamānān vivartamānāṃścāpaśyat /",
  "S04bsu016_u:6102_0": "sāpskandhān satejaḥskandhān savāyuskandhān sapṛthivīskandhān samalokadhātusattvān",
  "S04bsu016_u:6102_1": "sādhiṣṭhānān nānāsaṃsthānān saṃpratiṣṭhānān nānāpṛthivītalavyūhān nānāparvataparivārān",
  "S04bsu016_u:6102_2": "nānānadītaḍāgavyūhān nānāsāgaraparisaṃsthānān nānādivyavibhaktibhavanavyūhān nānāvṛkṣasaṃsthānān nānāgaganālaṃkārān,",
  "S04bsu016_u:6103": "sadevanagarabhavanālaṃkārān sanāganagarabhavanālaṃkārān sayakṣanagarabhavanālaṃkārān sagandharvanagarabhavanālaṃkārān sāsuranagarabhavanālaṃkārān sagaruḍanagarabhavanālaṃkārān,",
  "S04bsu016_u:6104": "sakinnaranagarabhavanālaṃkārān,",
  "S04bsu016_u:6105": "samahoraganagarabhavanālaṃkārān,",
  "S04bsu016_u:6106": "samanuṣyanagarabhavanālaṃkārān,",
  "S04bsu016_u:6107": "sasarvadigvidigvyavasthānasarvasattvanagarabhavanālaṃkārān,",
  "S04bsu016_u:6108": "sanarakalokagativiṣayān,",
  "S04bsu016_u:6109": "satiryagyonilokaviṣayān,",
  "S04bsu016_u:6110": "sayamalokaviṣayān,",
  "S04bsu016_u:6111": "samanuṣyagativyavacāracyutyupapattiviṣayān,",
  "S04bsu016_u:6112": "nānopapattyabhisaṃbhinnān,",
  "S04bsu016_u:6113": "anantagatibhedasamavasaraṇān /",
  "S04bsu016_u:6114": "teṣu ca lokadhātuṣu vimātratāmadrākṣīt /",
  "S04bsu016_u:6115": "yaduta kāṃścillokadhātūna saṃkliṣṭānapaśyat /",
  "S04bsu016_u:6116": "kāṃścitpariśuddhān,",
  "S04bsu016_u:6117": "kāṃścidekāntasaṃkliṣṭān, (Gv 204)",
  "S04bsu016_u:6118": "kāṃścidgatipariśuddhān,",
  "S04bsu016_u:6119": "kāṃścitsaṃkliṣṭaviśuddhān,",
  "S04bsu016_u:6120": "kāṃścidviśuddhasaṃkliṣṭān,",
  "S04bsu016_u:6121": "kāṃścidekāntapariśuddhān,",
  "S04bsu016_u:6122": "kāṃścitsamatalapraveśān,",
  "S04bsu016_u:6123": "kāṃścidavamūrdhapratiṣṭhānān,",
  "S04bsu016_u:6124": "kāṃścidvyatyastasaṃsthānān,",
  "S04bsu016_u:6125": "teṣu lokadhātuṣu sarvasattvagatiṣu sarvasattvopapattiṣu samantasattvatrāṇojaḥśriyaṃ rātridevatāṃ prativineyasattvasarvasattvābhimukhāmapaśyat /",
  "S04bsu016_u:6126_0": "sarvalokāsaṃbhinnadarśanatayā yathāyuḥpramāṇānāṃ sattvānāṃ nānādhimuktigocarāṇāṃ",
  "S04bsu016_u:6126_1": "yathātmabhāvānāṃ yathātmavacanaprajñaptiniruktisaṃskāravyavahārāṇāṃ yathāprayogānāṃ",
  "S04bsu016_u:6126_2": "yathādhipateyānāṃ paripākavinayamupādāya sarvasattvāsaṃbhinnasaṃmukhāvasthitāmapaśyat //",
  "S04bsu016_u:6127": "yaduta nānānarakagatiparyāpannānāṃ sattvānāṃ vividhanarakaduḥkhabhayavinivartanatāyai,",
  "S04bsu016_u:6128": "nānātiryagyonyupapannānāṃ sattvānāmanyonyasaṃbhakṣaṇabhayavinivartanatāyai,",
  "S04bsu016_u:6129": "yamalokagatiparyāpannānāṃ sattvānāṃ kṣutpipāsādiduḥkhabhayavinivartanatāyai,",
  "S04bsu016_u:6130": "nāgalokagatiparyāpannānāṃ sattvānāṃ sarvanāgaduḥkhabhayavinivartanatāyai,",
  "S04bsu016_u:6131": "sarvakāmadhātuparyāpannānāṃ sattvānāṃ sarvakāmadhātukaduḥkhabhayavinivartanatāyai,",
  "S04bsu016_u:6132": "manuṣyalokagatiparyāpannānāṃ sattvānāmandhakāratamisrāyāṃ rātrau sarvāndhakārabhayavinivartanatāyai,",
  "S04bsu016_u:6133": "avarṇāyaśokīrtiśabdaślokābhiniviṣṭānāṃ sattvānāṃ sarvāyaśokīrtibhayavinivartanatāyai,",
  "S04bsu016_u:6134": "parṣacchāradyabhayaniviṣṭānāṃ sattvānāṃ parṣacchāradyabhayavinivartanatāyai,",
  "S04bsu016_u:6135": "maraṇabhayabhītānāṃ sattvānāṃ maraṇabhayavinivartanatāyai,",
  "S04bsu016_u:6136": "durgatiprapātabhayabhītānāṃ sattvānāṃ durgatiprapātabhayavinivartanāyai,",
  "S04bsu016_u:6137": "ājīvikābhayabhītānāṃ sattvānāmājīvikābhayavinivartanatāyai,",
  "S04bsu016_u:6138": "kuśalamūlavipraṇāśabhayabhītānāṃ sattvānāṃ kuśalamūlavipraṇāśabhayavinivartanatāyai,",
  "S04bsu016_u:6139": "bodhicittasaṃmoṣaṇabhayabhītānāṃ sattvānāṃ bodhicittasaṃmoṣaṇabhayavinivartanatāyai,",
  "S04bsu016_u:6140": "pāpamitrasamavadhānabhayabhītānāṃ sattvānāṃ pāpamitrasamavadhānabhayavinivartanatāyai,",
  "S04bsu016_u:6141": "kalyāṇamitravipravāsabhayabhītānāṃ kalyāṇamitravipravāsabhayavinivartanatāyai,",
  "S04bsu016_u:6142": "śrāvakapratyekabuddhabhūmiprapātabhayabhītānāṃ sattvānāṃ śrāvakapratyekabuddhabhūmiprapātabhayavinivartanatāyai,",
  "S04bsu016_u:6143": "vividhasaṃsārasaṃvāsaduḥkhabhayabhītānāṃ vividhasaṃsāraduḥkhabhayavinivartanatāyai,",
  "S04bsu016_u:6144": "visabhāgasarvasamavadhānabhītānāṃ sattvānāṃ visabhāgasarvasamavadhānabhayavinivartanatāyai,",
  "S04bsu016_u:6145": "viṣamakālopapattibhayabhītānāṃ sattvānāṃ viṣamakālopapattibhayavinivartanatāyai,",
  "S04bsu016_u:6146": "viṣamakulopapattibhayabhītānāṃ sattvānāṃ viṣamakulopapattibhayavinivartanatāyai,",
  "S04bsu016_u:6147": "pāpakarmādhyāpattibhayabhītānāṃ",
  "S04bsu016_u:6148": "pāpakarmādhyāpattibhayavinivartanatāyai,",
  "S04bsu016_u:6149": "karmakleśāvaraṇabhayabhītānāṃ karmakleśāvaraṇabhayavinivartanatāyai,",
  "S04bsu016_u:6150": "vividhasaṃjñāgataniketabandhanabhayabhītānāṃ sattvānāṃ vividhasaṃjñāgataniketabhayavinivartanatāyai sarvasattvānāmasaṃbhinnasaṃmukhāvasthitāmapaśyat //",
  "S04bsu016_u:6151": "yaduta aṇḍajānāṃ sattvānāṃ jarāyujānāṃ saṃsvedajānāmupapādukānāṃ rūpiṇāmarūpiṇāṃ saṃjñināṃ naivasaṃjñināṃ nāsaṃjñināṃ sarvasattvaparitrāṇapraṇidhānabalābhinirhṛtatvāt,",
  "S04bsu016_u:6152": "vipulabodhisattvasamādhivegavikramabalena bodhisattvamahābhijñābalaparākrameṇa samantabhadrabodhisattvacaryāpraṇidhyabhinirhābalena mahākaruṇānayasāgaravegasaṃjātatvāt,",
  "S04bsu016_u:6153": "sarvajagadapraṇihitamahāmaitrīspharaṇatāyai (Gv 205)",
  "S04bsu016_u:6154": "sarvasattvasukhasamudayaprītivegavivardhanatāyai sarvasattvasaṃgrahajñānaprayogatāyai vipulabodhisattvavimokṣavikurvitavṛṣabhitāsamanvāgatatvāt,",
  "S04bsu016_u:6155": "sarvakṣetrapariśodhanābhimukhīmapaśyat /",
  "S04bsu016_u:6156_0": "sarvadharmajñānānubodhābhimukhīṃ sarvabuddhapūjopasthānābhimukhīṃ sarvatathāgataśāsanasaṃdhāraṇābhimukhīṃ",
  "S04bsu016_u:6156_1": "sarvakuśalopacayābhimukhīṃ sarvabodhisattvacaryāvivardhanābhimukhīṃ sarvasattvacittānāvaraṇābhimukhasthitāṃ",
  "S04bsu016_u:6156_2": "sarvasattvendriyaparipācanābhimukhasthitāṃ sarvasattvādhimuktisamudraviśodhanābhimukhīṃ",
  "S04bsu016_u:6156_3": "sarvasattvāvaraṇīyadharmavinivartanābhimukhīṃ sarvasattvājñānāndhakāravidhamanābhimukhīṃ",
  "S04bsu016_u:6156_4": "sarvakuśalāparyayābhimukhīmapaśyat sarvajñajñānālokasaṃjananatāyai //",
  "S04bsu016_u:6157_0": "atha khalu sudhanaḥ śreṣṭhidārakaḥ samantasattvatrāṇojaḥśriyo rātridevatāyā idamacintyaṃ",
  "S04bsu016_u:6157_1": "sarvalokābhimukhajagadvinayanidarśanabodhisattvavimokṣavṛṣabhitāvikurvitaṃ dṛṣṭvā",
  "S04bsu016_u:6157_2": "praharṣajāto mahāprītivegasāgarapratilabdhaḥ samantasattvatrāṇojaḥśriyo rātridevatāyāḥ",
  "S04bsu016_u:6157_3": "sarvaśarīreṇa praṇipatya ūrdhvaṃ vadanamavalokayāmāsa /",
  "S04bsu016_u:6158": "atha khalu samantasattvatrāṇojaḥśrī rātrīdevatā tāṃ bodhisattvarūpalakṣaṇaviśuddhisaṃpadamantardhāpya rātridevatārūpeṇa sarvavikurvitāni pravartayamānā adhyatiṣṭhat /",
  "S04bsu016_u:6159": "atha khalu sudhanaḥ śreṣṭhidārakaḥ samantasattvatrāṇojaśriyo rātridevatāyāḥ purataḥ prāñjaliḥ sthitvā tasyāṃ velāyāmimā gāthā abhāṣata -",
  "S04bsu016_u:6160": "dṛṣṭo mayā vipulakāyu tavā varalakṣaṇo ratanaābharaṇa /",
  "S04bsu016_u:6161": "anuvyañjanaiḥ citravicitraśubhairgaganaṃ jyotiṣagaṇena yathā // 1 //",
  "S04bsu016_u:6162": "tavanantakṣetrarajadhātusamaṃ prabhamaṇḍalaṃ pravarakāyaśubham /",
  "S04bsu016_u:6163": "nānāvidhānupamavarṇanibhā yena spharī diśamanantatalā // 2 //",
  "S04bsu016_u:6164": "bahu raśmijāla jagaccittasamāstvaṃ sarvaromamukhataḥ sṛjase /",
  "S04bsu016_u:6165": "raśmīmukhe rucirapadmasthitāḥ tava nirmitā jagi sameti duḥkham // 3 //",
  "S04bsu016_u:6166": "gandhārcimeghapaṭalāṃ sṛjase jagarūpasaṃsthitasamantaśubhām /",
  "S04bsu016_u:6167": "puṣpā pravarṣanta samantamukhaṃ spharati dharmadhātugata sarvajinān // 4 //",
  "S04bsu016_u:6168": "ratanārciparvatamerunibhaṃ tava ābhakūṭu vipulaṃ vimalam /",
  "S04bsu016_u:6169": "yena prabhāsati samantajage mohāndhakāra vinivartayase // 5 //",
  "S04bsu016_u:6170": "tava sūryameghapaṭalā vipulā sada niścaranti vadanādvimalāḥ /",
  "S04bsu016_u:6171": "vairocanasya viṣayaṃ vipulaṃ tava sūryamaṇḍalaprabhotsṛjati // 6 //",
  "S04bsu016_u:6172": "tava candrajyotiṣaprabhā vimalā nayanebhi megha sada niścariṣu /",
  "S04bsu016_u:6173": "te co daśaddiśi spharitva jagaṃ dyotanti loki timiropahatā // 7 //",
  "S04bsu016_u:6174": "tava lakṣaṇairjagaśarīrasamā gacchati nirmitasamudra diśaḥ /",
  "S04bsu016_u:6175": "te dharmadhātuvipulaspharaṇāḥ paripācayantyamitasarvagaṇān // 8 //",
  "S04bsu016_u:6176": "tava kāyu dṛśyati hi dikprasaraiḥ sarvajagābhimukha prītikaraḥ /",
  "S04bsu016_u:6177": "rājāgnicorajalajātyamitaṃ sarvaṃ bhayaṃ śamayase vinayan // 9 //",
  "S04bsu016_u:6178": "(Gv 206)",
  "S04bsu016_u:6179": "yada preṣitastava sakāśamahaṃ samupasthito guṇa vicintayatā /",
  "S04bsu016_u:6180": "tada raśmimaṇḍala śubhā vimalā bhrumukhāntarātu tava niścariṣu // 10 //",
  "S04bsu016_u:6181": "obhāsayan diśa samudraśatānāloka loki vipulāṃ janiya /",
  "S04bsu016_u:6182": "nānāvikurvita vidarśya bahūnastaṃgatā mama śarīri tadā // 11 //",
  "S04bsu016_u:6183": "yada raśmiṇḍala mamā nipatī tada saukhyamadbhutamudāramabhūt /",
  "S04bsu016_u:6184": "okrānta dhāraṇi samādhiśatā paśyāmi dikṣu ca jinānamitā // 12 //",
  "S04bsu016_u:6185": "kramavikrame yada dharā kramataḥ paramāṇusaṃkhyanayu jñātu mayā /",
  "S04bsu016_u:6186": "paśyāmi kṣetraparamāṇusamā kṣetrāṇi ekaparamāṇuraje // 13 //",
  "S04bsu016_u:6187": "rajasi sthitā pṛthaganekavidhā nekāntakliṣṭa bahu kṣetraśatā /",
  "S04bsu016_u:6188": "duḥkhāni yeṣvanubhavanti janāḥ paridevaroditaninādarutaiḥ // 14 //",
  "S04bsu016_u:6189": "saṃkliṣṭaśuddha puna kṣetra bahūn alpaṃ sukhaṃ vipula yatra duḥkha /",
  "S04bsu016_u:6190": "samudenti yeṣu jina kāruṇika jinaśrāvakā api pratyekajināḥ // 15 //",
  "S04bsu016_u:6191": "pariśuddhakliṣṭa puna kṣetranayā bahubodhisattvaracanāpracitāḥ /",
  "S04bsu016_u:6192": "naranārimaṇḍita sudarśanīyāḥ jinavaṃśu yatra sthihatī ruciraḥ // 16 //",
  "S04bsu016_u:6193": "kṣetrasamudra vipula vimalā rajasi sthitā samatalānugatā /",
  "S04bsu016_u:6194": "vairocane caritā hi purā pariśodhitā vipulakalpaśataiḥ // 17 //",
  "S04bsu016_u:6195": "sarveṣu kṣetraprasareṣu jināḥ saṃdṛśyiṣu drumavarendragatāḥ /",
  "S04bsu016_u:6196": "bodhi vibuddhyayu vikurvayato cakraṃ pravartyaṃ vinayanti jagat // 18 //",
  "S04bsu016_u:6197": "paśyāmi tvāmanugatāmapi tāṃ vairocanasya viṣaye vipule /",
  "S04bsu016_u:6198": "pūjā sahasranayutaiḥ amitaiḥ sarvān jinān samabhipūjayantī // 19 //",
  "S04bsu016_u:6199": "atha khalu sudhanaḥ śreṣṭhidārakaḥ imā gāthā bhāṣitvā samantasattvatrāṇojaḥśriyaṃ rātridevatāmetadavocat - āścaryaṃ devate,",
  "S04bsu016_u:6200": "yāvadbhambhīro 'yaṃ bodhisattvavimokṣaḥ /",
  "S04bsu016_u:6201": "kiṃ nāma ayaṃ vimokṣaḥ?",
  "S04bsu016_u:6202": "kiyaccirapratilabdhaścāyaṃ tvayā?",
  "S04bsu016_u:6203": "kathaṃ ca pratipadyamāno bodhisattvaḥ imaṃ bodhisattvavimokṣaṃ pariśodhayati?",
  "S04bsu016_u:6204": "āha - durabhisaṃbhavaṃ kulaputra etatsthānaṃ sadevakena lokena saśrāvakapratyekabuddhena /",
  "S04bsu016_u:6205": "tatkasya hetoḥ?",
  "S04bsu016_u:6206_0": "samantabhadrabodhisattvacaryāpraṇidhānānugatānāṃ hi bodhisattvānāmeṣa gocaro mahākaruṇāgarbhāṇāṃ",
  "S04bsu016_u:6206_1": "sarvajagatparitrāṇapratipannānāṃ sarvākṣaṇāpāyadurgatipathaviśodhanapratipannānāṃ",
  "S04bsu016_u:6206_2": "sarvakṣetrānuttarabuddhakṣetrapariśuddhipratipannānāṃ sarvabuddhakṣetratathāgatavaṃśānupacchedapratipannānāṃ",
  "S04bsu016_u:6206_3": "sarvabuddhaśāsanasaṃdhāraṇapratipannānāṃ sarvakalpabodhisattvacaryāsaṃvāsasaṃvasanamahāpraṇidhānasāgarāvatīrṇānāṃ",
  "S04bsu016_u:6206_4": "sarvadharmasāgaravitimirajñānālokaviśodhanapratipannānāmekakṣaṇena sarvatryadhvanayasāgarajñānālokavihārapratilabdhānāṃ",
  "S04bsu016_u:6206_5": "bodhisattvānāmeṣa viṣayaḥ /",
  "S04bsu016_u:6207": "atha ca punastathāgatādhiṣṭhānena nirdekṣyāmi -",
  "S04bsu016_u:6208": "(Gv 207)",
  "S04bsu016_u:6209_0": "bhūtapūrvaṃ kulaputra atīte 'dhvani buddhakṣetraparamāṇurajaḥsamānāṃ kalpānāṃ pareṇa",
  "S04bsu016_u:6209_1": "vairocanatejaḥśriyāṃ lokadhātau virajomaṇḍalo nāma kalpo 'bhūt sumeruparamāṇurajaḥsamabuddhotpādaprabhavaḥ /",
  "S04bsu016_u:6210": "sā khalu punarvairocanatejaḥśrīlokadhātuḥ sarvaratnameghavyūhā vajramayavimānabhavanapratimaṇḍitābhūt //",
  "S04bsu016_u:6211_0": "atha sā lokadhātuḥ sarvavimalaprabhamaṇirājasāgarapratiṣṭhitā sarvagandharājamaṇiratnaśarīrā",
  "S04bsu016_u:6211_1": "samantaparimaṇḍalaviśuddhasaṃkliṣṭā sarvābharaṇameghavitānasaṃchāditā sarvavyūhamaṇicakravālasahasraparikṣiptā",
  "S04bsu016_u:6211_2": "cāturdvīpikakoṭiniyutaśatasahasrasuracitavyūhā /",
  "S04bsu016_u:6212": "kācittatra cāturdvīpikā saṃkliṣṭāsaṃkliṣṭakarmaṇāṃ sattvānāmāvāsaḥ,",
  "S04bsu016_u:6213": "kācitsaṃkliṣṭaviśuddhavyāmiśrakarmaṇāṃ sattvānāmāvāsaḥ,",
  "S04bsu016_u:6214": "kācidviśuddhasaṃkliṣṭānāṃ sattvānāmāvāsaḥ uttaptakuśalamūlānāmalpasāvadyānām,",
  "S04bsu016_u:6215": "kācidekāntapariśuddhānāṃ bodhisattvānāmāvāsaḥ //",
  "S04bsu016_u:6216_0": "tasyāḥ khalu punarvairocanaśriyo lokadhātoḥ pūrveṇa cakravālānusaṃdhau ratnakusumapradīpadhvajā",
  "S04bsu016_u:6216_1": "nāma cāturdvīpikā bhūmiśuddhisaṃkliṣṭā akṛṣṭoptaśāliparibhogā pūrvakarmavipākābhinirvṛttakūṭāgārabhavanavimānaparibhogā",
  "S04bsu016_u:6216_2": "samantāt kalpavṛkṣasaṃchāditā nānāgandhavṛkṣasadāpramuktakośagandhameghā vividhamālyavṛkṣasadāpravarṣitamālyameghā",
  "S04bsu016_u:6216_3": "vicitrapuṣpavṛkṣā acintyavarṇagandhapuṣpavarṣaughapramuktā nānāvarṇacūrṇavṛkṣasadāpramuktakośasarvagandharatnarājacūrṇavarṣābhipravṛṣṭā",
  "S04bsu016_u:6216_4": "vividharatnavṛkṣamahāmaṇiratnakośavisṛtavarṇāvabhāṣitā divyavādyavṛkṣasarvavādyameghavātasamīritagaganatalapramuktamadhuranirghoṣā",
  "S04bsu016_u:6216_5": "candrasūryarātriṃdivāsukhaprabhavā maṇiratnasamantāvabhāsasamabhūmibhāgā //",
  "S04bsu016_u:6217": "tasyāṃ khalu cāturdvīpikāyāṃ daśa rājadhānīkoṭīniyutaśatasahasrāṇyabhūvan /",
  "S04bsu016_u:6218": "ekaikā ca rājadhānī samantānnadīsahasraparikṣiptā /",
  "S04bsu016_u:6219_0": "sarvāśca tā nadyo vicitradivāpuṣpaughasaṃkaravāhinyo divyatūryasaṃgītimanojñamadhuranirghoṣāḥ",
  "S04bsu016_u:6219_1": "sarvaratnadrumatīrasuruciravyūhāḥ nānāratnapratimaṇḍitāḥ nausaṃcāriṇyo yathecchāvividhasukhaparibhogyāḥ /",
  "S04bsu016_u:6220": "ekaikasyāṃ ca nadyantarikāyāṃ daśa nagarakoṭīniyutaśatasahasrāṇi saṃsthitānyabhūvan /",
  "S04bsu016_u:6221": "ekaikaṃ ca nagaraṃ daśagrāmakoṭīniyutaśatasahasraparivāram /",
  "S04bsu016_u:6222": "sarve te grāmanagaranigamā anekadivyodyānabhavanavimānakoṭīniyutaśatasahasraparivārā abhūvan /",
  "S04bsu016_u:6223": "tasyāṃ khalu punaścāturdvīpikāyāṃ jambudvīpasya madhye ratnakusumapradīpā nāma madhyamā rājadhānyabhūt,",
  "S04bsu016_u:6224": "ṛddhā ca sphītā ca kṣemā ca subhikṣā ca ākīrṇabahujanadevamanuṣyā ca daśakuśalakarmapathasamāttānāṃ sattvānāmālayaḥ /",
  "S04bsu016_u:6225_0": "tasyāṃ khalu punā ratnakusumapradīpāyāṃ rājadhānyāṃ vairocanaratnapadmagarbhaśrīcūḍo",
  "S04bsu016_u:6225_1": "nāma rāja abhūta cakravartī caturdvīpeśvaraḥ aupapādukaḥ padmagarbhe dvātriṃśanmahāpuruṣalakṣaṇasamalaṃkṛtaśarīro",
  "S04bsu016_u:6225_2": "dhārmiko dharmarājaḥ saptaratnasamanvāgataḥ /",
  "S04bsu016_u:6226": "pūrṇaṃ cāsya sahasramabhūt putrāṇāṃ śūrāṇāṃ vīrāṇāṃ varāṅgarūpiṇāṃ parasainyapramardakānāṃ sarvākārasuparipūrṇavarāṅgānām /",
  "S04bsu016_u:6227_0": "daśa cāsya strīkoṭīniyutaśatasahasrāṇyantaḥpuramabhūt sarvāsāṃ cakravartisabhāgakuśalamūlasaṃbhavānāṃ",
  "S04bsu016_u:6227_1": "sabhāgacaritānāṃ saharatnakāyālaṃkārāṇāṃ kalyāṇacittānāṃ devakanyānirviśeṣasadṛśarūpāṇāṃ",
  "S04bsu016_u:6227_2": "jāmbūnadasuvarṇavarṇakāyānāṃ nānādivyagandharomakūpapramuktagātrāṇāṃ (Gv 208)",
  "S04bsu016_u:6228": "divyagandhavimalaprabhāpramuñcanaśarīrāṇām /",
  "S04bsu016_u:6229": "daśa cāsya amātyakoṭyo 'bhūvan pariṇāyakaratnapramukhāḥ //",
  "S04bsu016_u:6230": "tasya khalu vairocanaratnapadmagarbhaśrīcūḍasya rājñaścakravartinaḥ saṃpūrṇaśrīvakrā nāma bhāryā abhūt strīratnam,",
  "S04bsu016_u:6231": "abhirūpā prāsādikā darśanīyā paramaśubhavarṇapuṣkalatayā samanvāgatā /",
  "S04bsu016_u:6232": "abhinīlakeśī abhinīlanetrā suvarṇavarṇacchavirbrahmasvarā satatapramuktaprabhāśarīrā samantādyojanasahasramanekavarṇayā divyagandhaprabhayā spharati sma /",
  "S04bsu016_u:6233": "tasyāśca saṃpūrṇaśrīvakrāyā rājabhāryāyāpadmabhadrābhirāmanetraśrīrnāma cakravartiduhitā abhūt,",
  "S04bsu016_u:6234": "sarvāṅgasaṃpūrṇā abhirūpā prāsādikā darśanīyā sarvalokātṛptadarśanā /",
  "S04bsu016_u:6235": "tadyathāpi nāma kulaputra rājñaścakravartino darśanena na kaścit tṛpyati,",
  "S04bsu016_u:6236": "evameva tasyāḥ padmabhadrābhirāminetraśriyaścakravartiduhiturna kaściddarśanena tṛptimāpadyate sthāpayitvā prajñātṛptān /",
  "S04bsu016_u:6237": "tena ca kālena tena samayena amitāyuṣaḥ sattvā abhūvan na niyatāyuṣaḥ,",
  "S04bsu016_u:6238": "nāsti antareṇa kālakriyā /",
  "S04bsu016_u:6239": "tena ca kālena sattvānāṃ saṃsthānanānātvamapi prajñāyate sma /",
  "S04bsu016_u:6240_0": "varṇanānātvamapi svaranānātvamapi nāmadheyanānātvamapi kulanānātvamapi āyuṣpramāṇanānātvamapi",
  "S04bsu016_u:6240_1": "ārohapariṇāhavimātratāmapi utsāhabalaparākramasthāmavimātratāmapi manāpāmanāpakaraṇīyavimātratāmapi",
  "S04bsu016_u:6240_2": "udārahīnādhimuktinānātvamapi prajñāyate sma /",
  "S04bsu016_u:6241": "tatra ye sattvāḥ suvarṇā abhūvannudārādhimuktikāḥ saṃpūrṇagātrā abhirūpā darśanīyāḥ,",
  "S04bsu016_u:6242": "ta evaṃ vācamabhāṣanta - ahaṃ bhoḥ puruṣa suvarṇatarastvatsakāśāditi /",
  "S04bsu016_u:6243": "evaṃ ye sattvāḥ susaṃsthitaśarīrā abhūvan,",
  "S04bsu016_u:6244": "te duḥsaṃsthitaśarīrān sarvānavamanyante sma /",
  "S04bsu016_u:6245": "te tena anyonyāvamānanāsamuditena akuśalamūlena āyuḥpramāṇādapi parihīyante sma,",
  "S04bsu016_u:6246": "varṇādapi balādapi saukhyādapi parihīyante sma //",
  "S04bsu016_u:6247_0": "tasyāṃ khalu ratnakusumapradīpāyāṃ rājadhānyāmuttareṇa samantāvabhāsanadharmameghanirghoṣadhvajo",
  "S04bsu016_u:6247_1": "nāma bodhimaṇḍavṛkṣo 'bhūt sarvatathāgatabodhimaṇḍavyūhapratikṣaṇadarśanaḥ abhedyavajramaṇirājasāramūlaḥ",
  "S04bsu016_u:6247_2": "sarvamaṇiratnanicitavipulodviddhaskandhaḥ sarvaratnamayaskandhaśākhāpatrapalāśapuṣpaphalaḥ",
  "S04bsu016_u:6247_3": "saṃpannaḥ samantasuvibhaktaḥ samabhāgābhipralambaracitaśākhaḥ samantaspharaṇākṣayatāvyūho",
  "S04bsu016_u:6247_4": "nānāratnārcividyutsamantabhadrapramuktāvabhāsaḥ sarvatathāgataviṣayavikurvitanirghoṣānuravitaḥ //",
  "S04bsu016_u:6248": "tasya khalu bodhimaṇḍasya purato ratnakusumavidyuddharmanigarjitameghaghoṣaṃ nāma gandhodakasaro 'bhūddaśaratnadrumakoṭīniyutaśatasahasraparivāram /",
  "S04bsu016_u:6249": "sarve ca te ratnavṛkṣā bodhivṛkṣasaṃsthānā abhūvan /",
  "S04bsu016_u:6250": "tasya khalu punā ratnakusumavidyuddharmanigarjitameghaghoṣasya mahāgandhodakasarasaḥ sarvamaṇiratnasuvibhaktanicitāni kūlānyabhūvan,",
  "S04bsu016_u:6251": "sarvaratnahārapralambitāni viśuddharatnamayasarvabhavanavyūhopaśobhitāni viśuddhasarvābharaṇavyūhasamalaṃkṛtāni /",
  "S04bsu016_u:6252": "sarvaśca bodhimaṇḍo 'pramāṇaiḥ padmagarbhairacintyavyūhamahāmaṇiratnakūṭāgāraiḥ samantātparivṛto 'bhūt /",
  "S04bsu016_u:6253_0": "tasya khalu punā ratnakusumavidyuddharmanigarjitameghaghoṣasya gandhodakasarasaḥ",
  "S04bsu016_u:6253_1": "madhyāt sarvatryadhvatathāgataviṣayapatrasaṃdhividyotitameghavyūhaṃ nāma mahāratnarājapadmaṃ prādurabhūt //",
  "S04bsu016_u:6254": "(Gv 209)",
  "S04bsu016_u:6255": "tatra mahāpadme samantajñānārciśrīguṇaketudhvajo nāma tathāgataḥ prādurbabhūva teṣāṃ sumeruparamāṇurajaḥsamānāṃ tathāgatānāṃ prathamakalpikaḥ,",
  "S04bsu016_u:6256": "yena tasmin kalpe sarvaprathamamanuttarā samyaksaṃbodhirabhisaṃbuddhā /",
  "S04bsu016_u:6257": "so 'nekavarṣasahasrāṇi dharmaśravaṇena sattvān paripācya daśavarṣasahasraṃ raśmyavabhāsavikurvitena paripācayāmāsa tatra daśabhirvarṣasahasraiḥ sa tathāgataḥ prādurbhaviṣyatīti /",
  "S04bsu016_u:6258": "yattataḥ sarvatryadhvatathāgataviṣayapatrasaṃdhividyotitaraśmimeghavyūhamahāratnarājapadmāt sarvasattvavirajaḥpradīpā nāma raśmirniścacāra,",
  "S04bsu016_u:6259": "yayā raśmyā te sattvāḥ spṛṣṭāḥ saṃjānanti sma - daśabhirvarṣasahasraistathāgata utpatsyata iti,",
  "S04bsu016_u:6260": "navabhirvarṣasahasraiḥ sa tathāgata utpatsyata iti /",
  "S04bsu016_u:6261": "yattato mahābodhivṛkṣādvirajovatīśrīgarbhā nāma raśmirniścacāra,",
  "S04bsu016_u:6262": "yayā raśmyā te sattvāḥ spṛṣṭāḥ sarvarūpāṇi sūkṣmāṇyapaśyan - aṣṭābhirvarṣasahasraiḥ sa tathāgata utpatsyata iti /",
  "S04bsu016_u:6263": "yattata eva mahābodhivṛkṣāt sarvasattvakarmavipākanirghoṣā nāma raśmirniścacāra,",
  "S04bsu016_u:6264": "yayā raśmyā te sattvāḥ spṛṣṭāḥ svakasvakān karmasamudrānavataranti sma,",
  "S04bsu016_u:6265": "karmasmṛtijñānaṃ ca pratyalabhanta - saptabhirvarṣasahasraiḥ sa tathāgata utpatsyata iti /",
  "S04bsu016_u:6266": "yattata eva mahābodhivṛkṣāt sarvakuśalamūlasaṃbhavanirghoṣā nāma raśmirniścacāra,",
  "S04bsu016_u:6267": "yayā raśmyā te sattvāḥ spṛṣṭāḥ paripūrṇā avikalasarvendriyāḥ saṃtiṣṭhante sma - ṣaḍbhirvarṣasahasraiḥ sa tathāgata utpatsyata iti /",
  "S04bsu016_u:6268": "yattata eva mahābodhivṛkṣādacintyabuddhaviṣayanidarśananirghoṣā nāma raśmirniścacāra,",
  "S04bsu016_u:6269": "yayā te sattvāḥ spṛṣṭāḥ udārātiśayatayā vikurvanti sma - pañcabhirvarṣasahasraiḥ sa tathāgata utpatsyata iti /",
  "S04bsu016_u:6270": "yattata eva mahābodhivṛkṣāt sarvabuddhakṣetrapariśuddhinigarjitapratibhāsavijñāpanā nāma raśmirniścacāra,",
  "S04bsu016_u:6271": "yayā te sattvāḥ spṛṣṭāḥ sarvākārāṃ buddhakṣetrapariśuddhimadrākṣuḥ caturbhirvarṣasahasraiḥ sa tathāgata utpatsyata iti /",
  "S04bsu016_u:6272": "yattata eva mahābodhivṛkṣāt sarvatathāgataviṣayāsaṃbhedapradīpā nāma raśmirniścacāra,",
  "S04bsu016_u:6273": "yayā te sattvāḥ spṛṣṭāḥ tasya tathāgatasya sarvatrānugatavikurvitamavataranti sma - tribhirvarṣasahasraiḥ sa tathāgata utpatsyata iti /",
  "S04bsu016_u:6274": "yattata eva mahābodhivṛkṣātsarvajagadabhimukhapradīpā nāma raśmirniścacāra,",
  "S04bsu016_u:6275": "yayā te sattvāḥ spṛṣṭāḥ tathāgatamabhimukhamadhimucyāpaśyan - dvābhyāṃ varṣasahasrābhyāṃ sa tathāgata utpasyata iti /",
  "S04bsu016_u:6276": "yattata eva mahābodhivṛkṣāt tryadhvajñānavidyutpradīpā nāma raśmirniścacāra satathāgatapūrvayoganirghoṣā nāma,",
  "S04bsu016_u:6277": "yayā te sattvāḥ spṛṣṭāḥ tasya tathāgatasya pūrvayogasamudrānavakalpayāmāsuravataranti",
  "S04bsu016_u:6278": "sma - varṣasahasreṇa sa tathāgata utpatsyata iti /",
  "S04bsu016_u:6279": "yattato mahābodhivṛkṣādvitimirajñānatathāgatapradīpā nāma raśmirniścacāra,",
  "S04bsu016_u:6280": "yayā te sattvāḥ spṛṣṭāḥ samantacakṣuṣkatāṃ pratyalabhanta sarvatathāgatavikurvitabuddhakṣetrasarvasattvadarśanatāyai - varṣaśatena sa tathāgata utpatsyata iti /",
  "S04bsu016_u:6281": "yattata eva mahābodhivṛkṣāt sarvajagadbuddhadarśanavipākakuśalamūlasaṃbhavā nāma raśmirniścacāra,",
  "S04bsu016_u:6282": "yayā te sattvāḥ spṛṣṭāḥ tathāgatotpādasaṃjñāṃ pratyalabhanta - saptāhena sa tathāgata utpatsyata iti /",
  "S04bsu016_u:6283": "yattata eva mahābodhivṛkṣāt sarvasattvapraharṣaprītiprāmodyasamudayanirghoṣā nāma raśmirniścacāra,",
  "S04bsu016_u:6284": "yayā te sattvāḥ spṛṣṭāḥ buddhadarśanamahāprītivegasaṃjātā abhūvan /",
  "S04bsu016_u:6285": "iti hi kulaputra ebhirevaṃrūpairapramāṇaiḥ raśmiparipācananayairdaśavarṣasahasrāṇi sattvān paripācya saptame divase pūrṇe (Gv 210)",
  "S04bsu016_u:6286": "sarvaṃ taṃ lokadhātumapramāṇaiḥ saṃkampananayaiḥ saṃkampya ekāntapariśuddhāmadhyatiṣṭhat yāvaddaśasu dikṣu sarvatathāgatānāṃ buddhakṣetrapariśuddhiḥ /",
  "S04bsu016_u:6287": "tāmapi sarvāṃ praticittakṣaṇaṃ tatra buddhakṣetranānāvidhācintyavyūhān saṃdarśayāmāsa /",
  "S04bsu016_u:6288": "atha paścime saptāhe ye tatra lokadhātau sattvā buddhadarśanaparipakvāḥ,",
  "S04bsu016_u:6289": "te sarve bodhimaṇḍābhimukhāḥ sthitā abhūvan //",
  "S04bsu016_u:6290_0": "atha khalu tasmin lokadhātau sarvacakravālebhya sarvasumerubhyaḥ sarvaparvatebhyaḥ",
  "S04bsu016_u:6290_1": "sarvanadībhyaḥ sarvasāgarebhyaḥ sarvavṛkṣebhyaḥ sarvapṛthivītalebhyaḥ sarvanagarebhyaḥ",
  "S04bsu016_u:6290_2": "sarvaprākārebhyaḥ sarvabhavanebhyaḥ sarvavimānebhyaḥ sarvavastrābharaṇaparibhogebhyaḥ",
  "S04bsu016_u:6290_3": "sarvavādyavṛkṣebhyaḥ sarvatūryasaṃgītibhyaḥ sarvanirmāṇavyūhebhyaḥ ekaikasmādārambaṇāt",
  "S04bsu016_u:6290_4": "sarvatathāgataviṣayaprabhavaṃ nigarjamānāḥ sarvagandhadhūpameghānnirścārya sarvaratnārcimeghān",
  "S04bsu016_u:6290_5": "sarvagandhadhūpārcigarbhān sarvagandhamaṇivigrahameghān sarvamaṇivastraratnābharaṇameghān",
  "S04bsu016_u:6290_6": "sarvaratnapuṣpasumerumeghān sarvacūrṇameghān sarvatathāgataraśmimeghān vidyotayamānāḥ",
  "S04bsu016_u:6290_7": "sarvatathāgataprabhāmaṇḍalameghānniścārayamāṇāḥ sarvavādyatūryameghān saṃghaṭṭayamānāḥ",
  "S04bsu016_u:6290_8": "sarvatathāgatapraṇidhānanirghoṣameghān pramuñcayamānāḥ sarvatathāgatasvarāṅgarutasamudrameghān",
  "S04bsu016_u:6290_9": "nigarjayamānāḥ sarvatathāgatalakṣaṇānuvyañjanavicitrapratibhāsameghān nidarśayamānāḥ",
  "S04bsu016_u:6290_10": "acintyāni tathāgatotpādapūrvanimittāni saṃdarśya tasya sarvatryadhvatathāgataviṣayapatrasaṃdhidyotitaraśmimeghavyūhamahāratnarājapadmasya",
  "S04bsu016_u:6290_11": "bodhau daśabuddhakṣetraparamāṇurajaḥsamā mahāratnarājapadmaparivārāḥ samavatiṣṭhanta /",
  "S04bsu016_u:6291": "teṣāṃ ca mahāratnarājapadmaparivārāṇāṃ mahāratnapadmānāṃ kesarakarṇikāsu daśabuddhakṣetraparamāṇurajaḥsamāni mahāmaṇiratnagarbhāṇi siṃhāsanāni prādurabhūvan /",
  "S04bsu016_u:6292": "teṣu ca maṇiratnagarbheṣvāsaneṣu daśabuddhakṣetraśatasahasraparamāṇurajaḥsamā bodhisattvāḥ paryaṅkaniṣaṇṇāḥ prādurbabhūvuḥ //",
  "S04bsu016_u:6293": "samanantarābhisaṃbuddhasya tasya bhagavataḥ samantajñānaratnārciśrīguṇaketurājñaḥ tathāgatasya anuttarāṃ samyaksaṃbodhim,",
  "S04bsu016_u:6294": "atha tāvadeva daśasu dikṣu sarvalokadhātutathāgatā anuttarāṃ samyaksaṃbodhimabhisaṃbudhya yathāśayānāṃ sattvānāmabhimukhaṃ dharmacakraṃ pravartayāmāsuḥ /",
  "S04bsu016_u:6295": "tena tato lokadhātoraprameyāḥ sattvāḥ sarvadurgativinipātebhyo vinivartitāḥ /",
  "S04bsu016_u:6296": "aprameyāḥ sattvāḥ svargopapattipratiṣṭhāpitāḥ /",
  "S04bsu016_u:6297": "aprameyāḥ sattvāḥ śrāvakabhūmau pratiṣṭhāpitāḥ /",
  "S04bsu016_u:6298": "aprameyāḥ sattvāḥ pratyekabodhau paripācitāḥ /",
  "S04bsu016_u:6299": "aprameyāḥ sattvā vegaprabhāniryāṇāyāṃ bodhau paripācitāḥ /",
  "S04bsu016_u:6300": "aprameyāḥ sattvā vimalaparākramadhvajāyāṃ bodhau paripācitāḥ /",
  "S04bsu016_u:6301": "aprameyāḥ sattvāḥ dharmaprabhāvanābhavananiryāṇāyāṃ bodhau pratiṣṭhāpitāḥ /",
  "S04bsu016_u:6302": "aprameyāḥ sattvā indriyapariśuddhiprabhāvanāniryāṇāyāṃ bodhau paripācitāḥ /",
  "S04bsu016_u:6303": "aprameyāḥ sattvāḥ balasamatāsamudācārānugamaniryāṇāyāṃ bodhau paripācitāḥ /",
  "S04bsu016_u:6304": "aprameyāḥ sattvā dharmanagarābhimukhaviṣayayānasaṃbhavaniryāṇāyāṃ bodhau pratiṣṭhāpitāḥ /",
  "S04bsu016_u:6305": "aprameyāḥ sattvāḥ sarvatrānugatarddhyabhisaṃbhinnanayayānananiryāṇāyāṃ bodhau pratiṣṭhāpitāḥ /",
  "S04bsu016_u:6306": "aprameyāḥ sattvāḥ caryāprayogasamavasaraṇanayaniryāṇāyāṃ bodhau pratiṣṭhāpitāḥ /",
  "S04bsu016_u:6307": "aprameyāḥ sattvāḥ samādhiprasthānanayaniryāṇāyāṃ bodhau pratiṣṭhāpitāḥ /",
  "S04bsu016_u:6308": "aprameyāḥ sattvāḥ sarvārambaṇaviṣayapariśuddhimaṇḍalanayaniryāṇāyāṃ bodhau pratiṣṭhāpitāḥ /",
  "S04bsu016_u:6309": "aprameyāḥ sattvā bodhisattvabodhau cittamutpāditāḥ /",
  "S04bsu016_u:6310": "aprameyāḥ sattvā bodhisattvamārge (Gv 211)",
  "S04bsu016_u:6311": "pratiṣṭhāpitāḥ /",
  "S04bsu016_u:6312": "aprameyāḥ sattvāḥ pāramitāmārgaviśuddhau pratiṣṭhāpitāḥ /",
  "S04bsu016_u:6313": "aprameyāḥ sattvāḥ prathamāyāṃ bodhisattvabhūmau pratiṣṭhāpitāḥ /",
  "S04bsu016_u:6314_0": "evaṃ tasya tathāgatasya acintyena buddhavṛṣabhitāvikurvitena dharmacakraṃ pravartayataḥ",
  "S04bsu016_u:6314_1": "praticittakṣaṇamanantāprameyāḥ sattvā dvitīyāyāṃ tṛtīyāyāṃ caturthyāṃ pañcabhyāṃ",
  "S04bsu016_u:6314_2": "ṣaṣṭhyāṃ saptamyāmaṣṭabhyāṃ navamyām,",
  "S04bsu016_u:6315": "aprameyāḥ sattvā daśabhyāṃ bhūmau pratiṣṭhāpitāḥ /",
  "S04bsu016_u:6316": "aprameyāḥ sattvāḥ praṇidhānavaiśeṣikāyāṃ bodhisattvacaryāyāmavatāritāḥ /",
  "S04bsu016_u:6317": "aprameyāḥ sattvāḥ samantabhadrabodhisattvacaryāpraṇidhānaviśuddhau pratiṣṭhāpitāḥ /",
  "S04bsu016_u:6318": "evaṃ tasya tathāgatasya acintyena buddhavṛṣabhitāvikurvitena dharmacakraṃ pravartayataḥ praticittakṣaṇamanantamadhyasattvadhāturvinayamagamat /",
  "S04bsu016_u:6319": "tasmiṃśca lokadhātau sarvasattvā yathāśayāstasya tathāgatasya nānātmabhāvopāyakauśalyapramuktāṃ dharmadeśanāmājānanti sma //",
  "S04bsu016_u:6320_0": "tasyāṃ khalu punā ratnakusumapradīpāyāṃ rājadhānyāṃ rūpavarṇaviṣayaparibhogamadamattānāṃ",
  "S04bsu016_u:6320_1": "sattvānāmanyonyamavamanyamānānāṃ vinayavaśaṃ samupādāya samantabhadro bodhisattva",
  "S04bsu016_u:6320_2": "udāravarṇarūpagatamabhinirmāya tāṃ rājadhānīmanuprāptaḥ /",
  "S04bsu016_u:6321": "tasyodārayā prabhayā sarvā sā rājadhānyavabhāsitā /",
  "S04bsu016_u:6322": "yā ca tasyā rājadhānyāḥ prabhā,",
  "S04bsu016_u:6323": "yā ca rājñaścakravartino vairocanaratnapadmagarbhaśrīcūḍasya svaśarīraniryātā prabhā,",
  "S04bsu016_u:6324": "yā ca strīratnasya prabhā,",
  "S04bsu016_u:6325": "yā ca ratnavṛkṣāṇāṃ prabhā,",
  "S04bsu016_u:6326": "yā ca mahāmaṇiratnasya prabhā,",
  "S04bsu016_u:6327": "yā ca candrasūryagrahanakṣatrajyotiṣāṃ prabhā,",
  "S04bsu016_u:6328": "yā ca sarvajambudvīpe prabhā,",
  "S04bsu016_u:6329": "sā ca sarvā na prajñāyate sma /",
  "S04bsu016_u:6330": "tadyathāpi nāma āditye udite vigate 'ndhakāre na candragrahanakṣatrajyotiṣāṃ nāgnerna maṇīnāṃ prabhā prajñāyate sma,",
  "S04bsu016_u:6331": "evameva samantabhadrasya bodhisattvasya prabhayābhibhūtāḥ tatra jambudvīpe sarvaprabhā na prajñāyate sma /",
  "S04bsu016_u:6332": "tadyathāpi nāma jāmbūnadakanakabimbasya purato maṣivigraho na śobhate na bhāsate na tapati na virocate,",
  "S04bsu016_u:6333": "evameva samantabhadrasya bodhisattvasya purataḥ teṣāṃ sattvānāṃ rūpakāyā na śobhante,",
  "S04bsu016_u:6334": "na bhāsante,",
  "S04bsu016_u:6335": "na tapanti,",
  "S04bsu016_u:6336": "na virocante //",
  "S04bsu016_u:6337": "teṣāmetadabhavat - ko 'nvayaṃ bhaviṣyati devo vā brahmā vā,",
  "S04bsu016_u:6338": "yasya purato vayaṃ na śobhāmahe,",
  "S04bsu016_u:6339": "na bhāsāmahe,",
  "S04bsu016_u:6340": "na tapāmo na virocāmahe kāyena vā prabhayā vā śubhayā vā varṇena vā tejasā vā?",
  "S04bsu016_u:6341": "na cāsya śaknumo nimittamudgrahītum //",
  "S04bsu016_u:6342_0": "atha khalu samantabhadro bodhisattvaḥ tasyā ratnakusumapradīpāyā rājadhānyā madhye",
  "S04bsu016_u:6342_1": "vairocanaratnapadmagarbhaśrīcūḍasya rājñaścakravartino vimānasyoparyantarikṣe sthitvā",
  "S04bsu016_u:6342_2": "taṃ vairocanaratnapadmagarbhaśrīcūḍaṃ rājānaṃ cakravartinametadavocat - yat khalu",
  "S04bsu016_u:6342_3": "mahārāja jānīyāḥ - tathāgato 'rhan samyaksaṃbuddho loka utpannaḥ /",
  "S04bsu016_u:6343": "ihaiva tava vijite samantadharmāvabhāsadharmameghanirghoṣadhvajabodhimaṇḍe viharati //",
  "S04bsu016_u:6344_0": "atha khalu samantajñānārcipadmabhadrābhirāmanetraśrīcandrā rājaduhitā samantabhadrasya",
  "S04bsu016_u:6344_1": "bodhisattvasya rūpakāyaṃ dṛṣṭvā prabhāvikurvitamābharaṇanirghoṣaṃ ca śrutvā mahāprītiprāmodyavegajātā",
  "S04bsu016_u:6344_2": "tasyāṃ velāyāmevaṃ cittamutpādayāmāsa - yanme kiṃcidupacitakuśalamūlaṃ tenāhamīdṛśaṃ",
  "S04bsu016_u:6344_3": "kāyaṃ pratilabheyam /",
  "S04bsu016_u:6345": "(Gv 212) īdṛśamalaṃkāram,",
  "S04bsu016_u:6346": "īdṛśāni lakṣaṇāni,",
  "S04bsu016_u:6347": "īdṛśamīryāpatham,",
  "S04bsu016_u:6348": "īdṛśīmṛddhim /",
  "S04bsu016_u:6349": "yathā anenāndhakārāyāṃ rātrau sattvānāmavabhāsaṃ saṃjanayya buddhotpādaḥ saṃprakāśitaḥ,",
  "S04bsu016_u:6350": "tathāhamapi sattvānāmajñānāndhakāraṃ vidhūya mahājñānālokaṃ kuryām /",
  "S04bsu016_u:6351": "yatra yatra cotpadyeyam,",
  "S04bsu016_u:6352": "sarvatrāvirahitā syāmanena kalyāṇamitreṇa //",
  "S04bsu016_u:6353": "atha khalu kulaputra vairocanaratnapadmagarbhaśrīcūḍaścakravartī sādha caturaṅgena balakāyena,",
  "S04bsu016_u:6354": "sārdhaṃ saptabhī ratnaiḥ,",
  "S04bsu016_u:6355": "sārdhaṃ strīgaṇaparivāreṇa,",
  "S04bsu016_u:6356": "sārdhaṃ putrāmātyanaigamairjānapadaiḥ,",
  "S04bsu016_u:6357": "mahatyā rājarddhyā,",
  "S04bsu016_u:6358_0": "mahatā rājānubhāvena tasyā ratnakusumapradīpāyā rājadhānyā uccālya yojanamūrdhvaṃ",
  "S04bsu016_u:6358_1": "vihāyasyabhyudgamya sarvaṃ jambudvīpaṃ sarvāvatīṃ cāturdvīpikalokadhātuṃ mahāvabhāsena",
  "S04bsu016_u:6358_2": "spharitvā sarvasattvānāṃ buddhadarśanasamādāpanārthaṃ sarvaratnaparvateṣu pratibhāsaṃ",
  "S04bsu016_u:6358_3": "saṃdarśya sarvacāturdvīpikalokadhātuparyāpannānāṃ sattvānāmabhimukhaṃ sthitvā tadbuddhadarśanaṃ",
  "S04bsu016_u:6358_4": "gāthābhigītena saṃvarṇayāmāsa -",
  "S04bsu016_u:6359": "buddha loke samutpannastrātā yaḥ sarvadehinām /",
  "S04bsu016_u:6360": "sarve vrajanta utthāya draṣṭuṃ lokavināyakam // 20 //",
  "S04bsu016_u:6361": "kadācitkalpakoṭībhirutpadyante tathāgatāḥ /",
  "S04bsu016_u:6362": "prakāśayanti te dharmaṃ hitārthaṃ sarvadehinām // 21 //",
  "S04bsu016_u:6363": "dṛṣṭvā lokaṃ viparyastamajñānatimirāvṛtam /",
  "S04bsu016_u:6364": "saṃsāraduḥkhābhihataṃ saṃjanya mahatīṃ kṛpām // 22 //",
  "S04bsu016_u:6365": "kalpakoṭīrasaṃkhyeyāścaritā bodhicārikā /",
  "S04bsu016_u:6366": "sattvānāṃ paripākārthaṃ sarvaduḥkhopaśāntaye // 23 //",
  "S04bsu016_u:6367": "paryatyajan hastapādā karṇanāsā śirāṃsi ca /",
  "S04bsu016_u:6368": "kalpānanantaparyantā buddhabodhyamṛtāptaye // 24 //",
  "S04bsu016_u:6369": "durlabhāḥ kalpakoṭībhirloke lokavināyakāḥ /",
  "S04bsu016_u:6370": "amoghaṃ śravaṇaṃ yeṣāṃ darśanaṃ paryupāsanam // 25 //",
  "S04bsu016_u:6371": "bodhyāsananiṣaṇṇo 'yaṃ dṛśyate vadatāṃ varaḥ /",
  "S04bsu016_u:6372": "māraṃ sasainyaṃ nirjitya vibuddho bodhimuttamām // 26 //",
  "S04bsu016_u:6373": "buddhakāyaṃ ca vīkṣadhvaṃ anantaraśmimaṇḍalam /",
  "S04bsu016_u:6374": "nānāvarṇaṃ viniḥsṛtya prahlādayati yajjagat // 27 //",
  "S04bsu016_u:6375": "raśmimeghānasaṃkhyeyān buddharomaviniḥsṛtān /",
  "S04bsu016_u:6376": "vindanti prītimatulāṃ sattvā yairavabhāsitāḥ // 28 //",
  "S04bsu016_u:6377": "svakasvakena cittena pūjayadhvaṃ vināyakam /",
  "S04bsu016_u:6378": "janayitvā mahardvīryameta yāmastadantikam // 29 //",
  "S04bsu016_u:6379": "(Gv 213)",
  "S04bsu016_u:6380_0": "atha khalu rājā vairocanaratnapadmagarbhaśrīcūḍaścābhirgāthābhiḥ svavijitavāsinaḥ",
  "S04bsu016_u:6380_1": "sarvān sattvān saṃcodya daśabhirvividhapūjāmeghasahasraiścakravartikuśalamūlapariniṣpannaiḥ",
  "S04bsu016_u:6380_2": "samantāvabhāsadharmameghanirghoṣadhvajaṃ bodhimaṇḍaṃ samantādabhipravarṣan yena sa",
  "S04bsu016_u:6380_3": "bhagavān samantajñānaratnārciśrīguṇaketurājastathāgataḥ tenopasaṃkrāntaḥ sarvaratnacchatrameghasaṃchāditamākāśaṃ kurvan,",
  "S04bsu016_u:6381": "sarvapuṣpavitānameghavitatamākāśaṃ kurvan,",
  "S04bsu016_u:6382": "sarvavastrameghasaṃchāditālaṃkāramākāśaṃ kurvan,",
  "S04bsu016_u:6383": "sarvaratnakiṅkiṇījālameghairgaganamalaṃkurvan,",
  "S04bsu016_u:6384": "sarvagandhasāgaranirdhūpitagandhārcimeghālaṃkāraṃ gaganatalamadhitiṣṭhan,",
  "S04bsu016_u:6385": "sarvaratnāsanamaṇiratnavastraprajñaptaviracanameghālaṃkāraṃ gaganatalamadhitiṣṭhan,",
  "S04bsu016_u:6386": "sarvaratnadhvajameghocchritālaṃkāraṃ gaganatalamadhitiṣṭhān,",
  "S04bsu016_u:6387": "sarvabhavanavimānameghasaṃchannālaṃkāraṃ gaganatalamadhitiṣṭhan,",
  "S04bsu016_u:6388": "sarvapuṣpameghasaṃchannālaṃkāraṃ gaganatalamadhitiṣṭhan,",
  "S04bsu016_u:6389": "sarvapūjāvyūhameghābhipravarṣaṇālaṃkāraṃ gaganatalamadhitiṣṭhan /",
  "S04bsu016_u:6390_0": "upasaṃkramya bhagavataḥ samantajñānaratnarciśrīguṇaketurājasya tathāgatasya pādau",
  "S04bsu016_u:6390_1": "śirasābhivandya taṃ bhagavantamanekaśatasahasrakṛtvaḥ pradakṣiṇīkṛtya tasya bhagavataḥ",
  "S04bsu016_u:6390_2": "purataḥ samantadigvidyotitamahāmaṇiratnapadmagarbhāsane nyaṣīdat //",
  "S04bsu016_u:6391_0": "atha khalu samantajñānaratnārciḥpadmabhadrābhirāmanetraśrīcandrā cakravartiduhitā",
  "S04bsu016_u:6391_1": "svānyābharaṇāni kāyānnirmucya tairābharaṇaistaṃ bhagavantaṃ samantajñānaratnārciśrīguṇaketurājānaṃ",
  "S04bsu016_u:6391_2": "tathāgatamabhyavakirat /",
  "S04bsu016_u:6392_0": "atha tānyābharaṇāni tasya bhagavataḥ upari mūrdhasaṃdhau mahāmaṇiratnābharaṇacchatraṃ",
  "S04bsu016_u:6392_1": "saṃsthitamabhūvan vicitramaṇiratnajālaparikṣiptaṃ nāgendrakāyaparigṛhītaṃ sarvābharaṇaśarīrasusaṃsthitaparimaṇḍalaṃ",
  "S04bsu016_u:6392_2": "daśābharaṇacchatramaṇḍalaparivāritamekāntapariśuddhaṃ kūṭāgārasaṃsthānavicitravyūhaṃ",
  "S04bsu016_u:6392_3": "sarvaratnābharaṇameghasaṃchāditaṃ sarvamaṇirājadrumavyūhasaṃchannaṃ sarvagandhasāgaramaṇirājasamalaṃkṛtam /",
  "S04bsu016_u:6393": "tasya madhye dharmadhātuprabhavasarvaratnamaṇiśākhāpralambaṃ nāma mahābodhivṛkṣamadrākṣīt anantamadhyavyūhanirdeśaṃ pradakṣiṇanānāvyūhasaṃdarśanam /",
  "S04bsu016_u:6394_0": "tatra vairocanaṃ nāma tathāgatamadrākṣīt anabhilāpyabuddhakṣetraparamāṇurajaḥsamairbodhisattvaiḥ",
  "S04bsu016_u:6394_1": "parivṛtaṃ puraskṛtaṃ sarvaiḥ samantabhadrabodhisattvacaryāpraṇidhānaniryātaiḥ nānābodhisattvairacintyavyūhāsaṃbhinnavihāribhiḥ,",
  "S04bsu016_u:6395": "sarvalokendrāṃśca tadabhimukhānadrākṣīt /",
  "S04bsu016_u:6396": "tasya bhagavato vairocanasyānantamadhyaṃ buddhavikurvitamadrākṣīt,",
  "S04bsu016_u:6397": "pūrvabodhisattvacaryākalpaparaṃparāṃ ca avatarati sma /",
  "S04bsu016_u:6398": "tasyāśca lokadhātoḥ saṃvartavivartakalpānavatarati sma /",
  "S04bsu016_u:6399": "tatra lokadhātāvatītāṃ buddhavaṃśaparaṃparāmavatarati sma /",
  "S04bsu016_u:6400": "tasyāṃ ca lokadhātau samantabhadrabodhisattvamadrākṣīt /",
  "S04bsu016_u:6401": "sarvatathāgatapādamūleṣu buddhapūjāprayuktasarvasattvaparipākavinayābhimukhaṃ cādrākṣīt /",
  "S04bsu016_u:6402": "sarvabodhisattvāṃśca samantabhadrasya bodhisattvasya kāye pratibhāsaprāptān,",
  "S04bsu016_u:6403": "ātmānaṃ ca tatraivānugatamadrākṣīt sarvatathāgatapādamūleṣu /",
  "S04bsu016_u:6404": "samantabhadrasya bodhisattvasya kāyapratibhāsaprāptasarvabodhisattvapādamūleṣu sarvasattvabhavaneṣu,",
  "S04bsu016_u:6405": "tāsu ca lokadhātuṣvekaikasmin lokadhātau buddhakṣetraparamāṇurajaḥsamān lokadhātūnadrākṣīt /",
  "S04bsu016_u:6406": "sasaṃdhivyūhān,",
  "S04bsu016_u:6407": "sapratiṣṭhānān,",
  "S04bsu016_u:6408": "sasaṃsthānān,",
  "S04bsu016_u:6409": "saśarīrān,",
  "S04bsu016_u:6410": "sanānāvyūhapariśuddhān,",
  "S04bsu016_u:6411": "nānāvyūhameghaparisaṃchannān,",
  "S04bsu016_u:6412": "nānākalpanāmasaṃkhyeyān,",
  "S04bsu016_u:6413": "nānātathāgatavaṃśanirdeśān,",
  "S04bsu016_u:6414": "nānātryadhvanayāvatārān,",
  "S04bsu016_u:6415": "nānādikprasarapraveśān,",
  "S04bsu016_u:6416": "nānādharmadhātuprasaraparyāpannān (Gv 214)",
  "S04bsu016_u:6417": "nānādharmadhātutalapraveśān,",
  "S04bsu016_u:6418": "nānākāśatalavyavasthānān,",
  "S04bsu016_u:6419": "nānābodhigaṇḍavyūhān,",
  "S04bsu016_u:6420": "nānātathāgatavikurvitaprabhān,",
  "S04bsu016_u:6421": "nānābuddhasiṃhāsanavyūhān,",
  "S04bsu016_u:6422": "nānātathāgataparṣanmaṇḍalasamudrān nānātathāgataparṣanmaṇḍalaparivartān nānātathāgatopāyakauśalyaparidīpanān,",
  "S04bsu016_u:6423": "nānātathāgatadharmacakrapravartananayān,",
  "S04bsu016_u:6424": "nānātathāgatasvarāṅgarutanirghoṣamuktān",
  "S04bsu016_u:6425": "nānāmantranayasāgaranirdeśān nānāsūtrāntameghānuravamāṇānadrākṣīt /",
  "S04bsu016_u:6426": "dṛṣṭvā ca bhūyasyā mātrayā mahāprītiprasādavegān pratyalabhata //",
  "S04bsu016_u:6427_0": "tasyā mahāprītivegasaṃjātāyāḥ sa bhagavān samantajñānaratnārciḥśrīguṇaketurājastathāgataḥ",
  "S04bsu016_u:6427_1": "sarvatathāgatadharmacakranirghoṣaṃ nāma sūtrāntaṃ saṃprakāśayāmāsa daśabuddhakṣetraparamāṇurajaḥsamasūtrāntaparivāram /",
  "S04bsu016_u:6428": "tasyāstaṃ sūtrāntaṃ śrutvā daśa samādhimukhaśatasahasrāṇyavakrāntāni mṛdūni sukhasaṃsparśanāni /",
  "S04bsu016_u:6429": "tadyathāpi nāma taddivasāvakrāntasya garbhasya mātuḥ kukṣau vijñānam,",
  "S04bsu016_u:6430": "tadyathāpi nāma sattvānāṃ karmābhinirhāram,",
  "S04bsu016_u:6431": "tadyathāpi nāma taddivasāvaruptasya sālakalyāṇavṛkṣasya bījāṅkurahetuḥ,",
  "S04bsu016_u:6432": "evameva te samādhayo mṛdavaḥ kamanīyāḥ /",
  "S04bsu016_u:6433": "yaduta sarvatathāgatābhimukhavijñāpano nāma samādhiḥ /",
  "S04bsu016_u:6434": "sarvakṣetraprasarānugatāvabhāso nāma samādhiḥ /",
  "S04bsu016_u:6435": "sarvatryadhvanayāvatārapraveśo nāma samādhiḥ /",
  "S04bsu016_u:6436": "sarvatathāgatadharmacakranirghoṣo nāma samādhiḥ /",
  "S04bsu016_u:6437": "sarvabuddhapraṇidhānasāgaravijñāpano nāma samādhiḥ /",
  "S04bsu016_u:6438": "sarvasaṃsāraduḥkhapratipīḍitasarvaniryāṇanirghoṣavijñāpano nāma samādhiḥ /",
  "S04bsu016_u:6439": "sarvasattvatamondhakāravidhamanapraṇidhānavyūho nāma samādhiḥ /",
  "S04bsu016_u:6440": "sarvasattvaduḥkhavipramokṣapraṇidhivilambo nāma samādhiḥ /",
  "S04bsu016_u:6441": "sarvasattvasukhaniṣpattisaṃbhavo nāma samādhiḥ /",
  "S04bsu016_u:6442": "sarvasattvaparipākavinayāparikhedagarbho nāma samādhiḥ /",
  "S04bsu016_u:6443": "sarvabodhisattvamārgāvataraṇadhvajo nāma samādhiḥ /",
  "S04bsu016_u:6444": "sarvabodhisattvabhūmyākramaṇasaṃbhavavyūho nāma samādhiḥ /",
  "S04bsu016_u:6445": "evaṃpramukhāni asyā daśa samādhimukhaśatasahasrāṇyavakrāntāni //",
  "S04bsu016_u:6446_0": "sā sūkṣmasamāhitacittā aniñjanacittā praharṣitacittā samāśvāsitacittā anābhāsacittā",
  "S04bsu016_u:6446_1": "kalyāṇamitreṣvanugatacittā gambhīrasarvajñatārambaṇacittā maitrānugamanasāgaraprasṛtacittā",
  "S04bsu016_u:6446_2": "sarvābhiniveśoccalitacittā sarvalokaviṣayāsaṃvāsacittā tathāgataviṣayāvataraṇacittā",
  "S04bsu016_u:6446_3": "sarvabuddharūpavarṇasāgarāvabhāsitacittā akṣubhitacittā anīritacittā apratihatacittā",
  "S04bsu016_u:6446_4": "abhinnacittā anunnatacittā anavanatacittā akhinnacittā anivartyacittā asaṃsīdanacittā",
  "S04bsu016_u:6446_5": "sarvadharmasvabhāvanidhyapticittā sarvadharmasvabhāvanayasāgarānugatacittā sarvadharmapravicayanayānugatacittā",
  "S04bsu016_u:6446_6": "sarvasattvasamudrāvataraṇacittā sarvajagatparitrāṇacittā vipulabuddhasamudrāvabhāsasaṃjātacittā,",
  "S04bsu016_u:6447_0": "sarvatathāgatapraṇidhānasāgarāvataraṇacittā sarvāvaraṇaparvatavikiraṇacittā vipulapuṇyasaṃbhārasamudānayanacittā",
  "S04bsu016_u:6447_1": "daśatathāgatabalapratilābhābhimukhacittā sarvabodhisattvaviṣayāvabhāsapratilabdhacittā",
  "S04bsu016_u:6447_2": "sarvabodhisattvasaṃbhārasaṃvartanacittā sarvadiksamudraspharaṇacittā samantabhadramahāpraṇidhānādhyālambanatāyai,",
  "S04bsu016_u:6448": "daśabuddhakṣetraparamāṇurajaḥsamaiḥ praṇidhānasamudraiḥ sarvatathāgatānāṃ pūrvapraṇidhānaṃ svabuddhakṣetrapariśuddhaye 'bhinirharati sma,",
  "S04bsu016_u:6449_0": "yaduta sarvasattvaparipākavinayāya dharmadhātunayasamudraprasaraparijñāyai dharmadhātunayasamudrāvataraṇatāyai",
  "S04bsu016_u:6449_1": "sarvabuddhakṣetreṣvaparāntakalpabodhisattvacaryāvataraṇatāyai sarvabodhisattvacaryāmaṇḍalāparāntakalpasaṃvāsanatāyai",
  "S04bsu016_u:6449_2": "sarvatathāgatopasaṃkramaṇatāyai sarvakalyāṇamitrārāgaṇatāyai (Gv 215)",
  "S04bsu016_u:6450": "sarvatathāgatapūjopasthānaparipūraṇatāyai praticittakṣaṇaṃ sarvajñajñānavirohaṇavibodhanabodhisattvacaryānupacchedanatāyai /",
  "S04bsu016_u:6451_0": "evaṃpramukhairdaśabuddhakṣetrapramāṇurajaḥsamaiḥ praṇidhānābhinirhāramukhasamudraiḥ",
  "S04bsu016_u:6451_1": "samantabhadrāyāṃ bodhisattvacaryāyāṃ praṇidhimabhinirharati sma tasyāḥ samantabhadrabodhisattvacaryāpraṇidhyabhinirhārāya //",
  "S04bsu016_u:6452": "sa bhagavān samantajñānaratnārciśrīguṇaketurājastathāgataḥ pūrvakuśalamūlāni saṃcodayati udyotayati saṃdarśayati vivṛṇoti vibhajati saṃprakāśayati sārīkaroti avipraṇāśatāyai,",
  "S04bsu016_u:6453": "vipulīkaroti mahāspharaṇatāyai,",
  "S04bsu016_u:6454": "sthāpayati sarvajñatāpramāṇīkaraṇatāyai,",
  "S04bsu016_u:6455": "yaduta prathamacittotpādamupādāya tathāgatapūrvapraṇidhisamudrāsaṃkhyeyapratilābhāya //",
  "S04bsu016_u:6456_0": "bhūtapūrvaṃ kulaputra atīte 'dhvani tataḥ pareṇa daśame kalpe maṇisūryacandravidyotitaprabhāyāṃ",
  "S04bsu016_u:6456_1": "lokadhātau candradhvajaśrīketoḥ tathāgatasya pravacane samantajñānārciḥpadmabhadrābhirāmanetraśrīcandrayā",
  "S04bsu016_u:6456_2": "dārikayā samantabhadrabodhisattvasamādāpitayā pralugnastathāgatavigrahaḥ padmaniṣaṇṇaḥ pratisaṃskāritaḥ /",
  "S04bsu016_u:6457": "pratisaṃskārya citritaḥ /",
  "S04bsu016_u:6458": "citrayitvā ratnapratimaṇḍitaḥ kṛtaḥ /",
  "S04bsu016_u:6459": "anuttarāyāṃ samyaksaṃbodhau cittamutpāditaṃ samantabhadrabodhisattvakalyāṇamitramāgamya /",
  "S04bsu016_u:6460": "sā tena kuśalamūlena avinipātadharmiṇī sadā devendrakuleṣu manuṣyendrakuleṣu copapannā,",
  "S04bsu016_u:6461": "sarvatra cābhirūpābhūt prāsādikā darśanīyā paramaśubhavarṇapuṣkalatayā samanvāgatā /",
  "S04bsu016_u:6462": "sadā ca avirahitābhūttathāgatadarśanena samantabhadrabodhisattvena /",
  "S04bsu016_u:6463": "tenaiva ca kalyāṇamitreṇa tasyāṃ tasyāṃ jātau paripācitā saṃcoditā smāritā /",
  "S04bsu016_u:6464": "etarhi ca punastayā samantabhadro bodhisattva ārāgito 'tyantāvirāgaṇatayā //",
  "S04bsu016_u:6465": "tatkiṃ manyase kulaputra - anyaḥ sa tena kālena tena samayena vairocanaratnapadmagarbhaśrīprabhācūḍo nāma rājacakravartī?",
  "S04bsu016_u:6466": "na khalu punaste kulaputra evaṃ draṣṭavyam /",
  "S04bsu016_u:6467": "maitreyaḥ sa bodhisattvaḥ tena kālena tena samayena vairocanaratnapadmagarbhaśrīprabhācūḍo nāma rājābhūccakravartī /",
  "S04bsu016_u:6468": "syātkhalu punaste kulaputra evam - anyā sā tena kālena tena samayena saṃpūrṇaśrīvakrā nāma rājabhāryābhūt?",
  "S04bsu016_u:6469": "na khalu evaṃ draṣṭavyam /",
  "S04bsu016_u:6470": "iyaṃ praśāntarutasāgaravatī nāma rātridevatā,",
  "S04bsu016_u:6471": "yā mamānantaraṃ saṃniṣaṇṇā /",
  "S04bsu016_u:6472": "tatkiṃ manyase kulaputra - anyā sā tena kālena tena samayena samantajñānārciḥpadmabhadrābhirāmanetraśrīcandrā nāma rājaduhitā abhūt?",
  "S04bsu016_u:6473": "na khalvevaṃ draṣṭavyam /",
  "S04bsu016_u:6474": "ahaṃ sā tena kālena tena samayena samantajñānārciḥpadmabhadrābhirāmanetraśrīcandrā nāma rājaduhitā abhūvam /",
  "S04bsu016_u:6475": "yanme dārikābhūtayā indradhvajaketostathāgatasya pravacane pralugnastathāgatavigrahaḥ padmodgataḥ pratisaṃskāritaḥ,",
  "S04bsu016_u:6476": "sa me heturabhūt yāvadanuttarāyāḥ samyaksaṃbodheḥ /",
  "S04bsu016_u:6477": "yadā cāsmi samantabhadreṇa bodhisattvena anuttarāyāṃ samyaksaṃbodhau samādāpitā,",
  "S04bsu016_u:6478": "sa me kulaputra prathamacittotpādo bodhāya abhūt /",
  "S04bsu016_u:6479": "yadā ca sa me bhagavān samantajñānārciḥśrīguṇaketurājaḥ tathāgata upasaṃkramya ābharaṇairavakīrṇaḥ,",
  "S04bsu016_u:6480": "tathāgatavikurvitaprātihāryaṃ ca dṛṣṭvā dharmaśca me tasya bhagavato 'ntikācchrutaḥ,",
  "S04bsu016_u:6481": "tadā mayaiṣa sarvalokābhimuikhajagadvinayanidarśano bodhisattvavimokṣaḥ pratilabdhaḥ /",
  "S04bsu016_u:6482": "sarve ca te sumeruparamāṇurajaḥsamāstathāgatā ārāgitā abhirādhitāḥ, (Gv 216)",
  "S04bsu016_u:6483": "sarvopakaraṇapūjāsatkāreṇa ca satkṛtāḥ /",
  "S04bsu016_u:6484": "yaśca taistathāgatairdharmo bhāṣitaḥ,",
  "S04bsu016_u:6485": "sa me sarvaṃ śrutaḥ /",
  "S04bsu016_u:6486": "teṣāṃ cāsmi tathāgatānāmavavādānuśāsanīṣu pratipannā /",
  "S04bsu016_u:6487_0": "teṣu ca me tathāgateṣu tīvraṃ gauravaṃ pratilabdhaṃ yathārūpeṇa gauraveṇa ekacittakṣaṇe",
  "S04bsu016_u:6487_1": "tān sarvāṃstathāgatāṃstāni bodhisattvaparṣanmaṇḍalāni tāni ca sarvāṇi buddhakṣetrāṇi paśyāmi //",
  "S04bsu016_u:6488": "tasyāṃ ca vairocanaśriyāṃ lokadhātau saṃvṛttāyāṃ tatra ca virajomaṇḍale kalpe nirgate 'nantare maṇicakravicitrapratimaṇḍitavyūhā nāma lokadhāturmahāprabhaśca nāma kalpo 'bhūt /",
  "S04bsu016_u:6489": "tatra pañca buddhaśatānyutpannāni /",
  "S04bsu016_u:6490": "tāni mayā sarvāṇyārāgitāni /",
  "S04bsu016_u:6491": "tasmiṃśca khalu mahāprabhe kalpe mahākaruṇameghadhvajo nāma tathāgataḥ prāthamakalpiko 'bhūt /",
  "S04bsu016_u:6492": "sa mayā rātridevatābhūtayā abhiniṣkrāman pūjitaḥ /",
  "S04bsu016_u:6493": "tasyānantaraṃ vajranārāyaṇaketurnāma tathāgata utpannaḥ /",
  "S04bsu016_u:6494": "sa mayā cakravartibhūtayā pūjitaḥ /",
  "S04bsu016_u:6495": "tena ca me sarvabuddhotpādasaṃbhavo nāma sūtrāntaḥ saṃprakāśito daśabuddhakṣetraparamāṇurajaḥsamasūtrāntaparivāraḥ /",
  "S04bsu016_u:6496": "sa ca me śrutaḥ udgṛhītaḥ /",
  "S04bsu016_u:6497": "tasyānantaraṃ jvalanārciḥparvataśrīvyūho nāma tathāgata utpannaḥ /",
  "S04bsu016_u:6498": "sa me śreṣṭhiduhitṛbhūtayā pūjitaḥ /",
  "S04bsu016_u:6499": "tena ca me tryadhvāvabhāsagarbho nāma sūtrāntaḥ saṃprakāśito jambudvīpaparamāṇurajaḥsamasūtrāntaparivāraḥ /",
  "S04bsu016_u:6500": "sa ca me śrutaḥ udgṛhītaḥ /",
  "S04bsu016_u:6501": "tasyānantaraṃ sarvadharmasamudrābhyudgatavegarājo nāma tathāgato loka udapādi /",
  "S04bsu016_u:6502": "sa mayā asurarājabhūtayā pūjitaḥ /",
  "S04bsu016_u:6503": "tena ca me sarvadharmadhātutalajñānabhedo nāma sūtrāntaḥ saṃprakāśitaḥ pañcasūtrāntaśataparivāraḥ /",
  "S04bsu016_u:6504": "sa ca me śrutaḥ udgṛhītaḥ /",
  "S04bsu016_u:6505": "tasyānantaraṃ gambhīradharmaśrīsamudraprabho nāma tathāgata utpannaḥ /",
  "S04bsu016_u:6506": "sa me nāgendrakanyābhūtayā pūjitaścintārājamaṇiratnameghavarṣamabhipravarṣantyā /",
  "S04bsu016_u:6507": "tena ca me prītisāgaravivardhanavego nāma sūtrāntaḥ saṃprakāśito daśasūtrāntakoṭīśatasahasraparivāraḥ /",
  "S04bsu016_u:6508": "sa ca me śrutvodgṛhītaḥ /",
  "S04bsu016_u:6509": "tasyānantaraṃ ratnaśikharārciḥparvatapradīpo nāma tathāgataḥ utpannaḥ /",
  "S04bsu016_u:6510": "sa ca me sāgaradevatābhūtayā ratnapadmameghavarṣairupasaṃkramya pūjitaḥ /",
  "S04bsu016_u:6511": "tena ca me dharmadhātusāgaranayaprabho nāma sūtrāntaḥ saṃprakāśito daśabuddhakṣetraparamāṇurajaḥsamasūtrāntaparivāraḥ /",
  "S04bsu016_u:6512": "sa ca me śrutvodgṛhītaḥ,",
  "S04bsu016_u:6513": "smṛtyā ca saṃdhāritaḥ /",
  "S04bsu016_u:6514": "tasyānantaraṃ guṇasamudrāvabhāsamaṇḍalaśrīrnāma tathāgata utpannaḥ /",
  "S04bsu016_u:6515": "sa me pañcābhijñaṛṣibhūtayā maharddhivikurvitena ṣaṣṭiṛṣisahasraparivṛtayā upasaṃkramaya gandhapuṣpaśikharameghānabhipravarṣantyā pūjitaḥ /",
  "S04bsu016_u:6516": "tena ca me anālayadharmapradīpo nāma sūtrāntaḥ saṃprakāśitaḥ ṣaṣṭisūtrāntasahasraparivāraḥ /",
  "S04bsu016_u:6517": "sa ca me śrutvodgṛhītaḥ,",
  "S04bsu016_u:6518": "tasyānantaraṃ vairocanaśrīgarbho nāma tathāgata utpannaḥ /",
  "S04bsu016_u:6519": "ahaṃ ca samatārthasaṃbhavā nāma pṛthivīdevatā abhuvam /",
  "S04bsu016_u:6520": "sā ahamaprameyapṛthivīdevatāparivārā sarvaratnadrumakośebhyo ratnapuṣpameghavarṣāṇyutsṛjamānā sarvaratnahārameghān pravarṣamāṇā upasaṃkrāntā tasya tathāgatasya pūjākarmaṇe /",
  "S04bsu016_u:6521": "tena ca me sarvatathāgatasaṃbhavajñānākaragarbho nāma sūtrāntaḥ saṃprakāśito 'prameyasūtrāntaparivāraḥ /",
  "S04bsu016_u:6522": "sa ca me śrutvā dhārito na vipraṇāśitaḥ /",
  "S04bsu016_u:6523": "teṣāṃ khalu kulaputra pañcānāṃ buddhaśatānāṃ sarvapaścimo dharmadhātugaganapūrṇaratnaśikharaśrīpradīpo nāma tathāgato loka udapādi /",
  "S04bsu016_u:6524": "ahaṃ ca tena kālena abhirāmaśrīvakrā nāma (Gv 217)",
  "S04bsu016_u:6525": "naṭadārikā abhūvam /",
  "S04bsu016_u:6526": "sā ahaṃ tasya tathāgatasya nagarapraveśasamaye nāṭake pravṛtte buddhānubhāvena ūrdhvaṃ gaganatale sthitvā gāthāsahasreṇa taṃ tathāgatamabhiṣṭuvantī upasaṃkrāntā /",
  "S04bsu016_u:6527": "tena ca me dharmadhātuvidyotitavyūhaṃ nāma raśmimūrṇakośādutsṛjya sarvakāyo 'vabhāsitaḥ /",
  "S04bsu016_u:6528": "tayā ca me raśmyā samanantaraspṛṣṭayā dharmadhātunayāvartagarbho nāma vimokṣaḥ pratilabdhaḥ //",
  "S04bsu016_u:6529": "iti hi kulaputra etān pramukhān kṛtvā yāni tatra maṇicakravicitrapratimaṇḍitavyūhāyāṃ lokadhātau mahāprabhe kalpe pañca buddhaśatānyutpannāni,",
  "S04bsu016_u:6530": "tāni mayā sarvāṇyārāgitāni,",
  "S04bsu016_u:6531": "pūjā ca me teṣāṃ tathāgatānāṃ kṛtā /",
  "S04bsu016_u:6532": "yaśca me taistathāgatairdharmo deśitaḥ,",
  "S04bsu016_u:6533": "taṃ sarvaṃ smarāmi /",
  "S04bsu016_u:6534": "ekapadavyañjanamapi me tato dharmanayānna vipramuṣitam /",
  "S04bsu016_u:6535": "ekaikasya ca me tathāgatasyāntikamupasaṃkrāmantyā aparimāṇānāṃ sattvānāmarthaḥ kṛto buddhadharmasaṃvarṇanatayā /",
  "S04bsu016_u:6536_0": "ekaikasya ca me tathāgatasya antikāt tryadhvajñānagarbhadharmadhātuvipulo nāma dharmadhātuśarīrasāgaraḥ",
  "S04bsu016_u:6536_1": "sarvajñatāvidyudavabhāsaḥ pratilabdhaḥ sarvasamantabhadracaryāsaṃvāsasamavasaraṇaḥ /",
  "S04bsu016_u:6537": "etarhyapi me kulaputra praticittakṣaṇamanantamadhyāstathāgatā ābhāsamāgacchanti /",
  "S04bsu016_u:6538": "sarveṣāṃ ca me teṣāṃ tathāgatānāṃ sahadarśanāt sarvajñatāvidyudavabhāsā āśaye 'vakrāntā apratilabdhapūrvā adṛṣṭapūrvāḥ /",
  "S04bsu016_u:6539": "na ca samantabhadrāyā bodhisattvacaryāyā uccalāmi /",
  "S04bsu016_u:6540": "tatkasya hetoḥ?",
  "S04bsu016_u:6541": "anantamadhyanirdeśa eṣa sarvajñatāvidyudavabhāsapratilambhaḥ //",
  "S04bsu016_u:6542_0": "atha khalu samantasattvatrāṇojaḥśrī rātridevatā tasyāṃ velāyāṃ tameva sarvalokābhimukhajagadvinayanidarśanaṃ",
  "S04bsu016_u:6542_1": "bodhisattvavimokṣaṃ bhūyasyā mātrayā pradarśayamānā buddhādhiṣṭhānena sudhanaṃ śreṣṭhidārakaṃ",
  "S04bsu016_u:6542_2": "gāthābhiradhyabhāṣata -",
  "S04bsu016_u:6543": "śṛṇu sūdhanā vacanametu mamā gambhīra durdṛśa durāvagaham /",
  "S04bsu016_u:6544": "sarvatriyadhvatalabhedanayaṃ dharmābhamaṇḍalasamantaprabham // 30 //",
  "S04bsu016_u:6545": "yatha saṃbhuta prathama cittu mamā bodhāya buddhaguṇaprārthanayā /",
  "S04bsu016_u:6546": "yatha bodhivimokṣu ayu labdhu maṃyā etaṃ śṛṇohi pravibhāganayam // 31 //",
  "S04bsu016_u:6547": "itu buddhakṣetraparamāṇurajaḥsamakalpapūrvatu pareṇa tataḥ /",
  "S04bsu016_u:6548": "vairocanadhvajapradīpaśirī atra lokadhātu vipulā vimalā // 32 //",
  "S04bsu016_u:6549": "kalpo abhū virajamaṇḍalu yo acchinnu yatra jinavaṃśu abhūt /",
  "S04bsu016_u:6550": "tasmin sumeruparamāṇusamā upapadyiṣū daśabalā anighā // 33 //",
  "S04bsu016_u:6551": "tasmin samantaratanārciśirī guṇaketurāja prathamaḥ sugataḥ /",
  "S04bsu016_u:6552": "dharmadhvajaḥ śirisumeru jino guṇakeśarīśvaru caturtha jinaḥ // 34 //",
  "S04bsu016_u:6553": "jinu śāntirāja samitāyuratho yaśaparvato guṇasumeruśirī /",
  "S04bsu016_u:6554": "jinabhāskaraḥ śaśimukho bhagavānete daśa prathama atra naye // 35 //",
  "S04bsu016_u:6555": "gaganālayo jinu samataprabho diśasaṃbhavaḥ smṛtisamudramukhaḥ /",
  "S04bsu016_u:6556": "abhyudgatā jinu sumeruśirī dharmārciparvataśirī sugataḥ // 36 //",
  "S04bsu016_u:6557": "(Gv 218)",
  "S04bsu016_u:6558": "padmodgato navamu kāruṇiko jinu dharmadhātukusumo daśamaḥ /",
  "S04bsu016_u:6559": "buddhosamudra paridīpayato eṣā daśā dvitiya atra naye // 37 //",
  "S04bsu016_u:6560": "prabhaketurājamati jñānamati citrārtha indraśiri devamati /",
  "S04bsu016_u:6561": "jinu vegarājamati jñānaśirī avabhāsarāja prabhaketuśirī // 38 //",
  "S04bsu016_u:6562": "vikrāntadevagati nāma jino tatha dharmadhātupadumo daśamaḥ /",
  "S04bsu016_u:6563": "evaṃ nayaṃ vipula darśayato tṛtiyā daśā bhavati atra naye // 39 //",
  "S04bsu016_u:6564": "ratnārciparvataśirī bhagavāṃstadanantaraṃ guṇasamudraśirī /",
  "S04bsu016_u:6565": "dharmaprabho padumagarbhaśirī gaticandranetranayanaḥ sugataḥ // 40 //",
  "S04bsu016_u:6566": "gandhaprabho maṇisumeruśirī gandharvakāyu prabharājaḥ /",
  "S04bsu016_u:6567": "maṇigarbharāja śiritejavatī daśamo jinaḥ praśamarūpagatiḥ // 41 //",
  "S04bsu016_u:6568": "tadanantaraṃ vipulabuddhi jino ratanaprabho gaganameghaśirī /",
  "S04bsu016_u:6569": "varalakṣaṇaḥ śiri babhūva jino bratamaṇḍalaśca svaśarīraprabhaḥ // 42 //",
  "S04bsu016_u:6570": "nārāyaṇavrata sumeruśirī guṇacakravālaśirirāju jinaḥ /",
  "S04bsu016_u:6571": "aparājitavratadhvajo bhagavān drumaparvato daśamu teṣa jinaḥ // 43 //",
  "S04bsu016_u:6572": "sālendrarājaśirigarbhu jino lokendrakāyapratibhāsaprabhaḥ /",
  "S04bsu016_u:6573": "abhyudgataprabhaśirī bhagavān virajaprabho dharaṇitejaśirī // 44 //",
  "S04bsu016_u:6574": "gambhīradharmaguṇarājaśirī jinu dharmasāgaranirghoṣamatiḥ /",
  "S04bsu016_u:6575": "merudhvajaḥ śiriprabhāsamatirdaśamo jino ratanarājaśiriḥ // 45 //",
  "S04bsu016_u:6576": "brahmaprabho gaganaghoṣa jinastatha dharmadhātupratibhāsaśiriḥ /",
  "S04bsu016_u:6577": "ālokamaṇḍalaprabho bhagavān daśabhedajñānaprabheketumatiḥ // 46 //",
  "S04bsu016_u:6578": "gaganapradīpa abhirāmaśirī vairocanaprabhaśirī sugataḥ /",
  "S04bsu016_u:6579": "puṇyaprabhāsaśiri śāntaśirī daśamo mahākaruṇameghaśirī // 47 //",
  "S04bsu016_u:6580": "tathatāprabho balaprabhāsamatiḥ sarvajagābhimukharūpa jinaḥ /",
  "S04bsu016_u:6581": "abhyudgatābhu abhu tatra jinastadanantaraṃ samaśarīru jinaḥ // 48 //",
  "S04bsu016_u:6582": "dharmodgato 'tha sa abhūtsugatastadanantaraṃ anilavegaśirī /",
  "S04bsu016_u:6583": "śūradhvajo ratanagātraśirī daśamastriyadhvapratibhāsaprabhaḥ // 49 //",
  "S04bsu016_u:6584": "praṇidhānasāgaraprabhāsaśirī vajrāśayo giriśirī dvitiyaḥ /",
  "S04bsu016_u:6585": "tṛtīyo jino harisumeruśirī smṛtiketurājaśiri dharmamatiḥ // 50 //",
  "S04bsu016_u:6586": "prajñāpradīpa prabhaketuśirī tadanantaraṃ vipulabuddhi jinaḥ /",
  "S04bsu016_u:6587": "jinu dharmadhātunayajñānagatidharmaḥ samudramatijñānaśiriḥ // 51 //",
  "S04bsu016_u:6588": "(Gv 219)",
  "S04bsu016_u:6589": "dharmadharo ratanadānaśiri guṇacakravālaśiri meghu jinaḥ /",
  "S04bsu016_u:6590": "kṣāntipradīpaśiri tejavativegaprabhaḥ śamathaghoṣu jinaḥ // 52 //",
  "S04bsu016_u:6591": "śāntidhvajo jagapradīpaśiri buddho mahāpraṇidhivegaśiri /",
  "S04bsu016_u:6592": "aparājitadhvajabalo bhagavān jñānārcisāgaraśiriśca jinaḥ // 53 //",
  "S04bsu016_u:6593": "dharmeśvaro jina asaṅgamatirjagamantrasāgaranirghoṣamatiḥ /",
  "S04bsu016_u:6594": "sarvasvarāṅgarutaghoṣaśirī vaśavartiyajñayaśayaṣṭimatiḥ // 54 //",
  "S04bsu016_u:6595": "diśadeśaāmukhajago bhagavān sattvāśayaiḥ samaśarīriśiriḥ /",
  "S04bsu016_u:6596": "buddho parārthasavihāraśirī prakṛtīśarīraśiri bhadrajinaḥ // 55 //",
  "S04bsu016_u:6597": "ete jinā pramukha tatra abhūdupapadyi ye jina pradīpakarāḥ /",
  "S04bsu016_u:6598": "kalpaiḥ sumeruparamāṇusamaiḥ ye pūjitā jinasamudranaye // 56 //",
  "S04bsu016_u:6599": "tairbuddhakṣetraparamāṇusamaiḥ kalpairupapadyiṣu ye keci jināḥ /",
  "S04bsu016_u:6600": "te sarvi pūjita mayā sugatā etaṃ vimokṣanayamotariyā // 57 //",
  "S04bsu016_u:6601": "kalpānananta ahu cīrṇa purā etaṃ vimokṣanayu bhāvayatī /",
  "S04bsu016_u:6602": "tvamapi śruṇitva pratipadya laghu pratilapsyase nayamimaṃ nacirāt // 58 //",
  "S04bsu016_u:6603": "etamahaṃ kulaputra sarvalokābhimukhajagadvinayanidarśanaṃ bodhisattvavimokṣaṃ jānāmi /",
  "S04bsu016_u:6604_0": "kiṃ mayā śakyamanantamadhyabodhisattvacaryāsāgaranānādhimuktisaṃvāsānāṃ bodhisattvānāṃ",
  "S04bsu016_u:6604_1": "nānāśayaśarīrāṇāṃ vividhendriyasāgarapariniṣpannānāṃ vicitrabodhisattvapraṇidhānasupratividdhānāṃ",
  "S04bsu016_u:6604_2": "caryāṃ jñātuṃ guṇān vā vaktum //",
  "S04bsu016_u:6605": "gaccha kulaputra,",
  "S04bsu016_u:6606": "iyamihaiva bodhimaṇḍe praśāntarutasāgaravatī nāma rātridevatā,",
  "S04bsu016_u:6607": "yā mamānantaraṃ jyotirdhvajamaṇirājapratimaṇḍitagarbhe padmāsane niṣaṇṇā daśarātridevatāsaṃkhyeyaśatasahasraparivārā /",
  "S04bsu016_u:6608": "tāmupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:6609": "kathaṃ pratipattavyam //",
  "S04bsu016_u:6610_0": "atha khalu sudhanaḥ śreṣṭhidārakaḥ samantasattvatrāṇojaḥśriyo rātridevatāyāḥ pādau",
  "S04bsu016_u:6610_1": "śirasābhivandya samantasattvatrāṇojaḥśriyaṃ rātridevatāmanekaśatasahasrakṛtvaḥ pradakṣiṇīkṛtya",
  "S04bsu016_u:6610_2": "punaḥ punaravalokyaṃ samantasattvatrāṇojaḥśriyo rātridevatāyā antikāt prakrāntaḥ // 35 //",
  "S04bsu016_u:6611": "(Gv 220)",
  "S04bsu016_u:6612": "38 Praśāntarutasāgaravatī /",
  "S04bsu016_u:6613_0": "atha khalu sudhanaḥ śreṣṭhidārakaḥ samantasattvatrāṇojaḥśriyo rātridevatāyāstaṃ sarvalokābhimukhajagadvinayanidarśanaṃ",
  "S04bsu016_u:6613_1": "bodhisattvavimokṣaṃ bhāvayan avataran adhimucyamāno 'vagāhayamāno vipulīkurvāṇaḥ",
  "S04bsu016_u:6613_2": "spharan prasaran vaśīkurvan avabhāsayamānaḥ samavasaran yena praśāntarutasāgaravatī",
  "S04bsu016_u:6613_3": "rātridevatā tenopasaṃkramya praśāntarutasāgaravatyā rātridevatāyāḥ pādau śirasābhivandya",
  "S04bsu016_u:6613_4": "praśāntarutasāgaravatīṃ rātridevatāmanekaśatasahasrakṛtvaḥ pradakṣiṇīkṛtya praśāntarutasāgaravatyā",
  "S04bsu016_u:6613_5": "rātridevatāyāḥ purataḥ prāñjaliḥ sthitvā evamāha - ahamārye devate anuttarāyāṃ samyaksaṃbodhau saṃprasthitaḥ /",
  "S04bsu016_u:6614_0": "so 'haṃ kalyāṇamitrasaṃniśrayeṇa bodhisattvacaryāyāṃ śikṣamāṇo bodhisattvacaryāmavataran",
  "S04bsu016_u:6614_1": "bodhisattvacaryāyāṃ pratipadyamāno bodhisattvacaryāyāṃ pratiṣṭhitaḥ sarvajñatāyāṃ niryātumicchāmi /",
  "S04bsu016_u:6615": "tadvadasva me ārye devate kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:6616": "kathaṃ pratipattavyam //",
  "S04bsu016_u:6617": "atha khalu praśāntarutasāgaravatī rātridevatā sudhanaṃ śreṣṭhidārakametadavocat - sādhu sādhu kulaputra,",
  "S04bsu016_u:6618": "yastvaṃ kalyāṇamitrasaṃniśrayeṇa bodhisattvacaryāsāgaraṃ parimārgasi /",
  "S04bsu016_u:6619": "ahaṃ kulaputra vipulaprītivegasaṃbhavacittakṣaṇavyūhasya bodhisattvavimokṣasya lābhinī /",
  "S04bsu016_u:6620": "sudhana āha - kiṃkarmāsi devate,",
  "S04bsu016_u:6621": "kiṃviṣayāsi,",
  "S04bsu016_u:6622": "kiṃprayogā kiṃvyavacārā?",
  "S04bsu016_u:6623": "ka etasya vipulaprītivegasaṃbhavacittakṣaṇavyūhasya bodhisattvavimokṣasya viṣayaḥ?",
  "S04bsu016_u:6624_0": "sā avocat - ahaṃ kulaputra cittāśayasāgarapariśuddhisamatāpratipannā sarvalokarajomalavimalābhedyavyūhasaṃpratipannā",
  "S04bsu016_u:6624_1": "avaivartyāpratyudāvartyārambhacittā ratnaparvataguṇālaṃkārākampyacittā apratiṣṭhitānālayacittā",
  "S04bsu016_u:6624_2": "sarvajagatparitrāṇābhimukhacittā sarvabuddhasamudradarśanāvitṛptacittā sarvabodhisattvabalāśayaviśuddhacittā",
  "S04bsu016_u:6624_3": "mahājñānāvabhāsavyūhasmṛtisāgarasaṃvāsacittā sarvasattvaśokakāntārasamatikramaṇāya pratipannā,",
  "S04bsu016_u:6625": "sarvasattvaduḥkhadaurmanasyavinivartanāyābhiyuktā,",
  "S04bsu016_u:6626": "sarvasattvānāṃ nāmarūpaśabdagandharasasparśasamudācāravinivartanāya pratipannā,",
  "S04bsu016_u:6627": "sarvasattvānāṃ priyāpriyaviprayogasaṃprayogaduḥkhavyupaśamāya pratipannā,",
  "S04bsu016_u:6628": "sarvasattvānāṃ viṣayapratyayasaṃbhavasaṃmohaduḥkhavinivartanaprayuktā,",
  "S04bsu016_u:6629": "vinipatitasarvasattvapratiśaraṇabhūtā sarvasattvasaṃsārasaṃvāsaduḥkhaniḥsaraṇasaṃdarśanābhiyuktā,",
  "S04bsu016_u:6630": "sarvasattvānāṃ jātijarāmaraṇaśokaparidevaduḥkhadaurmanasyopāyāsavinivartanāya pratipannā,",
  "S04bsu016_u:6631": "sarvasattvānāmanuttaratathāgatasukhapariniṣpattaye pratipannā,",
  "S04bsu016_u:6632": "sarvagrāmanagaranigamajanapadarāṣṭrarājadhānīgatānāṃ sattvānāṃ sukhopasthānena tuṣṭiṃ vindāmi,",
  "S04bsu016_u:6633": "teṣāṃ ca dhārmikīṃ rakṣāvaraṇaguptiṃ saṃvidadhāmi /",
  "S04bsu016_u:6634": "anupūrveṇa ca tān sarvajñatāyāṃ paripācayāmi /",
  "S04bsu016_u:6635": "yaduta mahābhavanavimānagatānāṃ sattvānāmanabhiratiṃ saṃjanayāmi /",
  "S04bsu016_u:6636": "tāni tāni ca daurmanasyāni vyapanayāmi /",
  "S04bsu016_u:6637": "sarvābhiniveśavyavacchedāya sarvadharmasvabhāvaparijñāyai ca dharmaṃ deśayāmi /",
  "S04bsu016_u:6638": "mātāpitṛbhrātṛbhaginījñātisālohitasamavadhānagatānāṃ sattvānāṃ cirakālasaṃjātasnehānāṃ buddhabodhisattvasamavadhānapratilābhāya dharmaṃ deśayāmi /",
  "S04bsu016_u:6639": "bhāryāputrasamavadhānagatānāṃ (Gv 221)",
  "S04bsu016_u:6640": "sattvānāṃ sarvasaṃsāraratitṛṣṇāprahāṇāya sarvasattvasamacittatāyai mahākaruṇāpratilābhāya",
  "S04bsu016_u:6641": "dharmaṃ deśayāmi /",
  "S04bsu016_u:6642": "antarāpaṇamadhyagatānāṃ sattvānāmāryasaṃghatathāgatadarśanasamavadhānasamavasaraṇatāyai dharmaṃ deśayāmi /",
  "S04bsu016_u:6643": "bhogamadamattānāṃ sattvānāṃ kṣāntipāramitāparipūraṇāya dharmaṃ deśayāmi /",
  "S04bsu016_u:6644": "nṛttagītavādyābhiratānāṃ sattvānāṃ dharmārāmaratyai dharmaṃ deśayāmi /",
  "S04bsu016_u:6645": "viṣayaratigṛddhānāṃ sattvānāṃ tathāgataviṣayasamavasaraṇatāyai dharmaṃ deśayāmi /",
  "S04bsu016_u:6646": "krodhāviṣṭānāṃ sattvānāṃ kṣāntipāramitāpratiṣṭhāpanatāyai dharmaṃ deśayāmi /",
  "S04bsu016_u:6647": "kusīdānāṃ sattvānāṃ vīryapāramitāpariśuddhaye dharmaṃ deśayāmi /",
  "S04bsu016_u:6648": "vibhrāntacittānāṃ sattvānāṃ tathāgatadhyānapāramitāpratilābhāya dharmaṃ deśayāmi /",
  "S04bsu016_u:6649": "dṛṣṭikṛtagahanapraskannānāṃ sattvānāmavidyāndhakārapatitānāṃ dṛṣṭikṛtagahanāvidyāndhakāravinivartanatāyai dharmaṃ deśayāmi /",
  "S04bsu016_u:6650": "duṣprajñānāṃ sattvānāṃ prajñāpāramitāpratilābhāya dharmaṃ deśayāmi /",
  "S04bsu016_u:6651": "traidhātukābhiniviṣṭānāṃ sattvānāṃ saṃsāraduḥkhaniḥsaraṇāya dharmaṃ deśayāmi /",
  "S04bsu016_u:6652": "hīnādhimuktānāṃ sattvānāṃ tathāgatabodhipraṇidhānaparipūraye dharmaṃ deśayāmi /",
  "S04bsu016_u:6653": "ātmahitaprayuktānāṃ sattvānāṃ sarvasattvahitāvahanapraṇidhānaparipūraye dharmaṃ deśayāmi /",
  "S04bsu016_u:6654": "durbalādhyāśayānāṃ sattvānāṃ bodhisattvabalapāramitāviśuddhaye dharmaṃ deśayāmi /",
  "S04bsu016_u:6655": "avidyātamondhakāracetasāṃ sattvānāṃ bodhisattvajñānapāramitāviśuddhaye dharmaṃ deśayāmi /",
  "S04bsu016_u:6656": "virūpakāyānāṃ sattvānāṃ tathāgatarūpakāyaviśuddhaye dharmaṃ deśayāmi /",
  "S04bsu016_u:6657": "visaṃsthitaśarīrāṇāṃ sattvānāmanuttaradharmakāyaviśuddhaye dharmaṃ deśayāmi /",
  "S04bsu016_u:6658": "durvarṇānāṃ sattvānāṃ sūkṣmatathāgatasuvarṇavarṇacchavitāyai kācilindikasukhasaṃsparśaśarīratāviśuddhaye dharmaṃ deśayāmi /",
  "S04bsu016_u:6659": "duḥkhitānāṃ sattvānāmatyantatathāgatasukhapratilābhāya dharmaṃ deśayāmi /",
  "S04bsu016_u:6660": "sukhitānāṃ sattvānāṃ sarvajñatāsukhapratilābhāya dharmaṃ deśayāmi /",
  "S04bsu016_u:6661": "glānānāmāturāṇāṃ sattvānāṃ pratibhāsopamabodhisattvakāyapariniṣpattaye dharmaṃ deśayāmi /",
  "S04bsu016_u:6662": "vicitraratiprasaktānāṃ sattvānāṃ bodhisattvacaryāratipratilābhāya dharmaṃ deśayāmi /",
  "S04bsu016_u:6663": "daridrāṇāṃ sattvānāṃ bodhisattvadharmanidhānakośapratilābhāya dharmaṃ deśayāmi /",
  "S04bsu016_u:6664": "udyānagatānāṃ sattvānāṃ buddhadharmaparyeṣṭyabhiyogāhetutāyai dharmaṃ deśayāmi /",
  "S04bsu016_u:6665": "mārgagatānāṃ sattvānāṃ sarvajñatāmārgapratipattaye dharmaṃ deśayāmi /",
  "S04bsu016_u:6666": "grāmagatānāṃ sattvānāṃ sarvatraidhātukaniḥsaraṇatāyai dharmaṃ deśayāmi /",
  "S04bsu016_u:6667": "janapadapradeśagatānāṃ sattvānāṃ śrāvakapratyekabodhimārgasamatikramāya tathāgatabhūmipratiṣṭhāpanatāyai dharmaṃ deśayāmi /",
  "S04bsu016_u:6668": "nagaragatānāṃ sattvānāṃ dharmarājanagarāvabhāsanatāyai dharmaṃ deśayāmi /",
  "S04bsu016_u:6669": "vidiggatānāṃ sattvānāṃ tryadhvasamatājñānapratilābhāya dharmaṃ deśayāmi /",
  "S04bsu016_u:6670": "diggatānāṃ",
  "S04bsu016_u:6671": "sattvānāṃ sarvadharmajñānābhijñatāyai dharmaṃ deśayāmi /",
  "S04bsu016_u:6672": "ekāntarāgacaritānāṃ sattvānāmaśubhamukhena sarvasaṃsāraratitṛṣṇāvinivartanatāyai dharmaṃ deśayāmi /",
  "S04bsu016_u:6673": "doṣacaritānāṃ sattvānāṃ mahāmaitrīnayasāgarāvataraṇatāyai dharmaṃ deśayāti /",
  "S04bsu016_u:6674": "mohacaritānāṃ sattvānāṃ sarvadharmamukhasamudrapravicayajñānābhijñatāyai dharmaṃ deśayāmi /",
  "S04bsu016_u:6675": "samabhāgacaritānāṃ sattvānāṃ sarvayānapraṇidhānanayasāgaravaiśeṣikatāyai dharmaṃ deśayāmi /",
  "S04bsu016_u:6676": "saṃsāraviṣayaratyāśayānāṃ sattvānāṃ saṃsāraviṣayarativinivartanatāyai dharmaṃ deśayāmi /",
  "S04bsu016_u:6677": "sarvasaṃsāraduḥkhaspṛṣṭānāṃ sattvānāṃ sarvasaṃsāraduḥkhānupakliṣṭatāyai dharmaṃ deśayāmi /",
  "S04bsu016_u:6678": "(Gv 222) tathāgatavainayikānāṃ sattvānāmanutpādapadasaṃprakāśanatāyai dharmaṃ deśayāmi /",
  "S04bsu016_u:6679": "skandhaniketāśayānāṃ sattvānāmanālayadharmagocaravihāratāyai dharmaṃ deśayāmi /",
  "S04bsu016_u:6680": "saṃlīnāśayānāṃ sattvānāṃ mārgavyūhaviśeṣasaṃprakāśanatāyai dharmaṃ deśayāmi /",
  "S04bsu016_u:6681": "adhimānaprāptānāṃ sattvānāṃ sarvadharmasamatākṣāntiṃ saṃprakāśayāmi /",
  "S04bsu016_u:6682": "māyāśāṭhyaviṣayāśayānāṃ sattvānāṃ bodhisattvāśayapariśuddhiṃ saṃprakāśayāmi //",
  "S04bsu016_u:6683_0": "evamahaṃ kulaputra sarvasattvān dharmadānena saṃgṛhya sarvaduḥkhadurgatipathebhyo",
  "S04bsu016_u:6683_1": "vinivartayamānā devamanuṣyasaṃpattisukhāni saṃdarśayamānā traidhātukāduccālayamānā",
  "S04bsu016_u:6683_2": "sarvajñatāyāṃ pratiṣṭhāpayamānā vividhairupāyamukhaiḥ paripācayamānā mahāprītivegasamudrāvabhāsapratilabdhā modāmi,",
  "S04bsu016_u:6684": "pramodāmi,",
  "S04bsu016_u:6685": "āttamanaskā bhavāmi /",
  "S04bsu016_u:6686_0": "api tu khalu punarahaṃ kulaputra sarvadigvidikṣu bodhisattvaparṣanmaṇḍalasamudrānavalokayamānā",
  "S04bsu016_u:6686_1": "nānāpraṇidhānacaritānāṃ bodhisattvānāṃ nānākāyaviśuddhānāṃ nānāprabhāmaṇḍalavyūhānāmanantavarṇaraśmiprabhāmaṇḍalaṃ",
  "S04bsu016_u:6686_2": "pramuñcamānānāṃ nānāsarvajñatānayasāgaraprasṛtajñānālokānāṃ nānāsamādhisamudrāvatīrṇānāṃ",
  "S04bsu016_u:6686_3": "nānāvikurvitaviṣayāṇāṃ nānāsvarāṅgarutasāgaranirghoṣāṇāṃ nānābharaṇavibhūṣitaśarīrāṇāṃ",
  "S04bsu016_u:6686_4": "nānātathāgatanayāvatīrṇānāṃ nānākṣetrasamudraprasaraprasṛtaśarīrāṇāṃ nānābuddhasāgarāvatīrṇānāṃ",
  "S04bsu016_u:6686_5": "nānāpratisaṃvinnayasāgarāvatīrṇānāṃ nānātathāgatavimokṣajñānaviṣayāvabhāsitānāṃ nānājñānasāgarāvabhāsapratilabdhānāṃ",
  "S04bsu016_u:6686_6": "nānāsamādhisamudranayavihāriṇāṃ nānādharmavimokṣavinayavikrīḍitaviṣayāṇāṃ nānāsarvajñatādvārābhimukhānāṃ",
  "S04bsu016_u:6686_7": "nānādharmadhātugaganavyūhānāṃ nānāvyūhameghagaganaspharaṇānāṃ nānāparṣanmaṇḍalasamudravyavalokayitṝṇāṃ",
  "S04bsu016_u:6686_8": "nānāprītivegalokadhātusaṃnipatitānāṃ nānābuddhakṣetraprasarānusṛtānāṃ nānādiksāgarasaṃnipatitānāṃ",
  "S04bsu016_u:6686_9": "tathāgatasaṃpreṣitānāṃ nānātathāgatapādamūloccalitānāṃ nānābodhisattvagaṇaparivārāṇāṃ",
  "S04bsu016_u:6686_10": "nānāvyūhameghapravarṣaṇānāṃ nānātathāgatanayāvatīrṇānāṃ nānātathāgatadharmasāgaravicārāṇāṃ",
  "S04bsu016_u:6686_11": "nānājñānasamudrāvatīrṇānāṃ nānāvyūhagarbhāvabhāsananiṣaṇṇānāṃ nānāprītivegasamudrān saṃjanayāmi /",
  "S04bsu016_u:6687": "te nānāprītivegasamudrasaṃjātāstathāgataparṣanmaṇḍalasamudrānavataranti paśyanti vicārayanti /",
  "S04bsu016_u:6688": "teṣāṃ tathāgatabalāpramāṇatāmanuvicintayatāṃ mahāprītivegasamudrāḥ saṃbhavanti //",
  "S04bsu016_u:6689": "api tu khalu punarahaṃ kulaputra bhagavato vairocanasya lakṣaṇapratimaṇḍitāmacintyāṃ rūpakāyapariśuddhimavataramāṇā labhāmi udāraprītiprasādaprāmodyam /",
  "S04bsu016_u:6690": "praticittakṣaṇamanantamadhyavarṇasamudrasaṃdarśanadharmadhātuvipulaṃ prabhāsamaṇḍalamavalokayamānā cittakṣaṇe cittakṣaṇe mahāprītivegasamudrān pratilabhe //",
  "S04bsu016_u:6691": "punaraparaṃ kulaputra bhagavato vairocanasya kāyādekaikasmādromavivarādanantamadhyabuddhakṣetraparamāṇurajaḥsamān mahāraśmisamudrān niścaramāṇān,",
  "S04bsu016_u:6692_0": "ekaikāṃ ca raśmimanantabuddhakṣetraparamāṇurajaḥsamaraśmisamudraparivārāṃ sarvabuddhadharmadhātuspharaṇāṃ",
  "S04bsu016_u:6692_1": "sarvasattvaduḥkhāni praśamayamānāṃ dṛṣṭvā cittakṣaṇe cittakṣaṇe mahāprītivegasamudrān pratilabhe //",
  "S04bsu016_u:6693_0": "punaraparaṃ kulaputra bhagavato vairocanasya uttamāṅgādaṃsakūṭābhyāṃ ca praticittakṣaṇaṃ",
  "S04bsu016_u:6693_1": "sarvabuddhakṣetraparamāṇurajaḥsamān sarvaratnārciḥparvatameghān niścaramāṇān sarvadharmadhātuspharaṇān",
  "S04bsu016_u:6693_2": "dṛṣṭvā udārān mahāprītivegasamudrān pratilabhe //",
  "S04bsu016_u:6694": "(Gv 223)",
  "S04bsu016_u:6695_0": "punaraparaṃ kulaputra bhagavato vairocanasya kāyādekaikasmādromavivarāt praticittakṣaṇaṃ",
  "S04bsu016_u:6695_1": "sarvabuddhakṣetraparamāṇurajaḥsamavarṇān nānāgandharaśmimeghānniścaramāṇān sarvabuddhakṣetraspharaṇān",
  "S04bsu016_u:6695_2": "dṛṣṭvā udārān prītivegasamudrān pratilabhe //",
  "S04bsu016_u:6696_0": "punaraparaṃ kulaputra bhagavato vairocanasya kāyaṃ vyavalokayāmānā praticittakṣaṇamekaikasmāllakṣaṇātsarvabuddhakṣetraparamāṇurajaḥsamān",
  "S04bsu016_u:6696_1": "lakṣaṇamaṇḍitāṃstathāgatavigrahameghān niścaramāṇān sarvalokadhātusamudraspharaṇān",
  "S04bsu016_u:6696_2": "dṛṣṭvā udārān mahāprītivegasamudrān pratilabhe //",
  "S04bsu016_u:6697_0": "punaraparaṃ kulaputra bhagavato vairocanasya kāyādekaikasmādanuvyañjanātpraticittakṣaṇaṃ",
  "S04bsu016_u:6697_1": "sarvabuddhakṣetraparamāṇurajaḥsamānaśītyanuvyañjanojjvalāṃstathāgatanirmitakāyameghān",
  "S04bsu016_u:6697_2": "niścaramāṇān sarvabuddhakṣetrasamudraspharaṇān sarvatathāgatadharmacakranirghoṣanigarjanān",
  "S04bsu016_u:6697_3": "dṛṣṭvā udārān mahāprītivegasamudrān pratilabhe //",
  "S04bsu016_u:6698_0": "punaraparaṃ kulaputra bhagavato vairocanasya kāyaṃ vyavalokayamānā praticittakṣaṇamekaikasmādromavivarādanabhilāpyabuddhakṣetraparamāṇurajaḥsamān",
  "S04bsu016_u:6698_1": "buddhavikurvitameghān saprathamacittotpādān saṣaṭpāramitāmārgaviśuddhivyūhān sabodhisattvabhūmyākramaṇavikurvitān",
  "S04bsu016_u:6698_2": "dṛṣṭvā udārān mahāprītivegasamudrān pratilabhe /",
  "S04bsu016_u:6699_0": "punaraparaṃ kulaputra bhagavato vairocanasya kāyātpraticittakṣaṇamekaikasmādromavivarādanabhilāpyabuddhakṣetraparamāṇurajaḥsamān",
  "S04bsu016_u:6699_1": "devendrakāyameghān niścaramāṇān sarvalokadhātuspharaṇān sadevendravikurvitān devendrakāyasaṃdarśanavainayikānāṃ",
  "S04bsu016_u:6699_2": "sattvānāmabhimukhaṃ sthitvā dharmaṃ deśayamānān dṛṣṭvā udārān mahāprītivegasamudrān pratilabhe //",
  "S04bsu016_u:6700_0": "punaraparaṃ kulaputra bhagavato vairocanasya kāyāt praticittakṣaṇamekaikasmādromavivarādanabhilāpyabuddhakṣetraparamāṇurajaḥsamānnāgendrakāyameghān",
  "S04bsu016_u:6700_1": "sanāgendravikurvitān nāgendrakāyasaṃdarśanavainayikānāṃ sattvānāmabhimukhaṃ sthitvā",
  "S04bsu016_u:6700_2": "dharmaṃ deśayamānān dṛṣṭvā udārān mahāprītivegasamudrān pratilabhāmi //",
  "S04bsu016_u:6701_0": "punaraparaṃ kulaputra tasya bhagavato vairocanasya kāyaṃ vyavalokayamānā praticittakṣaṇamekaikasmādromavivarādanabhilāpyabuddhakṣetraparamāṇurajaḥsamān",
  "S04bsu016_u:6701_1": "yakṣendrakāyameghān sayakṣendravikurvitān sarvadharmadhātuspharaṇān yakṣendrakāyasaṃdarśanavainayikānāṃ",
  "S04bsu016_u:6701_2": "sattvānāmabhimukhaṃ sthitvā dharmaṃ deśayamānān dṛṣṭvā udārān mahāprītivegasamudrān pratilabhe //",
  "S04bsu016_u:6702_0": "punaraparaṃ kulaputra bhagavato vairocanasya kāyaṃ vyavalokayamānā praticittakṣaṇamekaikasmādromavivarādanabhilāpyabuddhakṣetraparamāṇurajaḥsamān",
  "S04bsu016_u:6702_1": "gandharvendrakāyameghān sagandharvendravikurvitān sarvadharmadhātuspharaṇān gandharvendrakāyasaṃdarśanavainayikānāṃ",
  "S04bsu016_u:6702_2": "sattvānāmabhimukhaṃ sthitvā dharmaṃ deśayamānān dṛṣṭvā udārān mahāprītivegasamudrān pratilabhe //",
  "S04bsu016_u:6703": "(Gv 224)",
  "S04bsu016_u:6704_0": "punaraparaṃ kulaputra bhagavato vairocanasya kāyaṃ vyavalokayamānā praticittakṣaṇamekaikasmādromavivarādanabhilāpyabuddhakṣetraparamāṇurajaḥsamānasurendrakāyameghānniścaramāṇān",
  "S04bsu016_u:6704_1": "sāsurendravikurvitānasurendrakāyasaṃdarśanavainayikānāṃ sattvānāmabhimukhaṃ sthitvā",
  "S04bsu016_u:6704_2": "sarvadharmadhātugatānāṃ sattvānāṃ dharmaṃ deśayamānān dṛṣṭvā udārān mahāprītivegasamudrān pratilabhe //",
  "S04bsu016_u:6705_0": "punaraparaṃ kulaputra bhagavato vairocanasya kāyaṃ vyavalokayamānā praticittakṣaṇamekaikasmādromavivarādanabhilāpyabuddhakṣetraparamāṇurajaḥsamān",
  "S04bsu016_u:6705_1": "garuḍendrakāyameghānniścaramāṇān sagaruḍendravikurvitān garuḍendrakāyasaṃdarśanavainayikānāṃ",
  "S04bsu016_u:6705_2": "sarvadharmadhātugatānāṃ sattvānāmabhimukhaṃ sthitvā dharmaṃ deśayamānān dṛṣṭvā udārān",
  "S04bsu016_u:6705_3": "mahāprītivegasamudrān pratilabhe //",
  "S04bsu016_u:6706_0": "punaraparaṃ kulaputra bhagavato vairocanasya kāyaṃ vyavalokayamānā praticittakṣaṇamekaikasmādromakūpādanabhilāpyabuddhakṣetraparamāṇurajaḥsamān",
  "S04bsu016_u:6706_1": "kinnarendrakāyameghān niścaramāṇān sakinnarendravikurvitān kinnarendrakāyasaṃdarśanavinayānāṃ",
  "S04bsu016_u:6706_2": "sattvānāṃ dharmadhātugatānāṃ sattvānāmabhimukhaṃ sthitvā dharmaṃ deśayamānān dṛṣṭvā",
  "S04bsu016_u:6706_3": "udārān mahāprītivegasamudrān pratilabhe //",
  "S04bsu016_u:6707_0": "punaraparaṃ kulaputra bhagavato vairocanasya kāyaṃ vyavalokayamānā praticittakṣaṇamekaikasmādromavivarādanabhilāpyabuddhakṣetraparamāṇurajaḥsamān",
  "S04bsu016_u:6707_1": "mahoragendrakāyameghān niścaramāṇān samahoragendravikurvitān mahoragendrakāyasaṃdarśanavineyānāṃ",
  "S04bsu016_u:6707_2": "sarvadharmadhātugatānāṃ sattvānāmabhimukhaṃ sthitvā dharmaṃ deśayamānān dṛṣṭvā udārān",
  "S04bsu016_u:6707_3": "mahāprītivegasamudrān pratilabhe //",
  "S04bsu016_u:6708_0": "punaraparaṃ kulaputra bhagavato vairocanasya kāyaṃ vyavalokayamānā praticittakṣaṇamekaikasmādromavivarādanabhilāpyabuddhakṣetraparamāṇurajaḥsamān",
  "S04bsu016_u:6708_1": "manuṣyendrakāyameghānniścarataḥ samanuṣyendravikurvitān manuṣyendrakāyasaṃdarśanavineyānāṃ",
  "S04bsu016_u:6708_2": "sarvadharmadhātugatānāṃ sattvānāmabhimukhaṃ sthitvā dharmāṃ deśayamānān dṛṣṭvā udārān",
  "S04bsu016_u:6708_3": "mahāprītivegasamudrān pratilabhe //",
  "S04bsu016_u:6709_0": "punaraparaṃ kulaputra bhagavato vairocanasya kāyaṃ vyavalokayamānā praticittakṣaṇamekaikasmādromavivarādanabhilāpyabuddhakṣetraparamāṇurajaḥsamān",
  "S04bsu016_u:6709_1": "brahmendrakāyameghānniścarataḥ sabrahmendravikurvitān brahmendrakāyasaṃdarśanavineyānāṃ",
  "S04bsu016_u:6709_2": "sarvadharmadhātugatānāṃ sattvānāmabhimukhaṃ sthitvā brahmasvararutanirghoṣeṇa dharmaṃ",
  "S04bsu016_u:6709_3": "deśayamānān dṛṣṭvā udārān dharmadhātuvipulāṃścittakṣaṇe cittakṣaṇe sarvajñatāsahagatān",
  "S04bsu016_u:6709_4": "mahāprītivegasamudrān pratilabhe //",
  "S04bsu016_u:6710": "na ca pratilabdhapūrvān pratilabhe /",
  "S04bsu016_u:6711": "nādhigatapūrvānadhigacchāmi /",
  "S04bsu016_u:6712": "nāvatīrṇapūrvānavatarāmi /",
  "S04bsu016_u:6713": "na sphūṭapūrvān spharāmi /",
  "S04bsu016_u:6714": "na dṛṣṭapūrvān paśyāmi /",
  "S04bsu016_u:6715": "na ca śrutapūrvān śṛṇomi /",
  "S04bsu016_u:6716": "tatkasya hetoḥ?",
  "S04bsu016_u:6717": "kiṃcāpi dharmasvabhāvalakṣaṇaparijñeyāḥ sarvadharmāḥ,",
  "S04bsu016_u:6718": "ekalakṣaṇāstrayadhvapathāvatārāḥ punaranantamadhyanirdeśāḥ sarvadharmāḥ //",
  "S04bsu016_u:6719": "ayamasya kulaputra vipulaprītivegasaṃbhavacittakṣaṇavyūhasya bodhisattvavimokṣanayasamudrasyāvabhāsaḥ /",
  "S04bsu016_u:6720": "api tu anantamadhyaḥ khalveṣa vimokṣo dharmadhātunayasamudrāvatāraṇatvāt /",
  "S04bsu016_u:6721": "akṣaya (Gv 225) eṣa vimokṣaḥ sarvajñatācittotpādāsaṃbhinnatvāt /",
  "S04bsu016_u:6722": "aparyanta eṣa vimokṣo bodhisattvacakṣurvijñeyatvāt /",
  "S04bsu016_u:6723": "atula eṣa vimokṣo 'saṃbhinnadharmadhātunayatalaspharaṇatvāt /",
  "S04bsu016_u:6724": "samantamukha eṣa vimokṣa ekārambaṇasarvavikurvitasamavasaraṇatvāt /",
  "S04bsu016_u:6725": "amogha eṣa vimokṣaḥ sarvadharmaśarīrādvayasamudācāratvāt /",
  "S04bsu016_u:6726": "anutpanna eṣa vimokṣo māyopamasamudācāratvāt /",
  "S04bsu016_u:6727": "pratibhāsopama eṣa vimokṣo sarvajñatāpraṇidhānapratibhāsasaṃbhūtatvāt /",
  "S04bsu016_u:6728": "nirmitopama eṣa vimokṣo bodhisattvacaryāsunirmitatvāt /",
  "S04bsu016_u:6729": "mahāpṛthivīsadṛśa eṣa vimokṣaḥ sarvajagatpratiśaraṇatvāt /",
  "S04bsu016_u:6730": "apskandhopama eṣa vimokṣaḥ sarvajaganmahākaruṇābhiṣyandanatayā /",
  "S04bsu016_u:6731": "tejaḥskandhopama eṣa vimokṣaḥ sarvasattvatṛṣṇāsnehaparyādānatayā /",
  "S04bsu016_u:6732": "vāyuskandhopama eṣa vimokṣaḥ sarvasattvasarvajñatāpratiṣṭhāpanatayā /",
  "S04bsu016_u:6733": "sāgaropama eṣa vimokṣaḥ sarvajagadguṇālaṃkārālayatvāt /",
  "S04bsu016_u:6734": "meruparvatarājopama eṣa vimokṣaḥ sarvadharmajñānaratnasamudrābhyudgatatvāt /",
  "S04bsu016_u:6735": "vyūhanayavātamaṇḍalasadṛśa eṣa vimokṣaḥ sarvadharmavimokṣavidhivyūhanatayā /",
  "S04bsu016_u:6736": "gaganopama eṣa vimokṣastradhvaprāptasarvatathāgatavikurvitāvakāśatvāt /",
  "S04bsu016_u:6737": "mahāmeghopama eṣa vimokṣaḥ sarvasattvābhimukhadharmameghābhipravarṣaṇatvāt /",
  "S04bsu016_u:6738": "ādityopama eṣa vimokṣaḥ sarvasattvājñānatamondhakāravidhamanatayā /",
  "S04bsu016_u:6739": "candropama eṣa vimokṣo mahāpuṇyajñānasamudrasusamārjitatvāt /",
  "S04bsu016_u:6740": "tathāgatopama eṣa vimokṣaḥ sarvatrānugatatvāt /",
  "S04bsu016_u:6741": "svacchāyopama eṣa vimokṣaḥ karmadharmasunirmitatvāt /",
  "S04bsu016_u:6742": "pratiśrutkopama eṣa vimokṣo yathādhimuktasarvadharmanirghoṣanigarjanatayā /",
  "S04bsu016_u:6743": "pratibhāsopama eṣa vimokṣo yathāśayasarvasattvavijñāpanatayā /",
  "S04bsu016_u:6744": "drumarājopama eṣa vimokṣaḥ sarvabuddhavikurvitasaṃkusumitatvāt /",
  "S04bsu016_u:6745": "vajropama eṣa vimokṣo 'bhedyadharmatvāt /",
  "S04bsu016_u:6746": "cintārājamaṇiratnopama eṣa vimokṣo 'nantamadhyavikurvitasamudrābhinirharaṇatayā /",
  "S04bsu016_u:6747": "vimalagarbhamaṇirājopama eṣa vimokṣaḥ sarvatryadhvatathāgatavikurvitavijñaptyanāvaraṇatayā /",
  "S04bsu016_u:6748": "nandidhvajamaṇiratnopama eṣa vimokṣaḥ sarvabuddhadharmacakrasamatānirghoṣatvāt /",
  "S04bsu016_u:6749": "evamaparimāṇopamopanyāsānugamanirdeśo batāyaṃ kulaputra vipulaprītivegasaṃbhavacittakṣaṇavyūho bodhisattvavimokṣaḥ //",
  "S04bsu016_u:6750": "atha khalu sudhanaḥ śreṣṭhidārakaḥ praśāntarutasāgaravatīṃ rātridevatāmetadavocat - kathaṃ pratipadyamānasya devate bodhisattvasya ayamevaṃrūpo vimokṣaḥ saṃpadyate?",
  "S04bsu016_u:6751": "āha - daśeme kulaputra bodhisattvānāṃ mahāsaṃbhārā mahāvitānadharmā mahāvisphārā mahādyutayo mahāvabhāsā mahāprabhāvabhāsā mahābhāgā mahāvibhāgā mahāsaṃbhavā mahāvibhavāḥ,",
  "S04bsu016_u:6752": "yeṣu pratipadyamānānāṃ bodhisattvānāmayamevaṃrūpo vimokṣaḥ saṃpadyate /",
  "S04bsu016_u:6753": "katame daśa?",
  "S04bsu016_u:6754": "yaduta dānaṃ bodhisattvasya yathāśayasarvasattvasamudrasaṃtoṣaṇaprasṛtaṃ mahāvitānadharmaḥ /",
  "S04bsu016_u:6755": "śīlaṃ bodhisattvasya sarvatathāgataguṇasamudrāvatārapratipattiprasṛtaṃ mahāvitānadharmaḥ /",
  "S04bsu016_u:6756": "kṣāntirbodhisattvasya sarvadharmasvabhāvanidhyaptiprasṛtaṃ mahāvitānadharmaḥ /",
  "S04bsu016_u:6757": "vīryaṃ bodhisattvasya sarvajñatāsamārambhāvivartyaprasṛtaṃ mahāvitānadharmaḥ /",
  "S04bsu016_u:6758": "dhyānaṃ bodhisattvasya sarvasattvakleśapratāpapraśamanaprasṛtaṃ mahāvitānadharmaḥ /",
  "S04bsu016_u:6759": "prajñā bodhisattvasya sarvadharmasamudraprajñāprasṛtā mahāvitānadharmaḥ /",
  "S04bsu016_u:6760": "upāyo bodhisattvasya sarvasattvasamudraparipākavinayaprasṛto (Gv 226)",
  "S04bsu016_u:6761": "mahāvitānadharmaḥ /",
  "S04bsu016_u:6762": "praṇidhānaṃ bodhisattvasya sarvakṣetrasamudraprasṛtamaparāntakoṭīgatakalpasarvakṣetrabodhisattvacaryāvataraṇatāyai mahāvitānadharmaḥ /",
  "S04bsu016_u:6763": "balaṃ bodhisattvasya sarvadharmadhātunayasamudraprasṛtaṃ sarvakṣetreṣu pratikṣaṇamabhisaṃbodhidarśanāpratiprasrabdhaye mahāvitānadharmaḥ /",
  "S04bsu016_u:6764": "jñānaṃ bodhisattvasya tathāgatabalaprasṛtaṃ tryadhvasarvadharmānāvaraṇajñānavijñaptaye mahāvitānadharmaḥ /",
  "S04bsu016_u:6765": "ime kulaputra daśa bodhisattvānāṃ mahāsaṃbhārāṃ mahāvitānadharmāḥ,",
  "S04bsu016_u:6766": "yeṣu pratiṣṭhitānāṃ bodhisattvānāmayamevaṃrūpo vimokṣaḥ saṃpadyate,",
  "S04bsu016_u:6767": "viśudhyati saṃbhavati saṃvardhate samudeti prādurbhavati saṃvartate sārībhavati vipulībhavati pariniṣpadyate saṃtiṣṭhate //",
  "S04bsu016_u:6768": "sudhana āha - kiyacciraṃ saṃprasthitāsi devate anuttarāyāṃ samyaksaṃbodhau?",
  "S04bsu016_u:6769_0": "sā avocat - asti kulaputra asya kusumatalagarbhavyūhālaṃkārasya lokadhātusamudrasya",
  "S04bsu016_u:6769_1": "pūrveṇa daśalokadhātusamudrasahasrāṇyatikramya pareṇa sarvaratnavimalaprabhāvyūho",
  "S04bsu016_u:6769_2": "nāma lokadhātusamudraḥ /",
  "S04bsu016_u:6770": "tasya madhye sarvatathāgataprabhāpraṇidhinirghoṣo nāma lokadhātuvaṃśaḥ /",
  "S04bsu016_u:6771_0": "tasya madhye kanakavimalaprabhāvyūho nāma lokadhātuḥ sarvaratnameghavicitra adholokadhātau",
  "S04bsu016_u:6771_1": "sarvaratnahārajālasāgarapratiṣṭhitaḥ sarvagandhavajramaṇirājavyūhaśarīraḥ kūṭāgārapariṇāhasaṃsthāno",
  "S04bsu016_u:6771_2": "viśuddho 'saṃkliṣṭaḥ divyavimānabhavanameghasaṃchāditaḥ /",
  "S04bsu016_u:6772": "tatra samantāvabhāsadhvajo nāma kalpaḥ /",
  "S04bsu016_u:6773": "tasmin lokadhātau sarvaratnagarbhavicitrābho nāma bodhimaṇḍo 'bhūt /",
  "S04bsu016_u:6774": "tatra bhagavānavivartyadharmadhātunirghoṣo nāma tathāgato 'nuttarāṃ samyaksaṃbodhimabhisaṃbuddhaḥ /",
  "S04bsu016_u:6775": "ahaṃ ca tena kālena tena samayena tasmin bodhivṛkṣe puṇyapradīpasaṃpatketuprabhā nāma bodhimaṇḍadevatā abhūvam /",
  "S04bsu016_u:6776": "tayā me tasya tathāgatasya abhisaṃbodhivikurvitaṃ dṛṣṭvā anuttarāyāṃ samyaksaṃbodhau cittamutpāditam /",
  "S04bsu016_u:6777": "tasya ca me tathāgatasya sahadarśanena tathāgataguṇasamudrāvabhāso nāma samādhiḥ pratilabdhaḥ /",
  "S04bsu016_u:6778": "tasyānantaraṃ tasminneva lokadhātau samantasaṃpūrṇaśrīgarbhāyāṃ rājadhānyāṃ tatraiva bodhimaṇḍe dharmadrumaparvatatejo nāma tathāgato 'bhisaṃbuddhaḥ /",
  "S04bsu016_u:6779": "ahaṃ ca tataścyutvā tatraiva bodhimaṇḍe jñānaśrīpuṇyaprabhā nāma rātridevatā abhūvam /",
  "S04bsu016_u:6780": "tayā me tasya bhagavato dharmadrumaparvatatejastathāgatasya dharmacakrapravartanavikurvitaṃ dṛṣṭvā sarvajagatsaṃdarśanasamatāvabhāsaviṣayo nāma samādhiḥ pratilabdhaḥ /",
  "S04bsu016_u:6781": "tasyānantaraṃ tatraiva bodhimaṇḍe sarvadharmasāgaranirghoṣarājo nāma tathāgata ārāgitaḥ /",
  "S04bsu016_u:6782": "tasya me sahadarśanena sarvadharmabhūmisaṃvardhanasthāno nāma samādhiḥ pratilabdhaḥ /",
  "S04bsu016_u:6783": "tasyānantaraṃ tatraiva bodhimaṇḍe ratnaraśmipradīpadhvajarājo nāma tathāgata ārāgitaḥ,",
  "S04bsu016_u:6784": "tasya me sahadarśanena samantavṛkṣaprabhamegho nāma samādhiḥ pratilabdhaḥ /",
  "S04bsu016_u:6785": "tasyānantaraṃ tatraiva bodhimaṇḍe guṇasumeruprabhatejo nāma tathāgata ārāgitaḥ /",
  "S04bsu016_u:6786": "tasya me sahadarśanena buddhasamudrāvabhāso nāma samādhiḥ pratilabdhaḥ /",
  "S04bsu016_u:6787": "tasyānantaraṃ tatraiva bodhimaṇḍe dharmameghanirghoṣarājo nāma tathāgata ārāgitaḥ /",
  "S04bsu016_u:6788": "tasya me sahadarśanena dharmasāgarapradīpo nāma samādhiḥ pratilabdhaḥ /",
  "S04bsu016_u:6789": "tasyānantaraṃ tatraiva bodhimaṇḍe jñānolkāvabhāsarājo nāma tathāgata ārāgito devakanyābhūtayā /",
  "S04bsu016_u:6790": "tasya me sahadarśanena sarvasattvaduḥkhapraśamanapratibhāsapradīpo nāma samādhiḥ pratilabdhaḥ /",
  "S04bsu016_u:6791": "tasyānantaraṃ tatraiva bodhimaṇḍe (Gv 227)",
  "S04bsu016_u:6792": "dharmavikurvitavegadhvajaśrīrnāma tathāgata ārāgitaḥ /",
  "S04bsu016_u:6793": "tasya me sahadarśanena tryadhvatathāgatasaṃprasthānāvabhāsagarbho nāma samādhiḥ pratilabdhaḥ /",
  "S04bsu016_u:6794": "tasyānantaraṃ tatraiva bodhimaṇḍe dharmapradīpavikramajñānasiṃho nāma tathāgata ārāgitaḥ /",
  "S04bsu016_u:6795": "tasya me sahadarśanena sarvalokāpratihatajñānacakraprabhatejo",
  "S04bsu016_u:6796": "nāma samādhiḥ pratilabdhaḥ /",
  "S04bsu016_u:6797": "tasyānantaraṃ tatraiva bodhimaṇḍe jñānabalaparvatatejo nāma tathāgata ārāgitaḥ /",
  "S04bsu016_u:6798": "tasya me sahadarśanena tryadhvasarvasattvacaryendriyaprabhāso nāma samādhiḥ pratilabdhaḥ /",
  "S04bsu016_u:6799": "iti hi kulaputra tasmin samaye mayā kanakavimalaprabhe lokadhātau tasmin samantāvabhāsadhvajakalpe daśabuddhakṣetraparamāṇurajaḥsamāḥ tathāgatā ārāgitāḥ /",
  "S04bsu016_u:6800_0": "keciddevendrabhūtayā kecinnāgendrabhūtayā kecidyakṣendrabhūtayā kecidgandharvendrabhūtayā",
  "S04bsu016_u:6800_1": "kecidasurendrabhūtayā kecidgaruḍendrabhūtayā kecitkinnarendrabhūtayā kecinmahoragendrabhūtayā",
  "S04bsu016_u:6800_2": "kecinmanuṣyendrabhūtayā kecidbrahmendrabhūyatā keciddevabhūtayā kecinmanuṣyabhūtayā",
  "S04bsu016_u:6800_3": "kecitstrībhūtayā kecitpuruṣabhūtayā keciddārakabhūtayā keciddārikābhūtayā ārāgitāḥ /",
  "S04bsu016_u:6801": "sarve ca me tathāgatāḥ pūjitā yathāsaṃprāptaiḥ pūjāpariṣkāraiḥ /",
  "S04bsu016_u:6802": "sarve ca te tathāgatā upasthitāḥ /",
  "S04bsu016_u:6803": "sarveṣāṃ ca me teṣāṃ tathāgatānāṃ dharmadeśanā śrutā //",
  "S04bsu016_u:6804_0": "sā ahaṃ tataścyutvā tasminneva lokadhātau buddhakṣetraparamāṇurajaḥsamān kalpān bodhisattvacaryāṃ",
  "S04bsu016_u:6804_1": "caritvā tataścyutvā iha kusumatalagarbhavyūhālaṃkāre lokadhātusamudre asmin sahālokadhātāvupapannā /",
  "S04bsu016_u:6805": "tayā me bhagavān krukucchandastathāgata ārāgitaḥ /",
  "S04bsu016_u:6806": "tasya ca me sahadarśanena sarvāndhakāravirajapratibhāso nāma samādhiḥ pratilabdhaḥ /",
  "S04bsu016_u:6807": "tasyānantaraṃ kanakamunistathāgata ārāgitaḥ /",
  "S04bsu016_u:6808": "tasya ca me sahadarśanena sarvakṣetrasāgarāvabhāsānugataspharaṇo nāma samādhiḥ pratilabdhaḥ /",
  "S04bsu016_u:6809": "tasyānantaraṃ kāśyapastathāgataḥ ārāgitaḥ /",
  "S04bsu016_u:6810": "tasya ca me sahadarśanena sarvasattvamantrasamudranigarjanasvaranirghoṣo nāma samādhiḥ pratilabdhaḥ /",
  "S04bsu016_u:6811": "tasyānantaramayaṃ bhagavān vairocanastathāgata ārāgitaḥ /",
  "S04bsu016_u:6812": "tadbodhimaṇḍe tathāgatābhisaṃbodhivikurvitamukhasamudrān praticittakṣaṇe saṃdarśayamānān dṛṣṭvā mayā eṣa vipulaprītivegasaṃbhavacittakṣaṇavyūho bodhisattvavimokṣaḥ pratilabdhaḥ,",
  "S04bsu016_u:6813": "yasya sahapratilambhāddaśabuddhakṣetrānabhilāpyānabhilāpyaparamāṇurajaḥsamān /",
  "S04bsu016_u:6814": "sarvadharmadhātunayasamudrānavatīrṇā /",
  "S04bsu016_u:6815": "teṣu ca sarvadharmadhātunayasamudrāntargateṣu sarvabuddhakṣetreṣu yāni sarvaparamāṇurajāṃsi,",
  "S04bsu016_u:6816": "teṣu ekaikasmin paramāṇurajasi daśānabhilāpyabuddhakṣetraparamāṇurajaḥsamāni buddhakṣetrāṇyavatīrya paśyāmi /",
  "S04bsu016_u:6817_0": "teṣu ca sarvakṣetreṣvekaikasmin buddhakṣetre bhagavantaṃ vairocanaṃ bodhimaṇḍavaragataṃ",
  "S04bsu016_u:6817_1": "praticittakṣaṇamabhisaṃbodhivikurvitaṃ saṃdarśayamānānekaikena ca abhisaṃbodhivikurvitena",
  "S04bsu016_u:6817_2": "sarvadharmadhātunayasāgarān spharantaṃ paśyāmi /",
  "S04bsu016_u:6818": "teṣāṃ ca sarvatathāgatānāmekaikasya ca tathāgatasya pādamūlagatamātmānaṃ saṃjāne /",
  "S04bsu016_u:6819": "ye ca teṣu lokadhātuṣu te tathāgatā bodhimaṇḍagatā dharmaṃ deśayanti,",
  "S04bsu016_u:6820": "taṃ sarvaṃ śṛṇomi /",
  "S04bsu016_u:6821": "ye ca teṣāṃ sarvatathāgatānāṃ nirmāṇasamudrāḥ sarvaromavivarebhyo niścarya dharmameghasamudrān nigarjamānān nānāvikurvitāni saṃdarśayamānān (Gv 228)",
  "S04bsu016_u:6822_0": "sarvadharmadhātudiksamudrāntargateṣu kṣetrasamudreṣu sarvalokadhātuvaṃśeṣu sarvalokadhātuprasareṣu",
  "S04bsu016_u:6822_1": "sarvasattvaprasareṣu nānāgatyupapanneṣu sattvāśayavaśena nānāsaṃjñāgatairdharmacakraṃ pravartayanti,",
  "S04bsu016_u:6823": "taṃ sarvaṃ saṃdhārayāmi,",
  "S04bsu016_u:6824": "pratipadye,",
  "S04bsu016_u:6825": "nidhyāyāmi /",
  "S04bsu016_u:6826": "sarvārthapadavyañjanodgrahavegavikramayā dhāraṇyā udgṛhṇāmi sarvadharmamaṇḍalaviśuddhigarbhānugamayā prajñayā pariśodhayāmi /",
  "S04bsu016_u:6827": "sarvadharmasāgarapravicayābhijñayā gatyānugacchāmi /",
  "S04bsu016_u:6828": "tryadhvavipulayā buddhyā spharāmi /",
  "S04bsu016_u:6829": "tathāgatasamatānugāminyā prajñayā sāmīkaromi /",
  "S04bsu016_u:6830": "sarvadharmanayānabhinirharāmi /",
  "S04bsu016_u:6831": "sarvadharmamegheṣu sūtrāntameghānabhinirharāmi /",
  "S04bsu016_u:6832": "sarvasūtrāntamegheṣu dharmasamudrān parisaṃsthāpayāmi /",
  "S04bsu016_u:6833": "sarvadharmasamudreṣu dharmaparivartān samavasarāmi /",
  "S04bsu016_u:6834": "sarvadharmaparivarteṣu dharmameghān saṃjāne /",
  "S04bsu016_u:6835": "sarvadharmamegheṣu dharmormīn saṃjanayāmi /",
  "S04bsu016_u:6836": "sarvadharmormiṣu",
  "S04bsu016_u:6837": "dharmaprītivegasāgarān pratilabhe /",
  "S04bsu016_u:6838": "sarvadharmaprītivegasāgareṣu bhūmipratilambhavegānabhinirharāmi /",
  "S04bsu016_u:6839": "sarvabhūmivegeṣu samādhisamudravegānabhinirharāmi /",
  "S04bsu016_u:6840": "sarvasamādhisamudramegheṣu buddhadarśanasamudrān pratilabhe /",
  "S04bsu016_u:6841": "sarvabuddhadarśanasamudreṣvavabhāsasamudrān pratilabhe /",
  "S04bsu016_u:6842": "sarvāvabhāsasamudreṣu tryadhvajñānamaṇḍalabhūmīḥ parisaṃsthāpayāmi anantamadhyadiksāgaraspharaṇayogena,",
  "S04bsu016_u:6843": "aprameyatathāgatapūrvāntacaryāsamudrāvataraṇayogena,",
  "S04bsu016_u:6844": "aprameyatathāgatapūrvayogasamudrajñānāvabhāsayogena,",
  "S04bsu016_u:6845": "aprameyatathāgatajñānālokapratilambhayogena,",
  "S04bsu016_u:6846": "aprameyatathāgataśīlamaṇḍalapariśuddhyavabhāsayogena,",
  "S04bsu016_u:6847": "aprameyatathāgatakṣāntibhūmipariśodhanayogena,",
  "S04bsu016_u:6848": "aprameyatathāgatamahāvīryavegavivardhanavikramajñānāvabhāsapratilambhayogena,",
  "S04bsu016_u:6849": "aprameyatathāgatadhyānamaṇḍaladhyānāgamasamudrapariśuddhiprayogāvabhāsapratilambhayogena,",
  "S04bsu016_u:6850": "aprameyatathāgataprajñāpāramitānayasāgarapariśuddhivijñaptyavabhāsayogena,",
  "S04bsu016_u:6851": "aprameyatathāgatopāyakauśalyapāramitānayasamudrāvataraṇayogena,",
  "S04bsu016_u:6852": "aprameyatathāgatapraṇidhānapāramitānayasamudrāvataraṇayogena,",
  "S04bsu016_u:6853": "aprameyatathāgatapuṇyajñānabalapāramitāsaṃvardhanasaṃvasanajñānapratilambhayogena,",
  "S04bsu016_u:6854": "aprameyatathāgatajñānapāramitānayasāgaravicārapralambhayogena,",
  "S04bsu016_u:6855": "aprameyatathāgatapūrvabodhisattvabhūmyākramaṇajñānāvabhāsapratilambhayogena,",
  "S04bsu016_u:6856": "aprameyatathāgatabhūmyākramaṇasaṃdhivikurvitakalpasāgarasaṃvasanayogena,",
  "S04bsu016_u:6857": "aprameyatathāgatapūrvabodhisattvabhūmimaṇḍalākramaṇayogena,",
  "S04bsu016_u:6858": "aprameyatathāgatabodhisattvabhūmisaṃvasanayogena,",
  "S04bsu016_u:6859": "aprameyatathāgatabodhisattvabhūmipariśodhanayogena,",
  "S04bsu016_u:6860": "aprameyatathāgatajñānasāgaravicāraṇayogena,",
  "S04bsu016_u:6861": "aprameyatathāgatajñānāvabhāsapratilābhayogena,",
  "S04bsu016_u:6862": "aprameyatathāgatabodhisattvabhūtāśeṣapūrvabuddhadarśanānubandhavijñaptiyogena,",
  "S04bsu016_u:6863": "aprameyatathāgatabodhisattvabhūtāśeṣapūrvabuddhasamudradarśanakalpasamudrasaṃvāsayogena,",
  "S04bsu016_u:6864": "aprameyatathāgatapūrvabodhisattvabhūtāśeṣakṣetrasamudraspharaṇakāyābhinirhārajñānāvabhāsapratilābhayogena,",
  "S04bsu016_u:6865": "aprameyatathāgatavipulapūrvabodhisattvacaryānavaśeṣadharmadhātuspharaṇayogena,",
  "S04bsu016_u:6866": "aprameyatathāgatapūrvabodhisattvacaryānānopāyasukhasarvasattvaparipācanavinayasaṃdarśanayogena,",
  "S04bsu016_u:6867": "aprameyatathāgatasarvadiksamudrānavaśeṣaprabhāprasaraspharaṇayogena,",
  "S04bsu016_u:6868": "aprameyatathāgatasattvābhimukhavikurvitasaṃdarśanayogena,",
  "S04bsu016_u:6869": "aprameyatathāgatabhūmyākramaṇajñānāvabhāsayogena,",
  "S04bsu016_u:6870": "aprameyatathāgatābhisaṃbodhivikurvaṇajñānāvabhāsapratilābhayogena,",
  "S04bsu016_u:6871": "aprameyatathāgatadharmacakrapravartanasarvadharmameghānavaśeṣasaṃpratīcchanasaṃdhāraṇayogena,",
  "S04bsu016_u:6872": "aprameyatathāgatalakṣaṇasamudravijñaptijñānāvabhāsapratilābhayogena,",
  "S04bsu016_u:6873": "aprameyatathāgatakāyasamudrasamudācāravijñaptyavabhāsapratilābhayogena,",
  "S04bsu016_u:6874": "aprameyatathāgatavipulaviṣayajñānāvabhāsapratilābhayogena /",
  "S04bsu016_u:6875": "(Gv 229) teṣāṃ ca tathāgatānāṃ praticittakṣaṇaṃ prathamacittotpādamādāya yāvatsaddharmāntardhānaṃ sarvamavatarāmi //",
  "S04bsu016_u:6876": "yatpunarevaṃ vadasi - kiyaccirapratilabdhastvayāyaṃ vipulaprītivegasaṃbhavacittakṣaṇavyūho bodhisattvavimokṣa iti /",
  "S04bsu016_u:6877": "yanmayā vibuddhakṣetraparamāṇurajaḥsamānāṃ buddhakalpānāṃ pareṇa kanakavimalaprabhāyāṃ lokadhātau puṇyapradīpasaṃpatsamantaketuprabhā bodhivṛkṣadevatā abhūt,",
  "S04bsu016_u:6878_0": "tayā avaivartyadharmadhātunirghoṣasya tathāgatasya dharmadeśanāṃ śrutvā anuttarāyāṃ",
  "S04bsu016_u:6878_1": "samyaksaṃbodhau cittamutpādya tān vibuddhakṣetraparamāṇurajaḥsamān kalpān bodhisattvacaryāṃ",
  "S04bsu016_u:6878_2": "caritvā iha sahāyāṃ lokadhātāvupapadya krakucchandapramukhāḥ śākyamuniparyavasānā",
  "S04bsu016_u:6878_3": "bhadrakalpikāstathāgatā ārāgitāḥ /",
  "S04bsu016_u:6879": "anāgatāṃśca sarvānārāgayiṣyāmi /",
  "S04bsu016_u:6880": "yatheha lokadhātau,",
  "S04bsu016_u:6881": "tathā sarvalokadhātuṣvanāgatān buddhavaṃśānārāgayiṣyāmi,",
  "S04bsu016_u:6882": "pūjayiṣyāmi /",
  "S04bsu016_u:6883": "adyāpi hi kulaputra sā kanakavimalaprabhā lokadhātustiṣṭhati acchinnabuddhavaṃśaḥ /",
  "S04bsu016_u:6884": "tasmāttarhi kulaputra iha naye mahatā bodhisattvavikrameṇa prayoktavyam //",
  "S04bsu016_u:6885_0": "atha khalu praśāntarutasāgaravatī rātridevatā tasyāṃ velāyāmetameva vipulaprītivegasaṃbhavacittakṣaṇavyūhaṃ",
  "S04bsu016_u:6885_1": "bodhisattvavimokṣaṃ bhūyasyā mātrayā pradarśayamānā sudhanaṃ śreṣṭhidārakaṃ gāthābhiradhyabhāṣata -",
  "S04bsu016_u:6886": "śṛṇu sūdhanā vacanametu mamā yathayaṃ vimokṣa pratilabdhu śubham /",
  "S04bsu016_u:6887": "śrutvā ca prītibalu saṃjaniyā etaṃ vimokṣanayamotarahi // 1 //",
  "S04bsu016_u:6888": "bahu kalpasāgara purā caritā cittāśayaṃ svaku viśodhayati /",
  "S04bsu016_u:6889": "adhimuktivega vipulāṃ janiyā sarvajñajñānanagarābhimukham // 2 //",
  "S04bsu016_u:6890": "śrutvā triyadhvaparamā sugatānadhimukti teṣu vipulāṃ janiya /",
  "S04bsu016_u:6891": "sarvaiḥ sukhaiḥ saparivāra mayā te upasthitāḥ sabahukalpaśatān // 3 //",
  "S04bsu016_u:6892": "dṛṣṭvā mayā purimakāḥ sugatāḥ saṃpūjitā janahitāya caran /",
  "S04bsu016_u:6893": "dharmaśca me nirupamo 'yu śrutaḥ prītibalaṃ vipulaṃ saṃjaniyā // 4 //",
  "S04bsu016_u:6894": "(Gv 230)",
  "S04bsu016_u:6895": "mātā pitā gurujanaḥ satataṃ maya satkṛtā hitasukhena tadā /",
  "S04bsu016_u:6896": "upasthānu gauravasthitāya kṛtaṃ etaṃ vimokṣanayamotaramāṇā // 5 //",
  "S04bsu016_u:6897": "jīrṇāturā dhanavihīna narā vikalendriyā dukhi anātha bahū /",
  "S04bsu016_u:6898": "te me sukhe sthapiya maitramanā sudhanā sanātha kṛta jātiśatān // 6 //",
  "S04bsu016_u:6900": "rājāgnitaskarajalaprabhavā siṃhadvipā hi paraśatrubhayāt /",
  "S04bsu016_u:6901": "vividhairbhayairbhavasamudragatā maya trāyitā vicaratīya purā // 7 //",
  "S04bsu016_u:6902": "kleśapratāpita sadā tribhave karmaiḥ prabhāvita tathā aśubhaiḥ /",
  "S04bsu016_u:6903": "saṃsāraparvataprapātagatā maya trāyitā bhavagatīṣu prajā // 8 //",
  "S04bsu016_u:6904": "ye duḥkhadurgatiprapātabhayāḥ tīvrā nirantarakharā subahū /",
  "S04bsu016_u:6905": "jātījarāmaraṇarogabhayā loke mayā śamita te nikhilā // 9 //",
  "S04bsu016_u:6906": "saṃsāratīvradukhasaṃśamanaṃ sattvān sarvasukhasaṃjananam /",
  "S04bsu016_u:6907": "atyantabuddhasukhasaṃjananaṃ aparāntakalpa praṇidhānu mama // 10 //",
  "S04bsu016_u:6908": "etamahaṃ kulaputra vipulaprītivegasaṃbhavacittakṣaṇavyūhaṃ bodhisattvavimokṣaṃ jānāmi /",
  "S04bsu016_u:6909_0": "kiṃ mayā śakyaṃ sarvadharmadhātunayasāgarāvatīrṇānāṃ bodhisattvānāmādhyātmikabāhyaniravaśeṣaduḥkhavipramuktānāṃ",
  "S04bsu016_u:6909_1": "sarvakalpasaṃjñāgatajñānapratilabdhānāṃ sarvalokadhātusamudrasaṃbhavavibhavajñānavakuśalānāṃ",
  "S04bsu016_u:6909_2": "caryāṃ jñātuṃ guṇān vā vaktum //",
  "S04bsu016_u:6910": "gaccha kulaputra,",
  "S04bsu016_u:6911": "iyamihaiva bodhimaṇḍe bhagavato vairocanasya parṣanmaṇḍale sarvanagararakṣāsaṃbhavatejaḥśrīrnāma rātridevatā /",
  "S04bsu016_u:6912": "tāmupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:6913": "kathaṃ pratipattavyam //",
  "S04bsu016_u:6914": "(Gv 231)",
  "S04bsu016_u:6915": "atha khalu sudhanaḥ śreṣṭhidārakaḥ praśāntarutasāgaravatīṃ rātridevatāmābhiḥ sārūpyābhirgāthābhiradhyabhāṣata -",
  "S04bsu016_u:6916": "kalyāṇamitreṇa samānuśiṣṭe upāgatastubhya sakāśu devi /",
  "S04bsu016_u:6917": "paśyāmi te āsanu saṃniṣaṇṇā anantamadhyena samucchrayeṇa // 11 //",
  "S04bsu016_u:6918": "na varṇasaṃsthānanimittagocarairbhavāśritairnāpi ca bhāvasaṃjñibhiḥ /",
  "S04bsu016_u:6919": "na hīnasattvairviparītadarśibhiḥ śakyastava jñātumayaṃ hi gocaraḥ // 12 //",
  "S04bsu016_u:6920": "jñātuṃ na lokena sahadevakena tvadvarṇarūpasya nimitta śakyam /",
  "S04bsu016_u:6921": "kalpānanantān samudīkṣatāpi tathā hi te rūpamanantadarśanam // 13 //",
  "S04bsu016_u:6922": "skandhālayāduccalitāsi devi pratiṣṭhitā nāyataneṣu ca tvam /",
  "S04bsu016_u:6923": "lokavyatītā ca vitīrṇakāṅkṣā saṃdṛśyase loki vikurvamāṇā // 14 //",
  "S04bsu016_u:6924": "aniñjaprāptāsyanaghā asaṅgā viśodhitaṃ te varajñānacakṣuḥ /",
  "S04bsu016_u:6925": "rajaḥpathe sarvarajaḥpramāṇān yenekṣase buddha vikurvamāṇān // 15 //",
  "S04bsu016_u:6926": "kāyo hi te dharmaśarīragarbhaḥ cittaṃ ca te jñānamayaṃ asaṅgam /",
  "S04bsu016_u:6927": "samantaobhāsaprabhāsitā tvamāloku loke janayasyanantam // 16 //",
  "S04bsu016_u:6928": "cittādanantaṃ samudeti karma vicitritaḥ karmaṇa sarvalokaḥ /",
  "S04bsu016_u:6929": "cittasvabhāvaṃ ca jagadviditvā jagatsamān darśayasi svakāyān // 17 //",
  "S04bsu016_u:6930": "(Gv 232)",
  "S04bsu016_u:6931": "svapnopamaṃ lokamimaṃ viditvā buddhāṃśca sarvān pratibhāsakalpān /",
  "S04bsu016_u:6932": "dharmān pratiśrutkasamānaśeṣānasajjamānā jagati pravartase // 18 //",
  "S04bsu016_u:6933": "tryadhvasthitasyāpi janasya devi pratikṣaṇaṃ darśayasi svakāyam /",
  "S04bsu016_u:6934": "dvayapravṛttirna ca te 'sti citte dharmaṃ vadasyeva ca sarvadikṣu // 19 //",
  "S04bsu016_u:6935": "rajasyanantā hi mahāsamudrā tathāmitāḥ sattvamahāsamudrāḥ /",
  "S04bsu016_u:6936": "anantamadhyā sugatārṇavāśca vimokṣacaryasya hi gocaraste // 20 //",
  "S04bsu016_u:6937_0": "atha khalu sudhanaḥ śreṣṭhidārakaḥ praśāntarutasāgaravatīṃ rātridevatāmābhirgāthābhirabhiṣṭutya",
  "S04bsu016_u:6937_1": "anekaśatasahasrakṛtvaḥ pradakṣiṇīkṛtya punaḥ punaravalokya praśāntarutasāgaravatyā",
  "S04bsu016_u:6937_2": "rātridevatāyā antikātprakrāntaḥ // 36 //",
  "S04bsu016_u:6938": "(Gv 233)",
  "S04bsu016_u:6939": "39 Sarvanagararakṣāsaṃbhavatejaḥśrīḥ /",
  "S04bsu016_u:6940_0": "atha khalu sudhanaḥ śreṣṭhidārakastaṃ vipulaprītivegasaṃbhavacittakṣaṇavyūhaṃ bodhisattvavimokṣaṃ",
  "S04bsu016_u:6940_1": "bhāvayan saṃbhāvayan praśāntarutasāgaravatyā rātridevatāyā avavādānuśāsanīmanusmaran,",
  "S04bsu016_u:6941": "nigamayan,",
  "S04bsu016_u:6942": "ekaikapadavyañjanānekanayāpramāṇāśayaṃ dharmatānayajñānamanusmaran,",
  "S04bsu016_u:6943": "smṛtāvupanibadhnan,",
  "S04bsu016_u:6944": "matyā pravicinvan,",
  "S04bsu016_u:6945": "gatyā anugacchan,",
  "S04bsu016_u:6946": "buddhyā vipulīkurvan,",
  "S04bsu016_u:6947": "kāyena spṛṣṭvā viharan,",
  "S04bsu016_u:6948": "avataran,",
  "S04bsu016_u:6949": "anupraviśan,",
  "S04bsu016_u:6950": "anupūrveṇa yena sarvanagararakṣāsaṃbhavatejaḥśrī rātridevatā tenopasaṃkrāntaḥ /",
  "S04bsu016_u:6951_0": "so 'paśyat sarvanagararakṣāsaṃbhavatejaḥśriyaṃ rātridevatāṃ sarvanagarabhavanaprabhāsamaṇirājagarbhamahāpadmāsane",
  "S04bsu016_u:6951_1": "niṣaṇṇāmanabhilāpyarātridevatāparivārāṃ sarvadiksattvajagadabhimukhenakāyena sarvajagadrūpasamena",
  "S04bsu016_u:6951_2": "kāyena sarvasattvābhimukhena kāyena sarvajagadanuliptena kāyena sarvajagatsamaśarīreṇa",
  "S04bsu016_u:6951_3": "kāyena sarvajagadabhyudgatena kāyena sarvajagatparipākavinayākūlena kāyena samantadiṅnigarjanena",
  "S04bsu016_u:6951_4": "kāyena sarvajagadasaṃkrāntena kāyena sarvāvaraṇātyantasamuddhāṭitena kāyena tathāgatasvabhāvena",
  "S04bsu016_u:6951_5": "kāyena sarvajagadvinayaniṣṭhāparyavasānena kāyena //",
  "S04bsu016_u:6952_0": "dṛṣṭvā ca tuṣṭa udagra āttamanāḥ pramuditaḥ prītisaumanasyajātaḥ sarvanagararakṣāsaṃbhavatejaḥśriyo",
  "S04bsu016_u:6952_1": "rātridevatāyāḥ pādau śirasābhivandya sarvanagararakṣāsaṃbhavatejaḥśriyaṃ rātridevatāmanekaśatasahasrakṛtvaḥ",
  "S04bsu016_u:6952_2": "pradakṣiṇīkṛtya sarvanagararakṣāsaṃbhavatejaḥśriyo rātridevatāyāḥ purataḥ prāñjaliḥ",
  "S04bsu016_u:6952_3": "sthitvā evamāha - ahaṃ khalu devate anuttarāyāṃ samyaksaṃbodhau saṃprasthitaḥ /",
  "S04bsu016_u:6953": "tadvadasva me devate kathaṃ bodhisattvo bodhisattvacaryāyāṃ carannupakārībhūto bhavati sattvānām /",
  "S04bsu016_u:6954": "kathaṃ ca sattvānanuttareṇa saṃgraheṇa saṃgṛhṇāti /",
  "S04bsu016_u:6955": "kathaṃ bodhisattvastathāgatānujñāto bodhisattvakarmaṇi prayukto bhavati,",
  "S04bsu016_u:6956": "yathāprayuktasya bodhisattvasya āsanno bhavati dharmarājaḥ /",
  "S04bsu016_u:6957": "evamukte sarvanagararakṣāsaṃbhavatejaḥśrī rātridevatā sudhanaṃ śreṣṭhidārakametadavocat - sādhu sādhu kulaputra,",
  "S04bsu016_u:6958_0": "yastvaṃ sarvajagatparipākavinayaniṣṭhāgamanatāyai sarvatathāgatavaṃśasaṃdhāraṇaprayoganiṣṭhāgamanatāyai",
  "S04bsu016_u:6958_1": "sarvadikprasaraspharaṇajñānaprayogatāyai sarvadharmadhātunayasāgarāvataraṇābhimukhatāyai",
  "S04bsu016_u:6958_2": "ākāśasamatalānantajñānajñeyaspharaṇatāyai sarvatathāgatadharmacakrapratīcchanasaṃdhāraṇatāyai",
  "S04bsu016_u:6958_3": "yathāśayasarvajagatsamudradharmameghābhipravarṣaṇacaryānayaṃ paripṛcchasi /",
  "S04bsu016_u:6959": "ahaṃ kulaputra manojñarutagambhīravikurvitapraveśasya bodhisattvavimokṣasya lābhinī /",
  "S04bsu016_u:6960_0": "sā khalu punarahaṃ kulaputra anena vimokṣeṇa samanvāgatā asaṅgamahādharmabhāṇakapaṭṭabaddhādhyālambanaprayogā",
  "S04bsu016_u:6960_1": "sarvatathāgatadharmakośaviśrāṇanapraṇidhānā mahākaruṇāmaitrībalapratilabdhā sarvasattvabodhicittapratiṣṭhāpanatāyai",
  "S04bsu016_u:6960_2": "sarvasattvārthakriyāsaṃprasthitā apratiprasrabdhabodhicittakuśalamūlasaṃbhāropacayāya",
  "S04bsu016_u:6960_3": "sarvajagatsārathibhūmisaṃprasthitā sarvasattvānāṃ sarvajñatāmārgapratiṣṭhāpanatāyai,",
  "S04bsu016_u:6961": "sarvaloke dharmameghadharmasūryasaṃbhavaprayogā aprameyakuśalamūlaprabhavasarvalokāvabhāsanatāyai,",
  "S04bsu016_u:6962": "sarvajagatsamacittaprasṛtāpratipraśrabdhā sarvajagatkuśalamūlābhisaṃskārasaṃmārjanaprayogavijñānatāyai,",
  "S04bsu016_u:6963": "viśuddhacittaprayogā sarvakuśalakarmapathapradakṣiṇakarmāntatayā sarvasattvasārthavāhatvāya saṃprasthitā sarvākuśalakarmapathaprahīṇā (Gv 234)",
  "S04bsu016_u:6964_0": "sarvasattvakuśaladharmapratiṣṭhāpanakarmaprayogā sarvasattvakṣemagatisaṃpradarśanaprayogā",
  "S04bsu016_u:6964_1": "sarvasattvayānavyūhapūrvaṃgamasaṃprasthitā sarvakuśaladharmacakracaraṇasarvasattvapratiṣṭhāpanaprayogā",
  "S04bsu016_u:6964_2": "sarvakalyāṇamitrābhedyopacaraṇābhirādhanasaṃprasthitā sarvasattvatathāgataśāsanapratiṣṭhāpanaprayogā",
  "S04bsu016_u:6964_3": "dharmadānapūrvaṃgamasarvaśukladharmasamārambhaprayogā sarvajñatācittotpādābhijātadṛḍhābhedyāśayā",
  "S04bsu016_u:6964_4": "vajranārāyaṇagarbhadṛḍhabuddhabalārambaṇavipulacittamaṇḍalā kalyāṇamitramupaniśritya viharāmi /",
  "S04bsu016_u:6965": "sarvakleśakarmāvaraṇaparvatavikiraṇacittā sarvajñatāsaṃbhārasamārambhā sarvaśukladharmasamarjanaprayogā anantamadhyasarvajñatābhimukhārambaṇacetanāprayogaprayuktā //",
  "S04bsu016_u:6967_0": "sā khalu punarahaṃ kulaputra evaṃrūpaṃ sarvasattvavijñāpanaṃ dharmālokamukhaṃ pariśodhayamānā",
  "S04bsu016_u:6967_1": "kuśalamūlopacayasaṃbhārapratyupasthitāṃ daśabhirākārairdharmadhātuṃ vyavalokayāmi",
  "S04bsu016_u:6967_2": "anugacchāmi prasarāmi /",
  "S04bsu016_u:6968": "katamairdaśabhiḥ?",
  "S04bsu016_u:6969": "yaduta aprameyaṃ dharmadhātumanugacchāmi vipulajñānālokapratilābhena /",
  "S04bsu016_u:6970": "anantamadhyadharmadhātumanugacchāmi sarvatathāgatavikurvitavijñaptaye /",
  "S04bsu016_u:6971": "aparyantadharmadhātumanugacchāmi sarvabuddhakṣetrākramaṇatathāgatapūjopasthānaparipūraye /",
  "S04bsu016_u:6972": "asīmāprāptaṃ dharmadhātumavatarāmi sarvalokadhātusamudreṣu bodhisattvacaryāsaṃdarśanatāyai /",
  "S04bsu016_u:6973": "avyavacchinnaṃ dharmadhātumavatarāmi asaṃbhinnatathāgatajñānamaṇḍalāvataraṇatāyai /",
  "S04bsu016_u:6974": "ekotībhāvagataṃ dharmadhātumavatarāmi yathāśayasarvasattvavijñapanatathāgatasvaramaṇḍalāvataraṇatāyai /",
  "S04bsu016_u:6975": "svabhāvavimalaṃ dharmadhātumavatarāmi sarvajagadvinayaniṣṭhāgatapūrvapraṇidhānaniṣṭhāvataraṇatāyai /",
  "S04bsu016_u:6976": "sarvajagatsamatānugataṃ dharmadhātumavatarāmi samantabhadrabodhisattvacaryāprasarapraveśāya /",
  "S04bsu016_u:6977": "ekālaṃkāraṃ sarvadharmadhātumavatarāmi samantabhadrabodhisattvacaryāvikurvitālaṃkārāvataraṇatāyai /",
  "S04bsu016_u:6978": "avināśanaṃ dharmadhātumavatarāmi sarvakuśaladharmadhātuspharaṇaviśuddhyavināśadharmatāyai /",
  "S04bsu016_u:6979": "ebhirahaṃ kulaputra daśabhirākāraiḥ sarvadharmadhātuṃ vyavalokayāmi anugacchāmi prasarāmi sarvakuśalamūlasaṃbhāropacayāya buddhamāhātmyāvataraṇatāyai acintyabuddhaviṣayānugamāya //",
  "S04bsu016_u:6980": "punaraparaṃ kulaputra ahamevaṃ tathāgatamāhātmyānugatairmanasikārairdaśabhirdhāraṇīmaṇḍalaparivartasahasraiḥ sattvānāṃ dharmaṃ deśayāmi /",
  "S04bsu016_u:6981": "katamairdaśabhiḥ?",
  "S04bsu016_u:6982": "yaduta sarvadharmasamudrasamavasaraṇena ca nāmnā dhāraṇīmaṇḍalena /",
  "S04bsu016_u:6983": "sarvadharmādhiṣṭhānena ca dhāraṇīmaṇḍalena /",
  "S04bsu016_u:6984": "sarvadharmameghasaṃpratīcchanena ca dhāraṇīmaṇḍalena /",
  "S04bsu016_u:6985": "sarvatathāgatasmṛtipradīpena ca dhāraṇīmaṇḍalena /",
  "S04bsu016_u:6986": "sarvasattvakarmasamudrapradīpagarbheṇa ca dhāraṇīmaṇḍalena /",
  "S04bsu016_u:6987": "sarvayānanayasamudravimalasamavasaraṇena ca dhāraṇīmaṇḍalena /",
  "S04bsu016_u:6988": "sarvatathāgatanāmacakrāvartanirghoṣeṇa ca dhāraṇīmaṇḍalena /",
  "S04bsu016_u:6989": "tryadhvabuddhapūrvanirvāṇapraṇidhānasāgaranirdeśasamavasaraṇena ca dhāraṇīmaṇḍalena /",
  "S04bsu016_u:6990": "sarvadharmābhimukhāvartavegena ca dhāraṇīmaṇḍalena /",
  "S04bsu016_u:6991": "sarvajñatāveśaprabheṇa ca nāmnā dhāraṇīmaṇḍalena /",
  "S04bsu016_u:6992": "etāni ca kulaputra daśa dhāraṇīmaṇḍalāni pramukhaṃ kṛtvā daśabhirdhāraṇīmaṇḍalaparivartasahasraiḥ sattvānāṃ dharmaṃ deśayāmi //",
  "S04bsu016_u:6993": "punaraparaṃ kulaputra śrutamayyā prajñayā sattvānāṃ dharmaṃ deśayāmi,",
  "S04bsu016_u:6994": "cintāmayyā bhāvanāmayyā prajñayā sattvānāṃ dharmaṃ deśayāmi /",
  "S04bsu016_u:6995": "ekamapi bhavaparivartamārabhya sattvānāṃ dharmaṃ deśayāmi /",
  "S04bsu016_u:6996": "(Gv 235) sarvabhavasamudraparivartānapyārabhya sattvānāṃ dharmaṃ deśayāmi /",
  "S04bsu016_u:6997": "ekasyāpi tathāgatasya nāmacakrasamudramārabhya dharmaṃ deśayāmi /",
  "S04bsu016_u:6998": "ekamapi lokadhātusamudramārabhya dharmaṃ deśayāmi /",
  "S04bsu016_u:6999": "sarvalokadhātusamudrānapyārabhya dharmaṃ deśayāmi /",
  "S04bsu016_u:7000": "ekamapi buddhavyākaraṇasamudrāmārabhya dharmaṃ deśayāmi /",
  "S04bsu016_u:7001": "sarvatathāgatavyākaraṇasamudrānapyārabhya dharmaṃ deśayāmi /",
  "S04bsu016_u:7002": "ekamapi tathāgataparṣanmaṇḍalasamudramārabhya dharmaṃ deśayāmi /",
  "S04bsu016_u:7003": "sarvatathāgataparṣanmaṇḍalasamudrānapyārabhya dharmaṃ deśayāmi /",
  "S04bsu016_u:7004": "ekamapi tathāgatadharmacakramārabhya dharmaṃ deśayāmi /",
  "S04bsu016_u:7005": "sarvatathāgatadharmacakrasamudrānapyārabhya dharmaṃ deśayāmi /",
  "S04bsu016_u:7006": "ekamapi sūtrāntamārabhya dharmaṃ deśayāmi /",
  "S04bsu016_u:7007": "sarvatathāgatadharmacakrasamavasaraṇānapi sūtrāntamārabhya dharmaṃ deśayāmi /",
  "S04bsu016_u:7008": "ekamapi tathāgataparṣanmaṇḍalasaṃnipātamārabhya dharmaṃ deśayāmi /",
  "S04bsu016_u:7009": "sarvatathāgataparṣanmaṇḍalasamudrānapyārabhya dharmaṃ deśayāmi /",
  "S04bsu016_u:7010": "ekamapi sarvajñatācittamārabhya dharmaṃ deśayāmi /",
  "S04bsu016_u:7011": "sarvabodhicittāṅgasamudrānapyārabhya dharmaṃ deśayāmi /",
  "S04bsu016_u:7012": "ekamapi yānamārabhya dharmaṃ deśayāmi /",
  "S04bsu016_u:7013": "sarvayānaniryāṇasamudrānapyārabhya dharmaṃ deśayāmi /",
  "S04bsu016_u:7014": "etatpramukhairahaṃ kulaputra anabhilāpyairdeśanānayābhinirhāraiḥ sattvānāṃ dharmaṃ deśayāmi /",
  "S04bsu016_u:7015_0": "evamahaṃ kulaputraṃ dharmadhātunayāsaṃbhinnāṃstathāgatasamudrānavataramāṇā sarvasattvānāṃ",
  "S04bsu016_u:7015_1": "dharmadeśanayā anuttaradharmasaṃgrahaṃ kurvāṇā samantabhadrabodhisattvacaryāparāntakoṭīgatān",
  "S04bsu016_u:7015_2": "kalpasamudrān saṃvasamānā etanmanojñarūtagambhīravikurvitapraveśaṃ bodhisattvavimokṣaṃ",
  "S04bsu016_u:7015_3": "bhāvayāmi ekaikacittakṣaṇavivardhanena vimokṣaviṣayabhāvanānayena /",
  "S04bsu016_u:7016": "ekaikena ca vimokṣaviṣayabhāvanānayena praticittakṣaṇaṃ sarvadharmadhātuṃ spharāmi //",
  "S04bsu016_u:7017": "sudhana āha - āścaryaṃ devate yāvadgambhīra eṣa bodhisattvavimokṣaḥ /",
  "S04bsu016_u:7018": "kiyaccirapratilabdhaḥ tvayāyamārye bodhisattvavimokṣaḥ?",
  "S04bsu016_u:7019_0": "āha - bhūtapūrvaṃ kulaputra atīte 'dhvani lokadhātuparivartaparamāṇurajaḥsamānāṃ",
  "S04bsu016_u:7019_1": "kalpāṇāṃ pareṇa dharmārcinagarameghā nāma lokadhāturabhūt cāturdvīpalokadhātuparamāṇurajaḥsamagandhamaṇisumerujālapratiṣṭhitā",
  "S04bsu016_u:7019_2": "sarvatathāgatapūrvapraṇidhāṇanirghoṣapadmasaṃdhivyūhā sarvasattvakarmasamudrasaṃbhūtamaṇirājasāgaraśarīrā",
  "S04bsu016_u:7019_3": "mahāpadmasaṃsthānā viśuddhasaṃkliṣṭā sumeruparamāṇurajaḥsamapuṣpacakravālaparivṛtā",
  "S04bsu016_u:7019_4": "sumeruparamāṇurajaḥsamagandhamaṇisumervabhyudgatālaṃkārā sumeruparamāṇurajaḥsamamahācāturdvīpikālaṃkārā /",
  "S04bsu016_u:7020": "ekaikasyāṃ cāturdvīpikāyāmanabhilāpyānabhilāpyanagarakoṭīniyutaśatasahasrāṇyabhūvan //",
  "S04bsu016_u:7021": "tasyāṃ khalu kulaputra lokadhātau vimalaprabho nāma kalpo 'bhūt sumeruparamāṇurajaḥsamatathāgataprabhavaḥ /",
  "S04bsu016_u:7022": "tasyāṃ ca dharmārcinagarameghāyāṃ lokadhātau madhyamā vicitradhvajā nāma cāturdvīpikābhūt /",
  "S04bsu016_u:7023": "tasyā madhye samantaratnakusumaprabhā nāma rājadhānyabhūt /",
  "S04bsu016_u:7024": "tasyā rājadhānyā nātidūre dharmarājabhavanapratibhāso nāma bodhimaṇḍo 'bhūt /",
  "S04bsu016_u:7025": "tatra bodhimaṇḍe sarvadharmasāgaranirghoṣaprabharājo nāma tathāgata udapādi teṣāṃ sumeruparamāṇurajaḥsamānāṃ tathāgatānāṃ prathamakalpikaḥ /",
  "S04bsu016_u:7026": "tena ca samayena vimalavakrabhānuprabho nāma rājā abhūt cakravartī /",
  "S04bsu016_u:7027": "tena tasya bhagavataḥ sarvadharmasāgaranirghoṣaprabharājñastathāgatasyāntikāt sarvadharmasāgaro nāma sūtrānta udgṛhītaḥ /",
  "S04bsu016_u:7028": "udgṛhya ca dharmacakramanupravartitam /",
  "S04bsu016_u:7029": "parinirvṛtasya ca pravrajitvāśāsanaṃ saṃdhāritam /",
  "S04bsu016_u:7030_0": "(Gv 236) śāsanāntardhānakāle ca sahasradhā bhinne śāsane daśanayaśatabhinnāyāṃ dharmadeśanāyāmanantarakalpakaṣāye",
  "S04bsu016_u:7030_1": "pratyupasthite sarvakarmakleśāvaraṇāvṛtānāṃ sattvānāṃ kalahavigrahavivādamāpannānāṃ",
  "S04bsu016_u:7030_2": "bhikṣūṇāṃ ca buddhaśāsanaguṇānarthikānāṃ viṣayaratiparāyaṇānāṃ rājacaurakathābhiratānāṃ",
  "S04bsu016_u:7030_3": "strījanapadasamudrakathābhiratānāṃ lokāyatamantrābhiratānāmudvegasaṃjananārthaṃ dhārmika",
  "S04bsu016_u:7030_4": "utkāsaḥ kṛto 'bhūt - aho bateyamanekakalpasamudānītā mahādharmolkā antardhāsyatīti",
  "S04bsu016_u:7030_5": "saṃvegajananīyā kathā kṛtā /",
  "S04bsu016_u:7031_0": "sa ūrdhvaṃ gaganatale saptatālamātramabhyudgamya anantavarṇānarcimeghānniścārya nānāvarṇān",
  "S04bsu016_u:7031_1": "mahāraśmijālavyūhān kāyādutsṛjya anekavarṇayā prabhayā loke kleśatāpaṃ śamayitvā",
  "S04bsu016_u:7031_2": "anantamadhyān sattvān bodhau pratiṣṭhāpayāmāsa /",
  "S04bsu016_u:7032": "tacca tathāgataśāsanaṃ punarjvālayitvā ṣaṣṭivarṣasahasrāṇyasthāt //",
  "S04bsu016_u:7033": "tena ca samayena dharmacakranirmāṇaprabhā nāma bhikṣuṇyabhūt tasyaiva vimalacakrabhānuprabhasya cakravartino duhitā bhikṣuṇīśatasahasraparivārā /",
  "S04bsu016_u:7034": "sā taṃ saṃvegaśabdaṃ śrutvā tacca mahāprātihāryaṃ dṛṣṭvā saparivārā bodhāya cittamutpādayāmāsa /",
  "S04bsu016_u:7035": "tacca bhikṣuṇīśatasahasramanuttarāyāṃ samyaksaṃbodhāvavaivartikamabhūt /",
  "S04bsu016_u:7036": "tathāgatasaṃmukhībhāvasamavasaraṇaṃ ca nāma samādhiṃ pratyalabhata /",
  "S04bsu016_u:7037": "sarvatathāgatadharmacakranirmāṇaprabhaṃ ca nāma dhāraṇī sarvadharmasāgaranayapraveśāṃ ca nāma prajñāpāramitāṃ pratyalabhata /",
  "S04bsu016_u:7038": "dharmacakranirmāṇaprabhā ca bhikṣuṇī sarvatathāgataśāsanasaṃbhavāvabhāsapradīpaṃ ca nāma samādhim,",
  "S04bsu016_u:7039": "etaṃ ca manojñarutagambhīravikurvitapraveśaṃ ca bodhisattvavimokṣaṃ sūkṣmamṛdukaṃ pratyalabhata,",
  "S04bsu016_u:7040": "yatpratilābhādasya sarvadharmasāgaranirghoṣaprabharājasya tathāgatasya tatsarvaṃ vikurvitamāmukhībhūtam //",
  "S04bsu016_u:7041_0": "tatkiṃ manyase kulaputra anyaḥ sa tena kālena tena samayena vimalavaktrabhānuprabho",
  "S04bsu016_u:7041_1": "nāma rājābhūccakravartī yena tatsarvadharmasāgaranirghoṣaprabharājñastathāgatasya",
  "S04bsu016_u:7041_2": "śāsane pravrajitvā dharmacakramanupravartitam,",
  "S04bsu016_u:7042": "parinirvṛttasya ca śāsanāntardhānakālasamaye śāsanaṃ saṃdhāritam,",
  "S04bsu016_u:7043": "mahādharmolkā ca jvalitā?",
  "S04bsu016_u:7044": "na khalu punaste kulaputra evaṃ draṣṭavyam /",
  "S04bsu016_u:7045": "samantabhadro bodhisattvaḥ sa tena kālena tena samayena vimalavaktrabhānuprabho nāma rājā abhūccakravartī /",
  "S04bsu016_u:7046_0": "tatkiṃ manyase kulaputra anyā sā tena kālena tena samayena vimalavaktrabhānuprabhasya",
  "S04bsu016_u:7046_1": "rājñaścakravartino dharmacakranirmāṇaprabhā nāma duhitā bhikṣuṇyabhūdbhikṣuṇīśatasahasraparivārā?",
  "S04bsu016_u:7047": "na khalvevaṃ draṣṭavyam /",
  "S04bsu016_u:7048": "ahaṃ sā tena kālena tena samayena dharmacakranirmāṇaprabhā nāma bhikṣuṇyabhūvam?",
  "S04bsu016_u:7049": "mayā tattasya sarvadharmasāgaranirghoṣaprabharājñastathāgatasya śāsanaṃ saṃdhāritam /",
  "S04bsu016_u:7050": "tacca bhikṣuṇīśatasahasraṃ sarvamavaivartikaṃ kṛtamanuttarāyāṃ samyaksaṃbodhau /",
  "S04bsu016_u:7051": "tathāgatasaṃmukhībhāvasamavasaraṇe ca samādhau pratiṣṭhāpitam /",
  "S04bsu016_u:7052": "sarvatathāgatadharmacakravajraprabhāyāṃ dhāraṇyāṃ sarvadharmasāgaranayapraveśāyāṃ ca prajñāpāramitāyāṃ pratiṣṭhāpitam //",
  "S04bsu016_u:7053": "tasya ca mayā tathāgatasyānantaraṃ vimaladharmaparvatajñānaśikharābho nāma tathāgata ārāgitaḥ /",
  "S04bsu016_u:7054": "tasyānantaraṃ maṇḍalāvabhāsaprabhacūḍo nāma tathāgata ārāgitaḥ /",
  "S04bsu016_u:7055": "tasyānantaraṃ dharmabhāskaraśrīmegho nāma tathāgata ārāgitaḥ /",
  "S04bsu016_u:7056": "tasyānantaraṃ dharmasāgaranirdeśaghoṣo nāma tathāgata (Gv 237) ārāgitaḥ /",
  "S04bsu016_u:7057": "tasyānantaraṃ dharmādityajñānamaṇḍalapradīpo nāma tathāgata ārāgitaḥ /",
  "S04bsu016_u:7058": "tasyānantaraṃ dharmakusumaketudhvajamegho nāma tathāgata ārāgitaḥ /",
  "S04bsu016_u:7059": "tasyānantaraṃ dharmārciḥparvataketurājo nāma tathāgata ārāgitaḥ /",
  "S04bsu016_u:7060": "tasyānantaraṃ dharmanayagambhīraśrīcandro nāma tathāgata ārāgitaḥ /",
  "S04bsu016_u:7061": "tasyānantaraṃ dharmajñānasaṃbhavasamantapratibhāsagarbho nāma tathāgata ārāgitaḥ /",
  "S04bsu016_u:7062": "tasyānantaraṃ jñānākaracūḍo nāma tathāgata ārāgitaḥ /",
  "S04bsu016_u:7063": "tasyānantaraṃ śailendraśrīgarbharājo nāma tathāgata ārāgitaḥ /",
  "S04bsu016_u:7064": "tasyānantaraṃ samantamukhajñānabhadramerurnāma tathāgata ārāgitaḥ /",
  "S04bsu016_u:7065": "tasyānantaraṃ sarvadharmavīryavegadhvajo nāma tathāgata ārāgitaḥ /",
  "S04bsu016_u:7066": "tasyānantaraṃ dharmaratnakusumaśrīmegho nāma tathāgata ārāgitaḥ /",
  "S04bsu016_u:7067": "tasyānantaraṃ śāntiprabhagambhīrakūṭo nāma tathāgata ārāgitaḥ /",
  "S04bsu016_u:7068": "tasyānantaraṃ raśminetrapratibhāsaprabhacandro nāma tathāgata ārāgitaḥ /",
  "S04bsu016_u:7069": "tasyānantaraṃ jñānārciśrīsāgaro nāma tathāgata ārāgitaḥ /",
  "S04bsu016_u:7070": "tasyānantaraṃ samantajñānabhadramaṇḍalo nāma tathāgata ārāgitaḥ /",
  "S04bsu016_u:7071": "tasyānantaraṃ adhaūrdhvadigjñānāvabhāso nāma tathāgata ārāgitaḥ /",
  "S04bsu016_u:7072": "tasyānantaraṃ raśmisaṃkusumitapradīpo nāma tathāgata ārāgitaḥ /",
  "S04bsu016_u:7073": "tasyānantaraṃ jñānasiṃhaketudhvajarājo nāma tathāgata ārāgitaḥ /",
  "S04bsu016_u:7074": "tasyānantaraṃ samantasūryāvabhāsaprabharājo nāma tathāgata ārāgitaḥ /",
  "S04bsu016_u:7075": "tasyānantaraṃ ratnalakṣaṇavibhūṣitamerurnāma tathāgata ārāgitaḥ /",
  "S04bsu016_u:7076": "tasyānantaraṃ sūryavikramasamantapratibhāso nāma tathāgata ārāgitaḥ /",
  "S04bsu016_u:7077": "tasyānantaraṃ dharmajālavibuddhaśrīcandro nāma tathāgata ārāgitaḥ /",
  "S04bsu016_u:7078": "tasyānantaraṃ dharmapadmapraphullitaśrīmegho nāma tathāgata ārāgitaḥ /",
  "S04bsu016_u:7079": "tasyānantaraṃ lakṣaṇasūryacakrasamantaprabho nāma tathāgata ārāgitaḥ /",
  "S04bsu016_u:7080": "tasyānantaraṃ samantāvabhāsadharmaśrīghoṣo nāma tathāgata ārāgitaḥ /",
  "S04bsu016_u:7081": "tasyānantaraṃ vaiśāradyavajranārāyaṇasiṃho nāma tathāgata ārāgitaḥ /",
  "S04bsu016_u:7082": "tasyānantaraṃ samantajñānadhvajaśūro nāma tathāgata ārāgitaḥ /",
  "S04bsu016_u:7083": "tasyānantaraṃ dharmapadmaphullagātro nāma tathāgata ārāgitaḥ /",
  "S04bsu016_u:7084": "tasyānantaraṃ guṇakusumaśrīsāgaro nāma tathāgata ārāgitaḥ /",
  "S04bsu016_u:7085": "tasyānantaraṃ dharmadhanaśikharābhaskandho nāma tathāgata ārāgitaḥ /",
  "S04bsu016_u:7086": "tasyānantaraṃ jñānaśikharārcimegho nāma tathāgata ārāgitaḥ /",
  "S04bsu016_u:7087": "tasyānantaraṃ samantadharmadvāravahanaśikharābho nāma tathāgata ārāgitaḥ /",
  "S04bsu016_u:7088": "tasyānantaraṃ bodhimaṇḍavibuddhaśrīcandro nāma tathāgata ārāgitaḥ /",
  "S04bsu016_u:7089": "tasyānantaraṃ dharmolkājvalanaśrīcandro nāma tathāgata ārāgitaḥ /",
  "S04bsu016_u:7090": "tasyānantaraṃ samantapratibhāsacūḍo nāma tathāgata ārāgitaḥ /",
  "S04bsu016_u:7091": "tasyānantaraṃ dharmameghadhvajapradīpo nāma tathāgata ārāgitaḥ /",
  "S04bsu016_u:7092": "tasyānantaraṃ vajrasāgaradhvajamegho nāma tathāgata ārāgitaḥ /",
  "S04bsu016_u:7093": "tasyānantaraṃ yaśaḥparvataśrīmegho nāma tathāgata ārāgitaḥ,",
  "S04bsu016_u:7094": "tasyānantaraṃ candanaśrīcandro nāma tathāgata ārāgitaḥ /",
  "S04bsu016_u:7095": "tasyānantaraṃ samantaśrīkusumatejābhonāma tathāgata ārāgitaḥ /",
  "S04bsu016_u:7096": "tasyānantaraṃ sarvasattvāvabhāsatejo nāma tathāgata ārāgitaḥ /",
  "S04bsu016_u:7097": "tasyānantaraṃ guṇapadmaśrīgarbho nāma tathāgata ārāgitaḥ /",
  "S04bsu016_u:7098": "tasyānantaraṃ gandhārciravabhāsarājo nāma tathāgata ārāgitaḥ /",
  "S04bsu016_u:7099": "tasyānantaraṃ hetupadmo nāma tathāgata ārāgitaḥ /",
  "S04bsu016_u:7100": "tasyānantaraṃ lakṣaṇaparvatavairocano nāma tathāgata ārāgitaḥ /",
  "S04bsu016_u:7101": "tasyānantaraṃ samantavighuṣṭakīrtidhvajo nāma tathāgata (Gv 238) ārāgitaḥ /",
  "S04bsu016_u:7102": "tasyānantaraṃ samajñānaprabhāmerurnāma tathāgata ārāgitaḥ /",
  "S04bsu016_u:7103": "tasyānantaraṃ dharmanagaraprabhaśrīrnāma tathāgata ārāgitaḥ /",
  "S04bsu016_u:7104": "tasyānantaraṃ drumaparvatatejo nāma tathāgata ārāgitaḥ /",
  "S04bsu016_u:7105": "tasyānantaraṃ samantaśrīvairocanaketurnāma tathāgata ārāgitaḥ /",
  "S04bsu016_u:7106": "tasyānantaraṃ dharmasāgaranirnādanirghoṣo nāma tathāgata ārāgitaḥ /",
  "S04bsu016_u:7107": "tasyānantaraṃ sarvadharmabhāvanārambhasaṃbhavatejo nāma tathāgata ārāgitaḥ /",
  "S04bsu016_u:7108": "tasyānantaraṃ samantajñānābhapravaro nāma tathāgata ārāgitaḥ /",
  "S04bsu016_u:7109": "tasyānantaraṃ varalakṣaṇaśrīrnāma tathāgata ārāgitaḥ /",
  "S04bsu016_u:7110": "tasyānantaraṃ dharmabalaśūladhvajo nāma tathāgata ārāgitaḥ /",
  "S04bsu016_u:7111": "tasyānantaraṃ dharmacakraprabhanirghoṣo",
  "S04bsu016_u:7112": "nāma tathāgata ārāgitaḥ /",
  "S04bsu016_u:7113": "tasyānantaraṃ raśmiguṇamakuṭajñānaprajñāprabho nāma tathāgata ārāgitaḥ /",
  "S04bsu016_u:7114": "tasyānantaraṃ dharmacakracandrodgataśrīrnāma tathāgata ārāgitaḥ /",
  "S04bsu016_u:7115": "tasyānantaraṃ dharmapadmavairocanavibuddhaketurnāma tathāgata ārāgitaḥ /",
  "S04bsu016_u:7116": "tasyānantaraṃ ratnapadmāvabhāsagarbho nāma tathāgataḥ ārāgitaḥ /",
  "S04bsu016_u:7117": "tasyānantaraṃ ratnaśrīśikharamedhapradīpo nāma tathāgata ārāgitaḥ /",
  "S04bsu016_u:7118": "tasyānantaraṃ samantasūcisuviśuddhajñānakusumo nāma tathāgata ārāgitaḥ /",
  "S04bsu016_u:7119": "tasyānantaraṃ nānāraśmiśrīmerugarbho nāma tathāgata ārāgitaḥ /",
  "S04bsu016_u:7120": "tasyānantaraṃ raśmimaṇḍalaśikhararājo nāma tathāgata ārāgitaḥ /",
  "S04bsu016_u:7121": "tasyānantaraṃ puṇyameghacūḍo nāma tathāgata ārāgitaḥ /",
  "S04bsu016_u:7122": "tasyānantaraṃ dharmaśikharadhvajamegho nāma tathāgata ārāgitaḥ /",
  "S04bsu016_u:7123": "tasyānantaraṃ guṇaparvatatejo nāma tathāgata ārāgitaḥ /",
  "S04bsu016_u:7124": "tasyānantaraṃ dharmasūryameghapradīpo nāma tathāgata ārāgitaḥ /",
  "S04bsu016_u:7125": "tasyānantaraṃ dharmameghavighuṣṭakīrtirājo nāma tathāgata ārāgitaḥ /",
  "S04bsu016_u:7126": "tasyānantaraṃ dharmamaṇḍalapaṭalamegho nāma tathāgata ārāgitaḥ /",
  "S04bsu016_u:7127": "tasyānantaraṃ vibuddhajñānabodhidhvajatejo nāma tathāgata ārāgitaḥ /",
  "S04bsu016_u:7128": "tasyānantaraṃ dharmamaṇḍalavibuddhaśrīcandro nāma tathāgata ārāgitaḥ /",
  "S04bsu016_u:7129": "tasyānantaraṃ kanakamaṇiparvatatejobhadro nāma tathāgata ārāgitaḥ /",
  "S04bsu016_u:7130": "tasyānantaraṃ bhadraśrīmerutejo nāma tathāgata ārāgitaḥ /",
  "S04bsu016_u:7131": "tasyānantaraṃ samantaprajñaptinirghoṣamegho nāma tathāgata ārāgitaḥ /",
  "S04bsu016_u:7132": "tasyānantaraṃ dharmamalaśrīkūṭo nāma tathāgata ārāgitaḥ /",
  "S04bsu016_u:7133": "tasyānantaraṃ gandhārcimeghaśrīrājo nāma tathāgata ārāgitaḥ /",
  "S04bsu016_u:7134": "tasyānantaraṃ kanakamaṇiparvataghoṣo nāma tathāgata ārāgitaḥ /",
  "S04bsu016_u:7135": "tasyānantaraṃ uṣṇīṣakośasarvadharmaprabhāmaṇḍalamegho nāma tathāgata ārāgitaḥ /",
  "S04bsu016_u:7136": "tasyānantaraṃ dharmacakrajvalanatejo nāma tathāgata ārāgitaḥ /",
  "S04bsu016_u:7137": "tasyānantaraṃ śailaśikharābhyudgatatejo nāma tathāgata ārāgitaḥ /",
  "S04bsu016_u:7138": "tasyānantaraṃ samantavīryolkāvabhāsamegho nāma tathāgata ārāgitaḥ /",
  "S04bsu016_u:7139": "tasyānantaraṃ samādhimudrāvipulamakuṭaprajñāprabho nāma tathāgata ārāgitaḥ /",
  "S04bsu016_u:7140": "tasyānantaraṃ ratnaruciraśrīrājo nāma tathāgata ārāgitaḥ /",
  "S04bsu016_u:7141": "tasyānantaraṃ dharmolkāratnavitānaghoṣo nāma tathāgata ārāgitaḥ /",
  "S04bsu016_u:7142": "tasyānantaraṃ dharmagaganakāntasiṃhaprabho nāma tathāgata ārāgitaḥ /",
  "S04bsu016_u:7143": "tasyānantaraṃ lakṣaṇavibhūṣitadhvajacandro nāma tathāgata ārāgitaḥ /",
  "S04bsu016_u:7144": "tasyānantaraṃ raśmiparvatavidyotitamegho nāma tathāgata ārāgitaḥ /",
  "S04bsu016_u:7145": "tasyānantaraṃ anāvaraṇadharmagaganaprabho nāma tathāgata ārāgitaḥ /",
  "S04bsu016_u:7146": "(Gv 239) tasyānantaraṃ lakṣaṇarucirasupuṣpitāṅgo nāma tathāgata ārāgitaḥ /",
  "S04bsu016_u:7147": "tasyānantaraṃ lokendrapravaraprabhaghoṣo nāma tathāgata ārāgitaḥ /",
  "S04bsu016_u:7148": "tasyānantaraṃ sarvadharmasamādhiprabhaghoṣo nāma tathāgata ārāgitaḥ /",
  "S04bsu016_u:7149": "tasyānantaraṃ dvārasvaraprabhūtakośo nāma tathāgata ārāgitaḥ /",
  "S04bsu016_u:7150": "tasyānantaraṃ dharmajvalanārciḥsāgaraghoṣo nāma tathāgata ārāgitaḥ /",
  "S04bsu016_u:7151": "tasyānantaraṃ tryadhvalakṣaṇapratibhāsatejo nāma tathāgata ārāgitaḥ /",
  "S04bsu016_u:7152": "tasyānantaraṃ dharmamaṇḍalaśrīśikharābhaprabho nāma tathāgata ārāgitaḥ /",
  "S04bsu016_u:7153": "tasyānantaraṃ dharmadhātusiṃhaprabho nāma tathāgata ārāgitaḥ /",
  "S04bsu016_u:7154": "tasyānantaraṃ sarvasamādhisāgarāvabhāsasiṃho nāma tathāgata ārāgitaḥ /",
  "S04bsu016_u:7155": "tasyānantaraṃ samantajñānaprabhāso nāma tathāgata ārāgitaḥ /",
  "S04bsu016_u:7156": "tasyānantaraṃ samantaprajñābhadhamarnagarapradīpo nāma tathāgata ārāgitaḥ //",
  "S04bsu016_u:7157": "iti hi kulaputra etadbuddhaśataṃ pramukhaṃ kṛtvā tasmin vimalābhe kalpe sumeruparamāṇurajaḥsamāstathāgatā utpannā abhūvan /",
  "S04bsu016_u:7158": "teṣāṃ punaḥ kulaputra sumeruparamāṇurajaḥsamānāṃ tathāgatānāṃ sarvapaścimo dharmadhātunagarābhajñānapradīparājo nāma tathāgato 'bhūt /",
  "S04bsu016_u:7159": "te khalu mayā kulaputra sumeruparamāṇurajaḥsamāstathāgatāḥ sarvadharmasāgaranirghoṣaprabharājapūrvaṃgamā dharmadhātunagarābhajñānapradīparājapaścimāḥ sarve pūjitāḥ /",
  "S04bsu016_u:7160": "sarveṣāṃ ca me tathāgatānāmupasthānaṃ kṛtam /",
  "S04bsu016_u:7161": "sarveṣāṃ ca dharmadeśanā śrutā /",
  "S04bsu016_u:7162": "sarveṣāṃ ca teṣāmahaṃ tathāgatānāṃ śāsane pravrajitā /",
  "S04bsu016_u:7163": "sarveṣāṃ ca me teṣāṃ tathāgatānāṃ śāsanaṃ saṃdhāritam /",
  "S04bsu016_u:7164": "sarveṣāṃ ca mayā teṣāṃ tathāgatānāmantikādeṣa manojñarutagambhīravikurvitapraveśo bodhisattvavimokṣo vividhaiḥ pratilābhanayaiḥ pratilabdhaḥ /",
  "S04bsu016_u:7165": "sarveṣāṃ ca mayā teṣāṃ tathāgatānāmantikādanantamadhyāḥ sattvasāgarāḥ paripācitāḥ /",
  "S04bsu016_u:7166": "tato 'rvāgbuddhakṣetraparamāṇurajaḥsameṣu yāvantastathāgatā utpannāḥ,",
  "S04bsu016_u:7167": "sarve te mayā tathāgatāḥ dharmapratipattyā pūjitāḥ /",
  "S04bsu016_u:7168": "sā khalu punarahaṃ kulaputra tata upādāya saṃsārarātrigateṣu sattveṣu ajñānanidrāprasupteṣu jāgarmi,",
  "S04bsu016_u:7169": "cittanagaraṃ caiṣāṃ paripālayāmi,",
  "S04bsu016_u:7170": "traidhātukanagarāccainānuccālya sarvajñatādharmanagare pratiṣṭhāpayāmi //",
  "S04bsu016_u:7171": "etamahaṃ kulaputra manojñarutagambhīravikurvitapraveśaṃ bodhisattvavimokṣaṃ lokasaṃbhinnapralāpavinivartanamadvayabhaṇitāviniyojanaṃ satyapratiṣṭhāpanaparyavasānaṃ jānāmi /",
  "S04bsu016_u:7172_0": "kiṃ mayā śakyaṃ bodhisattvānāmavipratibaddhasarvavākpathasvabhāvajñānānāṃ praticittakṣaṇaṃ",
  "S04bsu016_u:7172_1": "sarvadharmābhisaṃbodhivaśavartināṃ sarvasattvavacanarutaghoṣasāgarāvatīrṇānāṃ sarvamantrasamudrasaṃskārakuśalānāṃ",
  "S04bsu016_u:7172_2": "sarvadharmasaṃkhyānāmasamudranayavidhijñānāṃ sarvadharmasamavasaraṇadhāraṇīsamudravaśavartināṃ",
  "S04bsu016_u:7172_3": "sarvasattvayathāśayadharmameghābhinirhārakuśalānāṃ sarvasattvaparipākavinayacaryāparyavasānānāṃ",
  "S04bsu016_u:7172_4": "caryāṃ jñātuṃ guṇān vā vaktum,",
  "S04bsu016_u:7173": "sarvasattvasaṃgrahapratipattirvā jñātum,",
  "S04bsu016_u:7174": "anuttaro bodhisattvakarmasamārambhaprayogo vā bodhisattvasūkṣmajñānānugamo vā bodhisattvadharmanidhānakośavibhaktavṛṣabhitā bodhisattvakarmasāṃkathyasiṃhāsanākramaṇaṃ vā jñātum /",
  "S04bsu016_u:7175": "tatkasya hetoḥ?",
  "S04bsu016_u:7176": "tathā hi te satpuruṣāḥ sarvadharmabhūmimaṇḍaladhāraṇyavakrāntāḥ //",
  "S04bsu016_u:7177": "gaccha kulaputra,",
  "S04bsu016_u:7178": "iyamihaiva bhagavato vairocanasya pādamūle sarvavṛkṣapraphullanasukhasaṃvāsā nāma rātridevatā saṃnipatitā,",
  "S04bsu016_u:7179": "yā mamānantaraṃ saṃniṣaṇṇā /",
  "S04bsu016_u:7180": "tāmupasaṃkramya paripṛccha - kathaṃ bodhisattvāḥ sarvajñatāyāṃ śikṣante,",
  "S04bsu016_u:7181": "kathaṃ ca pratipadyamānāḥ sarvasattvān sarvajñatāyāṃ pratiṣṭhāpayanti //",
  "S04bsu016_u:7182": "(Gv 240)",
  "S04bsu016_u:7183_0": "atha khalu sarvanagararakṣāsaṃbhavatejaḥśrī rātridevatā tasyāṃ velāyāmetameva manojñarutagambhīravikurvitapraveśaṃ",
  "S04bsu016_u:7183_1": "bodhisattvavimokṣaṃ bhūyasyā mātrayā saṃdarśayamānā sudhanaṃ śreṣṭhidārakaṃ gāthābhiradhyabhāṣata -",
  "S04bsu016_u:7184": "gambhīra durdṛśu vimokṣa jinātmajānāṃ ākāśalakṣaṇasamantatalapraveśaḥ /",
  "S04bsu016_u:7185": "tryadhvasthitānavataranti jinānaśeṣān yairdharmadhātuprasarāṃ ca anantamadhyān // 1 //",
  "S04bsu016_u:7186": "saṃbhārasaṃbhavavimokṣanayānanantān pratilābha dharmata acintiya aprameyān /",
  "S04bsu016_u:7187": "saṃvardhanāmapi samanta asaṅgavegam avagāha maitriṣu triyadhvanayaṣpatheṣu // 2 //",
  "S04bsu016_u:7188": "iti buddhakṣetraparivartarajaḥsamānāṃ kalpānamādigatamāsa purā hi kṣetram /",
  "S04bsu016_u:7189": "dharmārcimeghanagaraḥ śirilokadhātu kalpo babhūva vimalābha mahāprabhaśca // 3 //",
  "S04bsu016_u:7190": "tatraiva kalpi jinavaṃśi anūpachinne buddhāḥ sumeruparamāṇusamā upannāḥ /",
  "S04bsu016_u:7191": "dharmasamudraprabhagarjitarāja buddhaḥ purvaṃgamaḥ prathamakalpika āsi teṣām // 4 //",
  "S04bsu016_u:7192": "jinu dharmameghanagarābhapradīparājo yaḥ sarvapaścimu abhūtsugatāna teṣām /",
  "S04bsu016_u:7193": "te sarvi pūjita mayā upasaṃkramitvā dharmaśca teṣa mi śruto janayitva prītim // 5 //",
  "S04bsu016_u:7194": "dṛṣṭo mayā prathamu kāñcanavarṇaraśmiḥ dharmaḥ samudraprabhagarjitaghoṣarājaḥ /",
  "S04bsu016_u:7195": "dvātriṃśallakṣaṇavicitritu merukalpo dṛṣṭvā ca me matirabhūtsugato bhaveyam // 6 //",
  "S04bsu016_u:7196": "sahadarśanena mama tasya tathāgatasya prādurbabhūva balavajjinacittamādyam /",
  "S04bsu016_u:7197": "sarvajñatāprasarasaṃbhavapratyayebhiḥ ākāśadhātuvimalaṃ tathatāsvabhāvam // 7 //",
  "S04bsu016_u:7198": "yena triyadhvagata sarvi sphuṭāḥ samantāt buddhāśca tatsutasamudravṛtā aśeṣāḥ /",
  "S04bsu016_u:7199": "(Gv 241)",
  "S04bsu016_u:7200": "kṣetrārṇavā api samudra sarve āsan kṛpāmṛtamahodadhi saṃbhaveta // 8 //",
  "S04bsu016_u:7201": "kāyena sarvi spharaṇārthamaśeṣa kṣetrā kāyaṃ yathāśayajagadvinidarśanāya /",
  "S04bsu016_u:7202": "kṣetrāṇyaśeṣamavabhāsanakampanāya pākāya caiva jagatāṃ janitaṃ mano me // 9 //",
  "S04bsu016_u:7203": "dvitīye yajjinasya upasaṃkramaṇe 'pi dṛṣṭāḥ kṣetrārṇaveṣu daśasu sthita ye jinendrāḥ /",
  "S04bsu016_u:7204": "kṣetrāḥ samudraparamāṇurajaḥsameṣu kṣetrārṇaveṣu jina paścimake mi dṛṣṭāḥ // 10 //",
  "S04bsu016_u:7205": "sarvāntakṣetraparivartarajaḥsameṣu kalpeṣu ye jina upanna jagatpradīpāḥ /",
  "S04bsu016_u:7206": "te sarvi pūjita mayā upasaṃkramitvā evaṃ vimokṣanayasāgaru śodhayeyam // 11 //",
  "S04bsu016_u:7207_0": "atha khalu sudhanaḥ śreṣṭhidārako manojñarutagambhīravikurvitapraveśaṃ bodhisattvavimokṣaṃ",
  "S04bsu016_u:7207_1": "pratilabdhaḥ anantamadhyasamādhimukhasamudrāvatīrṇo vipuladhāraṇīmukhasamudrasaṃbhūtacetā",
  "S04bsu016_u:7207_2": "bodhisattvamahābhijñāvabhāsapratilabdho mahāprītisaṃvitsāgarāvatīrṇo vipulaprītivegasāgaravivardhitacetāḥ",
  "S04bsu016_u:7207_3": "sarvanagararakṣāsaṃbhavatejaḥśriyaṃ rātridevatāmābhiḥ sārūpyābhirgāthābhirabhyaṣṭāvīt -",
  "S04bsu016_u:7208": "prajñā hi te vipula dharmasamudracārī cīrṇā ca me bhavasamudra anantamadhyān /",
  "S04bsu016_u:7209": "dīrghāyu nirjvara sujñānaśarīragarbhe tvaṃ devi rocasi imāṃ pariṣāmupetya // 12 //",
  "S04bsu016_u:7210": "budhyitva dharmaprakṛtiṃ gaganaprakāśāṃ sarvatriyadhvanayamotarase asaṅgam /",
  "S04bsu016_u:7211": "ārambaṇāni tulayasyapi cāvikalpā cittakṣaṇena api tāni acintiyāni // 13 //",
  "S04bsu016_u:7212": "niḥsattvadharmata nirīkṣasi jñānacakṣuḥ sattvodadhīn karuṇayāvatarasyanantān /",
  "S04bsu016_u:7213": "buddhyā vimokṣa sugabhīra vigāhamānā sarvān vinesi paripācayase 'prameyān // 14 //",
  "S04bsu016_u:7214": "tvaṃ dharmamaṇḍalavicāranaye vidhijñā dharmasvabhāvaprativedhanaye vibuddhā /",
  "S04bsu016_u:7215": "(Gv 242)",
  "S04bsu016_u:7216": "sarvāryamārgamamalaṃ paribhāvayantī niryātyase jagadaśeṣa viśodhayantī // 15 //",
  "S04bsu016_u:7217": "tvaṃ sattvasārathivarānabhibhūta devi sarvajñajñānamamalaṃ pratigrāhamānā /",
  "S04bsu016_u:7218": "tvaṃ dharmadhātugata sarvi spharitva sattvān dharmaṃ prakāśya bhaya sarvi śamesi loke // 16 //",
  "S04bsu016_u:7219": "vairocanapraṇidhimārganayena devi yāsyasyasaṅgavipulāmalabuddhiyuktā /",
  "S04bsu016_u:7220": "sarvatra jinabalaṃ pratipadyamānā saṃpaśyase jinavikurvita sarvakṣetraiḥ // 17 //",
  "S04bsu016_u:7221": "cittaṃ durāsadu tavā gaganaprakāśaṃ sarve kileśamali nirmalamādiśuddham /",
  "S04bsu016_u:7222": "yasmin samosari triyadhvaga sarvakṣetrā buddhāśca sātmajagaṇāḥ saha sarvasattvaiḥ // 18 //",
  "S04bsu016_u:7223": "rātriṃdivaṃ kṣaṇalavānṛtupakṣamāsān saṃvatsarāṃśca savināśavitarkakalpān /",
  "S04bsu016_u:7224": "kalpārṇavānapi sanāmasamudrasaṃkhyān saṃjñodadhīn jagatāṃ vidarśayasi kṣaṇena // 19 //",
  "S04bsu016_u:7225": "diśatāsu yāvata tu sattvacyutopapādā ye rūpiṇāmapi ca saṃjñiasaṃjñināṃ ca /",
  "S04bsu016_u:7226": "vyavahārasatyanaya otaramāṇā teṣāṃ mārgaṃ vidarśya varabodhipathe praṇesi // 20 //",
  "S04bsu016_u:7227": "vairocanapraṇidhijālakulāt prasṛtā prabhūtasarvasugataikasamucchrayācca /",
  "S04bsu016_u:7228": "tvaṃ dharmakāyapariśuddha asaṅgacittā rūpaṃ vidarśayami loki yathāśayānām // 21 //",
  "S04bsu016_u:7229_0": "atha khalu sudhanaḥ śreṣṭhidārakaḥ sarvanagararakṣāsaṃbhavatejaḥśriyaṃ rātridevatāmābhiḥ",
  "S04bsu016_u:7229_1": "sārūpyābhirgāthābhirabhiṣṭutya sarvanagararakṣāsaṃbhavatejaḥśriyo rātridevatāyāḥ",
  "S04bsu016_u:7229_2": "pādau śirasābhivandya sarvanagararakṣāsaṃbhavatejaḥśriyaṃ rātridevatāmanekaśatasahasrakṛtvaḥ",
  "S04bsu016_u:7229_3": "pradakṣiṇīkṛtya punaḥ punaravalokya sarvanagararakṣāsaṃbhavatejaḥśriyo rātridevatāyā",
  "S04bsu016_u:7229_4": "antikātprakrāntaḥ // 37 //",
  "S04bsu016_u:7230": "(Gv 243)",
  "S04bsu016_u:7231": "40 Sarvavṛkṣapraphullanasukhasaṃvāsā /",
  "S04bsu016_u:7232_0": "atha khalu sudhanaḥ śreṣṭhidārako manojñarutagambhīravikurvitapraveśaṃ bodhisattvavimokṣaṃ",
  "S04bsu016_u:7232_1": "bhūyasyā mātrayā prabhāvayamānaḥ saṃbhāvayamāno vipulīkurvan yena sarvavṛkṣapraphullanasukhasaṃvāsā",
  "S04bsu016_u:7232_2": "rātridevatā tenopasaṃkrāntaḥ /",
  "S04bsu016_u:7233": "so 'paśyat sarvavṛkṣapraphullanasukhasaṃvāsāṃ rātridevatāṃ ratnadrumāṅkuragarbhe siṃhāsane sarvagandharatnadrumaśākhe kūṭāgāre saṃniṣaṇṇāṃ daśarātridevatāsahasraparivārām //",
  "S04bsu016_u:7234_0": "atha khalu sudhanaḥ śreṣṭhidārakaḥ sarvavṛkṣapraphullanasukhasaṃvāsāyā rātridevatāyāḥ",
  "S04bsu016_u:7234_1": "pādau śirasābhivandya purataḥ prāñjaliḥ sthitvā evamāha - mayā ārye devate anuttarāyāṃ",
  "S04bsu016_u:7234_2": "samyaksaṃbodhau cittamutpāditam /",
  "S04bsu016_u:7235": "na ca jānāmi - kathaṃ bodhisattvena bodhisattvacaryāyāṃ caritavyam,",
  "S04bsu016_u:7236": "kathaṃ śikṣitavyam /",
  "S04bsu016_u:7237": "tadvadasva me devate,",
  "S04bsu016_u:7238": "kathaṃ bodhisattvā bodhisattvacaryāyāṃ caranti,",
  "S04bsu016_u:7239": "kathaṃ śikṣante,",
  "S04bsu016_u:7240": "kathaṃ caritvā kathaṃ śikṣitvā niryānti sarvajñatāyām //",
  "S04bsu016_u:7241_0": "evamukte sarvavṛkṣapraphullanasukhasaṃvāsā rātridevatā sudhanaṃ śreṣṭhidārakametadavocat",
  "S04bsu016_u:7241_1": "- mama kulaputra anubhāvena sahe lokadhātau ādityāstaṃgamanakāle padmāni praphullāni sugandhībhavanti /",
  "S04bsu016_u:7242": "sarve nagaranārīgaṇāścodyānagatā ratikrīḍāprayuktā gṛhagamanāya matimutpādayanti /",
  "S04bsu016_u:7243": "pathotpathagatāḥ sattvā rātristhāne cetanābahulāḥ sarvajagatpālanābhimukhā bhavanti /",
  "S04bsu016_u:7244": "darīgahanaguhāśrayāḥ sattvā darīgahanaguhāsu praviśanti /",
  "S04bsu016_u:7245": "vṛkṣālayāśrayāḥ sattvā vṛkṣālayāśrayābhimukhā bhavanti /",
  "S04bsu016_u:7246": "vilāśrayāḥ sattvā bilānyanupraviśanti /",
  "S04bsu016_u:7247": "grāmanagaranigamajanapadāśrayāḥ sattvā grāmanagaranigamajanapadānanupraviśanti /",
  "S04bsu016_u:7248": "udakāśrayāḥ sattvā jalamavataranti /",
  "S04bsu016_u:7249": "anyadigjanapadagatāḥ sattvāḥ svajanapadadikcetanāmutpādayanti rātrau sukhasparśavihārāya //",
  "S04bsu016_u:7250_0": "api tu khalu punarahaṃ kulaputra naranārīgaṇānāṃ daharāṇāṃ taruṇānāṃ yauvanamadamattānāṃ",
  "S04bsu016_u:7250_1": "nṛtyagītavādyaratipramattānāṃ sattvānāṃ kāmaguṇapramuktānāṃ jātijarāmaraṇamahāndhakārabhayapratipakṣāya",
  "S04bsu016_u:7250_2": "kuśalamūlasaṃjānābhiyogaṃ saṃvarṇayāmi /",
  "S04bsu016_u:7251": "matsariṇaḥ sattvān dāne saṃniyojayāmi /",
  "S04bsu016_u:7252": "duḥśīlān sattvān śīle pratiṣṭhāpayāmi /",
  "S04bsu016_u:7253": "vyāpannacittānāṃ sattvānāṃ maitrīṃ saṃvarṇayāmi /",
  "S04bsu016_u:7254": "kṣubhitacittān sattvān kṣāntau pratiṣṭhāpayāmi /",
  "S04bsu016_u:7255": "kusīdān sattvān bodhisattvavīryārambhe pratiṣṭhāpayāmi /",
  "S04bsu016_u:7256": "vibhrāntacittān sattvān dhyāneṣu pratiṣṭhāpayāmi /",
  "S04bsu016_u:7257": "duḥprajñān sattvān prajñāpāramitāyāṃ niyojayāmi /",
  "S04bsu016_u:7258": "hīnayānādhimuktān sattvān mahāyān pratiṣṭhāpayāmi /",
  "S04bsu016_u:7259": "traidhātukābhiniviṣṭān sattvān bhavagatiniṣṭhāmaṇḍalacāriṇo bodhisattvapraṇidhānapāramitāyāṃ pratiṣṭhāpayāmi /",
  "S04bsu016_u:7260": "āvaraṇavaśagatān sattvān karmakleśaprapīḍitān puṇyajñānabalaparihīṇān bodhisattvabalapāramitāyāṃ pratiṣṭhāpayāmi /",
  "S04bsu016_u:7261": "ajñānatamovanaddhān sattvān ahaṃkāramamakāravidyāndhakāraprāptān bodhisattvajñānapāramitāyāṃ pratiṣṭhāpayāmi //",
  "S04bsu016_u:7262": "api tu khalu punarahaṃ kulaputra vipulaprītisaṃbhavasaṃtuṣṭyavabhāsasya bodhisattvavimokṣasya lābhinī /",
  "S04bsu016_u:7263": "sudhana āha - ka etasya devate vipulaprītisaṃbhavatuṣṭyavabhāsasya bodhisattvavimokṣasya (Gv 244)",
  "S04bsu016_u:7264": "viṣayaḥ? āha - tathāgatapuṇyasattvaṃsaṃgrahajñānopāyāvabhāsa eṣa kulaputra vimokṣaḥ /",
  "S04bsu016_u:7265": "tatkasya hetoḥ?",
  "S04bsu016_u:7266": "yatkiṃcit kulaputra sattvāḥ sukhamanubhavanti,",
  "S04bsu016_u:7267_0": "sarvaṃ tattathāgatapuṇyaprabhāvena tathāgatānuśāsanīpathena tathāgatavacanapratipattyā",
  "S04bsu016_u:7267_1": "tathāgatānuśikṣaṇena tathāgatādhiṣṭhānena tathāgatajñānamārgapratipattyā tathāgatabhāgakuśalamūlāvaropaṇena",
  "S04bsu016_u:7267_2": "tathāgatadharmadeśanāniṣyandena tathāgatajñānasūryāvabhāsena /",
  "S04bsu016_u:7268": "tathāgatagotraśuklakarmamaṇḍalaprabhayā hi kulaputra sattvānāṃ sukhāni saṃbhavanti /",
  "S04bsu016_u:7269": "tatkasya hetoḥ?",
  "S04bsu016_u:7270_0": "tathā hi kulaputra ahametaṃ vipulaprītisaṃbhavasaṃtuṣṭyavabhāsaṃ bodhisattvavimokṣamavatarantī",
  "S04bsu016_u:7270_1": "bhagavato vairocanasya tathāgatasyārhataḥ samyaksaṃbuddhasya pūrvabodhisattvacaryāsamudraṃ",
  "S04bsu016_u:7270_2": "samanusmarantī avatarantī avagāhayamānā evaṃ jānāmi,",
  "S04bsu016_u:7271_0": "evamanugacchāmi - yathā bhagavataḥ pūrvabodhisattvabhūmimadhyālambamānasya sattvānahaṃkāramamakārābhiniviṣṭānavidyāndhakāraprāptān",
  "S04bsu016_u:7271_1": "dṛṣṭigahanakāntārapraviṣṭāṃstṛṣṇāvaśaṃgatān rāgabandhanabaddhān doṣapratighacetaso",
  "S04bsu016_u:7271_2": "mohākulasaṃtānānīrṣyāmātsaryaparyavanaddhān kleśasamākulacittān mahatsaṃsāraduḥkhaṃ",
  "S04bsu016_u:7271_3": "pratyanubhavataḥ saṃsāradāridryaduḥkhaprapīḍitān buddhadarśanavimukhān sattvān dṛṣṭvā",
  "S04bsu016_u:7271_4": "mahākaruṇācittaṃ prādurabhavat /",
  "S04bsu016_u:7272_0": "sarvasattvānāmarthaṃ sarvajagadupakaraṇaratnasaṃgrahaparigrahacittaṃ sarvasattvasaṃsāropakaraṇasaṃbhavacittaṃ",
  "S04bsu016_u:7272_1": "sarvavastvāgrahavigatacittaṃ sarvaviṣayālubdhacittaṃ sarvaratiṣvanadhyavasitacittaṃ",
  "S04bsu016_u:7272_2": "sarvaparibhogeṣvagṛddhacittaṃ sarvadāneṣu vipākāpratikāṅkṣaṇacittaṃ sarvalokasaṃpattiṣvaspṛhaṇācittaṃ",
  "S04bsu016_u:7272_3": "hetupratyayasaṃmūḍhacittaṃ suparyeṣitayathāvaddharmanidhyapticittaṃ sarvasattvārthapratiśaraṇatābhinirharaṇacittaṃ prādurabhavat //",
  "S04bsu016_u:7273_0": "sa evaṃ yathābhūtasarvadharmasvabhāvāvatīrṇacetāḥ sarvasattvadhātau mahāmaitrīsamatāpratipannaḥ",
  "S04bsu016_u:7273_1": "sarvajaganmahākaruṇāmeghaspharaṇaprayogaḥ sarvasattvalokasaṃchādanamahādharmacchatramaṇḍalaḥ",
  "S04bsu016_u:7273_2": "sarvasattvakleśaparvatavinirbhedanamahājñānavajrapraharaṇaḥ sarvajagatsukhasaṃbhavatuṣṭivegasaṃvardhitacetāḥ",
  "S04bsu016_u:7273_3": "sarvasattvātyantasukhābhinirhārapraṇidhānacetā yathāśayābhiprāyasarvasattvavastvabhipravarṣaṇacetāḥ",
  "S04bsu016_u:7273_4": "sarvasattvāparityāgasamaprayogacetā āryadhanasarvasattvasaṃtarpaṇacetāḥ paramadaśabalajñānaratnapratilambhacetā",
  "S04bsu016_u:7273_5": "bodhisattvamahābhijñābalādhānaprāpto vividhabodhisattvamahāvikurvitameghena dharmadhātuparamākāśadhātuparyavasānaṃ",
  "S04bsu016_u:7273_6": "sarvasattvadhātuṃ spharitvā sarvasattvābhimukhasthitaḥ sarvākārasarvārambaṇamahāmeghaṃ",
  "S04bsu016_u:7273_7": "pravartayan sarvaratnābharaṇamahāmeghavarṣaṃ cābhipravarṣan,",
  "S04bsu016_u:7274_0": "yaduta sarvasattvānāṃ yathānukūlaparibhogāya anantavastuvimātratāparityāgamaprameyopakaraṇavaimātracāritraṃ",
  "S04bsu016_u:7274_1": "nānāvidhasarvadānasaṃgrahaprayogamanekavidhavastu parityāgasamudācāramanabhilāpyopakaraṇajātavyūhābhisaṃskāraṃ",
  "S04bsu016_u:7274_2": "nānālakṣaṇadānasaṃbhāravicitraṃ yathāśayasattvasaṃtoṣaṇamanantatyāgavidhimanugacchan",
  "S04bsu016_u:7274_3": "yathāśayasattvasaṃtarpaṇābhinirhāraṃ sarvavastutyāgavisarjanamavicchinnasarvajagatsaṃskāraduḥkhaparitrāṇaprayogaṃ",
  "S04bsu016_u:7274_4": "sarvasattvapratikārāpratikāṅkṣī sarvajagatsamatāsamudāgatacetāḥ sarvajagaccittaratnaṃ",
  "S04bsu016_u:7274_5": "pariśodhayamānaḥ sarvabuddhaikaghanakuśalamūlasamudrasaṃbhūtaṃ sarvajagadyathāśayopakaraṇavarṣaṃsaṃgrahaprayogaṃ",
  "S04bsu016_u:7274_6": "sarvajagatsarvajñatāpuṇyasamudrevagaṃ vivardhayan praticittakṣaṇamanavaśeṣasarvasattvaparipākavinayaparaṃparāviśuddhaye (Gv 245)",
  "S04bsu016_u:7275": "'bhinirharati sma /",
  "S04bsu016_u:7276_0": "praticittakṣaṇamanavaśeṣasarvakṣetraparaṃparānupakliṣṭānuttarabuddhakṣetrālaṃkāraviśuddhavyūhapratimaṇḍalaparipūraye",
  "S04bsu016_u:7276_1": "praticittakṣaṇamanavaśeṣasarvadharmanayasāgarakaraṇaviśuddhaye praticittakṣaṇamanavaśeṣākāśadhātutalaspharaṇajñānanayaparipūraye",
  "S04bsu016_u:7276_2": "praticittakṣaṇamanavaśeṣasattvādhyavataraṇajñānanayaviśuddhaye praticittakṣaṇamanavaśeṣasarvajagadvinayajñānanayāvabhāsapratilambhāya",
  "S04bsu016_u:7276_3": "praticittakṣaṇamanavaśeṣasarvakāladharmacakrapravartanābhivartyatāyai praticittakṣaṇamanavaśeṣasarvajñajñānādhiṣṭhānakauśalasaṃdarśanasarvajagadupakārībhūtatvāya",
  "S04bsu016_u:7276_4": "praticittakṣaṇamanavaśeṣasarvalokadhātusaṃkhyāpracāreṣu sarvalokadhātusamudrābhyudgateṣu",
  "S04bsu016_u:7276_5": "sarvalokadhātusamudrasamavasaraṇeṣu nānālokadhātuprasaranirdeśeṣu nānālokadhātuvaṃśavyavasthānasaṃdhivyūheṣu",
  "S04bsu016_u:7276_6": "nānāpratiṣṭhānānekaśarīranirdeśeṣu nānāvyūhakalpavimātratānirdeśeṣu",
  "S04bsu016_u:7276_7": "saṃkliṣṭaviśuddhasaṃkliṣṭaikāntapariśuddhavipulamahadgatāpramāṇasaṃkṣiptasūkṣmodārasamatalavyatyastordhvamūrdhadigvidigmukhanānādiksamudrasamavasaraṇeṣu",
  "S04bsu016_u:7276_8": "nānāmukhanirdeśāntadvārasaṃsthānavimātratāvyūheṣu",
  "S04bsu016_u:7277_0": "sarvalokadhātuprasareṣu bodhisattvacaryāṃ caran bodhisattvanyāmamavakramya nānābodhisattvacaryāvikurvitaspharaṇatāyai",
  "S04bsu016_u:7277_1": "praticittakṣaṇamanavaśeṣasarvatryadhvabuddhakāyaparasattvacittāśayavijñaptaye sarvajagatsarvajñatāpuṇyasamudravegaṃ",
  "S04bsu016_u:7277_2": "vivardhayannaminirharanti sma //",
  "S04bsu016_u:7278_0": "evaṃ hi kulaputra bhagavān vairocanastathāgataḥ pūrvabodhisattvacaryāṃ caran puṇyajñānasaṃbhāravirahite",
  "S04bsu016_u:7278_1": "lokasaṃniveśe akṛtajñasattvaparipūrṇe ajñānatamovanaddhe ahaṃkāramamakārābhiniviṣṭe",
  "S04bsu016_u:7278_2": "avidyāndhakāratimirāvṛte ayoniśovitarkaprasṛte dṛṣṭigahanakāntārapraskandhe hetuphalasaṃmūḍhe",
  "S04bsu016_u:7278_3": "karmakleśavaśagate mahāsaṃsārakāntāraduḥkhapātālamadhyaprapatite vividhadāridryaduḥkhaṃ",
  "S04bsu016_u:7278_4": "pratyanubhavati mahākaruṇāṃ saṃjanayya vipulān pāramitācaryāmeghānabhinirhṛtya kuśalamūladṛḍhapratiṣṭhānaṃ",
  "S04bsu016_u:7278_5": "saṃvarṇayan sarvasattvānāṃ saṃsāradāridryaduḥkhaṃ vinivartayan mahāpuṇyajñānasaṃbhāramabhirocayan",
  "S04bsu016_u:7278_6": "hetumaṇḍaladiśamabhidyotayan karmadharmāvirodhadiśaṃ prabhāvayan buddhadharmamaṇḍalasamudāgamadiśamavabhāsayan",
  "S04bsu016_u:7278_7": "sarvasattvādhimuktidiśaṃ prabhāsayan sarvasattvakṣetrasaṃbhavadiśaṃ saṃdarśayan sarvatathāgatavaṃśānupacchedadiśamanubadhnan",
  "S04bsu016_u:7278_8": "sarvabuddhaśāsanadiśaṃ saṃdhārayan sarvākuśaladharmadiśaṃ vinivartayan sarvajñatāsaṃbhāradiśaṃ",
  "S04bsu016_u:7278_9": "saṃvarṇayan sarvasattvadhātuṃ spharitvā mahāntaṃ pāramitāmeghamabhinirhṛtya yathāśayasattvasaṃtoṣaṇamatyantadharmasaṃgrahe",
  "S04bsu016_u:7278_10": "sattvān pratiṣṭhāpayāmāsa /",
  "S04bsu016_u:7279": "sarvajñatāsaṃbhāre samādāpayati sma /",
  "S04bsu016_u:7280": "mahābodhisattvapāramitāsvavatārayāmāsa /",
  "S04bsu016_u:7281": "sarvāryadhanapratilambhairupastambhayāmāsa /",
  "S04bsu016_u:7282": "sarvajñatāprītivegaiḥ kuśalamūlasamudrān sattvānāṃ vivardhayāmāsa /",
  "S04bsu016_u:7283": "sarvatathāgatavikurvitamukheṣu cainānavatārya atyantamupadhiśeṣasukhasaṃgraheṇa saṃgṛhya tathāgatamāhātmyābhimukhān kṛtvā bodhisattvasaṃgrahajñāne pratiṣṭhāpayāmāsa //",
  "S04bsu016_u:7284": "sudhana āha - kiyacciraṃ saṃprasthitāsi devate anuttarāyāṃ samyaksaṃbodhau?",
  "S04bsu016_u:7285": "āha - durabhisaṃbhavaṃ kulaputra etatsthānaṃ durvijñeya duradhimocaṃ duravataraṃ duḥpravyāhāraṃ duradhigamam /",
  "S04bsu016_u:7286": "na śakyaṃ sadevakena lokenāvatarituṃ sarvaśrāvakapratyekabuddhaiśca,",
  "S04bsu016_u:7287": "anyatra tathāgatādhiṣṭhānena (Gv 246)",
  "S04bsu016_u:7288_0": "kalyāṇamitraparigraheṇa vipulapuṇyajñānasaṃbhāropastabdhacittatayā āśayaviśuddhyā",
  "S04bsu016_u:7288_1": "adīnākliṣṭāvakrānupahatāsaṃkucitānandhakāracittatayā samantāvabhāsajñānālokāvabhāsacittatayā",
  "S04bsu016_u:7288_2": "sarvasattvahitasukhādhānapariṇatacittatayā sarvamāramaṇḍalakleśadurdharṣacittatayā",
  "S04bsu016_u:7288_3": "sarvajñatājñānapratilambhāvakāśacittatayā sarvasaṃsārasukhānabhilāṣibhistathāgatasukhādhyālambanaiḥ",
  "S04bsu016_u:7288_4": "sarvasattvaduḥkhadaurmanasyapraśamanapratipannaistathāgataguṇasamudrāvatārapratipattyabhimukhaiḥ",
  "S04bsu016_u:7288_5": "sarvadharmasvabhāvanidhyaptigaganagocaraiḥ udārādhimuktipathaviśuddhaiḥ saṃsārasrotovimukhaiḥ",
  "S04bsu016_u:7288_6": "sarvatathāgatajñānasamudrābhimukhaiḥ sarvanagaragamananiścitaiḥ tathāgataviṣayākramaṇavīryaiḥ",
  "S04bsu016_u:7288_7": "buddhabhūmigativikrāntaiḥ sarvajñatābalapariniṣpattyabhimukhaiḥ daśabalapratilambhaparyavasānaiḥ",
  "S04bsu016_u:7288_8": "sattvaiḥ śakyametatsthānamavataritumadhimoktumudgahītumanusartuṃ vijñātum /",
  "S04bsu016_u:7289": "tatkasya hetoḥ?",
  "S04bsu016_u:7290": "tattathāgatajñānaviṣayaṃ hi kulaputra etatsthānamanākrāntaṃ sarvabodhisattvaiḥ /",
  "S04bsu016_u:7291": "prāgeva anyaiḥ sarvasattvaiḥ /",
  "S04bsu016_u:7292": "atha ca punastathāgatādhiṣṭhānena nirdekṣyāmi ājāneyānāṃ sattvānāmāśayasamyagviśuddhaye,",
  "S04bsu016_u:7293": "kuśalamūlacaritānāṃ sattvānāmadhyāśayavaśitāyai,",
  "S04bsu016_u:7294": "tava ca adhyāśayaparipṛcchāvyākaraṇadharmatāpravartanāpratilambhāya //",
  "S04bsu016_u:7295": "atha khalu sarvavṛkṣapraphullanasukhasaṃvāsā rātridevatā tasyāṃ velāyāmetamevārthaṃ bhūyasyā mātrayā saṃdarśayamānā tryadhvaprāptatathāgataviṣayaṃ vyavalokya imā gāthā abhāṣata -",
  "S04bsu016_u:7296": "gambhīru bauddho viṣayo anantā yaṃ pṛcchasi tvaṃ khalu buddhaputra /",
  "S04bsu016_u:7297": "acintiyakṣetrarajopamānaiḥ kalpairna śakyaṃ sa hi sarva vaktum // 1 //",
  "S04bsu016_u:7298": "na lubdhasattvairna ca duṣṭacittaiḥ śakyaṃ na mohāndhatamovṛtaiśca /",
  "S04bsu016_u:7299": "na mrakṣamānopahatāśayaiśca vijānituṃ śānta jināna dharmatā // 2 //",
  "S04bsu016_u:7300": "nairṣyāṇa mātsaryavaśānugāmibhiḥ na śāṭhyamāyākaluṣāśayebhiḥ /",
  "S04bsu016_u:7301": "na kleśakarmāvaraṇāvṛtaiśca śakyo hyayaṃ jānitu buddhagocara // 3 //",
  "S04bsu016_u:7302": "na skandhadhātvāyatanapratiṣṭhitaiḥ na cāpi satkāyasamāśritebhiḥ /",
  "S04bsu016_u:7303": "na dṛṣṭisaṃjñāviparītacittaiḥ śakyā iyaṃ jānitu buddhabhūmiḥ // 4 //",
  "S04bsu016_u:7304": "durjñeya śānto viṣayo jinānāṃ svabhāvato nirmalanirvikalpaḥ /",
  "S04bsu016_u:7305": "(Gv 247)",
  "S04bsu016_u:7306": "saṃsārasaktaina bhavāśritaiśca śakyaṃ samājñātumayaṃ hi dharmaḥ // 5 //",
  "S04bsu016_u:7307": "ye buddhagotrairhi kule 'bhijātā svadhiṣṭhitāḥ sarvatathāgataiśca /",
  "S04bsu016_u:7308": "ye dharmarājñāṃ kulavaṃśadhāriṇasteṣāmṛṣīṇāṃ khalu gocaro 'yam // 6 //",
  "S04bsu016_u:7309": "ye śukladharmārṇavatṛptacittāḥ kalyāṇamitraiḥ suparigṛhītāḥ /",
  "S04bsu016_u:7310": "munerbalārambaṇacittameghāḥ kṣāntiṃ labhante ta idaṃ niśāmya // 7 //",
  "S04bsu016_u:7311": "ye nirmalādhyāśayanirvikalpā yathāntarikṣe khalu digvidikṣu /",
  "S04bsu016_u:7312": "hatāndhakārā matidīpameghaḥ teṣāmayaṃ gocaru nirmalānām // 8 //",
  "S04bsu016_u:7313": "kṛpāśayeneha jagatsamudrān ye sarvatryadhvagatān spharanti /",
  "S04bsu016_u:7314": "aśeṣasattvānugatā ca maitrī naye jinānāṃ ta ihāvatīrṇāḥ // 9 //",
  "S04bsu016_u:7315": "anāgrahā ye khalu hṛṣṭacittāḥ sarvāstidānābhiratāḥ sadaiva /",
  "S04bsu016_u:7316": "sarveṣu sattveṣu samapravṛttāsteṣāmiyaṃ bhūmiranāgrahāṇām // 10 //",
  "S04bsu016_u:7317": "ye 'kliṣṭacittā niravadyacaryā ye 'tyantakaukṛtyavinītacittāḥ /",
  "S04bsu016_u:7318": "buddhānuśāstipratipattiyuktāsteṣāmayaṃ gocaru nirmalānām // 11 //",
  "S04bsu016_u:7319": "ye 'kṣobhyacittā hyavikampyacittā dharmasvabhāvapratibaddhacittāḥ /",
  "S04bsu016_u:7320": "karmodadhiṣvapyaviruddhacittāḥ teṣāṃ vimokṣo 'yamihākṣayāṇām // 12 //",
  "S04bsu016_u:7321": "ye 'khinnacittā 'vinivartacittā pauruṣyavīryādhipateyayuktāḥ //",
  "S04bsu016_u:7322": "(Gv 248)",
  "S04bsu016_u:7323": "sarvajñasaṃbhāri anantavīryāsteṣāmayaṃ gocaru suvratānām // 13 //",
  "S04bsu016_u:7324": "praśāntacittāśca samāhitāśca ye 'tyantaśāntiṃ gata nirjvarāśca /",
  "S04bsu016_u:7325": "sarvajñadhyānāṅgasamudracāriṇasteṣāṃ nayo 'yaṃ praśamaṃ gatānām // 14 //",
  "S04bsu016_u:7326": "ye sarvasaṅgaiḥ parimuktacittā dharmasvabhāvapratividdhacittāḥ /",
  "S04bsu016_u:7327": "gatiṃ gatā ye jinadharmadhātau prajñāpradīpāna nayeṣa teṣām // 15 //",
  "S04bsu016_u:7328": "sattvasvabhāvapratividdhacittā bhavārṇave ye 'parigṛddhacetasaḥ /",
  "S04bsu016_u:7329": "ye sattvacittapratibhāsacandrāsteṣāmayaṃ mārgavidāṃ vimokṣaḥ // 16 //",
  "S04bsu016_u:7330": "tryadhvasthitānāṃ jinasāgarāṇāṃ praṇidhānagotrārṇavasaṃbhavānām /",
  "S04bsu016_u:7331": "ye sarvakṣetreṣvaparāntacaryāḥ samantabhadrān nayeṣa teṣām // 17 //",
  "S04bsu016_u:7332": "ye dharmadhātornayasāgaraiśca jagatsamudrānavatīrṇa sarvān /",
  "S04bsu016_u:7333": "sarvān sasaṃvartavivartakalpāṃsteṣāṃ vimokṣo 'yamakalpakānām // 18 //",
  "S04bsu016_u:7334": "ye sarvadikkṣetrarajaḥsvasaṃkhyān paśyanti buddhān drumarājamūle /",
  "S04bsu016_u:7335": "vibuddhya bodhiṃ vinayanta sarvān asaṅganetrāna nayeṣa teṣām // 19 //",
  "S04bsu016_u:7336": "tvamāgataḥ kalpamahāsamudrāt kalyāṇamitrāṇyupasevamānaḥ /",
  "S04bsu016_u:7337": "dharmārthiko dharmagaveṣyakhinnaḥ śrutvā ca taṃ dhārayituṃ samarthaḥ // 20 //",
  "S04bsu016_u:7338": "(Gv 249)",
  "S04bsu016_u:7339": "tvadāśayasya praviśodhanāya muneradhiṣṭhānabalādacintyān /",
  "S04bsu016_u:7340": "vairocanīyo viṣayo 'prameyaḥ pravartate madvacanādasaṅgaḥ // 21 //",
  "S04bsu016_u:7341": "bhūtapūrvaṃ kulaputra atīte 'dhvani lokadhātusamudraparamāṇurajaḥsamānāṃ kalpānāṃ pareṇa parataraṃ maṇikanakaparvataśikharavairocano nāma lokadhātusamudro 'bhūt /",
  "S04bsu016_u:7342": "tasmin khalu punaḥ kulaputra maṇikanakaparvataśikharavairocanalokadhātusamudre jñānaparvatadharmadhātudikpratapanatejorājo nāma tathāgato 'bhūt /",
  "S04bsu016_u:7343_0": "tena khalu punaḥ kulaputra jñānaparvatadharmadhātudikpratapanatejorājonāmnā tathāgatena",
  "S04bsu016_u:7343_1": "pūrvaṃ bodhisattvacaryāṃ caratā sa maṇikanakaparvataśikharavairocano lokadhātusamudraḥ pariśodhitaḥ /",
  "S04bsu016_u:7344": "tasmin lokadhātusamudre pṛthivīparvataparamāṇurajaḥsamalokadhātuprasaranirdeśaḥ /",
  "S04bsu016_u:7345": "ekaikasmiṃśca lokadhātuprasare lokadhātuvaṃśaparamāṇurajaḥsamā lokadhātunirdeśāḥ /",
  "S04bsu016_u:7346": "ekaikasmiṃśca lokavaṃśe lokadhātuparamāṇurajaḥsamāḥ kalpasaṃkhyānirdeśāḥ /",
  "S04bsu016_u:7347": "ekaikasmiṃśca kalpe 'neke 'nantarakalpanirdeśāḥ /",
  "S04bsu016_u:7348": "ekaikasmiṃścānantarakalpe 'nekalokadhātunānākaraṇanirdeśāḥ /",
  "S04bsu016_u:7349": "tathāgatotpādā vividhavikurvitanirdeśāḥ /",
  "S04bsu016_u:7350": "ekaikasmiṃśca tathāgatotpāde lokadhātuparamāṇurajaḥsamāḥ sūtrāntasaṃprakāśanirdeśāḥ /",
  "S04bsu016_u:7351": "ekaikasmiṃśca sūtrānte lokadhātuparamāṇurajaḥsamā bodhisattvavyākaraṇanirdeśāḥ anantamadhyasattvavinayanirdeśā nānāyānanayaiḥ pravartitā nānāvikurvitaprātihāryavinayatāḥ //",
  "S04bsu016_u:7352": "tasmin khalu punarmaṇikanakaparvataśikharavairocane lokadhātusamudre samantadigabhimukhadvāradhvajavyūho nāma madhyamo lokadhātuvaṃśo 'bhūt /",
  "S04bsu016_u:7353": "tasmin khalu punaḥ kulaputra samantadigabhimukhadvāradhvajavyūhe madhyame lokadhātuvaṃśe sarvaratnavarṇasamantaprabhāsaśrīrnāma lokadhāturabhūt /",
  "S04bsu016_u:7354_0": "sarvatathāgatabodhimaṇḍapratibhāsamaṇirājo lokadhātusaṃdhivyūhaḥ sarvaratnakusumasāgarapratiṣṭhitaḥ",
  "S04bsu016_u:7354_1": "sarvatathāgatanirmāṇanirbhāsanidarśanamaṇirājaśarīro devanagarasaṃsthāno viśuddhasaṃkliṣṭaḥ /",
  "S04bsu016_u:7355": "tasmin punarlokadhātau sumeruparamāṇurajaḥsamāścāturdvīpakā lokadhātavo 'bhūvan /",
  "S04bsu016_u:7356": "teṣāṃ ca sumeruparamāṇurajaḥsamānāṃ cāturdvīpakānāṃ sarvaratnaśikharadhvajo nāma madhyamaścāturdvīpako 'bhūt /",
  "S04bsu016_u:7357": "tasmin khalu punaḥ sarvaratnaśikharadhvaje cāturdvīpake lokadhātau aprameyayojanaśatasahasrāyāmavistārāścatvāro dvīpā abhūvan /",
  "S04bsu016_u:7358": "ekaikasmiṃśca dvīpake daśa mahānagarasahasrāṇyabhūvan /",
  "S04bsu016_u:7359": "tasmiṃśca khalu punaḥ cāturdvīpake jambudvīpakasya madhye ratnasālavyūhameghapradīpā nāma rājadhānyabhūddaśanagarasahasraparivārā /",
  "S04bsu016_u:7360": "tasmin khalu punarjambudvīpe daśa varṣasahasrāṇi manuṣyāṇāmāyuṣpramāṇamabhūt /",
  "S04bsu016_u:7361": "tasyāṃ khalu punā ratnasālavyūhameghapradīpāyāṃ rājadhānyāṃ sarvadharmanirnādacchatramaṇḍalanirghoṣo nāma rājābhūccakravartī /",
  "S04bsu016_u:7362": "rājñaḥ khalu punaḥ sarvadharmanirnādacchatramaṇḍalanirghoṣasya pañcāmātyaśatānyabhūvan /",
  "S04bsu016_u:7363": "ṣaṣṭiḥ strīsahasrāṇyantaḥpuramabhūt /",
  "S04bsu016_u:7364": "sapta putraśatānyabhūvan sarveṣāṃ śūrāṇāṃ vīrāṇāṃ varāṅgarūpiṇāṃ sudarśanānāṃ mahātejasāṃ mahābalānām /",
  "S04bsu016_u:7365": "tasya khalu punaḥ sarvadharmanirnādacchatramaṇḍalanirghoṣasya rājñaḥ sarvo jambudvīpa ekacchatro 'bhūnnihataparacakrapratyarthikaḥ //",
  "S04bsu016_u:7366": "(Gv 250)",
  "S04bsu016_u:7367_0": "tena ca samayena lokadhātāvantarakalpakṣaye pratyupasthite pañcasu kaṣāyeṣu loke",
  "S04bsu016_u:7367_1": "prādurbhūteṣu daśasu kuśaleṣu karmapatheṣvantarhiteṣu daśākuśalakarmapathavartinaḥ",
  "S04bsu016_u:7367_2": "sattvā yadbhūyasā durgatigāmino 'bhūvan /",
  "S04bsu016_u:7368_0": "te daśākuśalakarmapathasamādānahetoḥ parīttāyuṣo 'bhūvan alpabhogā virūpā vivarṇā",
  "S04bsu016_u:7368_1": "duḥsaṃsthitaśarīrā alpasukhasamudācārā duḥkhavedanāsamudācārabahulā anyonyavisaṃvādavacanaśīlā",
  "S04bsu016_u:7368_2": "anyonyabhedapratipannāḥ paruṣavacanasamudācārāḥ prakīrṇavacaso viṣayalobhābhibhūtāḥ",
  "S04bsu016_u:7368_3": "praduṣṭamanaḥsaṃkalpā vividhadṛṣṭigahanakāntārapraviṣṭāḥ /",
  "S04bsu016_u:7369": "teṣāmadharmarāgaraktānāṃ viṣamalobhābhibhūtānāṃ mithyādharmaparigatānāṃ na devaḥ kāle vāridhārā udasṛjat yena pṛthivyāṃ bījagrāmāḥ sasyagrāmā viroheyuḥ //",
  "S04bsu016_u:7370": "tena khalu punaḥ sattvāḥ śuṣkeṣu tṛṇagulmauṣadhivanodyānadrumeṣu nānāvyādhispṛṣṭā digvidiśo vidhāvanti sma aparāyaṇāḥ /",
  "S04bsu016_u:7371": "te samāgamya sarva eva yena ratnasālavyūhameghapradīparājadhānī tenopasaṃkramya tāṃ samantādanuparivārya kecidūrdhvabāhavaḥ,",
  "S04bsu016_u:7372": "kecitkṛtāñjalipuṭāḥ,",
  "S04bsu016_u:7373": "kecit saṃkampitaśarīrāḥ,",
  "S04bsu016_u:7374": "kecidabhyudgatāṅgāḥ,",
  "S04bsu016_u:7375": "kecidadhomukhaṃ prapatitāḥ,",
  "S04bsu016_u:7376": "kecitsarvaśarīreṇa praṇipatitāḥ,",
  "S04bsu016_u:7377": "keciddharaṇitalajānupratiṣṭhitāḥ,",
  "S04bsu016_u:7378": "kecidgaganatalābhinatabāhavaḥ,",
  "S04bsu016_u:7379": "kecinnagnā nirvasanāḥ,",
  "S04bsu016_u:7380": "kecidvikṛtavadananayanāḥ sarvadharmanirnādacchatramaṇḍalanirghoṣasya rājño 'bhimukhaṃ mahāntamārtasvaramutkrośamakārṣuḥ - upadrutāḥ sma /",
  "S04bsu016_u:7381": "devāpasṛṣṭāḥ sma /",
  "S04bsu016_u:7382": "kṣutpipāsāduḥkhaprapīḍitāḥ sma /",
  "S04bsu016_u:7383": "vividhabhayopataptāḥ sma /",
  "S04bsu016_u:7384": "trāṇavirahitāḥ sma /",
  "S04bsu016_u:7385": "deva aśaraṇā aparāyaṇāḥ sma /",
  "S04bsu016_u:7386": "duḥkhapañjaragatāḥ sma jīvitoparodhaprāptā maraṇābhimukhāḥ /",
  "S04bsu016_u:7387": "iti nānāvidhān pralāpān pralapanto nānāsvarāṅgairnānāvacanairnānāvikṛtavaktranayanā vividhasaṃjñāvacanavyāhāranimantrapadairnānārthasūcakavacanapadairutkrośamakārṣuḥ /",
  "S04bsu016_u:7388": "ye ca tasyāṃ rājadhānyāṃ strīpuruṣadārakadārikāḥ kṣutpipāsāprapīḍitā nirābharaṇagātrā nagnanirvasanā duṣṭavivarṇā rūkṣaparuṣagātrā duḥkhitā durmanaso 'nāttamanaskāḥ,",
  "S04bsu016_u:7389": "te cāpi sattvā duḥkhānabhilāṣiṇo duḥkhabhayanirviṇṇāḥ /",
  "S04bsu016_u:7390_0": "te sarvadharmanirnādacchatramaṇḍalanirghoṣaṃ rājānaṃ mahājñānapuruṣaṃ pratiśaraṇabhūtaṃ",
  "S04bsu016_u:7390_1": "śaraṇamupāgatāḥ sarvasukhapratilambhasaṃjñayā sarvapriyasamavadhānapratilambhasaṃjñayā",
  "S04bsu016_u:7390_2": "jīvitāśāparigatanidhānapratilambhasaṃjñayā tīrthasaṃdarśanasaṃjñayā mahāpathapratipattisaṃjñayā",
  "S04bsu016_u:7390_3": "mahāyānapātrasaṃjñayā mahājñānaratnadvīpasaṃjñayā mahārthapratilambhasaṃjñayā svargasarvaratisukhapratilambhasaṃjñayā //",
  "S04bsu016_u:7391": "aśrauṣīdrājā sarvadharmanirnādacchatramaṇḍalanirghoṣaḥ tasya mahataḥ samantādyācanakasamūhasya taṃ mahāntamārtasvaramutkrośanaśabdam /",
  "S04bsu016_u:7392": "śrutvā ca asya daśa mahākaruṇāmukhāsaṃkhyeyaśatasahasrāṇyavakrāman /",
  "S04bsu016_u:7393": "sa mahākaruṇānayacetanānidhyapticitto muhūrtamekāgratāmanubhūya daśa mahākaruṇopasaṃhitāni vacanapadānyudīrayāmāsa /",
  "S04bsu016_u:7394": "katamāni daśa?",
  "S04bsu016_u:7395": "aho bata anālambanāḥ sattvā mahāsaṃsāraprapātaprapatitāḥ /",
  "S04bsu016_u:7396": "kadā tadbhaviṣyati yadvayaṃ saṃsāramahāprapātaprapatitānāṃ sattvānāṃ layanabhūtā bhaviṣyāmaḥ tathāgatalayanabhūmipratiṣṭhāpanatayā /",
  "S04bsu016_u:7397": "aho bata atrāṇāḥ sattvā nānākleśopadravopadrutāḥ /",
  "S04bsu016_u:7398": "kadā tadbhaviṣyati yadvayaṃ vividhakleśabhayopadrutānāṃ sattvānāmatrāṇānāṃ (Gv 251)",
  "S04bsu016_u:7399": "trāṇabhūtā bhaviṣyāmo 'navadyakarmāntapratiṣṭhāpanatayā /",
  "S04bsu016_u:7400": "aho bata aśaraṇāḥ sattvā loke jarāmaraṇabhayāviṣṭāḥ /",
  "S04bsu016_u:7401": "katā tadbhaviṣyati yadvayamaśaraṇānāṃ sattvānāṃ śaraṇabhūtā bhaviṣyāmaḥ sarvasaṃsārabhayavinivartanatayā /",
  "S04bsu016_u:7402": "aho bata aparāyaṇāḥ sattvā vividhalokabhayopadrutāḥ /",
  "S04bsu016_u:7403": "katā tadbhaviṣyati yadvayaṃ vividhalokabhayopadrutānāmaparāyaṇānāṃ sattvānāṃ parāyaṇaṃ bhaviṣyāmo 'tyantayogakṣeme sarvajñatāmārge pratiṣṭhāpanatayā /",
  "S04bsu016_u:7404": "aho bata avidyāndhakāraprāptaḥ sarvalokovimatisaṃśayatimirāvṛtaḥ /",
  "S04bsu016_u:7405": "kadā tadbhaviṣyati yadvayamulkābhūtā bhaviṣyāmaḥ sarvasattvānāmavidyāndhakāravidhamanatayā /",
  "S04bsu016_u:7406": "aho bata ālokavirahitāḥ sattvāḥ /",
  "S04bsu016_u:7407": "kadā tadbhaviṣyati yadvayaṃ mahājñānālokakarā bhaviṣyāmaḥ sarvasattvānāṃ vitimirajñānamukhasaṃdarśanatayā /",
  "S04bsu016_u:7408": "aho bata jñānajyotirvirahitaḥ sarvasattvadhāturīrṣyāmātsaryamāyāśāṭhyakāluṣāśayaḥ /",
  "S04bsu016_u:7409": "kadā tadbhaviṣyati yadvayamanuttarajñānapradyotakarā bhaviṣyāmaḥ sarvasattvānāmatyantapariśuddhipratipratiṣṭhāpanatayā /",
  "S04bsu016_u:7410": "aho bata nāyakavirahitaḥ sarvaloko mahāsaṃsārasāgaraviṣamasrotaḥprapannaḥ /",
  "S04bsu016_u:7411": "kadā tadbhaviṣyati yadvayaṃ nāyakabhūtā bhaviṣyāmaḥ sarvasattvānāṃ karmasamudranayāvataraṇatayā /",
  "S04bsu016_u:7412": "aho bata vināyakavirahitaḥ sarvaloko durvinītaḥ /",
  "S04bsu016_u:7413": "kadā tadbhaviṣyati yadvayaṃ vināyakabhūtā bhaviṣyāmaḥ sarvasattvānāṃ sarvākāraparipākavinayatathāgatādhiṣṭhānakālānatikramaṇena /",
  "S04bsu016_u:7414": "aho bata apariṇāyakaḥ sarvaloko jātyandhabhūtaḥ /",
  "S04bsu016_u:7415": "kadā tadbhaviṣyati yadvayaṃ pariṇāyakabhūtā bhaviṣyāmaḥ sarvaṃsattvānāmanāvaraṇasarvajñajñānanayāvataraṇatayā //",
  "S04bsu016_u:7416": "sa imāni daśa mahākaruṇopasaṃhitāni vacanapadānyudīrya tasyāṃ rājadhānyāṃ ghaṇṭāvaghoṣaṇamakārṣīt /",
  "S04bsu016_u:7417": "mahātyāgadundubhinirghoṣaṃ ca akārayat - sarvajagat saṃtarpayiṣyāmaḥ,",
  "S04bsu016_u:7418": "yasya yenārthastasmai tadanupradāsyāma iti /",
  "S04bsu016_u:7419": "tena sarvajambudvīpe sarvarājadhānīṣu sarvagrāmanagaranigamajanapadapattaneṣu sarvopakaraṇakośā vivṛtāḥ /",
  "S04bsu016_u:7420": "sarvaśṛṅgāṭakarathyācatvareṣu vividhopakaraṇavidhayaḥ sthāpitāḥ /",
  "S04bsu016_u:7421": "sarvajagadupajīvyāḥ suprativihitāḥ /",
  "S04bsu016_u:7422": "sarvakośakoṣṭhāgārāṇi vivṛtāni /",
  "S04bsu016_u:7423": "mahāratnanidhānanicayā nidarśitāḥ /",
  "S04bsu016_u:7424": "anekanānāvidharatnarāśayaḥ sthāpitāḥ /",
  "S04bsu016_u:7425": "annapānavastrayānapuṣpamālyagandhavilepanacūrṇanānāgandhavarṇacīvararatnakośā vivṛtāḥ /",
  "S04bsu016_u:7426": "śayanāsanavasanabhavanavimānagṛhāṇyalaṃkṛtāni sarvadhanakanakasamṛddhāni jyotirdhvajamāṇirājavinyāsavidhūtāndhakārāṇi /",
  "S04bsu016_u:7427": "sa teṣāṃ sattvānāṃ yathābhilaṣitasarvābhiprāyaparipūraṇārthaṃ teṣu gṛheṣu pratyekamātmabhāvasadṛśamupādāya kāyamabhinirmāya sthāpayāmāsa /",
  "S04bsu016_u:7428": "sarvasattvasarvavyādhipraśamanāya ca vaidyabhaiṣajyopasthāyakavividhajīvitopakaraṇapratyayasaṃpadamupasthāpayāmāsa /",
  "S04bsu016_u:7429": "yathārhavividhopakaraṇapūrṇāni ca nānāratnavicitrabhājanānyupasthāpayāmāsa - yaduta vajramaṇibhājanāni nānāgandhamaṇiratnaparipūrṇāni,",
  "S04bsu016_u:7430": "nānāgandharatnabhājanāni vividhodāravicitravarṇaraṅgavastraparipūrṇāni,",
  "S04bsu016_u:7431": "yānayugyāni subahūni nānākārasaṃsthānāni vicitraratnapratimaṇḍitāni ājāneyāśvagajagoyuktāni /",
  "S04bsu016_u:7432": "vividhāṃśca rathān rājārhān sarvaratnābharaṇaparibhogāṃśca sarvāsanavidhīṃśca nānāratnavicitrān vividhavitānavitatān (Gv 252)",
  "S04bsu016_u:7433": "ratnakiṅkiṇījālāvanaddhān ucchritacchatradhvajapatākopaśobhitān sarvajanapadapradeśeṣu sthāpayāpāsa /",
  "S04bsu016_u:7434": "grāmanagaranigamajanapadapradānāni coddhoṣayāmāsa /",
  "S04bsu016_u:7435_0": "nānāvidhodyānaramyārāmatapovanaparibhogānapi sarvagṛhakalatraputradārakaparityāgānapi",
  "S04bsu016_u:7435_1": "anardhyasarvaratnaparityāgānapi svahṛdayamajjāntraguṇavṛkkamedamāṃsarudhiracchavicarmakaracaraṇabāhukarṇanāsānayanajihvādantoṣṭhaśīrṣaparityāgānapi",
  "S04bsu016_u:7435_2": "yāvatsarvabāhyādhyātmikasarvākāraparityāgānapyuddhoṣayāmāsa //",
  "S04bsu016_u:7436": "sa tamevaṃrūpamupakaraṇaparityāgavidhiṃ pratyupasthāpya mahāyajñavāṭaṃ kārayāmāsa,",
  "S04bsu016_u:7437_0": "yastasyā ratnasālavyūhameghapradīpāyā rājadhānyāḥ pūrveṇa maṇiśikharatejonāmno nagaradvārasya",
  "S04bsu016_u:7437_1": "purataḥ samavipulāyāmaḥ paramavistīrṇadharaṇītalapraveśo nimnonnataviśuddhasamatalo",
  "S04bsu016_u:7437_2": "'pagataśvabhraprapātaḥ sarvasthāṇukaṇṭakāpagataḥ utsannaśarkarākaṭhallaḥ sarvaratnadhātusaṃcayaḥ",
  "S04bsu016_u:7437_3": "sarvaratnamayamaṇiratnarājasaṃstīrṇatalaḥ anekamaṇiratnavyuhopaśobhito nānāratnakusumābhikīrṇaḥ",
  "S04bsu016_u:7437_4": "sarvacūrṇasugandharājasamākulaḥ sarvagandhadhūpaparidhūpito ratnārciḥpradīpaḥ tejaḥśrīsarvagandhadhūpapaṭalameghagaganasaṃchāditālaṃkāraḥ",
  "S04bsu016_u:7437_5": "sarvaratnadrumapaṅktisuvibhaktopaśobhito nānābhavanavimānakūṭāgārasamalaṃkṛtaḥ ucchritacchatradhvajapatāko",
  "S04bsu016_u:7437_6": "nānāratnapaṭṭapralambavidyotito vividharatnakusumajālasaṃchannaḥ sarvagandharājaratnajālacchatramaṇḍalaḥ",
  "S04bsu016_u:7437_7": "suvarṇajālaratnaghaṇṭānirghoṣo nānāratnavirājitavitānavitataḥ sarvagandharājacūrṇavikīrṇaḥ",
  "S04bsu016_u:7437_8": "sarvaratnakusumaprakīrṇābhirāmaḥ tūryakoṭīniyutaśatasahasramanojñarutaghoṣanirnāditaḥ",
  "S04bsu016_u:7437_9": "sarvaratnavicitrālaṃkāravyūhasupariśuddho bodhisattvakarmavipākābhinirvṛttaḥ /",
  "S04bsu016_u:7438_0": "tasya madhye mahāsiṃhāsanamabhinirvṛttaṃ daśaratnanicitavicitrabhūmitalasaṃsthānaṃ",
  "S04bsu016_u:7438_1": "daśaratnanānāvedikāparivāravirājitaṃ daśamaṇidrumaśākhāvedikāntarasuvibhaktopaśobhitavyūham",
  "S04bsu016_u:7438_2": "abhedyavajracakradharaṇītalasupratiṣṭhitapādaṃ sarvaratnabimbavigrahasaṃdhāritāsanacakram,",
  "S04bsu016_u:7439_0": "anekaratnamayaniryūhaśatālaṃkṛtaṃ nānāratnabhaktivicitravyūhapratimaṇḍitaṃ samantasuvibhaktaratnadhvajasamucchritaṃ",
  "S04bsu016_u:7439_1": "nānāratnapatākāpralambitavicitravyūhaṃ ratnakiṅkiṇījālapariṣkṛtaṃ nānādivyamaṇivicitrahemajālavitataṃ",
  "S04bsu016_u:7439_2": "vividharatnakusumajālamahāmaṇirājajālavicitravastraratnajālayathārhasaṃchāditopaśobhitavyūhaṃ",
  "S04bsu016_u:7439_3": "anekagandhamaṇivigrahapāṇimaṇḍalagandhameghapramuktamacintyavarṇagandhamaṇirājavistṛtamanojñanānāsaṃsthānasarvagandhapaṭalameghapramuktaṃ",
  "S04bsu016_u:7439_4": "sarvadivyagandhadhūpapradhūpitopacāraṃ divyātirekasukhasaṃsparśānekavarṇamaṇiratnavastraprajñaptamanekadivyatūryasaṃgītiśatasahasraṃ",
  "S04bsu016_u:7439_5": "samantāt saṃpravāditamanojñamadhuranirghoṣaṃ",
  "S04bsu016_u:7440_0": "nānāratnasopānapaṅktipatākāsuvibhaktavedikāpratimaṇḍitavyūhamanekamaṇiratnapratyarpitavividhavikurvitamaṇibimbavigrahavidyotitaprabhāsam",
  "S04bsu016_u:7440_1": "yatra sa rājā sarvadharmanirnādacchatramaṇḍalanirghoṣaḥ saṃniṣaṇṇo 'bhūt abhirūpaḥ",
  "S04bsu016_u:7440_2": "prāsādiko darśanīyaḥ paramaśubhavarṇapuṣkalatayā samanvāgato viśuddhamahāpuruṣalakṣaṇapratilabdho",
  "S04bsu016_u:7440_3": "vairocanamaṇiratnanirbhāsakeśamakuṭaḥ abhedyanārāyaṇavajrasaṃhananakāyo gūḍhadṛḍhapārśvanibaddhasaṃdhiḥ",
  "S04bsu016_u:7440_4": "sarvāṅgaparipūrṇaḥ samantabhadraḥ samantaprāsādikaḥ samantaśobhanaḥ sarvākāravaropeto",
  "S04bsu016_u:7440_5": "mahādharmarājakaroditaḥ sarvapariṣkāravaśitāpratilabdho dharmavaśitāsuviśuddhaḥ svacittavaśavartī",
  "S04bsu016_u:7440_6": "apratihatavacanamaṇḍalaḥ akopyajñānasamanvitaḥ (Gv 253)",
  "S04bsu016_u:7441": "supratiṣṭhāpitadharmaṃsamyakprayogo 'nantaguṇavarṇanirdeśaḥ /",
  "S04bsu016_u:7442_0": "tasya khalu punaḥ sarvadharmanirnādacchatramaṇḍalanirghoṣasya rājño mahāsiṃhāsananiṣaṇṇasyopari",
  "S04bsu016_u:7442_1": "mūrdhasaṃdhāvantarikṣe mahācchatramaṇḍalaṃ prādurbabhūva vicitrodviddhamaṇiratnadaṇḍaṃ",
  "S04bsu016_u:7442_2": "mahāmahāmaṇikośagarbhaṃsarvaratnaśalākāśatasahasrasamyagvitatamanekārciḥśrītejojjvalitavyūhaṃ",
  "S04bsu016_u:7442_3": "jāmbūnadakanakaprabhāsvaraviśuddhacchadanaṃ nānāratnabhakticitrahemajālātyantavyūhacchadanopetaṃ",
  "S04bsu016_u:7442_4": "vividhamuktāhārābhipralambitaṃ samantānnānāratnajālasaṃchāditaṃ ratnakiṅkiṇījālasuvarṇamaṇighaṇṭāratnasūtradāmopanibaddhābhipralambitaṃ",
  "S04bsu016_u:7442_5": "mahāmaṇiratnahārasamantābhipralambitavyūhaṃ divyamadhuramanojñapramuktaśabdopacāraṃ",
  "S04bsu016_u:7442_6": "sarvasattvakuśalakarmapathasaṃcodanaghaṇṭāvisṛtanirghoṣam /",
  "S04bsu016_u:7443": "sa khalu rājā sarvadharmanirnādacchatramaṇḍalanirghoṣo ratnavālavyajanaiḥ saṃvījyamānaḥ śakradevendrātirekeṇa tejasā jvālayannupaśobhate sma /",
  "S04bsu016_u:7444": "tasya samanantaraniṣaṇṇasya tasmin siṃhāsane sarvo janakāyo 'bhimukhaḥ prāñjaliḥ sthito 'bhūttameva rājānaṃ namasyan //",
  "S04bsu016_u:7445_0": "atha khalu sarvadharmanirnādacchatramaṇḍalanirghoṣasya rājño 'saṃkhyeyeṣu prāṇikoṭīniyutaśatasahasreṣu",
  "S04bsu016_u:7445_1": "saṃnipatiteṣu nānāyācanakeṣu nānāvastuparigrāhakeṣu nānopakaraṇādhimukteṣu nānājātiṣu",
  "S04bsu016_u:7445_2": "nānāgatiparyāpanneṣu nānābhilāṣacitteṣu nānāśayābhiprāyeṣu nānādiksaṃnipatiteṣu nānāviṣayaparibhogopacāreṣu",
  "S04bsu016_u:7445_3": "nānāparibhogābhilāṣitacetaneṣu nānābhiprāyakalpeṣu nānāmanuṣyanikāyeṣu nānākulopapatyupapanneṣu",
  "S04bsu016_u:7445_4": "nānājanapadasamāgateṣu nānaniruktivacanamantrasaṃskāreṣu nānāsvaramaṇḍalapramocakeṣu",
  "S04bsu016_u:7445_5": "nānavastuvyañjaneṣu nānāvacanapadānyudīrayatsu,",
  "S04bsu016_u:7446": "tamekaṃ mahāpuṇyasumerumullokayamāneṣu ayamevaiko mahājñānapuruṣa iti niścitacetaneṣu,",
  "S04bsu016_u:7447": "mahāpuṇyopastabdho mahāpuruṣacandro mahātyāgāśayapratilabdha ityunmukheṣu,",
  "S04bsu016_u:7448": "bodhisattvapraṇidhicetanānipatiteṣu bodhisattvapraṇidhicetanānirmiteṣu taṃ mahāntaṃ yācanakasaṃnipātaṃ dṛṣṭvā teṣāṃ yācanakānāmantike 'bhūccittaprema cittaprītiḥ cittaprasādaḥ /",
  "S04bsu016_u:7449": "kalyāṇamitradarśanasaṃjñā suvipulā mahākaruṇavegāḥ saṃbabhūvuḥ /",
  "S04bsu016_u:7450": "aparāntakalpasarvayācanakasaṃtarpaṇāvivartyavīryavegāḥ prādurabhavan /",
  "S04bsu016_u:7451": "sarvajagatsamaprayogaparityāgacittaspharaṇameghāḥ samabhavan //",
  "S04bsu016_u:7452_0": "sa khalu punaḥ sarvadharmanirnādacchatramaṇḍalanirghoṣo rājā teṣāṃ yācanakānāṃ sahadarśanena",
  "S04bsu016_u:7452_1": "āttamanaskataro 'bhūt na trisāhasracakravartirājyapratilambhena asīmāprāptakalpaparyavasānena,",
  "S04bsu016_u:7453": "na śakratvādhipatyāsanapratilambhena bahukalpakoṭīniyutaśatasahasraparyavasānena,",
  "S04bsu016_u:7454": "na suyāmadevarājādhipatyāsanapratilambhena bahukalpakoṭīniyutaśatasahasraparyavasānena,",
  "S04bsu016_u:7455": "na saṃtuṣitadevarājādhipatyāsanapratilambhena bahukalpakoṭīniyutaśatasahasraparyavasānena,",
  "S04bsu016_u:7456": "na sunirmitadevarājaiśvaryādhipatyāsanapratilambhena aprameyakalpāvasānena,",
  "S04bsu016_u:7457": "na vaśavartidevarājādhipatyāsanapratilambhena,",
  "S04bsu016_u:7458": "sumukhāpsaramanoharadevakanyopasthānena acintyakalpaparyavasānena,",
  "S04bsu016_u:7459": "na brahmāsanenānabhilāpyakalpabrahmavihārasukhāvasānena,",
  "S04bsu016_u:7460": "na ābhāsvaradevasukhena anantakalpāvasānena,",
  "S04bsu016_u:7461": "na śubhakṛtsnadevasukhena atulyakalpākṣīṇena,",
  "S04bsu016_u:7462": "na śuddhāvāsadevaśāntavimokṣasukhavihāreṇa aparyantakalpāvasānena /",
  "S04bsu016_u:7463": "tadyathā kulaputra puruṣasyaikāntatṛṣṇācaritasya matāpitṛbhrātṛbhaginīmitramātyajñātisālohitaputraduhitṛbhāryācirakālaviprayuktasya (Gv 254)",
  "S04bsu016_u:7464": "aṭavīkāntāravipranaṣṭasya taddarśanakāmasya teṣāṃ samavadhānena mahatī prītiradhyavasānamutpadyate taddarśanāvitṛptatayā,",
  "S04bsu016_u:7465": "evameva kulaputra rājñaḥ sarvadharmanirnādacchatramaṇḍalanirghoṣasya teṣāṃ yācanakānāṃ sahadarśanena mahāprītivegāḥ saṃjātāḥ /",
  "S04bsu016_u:7466": "cittatuṣṭisukhamavakrāntam /",
  "S04bsu016_u:7467": "mahāṃścittodagratāvegaḥ prādurbhūtaḥ /",
  "S04bsu016_u:7468": "mahāprābhodyaharṣavegaḥ saṃbhūtaḥ /",
  "S04bsu016_u:7469": "buddhabodhādudāraśraddhādhimuktivegabalaṃ saṃvardhitam /",
  "S04bsu016_u:7470": "mūlajātā śraddhā sarvajñatāyāṃ vivardhitā /",
  "S04bsu016_u:7471": "sarvabuddhadharmādhyāśayaviśuddhibalamabhivivardhitam /",
  "S04bsu016_u:7472": "bodhisattvendriyakarmaṇyatā saṃbhūtā /",
  "S04bsu016_u:7473": "cittaharṣaparipūrṇamahāprasādavega udapadyata /",
  "S04bsu016_u:7474": "vipulacittaudbilyavegena kalyāṇamitrendriyāśayatā mṛdubhūtā /",
  "S04bsu016_u:7475": "tatkasya hetoḥ?",
  "S04bsu016_u:7476_0": "tathā hi tasya sarvadharmanirnādacchatramaṇḍalanirghoṣasya rājñaḥ sarvajñatārambaṇaprayuktakasya",
  "S04bsu016_u:7476_1": "sarvajñatādharmatāpratiśaraṇasya sarvajñatāmārgadvārābhimukhasya sarvajagatsaṃtarpaṇamanasikāraprayuktasya",
  "S04bsu016_u:7476_2": "sarvabuddhaguṇasamudrānavatārapratipattyabhimukhasya sarvamārakarmakleśāvaraṇaparvatavikiraṇaprayuktasya",
  "S04bsu016_u:7476_3": "sarvatathāgatānuśāsanīpradakṣiṇagrāhitāvasthitasya sarvakuśalamūlasamudrasamantamukhasamārjanābhiyogagarbhasya",
  "S04bsu016_u:7476_4": "sarvābhiniveśoccalitasaṃtānasya sarvalokaviṣayānabhiniviṣṭasya sarvadharmasvabhāvagaganagocarasya",
  "S04bsu016_u:7476_5": "teṣu sarvayācanakeṣvekaputrakasaṃjñā udapadyata,",
  "S04bsu016_u:7477_0": "mātāpitṛsaṃjñā dakṣiṇīyasaṃjñā kalyāṇamitrasaṃjñā durlabhasaṃjñā duṣkarakārakasaṃjñā",
  "S04bsu016_u:7477_1": "bahukarasaṃjñāparamopakārakasaṃjñā bodhimārgopastambhasaṃjñā ācāryasaṃjñā śāstṛsaṃjñā udapadyata /",
  "S04bsu016_u:7478_0": "sa tān sarvayācanakān yathāgatān yathāsaṃprāptān yathākālasaṃnipatitān yathādigdeśasthitān",
  "S04bsu016_u:7478_1": "yathāvastuyācanakān yathārucīn yathābhiprāyān yathābhikāṅkṣiṇo yathābhilāṣiṇo yathāvastuparyeṣakān",
  "S04bsu016_u:7478_2": "saṃtarpayāmāsa apratihatena mahāmaitrīmaṇḍalena yācanakajanāparāṅbhukhatayā mahātyāgaraśminā",
  "S04bsu016_u:7478_3": "sarvasattvasamaprayogena tyāgamukhena /",
  "S04bsu016_u:7479": "so 'nnamannārthikebhyaḥ prādāt /",
  "S04bsu016_u:7480": "pānaṃ pānārthikebhyo vastraṃ vastrārthikebhyaḥ puṣpāṇi puṣpārthikebhyaḥ prādāt /",
  "S04bsu016_u:7481_0": "evaṃ gandhadhūpamālyavilepanacūrṇa cīvaracchatradhvajapatākāratnābharaṇāsanaśayanabhavanavimānavihārārāmodyānatapovanāni",
  "S04bsu016_u:7481_1": "hayagajarathapattivāhanayugyayānānyapi hiraṇyasuvarṇamaṇimuktāvaiḍūryaśaṅkhaśilāpravālajātarūparajatānyapi prādāt /",
  "S04bsu016_u:7482": "svagṛhavimānāntaḥpuraparivārānapi,",
  "S04bsu016_u:7483": "sarvakośānapi vivṛtya vibhajya arthikebhyaḥ prādāt yasya yenārthaḥ sa taṃ gṛhṇātu iti /",
  "S04bsu016_u:7484": "janapadānapi janapadārthikebhyaḥ prādāt /",
  "S04bsu016_u:7485": "grāmānapi grāmārthibhyo nagarāṇyapi nagarārthibhyaḥ prādāt /",
  "S04bsu016_u:7486": "sa tān sarvayācanakān sarvāstiparityāgatayā sarvasattveṣu samapratipannaḥ sarvavastuparityāgairabhicchādayāmāsa //",
  "S04bsu016_u:7487": "tena khalu punaḥ samayena ratnaprabhā nāma śreṣṭhidārikā ṣaṣṭikanyāparivārā tasminneva mahāyajñavāṭe saṃnipatitābhūt,",
  "S04bsu016_u:7488": "abhirūpā prāsādikā darśanīyā paramaśubhavarṇapuṣkalatayā samanvāgatā,",
  "S04bsu016_u:7489": "suvarṇavarṇacchavirabhinīlakeśyabhinīlanetrā manojñagandhā brahmasvarā suvastrā svalaṃkṛtā smṛtimatigatihrīdhṛtyapatrāpyeryācaryāsaṃpannā,",
  "S04bsu016_u:7490": "guruṣu sagauravā,",
  "S04bsu016_u:7491": "paramasaṃprajanyacāriṇī gambhīraceṣṭā meghāsaṃpannā dharmāṇāṃ grahaṇacāraṇapratibodhiṣu pūrvasukṛtakuśalamūlā dharmābhiṣyanditaprasannasaṃtānā (Gv 255)",
  "S04bsu016_u:7492": "viśuddhakalyāṇāśayā udārādhimuktigaganagocaparahitapariṇatacittā buddhadarśanadigabhimukhā sarvajñajñānābhilāṣiṇī /",
  "S04bsu016_u:7493": "sā khalu ratnaprabhā śreṣṭhidārikā sarvadharmanirnādacchatramaṇḍalanirghoṣasya rājño mahāsiṃhāsanasya pradakṣiṇena nātidūre sthitābhūt prāñjalistaṃ rājānaṃ namasyantī,",
  "S04bsu016_u:7494": "na ca kiṃcidgṛhṇāti /",
  "S04bsu016_u:7495": "ekāntasthitā caivaṃ cittamutpādayāmāsa - sulabdhā me lābhā,",
  "S04bsu016_u:7496": "yadahamevaṃrūpasya kalyāṇamitrasya darśanasamavadhānapratilābhinīti /",
  "S04bsu016_u:7497_0": "sā tasya sarvadharmanirnādacchatramaṇḍalanirghoṣasya rājño 'ntikekalyāṇamitrasaṃjñāmanukampakasaṃjñāmanugrāhakasaṃjñāṃ",
  "S04bsu016_u:7497_1": "buddhasaṃjñāmutpādya māyāśāṭhyāpagatena cittena paramodāraprītiprasādaprāmodyavegapratilabdhā",
  "S04bsu016_u:7497_2": "svānyābharaṇāni kāyādavamucya yena rājā sarvadharmanirnādacchatramaṇḍalanirghoṣaḥ,",
  "S04bsu016_u:7498": "tenābhimukhamakṣaipsīt /",
  "S04bsu016_u:7499": "tāni tasya siṃhāsanavedikāmadhye adhaḥ pṛthivīmaṇḍale pratiṣṭhitānyabhūvan /",
  "S04bsu016_u:7500": "sā tānyābharaṇāni pravikīrya evaṃ praṇidhimutpādayāmāsa - yathaiṣa rājā sarvadharmanirnādacchatramaṇḍalanirghoṣo 'nāthānāṃ sattvānāmandhakāraprāptānāṃ pratiśaraṇabhūtaḥ,",
  "S04bsu016_u:7501": "tathāhamapyanāgate 'dhvani bhaveyam /",
  "S04bsu016_u:7502": "yāmeṣa dharmatāṃ jānāti,",
  "S04bsu016_u:7503": "tāmahamati jānīyām /",
  "S04bsu016_u:7504": "yena yānenaiṣa niryāsyati,",
  "S04bsu016_u:7505": "tenāhamapi niryāyām /",
  "S04bsu016_u:7506": "yasminneva mārgapratipannaḥ,",
  "S04bsu016_u:7507": "tatrāhamapi pratipadyeyam /",
  "S04bsu016_u:7508": "yathāyamasecanako rūpeṇākṣayabhogo 'nantaparicāro durgharṣo 'parājito 'navamṛdyaḥ,",
  "S04bsu016_u:7509": "tathāhamapi bhaveyam /",
  "S04bsu016_u:7510": "yatra yatra cāsyopapattirbhavet,",
  "S04bsu016_u:7511": "ahamapi tatra tatropapadyeyamiti //",
  "S04bsu016_u:7512": "tāmevaṃcittamanasikāraprayuktāmājñāya rājā sarvadharmanirnādacchatramaṇḍalanirghoṣo 'valokya evamāha - gṛhāṇa dārike,",
  "S04bsu016_u:7513": "yena te 'rthaḥ /",
  "S04bsu016_u:7514": "ahaṃ khalu dārike sarvāstiparityāgī sarvasattvasaṃtarpaṇāya pratipannaḥ /",
  "S04bsu016_u:7515": "sā khalu samanvāhṛtā tena rājñā sarvadharmanirnādacchatramaṇḍalanirghoṣeṇeti bhūyasyā mātrayā prasādaṃ pratyalabhata /",
  "S04bsu016_u:7516": "sā prasannacittā udāravipulakuśalamūlavegasaṃjātā rājānaṃ sarvadharmanirnādacchatramaṇḍalanirghoṣaṃ tasyāṃ velāyāmābhirgāthābhiradhyabhāṣata -",
  "S04bsu016_u:7517": "pūrve iyaṃ sālaviyūhameghā anopapanne tvayi rājasiṃha /",
  "S04bsu016_u:7518": "nirābhiramyā hatateja āsīt pretālayo vā yatha bhīṣaṇīyā // 22 //",
  "S04bsu016_u:7519": "prāṇātipātī manujā abhūvan adattaādāyi asaṃyatāśca /",
  "S04bsu016_u:7520": "mṛṣāmabhāṣan paruṣāṃ ca vācaṃ piśunāmabaddhāṃ giramapyavocan // 23 //",
  "S04bsu016_u:7521": "paravākyacitteṣu abhidhyacetaso vyāpannacittāḥ parapudgaleṣu /",
  "S04bsu016_u:7522": "dṛṣṭigatairniśritapāpagocarā mithyāprayogena patanti durgatim // 24 //",
  "S04bsu016_u:7523": "(Gv 256)",
  "S04bsu016_u:7524": "adharmacārīṇa narāṇa caiva avidyamohāndhatamovṛtānām /",
  "S04bsu016_u:7525": "dṛṣṭīvipattyā viparītadarśināṃ bahubhirvarṣebhirna devu varṣati // 25 //",
  "S04bsu016_u:7526": "avarṣi deve ca vinaṣṭabījāḥ sasyā na rohanti na caiva vṛkṣāḥ /",
  "S04bsu016_u:7527": "sarastaḍāgā nadisrota śuṣkāstṛṣṇoṣadhīḥ sarvavanaspatīśca // 26 //",
  "S04bsu016_u:7528": "nadyo viśuṣkā abhavannaśeṣā udyāna sarve aṭavīprakāśāḥ /",
  "S04bsu016_u:7529": "śvetāsthipūrṇā pṛthivī babhūva tavānutpāde suviśuddhanetrā // 27 //",
  "S04bsu016_u:7530": "yadā hi te yācakasaṃdhisaṃbhute saṃtarpitā yācanakāstu sarve /",
  "S04bsu016_u:7531": "utpadya meghena tadā caturdiśaṃ saṃtarpitā nimnasthalā ca sarve // 28 //",
  "S04bsu016_u:7532": "bhūyo na corā na bhaṭā na dhūrtā na hanyate kaścana cāpi vadhyate /",
  "S04bsu016_u:7533": "na cāpyanāthā maraṇaṃ vrajanti nātho bhavān sarvajagatyanāthe // 29 //",
  "S04bsu016_u:7534": "prāṇātipātābhiratā manuṣyā hatvā parāṃstadrudhiraṃ pibanti /",
  "S04bsu016_u:7535": "khādanti māṃsāni parasparaṃ ye te tvatpradānairbhuta maitracittāḥ // 30 //",
  "S04bsu016_u:7536": "ekaḥ śatānto hi sahasrasaṃkhyāṅganā tadā cīvarasaṃvṛtābhūt /",
  "S04bsu016_u:7537": "saṃchādya kāyaṃ tṛṇaparṇacīvaraiḥ pretāḥ kṣudhārtā iva te 'viśaṃstadā // 31 //",
  "S04bsu016_u:7538": "prādurbabhau śāliranuptakṛṣṭaḥ kalpadrumāścaiva vimuktakośāḥ /",
  "S04bsu016_u:7539": "dṛśyanti nāryastu narāśca paṇḍitā jāto yadā tvaṃ jagato 'sya nāthaḥ // 32 //",
  "S04bsu016_u:7540": "(Gv 257)",
  "S04bsu016_u:7541": "māsārdhamāsasya kṛtena pūrvamakāriṣuḥ saṃnidhimutpathasthāḥ /",
  "S04bsu016_u:7542": "svalaṃkṛtāstvadya mahārhavastrāḥ krīḍanti devā iva nandanasthāḥ // 33 //",
  "S04bsu016_u:7543": "kāmeṣu mithyāviṣamapravṛttā adharmarāgeṇa narā hi raktāḥ /",
  "S04bsu016_u:7544": "nāryaḥ kumāryaḥ svaparābhiguptā viṣaṃ śayanti sma purā prasajya // 34 //",
  "S04bsu016_u:7545": "varāpsarovarṇasamānarūpā dṛṣṭvā suvastrāḥ samalaṃkṛtāśca /",
  "S04bsu016_u:7546": "parastriyaścandanaliptagātryaḥ tuṣṭāḥ svadāraistuṣitā ivādya // 35 //",
  "S04bsu016_u:7547": "mṛṣāṃ ca rūkṣāṃ piśunāmabaddhāṃ purā giraṃ śāṭhyavaśādavocan /",
  "S04bsu016_u:7548": "caturvidhāṃ vācamimāṃ prahāya dharmaṃ carantyadya kudṛṣṭimuktāḥ // 36 //",
  "S04bsu016_u:7549": "na tūryanirnādarutaṃ manojñaṃ na divyasaṃgītirutānyamūni /",
  "S04bsu016_u:7550": "sabrahmaghoṣāḥ kalaviṅkaghoṣā rutasya tubhyaṃ padavīṃ spṛśanti // 37 //",
  "S04bsu016_u:7551": "chatraṃ hi te tiṣṭhati mūrdhasaṃdhau ratnaiścitaṃ kāñcanajālachatram /",
  "S04bsu016_u:7552": "vaiḍūryadaṇḍaṃ śirigarbhakośaṃ samantataḥ sanmaṇikaṇṭhajālam // 38 //",
  "S04bsu016_u:7553": "ghaṇṭāsamutthābhirutānyaśeṣān sarvasvarāṅgānyabhibhūya loke /",
  "S04bsu016_u:7554": "buddhasvarāṅgaiḥ sadṛśaṃ caranto saddharmanirnādarutaṃ praśāntam // 39 //",
  "S04bsu016_u:7555": "ye śrutva sattvāḥ śamayanti kleśān aśeṣadikkṣetraparaṃparāsu /",
  "S04bsu016_u:7556": "kalpārṇavānāṃ sugatodadhīnāṃ dhīmatsamudrasya ca nāmacakram // 40 //",
  "S04bsu016_u:7557": "(Gv 258)",
  "S04bsu016_u:7558": "pūrvāntataḥ kṣetraparaṃparābhiranantaraṃ yasya ca nāmadheyam /",
  "S04bsu016_u:7559": "tavānubhāvena ca dikṣvaśeṣaṃ saddharmacakrāṇi ravanti ghaṇṭāḥ // 41 //",
  "S04bsu016_u:7560": "ghaṇṭāsvaraṃ stemamasajjamānā jambudhvajaṃ vyāpya raṇatyaśeṣam /",
  "S04bsu016_u:7561": "brahmendradevendrajagatpatīnāṃ svakasvakaṃ karmavidhīn bruvāṇaḥ // 42 //",
  "S04bsu016_u:7562": "śrutvā ca te ghaṇṭarutāṃ nṛdevāḥ svakasvakāṃ karmanidhānakośān /",
  "S04bsu016_u:7563": "vivarjya pāpaṃ śubhamācaranti sarve pratiṣṭhanti ca buddhabodhau // 43 //",
  "S04bsu016_u:7564": "jyotiḥprabhaste nṛpatiḥ pitābhūt padmaprabhā tanmahiṣī ca mātā /",
  "S04bsu016_u:7565": "abhyutsade pañcakaṣāyakāle ka dharmarājyaṃ pratilabdhavān saḥ // 44 //",
  "S04bsu016_u:7566": "udyānamasmai vipulaṃ babhūva supuṣpitavyūhamaṇipradīpam /",
  "S04bsu016_u:7567": "tatpañcabhiḥ puṣkiriṇīśataiśca saṃśobhitaṃ vṛkṣaśatairvṛtānām // 45 //",
  "S04bsu016_u:7568": "pratyekamāsāmabhavadvimānaṃ sthūṇāsahasrocchrita cārutīre /",
  "S04bsu016_u:7569": "savedikāvyūhasahasracitraṃ jālārdhacandrojjvalitaṃ samantāt // 46 //",
  "S04bsu016_u:7570": "vavarṣa devo na yadā bahūni varṣāṇyadharme balavatyapūrṇe /",
  "S04bsu016_u:7571": "jalaṃ tadā puṣkiriṇīṣvaśeṣā drumāḥ sapatracchavayaśca śuṣkāḥ // 47 //",
  "S04bsu016_u:7572": "janiṣyamāṇe tvayi saptarātrādāsannimittāni tadādbhutāni /",
  "S04bsu016_u:7573": "niḥsaṃśayā yāni nirīkṣya sattvāstrātā hi naḥ saṃbhavitetyavocan // 48 //",
  "S04bsu016_u:7574": "(Gv 259)",
  "S04bsu016_u:7575": "sumadhyarātreṣvatha ṣaḍvikāraṃ saṃkampitābhūnnṛpa bhūtadhātrī /",
  "S04bsu016_u:7576": "aninditāyāmapi puṣkiriṇyāṃ madhye 'vabhāso 'rkasamo babhūva // 49 //",
  "S04bsu016_u:7577": "aṣṭāṅgasadvāribhṛtānyabhūvan pañcāpyatho puṣkiriṇīśatāni /",
  "S04bsu016_u:7578": "sujātaśākhāstaravo babhūvuḥ sutejasaḥ puṣpaphalairupetāḥ // 50 //",
  "S04bsu016_u:7579": "tāḥ puṣkiriṇyaḥ salilābhipūrṇā atarpayaṃstadvanamapyaśeṣam /",
  "S04bsu016_u:7580": "srotobhirasmātsaritaḥ pravṛttaiḥ jambudhvajo 'bhūtsalilaprapūrṇaḥ // 51 //",
  "S04bsu016_u:7581": "drumauṣadhīsasyatṛṇānyarohan vṛkṣā babhūvuḥ phalapuṣpanaddhāḥ /",
  "S04bsu016_u:7582": "bījāni yāvanti ca bhūtadhātryāṃ sarvāṇyarohanta jalāplutāni // 52 //",
  "S04bsu016_u:7583": "jalāpluto yaḥ pṛthivīpradeśaḥ sarvaḥ samo 'sāvabhavattadānīm /",
  "S04bsu016_u:7584": "nimnonnatāścaiva mahīpradeśāḥ sarve samā eva tadā babhūvuḥ // 53 //",
  "S04bsu016_u:7585": "śvabhraprapātā viṣamāśca deśāḥ samāstadānīmabhavan kṣaṇena /",
  "S04bsu016_u:7586": "antardadhuḥ kaṇṭakaśarkarādyāḥ suratnagotrāṇi samudbabhūvuḥ // 54 //",
  "S04bsu016_u:7587": "āsannudagrā naranārisaṃghāḥ tṛṣārditāścaiva papurjalāni /",
  "S04bsu016_u:7588": "udānayāmāsurudānamevaṃ sukhānubhāvo 'yamaho 'dya kasya // 55 //",
  "S04bsu016_u:7589": "jyotiḥprabho bhūmipatiḥ saputro dāraiḥ sahāmātyagaṇaistadānīm /",
  "S04bsu016_u:7590": "koṭīsahasraiśca vṛto janānāṃ udyānayātrāṃ prayayāvudagrām // 56 //",
  "S04bsu016_u:7591": "(Gv 260)",
  "S04bsu016_u:7592": "aninditā puṣkiriṇī surabhyā yā madhyamā gandhajalābhipūrṇā /",
  "S04bsu016_u:7593": "tasyāṃ sthito 'bhūnnṛpatiḥ sadāraḥ prāsādamāruhya sudharmatīrtham // 57 //",
  "S04bsu016_u:7594": "saptabhyabhūdyā rajanī jalasya samudbhavāṃ tatra sameva rātre /",
  "S04bsu016_u:7595": "punaḥ saśailā savimānamālā cacāla sarvā dharaṇī tathaiva // 58 //",
  "S04bsu016_u:7596": "aninditāyāśca sahasrapatraṃ madhyānmahāmbhoruhamudbabhūva /",
  "S04bsu016_u:7597": "sahasrasūryadyutimeghajāla saumerumūrdhaprabhayā spharitvā // 59 //",
  "S04bsu016_u:7598": "tadvajradaṇḍaṃ śubhasattvagarbhaṃ maṇīndrapatraṃ vipulaṃ viśuddham /",
  "S04bsu016_u:7599": "mahārhajāmbūnadakarṇikaṃ ca sugandharājojjvalakesarāḍhyam // 60 //",
  "S04bsu016_u:7600": "tatkarṇikāyāmasi nātha jātaḥ paryaṅkabaddhena samucchrayeṇa /",
  "S04bsu016_u:7601": "virocase lakṣaṇacitritāṅgaḥ śataiḥ surāṇāmabhipūjyamānaḥ // 61 //",
  "S04bsu016_u:7602": "prāsādapṛṣṭhādavatīrya rājā tvāṃ saṃpragṛhyāttamanāḥ karābhyām /",
  "S04bsu016_u:7603": "devyai dadau vācamuvāca caivaṃ sutastavāyaṃ bhava tuṣṭacittā // 62 //",
  "S04bsu016_u:7604": "prādurbabhūvaiva nidhānakoṭyaḥ pramuktakośāstaravo babhūvuḥ /",
  "S04bsu016_u:7605": "tūryaiśca nirnāditamantarikṣamabhūtprasūte tvayi lokanāthe // 63 //",
  "S04bsu016_u:7606": "jambudhvaje ye khalu sarvasattvāstvadunmukhāste 'pyabhavan pratītāḥ /",
  "S04bsu016_u:7607": "aho 'syanāthasyajanasya nātha ityabruvan prāñjalayaśca bhūtvā // 64 //",
  "S04bsu016_u:7608": "(Gv 261)",
  "S04bsu016_u:7609": "prabhā śarīrāttava niścaritvā prabhāsayāmāsa mahīṃ samantāt /",
  "S04bsu016_u:7610": "tamondhakāraṃ jagatāṃ ca hatvā vyādhīnaśeṣān śamayāṃbabhūva // 65 //",
  "S04bsu016_u:7611": "ye yakṣakumbhāṇḍapiśācasaṃghā viheṭhakāste ca sadāpajagmuḥ /",
  "S04bsu016_u:7612": "āśīviṣā nāpyacaraṃstadānī mahāviṣāḥ sattvavadhapravṛttāḥ // 66 //",
  "S04bsu016_u:7613": "alābhaninde ayaśo 'tha duḥkhaṃ yā ītayo vyādhirupadravāśca /",
  "S04bsu016_u:7614": "śamaṃ samāsādya hitaṃ jagāma loke pramodastu samudbabhūva // 67 //",
  "S04bsu016_u:7615": "parasparaṃ mātṛsamānasaṃjñī maitrātmakaṃ sarvajagattadāsīt /",
  "S04bsu016_u:7616": "avairacittaṃ vinihiṃsakaśca sarvajñamārgapratipattimacca // 68 //",
  "S04bsu016_u:7617": "vivartitā durgati dharmarājñā apāvṛtaḥ svargamahāpathaśca /",
  "S04bsu016_u:7618": "sarvajñatāvartmanidarśanaṃ ca kṛtastvayārtho jagato viśālaḥ // 69 //",
  "S04bsu016_u:7619": "lābhaḥ paro nastava darśanena dāturmahāmbhonidhisaṃnibhasya /",
  "S04bsu016_u:7620": "anāthanātho jagati prasūtaḥ cirapranaṣṭe 'dbhutanāyakastvam // 70 //",
  "S04bsu016_u:7621_0": "atha khalu ratnaprabhā śreṣṭhidārikā sarvadharmanirnādacchatramaṇḍalanirghoṣaṃ rājānamābhirgāthābhirabhiṣṭutya",
  "S04bsu016_u:7621_1": "saṃvarṇya saṃpraśasya anekaśatasahasrakṛtvaḥ pradakṣiṇīkṛtya praṇipatya ekānte prāñjaliḥ",
  "S04bsu016_u:7621_2": "sthitābhūnnamasyantī /",
  "S04bsu016_u:7622": "atha khalu rājā sarvadharmanirnādacchatramaṇḍalanirghoṣo ratnaprabhāṃ śreṣṭhidārikāmavalokya evamāha - sādhu sādhu dārike,",
  "S04bsu016_u:7623": "yā tvaṃ parasattvaguṇaviśeṣajñānābhijñāmavatīrṇā /",
  "S04bsu016_u:7624": "durlabhāste dārike sattvāḥ sarvaloke,",
  "S04bsu016_u:7625": "ye parasattvaguṇānadhimucyante /",
  "S04bsu016_u:7626_0": "na śakyaṃ dārike tamovṛtairakṛtajñasattvaiḥ buddhivipannaiḥ kṣubhitacittairlulitasaṃtānaistamaścetobhiḥ",
  "S04bsu016_u:7626_1": "prakṛtivinaṣṭāśayaiḥ pratipatticyutaiḥ parasattvaguṇaviśeṣānabhijñairbodhisattvaguṇā",
  "S04bsu016_u:7626_2": "avatārituṃ tathāgataguṇā vā kalpayituṃ sarvaguṇajñānaviśeṣābhijñā vā anuprāptum /",
  "S04bsu016_u:7627": "asaṃśayaṃ tvaṃ dārike bodhau (Gv 262)",
  "S04bsu016_u:7628": "saṃprasthitā,",
  "S04bsu016_u:7629": "yā tvamevaṃrūpān bodhisattvaguṇānavatarasi /",
  "S04bsu016_u:7630": "udārasattvābhijñatayā jambudvīpe 'mogho 'smākaṃ sattvasaṃgrahavikramo yeṣāṃ no vijite tvamevaṃrūpajñānasamanvāgatā utpannā /",
  "S04bsu016_u:7631_0": "atha khalu rājā sarvadharmanirnādacchatramaṇḍalanirghoṣo 'nardhaṃ mahāmaṇiratnaṃ",
  "S04bsu016_u:7631_1": "jyotiḥprabhamaṇiratnavicitraṃ ca anarghaṃ vastraratnaṃ svena pāṇinā ādāya ratnaprabhāyāḥ",
  "S04bsu016_u:7631_2": "śreṣṭhidārikāyāḥ prādāt /",
  "S04bsu016_u:7632": "tatparivārasya ca sarvāsāṃ dārikāṇāṃ pratyekaṃ nānāvastraratnāni prādāt,",
  "S04bsu016_u:7633": "evaṃ cāvocat - pratigṛhāṇa dārike tvamida vastraratnam,",
  "S04bsu016_u:7634": "parigṛhyātmanā paribhuṅkṣva /",
  "S04bsu016_u:7635_0": "atha khalu ratnaprabhā śreṣṭhidārikā saparivārā ubhābhyāṃ jānubhyāṃ dharaṇitale praṇipatya",
  "S04bsu016_u:7635_1": "tadvastraratnaṃ pāṇibhyāṃ parigṛhya mūrdhni kṛtvā pratyavasṛtya tadvastraratnaṃ prāvṛtavatī /",
  "S04bsu016_u:7636": "tatparivārāśca sarvā dārikāḥ pratyekaṃ svāni vastraratnāni prāvṛtavatyaḥ /",
  "S04bsu016_u:7637": "sā tadvastraratnaṃ prāvṛtya rājānaṃ sarvadharmanirnādacchatramaṇḍalanirghoṣaṃ pradakṣiṇamakarot sārdhaṃ svena dārikāparivāreṇa /",
  "S04bsu016_u:7638": "tāsāṃ sarvāsāṃ teṣu vastraratneṣu sarvanakṣatrajyotirbimbāni vidyotamānānyadarśan /",
  "S04bsu016_u:7639": "tāṃ janakāyo dṛṣṭvā evamāha - śobhanastavāyaṃ dārike kanyāparivāraḥ /",
  "S04bsu016_u:7640": "rātridevateva jyotirgaṇapratimaṇḍitā tvamābhiḥ parivṛtā atīva bhrājase //",
  "S04bsu016_u:7641_0": "atha khalu sarvavṛkṣapraphullanasukhasaṃvāsā rātridevatā sudhanaṃ śreṣṭhidārakametadavocat",
  "S04bsu016_u:7641_1": "- tatkiṃ manyase kulaputra - anyaḥ sa tena kālena tena samayena rājābhūt sarvadharmanirnādacchatramaṇḍalanirghoṣo nāma?",
  "S04bsu016_u:7642": "na khalvevaṃ draṣṭavyam /",
  "S04bsu016_u:7643": "ayaṃ sa bhagavān vairocanastathāgato 'rhan samyaksaṃbuddhastena kālena tena samayena rājā abhūt sarvadharmanirnādacchatramaṇḍalanirghoṣo nāma /",
  "S04bsu016_u:7644": "syātkhalu punaste kulaputra - anyā sā tena kālena tena samayena padmaprabhā nāma devyabhūdrājño jyotiṣprabhasya bhāryā sarvadharmanirnādacchatramaṇḍalanirghoṣasya rājño mātā?",
  "S04bsu016_u:7645": "na khalvevaṃ draṣṭavyam /",
  "S04bsu016_u:7646": "iyaṃ sā māyādevī tena kālena padmaprabhā nāma rājabhāryā abhūt,",
  "S04bsu016_u:7647": "yayā sa upapādukaḥ kumāraḥ utsaṅge pratigṛhītaḥ /",
  "S04bsu016_u:7648": "syātkhalu punaste kulaputra evaṃ - anyaḥ sa tena kālena tena samayena jyotiṣprabho nāma rājā abhūtsarvadharmanirnādacchatramaṇḍalanirghoṣasya rājñaḥ pitā?",
  "S04bsu016_u:7649": "na khalvevaṃ draṣṭavyam /",
  "S04bsu016_u:7650": "śuddhodanaḥ sa rājā tena kālena jyotiṣprabho nāma rājā abhūt /",
  "S04bsu016_u:7651": "syātkhalu punaste kulaputra evam - anyā sā tena kālena tena samayena ratnaprabhā nāma śreṣṭhidārikā abhūt /",
  "S04bsu016_u:7652": "na khalvevaṃ draṣṭavyam /",
  "S04bsu016_u:7653": "ahaṃ sā tena kālena tena samayena ratnaprabhā nāma śreṣṭhidārikā abhūvam /",
  "S04bsu016_u:7654": "syātkhalu punaste kulaputra evam - anye tena kālena tena samayena sattvā abhūvan,",
  "S04bsu016_u:7655": "ye tatra jambudvīpe upapannāḥ rājñā sarvadharmanirnādacchatramaṇḍalanirghoṣeṇa caturbhiḥ saṃgrahavastubhiḥ saṃgṛhītāḥ?",
  "S04bsu016_u:7656": "na khalvevaṃ draṣṭavyam /",
  "S04bsu016_u:7657": "ime te bodhisattvāḥ sarve ihaiva bhagavataḥ parṣanmaṇḍalasamavasṛtā ye 'nuttarāyāṃ samyaksaṃbodhau avaivartyāyāṃ bodhisattvabhūmau pratiṣṭhāpitāḥ /",
  "S04bsu016_u:7658": "kecitprathamāyāṃ bhūmau,",
  "S04bsu016_u:7659": "kecid dvitīyāyāṃ kecitṛtīyāyāṃ keciccaturthyāṃ bhūmau kecitpañcamyāṃ kecitṣaṭhyāṃ kecitsaptamyāṃ kecidaṣṭabhyāṃ kecinnavamyāṃ keciddaśamyāṃ bodhisattvabhūmau pratiṣṭhāpitāḥ /",
  "S04bsu016_u:7660": "ye nānāpraṇidhānavimātratābhirnānāsarvajñatāprasthānairnānāsaṃbhārairnānāsamudrāgamairnānāniryāṇairnānāmārgavyūhaśuddhibhirnānāvikurvitavṛṣabhitābhirvividhamārgavyūhaiḥ (Gv 263)",
  "S04bsu016_u:7661": "samudāgatā nānāvimokṣavihārairiha parṣanmaṇḍale nānādharmavimānavihārānāvasanto viharanti //",
  "S04bsu016_u:7662_0": "atha khalu sarvavṛkṣapraphullanasukhasaṃvāsā rātridevatā tasyāṃ velāyāmetameva vipulaprītisaṃbhavanidhānasaṃtuṣṭyavabhāsaṃ",
  "S04bsu016_u:7662_1": "bodhisattvavimokṣaṃ bhūyasyā mātrayā saṃdarśayamānā sudhanaṃ śreṣṭhidārakaṃ gāthābhiradhyabhāṣata -",
  "S04bsu016_u:7663": "cakṣurmamā jinasutā vipulaṃ yeno vilokayami sarvadiśaḥ /",
  "S04bsu016_u:7664": "kṣetrodadhīn bahuvidhān vipulān sattvārṇavānapi ca saṃsarataḥ // 71 //",
  "S04bsu016_u:7665": "sarveṣu kṣetraprasareṣu jinān bodhidrumāsanagatān virajān /",
  "S04bsu016_u:7666": "vyāpyarddhibhirdaśa diśaḥ satataṃ dharmoktibhirvinayato janatām // 72 //",
  "S04bsu016_u:7667": "śrotrārṇavaḥ supariśuddhu mamā yena śṛṇomyapariśeṣarutam /",
  "S04bsu016_u:7668": "dharmānaśeṣasugatābhihitān sarvān śṛṇomi bhṛśamāttamanāḥ // 73 //",
  "S04bsu016_u:7669": "jñānaṃ mamādvayamasaṅgataṃ parasattvacittaviṣayaprasṛtam /",
  "S04bsu016_u:7670": "cittodadhiḥ suvipulā jagataścittakṣaṇādavatarāmyakhilām // 74 //",
  "S04bsu016_u:7671": "pūrvānta me smṛtisamādhibalāt kalpodadhīnahamavaiṣyami tān /",
  "S04bsu016_u:7672": "jātyantarārṇavaśatāni bahūnyahamātmanaśca jagatāmapi ca // 75 //",
  "S04bsu016_u:7673": "kṣetārṇavaikaparamāṇusamān kalpān kṣaṇena ca vidāmyakhilān /",
  "S04bsu016_u:7674": "sattvān gatiṣvapi ca saṃsarato buddhān vikurvitagaṇaiśca saha // 76 //",
  "S04bsu016_u:7675": "tacca smarāmi khalu lokavidāṃ teṣāṃ yathā prathamakaḥ praṇidhiḥ /",
  "S04bsu016_u:7676": "(Gv 264)",
  "S04bsu016_u:7677": "prasthānasaṃbhavanayairvipulaiḥ samudāgatāścarimupetya ca yāḥ // 77 //",
  "S04bsu016_u:7678": "abhiṣekabhūmigamanāni ca yānyasamādhitottamaguṇaughavatām /",
  "S04bsu016_u:7679": "bodhaiśca budhyananayān vipulāṃścittakṣaṇādavatarāmyakhilān // 78 //",
  "S04bsu016_u:7680": "yairyairupāyaviṣayaiḥ sugatāḥ prāvartayan jagati cakravaram /",
  "S04bsu016_u:7681": "yā nirvṛtīparimāṇaguṇā dharmasthiterapi ca yo niyamaḥ // 79 //",
  "S04bsu016_u:7682": "ye yānasāgaranayā vimalā ye caiva sattvavinayā vipulāḥ /",
  "S04bsu016_u:7683": "saṃdarśitā jagati tānamitairnānānayairavatarāmi pṛthak // 80 //",
  "S04bsu016_u:7684": "prīternidhānaprabhutuṣṭidhanādhyāloka eṣa hi vimokṣanayaḥ /",
  "S04bsu016_u:7685": "mama bhāvito vipula kalpaśatānyetaṃ tvamapyavatarāśu nayam // 81 //",
  "S04bsu016_u:7686": "etamahaṃ kulaputra vipulaprītisaṃbhavanidhānasaṃtuṣṭyavabhāsaṃ bodhisattvavimokṣaṃ jānāmi /",
  "S04bsu016_u:7687_0": "kiṃ mayā śakyaṃ sarvatathāgatapādamūleṣu sarvajñatāprasthānapraṇidhisamudrāvatīrṇānāṃ",
  "S04bsu016_u:7687_1": "sarvatathāgatapūrvapraṇidhānasāgarābhinirhārapraṇidhiparipūrṇānāmekabodhisattvabhūmyākramaṇasarvabodhisattvabhūmisāgarākramaṇavikrāntajñānānāṃ",
  "S04bsu016_u:7687_2": "sarvabodhisattvacaryāsamudraikaikacaryāsamavasaraṇapraṇidhānacaryāpariśuddhānāmekaikasmin",
  "S04bsu016_u:7687_3": "bodhisattvavimokṣe sarvabodhisattvavimokṣasāgarasamavasaraṇavihāravaśavartināṃ bodhisattvānāṃ",
  "S04bsu016_u:7687_4": "caryāṃ jñātuṃ guṇān vā vaktum //",
  "S04bsu016_u:7688": "gaccha kulaputra,",
  "S04bsu016_u:7689": "iyamihaiva bodhimaṇḍe sarvajagadrakṣāpraṇidhānavīryaprabhā nāma rātridevatā bhagavataḥ sakāśamupasaṃkrāntā /",
  "S04bsu016_u:7690": "tāmupasaṃkramya paripṛccha - kathaṃ bodhisattvena anuttarāyāṃ samyaksaṃbodhau sattvāḥ paripācayitavyāḥ,",
  "S04bsu016_u:7691": "kathaṃ sarvabuddhakṣetrāṇi pariśodhitavyāni,",
  "S04bsu016_u:7692": "kathaṃ sarvatathāgatā ārādhayitavyā atyantatārādhanatayā,",
  "S04bsu016_u:7693": "kathaṃ bodhisattvena sarvabuddhadharmeṣu prayoktavyāḥ //",
  "S04bsu016_u:7694_0": "atha khalu sudhanaḥ śreṣṭhidārakaḥ sarvavṛkṣapraphullanasukhasaṃvāsāyā rātridevatāyāḥ",
  "S04bsu016_u:7694_1": "pādau śirasābhivandya sarvavṛkṣapraphullanasukhasaṃvāsāṃ rātridevatāmanekaśatasahasrakṛtvaḥ",
  "S04bsu016_u:7694_2": "pradakṣiṇīkṛtya punaḥ punaravalokya sarvavṛkṣapraphullanasukhasaṃvāsāyā rātridevatāyā",
  "S04bsu016_u:7694_3": "antikātprakrāntaḥ // 38 //",
  "S04bsu016_u:7695": "(Gv 265)",
  "S04bsu016_u:7696": "41 Sarvajagadrakṣāpraṇidhānavīryaprabhā /",
  "S04bsu016_u:7697": "atha khalu sudhanaḥ śreṣṭhidārako yena sarvajagadrakṣāpraṇidhānavīryaprabhā rātridevatā tenopasaṃkrāntaḥ /",
  "S04bsu016_u:7698_0": "so 'drākṣītsarvajagadrakṣāpraṇidhānavīryaprabhāṃ rātridevatāṃ tasminnevaṃ parṣanmaṇḍale",
  "S04bsu016_u:7698_1": "sarvajagadbhavanapratibhāsamaṇirājagarbhāsananiṣaṇṇāṃ dharmadhātunayapratibhāsamaṇijālasaṃchāditaśarīrāṃ",
  "S04bsu016_u:7698_2": "sarvacandrasūryajyotirgrahatārānakṣatrapratibhāsasaṃdarśanakāyāṃ yathāśayasattvacakṣurvijñaptisaṃdarśanakāyāṃ",
  "S04bsu016_u:7698_3": "sarvasattvakāyasaṃsthānasadṛśasvaśarīravijñapanakāyām anantamadhyavarṇasamudrodāravijñaptisaṃdarśanakāyāṃ",
  "S04bsu016_u:7698_4": "sarveryāpathavihāranayasaṃdarśanakāyāṃ samantamukhābhimukhavijñapanakāyāṃ sarvadigabhimukhasattvaparipācanābhimukhakāyāṃ",
  "S04bsu016_u:7698_5": "samantadharmameghanigarjitavividhavikurvitasarvadikspharaṇasarvajagadabhimukhakāyāṃ",
  "S04bsu016_u:7698_6": "sarvakālajagadarthābhimukhagaganapralambakāyāṃ sarvatathāgatakramatalapraṇipatitakāyāṃ",
  "S04bsu016_u:7698_7": "sarvasattvakuśalamūlopacayasukhapūrvaṃgamakāyāṃ sarvatathāgatābhimukhadharmameghasaṃpratīcchanasaṃdhāraṇapraṇidhisiddhiparipūrṇacetoparāṅmukhasmṛtisaṃdhāraṇakāyām",
  "S04bsu016_u:7698_8": "anantamadhyāvabhāsasarvadikspharaṇaśarīrāṃ sarvajagattamovikiraṇadharmapradīpālokasamantapramuktāvabhāsasaṃdarśanakāyāṃ",
  "S04bsu016_u:7698_9": "māyāgatadharmanirmalajñānaśarīranidarśanakāyāṃ vigatatamorajodharmaśarīranidarśanakāyāṃ",
  "S04bsu016_u:7698_10": "māyāgatadharmatānirjātakāyāṃ dharmatāprativibuddhāndhakāracittāṃ samamukhajñānālokāvabhāsapratilabdhān",
  "S04bsu016_u:7698_11": "atyantanirjvaraniḥsaṃtāpamanaḥśarīrāṃ dharmakāyābhedyasāravatīdhātuniryātām apratiṣṭhitatathāgatādhiṣṭhānaprakṛtyasaṃkliṣṭasvabhāvanirmaladharmatāśarīraviśuddhakāyām /",
  "S04bsu016_u:7699": "sa tāṃ dṛṣṭvā mūrdhnā praṇamya buddhakṣetraparamāṇurajaḥsamān darśananayānanusmaramāṇo 'ntaradharaṇitale praṇipatya suciramatināmayāmāsa //",
  "S04bsu016_u:7700_0": "atha khalu sudhanaḥ śreṣṭhidārakaḥ tasmāddharaṇitalādutthāya prāñjalībhūtaḥ sarvajagadrakṣāpraṇidhānavīryaprabhāyā",
  "S04bsu016_u:7700_1": "rātridevatāyāḥ kāyaṃ nirīkṣamāṇo daśa saṃjñāviśuddhīḥ pratilabhate sma,",
  "S04bsu016_u:7701": "yāsāṃ pratilābhāt sarvakalyāṇamitrasabhāgatāṃ pratyalabhata /",
  "S04bsu016_u:7702": "katamā daśa?",
  "S04bsu016_u:7703": "yaduta - kalyāṇamitreṣu svacittasaṃjñāṃ pratyalabhata sarvajñatāsamārambhavīryasarvālambanasaṃvāsāya /",
  "S04bsu016_u:7704": "svakarmavipākaviśuddhisvabhāvasaṃjñāṃ pratyalabhata kalyāṇamitrārāgaṇavipulakuśalamūlasamudāgamārāgaṇatāyai /",
  "S04bsu016_u:7705": "bodhisattvacaryālaṃkārasaṃjñāṃ pratyalabhata sarvapraṇidhānālaṃkāracaryāsaṃvasanatāyai /",
  "S04bsu016_u:7706": "sarvabuddhadharmābhiniṣpādanasaṃjñāṃ pratyalabhata sarvakalyāṇamitrānuśāsanīpathapratipattaye /",
  "S04bsu016_u:7707": "sparśopapattisaṃjñāṃ pratyalabhata sarvabuddhaviṣayānuttaradharmavihārāvabhāsasaṃdarśanatāyai /",
  "S04bsu016_u:7708": "ekaniryāṇasaṃjñāṃ pratyalabhata samantabhadrayānaniryāṇapraṇidhānacaryāviśuddhaye /",
  "S04bsu016_u:7709": "sarvajñapuṇyasāgarākarasaṃjñāṃ pratyalabhata sarvaśukladharmasamārjanavivardhanatāyai /",
  "S04bsu016_u:7710": "suparipūrṇakuśaladharmaparipūraṇasaṃvardhanaparipālanasaṃjñāṃ pratyalabhata buddhabodhau sarvajñajñānavīryavegasaṃvardhanatāyai /",
  "S04bsu016_u:7711": "sarvakuśalamūlaparipūrisaṃjñāṃ pratyalabhata sarvasattvasarvābhiprāyaparipūraṇatāyai /",
  "S04bsu016_u:7712": "sarvārthasaṃsādhakasaṃjñāṃ pratyalabhata kalyāṇamitreṣu sarvabodhisattvakarmavaśavartitāpratiṣṭhāpanāya /",
  "S04bsu016_u:7713": "imā daśa saṃjñāviśuddhīḥ pratilabhate sma,",
  "S04bsu016_u:7714": "yāsāṃ pratilābhāt sarvajagadrakṣāpraṇidhānavīryaprabhāyā rātridevatāyā buddhakṣetraparamāṇurajaḥsamā bodhisattvasabhāgatāḥ pratyalabhata /",
  "S04bsu016_u:7715": "(Gv 266) yaduta smṛtisabhāgatāṃ daśadiksarvatathāgatatryadhvānusmṛtinayeṣu,",
  "S04bsu016_u:7716": "matisabhāgatāṃ sarvadharmasāgaranayāsaṃbhedaviniściteṣu,",
  "S04bsu016_u:7717": "gatisabhāgatāṃ sarvatathāgatadharmacakramaṇḍalagatyanugatāsaṃbhedavibhāganayakauśalyeṣu,",
  "S04bsu016_u:7718": "bodhisabhāgatāmākāśasamabuddhyā sarvatryadhvanayasāgarāvabhāsapratilābhāya,",
  "S04bsu016_u:7719": "indriyaviśuddhisabhāgatāṃ sarvabodhisattvendriyasāgarajñānāvabhāsapratilābhāya,",
  "S04bsu016_u:7720": "cittaviśuddhisabhāgatāṃ sarvākārasattvasaṃgrahavyūhabodhisattvamārgaguṇapratipatyalaṃkāramārgapratipattaye,",
  "S04bsu016_u:7721": "gocarasabhāgatāṃ tathāgatajñānagocarāvabhāsapratilābhāya,",
  "S04bsu016_u:7722": "nayānugamasabhāgatāṃ sarvākārasarvajñatānayasamudrāvatārapathāvabhāsapratilābhāya,",
  "S04bsu016_u:7723": "arthaprativedhasabhāgatāṃ sarvadharmasvabhāvajñānaprativedhapratilābhāya,",
  "S04bsu016_u:7724": "dharmavihārasabhāgatāṃ",
  "S04bsu016_u:7725": "sarvāvaraṇaparvatavikiraṇatāyai,",
  "S04bsu016_u:7726": "rūpakāyaviśuddhisabhāgatāṃ yathāśayajagadvimātratāsaṃdarśanalakṣaṇānuvyañjanavicitraśarīraviśuddhipratilābhāya,",
  "S04bsu016_u:7727": "balasabhāgatāṃ bodhisattvabalapariniṣpattisarvajñatārambaṇavivardhanatāyai,",
  "S04bsu016_u:7728": "sarvadharmanayasamudreṣu vaiśāradyasabhāgatāṃ cittāśayagaganapariśuddhaye,",
  "S04bsu016_u:7729": "vīryasabhāgatāṃ sarvakalpabodhisattvacaryāsaṃvāsāparikhedapratilābhāya,",
  "S04bsu016_u:7730": "pratibhānasabhāgatāṃ sarvadharmānāvaraṇajñānālokapratilābhāya,",
  "S04bsu016_u:7731": "anabhibhūtasabhāgatāṃ sarvajagadabhyudgatātmabhāvapariśuddhaye,",
  "S04bsu016_u:7732": "adīnālīnavacanasabhāgatāṃ sarvaparṣanmaṇḍalābhirādhanapariśuddhaye,",
  "S04bsu016_u:7733": "ghoṣasabhāgatāṃ sarvadharmanayasamudrarutagarjanatāyai,",
  "S04bsu016_u:7734": "svarāṅgaviśuddhisabhāgatāṃ sarvajagadvacanavijñaptivyavahāranayasamudreṣu,",
  "S04bsu016_u:7735": "guṇaviśuddhisabhāgatāṃ tathāgatānuśāsanīguṇapratipattiviśuddhiṣu,",
  "S04bsu016_u:7736": "buddhadharmakarmavaṃśāvirodhanasabhāgatāmanavadyakarmavipākaviśuddhaye,",
  "S04bsu016_u:7737": "dharmayajñabhūmipratiṣṭhāpanasabhāgatāṃ sarvabuddhotpādadharmacakrapravartanatāyai,",
  "S04bsu016_u:7738": "brahmacaryaviśuddhisabhāgatāṃ sarvatathāgataviṣayajñānasaṃvasanatāyai,",
  "S04bsu016_u:7739": "mahāmaitrīsabhāgatāṃ nānāmaitrīnayapratikṣaṇasarvasattvasāgaraspharaṇatāyai,",
  "S04bsu016_u:7740": "mahākaruṇānayasamudrāvatārasabhāgatāṃ sarvasattvadhātuparitrāṇadharmameghābhipravarṣaṇatāyai,",
  "S04bsu016_u:7741": "kāyakarmasabhāgatāṃ sarvasattvaparipācanopāyopacārasabhāgatāyai,",
  "S04bsu016_u:7742": "vākkarmaviśuddhisabhāgatāṃ sarvadharmavyavahārābhilāṣeṣu,",
  "S04bsu016_u:7743": "manaskarmasabhāgatāṃ sarvasattvacitteṣu sarvajñatārambaṇopasaṃharaṇatāyai,",
  "S04bsu016_u:7744": "vividhasarvavyūhapratimaṇḍanasabhāgatāṃ sarvabuddhakṣetreṣu sarvatathāgatopasaṃkramaṇatāyai,",
  "S04bsu016_u:7745": "upasaṃkramaṇasabhāgatāṃ sarvabuddhotpādasamudreṣu,",
  "S04bsu016_u:7746": "dharmacakrādhyeṣaṇasabhāgatāṃ sarvatathāgateṣu,",
  "S04bsu016_u:7747": "pūjopasthānasabhāgatāṃ sarvatathāgatāśeṣakālasarvapūjopasthānatāyai,",
  "S04bsu016_u:7748": "sarvasattvaparipākavinayasabhāgatāṃ sarvasattvadhātau,",
  "S04bsu016_u:7749": "ālokapratilābhasabhāgatāṃ sarvasattvadharmanayeṣu,",
  "S04bsu016_u:7750": "samādhipratilābhasabhāgatāṃ sarvasamādhinayasamudreṣu,",
  "S04bsu016_u:7751": "samantaspharaṇasabhāgatāṃ sarvabuddhakṣetrasamudrabodhisattvacaryāvikurvitaspharaṇatāyai,",
  "S04bsu016_u:7752": "bodhisattvavihārasabhāgatāṃ sarvabodhisattvavikurvitanayasamudreṣu,",
  "S04bsu016_u:7753": "parivārasabhāgatāṃ sarvabodhisattvacaryāsaṃvāseṣu,",
  "S04bsu016_u:7754": "praveśasabhāgatāṃ sarvalokadhātususūkṣmapraveśeṣu,",
  "S04bsu016_u:7755": "cittavibhaktisabhāgatāṃ sarvabuddhakṣetravaipulyeṣu,",
  "S04bsu016_u:7756": "anugamavaimātratāsabhāgatāṃ sarvabuddhakṣetrasamudrāvatāravimātratānugameṣu,",
  "S04bsu016_u:7757": "samantanayaprasaraspharaṇasabhāgatāṃ sarvabuddhakṣetravibhaktyanantajñānavijñaptiṣu,",
  "S04bsu016_u:7758": "abhyudgatasabhāgatāṃ sarvabuddhakṣetreṣu,",
  "S04bsu016_u:7759": "avaivartyasabhāgatāṃ sarvadikspharaṇasamavasaraṇādhiṣṭhānāvivartyatāyai,",
  "S04bsu016_u:7760": "andhakāravidhamanasabhāgatāṃ sarvabuddhabodhimaṇḍavibudhyanajñānamaṇḍalāvabhāsapratilābhāya, (Gv 267)",
  "S04bsu016_u:7761": "anuprāptisabhāgatāṃ sarvabuddhaparṣanmaṇḍalasamudreṣu,",
  "S04bsu016_u:7762": "sarvabuddhakṣetrakāyajālaspharaṇasabhāgatāmanabhilāpyabuddhakṣetratathāgatapūjopasthānaprayogeṣu,",
  "S04bsu016_u:7763": "jñānapratyakṣasabhāgatāṃ tatra dharmanayasamudrānuprabandheṣu,",
  "S04bsu016_u:7764": "pratipattisabhāgatāmanulomasarvadharmanayanasaṃmukhaprayogeṣu,",
  "S04bsu016_u:7765": "eṣaṇasabhāgatāṃ tīvradharmacchandārambhaviśuddhaye,",
  "S04bsu016_u:7766": "viśuddhisabhāgatāṃ kāyavāṅbhanaskarmabuddhaguṇālaṃkārasamādāneṣu,",
  "S04bsu016_u:7767": "sumanaḥsabhāgatāmaviṣamakalpacittamaṇḍalasarvadharmajñānamaṇḍalapariśuddhaye,",
  "S04bsu016_u:7768": "vīryārambhasabhāgatāṃ sarvakuśalamūlasaṃbhārasamārambhanistīraṇaprayogeṣu,",
  "S04bsu016_u:7769": "caryāvyūhasabhāgatāṃ sarvabodhisattvacaryāpariniṣpattiṣu,",
  "S04bsu016_u:7770": "asaṅgavihārasabhāgatāṃ sarvadharmanimittaprativedheṣu,",
  "S04bsu016_u:7771": "upāyakauśalyanayasabhāgatāṃ tatra tatra dharmavihārajñānavikurvaṇatāsu,",
  "S04bsu016_u:7772": "āyatanaviśuddhisabhāgatāṃ yathāśayasattvāviṣamadarśanasamādāneṣu,",
  "S04bsu016_u:7773": "bodhisattvasamādhimukhapratilābhasabhāgatāṃ sarvadharmavibhāvanāpratilābheṣu,",
  "S04bsu016_u:7774": "adhiṣṭhānasabhāgatāṃ sarvatathāgataveśeṣu,",
  "S04bsu016_u:7775": "bhūmyākramaṇasabhāgatāṃ sarvabuddhabodhisattvabhūmipratilābheṣu,",
  "S04bsu016_u:7776": "pratiṣṭhānasabhāgatāṃ sarvabodhisattvavyavasthāneṣu,",
  "S04bsu016_u:7777": "ādeśanasabhāgatāṃ sarvabuddhavyākaraṇeṣu,",
  "S04bsu016_u:7778": "samādhisabhāgatāṃ ekakṣaṇe sarvasamādhisāgaranayeṣu,",
  "S04bsu016_u:7779": "samādhivyavasthānasabhāgatāṃ nānālakṣaṇabuddhakāryeṣu,",
  "S04bsu016_u:7780": "anusmṛtisabhāgatāṃ sarvānusmṛtyārambaṇanayasamudreṣu,",
  "S04bsu016_u:7781": "bodhisattvacaraṇasabhāgatāṃ bodhisattvakāryāparāntakoṭīgatakalpavyavasāyeṣu,",
  "S04bsu016_u:7782": "prasādasabhāgatāmaprameyabuddhajñānādhimuktiprītivegasamudravivardhanatāyai,",
  "S04bsu016_u:7783": "vivardhanasabhāgatāṃ sarvāvaraṇaparvatānāmavivartyajñānasabhāgatāṃ buddhajñānānantasaṃbhārasaṃbhavāya,",
  "S04bsu016_u:7784": "upapattisabhāgatāṃ sarvasattvaparipākavinayakāleṣu,",
  "S04bsu016_u:7785": "vihārasabhāgatāṃ sarvajñatānayamukheṣu,",
  "S04bsu016_u:7786": "viṣayasabhāgatāṃ dharmadhātunayavṛṣabhitāviṣayapraveśeṣu,",
  "S04bsu016_u:7787": "anālayasabhāgatāṃ sarvālayasamuddhātitacittatāyai,",
  "S04bsu016_u:7788": "sarvadharmanirdeśasabhāgatāṃ dharmasamatājñānāvatāreṣu,",
  "S04bsu016_u:7789": "abhiyogasabhāgatāṃ sarvabuddhādhiṣṭhānasvaśarīrasaṃpratīcchanatāyai,",
  "S04bsu016_u:7790": "abhijñāsabhāgatāṃ sarvalokajñāpanapratipattinayeṣu,",
  "S04bsu016_u:7791": "anabhisaṃskārarddhipratilābhasabhāgatāṃ sarvadikkṣetrasāgarāvatāreṣu,",
  "S04bsu016_u:7792": "dhāraṇibhūmisabhāgatāṃ sarvadhāraṇīsamudrāvabhāsapratilābhāya,",
  "S04bsu016_u:7793": "sarvabuddhadharmacakrasaṃdhyavatārasabhāgatāṃ sarvasūtrāntadharmaparyāyeṣu,",
  "S04bsu016_u:7794": "gambhīradharmapraveśasabhāgatāṃ gaganatalopamasarvadharmanayāvatāreṣu,",
  "S04bsu016_u:7795": "avabhāsasabhāgatāṃ sarvalokadhātuprasareṣu,",
  "S04bsu016_u:7796": "abhirocanasabhāgatāṃ yathāśayajagadvijñaptiṃsaṃdarśaneṣu,",
  "S04bsu016_u:7797": "prakampanasabhāgatāṃ kṣetrādhiṣṭhānavikurvitasattvadarśaneṣu,",
  "S04bsu016_u:7798": "amoghacaraṇasabhāgatāṃ darśanaśravaṇānusmṛtisattvavinayeṣu,",
  "S04bsu016_u:7799": "niryāṇasabhāgatāṃ pratyalabhata sarvapraṇidhānasamudranayapariniṣpattidaśabalajñānānubodhāya /",
  "S04bsu016_u:7800_0": "iti hi sudhanaḥ śreṣṭhidārakaḥ prasannacittaḥ sarvajagadrakṣāpraṇidhānavīryaprabhāṃ",
  "S04bsu016_u:7800_1": "rātridevatāmavalokayan āsāṃ daśānāṃ saṃjñāviśuddhīnāṃ pratilābhādetatpramukhān buddhakṣetraparamāṇurajaḥsamān",
  "S04bsu016_u:7800_2": "sarvajagadrakṣāpraṇidhānavīryaprabhāyā rātridevatāyāḥ sabhāgatanayān pratilabhate sma //",
  "S04bsu016_u:7801_0": "atha khalu sudhanaḥ śreṣṭhidārakaḥ sarvajagadrakṣāpraṇidhānavīryaprabhāyā rātridevatāyā",
  "S04bsu016_u:7801_1": "buddhakṣetraparamāṇurajaḥsamadarśanatayā avatīrṇo 'nantamadhyakalyāṇamitrasaṃjñāviśuddhipratilabdho",
  "S04bsu016_u:7801_2": "buddhakṣetraparamāṇurajaḥsamasabhāgatānayāvatīrṇaḥ (Gv 268)",
  "S04bsu016_u:7802": "ekāṃsaṃ cīvaraṃ prāvṛtya yena sarvajagadrakṣāpraṇidhānavīryaprabhā rātridevatā,",
  "S04bsu016_u:7803": "tenāñjaliṃ praṇamya tasyāṃ velāyāmimā gāthā abhāṣata -",
  "S04bsu016_u:7804": "yathā svacitte vaśitā mamāsti chandaśca bodhau sudṛḍho 'nivartyaḥ /",
  "S04bsu016_u:7805": "tvadīyacitte 'pi hi me tathaiva svataiva devyadya dṛḍhopajātā // 1 //",
  "S04bsu016_u:7806": "pāpānyaśeṣāṇi viśodhitāni śubho vipāko dyutimānavāptaḥ /",
  "S04bsu016_u:7807": "sudarśanāyāstava darśanānme samārjitāścākṣayaśukladharmāḥ // 2 //",
  "S04bsu016_u:7808": "cittaṃ guṇaughaiḥ samalaṃkṛtaṃ me pṛthagvidhaiḥ sattvahitapravṛttaiḥ /",
  "S04bsu016_u:7809": "samalaṃkṛto yaiścaritāsmi caryāṃ kṣetreṣu sarveṣvaparāntakalpān // 3 //",
  "S04bsu016_u:7810": "nidarśitā te khalu sarvadharmān niṣpattirārye madanugrahāya /",
  "S04bsu016_u:7811": "hitāya me 'nugrahasaṃjñayaiva dharmānuśāstiṃ paramāṃ prayaccha // 4 //",
  "S04bsu016_u:7812": "vivartito durgatipātamārgo saṃdarśitaḥ svargapatho viśuddhaḥ /",
  "S04bsu016_u:7813": "sarvajñamārgaśca nidarśitaste yānānuyānaḥ sugatairaśeṣaiḥ // 5 //",
  "S04bsu016_u:7814": "tvadantike me 'nupamādbhutādya niryāṇasaṃjñā paramopajātā /",
  "S04bsu016_u:7815": "ākāśavaccāmalamapramāṇaṃ sarvajñatādharmamukhaṃ viśuddham // 6 //",
  "S04bsu016_u:7816": "sarvajñatāśeṣaśubhākaratvasaṃjñādya me tvayyuditāprameyā /",
  "S04bsu016_u:7817": "puṇyārṇavā me gaganapramāṇāḥ pratikṣaṇaṃ cetasi codbhavanti // 7 //",
  "S04bsu016_u:7818": "unnehi me pāramitābhirārye puṇyairacintyaiśca vivardhayasva /",
  "S04bsu016_u:7819": "(Gv 269)",
  "S04bsu016_u:7820": "saṃvardhitaḥ sarvaguṇaiḥ śubhaiśca sarvajñapaṭṭaṃ nacireṇa lapsye // 8 //",
  "S04bsu016_u:7821": "kalyāṇamitreṣu hi me sadaiva sarvajñatāmārgapratipūrisaṃjñā /",
  "S04bsu016_u:7822": "atonimittā mama sarvaśuklaṃ saṃpūjitāśu prabhaviṣyatīti // 9 //",
  "S04bsu016_u:7823": "sarve yato 'rthāḥ prabhavanti cāsmāt siddhaśca kalyāṇaguṇairupetaḥ /",
  "S04bsu016_u:7824": "ārādhya caivenamanantavarṇaṃ sarvajñamārgaṃ jagatāṃ pravakṣye // 10 //",
  "S04bsu016_u:7825": "ācāryabhūtā mi guṇāprameye sarvajñadharmeṣu mama praṇetrī /",
  "S04bsu016_u:7826": "na kalpakoṭīnayutairasaṃkhyaiḥ śakyaṃ mayā te pratikartumārye // 11 //",
  "S04bsu016_u:7827_0": "atha khalu sudhanaḥ śreṣṭhidārakaḥ imā gāthā bhāṣitvā sarvajagadrakṣāpraṇidhānavīryaprabhāṃ",
  "S04bsu016_u:7827_1": "rātridevatāmetadavocat - saṃdarśitastvayā devate mamāyamacintyo bodhisattvavimokṣaviṣayaḥ /",
  "S04bsu016_u:7828": "vadasva me devate - ko nāmāyaṃ vimokṣaḥ?",
  "S04bsu016_u:7829": "kiyacciraṃ saṃprasthitāsi devate anuttarāyāṃ samyaksaṃbodhau?",
  "S04bsu016_u:7830": "kiyaccireṇa vā tvamanuttarāṃ samyaksaṃbodhimabhisaṃbhotsyase?",
  "S04bsu016_u:7831": "evamukte sarvajagadrakṣāpraṇidhānavīryaprabhā rātridevatā sudhanaṃ śreṣṭhidārakametadavocat - sarvasattvaparipākasaṃcodanakuśalasaṃbhavo nāma kulaputra ayaṃ vimokṣaḥ /",
  "S04bsu016_u:7832_0": "ahaṃ kulaputra anena vimokṣeṇa samanvāgatā sarvadharmasvabhāvavasamatāmanubuddhya",
  "S04bsu016_u:7832_1": "sarvadharmaprakṛtimavatīrya anālayaṃ dharmaṃ niśritya sarvalokoccālitā suvibhaktarūpatāṃ",
  "S04bsu016_u:7832_2": "dharmāṇāmavatīrya avisabhāgavarṇā avaivartavarṇā avikalpavarṇā anīlavarṇā apītavarṇā",
  "S04bsu016_u:7832_3": "alohitavarṇā anavadātavarṇā dharmatāmavatīrya anekavarṇavibhaktirūpātmabhāvā nānātvavarṇā",
  "S04bsu016_u:7832_4": "avisabhāgā anānātvā avaimātryā avikalpā anīlā apītā alohitā anavadātavarṇā,",
  "S04bsu016_u:7833_0": "anekavarṇā aprameyavarṇā viśuddhavarṇā sarvavyūhapramuñcanavarṇā samantadarśanavarṇā",
  "S04bsu016_u:7833_1": "sarvajagatsadṛśavarṇā sarvalokābhimukhātirekavarṇā samantāvabhāsapratibhāsavarṇā",
  "S04bsu016_u:7833_2": "apratikūladarśanavarṇā lakṣaṇānuvyañjanasuviśodhitavarṇā anavadyacaraṇaprabhāsavarṇā",
  "S04bsu016_u:7833_3": "mahābalavikramasaṃdarśanavarṇā durāsadagambhīravarṇā sarvalokāparyādattavarṇā kṣaṇakṣaṇavicitravarṇā",
  "S04bsu016_u:7833_4": "nānāvarṇameghasaṃdarśanavarṇā nānārūpasaṃsthānavarṇā aprameyavikurvitasaṃdarśanavarṇā",
  "S04bsu016_u:7833_5": "suruciravacanavarṇā sarvasurūpacittavarṇā sarvasattvaparipākānukūlavarṇā yathāśayavaineyābhimukhopanītakuśalavarṇā",
  "S04bsu016_u:7833_6": "apratihatasamantaprabhāsavarṇā acchānāvilaviprasannaprabhāsvaravarṇā abhedyakāyopacayopaśobhitavarṇā (Gv 270)",
  "S04bsu016_u:7834_0": "acintyadharmanayaprabhāvanavarṇā abhibhūranabhibhūtasarvābhibhavanavarṇā atamastimiravarṇā",
  "S04bsu016_u:7834_1": "sarvāndhakāravidhamanavarṇā sarvaśuklasusamārjitavarṇā mahātmagunasamudravarṇā pūrvagurugauravasusamārjitavarṇā",
  "S04bsu016_u:7834_2": "adhyāśayagaganapariśuddhivarapravarottamaviśālavarṇā anācchedyākṣayaguṇasamudraprabhāvanavarṇā",
  "S04bsu016_u:7834_3": "sarvalokābhiniśritāsaṃbhedavarṇā asaṅgasarvadikspharaṇavarṇā anabhilāpyakṣetrasamudracittakṣaṇaprasarānekavividhavarṇasamudrasaṃdarśanavarṇā",
  "S04bsu016_u:7834_4": "sarvasattvamahāprītivegavivardhanavarṇā sarvasattvasāgarasaṃgrahavarṇā sarvaromavivarāśeṣabuddhaguṇasamudrameghanigarjanavarṇā",
  "S04bsu016_u:7834_5": "sarvasattvāśayādhimuktisāgaraviśodhitavarṇā sarvadharmārthaviniścayasaṃdarśanavarṇā",
  "S04bsu016_u:7834_6": "nānāvarṇaraśmijālavabhāsavarṇā gaganapramāṇavimalaprabhāvarṇā viśuddhamaṇirājavimalarajaḥprabhāniśritavarṇā",
  "S04bsu016_u:7834_7": "nirmaladharmatāpratibhāsavarṇā atulavarṇanayasamudravicitrapratibhāsavarṇā samantadigavabhāsavarṇā",
  "S04bsu016_u:7834_8": "yathākālajagatsaṃdarśanābhinnavarṇā praśamadamadiksaṃbhavavarṇā sarvakleśapraśamanavarṇā",
  "S04bsu016_u:7834_9": "sarvajagatpuṇyakṣetraprabhāvanavarṇā sarvanayapraśamanavarṇā amoghajagatspharaṇavarṇā",
  "S04bsu016_u:7834_10": "mahājñānavikramaprabhāvanavarṇā asaṅgakāyasamantaspharaṇavarṇā samantādvarakāyāmoghajagatsaṃdarśanavarṇā",
  "S04bsu016_u:7834_11": "mahāmaitrīsamudrasamudāgamavarṇā mahāpuṇyasumerusamudāgamavarṇā sarvajagadaniśritasarvalokagatipratibhāsaprāptavarṇā",
  "S04bsu016_u:7834_12": "mahājñānabalaviśodhanavarṇā sarvalokānusmṛtisaṃvasanavarṇā sarvaratnābhavarṇā vairocanagarbhanidarśanavarṇā",
  "S04bsu016_u:7834_13": "sarvajagatprasādānurūpavarṇā sarvajñatākārābhimukhavarṇā prahasitanayanajagatprasādavarṇā",
  "S04bsu016_u:7835_0": "sarvaratnavyūhāgrāvabhāsavarṇā anāgṛhābhāsasarvajagatparāṅmukhavarṇā aniyatābhiniviṣṭavarṇā",
  "S04bsu016_u:7835_1": "adhiṣṭhānavikurvitavṛṣabhitāsaṃdarśanavarṇā sarvavividhavikurvitavṛṣabhitāsaṃdarśanavarṇā",
  "S04bsu016_u:7835_2": "tathāgatakuśalamūlāvabhāsanavarṇā anavadyasarvadharmadhātunayasāgaraprasṛtavarṇā",
  "S04bsu016_u:7835_3": "sarvabuddhaparṣanmaṇḍalopasaṃkramaṇapratibhāsaprāptavarṇā vividhavarṇasamudraniṣpādanavarṇā",
  "S04bsu016_u:7835_4": "sucaritaniṣyandasaṃbhūtavarṇā yathāvaināyikopanāyikavarṇā sarvalokātṛptadarśanavarṇā",
  "S04bsu016_u:7835_5": "vicitraprabhāsvarāvabhāsanavarṇā sarvatryadhvavarṇā samudrasaṃdarśanavarṇā sarvavarṇaraśmisamudrapramuñcanavarṇā",
  "S04bsu016_u:7835_6": "anabhilāpyavarṇā prabhāmaṇḍalasamudranānārthavimātratāsaṃdarśanavarṇā sarvagandhāvasasarvajagatsamatikrāntavarṇā",
  "S04bsu016_u:7835_7": "ekaikaromavivarānabhilāpyabuddhakṣetraparamāṇurajaḥ samasūryamaṇḍalameghasaṃdarśanavarṇā",
  "S04bsu016_u:7835_8": "vimalacandramaṇḍalavigrahameghādhiṣṭhānavarṇā anantarucirapuṣpasumerumeghasaṃpramuñcanavarṇā",
  "S04bsu016_u:7835_9": "nānābhinirhāramālyadrumameghasarvālaṃkāramālyavarṣapramuñcanavarṇā sarvaratnapadmameghasaṃdarśanavarṇā",
  "S04bsu016_u:7835_10": "sarvagandhadhūpapaṭalavigrahameghasarvadharmadhātuspharaṇavarṇā praticittakṣaṇaṃ",
  "S04bsu016_u:7835_11": "sarvacūrṇakośameghānadhiṣṭhāya daśasu dikṣu sarvadharmadhātunayasāgarān spharitvā",
  "S04bsu016_u:7835_12": "darśanavaineyānāṃ sattvānāṃ śravaṇavaineyānāmanusmṛtivaineyānāṃ dharmacakranirmāṇābhinirhāravaineyānāṃ",
  "S04bsu016_u:7835_13": "pratyupasthitaparipākakālavaineyānāṃ rūpakāyasaṃdarśanavaineyānāṃ pratyupāsanavaineyānāmanubodhanavaineyānāṃ",
  "S04bsu016_u:7835_14": "vividhavikurvitaprātihāryasaṃdarśanavaineyānāmacintyavikurvitaprātihāryavijñaptisaṃdarśanavaineyānāṃ",
  "S04bsu016_u:7835_15": "sattvānāmāśayavaśena kālavaśena akuśalakarmavivartanavaśena kuśalakarmasaṃbhavapratiṣṭhāpanavaśena",
  "S04bsu016_u:7835_16": "pūrvamahāpraṇidhānābhinirhāravaśena sarvajñatāvegavaśena bodhisattvavimokṣavipulavikurvitapratilābhadharmavaśena",
  "S04bsu016_u:7835_17": "sarvajagatparitrāṇasvabhinirhṛtamahākaruṇābalasaṃbhavavaśena mahāmaitrīsāgaraviśuddhisaṃjananāśayavaśena",
  "S04bsu016_u:7835_18": "pravartayāmi tathāgatādhiṣṭhānasupratīcchitatvāt //",
  "S04bsu016_u:7836": "(Gv 271)",
  "S04bsu016_u:7837_0": "evamahaṃ kulaputra asmin sarvasattvaparipākayathāśayakuśalamūlasaṃcodanabodhisattvavimokṣe",
  "S04bsu016_u:7837_1": "pratiṣṭhāya avibhaktarūpadharmatāmavatīrya anantamadhyakāyavarṇasaṃsthānatāṃ saṃdarśayitvā",
  "S04bsu016_u:7837_2": "ekaikasmāccaryākāyādanantamadhyān varṇasamudrālokavijñaptyā ekaikasmāccaryāvarṇādanantamadhyān",
  "S04bsu016_u:7837_3": "raśmimeghānavasṛjya buddhakṣetrapratibhāsān darśayitvā ekaikasmiṃśca buddhakṣetre",
  "S04bsu016_u:7837_4": "anantamadhyāmekaikasmādreśmaranantamadhyān tathāgatotpādān saṃdarśayitvā ekaikasya",
  "S04bsu016_u:7837_5": "ca tathāgatasya anantamadhyāni vikurvitāni saṃdarśayamānā pūrvakāṇi kuśalamūlāni saṃcodayāmi /",
  "S04bsu016_u:7838": "anavaropitāni ca kuśalamūlanyavaropayāmi /",
  "S04bsu016_u:7839": "avaropitāni ca vipulīkaromi /",
  "S04bsu016_u:7840": "vipulīkṛtāni ca kuśalamūlāni vivardhayāmi /",
  "S04bsu016_u:7841": "praticittakṣaṇaṃ ca anantamadhyaṃ sattvadhātumanuttarāyāṃ samyaksaṃbodhau avivartyabhūmau pratiṣṭhāpayāmi //",
  "S04bsu016_u:7842": "yatpunaḥ kulaputra evaṃ vadasi - kiyaccirasaṃprasthitāsi devate anuttarāyāṃ samyaksaṃbodhau?",
  "S04bsu016_u:7843": "kiyanti kalpaśatānyupādāya bodhisattvacārikāṃ carasi?",
  "S04bsu016_u:7844": "ityetadapi te 'rthaṃ nirdekṣyāmi buddhānubhāvena /",
  "S04bsu016_u:7845": "akalpāvikalpaparikalpaviṣayaṃ kulaputra bodhisattvānāṃ jñānamaṇḍalam /",
  "S04bsu016_u:7846": "na tatra saṃsāradīrghatā vā saṃsārahrasvatā vā prabhāvyate prajñāyate /",
  "S04bsu016_u:7847": "kalpasaṃkliṣṭatā vā kalpaviśuddhatā vā kalpaparīttatā vā kalpamahadgatatā vā kalpabahutvaṃ vā kalpanānātvaṃ vā kalpanānākaraṇaṃ vā kalpavimātratā vā prabhāvyate prajñāyate vā /",
  "S04bsu016_u:7848": "tatkasya hetoḥ?",
  "S04bsu016_u:7849": "prakṛtisvabhāvapariśuddhaṃ kulaputra bodhisattvānāṃ jñānamaṇḍalaṃ sarvasaṃjñājālanirmuktaṃ sarvāvaraṇaparvatasamatikrāntamāśaye udeti /",
  "S04bsu016_u:7850": "tacca sarvasattvānāṃ yathāśayaparipākakālavaineyānāmavabhāsaṃ karoti /",
  "S04bsu016_u:7851": "tadyathā kulaputra sūryamaṇḍale rātriṃdivaṃ saṃkhyā na vidyate,",
  "S04bsu016_u:7852": "na saṃvasati /",
  "S04bsu016_u:7853": "astaṃgamite sūryamaṇḍale rātriḥ prajñāyate prabhāvyate /",
  "S04bsu016_u:7854": "udāgate ca sūryamaṇḍale divasaḥ prajñāyate prabhāvyate /",
  "S04bsu016_u:7855": "evameva kulaputra avikalpe bodhisattvajñānamaṇḍale sarvakalpavikalpaparikalpā na saṃvidyante /",
  "S04bsu016_u:7856": "sarvasaṃsārasaṃvasanasaṃjñāgatāni sarvādhvānaśca saṃvidyante /",
  "S04bsu016_u:7857": "atha ca punarbodhisattvāśayoditā vikalpajñānamaṇḍalaprabhena sarvasattvaparipākakālavaśena kalpasaṃvāsasaṃsārasaṃjñāgatagaṇanāsaṃkhyā prabhāvyate /",
  "S04bsu016_u:7858": "avikalpajñānamaṇḍale pūrvāntāparāntakalpasaṃvāsasaṃjñāgatasaṃkhyā prabhāvyate /",
  "S04bsu016_u:7859_0": "tadyathā kulaputra sūryamaṇḍalaṃ gaganatalagataṃ sarvaratnaparvateṣu sarvaratnadrumeṣu",
  "S04bsu016_u:7859_1": "sarvaratnarājeṣu sarvaratnākareṣu sarvasāgareṣu sarvotsasaraḥsu sarvasvacchajalabhājaneṣu",
  "S04bsu016_u:7859_2": "sarvajagaccitteṣu ca pratibhāsaprāptaṃ vijñāyate /",
  "S04bsu016_u:7860": "sattvānāṃ cābhimukhaṃ samudāgacchati /",
  "S04bsu016_u:7861": "sarvaratnaparamāṇurajaḥsu ca sūryamaṇḍalaṃ pratibhāsaprāptaṃ dṛśyate /",
  "S04bsu016_u:7862": "na ca punastatsūryamaṇḍalaṃ ratnaparvateṣu saṃbhavati,",
  "S04bsu016_u:7863": "na ratnadrumeṣu yāvanna paramāṇurajaḥsvanupraviśati /",
  "S04bsu016_u:7864": "na maṇisphareṣvantargataṃ bhavati /",
  "S04bsu016_u:7865": "na ratnākareṣvanugacchati /",
  "S04bsu016_u:7866": "na sāgareṣvavatarati /",
  "S04bsu016_u:7867": "na sarvodakabhājaneṣvanupraviśati /",
  "S04bsu016_u:7868": "sarvatra cāntargataṃ dṛśyate /",
  "S04bsu016_u:7869_0": "evameva kulaputra bodhisattvo mahāsattva uccalito bhavasamudrādudgatastathāgatadharmadhātugagane",
  "S04bsu016_u:7869_1": "dharmasvabhāvagaganagocaravihārī śāntagagananilayaḥ sarvabhavagatyupapattiṣu saṃdṛśyate",
  "S04bsu016_u:7869_2": "sarvasattvasadṛśaiḥ kāyaiḥ sattvānāṃ paripākavinayamupādāya /",
  "S04bsu016_u:7870": "na ca saṃsāradoṣairlipyate,",
  "S04bsu016_u:7871": "na cyutyupapattiduḥkhairupatapyate,",
  "S04bsu016_u:7872": "na ca kalpavikalpaiḥ saṃvasati,",
  "S04bsu016_u:7873": "na cāsya kalpe dīrghasaṃjñā bhavati na hrasvasaṃjñā /",
  "S04bsu016_u:7874": "tatkasya hetoḥ? (Gv 272)",
  "S04bsu016_u:7875": "tathā hi bodhisattvo 'tyantamaviparyastasaṃjñācittadṛṣṭiviparyāsamatikrāntaḥ,",
  "S04bsu016_u:7876_0": "svapnopamasarvalokayathābhūtajñānadarśī māyopamasarvalokāvatīrṇo niḥsattvavatīdhātujñānapratilabdho",
  "S04bsu016_u:7876_1": "yathābhūtadharmadarśī suvipulakaruṇāmaṇḍalamahāpraṇidhānavaśena sarvasattvābhimukhaḥ",
  "S04bsu016_u:7876_2": "saṃdṛśyate paripākavinayamupādāya //",
  "S04bsu016_u:7877": "tadyathā kulaputra mahānadyādiṣu yānapātraṃ satatasamitaṃ sattvasaṃtāraṇāya prayuktamapratiprasrabdhaṃ bhavati,",
  "S04bsu016_u:7878": "yāvajjīvaṃ na cāsya apārime tīre 'bhiniveśo bhavati na pārime,",
  "S04bsu016_u:7879": "na codakamadhye saṃtiṣṭhate,",
  "S04bsu016_u:7880": "evameva kulaputra bodhisattvo mahāpāramitāyānapātrabalena saṃsāranadīsrotasaḥ sarvasattvasaṃtāraṇāya pratipanno bhavati /",
  "S04bsu016_u:7881": "na cāsya apārime tīre utrtrāso bhavati,",
  "S04bsu016_u:7882": "na pārime tīre kṣemasaṃjñā /",
  "S04bsu016_u:7883": "atha ca punaḥ satatasamitaṃ sattvasaṃtāraṇāya pratipanno bhavati /",
  "S04bsu016_u:7884": "aparimitasarvakalpavyavasitena bodhisattvacaryāsaṃvāsena ca kalpavimātratāmabhiniviśate /",
  "S04bsu016_u:7885": "na kalpātikramaṇadīrghasaṃjñāyāmabhiniviṣṭo bodhisattvacaryāyāṃ carati //",
  "S04bsu016_u:7886_0": "tadyathā kulaputra dharmadhātuvipulamākāśadhātugaganamaṇḍalaṃ sarvalokadhātuṣu saṃvartamāneṣu",
  "S04bsu016_u:7886_1": "vivartamāneṣu vyativṛtteṣu vā avikalpaṃ prakṛtiviśuddhamasaṃkliṣṭamanāvṛtamakhinnamadīrghamanavatīrṇamaparāntakālaṃ",
  "S04bsu016_u:7886_2": "sarvakṣetrāṇi dhārayamāṇam,",
  "S04bsu016_u:7887": "evameva kulaputra bodhisattva āśayajñānagaganatalamaṇḍalaṃ mahāpraṇidhānavātamaṇḍalīparivṛtaṃ sarvadurgatiprapātebhyaḥ sattvān saṃdhārayamāṇaḥ na parikhidyate,",
  "S04bsu016_u:7888": "sugatipathamupanayamāno na paritrasyati,",
  "S04bsu016_u:7889": "sarvajñatāpatheṣu pratiṣṭhāpayamāno nāvasīdati,",
  "S04bsu016_u:7890": "sarvakleśairnākulībhavati,",
  "S04bsu016_u:7891": "saṃsāradoṣairnopalipyate //",
  "S04bsu016_u:7892": "tadyathā kulaputra māyāgatanivṛttasya puruṣasya sarvāṅgapratyaṅgaparipūrṇasya daśa śarīrasthā dharmā na saṃvidyante /",
  "S04bsu016_u:7893": "katame daśa?",
  "S04bsu016_u:7894": "yaduta āsaritaṃ vā niḥsaritaṃ vā,",
  "S04bsu016_u:7895": "śītaṃ voṣṇaṃ vā,",
  "S04bsu016_u:7896": "kṣudhā vā pipāsā vā,",
  "S04bsu016_u:7897": "harṣo vā manyuvṛtabhāvo vā,",
  "S04bsu016_u:7898": "jātijarāvyādhimaraṇaṃ vā pīḍā vā na saṃvidyate /",
  "S04bsu016_u:7899_0": "evameva kulaputra bodhisattvasya jñānamāyāgataniryātarūpasyāsaṃbhinnadharmadhātukāyasya",
  "S04bsu016_u:7899_1": "sarvabhavagatiṣūpapannasya sarvasattvaparipākāya sarvakalpān saṃvasamānasya daśa",
  "S04bsu016_u:7899_2": "dharmā na saṃvidyante /",
  "S04bsu016_u:7900": "katame daśa?",
  "S04bsu016_u:7901_0": "yaduta saṃsārābhilāṣo vā saṃsārabhavagatyupapattinirvedo vā viṣayaratyanunayo vā",
  "S04bsu016_u:7901_1": "pratighātacittatā vā upabhoktukāmatā vā sarvakleśaparitāpo vā duḥkhavedanānubhāvo",
  "S04bsu016_u:7901_2": "vā viṣayagatyupapattibhayaṃ vā bhavābhilāṣo vā abhiniveśo vā /",
  "S04bsu016_u:7902": "api tu khalu kulaputra nirdekṣyāmi buddhānubhāvena anāgatānāṃ ca bodhisattvānāṃ vipulabodhisattvapraṇidhānabalavivardhanatāyai //",
  "S04bsu016_u:7903": "bhūtapūrvaṃ kulaputra atīte 'dhvani lokadhātusamudraparamāṇurajaḥsamānāṃ pareṇa paratareṇa yadāsīt - tena kālena tena samayena ratnaprabhā nāma lokadhātuḥ /",
  "S04bsu016_u:7904": "tasyāṃ khalu punaḥ kulaputra ratnaprabhāyāṃ lokadhātau suprabho nāma kalpo 'bhūt /",
  "S04bsu016_u:7905": "tasmin khalu punaḥ suprabhe kalpe daśa buddhasahasrāṇyupapadyante sma /",
  "S04bsu016_u:7906_0": "teṣāṃ khalu kulaputra daśānāṃ buddhasahasrāṇāṃ prāthamakalpiko dharmacakranirghoṣagaganapradīparājo",
  "S04bsu016_u:7906_1": "nāma tathāgato 'rhan samyaksaṃbuddho loka udapādi vidyācaraṇasaṃpannaḥ sugato lokavidanuttaraḥ",
  "S04bsu016_u:7906_2": "puruṣadamyasārathiḥ śāstā devamanuṣyāṇāṃ buddho bhagavān,",
  "S04bsu016_u:7907": "yena sarvaprathamamanuttarā samyaksaṃbodhirabhisaṃbuddhā /",
  "S04bsu016_u:7908": "sa khalu punaḥ kulaputra tathāgato madhye (Gv 273)",
  "S04bsu016_u:7909": "cāturdvīpakasya rativyūhāyā rājadhānyā nātidūre upapannaḥ /",
  "S04bsu016_u:7910": "tasyāḥ khalu punā rativyūhāyā rājadhānyāḥ pūrveṇa suprabhaṃ nāma vanaṣaṇḍamabhūt /",
  "S04bsu016_u:7911": "tasmin khalu punaḥ suprabhe vanaṣaṇḍe ratnakusumamegho nāma bodhimaṇḍo 'bhūt /",
  "S04bsu016_u:7912": "tasmin khalu ratnakusumameghe bodhimaṇḍe vairocanamaṇipadmagarbhasiṃhāsanaṃ prādurabhūt,",
  "S04bsu016_u:7913": "yatra sa bhagavān dharmacakranirghoṣagaganameghapradīrājastathāgato niṣadya anuttarāṃ samyaksaṃbodhimabhisaṃbuddhaḥ /",
  "S04bsu016_u:7914": "tena ca samayena manuṣyāṇāṃ daśa varṣasahasrāṇi āyuḥ pramāṇamabhūt /",
  "S04bsu016_u:7915": "atha prāṇātipātiṣu sarveṣu loke prādurbhūteṣu adattādāyiṣu kāmamithyācāriṣu mṛṣāvādiṣu paiśunikeṣu pāruṣikeṣu saṃbhinnapralāpiṣu abhidhyāluṣu vyāpannacitteṣu mithyādṛṣṭiṣu,",
  "S04bsu016_u:7916_0": "evaṃ daśasvakuśaleṣu karmapatheṣu vipulībhūteṣu supratiṣṭhiteṣu sa bhagavān dharmacakranirghoṣagaganameghapradīparājastathāgataḥ",
  "S04bsu016_u:7916_1": "paripūrṇaṃ varṣasahasraṃ bodhimaṇḍagato bodhisattvānāṃ dharmaṃ deśayāmāsa lokendrāṇāṃ",
  "S04bsu016_u:7916_2": "ca pūrvajinakṛtādhikārāṇāṃ jambudvīpakānāṃ ca manuṣyāṇāṃ kuśalamūlaparipācanāya //",
  "S04bsu016_u:7917": "tena ca samayena tasyāṃ rativyūhāyāṃ rājadhānyāṃ jayaprabho nāma rājā abhūt /",
  "S04bsu016_u:7918_0": "tena adattādāyināṃ puruṣāṇāṃ caurāṇāṃ kilbiṣakāriṇāṃ prāṇātipātināṃ kāmamithyācāriṇāṃ",
  "S04bsu016_u:7918_1": "mṛṣāvādināṃ paiśunikānāṃ pāruṣikāṇāṃ saṃbhinnapralāpināṃ abhidhyālūnāṃ vyāpannacittānāṃ",
  "S04bsu016_u:7918_2": "mithyādṛṣṭikānāmadharmarāgaraktānāṃ viṣamalobhābhibhūtānāṃ mithyādharmaparigatānāṃ",
  "S04bsu016_u:7918_3": "kṛtapāpānāṃ kṛtaraudrāṇāmakṛtapuṇyānāmakṛtabhayabhīrutrāṇānāmamātṛjñānāmapitṛjñānāmaśrāmaṇyānāmabrāhmaṇyānāmamanāryajñānāmaparādhināmanekāni",
  "S04bsu016_u:7918_4": "śatasahasrāṇi cārake prakṣiptānyabhūvan damanārthāya /",
  "S04bsu016_u:7919": "rājñaḥ khalu punaḥ jayaprabhasya vijitāvī nāma putro 'bhūdabhirūpaḥ prāsādiko darśanīyaḥ paramaśubhavarṇapuṣkalatayā samanvāgato 'ṣṭaviṃśatibhirmahāpuruṣalakṣaṇairupetaḥ /",
  "S04bsu016_u:7920": "atha sa sarasvatisaṃgītiprāsādābhirūḍho mahāstrīgaṇaparivāraparivṛtaḥ teṣāṃ cārakāvaruddhānāṃ sattvānāṃ vividhagāḍhabandhanabaddhānāṃ bhairavamutkrośaśabdamaśrauṣīt /",
  "S04bsu016_u:7921_0": "śrutvā ca punarudvignaḥ saṃvignacitto mahākaruṇāsaṃjātaḥ tasmātprāsādādavatīrya taccārake",
  "S04bsu016_u:7921_1": "praviśya adrākṣīttāṃścārakagahanaprakṣiptān sattvān nānāhaḍinigaḍakaṭakakuṇḍalaśṛṅkhalākhalīnabandhanabaddhān",
  "S04bsu016_u:7921_2": "parasparaśarīravinibaddhān mahāndhakāraprakṣiptān dhūmatimirāvṛtān viṣamavātopahataśarīrān",
  "S04bsu016_u:7921_3": "dhamanīsaṃtatagātrān kṣutpipāsāparipīḍitān nagnān nirvasanān pāṃśurajaḥsaṃmrakṣitaśarīrāṃśca",
  "S04bsu016_u:7921_4": "keśābhicchāditakāyān urunigaḍabandhanabaddhān vividhāḥ kāraṇāḥ kāryamāṇān duḥkhavedanāmanubhavamānānanekavidhān",
  "S04bsu016_u:7921_5": "kāraṇān paridevavipralāpān pramuñcamānān /",
  "S04bsu016_u:7922": "sa tān dṛṣṭvā mahatkāruṇyamutpādya udārakaruṇāśayasaṃjātaḥ parahitādhāno 'dbhutacetāścārakagahanagatān sattvān samāśvāsayāmāsa bandhanavipramokṣāya /",
  "S04bsu016_u:7923": "sa teṣāṃ sattvānāmabhayaṃ datvā yena rājā jayaprabhastenopasaṃkramya evamāhayatkhalu devo jānīyāt - mayā bandhanāgārabandhanagatānāṃ sattvānāṃ kāruṇyādabhayaṃ dattam /",
  "S04bsu016_u:7924": "te mucyeran /",
  "S04bsu016_u:7925": "atha jayaprabheṇa rājñā sarvāṇi pañcāmātyaśatāni saṃnipātya paripṛṣṭāniyuṣmākaṃ kathaṃ bhavati?",
  "S04bsu016_u:7926": "ta āhuḥ - ete rājakośavilopino rājño vadhāya parākrāntāḥ /",
  "S04bsu016_u:7927": "rājño 'ntaḥpure parākramanto gṛhītāḥ /",
  "S04bsu016_u:7928": "vadhārhā hyete /",
  "S04bsu016_u:7929": "vadha evaiṣāṃ daṇḍo bandhanagatānāṃ vā maraṇam /",
  "S04bsu016_u:7930": "yo 'pyeṣāmanugrahāya pratipadyate,",
  "S04bsu016_u:7931": "so 'pi rājño 'parādhī //",
  "S04bsu016_u:7932": "(Gv 274)",
  "S04bsu016_u:7933": "atha khalu sa vijitāvī rājaputro mahākaruṇāparipīḍitastānamātyān provācatathāstu yathā yūyaṃ vadatha /",
  "S04bsu016_u:7934": "tadathotsṛjatainānaparādhinaḥ puruṣān /",
  "S04bsu016_u:7935": "ahameṣāmathārya sarvaduḥkhavedanāḥ saṃsoḍhumutsahe /",
  "S04bsu016_u:7936": "yad yuṣmābhireṣāṃ karaṇīyaṃ tanmama kuruta /",
  "S04bsu016_u:7937": "ahameṣāṃ bandhanavipramokṣāya vividhakāraṇāparigataḥ kāyajīvitaṃ parityajāmi /",
  "S04bsu016_u:7938": "tatkasya hetoḥ?",
  "S04bsu016_u:7939": "yadyahametān sattvānasmādbandhanānna śaknomi mocayitum,",
  "S04bsu016_u:7940_0": "tatkathaṃ śakyaṃ traidhātukabandhanāgāragatān sattvāṃstṛṣṇāpāśavinibaddhān avidyāgahanagatān",
  "S04bsu016_u:7940_1": "mohāndhakāraprakṣiptān dāridryaduḥkhaprapīḍitān gambhīragahanadurgatipratipannān",
  "S04bsu016_u:7940_2": "visaṃsthitavivarṇaśarīrān nirastasarvendriyaprayogān vibhrāntamānasān aniḥsaraṇadarśinaḥ",
  "S04bsu016_u:7940_3": "ālokavirahitāṃstāṃstraidhātukābhiniviṣṭān puṇyajñānasaṃbhāravikalān jñānāyatanaparibhraṣṭān",
  "S04bsu016_u:7940_4": "nānākleśamalinacittān duḥkhapañjaraprakṣiptān māravaśagatān jātijarāramaṇaśokaparidevaduḥkhadaurmanasyopāyāsaprapīḍitān parimocayitum //",
  "S04bsu016_u:7941": "atha khalu vijitāvī rājakumārastān sarvān bandhanagatān sattvāṃstasmādbandhanāgārātparimocayati sma ātmaparityāgena sarvaparivāreṇa sarvadhanaskandhena /",
  "S04bsu016_u:7942": "sa tān parimocya yatteṣāṃ sattvānāṃ duḥkhopadhānaṃ tadutsṛjya na vinivartayate sma /",
  "S04bsu016_u:7943": "atha tāni pañcāmātyaśatānyūrdhvabāhūni utkrośamānāni jayaprabhaṃ rājānamupasaṃkramya evamāhuḥ - yatkhalu devo jānīyāt - vijitāvinaḥ kumārasya cchandenāyaṃ rājakośo vilupyate /",
  "S04bsu016_u:7944": "asmākamapi sarveṣāṃ jīvite saṃśayaḥ /",
  "S04bsu016_u:7945": "yadi devo vijitāvino rājakumārasya nigrahaṇaṃ ca kariṣyati,",
  "S04bsu016_u:7946": "devasya nacireṇa jīvitaṃ na bhaviṣyati //",
  "S04bsu016_u:7947": "atha khalu jayaprabho rājā kupito vijitāvinaṃ rājakumāraṃ saha tairaparādhibhiḥ puruṣairvadhāyotsṛṣṭavān /",
  "S04bsu016_u:7948_0": "tasya mātā janetrī tacchrutvā udvignā strīsahasraparivṛtā pramuktakeśī nirābharaṇagātrī",
  "S04bsu016_u:7948_1": "svamukhaṃ vyālupya urastāḍayantī pāṃśvavakīrṇaśiraskā krandamānā ārtasvaraṃ rudantī",
  "S04bsu016_u:7948_2": "rājānamupasaṃkramya saparivārā caraṇayornipatya evaṃ vijñāpayāmāsa - pramuñca deva",
  "S04bsu016_u:7948_3": "vijitāvinaṃ rājakumāram /",
  "S04bsu016_u:7949": "dehi deva kumārasya jīvitam /",
  "S04bsu016_u:7950": "atha rājā vijitāvinaṃ kumāraṃ saṃmukhaṃ sthāpayitvā evamāhaṃ - utsṛja kumāra etānaparādhino manuṣyān /",
  "S04bsu016_u:7951": "yadi notsrakṣyasi,",
  "S04bsu016_u:7952": "tadeṣāmarthāya vadhamupagamiṣyasīti /",
  "S04bsu016_u:7953": "sa vadhamabhyupagatavānasaṃlīnena cittena asaṃkucitena sarvajñatārambaṇaprayuktena parahitapariṇatena mahākaruṇāpūrvaṃgamena /",
  "S04bsu016_u:7954": "tasya janetryā rājā jayaprabho 'rdhamāsaṃ yācito darśanāya-ardhamāsaṃ kumāro dānaṃ dadātu yasya yenārthaḥ /",
  "S04bsu016_u:7955": "tato yathākāmaṃ karaṇīyaḥ /",
  "S04bsu016_u:7956": "bhavatu tattatheti rājñānujñatām /",
  "S04bsu016_u:7957": "atha tasyā rativyūhāyā rājadhānyā uttareṇa pūrvayajñavāṭaprakṛtaṃ sūryaprabhaṃ nāma mahodyānam /",
  "S04bsu016_u:7958": "tatra kumāro 'bhiniṣkramya yasya yenārthaḥ tasya tatprādāt /",
  "S04bsu016_u:7959": "tena nirargalaṃ yajñaṃ yajatā ardhamāsaṃ vividhā dānavidhayo dattāḥ /",
  "S04bsu016_u:7960": "annamannārthibhyaḥ pānavastrapuṣpamālyavilepanacūrṇacīvaracchatradhvajapatākāratnābharaṇavividhavibhūṣaṇasarvopakaraṇaviṣayastadarthibhyo nisṛṣṭaḥ //",
  "S04bsu016_u:7961": "tataḥ paścime divase sarvajanakāyaḥ saṃnipatitaḥ /",
  "S04bsu016_u:7962": "rājāmātyastrīgaṇaśreṣṭhigṛhapatinaigamajanapadāḥ (Gv 275)",
  "S04bsu016_u:7963": "sarvapāṣaṇḍāśca saṃnipatitāḥ /",
  "S04bsu016_u:7964_0": "sa ca bhagavān dharmacakranirghoṣagaganameghapradīparājastathāgataḥ sattvaparipākavinayakālamāgamayya",
  "S04bsu016_u:7964_1": "taṃ yajñavāṭamupasaṃkrānto devendragaṇaparivṛto nāgendragaṇaparivṛto nāgendrasaṃpūjito",
  "S04bsu016_u:7964_2": "yakṣendrakāyābhinato gandharvendrābhiṣṭuto 'surendrapraṇataśarīraścūḍāmaṇivibhūṣitaprasannacitto",
  "S04bsu016_u:7964_3": "garuḍendrapūjāvidhibhirabhiprakīrṇaḥ prītimanobhiḥ kinnarendaiḥ paripūjitaḥ stutisaṃgītisaṃcodito",
  "S04bsu016_u:7964_4": "mahoragendrasaṃprekṣitāvalokitavadanaḥ /",
  "S04bsu016_u:7965_0": "adrākṣīt sa mahājanakāyo vijitāvī ca rājakumārastaṃ bhagavantaṃ dharmacakranirghoṣagaganameghapradīparājaṃ",
  "S04bsu016_u:7965_1": "tathāgatamarhantaṃ samyaksaṃbuddhaṃ dūrata evāgacchantaṃ prāsādikaṃ darśanīyaṃ śāntendriyaṃ",
  "S04bsu016_u:7965_2": "śāntamānasaṃ guptaṃ jitendriyaṃ nāgamiva sudāntaṃ hradamivācchaṃ viprasannamanāvilaṃ",
  "S04bsu016_u:7965_3": "mahatā buddhavikurvitaprātihāryeṇa mahatyā buddhavṛṣabhitayā virocayamānaṃ buddhādhipateyenābhibhavantaṃ",
  "S04bsu016_u:7965_4": "buddhamāhātmyatayā prabhāsayamānaṃ mahābuddhalakṣaṇānuvyañjanavibhūṣaṇopaśobhitakāyaṃ",
  "S04bsu016_u:7965_5": "sarvalokaṃ buddhaprabhāmaṇḍalāvabhāsena spharamāṇaṃ buddharaśmibhiravabhāsayamānaṃ",
  "S04bsu016_u:7965_6": "sarvaromavivarebhyo gandharatnārciścakrāṇi pramuñcamānaṃ buddhakṣetraprakampanena",
  "S04bsu016_u:7965_7": "sarvalokaṃ saṃkampayamānaṃ sarvavyūhameghapravarṣaṇena buddhavikrameṇa sarvasattvakleśaprajahanena",
  "S04bsu016_u:7965_8": "buddheryāpathena sarvasattvaprītivegavivardhanena buddhadarśanaprabhāvenopasaṃkramamāṇam /",
  "S04bsu016_u:7966": "dṛṣṭvā ca bhagavato 'ntike cittamabhiprasādayāmāsuḥ //",
  "S04bsu016_u:7967_0": "atha khalu vijitāvī rājakumāraḥ sa ca mahān janakāyastaṃ bhagavantaṃ dharmacakranirghoṣagaganameghapradīparājaṃ",
  "S04bsu016_u:7967_1": "tathāgataṃ dūrādeva pratyudgamya prasannacittaḥ sarvaśarīreṇa praṇipatya pādau śirasābhivandya",
  "S04bsu016_u:7967_2": "anekavidhayā pūjayā saṃpūjya evaṃ vācamabhāṣata - ehi bhagavan, ehi sugata /",
  "S04bsu016_u:7968": "samanvāhṛtāḥ smaḥ tathāgatena,",
  "S04bsu016_u:7969": "anuparigṛhītāḥ smaḥ sugatena /",
  "S04bsu016_u:7970": "atha khalu vijitāvī rājakumārastasya bhagavato 'grāsanamupadarśayan evamāha - niṣīdatu bhagavān /",
  "S04bsu016_u:7971": "idamāsanaṃ prajñaptam /",
  "S04bsu016_u:7972": "tato bhagavata upasaṃkrāmatastadāsanaṃ śucigarbhaśarīrakāyikābhirdevatābhirbuddhānubhāvena gandhamaṇirājapadmagarbhamadhiṣṭhitam /",
  "S04bsu016_u:7973": "nyaṣīdadbhagavān dharmacakranirghoṣagaganameghapradīparājastathāgatastatrāsane,",
  "S04bsu016_u:7974": "āsanaparivāreṣu ca bodhisattvāḥ /",
  "S04bsu016_u:7975": "tasya sahadarśanena tasyāṃ parṣadi sarveṣāṃ sattvānāṃ sarvavyādhayaḥ praśāntāḥ,",
  "S04bsu016_u:7976": "sarvāvaraṇanivaraṇavigatāścāryadharmāṇāṃ bhājanībhūtāḥ saṃsthitāḥ //",
  "S04bsu016_u:7977": "atha khalu bhagavān dharmacakranirghoṣagaganameghapradīparājastathāgatastān sattvān bhājanabhūtān viditvā anupūrveṇa kathāmakārṣīt /",
  "S04bsu016_u:7978": "yaduta hetumaṇḍalaprabhāsaṃ nāma sūtrāntaṃ saṃprakāśayāmāsa /",
  "S04bsu016_u:7979": "svarāṅgasahasrasaṃprayuktaṃ ca vadanāntarāt sarvadharmāṅgasaṃprayuktaṃ sarvajaganmantrasāgaraniruktinirnādanirghoṣaṃ niścārayāmāsa /",
  "S04bsu016_u:7980": "atha tāvadeva tataḥ parṣado 'śītīnāṃ prāṇiniyutānāṃ virajo vigatamalaṃ dharmeṣu dharmacakṣurutpannam /",
  "S04bsu016_u:7981": "bahubhiśca prāṇiniyutairaśaikṣabhūmiranuprāptā /",
  "S04bsu016_u:7982": "daśa ca prāṇisahasrāṇi mahāyāne vinītāni,",
  "S04bsu016_u:7983": "yaduta samantabhadrabodhisattvacaryāmahāpraṇidhānaparipūrinaye 'vatāritāni /",
  "S04bsu016_u:7984": "evaṃ tasya bhagavato mahābuddhavikurvitena dharmacakraṃ pravartayamānasya daśasu dikṣu buddhakṣetraśatasahasraparamāṇurajaḥsamāḥ sattvā mahāyāne vinayamagaman /",
  "S04bsu016_u:7985": "anantamadhyāśca sattvā daśadiśi loke nānābuddhakṣetraprasarasamavasaraṇeṣvapāyabhūmiṃ vinivartayāmāsuḥ /",
  "S04bsu016_u:7986": "(Gv 276) gaṇanāsamatikrāntāśca sattvāḥ svargopapattipathe pratiṣṭhāpitā abhūvan /",
  "S04bsu016_u:7987": "vijitāvī ca rājakumāra imaṃ sarvasattvaparipākayathāśayasaṃcodanakuśalamūlasaṃbhavaṃ bodhisattvavimokṣaṃ pratyalabhata //",
  "S04bsu016_u:7988": "syātkhalu punaste kulaputra - anyaḥ sa tena kālena tena samayena vijitāvī rājakumāro 'bhūt,",
  "S04bsu016_u:7989": "yena tatsvakāyajīvitaṃ parityajya sarvadhanaskandhaparivāraṃ parityajya sarvamānuṣyakaṃ ca jīvalokasukhaṃ parityajya te bandhanagatāḥ sattvāḥ tasmādbandhanāt parimokṣitāḥ?",
  "S04bsu016_u:7990": "sa ca nirargalo mahāyajño yaṣṭaḥ?",
  "S04bsu016_u:7991": "sa ca bhagavān dharmacakranirghoṣagaganameghapradīparājastathāgato 'rhan samyaksaṃbuddhaḥ ārāgitaḥ?",
  "S04bsu016_u:7992": "tasya ca tathāgatasya sahadarśanenānuttarāyāṃ samyaksaṃbodhau cittamutpāditam?",
  "S04bsu016_u:7993": "eṣa ca sarvasattvaparipākayathāśayasaṃcodanakuśalamūlasaṃbhavo bodhisattvavimokṣaḥ pratilabdhaḥ?",
  "S04bsu016_u:7994": "na khalu punaste kulaputra evaṃ draṣṭavyam /",
  "S04bsu016_u:7995": "ahaṃ sa tena kālena tena samayena vijitāvī nāma rājakumāro 'bhūvam /",
  "S04bsu016_u:7996_0": "mayā tadvijitāvīrājakumārabhūtena mahākaruṇāprapīḍitena sarvajagaddhitapratipannena",
  "S04bsu016_u:7996_1": "traidhātukāniśritena vipākāpratikāṅkṣiṇā yaśaskīrtināmānabhinandinā ātmānamanutkarṣayatā",
  "S04bsu016_u:7996_2": "paramapaṃsayatā sarvavastvanabhiniviṣṭena bhavasaṃjñoccalitena traidhātukānabhinandinā",
  "S04bsu016_u:7996_3": "lokaviṣayasukhavimukhena tathāgataviṣayāvimukhena bodhyāśayaviśuddhena adhyāśayavajrapariniṣpannena",
  "S04bsu016_u:7996_4": "sarvajaganmahāmaitrīprayogena sarvajaganmahākaruṇāduḥkhavyupaśamasaṃprayuktena tathāgatabalādhyāśayamadhyālambatā",
  "S04bsu016_u:7996_5": "bodhisattvamārgaṃ pariśodhayatā mahāyānavyūhaniryāṇapathamalaṃkurvatā sarvajñatāmārgamabhivilokayatā",
  "S04bsu016_u:7996_6": "imānyevaṃ duṣkarāṇi kṛtāni /",
  "S04bsu016_u:7997": "evaṃ cirapratilabdhaḥ kulaputra mayaiṣa sarvasattvaparipākayathāśayasaṃcodanakuśalamūlasaṃbhavo bodhisattvavimokṣaḥ //",
  "S04bsu016_u:7998": "tatkiṃ manyase kulaputra - anyāni tāni tena samayena pañcāmātyaśatānyabhūvan,",
  "S04bsu016_u:7999": "yaiḥ sa rājā jayaprabho vitathaṃ vijñāpya mama vadhāyodyojitaḥ?",
  "S04bsu016_u:8000": "na khalvevaṃ draṣṭavyam /",
  "S04bsu016_u:8001": "imāni tāni pañca puruṣaśatāni yāni devadattena bhagavato vadhāyodyojitāni /",
  "S04bsu016_u:8002_0": "tāni ca bhagavatā vinīya anuttarāyāṃ samyaksaṃbodhau vyākṛtāni - bhaviṣyatyanāgate",
  "S04bsu016_u:8002_1": "'dhvani sumeruparamāṇurajaḥsamaiḥ kalpaiḥ ekasmin suprabhanāmadheye kalpe pañca buddhaśatāni",
  "S04bsu016_u:8002_2": "nānābuddhakṣetraguṇavyūhāni nānājanmakulagotrasaṃbhavāni nānāmātāpitṛvyapadeśāni",
  "S04bsu016_u:8002_3": "nānājanmavikurvitasaṃdarśanāni nānābhiniṣkramaṇavikurvitāni nānābodhivṛkṣaprabhāsaṃdarśanāni",
  "S04bsu016_u:8002_4": "nānābodhimaṇḍopasaṃkramaṇamukhāni nānāmārabhaṅgasaṃdarśanāni nānābhisaṃbodhivikurvitasaṃdarśanāni",
  "S04bsu016_u:8002_5": "nānādharmacakrapravartananayanāmaniruktīni nānāsūtrāntanayanirdeśāni nānāvākpatharutodāhārāṇi",
  "S04bsu016_u:8002_6": "nānāparṣanmaṇḍalavyūhāni nānāprabhāmaṇḍalaprabhāvyūhapramuñcanāni nānāyuḥpramāṇāni",
  "S04bsu016_u:8002_7": "nānāśāsanādhiṣṭhānāni nānāśāsanavijñaptīni nānānāmadheyāni mahākaruṇāśarīrāṇi,",
  "S04bsu016_u:8003": "yeṣāṃ prāthamakalpiko mahākāruṇiko nāma tathāgato ratnaprabhāyāṃ lokadhātāvanuttarāṃ samyaksaṃbodhimabhisaṃbhotsyate /",
  "S04bsu016_u:8004": "tasyāmeva lokadhātau dvitīyaḥ sarvajagaddhitapraṇidhānacandro nāma tathāgata utpatsyate /",
  "S04bsu016_u:8005": "tṛtīyo mahākaruṇāsiṃho (Gv 277)",
  "S04bsu016_u:8006": "nāma tathāgata utpatsyate /",
  "S04bsu016_u:8007": "caturthaḥ sarvalokahitaiṣī nāma tathāgata utpatsyate /",
  "S04bsu016_u:8008": "yāvatsarvapaścimo vaidyarājo nāma tathāgata utpatsyate //",
  "S04bsu016_u:8009_0": "tatkiṃ manyase kulaputra - anye te tena kālena tena samayena aparādhinaḥ puruṣā rājakilbiṣakāriṇo",
  "S04bsu016_u:8009_1": "'bhūvan ye te mayā vadhyaghātavaśagatāḥ svakāyajīvitaṃ parityajya tato bandhanāt parimokṣitāḥ?",
  "S04bsu016_u:8010": "na khalvevaṃ draṣṭavyam /",
  "S04bsu016_u:8011": "ime te krakucchandapūrvagamā bhadrakalpikāstathāgatāḥ /",
  "S04bsu016_u:8012": "tadanyāni ca daśaḥ bodhisattvāsaṃkhyeyaśatasahasrāṇi yairbhagavato 'nantabalavighuṣṭanirnāditaśrīsaṃbhavamatestathāgatasya darśanena anuttarāyāṃ samyaksaṃbodhau cittamutpāditam,",
  "S04bsu016_u:8013": "yānyetarhi daśasu dikṣu bodhicaryāṃ caranti /",
  "S04bsu016_u:8014": "ime ca sarvasattvaparipākayathāśayasaṃcodanakuśalamūlasaṃbhavaṃ bodhisattvavimokṣaṃ bhāvayanti vipulīkurvanti //",
  "S04bsu016_u:8015": "tatkiṃ manyase kulaputra - anyaḥ sa tena kālena tena samayena jayaprabho nāma rājā abhūt?",
  "S04bsu016_u:8016": "na khalvevaṃ draṣṭavyam /",
  "S04bsu016_u:8017": "satyakaḥ sa mahāvādī tena kālena tena samayena jayaprabho nāma rājā abhūt /",
  "S04bsu016_u:8018": "tatkiṃ manyase kulaputra - anyaḥ sa tena kālena tena samayena rājaparivāro 'bhūdantaḥpurastryāgāradauvārikapārṣadyā vā anuyātrikā vā?",
  "S04bsu016_u:8019": "na khalvevaṃ draṣṭavyam /",
  "S04bsu016_u:8020": "imāni tāni ṣaṣṭirnigranthasahasrāṇi,",
  "S04bsu016_u:8021": "yāni satyakena mahāvādinā bhagavataḥ sakāśamupanītāni,",
  "S04bsu016_u:8022": "vādidhvajadhāraṇatayā bhagavato vādāyopasaṃkrāntāni /",
  "S04bsu016_u:8023": "tāni ca sarvāṇi bhagavatā vyākṛtānyanuttarāyāṃ samyaksaṃbodhau /",
  "S04bsu016_u:8024": "nānābuddhakṣetravyūhairnānākalpairnānānāmadheyaistathāgatāṃ loke utpatsyante //",
  "S04bsu016_u:8025_0": "sa khalu punaḥ kulaputra vijitāvī rājakumāro mātāpitṛbhyāmanujñātastān bandhanagatān",
  "S04bsu016_u:8025_1": "sattvān parimocya sphītāṃ vasumatīṃ dhanakanakaratnasamṛddhāmapahāya putradāraṃ cotsṛjya",
  "S04bsu016_u:8025_2": "tasya bhagavato dharmacakranirghoṣagaganameghapradīparājasya tathāgatasyāntike prāvrajat /",
  "S04bsu016_u:8026": "pravrajitvā pañca varṣasahasrāṇi brahmacaryamacarat /",
  "S04bsu016_u:8027": "etasminnantare daśa samādhimukhasahasrāṇi saṃniṣpādayāmāsa /",
  "S04bsu016_u:8028": "daśa ca dhāraṇīmukhasahasrāṇi pratyalabhata /",
  "S04bsu016_u:8029": "daśa ca abhijñānayasahasrāṇyavakrāntāni /",
  "S04bsu016_u:8030": "daśa bodhisattvamahānidhānasahasrāṇi pratilabhate sma /",
  "S04bsu016_u:8031": "daśa cāsya sarvajñatāvegasahasrāṇyājātāni /",
  "S04bsu016_u:8032": "daśa cānena kṣāntimukhasahasrāṇi pariśodhitāni /",
  "S04bsu016_u:8033": "daśa cittanidhyaptisahasrāṇyabhinirhṛtāni /",
  "S04bsu016_u:8034": "daśa ca bodhisattvabalaśarīrāṇi saṃvardhitāni /",
  "S04bsu016_u:8035": "daśa ca bodhisattvajñānamukhasahasrāṇyavakrāntāni /",
  "S04bsu016_u:8036": "daśa cāsya prajñāpāramitānayasahasrāṇyājātāni /",
  "S04bsu016_u:8037": "daśa ca buddhasahasradarśanadiṅbhukhasahasrāṇyāmukhībhūtāni /",
  "S04bsu016_u:8038": "daśa ca anena bodhisattvapraṇidhānasahasrāṇyabhinirhṛtāni /",
  "S04bsu016_u:8039": "sa evaṃ dharmasamanvāgataḥ praticittakṣaṇe daśasu dikṣu daśabuddhakṣetrasahasrāṇyākrāmati sma /",
  "S04bsu016_u:8040": "ekaikasyāṃ ca lokadhātau cittakṣaṇe cittakṣaṇe daśa buddhasahasrāṇi pūrvāntāparāntato 'nusmarati sma /",
  "S04bsu016_u:8041": "teṣāṃ ca tathāgatānāṃ daśa buddhanirmāṇasamudrasahasrāṇi daśadikprasṛtānyavataranti sma /",
  "S04bsu016_u:8042": "cittakṣaṇe cittakṣaṇe daśa buddhakṣetrasahasraparyāpannān sarvasattvānadrākṣīt /",
  "S04bsu016_u:8043": "nānāgatyupapannāṃścyavata (Gv 278)",
  "S04bsu016_u:8044": "upapadyamānān hīnān praṇītān sugatān durgatān suvarṇān durvarṇān yathākāmopagatān /",
  "S04bsu016_u:8045": "teṣāṃ ca sattvānāṃ cyutyupapattīravatarati sma /",
  "S04bsu016_u:8046": "cittaparivartān cittacaritāni cintānantaryatāmāśayanānātvamindriyasāgarānapi prayogaprasarānapi karmāvasānamapi paripākavinayakālamapi avatarati sma //",
  "S04bsu016_u:8047": "sa khalu punaḥ kulaputra vijitāvī rājakumārastataścyutvā tatraiva jambudvīpe rativyūhāyāṃ rājadhānyāṃ tasminneva rājakule upapadya cakravartirājyaiścaryaṃ pratyalabhata /",
  "S04bsu016_u:8048": "tena cakravartirājabhūtena tasya bhagavato dharmacakranirghoṣagaganameghapradīparājasya tathāgatasya parinirvṛtasyānantaraṃ dharmagaganābhyudgataśrīrājo nāma tathāgata ārāgitaḥ /",
  "S04bsu016_u:8049": "tasyānantaraṃ tatraiva bodhimaṇḍe śakrabhūtena devendragarbho nāma tathāgata ārāgitaḥ /",
  "S04bsu016_u:8050": "tasyānantaraṃ tatraiva lokadhātau suyāmadevarājabhūtena dharaṇīśrīparvatatejo nāma tathāgata ārāgitaḥ /",
  "S04bsu016_u:8051": "tasyānantaraṃ tasminneva lokadhātau saṃtuṣitadevarājabhūtena dharmacakraprabhanirghoṣarājo nāma tathāgata ārāgitaḥ /",
  "S04bsu016_u:8052": "tasyānantaraṃ tasminneva lokadhātau sunirmitadevarājabhūtena gaganakāntarājo nāma tathāgata ārāgitaḥ /",
  "S04bsu016_u:8053": "tasyānantaraṃ tasminneva lokadhātau vaśavartidevarājabhūtenānavamardabalaketurnāma tathāgata ārāgitaḥ /",
  "S04bsu016_u:8054": "tasyānantaraṃ tasminneva lokadhātāvasurendrabhūtena sarvadharmanigarjitarājo nāma tathāgata ārāgitaḥ /",
  "S04bsu016_u:8055": "tasyānantaraṃ tasminneva lokadhātau brahmendrabhūtena dharmacakranirmāṇasamantapratibhāsanirghoṣo nāma tathāgata ārāgitaḥ /",
  "S04bsu016_u:8056": "iti hi kulaputra etāṃstathāgatān pramukhān kṛtvā tasyāmeva ratnaprabhāyāṃ lokadhātau tasminneva suprabhe kalpe daśa buddhasahasrāṇyudapadyanta /",
  "S04bsu016_u:8057": "sarve ca te tathāgatā vijitāvinā rājakumāreṇārāgitāḥ /",
  "S04bsu016_u:8058": "tasya khalu punaḥ kulaputra suprabhasya mahākalpasyānantaraṃ suraśmirnāma kalpo 'bhūt /",
  "S04bsu016_u:8059": "tasmiṃśca suraśmikalpe daśa buddhasahasrāṇyupapadyanta /",
  "S04bsu016_u:8060": "ahaṃ ca tasmin kalpe mahāmatirnāma rājā abhūvam /",
  "S04bsu016_u:8061": "tena me rājabhūtena lakṣaṇaśrīparvato nāma tathāgata ārāgitaḥ /",
  "S04bsu016_u:8062": "tasyānantaraṃ tasminneva kalpe gṛhapatibhūtena saṃvṛtaskandho nāma tathāgata ārāgitaḥ /",
  "S04bsu016_u:8063": "tasyānantaraṃ tasminneva kalpe amātyabhūtena vimalavatso nāma tathāgata ārāgitaḥ /",
  "S04bsu016_u:8064": "tasyānantaraṃ tasminneva kalpe 'surendrabhūtena veśadhārī nāma tathāgata ārāgitaḥ /",
  "S04bsu016_u:8065": "tasyānantaraṃ tasminneva kalpe vṛkṣadevatābhūtena lakṣaṇasumerurnāma tathāgata ārāgitaḥ /",
  "S04bsu016_u:8066": "tasyānantaraṃ tasminneva kalpe sārthavāhabhūtena vimalabāhurnāma tathāgata ārāgitaḥ /",
  "S04bsu016_u:8067": "tasyānantaraṃ tasminneva kalpe nagaradevatābhūten siṃhavikrāntagāmī nāma tathāgata ārāgitaḥ /",
  "S04bsu016_u:8068": "tasyānantaraṃ tasminneva kalpe vaiśravaṇabhūtena devendracūḍo nāma tathāgata ārāgitaḥ /",
  "S04bsu016_u:8069": "tasyānantaraṃ tasminneva kalpe gandharvarājabhūtena dharmodgatakīrtināma tathāgata ārāgitaḥ /",
  "S04bsu016_u:8070": "tasyānantaraṃ tasminneva kalpe kumbhāṇḍendrabhūtena avabhāsamakuṭī nāma tathāgata ārāgitaḥ //",
  "S04bsu016_u:8071": "iti hi kulaputra mayaitān daśa tathāgatān pramukhān kṛtvā tatra suraśmikalpe ṣaṣṭirbuddhakoṭya ārāgitāḥ /",
  "S04bsu016_u:8072": "nānopapattikāyikayā sarve ca me tathāgatāḥ pūjitāḥ /",
  "S04bsu016_u:8073": "ekaikaṃ (Gv 279) ca tathāgatamupasaṃkrāmantyā anantamadhyaḥ sattvadhāturanuttarāyāṃ samyaksaṃbodhau paripācitaḥ /",
  "S04bsu016_u:8074": "ekaikaṃ ca tathāgatamupasaṃkrāmantyā nānāsamādhimukhāni pratilabdhāni /",
  "S04bsu016_u:8075_0": "nānādhāraṇīmukhāni nānābhinirhāranayā nānāpratisaṃvinnayābhinirhārā nānāsarvajñatānayānugamā",
  "S04bsu016_u:8075_1": "nānādharmālokamukhapratilābhanayā nānājñānanayānugamavicārā nānādiksamudrapraveśāvabhāsā",
  "S04bsu016_u:8075_2": "nānākṣetrasamudrāvatārapraveśāvabhāsā nānātathāgatadarśanasamudravijñaptyavabhāsāḥ pratilabdhāḥ,",
  "S04bsu016_u:8076": "avakrāntā viśuddhāḥ saṃvardhitāḥ prasṛtāḥ pratisṛtāḥ /",
  "S04bsu016_u:8077": "yathā ca tatra suraśmikalpe tathāgatā ārāgitāḥ,",
  "S04bsu016_u:8078": "tathā sarvatralokadhātusamudraparamāṇurajaḥsameṣu kalpeṣu ye kecittathāgatā upapadyante,",
  "S04bsu016_u:8079": "ye 'pi tadanyebhyo lokadhātubhya āgatya tathāgatā dharmaṃ deśayamāsuḥ,",
  "S04bsu016_u:8080": "teṣāṃ mayā sarveṣāṃ tathāgatānāmantikāddharmadeśanā śrutā,",
  "S04bsu016_u:8081": "śrutvā ca saṃdhāritā /",
  "S04bsu016_u:8082": "sarve ca mayā te tathāgatā ārāgitā abhirādhitāḥ /",
  "S04bsu016_u:8083": "teṣāṃ ca me buddhānāṃ bhagavatāṃ śāsanaṃ saṃdhāritam /",
  "S04bsu016_u:8084": "sarveṣāṃ ca me teṣāṃ tathāgatānāmantikādeṣa sarvasattvaparipākayathāśayasaṃcodanakuśalamūlasaṃbhavo bodhisattvavimokṣaḥ pratilabdho nānāpratilābhanayanānāvimokṣanayamukhaiḥ //",
  "S04bsu016_u:8085": "atha khalu sarvajagadrakṣāpraṇidhānavīryaprabhā rātridevatā tasyāṃ velāyāmetaṃ vimokṣanayaṃ paridīpayantī saṃdarśayamānā sudhanaṃ śreṣṭhidārakaṃ gāthābhiradhyabhāṣata -",
  "S04bsu016_u:8086": "acintyametaṃ paramaṃ vimokṣaṃ māṃ pṛcchasi tvaṃ khalu yatprapītaḥ /",
  "S04bsu016_u:8087": "vinirdiśatyāḥ sugatānubhavācchṛṇuṣva tanme nikhilaṃ yathāvat // 12 //",
  "S04bsu016_u:8088": "kalpānanantān vipulānacintyān kṣetrārṇavāṃścāpratimānasaṃkhyān /",
  "S04bsu016_u:8089": "sarvānatikramya babhūva ramyā ratnaprabhā yā khalu lokadhātuḥ // 13 //",
  "S04bsu016_u:8090": "tasyāmabhūtsuprabhanāmadheyaḥ kalpo 'mitānāṃ prabhavo jinānām /",
  "S04bsu016_u:8091": "ārāgitāste khalu me munīndrā vimokṣametaṃ paribhāvayantyā // 14 //",
  "S04bsu016_u:8092": "yasyāṃ rativyūhasanāmikābhūdvistīrṇacitrā vararājadhānī /",
  "S04bsu016_u:8093": "suviśuddhacittā viṣamaprayogāḥ sattvā hi yasyāmabhavaṃstadānīm // 15 //",
  "S04bsu016_u:8094": "jayaprabho 'syāṃ nṛpatirbabhūva dharmeṇa yastānanuśāsti sattvān /",
  "S04bsu016_u:8095": "(Gv 280)",
  "S04bsu016_u:8096": "putro 'sya nāmnā vijitāvirāsīt prāsādiko lakṣaṇacitritāṅgaḥ // 16 //",
  "S04bsu016_u:8097": "vadhāya sṛṣṭāni nṛpeṇa tena tadā sahasrāṇyaparādhināṃ hi /",
  "S04bsu016_u:8098": "dṛṣṭvā kumāraḥ kṛpayā parītastān vipramokṣāya nṛpaṃ yayāce // 17 //",
  "S04bsu016_u:8099": "śrutvā nṛpo 'mātyagaṇaṃ tadānīmāhūya teṣāṃ nikhilaṃ tadāha /",
  "S04bsu016_u:8100": "te procurenaṃ praṇipatya sarve tvaddhātanāyaiṣa nṛpa prayogaḥ // 18 //",
  "S04bsu016_u:8101": "vigrāhitastairnṛpatistadaivaṃ vadhāya taṃ putramathotsasarja /",
  "S04bsu016_u:8102": "adīnavaktraḥ svavadhānapekṣo vadhyānatyajanna sa rājasūnuḥ // 19 //",
  "S04bsu016_u:8103": "śrutvā vadhotsṛṣṭamathāsya mātā sāntaḥpurārtā nṛpatiṃ yayāce /",
  "S04bsu016_u:8104": "muñcārdhamāsaṃ nṛpate kumāraṃ dātuṃ pradānānyakhilāni loke // 20 //",
  "S04bsu016_u:8105": "dattābhyanujñaśca nṛpeṇa tena prādātsa dānāni yathocitāni /",
  "S04bsu016_u:8106": "rātriṃdivaṃ dānamathārdhamāsaṃ datvā diśābhyaḥ samupāgatānām // 21 //",
  "S04bsu016_u:8107": "pāṣaṇḍināṃ yasya yadīpsitaṃ tat tasmai dadāti sma vadhāya sajjaḥ /",
  "S04bsu016_u:8108": "muktārtanādātha vinirjagāma sā rājadhānyā janatā samagrā // 22 //",
  "S04bsu016_u:8109": "saddharmaghoṣāmbaradīparājo bodhidrumasthaḥ sugatastadānīm /",
  "S04bsu016_u:8110": "pakvāni jñātvā jagadindriyāṇi taṃ yajñavāṭaṃ kṛpayā jagāma // 23 //",
  "S04bsu016_u:8111": "(Gv 281)",
  "S04bsu016_u:8112": "upetya tasyāṃ pariṣadyathāsau tathāgatavyūhavikurvitena",
  "S04bsu016_u:8113": "dharmapradīpāmbudadharmaghoṣasūtrāntarājaṃ sugato babhāṣe // 24 //",
  "S04bsu016_u:8114": "anantamadhyāṃ janatāṃ vinīya sa vyākaroti sma tadāgrabodhau /",
  "S04bsu016_u:8115": "saṃprasthito 'sau vijitāvyudagro rājātmajaścaiva varāgrabodhau // 25 //",
  "S04bsu016_u:8116": "ārāgya buddhaṃ vipulaṃ ca tasmai vidhāya pūjāṃ mudito babhāṣe /",
  "S04bsu016_u:8117": "dvīpo bhaveyaṃ jagatāṃ vinetā trāṇaṃ śaraṇyaśca parāyaṇaṃ ca // 26 //",
  "S04bsu016_u:8118": "sa prāvrajattasya muneḥ samīpe saṃbodhimārgaṃ parimārgamāṇaḥ /",
  "S04bsu016_u:8119": "dharmasvabhāvaṃ suparīkṣamāṇo yatra sthitaḥ kalpaśatāni cīrṇaḥ // 27 //",
  "S04bsu016_u:8120": "duḥkhārṇavatve patitāmanāthāṃ kṛpāyamāṇo janatāmaśeṣām /",
  "S04bsu016_u:8121": "saṃbodhimārgaṃ paribhāvayitvā labhate tadānīṃ sa vimokṣametam // 28 //",
  "S04bsu016_u:8122": "ye tatra kalpe sugatā babhūvurārāgya tānapyakhilān prasannaḥ /",
  "S04bsu016_u:8123": "pūjāṃ ca teṣāmakarodudārāṃ saṃdhārayāmāsa ca dharmacakram // 29 //",
  "S04bsu016_u:8124": "taduttare kalpamahārṇaveṣu kṣetrārṇavāṇupratimeṣvaśeṣāḥ /",
  "S04bsu016_u:8125": "ye codayātyantajināstadānīmārāgayāmāsa sa tān prapūjya // 30 //",
  "S04bsu016_u:8126": "ahaṃ sa āsaṃ vijitāvināmā dṛṣṭvā narāṃścārakabandhanasthān /",
  "S04bsu016_u:8127": "tadvipramokṣāya visṛjya dehaṃ labdho mamāyaṃ hi tadā vimokṣaḥ // 31 //",
  "S04bsu016_u:8128": "(Gv 282)",
  "S04bsu016_u:8129": "yo bhāvitaḥ kalpamahāsamudrān kṣetrodadhīnāṃ paramāṇusaṃkhyān /",
  "S04bsu016_u:8130": "pratikṣaṇaṃ caiva vivardhito 'bhūdanantamadhyairasamairnayebhiḥ // 32 //",
  "S04bsu016_u:8131": "dṛṣṭāśca me kecana ye munīndrāḥ prāptaśca yaṃ me nikhileṣvavāptaḥ /",
  "S04bsu016_u:8132": "mukhairnayānāmaparāparaṃ ca saṃdarśito 'yaṃ mama tadvimokṣaḥ // 33 //",
  "S04bsu016_u:8133": "teṣāmacintye hi vimokṣatattve saṃśikṣitāhaṃ bahukalpakoṭīḥ /",
  "S04bsu016_u:8134": "pratiṣṭhitā yatra jinairvimuktān saddharmameghān yugapatpibantī // 34 //",
  "S04bsu016_u:8135": "kṣetrāṇi sarvāṇyapi sarvadikṣu spharanti kāyena asajjamānāḥ /",
  "S04bsu016_u:8136": "pratikṣaṇaṃ kṣetrapatheṣvacintyāṃstryadhvābhidhānān praviśanti vaṃśān // 35 //",
  "S04bsu016_u:8137": "aśeṣatastrayadhvajinārṇavānāmekaikaśaścābhimukhā bhavanti /",
  "S04bsu016_u:8138": "vidarśayantyeva ca te jineṣu svakāyameghān pratibimbabhūtāḥ // 36 //",
  "S04bsu016_u:8139": "sarvāsu dikṣvapyupasaṃkramanto vibhānti te sarvatathāgatānām /",
  "S04bsu016_u:8140": "vyūhānaśeṣānabhivarṣamāṇāḥ pūjāṃ prakurvanti ca te jinānām // 37 //",
  "S04bsu016_u:8141": "pṛcchantyatho buddhasamudrasaṃkhyān praśnodadhīṃste vipulānanantān /",
  "S04bsu016_u:8142": "saṃdhārayantyapyamitān jinānāṃ te dharmameghānabhivarṣamāṇān // 38 //",
  "S04bsu016_u:8143": "sarvāsvaśeṣāsu ca dikṣu yānti cakṣuṣpathe te jinamaṇḍaleṣu /",
  "S04bsu016_u:8144": "(Gv 283)",
  "S04bsu016_u:8145": "anekarūpāsanasaṃniṣaṇṇā nānāvikurvāmupadarśayantaḥ // 39 //",
  "S04bsu016_u:8146": "anantavarṇairapi cātmabhāvaiḥ sahasraśaḥ sarvadiśaḥ spharanti /",
  "S04bsu016_u:8147": "anantamadhyāni vidarśayanti rūpāṇi cāpyekasamucchrayaṃ te // 40 //",
  "S04bsu016_u:8148": "ekaikato romamukhādasaṃkhyān muñcanti te raśmimahāsamudrān /",
  "S04bsu016_u:8149": "kleśāgnidāhaṃ śamayanti caiva sarvaprajānāṃ vividhairupāyaiḥ // 41 //",
  "S04bsu016_u:8150": "yatra sthitā nirmitakāyameghānekaikaromṇaḥ pravimuñcamānāḥ /",
  "S04bsu016_u:8151": "tairadbhutaiḥ sarvadiśaḥ spharitvā dharmāmbuvarṣairvinayanti sattvān // 42 //",
  "S04bsu016_u:8152": "nayapraveśo 'yamacintyarūpaḥ samāśrayaḥ sarvajinātmajānām /",
  "S04bsu016_u:8153": "yatra pratiṣṭhāya caranti caryāṃ kṣetreṣu sarveṣvaparāntakalpān // 43 //",
  "S04bsu016_u:8154": "yathāśayaṃ dharmamudīrayantaḥ te dṛṣṭijālādvinivartayanti /",
  "S04bsu016_u:8155": "svargāpavargairviniveśya sattvān sarvajñabhūmiṃ pravidarśayanti // 44 //",
  "S04bsu016_u:8156": "lokopapattiṣvakhilāsvacintyairanantavarṇairapi cātmabhāvaiḥ /",
  "S04bsu016_u:8157": "yathāśayaṃ dharmamudāharanti te sarvasattvapratibhāsarūpāḥ // 45 //",
  "S04bsu016_u:8158": "etāṃstathānyānapi cāprameyān kṣetrārṇavāṇupratimānacintyān /",
  "S04bsu016_u:8159": "acchambhi te varṇamahāsamudrān vimokṣametaṃ pratilabhya śāntam // 46 //",
  "S04bsu016_u:8160": "etamahaṃ kulaputra sarvasattvaparipākayathāśayasaṃcodanakuśalamūlasaṃbhavaṃ bodhisattvavimokṣaṃ jānāmi /",
  "S04bsu016_u:8161": "kiṃ mayā śakyaṃ sarvalokagatisamatikrāntānāṃ bodhisattvānāṃ sarvalokopapattipratibhāsaprāptānāṃ (Gv 284)",
  "S04bsu016_u:8162_0": "sarvajñajñānāvaraṇaparvatavikiraṇaprayuktānāṃ sarvadharmasvabhāvalakṣaṇapratividdhānāṃ",
  "S04bsu016_u:8162_1": "sarvakleśāvaraṇāndhakāravidhamanaprayuktānāṃ sarvadharmapravicāraṇābhinirhārakuśalamūlānāṃ",
  "S04bsu016_u:8162_2": "nirātmadharmajñānapratyakṣāṇāṃ sarvasattvaparipākavinayāpratiprasrabdhānāmadvayadharmadhātunayasupratibiddhānāṃ",
  "S04bsu016_u:8162_3": "sarvavākpathanayasāgarānuprasṛtabuddhīnāṃ caryāṃ jñātuṃ guṇasamudrān vā avatartuṃ",
  "S04bsu016_u:8162_4": "jñānavikramo parijñātuṃ cintāvasthānaṃ vā prajñātuṃ samādhivaśitā vādhigantuṃ vimokṣavikurvitaṃ vā samājñātum //",
  "S04bsu016_u:8163": "gaccha kulaputra,",
  "S04bsu016_u:8164": "iyamihaiva jambudvīpe lumbinīvane sutejomaṇḍalaratiśrīrnāma lumbinīvanadevatā prativasati /",
  "S04bsu016_u:8165": "tāmupasaṃkramya paripṛccha - kathaṃ bodhisattvā jātā bhavanti tathāgatakule?",
  "S04bsu016_u:8166": "kathamālokakarā bhavanti lokānām?",
  "S04bsu016_u:8167": "kathamaparāntakoṭīgatān kalpān bodhisattvasaṃcārikāṃ caranto na parikhidyante?",
  "S04bsu016_u:8168_0": "atha khalu sudhanaḥ śreṣṭhidārakaḥ sarvajagadrakṣāpraṇidhānavīryaprabhāyā rātridevatāyāḥ",
  "S04bsu016_u:8168_1": "pādau śirasābhivandya sarvajagadrakṣāpraṇidhānavīryaprabhāṃ rātridevatāmanekaśatasahasrakṛtvaḥ",
  "S04bsu016_u:8168_2": "pradakṣiṇīkṛtvya vanditvā namaskṛtya prāñjalīkṛto 'valokayamānaḥ sarvajagadrakṣāpraṇidhānavīryaprabhāyā",
  "S04bsu016_u:8168_3": "rātridevatāyā antikātprakrāntaḥ // 39 //",
  "S04bsu016_u:8169": "(Gv 285)",
  "S04bsu016_u:8170": "42 Sutejomaṇḍalaratiśrīḥ /",
  "S04bsu016_u:8171_0": "atha khalu sudhanaḥ śreṣṭhidārakaḥ sarvajagadrakṣāpraṇidhānavīryaprabhāyā rātridevatāyāstāmanuśāsanīmanusmaran",
  "S04bsu016_u:8171_1": "taṃ sarvasattvaparipākayathāśayasaṃcodanakuśalamūlasaṃbhavabodhisattvavimokṣaṃ paribhāvayan",
  "S04bsu016_u:8171_2": "vipulīkurvan anupūrveṇa yena lumbinīvanaṃ tenopajagāma /",
  "S04bsu016_u:8172_0": "upetya lumbinīvanaṃ pradakṣiṇīkṛtya sutejomaṇḍalaratiśriyaṃ lumbinīvanadevatāṃ parigaveṣamāṇo",
  "S04bsu016_u:8172_1": "'paśyatsutejomaṇḍalaratiśriyaṃ lumbinīdevatāṃ lumbinīvaneṣu sarvaratnadrumaśākhāmaṇḍalakūṭāgāre",
  "S04bsu016_u:8172_2": "maṇipadmagarbhasiṃhāsane niṣaṇṇāṃ viṃśatyā vanadevatāniyutaśatasahasraiḥ parivṛtāṃ",
  "S04bsu016_u:8172_3": "puraskṛtāṃ dharmaṃ deśayamānāṃ sarvabodhisattvajanmasamudranirdeśaṃ nāma sūtrāntaṃ",
  "S04bsu016_u:8172_4": "saṃprakāśayamānāṃ tathāgatagotrābhijātānāṃ bodhisattvānāṃ guṇasamudravegavivardhanām /",
  "S04bsu016_u:8173": "dṛṣṭvā ca yena sutejomaṇḍalaratiśrīrlumbinīvanadevatā tenopajagāma /",
  "S04bsu016_u:8174": "upetya sutejomaṇḍalaratiśrīlumbinīvanadevatāyāḥ pādau śirasābhivandya purataḥ prāñjaliḥ sthitvā evamāha - mayā devate anuttarāyāṃ samyaksaṃbodhau cittamutpāditam /",
  "S04bsu016_u:8175": "na ca jānāmi kathaṃ bodhisattvā jātā bhavanti tathāgatakule,",
  "S04bsu016_u:8176": "kathaṃ bodhisattvacārikāṃ carantaḥ sattvānāmālokakarā bhavantīti //",
  "S04bsu016_u:8177_0": "evamukte sutejomaṇḍalaratiśrīrlumbinīvanadevatā sudhanaṃ śreṣṭhidārakametadavocat",
  "S04bsu016_u:8177_1": "- daśemāni kulaputra bodhisattvajanmāni yaiḥ samanvāgatā bodhisattvā jātā bhavanti tathāgatakuleṣu /",
  "S04bsu016_u:8178": "niryātā bodhisattvāḥ pradakṣiṇaṃ bodhisattvakuśalairvivardhante,",
  "S04bsu016_u:8179": "na vitiṣṭhante na viṣīdanti na vivartante na pratiprasrabhyante na parikhidyante na saṃsīdanti na muhyanti nāvalīyante na paritrasyanti na praṇaśyanti /",
  "S04bsu016_u:8180": "anugacchanti sarvajñatādiganugamam /",
  "S04bsu016_u:8181": "anusmaranti dharmadhātunayam /",
  "S04bsu016_u:8182": "paripākaprāptā bhavanti buddhabodhau /",
  "S04bsu016_u:8183": "vipulīkurvanti bodhicittotpādam /",
  "S04bsu016_u:8184": "vivardhante sarvapāramitābhiḥ /",
  "S04bsu016_u:8185": "vivartante sarvalokagatibhyaḥ /",
  "S04bsu016_u:8186": "saṃvartante tathāgatabhūmau /",
  "S04bsu016_u:8187": "uttāpayanti jñānābhijñatāḥ /",
  "S04bsu016_u:8188": "āmukhībhavanti buddhadharmeṣu /",
  "S04bsu016_u:8189": "anugatārthā bhavanti sarvajñatāviṣaye /",
  "S04bsu016_u:8190": "katamāni daśa?",
  "S04bsu016_u:8191": "yaduta - sarvabuddhopasthānapraṇidhiprayogagarbhaṃ nāma prathamaṃ bodhisattvajanma /",
  "S04bsu016_u:8192": "bodhicittāṅgapariniṣpattisaṃbhavagarbhaṃ nāma dvitīyaṃ bodhisattvajanma /",
  "S04bsu016_u:8193": "dharmanayanidhyaptiprayogābhimukhasaṃbhavagarbhaṃ nāma tṛtīyaṃ bodhisattvajanma /",
  "S04bsu016_u:8194": "tryadhvalokādhyāśayaviśuddhigarbhaṃ nāma caturthaṃ bodhisattvajanma /",
  "S04bsu016_u:8195": "samantāvabhāsaprabhāgarbhaṃ nāma pañcamaṃ bodhisattvajanma /",
  "S04bsu016_u:8196": "sarvatathāgatakulagotrasaṃbhavagarbhaṃ nāma ṣaṣṭhaṃ bodhisattvajanma /",
  "S04bsu016_u:8197": "buddhabalāvabhāsālokālaṃkāragarbhaṃ nāma saptamaṃ bodhisattvajanma /",
  "S04bsu016_u:8198": "samantajñānamukhavyavacāraṇapariniṣpattisaṃbhavagarbhaṃ nāmāṣṭamaṃ bodhisattvajanma /",
  "S04bsu016_u:8199": "dharmadhātunirmāṇavyūhagarbhaṃ nāma navamaṃ bodhisattvajanma /",
  "S04bsu016_u:8200": "tathāgatabhūmyākramaṇavegagarbhaṃ nāma daśamaṃ bodhisattvajanma //",
  "S04bsu016_u:8201": "tatra kulaputra katamatsarvabuddhopasthānapraṇidhiprayogagarbhaṃ nāma prathamaṃ bodhisattvajanma?",
  "S04bsu016_u:8202_0": "iha kulaputra bodhisattvaḥ ādita eva buddhopasthānāya prapūjyate sarvabuddhān bhagavataḥ",
  "S04bsu016_u:8202_1": "satkurvan gurukurvan mānayan pūjayan upatiṣṭhan ārāgayan avirāgayan tathāgatadarśanāvitṛpto",
  "S04bsu016_u:8202_2": "buddhasatkāraprayuktabuddhaprītivegavivardhitacetāstathāgatadarśanaprasādavegasaṃjātaḥ /",
  "S04bsu016_u:8203": "anivartayā śraddhayā (Gv 286)",
  "S04bsu016_u:8204": "puṇyaṃ samārjayan atṛptaḥ sarvatathāgatapūjāsaṃbhārasamudānayanaprayukto 'pratiprasrabdhaprayogo bhavati /",
  "S04bsu016_u:8205": "idaṃ kulaputra bodhisattvānāṃ sarvabuddhapūjopasthānapraṇidhiprayogagarbhaṃ nāma prathamaṃ bodhisattvajanma sarvajñatāsaṃbhārakuśalamūlasaṃbhavasamārjanatāyai saṃvartate //",
  "S04bsu016_u:8206": "tatra kulaputra katamadbodhicittāṅgapariniṣpattisaṃbhavagarbhaṃ nāma dvitīyaṃ bodhisattvajanma?",
  "S04bsu016_u:8207": "iha kulaputra bodhisattvo 'nuttarāyāṃ samyaksaṃbodhau cittamutpādayati /",
  "S04bsu016_u:8208": "yaduta mahākaruṇācittaṃ sarvasattvaparitrāṇāya /",
  "S04bsu016_u:8209": "sarvabuddhārāgaṇacittamatyantābhirādhanatāyai /",
  "S04bsu016_u:8210": "sarvabuddhadharmaparyeṣṭicittaṃ sarvavastvanapekṣatāyai /",
  "S04bsu016_u:8211": "mahāprasthānacittaṃ sarvajñatābhimukhatāyai /",
  "S04bsu016_u:8212": "mahāmaitrīcittaṃ sarvajagatsaṃgrahaprayogaspharaṇatāyai /",
  "S04bsu016_u:8213": "sarvajagadaparityāgacittaṃ sarvajñatāsaṃnāhadṛḍhatāyai /",
  "S04bsu016_u:8214": "aśāṭhyāmāyācittaṃ yathābhūtajñānāvabhāsapratilābhatāyai /",
  "S04bsu016_u:8215": "yathāvādītathākāricittaṃ bodhisattvamārgapratipadyanatāyai /",
  "S04bsu016_u:8216": "sarvabuddhāvisaṃvādanacittaṃ sarvatathāgatapraṇidhyanupālanatāyai /",
  "S04bsu016_u:8217": "sarvajñatāmahāpraṇidhānacittamaparāntakoṭīgatasarvasattvaparipākavinayāpratiprasrabdhaye /",
  "S04bsu016_u:8218": "etatpramukhairbuddhakṣetraparamāṇurajaḥsamairbodhicittāṅgasaṃbhārairabhiniṣpannaḥ sa bodhisattvo jāto bhavati tathāgatakule /",
  "S04bsu016_u:8219": "idaṃ kulaputra bodhicittāṅgapariniṣpattisaṃbhavagarbhaṃ nāma dvitīyaṃ bodhisattvajanma //",
  "S04bsu016_u:8220": "tatra kulaputra katamadbodhisattvānāṃ dharmanayanidhyaptiprayoganetryabhimukhasaṃbhavagarbhaṃ nāma tṛtīyaṃ bodhisattvajanma?",
  "S04bsu016_u:8221_0": "iha kulaputra bodhisattvaḥ sarvadharmanayasaṃbhavantighyaptimukhacetāḥ sarvajñatāmārgākārapratipūryabhimukhapariṇatacetāḥ",
  "S04bsu016_u:8221_1": "anavadyakarmasamudācārasaṃkalpacetāḥ sarvabodhisattvasamādhinayasāgarapariśuddhyabhimukhacetāḥ",
  "S04bsu016_u:8221_2": "sarvabodhisattvaguṇapratipattipariniṣpannacetāḥ sarvabodhisattvamārgāṅgavyūhābhinirhāracetā",
  "S04bsu016_u:8221_3": "vipulasarvajñatārambaṇasaṃbhavakalpoddāhajvalanakalpāpratiprasrabdhavīryacetāḥ sarvajagatparipākavinayaprasthānānantamadhyabodhisattvacaryābhinirhāracetāḥ",
  "S04bsu016_u:8221_4": "sarvācāraśikṣāsupratipannabodhisattvaguṇapariniṣpattiṣu sarvabhāvavibhāvanayānubhāvanayapraviṣṭacetā bhavati /",
  "S04bsu016_u:8222": "idaṃ kulaputra dharmanayanidhyaptiyoganetryabhimukhasaṃbhavagarbhaṃ nāma tṛtīyaṃ bodhisattvajanma //",
  "S04bsu016_u:8223": "tatra kulaputra katamadbodhisattvānāṃ tryadhvalokādhyāśayaviśuddhigarbhaṃ nāma caturthaṃ bodhisattvajanma?",
  "S04bsu016_u:8224": "iha kulaputra bodhisattvaḥ pariśuddho bhavatyadhyāśayadhātau /",
  "S04bsu016_u:8225": "avabhāsaprāpto bhavati buddhabodhau /",
  "S04bsu016_u:8226": "avatīrṇo bhavati bodhisattvanayasamudreṣu /",
  "S04bsu016_u:8227": "sāro bhavati dṛḍhādhyāśayavajradhātusaṃgṛhītacetāḥ /",
  "S04bsu016_u:8228": "vimukhībhavati sarvabhavagatyupapattiṣu /",
  "S04bsu016_u:8229": "abhimukhībhavati sarvatathāgatavikurvitapariniṣpattiṣu /",
  "S04bsu016_u:8230": "viśeṣagāminīprāpto bhavati bodhisattvatīkṣṇendriyatāvivardhanatāyai /",
  "S04bsu016_u:8231": "kalyāṇacitto bhavatyadhyāśayaprabhāsvaratāyai /",
  "S04bsu016_u:8232": "acalo bhavati dṛḍhamahāpraṇidhānavivardhanatāyai /",
  "S04bsu016_u:8233": "sarvatathāgatasamanvāhṛto bhavati sarvāvaraṇaparvatavikiraṇatāyai /",
  "S04bsu016_u:8234": "pratiśaraṇabhūto bhavati sarvajagadupajīvyaḥ /",
  "S04bsu016_u:8235": "idaṃ kulaputra bodhisattvānāṃ tryadhvalokādhyāśayaviśuddhigarbhaṃ nāma caturthaṃ bodhisattvajanma //",
  "S04bsu016_u:8236": "(Gv 287)",
  "S04bsu016_u:8237": "tatra kulaputra katamadbodhisattvānāṃ samantāvabhāsaprabhāgarbhaṃ nāma pañcamaṃ bodhisattvajanma?",
  "S04bsu016_u:8238": "iha kulaputra bodhisattvaḥ prayogasaṃpanno bhavati sarvajagatparipākavinayapratipannaḥ /",
  "S04bsu016_u:8239": "sarvavastusaṃjño ccalito bhavati pramuktatyāgaḥ /",
  "S04bsu016_u:8240": "atyantaviśuddho bhavati anantaśīlaḥ tathāgataviṣayasaṃvasanaḥ /",
  "S04bsu016_u:8241": "kṣāntisaṃpanno bhavati sarvabuddhadharmakṣāntyavabhāsapratilabdhaḥ /",
  "S04bsu016_u:8242": "mahāvīryo bhavati sarvata udāraniḥśaraṇapratipannaḥ /",
  "S04bsu016_u:8243": "dhyānapramukto bhavati samantamukhasamādhijñānamaṇḍalaviśuddhaḥ /",
  "S04bsu016_u:8244": "prajñāvīryaprabho bhavati sarvadharmāvabhāsapratilabdhaḥ /",
  "S04bsu016_u:8245": "asaṅgacakṣurbhavati buddhadarśanasamudravijñaptyavatīrṇaḥ /",
  "S04bsu016_u:8246": "sarvadharmatattvavibhutvaprabhāvito bhavati sarvalokaṃ paritoṣayitvā /",
  "S04bsu016_u:8247": "suprayukto bhavati yathāvaddharmanayapratilābheṣu /",
  "S04bsu016_u:8248": "idaṃ kulaputra bodhisattvānāṃ samantāvabhāsaprabhāgarbhaṃ nāma pañcamaṃ bodhisattvajanma //",
  "S04bsu016_u:8249": "tatra kulaputra katamadbodhisattvānāṃ sarvatathāgatakulagotrasaṃbhavagarbhaṃ nāma ṣaṣṭhaṃ bodhisattvajanma?",
  "S04bsu016_u:8250": "iha kulaputra bodhisattvo jāto bhavati tathāgatakule 'nujāto bhavati,",
  "S04bsu016_u:8251": "tathāgatavaṃśe niṣpanno bhavati sarvabuddhadharmanayamukheṣu,",
  "S04bsu016_u:8252": "viśuddho bhavatyatītānāgatapratyutpannatathāgatamahāpraṇidhāneṣu /",
  "S04bsu016_u:8253": "ekadhanakuśalamūlo bhavati sarvatathāgatakuśalamūleṣu /",
  "S04bsu016_u:8254": "ekaśarīro bhavati sarvabuddhaiḥ /",
  "S04bsu016_u:8255": "lokottaragāmī śukladharmaiḥ /",
  "S04bsu016_u:8256": "mahātmadharmavihārī bhavati buddhādhiṣṭhānadarśanasamādhau /",
  "S04bsu016_u:8257": "sattvaviśuddhidharmapratipanno bhavati yathākāle /",
  "S04bsu016_u:8258": "apratiprasrabdhapratibhāno bhavati buddhadharmaparipṛcchāsu /",
  "S04bsu016_u:8259": "idaṃ kulaputra bodhisattvānāṃ sarvatathāgatakulagotrasaṃbhavagarbhaṃ nāma ṣaṣṭhaṃ bodhisattvajanma //",
  "S04bsu016_u:8260": "tatra kulaputra katamadbodhisattvānāṃ tathāgatabalāvabhāsālokālaṃkāragarbhaṃ nāma saptamaṃ bodhisattvajanma?",
  "S04bsu016_u:8261": "iha kulaputra bodhisattvo buddhabalapraveśāvabhāse na nivartate buddhakṣetragamaneṣu /",
  "S04bsu016_u:8262": "na pratyudāvartate nānābodhisattvaguṇasamudropasthānāya /",
  "S04bsu016_u:8263": "na paritrasyati sarvadharmamāyāgatayathābhūtajñānena /",
  "S04bsu016_u:8264": "svapnopamaṃ sarvalokaṃ pratividhyati /",
  "S04bsu016_u:8265": "pratibhāsopamaṃ sarvarūpavijñaptyadhiṣṭhānamabhinirharati /",
  "S04bsu016_u:8266": "nirmitopamābhijñāvikurvitavaśitāprāpto bhavati /",
  "S04bsu016_u:8267": "chāyopamaṃ sarvabhavagatyupapattiṣu mukhaṃ saṃdarśayati /",
  "S04bsu016_u:8268": "pratiśrutkopamāni sarvatathāgatadharmacakrāṇi prajānāti /",
  "S04bsu016_u:8269": "dharmadhātunayanirdeśaparamapāramitāprāpto bhavati nānārthopāyanayanirdeśaprayuktaḥ /",
  "S04bsu016_u:8270": "idaṃ kulaputra bodhisattvānāṃ tathāgatabalāvabhāsālokālaṃkāragarbhaṃ nāma saptamaṃ bodhisattvajanma //",
  "S04bsu016_u:8271": "tatra kulaputra katamadbodhisattvānāṃ samantajñānamukhavyavacārapariniṣpattisaṃbhavagarbhaṃ nāmāṣṭamaṃ bodhisattvajanma?",
  "S04bsu016_u:8272": "iha kulaputra bodhisattvaḥ kumārabhūta eva bodhisattvavyavasthānavyavasthito bhavati,",
  "S04bsu016_u:8273": "yatra pratiṣṭhāya sarvajñajñānanayaṃ vyavacārayati /",
  "S04bsu016_u:8274": "ekaikatra jñānanayamukhe 'prameyāḥ kalpāḥ kṣayaṃ vrajeyuraprameyaṃ bodhisattvagocaraṃ nirdiśataḥ /",
  "S04bsu016_u:8275": "sarvabodhisattvasamādhiṣu ca vaśī bhavati paramapāramitāprāptaḥ /",
  "S04bsu016_u:8276": "praticittakṣaṇaṃ sarvacittakṣaṇeṣu daśadiganabhilāpyabuddhakṣetragatānāṃ tathāgatānāṃ pādamūleṣūpapadyate /",
  "S04bsu016_u:8277": "asaṃbhinnaiścārambaṇairasaṃbhinnān samādhīn samāpadyate /",
  "S04bsu016_u:8278": "asaṃbhinneṣu ca dharmeṣu asaṃbhinnajñānavaśitāṃ saṃdarśayati /",
  "S04bsu016_u:8279": "aparyantāni cārambaṇāni anārambaṇe dhātāvavakrāmati /",
  "S04bsu016_u:8280": "parīttaiścārambaṇairanantanirdeśabhūmimavatarati /",
  "S04bsu016_u:8281": "aprameyāṃ ca dharmatāṃ parīttāṃ mahadgatāṃ vā pratividhyati /",
  "S04bsu016_u:8282": "vijñaptisamaṃ ca sarvalokamavatarati /",
  "S04bsu016_u:8283": "sarvadharmārambaṇāni (Gv 288)",
  "S04bsu016_u:8284": "sarvavijñaptipathāṃśca bhāvanayā anugacchati /",
  "S04bsu016_u:8285": "idaṃ kulaputra bodhisattvānāṃ samantajñānamukhavyavacāraṇapariniṣpattisaṃbhavagarbhaṃ nāmāṣṭamaṃ bodhisattvajanma //",
  "S04bsu016_u:8286": "tatra kulaputra katamadbodhisattvānāṃ dharmadhātunirmāṇavyūhagarbhaṃ nāma bodhisattvajanma?",
  "S04bsu016_u:8287": "iha kulaputra bodhisattvaḥ sarvatra cittakṣaṇe nānāvyūhāni buddhakṣetrāṇi adhitiṣṭhati /",
  "S04bsu016_u:8288": "sattvanirmāṇe vaiśāradyaparamapāramitāprāptaśca bhavati /",
  "S04bsu016_u:8289": "buddhanirmāṇakauśalyaprāptaśca bhavati /",
  "S04bsu016_u:8290": "dharmanirmāṇavaiśāradyaviśuddhaśca bhavati /",
  "S04bsu016_u:8291": "asaṅgavaradharmadhātugocaraśca bhavati /",
  "S04bsu016_u:8292": "yathāśayasarvakāyavijñaptyadhiṣṭhānakuśalaśca bhavati /",
  "S04bsu016_u:8293": "acintyasattvavinayakauśalyagataśca bhavati /",
  "S04bsu016_u:8294": "nānācaryābhisaṃbodhisaṃdarśakaśca bhavati /",
  "S04bsu016_u:8295": "anāvaraṇasarvajñatāmārgābhinirhārakuśalaśca bhavati /",
  "S04bsu016_u:8296": "tadanantaraṃ dharmacakrapravartanakauśalyaṃ saṃdarśayati /",
  "S04bsu016_u:8297": "anantamadhyasattvavinayopāyābhinirhārakuśalaśca bhavati /",
  "S04bsu016_u:8298": "kālaprāpte sattvavinaye sadāsamāhitaśca bhavati vairocanajñānagarbhakośaḥ /",
  "S04bsu016_u:8299": "idaṃ kulaputra bodhisattvānāṃ dharmadhātunirmāṇavyūhagarbhaṃ nāma navamaṃ bodhisattvajanma //",
  "S04bsu016_u:8300": "tatra kulaputra katamadbodhisattvānāṃ tathāgatabhūmyākramaṇavegagarbhaṃ nāma daśamaṃ bodhisattvajanma?",
  "S04bsu016_u:8301": "iha kulaputra bodhisattvo vivikto bhavati sarvatryadhvatathāgataikībhāvaviṣaye /",
  "S04bsu016_u:8302": "sarvalokadhātvānantaryaviṣayaṃ cāvatarati /",
  "S04bsu016_u:8303": "sarvasattvānāṃ pūrvāntāparāntacyutyupapattiṣu cittānantaryotpādaṃ jānāti /",
  "S04bsu016_u:8304": "sarvabodhisattvānāṃ caryājñānānantaryaviṣayaṃ prajānāti /",
  "S04bsu016_u:8305": "atītānāgatapratyutpannānāṃ ca sarvabuddhānāmabhisaṃbodhānantaryaṃ prajānāti /",
  "S04bsu016_u:8306": "sarvadharmāṇāṃ copakārakauśalyānantaryaṃ prajānāti /",
  "S04bsu016_u:8307": "sarvakalpasaṃvartavivartakalpānāṃ ca pūrvāntāparāntapratyuatpannānāṃ sanāmnāṃ sopadeśānāmānantaryaṃ prajānāti /",
  "S04bsu016_u:8308": "yathāparipāciteṣu ca sattveṣu yathākālaprāpteṣu abhisaṃbodhivyūhavibuddhyanaviṣayasaṃdarśanādhiṣṭhānajñānamabhinirharati /",
  "S04bsu016_u:8309": "sarvabuddhotpādeṣu cābhisaṃbodhyupanayanadharmacakrapravartanakauśalyanayānantaryatāṃ saṃdarśayati anantasattvadhātuvinayopāyābhinirhārakauśalyena /",
  "S04bsu016_u:8310": "idaṃ kulaputra bodhisattvānāṃ tathāgatabhūmyākramaṇavegagarbhaṃ nāma daśamaṃ bodhisattvajanma //",
  "S04bsu016_u:8311": "imāni kulaputra bodhisattvānāṃ daśa bodhisattvajanmāni yeṣu bodhisattvā jāyante upapadyante samarjayanti saṃvardhayanti pratipūrayanti saṃbhavanti parisaṃbhavanti pariniṣpadyante /",
  "S04bsu016_u:8312": "sarvakṣetraniravaśeṣānubodhāyaikavyūhālaṃkārasamudācārānadhitiṣṭhanti /",
  "S04bsu016_u:8313": "sattvadhātunayāpratiprasrambhaṇāya aparāntakoṭīgatakalpādhiṣṭhānānadhitiṣṭhante /",
  "S04bsu016_u:8314": "sarvadharmasamudranānārambaṇānekavicitranānāparaṃparānirdeśānantadharmaparaṃparāsroto 'bhisaṃbudhyante /",
  "S04bsu016_u:8315": "acintyāṃ buddhavṛṣabhitāṃ dharmadhātuparamākāśadhātuparyavasānāṃ saṃdarśayanti /",
  "S04bsu016_u:8316": "aprameyasattvacaryānānātvasamudreṣu paripākavinayasaṃgṛhīteṣu dharmacakrapravartanaṃ saṃdarśayanti /",
  "S04bsu016_u:8317": "sarvalokadhātūn buddhotpādāvirahitānadhitiṣṭhanti /",
  "S04bsu016_u:8318": "sarvadharmameghānanabhilāpyasvarāṅgasamudraviśuddhiṃ sarvārambaṇeṣu pravartamānāṃ vijñapayanti /",
  "S04bsu016_u:8319": "aprameyavihāritāyāmanāvaraṇagatiṃ gatāḥ sarvadharmaruciravyūhāni bodhisattvamaṇḍalāni prabhāvayanti /",
  "S04bsu016_u:8320": "yathāśayādhimuktiṣu (Gv 289)",
  "S04bsu016_u:8321": "sattveṣu aprameyabuddhabhūmyanugatasarvalokapariniṣpādanārthamanantamadhyaṃ dharmakoṣaṃ saṃprakāśayanti //",
  "S04bsu016_u:8322_0": "atha khalu sutejomaṇḍalaratiśrīrlumbinīvanadevatā tasyāṃ velāyāmetameva bodhisattvajanmārthamabhidyotayantī",
  "S04bsu016_u:8322_1": "buddhādhiṣṭhānena daśa diśo vyavalokya sudhanaṃ śreṣṭhidārakaṃ gāthābhiradhyabhāṣata -",
  "S04bsu016_u:8323": "adhyāśayena vimalena anāvilena paśyanti ye jina na jātu bhavanti tṛptāḥ /",
  "S04bsu016_u:8324": "sarvān jināna aparāntaviyūhameghān praṇidhyenti te prathamajanmasthitāḥ sumedhāḥ // 1 //",
  "S04bsu016_u:8325": "sarvatriyadhvagamaśeṣa spharitva lokaṃ kṣetrāṇi sarva tatha dharma tathaiva buddhān /",
  "S04bsu016_u:8326": "sattvapramokṣapraṇidhānaviyūhacittaṃ janmaṃ dvitīyamidamuktamacintiyānām // 2 //",
  "S04bsu016_u:8327": "ye dharmamegha pibamāna na jātu tṛptāḥ nidhyaptimānasa triyadhvaasaṅgakāyāḥ /",
  "S04bsu016_u:8328": "ākāśadhātuvimalā samacittakāyāḥ janmaṃ tṛtīyamidamapratimaṃ hi teṣām // 3 //",
  "S04bsu016_u:8329": "ye te mahākaruṇasāgaramotaranti adhyāśayairvajirasārasumerukalpaiḥ /",
  "S04bsu016_u:8330": "sarvajñatānayasamudra viśāhamānāḥ teṣāṃ caturthamiha janma nararṣabhāṇām // 4 //",
  "S04bsu016_u:8331": "ye maitrayā daśasu dikṣu jagatspharitvā abhinirharantyamalapāramitāsamudrān /",
  "S04bsu016_u:8332": "paripācayanti jagu dharmaprabhābhiranta imu janmu pañcamu mahāpuruṣāṇa teṣām // 5 //",
  "S04bsu016_u:8333": "dharmasvabhāvapratividdha asaṅgacittāḥ traiyadhvikāpratimabuddhakulābhijātāḥ /",
  "S04bsu016_u:8334": "ye dharmadhātunayasāgaramotaranti ṣaṣṭhaṃ idaṃ vipula janma vidūna teṣām // 6 //",
  "S04bsu016_u:8335": "ye dharmakāya pariśuddha asaṅgacittāḥ kṣetrāṇyaśeṣatu spharitva svakaiḥ śarīraiḥ /",
  "S04bsu016_u:8336": "(Gv 290)",
  "S04bsu016_u:8337": "niḥśeṣabuddhabalatānugamapraviṣṭā janmātha saptamamacintyamidaṃ budhānām // 7 //",
  "S04bsu016_u:8338": "ye jñānasāgaranaye vaśitānuyātāḥ sarvajñatānayamukhaṃ vyavacārayanti /",
  "S04bsu016_u:8339": "sarvaṃ samādhinayasāgara otaranti janmāṣṭamaṃ matamidaṃ tathatāśrayāṇām // 8 //",
  "S04bsu016_u:8340": "ye dharmakṣetraprasarān pariśodhayanti ye sarvasattvaparipākanaprayuktāḥ /",
  "S04bsu016_u:8341": "bauddhā vikurvitaviyūha vidarśayanti teṣāmidaṃ navamu janma mahāśayānām // 9 //",
  "S04bsu016_u:8342": "ye te yathābala jināna tathā praviṣṭāḥ sarvajñatāvipulavegavivardhamānāḥ /",
  "S04bsu016_u:8343": "ye dharmadhātutalabhedanayeṣvasaṅgāsteṣāmidaṃ daśamu janmu jinaurasānām // 10 //",
  "S04bsu016_u:8344": "ebhiḥ kulaputra bodhisattvo daśabhirjanmabhistathāgatakule jāta evamālokakaro bhavati sarvasattvānām /",
  "S04bsu016_u:8345": "api tu khalu punaḥ kulaputra ahamaprameyakalpasarvārambaṇabodhisattvajanmavikurvitasaṃdarśanasya bodhisattvavimokṣasya lābhinī /",
  "S04bsu016_u:8346": "āha - ka etasya devate aprameyakalpasarvārambaṇabodhisattvajanmavikurvitasaṃdarśanasya bodhisattvavimokṣasya viṣayaḥ?",
  "S04bsu016_u:8347": "āha - ahaṃ kulaputra sarvabodhisattvajanmasaṃdarśanopasaṃkramaṇapraṇidhānapariniṣpannā /",
  "S04bsu016_u:8348": "sā khalvahaṃ kulaputra bhagavato vairocanasya vipulaṃ janmasamudramavatarāmi /",
  "S04bsu016_u:8349_0": "yaduta asyāṃ trisāhasramahāsāhasrāyāṃ lokadhātau bodhisattvajanma avataramāṇā bhāgavatyāṃ",
  "S04bsu016_u:8349_1": "cāturdvīpikāyāmiha jambudvīpe lumbinīvane bodhisattvajanmasaṃdarśane pūrvapraṇidhānopapannā /",
  "S04bsu016_u:8350": "sā ahamiha bodhisattvajanmānusmṛtiṃ bhāvayamānā viharāmi /",
  "S04bsu016_u:8351": "tasyā mameha viharantyā varṣaśatena bhagavāṃstuṣitabhavanāccyaviṣyatīti //",
  "S04bsu016_u:8352": "athāsmin lumbinīvane daśa pūrvanimittāni prādurbabhūvuḥ /",
  "S04bsu016_u:8353": "katamāni daśa?",
  "S04bsu016_u:8354": "yaduta - sarvamidaṃ lumbinīvana samaṃ saṃsthitamapagatanimnonnataviṣamamapagataśvabhraprapātam /",
  "S04bsu016_u:8355": "idaṃ prathamaṃ pūrvanimittaṃ prādurabhūt /",
  "S04bsu016_u:8356": "punaḥ sarvamidaṃ lumbinīvanamutpasannaśarkarakaṭhallamapagatasthāṇukaṇṭakaṃ vajrapṛthivītalasaṃsthānamanekaratnābhikīrṇaṃ samavasthitam /",
  "S04bsu016_u:8357": "idaṃ dvitīyaṃ pūrvanimittaṃ prādurabhūt /",
  "S04bsu016_u:8358": "punaḥ sarvamidaṃ lumbinīvanaṃ sarvaratnadrumaśālatālapaṅktisuvibhaktālaṃkāraṃ samavāsthiṣata /",
  "S04bsu016_u:8359": "idaṃ tṛtīyaṃ pūrvanimittaṃ prādurabhūt /",
  "S04bsu016_u:8360_0": "punaḥ sarvamidaṃ lumbinīvanaṃ divyasamatikrāntagandhāṅkuraprarūḍhaṃ sarvacūrṇakośasaṃbhūtaṃ",
  "S04bsu016_u:8360_1": "sarvadhvajameghapaṭalamaṇḍalajātaṃ gandhamaṇivigrahavṛkṣamūlaparisaṃsthāpitālaṃkāraṃ samavāsthiṣata /",
  "S04bsu016_u:8361": "idaṃ caturthaṃ pūrvanimittaṃ prādurabhūt /",
  "S04bsu016_u:8362": "punaḥ sarvamidaṃ lumbinīvanaṃ vividhadivyapuṣpamālyābharaṇakośanirvṛttasarvālaṃkāraparipūrṇaṃ samavāsthiṣata /",
  "S04bsu016_u:8363": "idaṃ pañcamaṃ pūrvanimittaṃ prādurabhūt /",
  "S04bsu016_u:8364": "(Gv 291) punaḥ sarvasminniha lumbinīvane sarvavṛkṣeṣu mahāmaṇiratnakośā abhinirvṛttāḥ /",
  "S04bsu016_u:8365": "idaṃ ṣaṣṭhaṃ pūrvanimittaṃ prādurabhūt /",
  "S04bsu016_u:8366": "punaḥ sarvasminniha lumbinīvane sarvanalinīṣu sarvāṇi jalajaratnapuṣpāṇi śuṅgībhūtāni dharaṇitalādabhyudgamya vārisamudgatāni samavāsthiṣanta /",
  "S04bsu016_u:8367": "idaṃ saptamaṃ pūrvanimittaṃ prādurabhūt /",
  "S04bsu016_u:8368": "punaryāvanta iha lokadhātau kāmāvacarā rūpāvacarāśca devaputrā nāgayakṣagandharvāsuragaruḍakinnaramahoragā lokendrajagadindrā vā,",
  "S04bsu016_u:8369": "te 'pyasmin lumbinīvane sarve kṛtāñjalipuṭāḥ sthitā abhūvan /",
  "S04bsu016_u:8370": "idamaṣṭamaṃ pūrvanimittaṃ prādurabhūt /",
  "S04bsu016_u:8371": "punaryāvanta iha cāturdvīpikāyāṃ lokadhātau devakanyā vā nāgakanyā vā yakṣagandharvāsuragaruḍakinnaramahoragakanyā vā,",
  "S04bsu016_u:8372": "tāḥ sarvāḥ pramuditamānasāḥ sarvapūjāvidhiparigṛhītahastāḥ plakṣaśākhābhimukhāḥ praṇatakāyāḥ sthitā abhūvan /",
  "S04bsu016_u:8373": "idaṃ navamaṃ pūrvanimittaṃ prādurabhūt /",
  "S04bsu016_u:8374": "punardaśabhyo digbhyaḥ sarvatathāgatānāṃ nābhimaṇḍalebhyo niścaramāṇā bodhisattvajanmavikurvitapradīpā",
  "S04bsu016_u:8375": "nāma raśmayo niścaritvā sarvamidaṃ lumbinīvanamavabhāsya tiṣṭhanti sma /",
  "S04bsu016_u:8376": "teṣu ca sarvaraśmimukhamaṇḍaleṣu teṣāṃ sarvatathāgatānāṃ janmavikurvitāni pratibhāsaprāptāni saṃdṛśyante sma /",
  "S04bsu016_u:8377": "saṃprasavavikurvitāḥ sarvabodhisattvaguṇāśca buddhasvarasaṃprayuktāstebhyo raśmimukhamaṇḍalebhyo niścaramāṇāḥ śrūyante sma /",
  "S04bsu016_u:8378": "idaṃ daśamaṃ pūrvanimittaṃ prādurabhūt /",
  "S04bsu016_u:8379": "imāni daśa pūrvanimittāni prādurbhūtāni bodhisattvajanmakālasamaye pratyupasthite,",
  "S04bsu016_u:8380": "yeṣāṃ prādurbhāvādvitarkamabhavat sarvalokendrāṇāṃ bodhisattvo janiṣyata iti /",
  "S04bsu016_u:8381": "sā khalu punarahaṃ kulaputra eṣāṃ daśānāṃ pūrvanimittānāṃ darśanādacintyaṃ prītivegaṃ pratilabhe //",
  "S04bsu016_u:8382": "punaraparaṃ kulaputra māyādevyāḥ kapilavastuno mahānagarānniṣkramantyā iha lumbinīvane daśa mahāvabhāsapūrvanimittāni prādurabhūvan,",
  "S04bsu016_u:8383": "yeṣāṃ prādurbhāvādaprameyāṇāṃ sattvānāṃ sarvajñatādharmālokaprītivegā vivardhitāḥ /",
  "S04bsu016_u:8384": "katame daśa?",
  "S04bsu016_u:8385": "yaduta - dharaṇītalagateṣu sarvaratnakūṭāgāragarbheṣvavabhāsaḥ prādurbhūtaḥ /",
  "S04bsu016_u:8386": "sarvagandhakusumamukuleṣvavabhāsaḥ prādurbhūtaḥ /",
  "S04bsu016_u:8387": "aśeṣaratnapadmamukuleṣu vikasamāneṣu sarvapatrebhyo 'vabhāsaḥ prādurbhūtaḥ,",
  "S04bsu016_u:8388": "madhuraśca sujātajātaśabda ebhyo niścarati sma /",
  "S04bsu016_u:8389": "yaśca daśasu dikṣu bodhisattvānāṃ prathamacittotpādāvabhāsaḥ,",
  "S04bsu016_u:8390": "sa idaṃ lumbinīvanamavabhāsya abhyuditaḥ /",
  "S04bsu016_u:8391": "yacca daśasu dikṣu bodhisattvānāṃ sarvabodhisattvabhūmyākramaṇāvabhāsavikurvitam,",
  "S04bsu016_u:8392": "tadiha lumbinīvane prādurabhūt /",
  "S04bsu016_u:8393": "yaśca daśasu dikṣu bodhisattvānāṃ sarvapāramitāpariniṣpattijñānādhigamālokāvabhāsaḥ,",
  "S04bsu016_u:8394": "sa iha lumbinīvane prādurbabhūva /",
  "S04bsu016_u:8395": "yaśca daśasu dikṣu bodhisattvānāṃ sarvapraṇidhānavaśitājñānālokāvabhāsaḥ,",
  "S04bsu016_u:8396": "sa iha lumbinīvane prādurbabhūva /",
  "S04bsu016_u:8397": "yaśca daśasu dikṣu sarvabodhisattvānāṃ paripākavinayajñānālokāvabhāsaḥ,",
  "S04bsu016_u:8398": "sa iha lumbinīvane prādurbabhūva /",
  "S04bsu016_u:8399": "yaśca daśasu dikṣu sarvabodhisattvānāṃ dharmadhātunayajñānādhigamālokāvabhāsaḥ,",
  "S04bsu016_u:8400": "sa iha lumbinīvane prādurbabhūva /",
  "S04bsu016_u:8401": "yaśca daśasu dikṣu sarvabodhisattvānāṃ buddhavikurvitajanmābhiniṣkramaṇabodhivibudhyanajñānādhigamālokāvabhāsaḥ,",
  "S04bsu016_u:8402": "sa iha lumbinīvane prādurbabhūva /",
  "S04bsu016_u:8403": "imāni daśa mahāvabhāsanimittāni prādurbabhūvuḥ,",
  "S04bsu016_u:8404": "yairanantamadhyānāṃ bodhisattvānāṃ cittāśayagahanāndhakārāṇyavabhāsitāni //",
  "S04bsu016_u:8405": "(Gv 292)",
  "S04bsu016_u:8406_0": "tatra kulaputra māyāyā devyāḥ plakṣadrumanilayagatāyāḥ saṃnipatitānāṃ sarvalokendrāṇāṃ",
  "S04bsu016_u:8406_1": "sarvakāmadhātukānāṃ ca devaputrāṇāṃ sāpsarogaṇadevakanyāparivārāṇāṃ saṃnipatitānāṃ",
  "S04bsu016_u:8406_2": "sarveṣāṃ ca rūpāvacarāṇāṃ devaputrāṇāṃ nirāmagandhānāṃ sarveṣāṃ ca devanāgayakṣagandharvāsuragaruḍakinnaramahoragāṇāṃ",
  "S04bsu016_u:8406_3": "saparivārāṇāṃ saṃnipatitānāṃ bodhisattvapūjāsaṃprayuktānāṃ māyādevyāstejasā śriyā",
  "S04bsu016_u:8406_4": "varṇena rūpeṇa sarvapūjāvyūhāḥ kāyāścāvabhāsitā babhūvuḥ,",
  "S04bsu016_u:8407": "asyāṃ ca trisāhasramahāsāhasrāyāṃ lokadhātau yāḥ prabhāḥ,",
  "S04bsu016_u:8408": "tā api sarvā grastāścābhibhūtāścābhūvan /",
  "S04bsu016_u:8409_0": "sarvaromavivaravisṛtāśca māyādevyāḥ prabhāvabhāsāstadanyābhiḥ prabhābhiranupahatā",
  "S04bsu016_u:8409_1": "anāvṛtā apravyāhṛtā asaṅgāḥ sarvadiśaḥ spharitvā sarvāṇi nairayikāṇi duḥkhāni sarvāṇi",
  "S04bsu016_u:8409_2": "tairyagyonikāni duḥkhāni sarvāṇi ca yāmalaukikāni duḥkhāni sarvabhavagatiparyāpannānāṃ",
  "S04bsu016_u:8409_3": "ca sattvānāṃ sarvaduḥkhāni saṃkleśāṃśca praśamayitvā tiṣṭhanti bhāsante tapanti virocante sma /",
  "S04bsu016_u:8410": "idaṃ kulaputra bodhisattvasya lumbinīvane prathamaṃ janmavikurvitam //",
  "S04bsu016_u:8411": "punaraparaṃ kulaputra yasmin samaye māyāyā devyāḥ kukṣau sarvāvatīyaṃ trisāhasramahāsāhasrā lokadhāturantargatā pratibhāsaprāptā saṃdṛśyate sma,",
  "S04bsu016_u:8412_0": "tasyāṃ ca trisāhasramahāsāhasrāyāṃ lokadhātau koṭīśatacāturdvīpikānāṃ lokadhātūnāṃ",
  "S04bsu016_u:8412_1": "sarve jambudvīpeṣu nānānāmadheyāsu rājadhānīṣu nānānāmadheyeṣu vanaṣaṇḍeṣu nānāvṛkṣamūleṣu",
  "S04bsu016_u:8412_2": "māyādevī upagatā evameva saṃdṛśyate sma sarvalokendraparivṛtā bodhisattvajanmapratyupasthānā",
  "S04bsu016_u:8412_3": "acintyena bodhisattvajananījñānavikurvitena /",
  "S04bsu016_u:8413": "idaṃ kulaputra bodhisattvasya lumbinīvane dvitīyaṃ janmavikurvitam //",
  "S04bsu016_u:8414": "punaraparaṃ kulaputra māyāyā devyāḥ sarvaromavivarebhya ekaikasmādromamukhādyāvanto bhagavatā pūrvaṃ bodhisattvacaryāṃ caratā tathāgatā ārāgitāḥ satkṛtā gurukṛtā mānitā pūjitāḥ,",
  "S04bsu016_u:8415": "te sarve saṃdṛśyante sma /",
  "S04bsu016_u:8416": "yaśca taistathāgatairdharmo deśitaḥ,",
  "S04bsu016_u:8417": "sa sarvastebhyo romavivarebhyo buddhasvarāṅgasaṃprayukto nikhilena śrūyate sma /",
  "S04bsu016_u:8418_0": "tadyathāpi nāma vārirāśe rajasi kanakaparamāṇurajasi vā ādarśamaṇḍale vā svacche",
  "S04bsu016_u:8418_1": "suprasanne vā udake gaganamaṇḍalamādityacandrajyotigrahagaṇapratimaṇḍitaṃ gambhīrameghapaṭalanigarjitanirghoṣapratibhāsaprāptaṃ saṃdṛśyate sma,",
  "S04bsu016_u:8419": "evameva kulaputra māyāyā devyāḥ sarvaromamukhamaṇḍaleṣu pūrvatathāgatavikurvitāni saṃdṛśyante sma sarvadharmadeśanānirghoṣāṇi /",
  "S04bsu016_u:8420": "idaṃ kulaputra bodhisattvasya lumbinīvane tṛtīyaṃ janmavikurvitam //",
  "S04bsu016_u:8421_0": "punaraparaṃ kulaputra māyāyā devyāḥ sarvakāyātsarvaromamukhamaṇḍalebhya ekaikasmādromavivarādyāvatsu",
  "S04bsu016_u:8421_1": "sarvakṣetreṣu yāvatsu lokadhātusamudreṣu yāvatsu lokadhātuvaṃśeṣu yāvatsu lokadhātusaṃjñāgateṣu",
  "S04bsu016_u:8421_2": "bhagavān bodhisattvacārikāmakārṣīt /",
  "S04bsu016_u:8422_0": "yatpratiṣṭhāneṣu kṣetreṣu yatsaṃsthāneṣu yadvyūheṣu yaccharīreṣu yatparvatālaṃkāreṣu",
  "S04bsu016_u:8422_1": "yadgrāmanagaranigamajanapadapaṭṭanālaṃkāreṣu yadudyānanadīhṛdataḍāgasāgarālaṃkāreṣu",
  "S04bsu016_u:8422_2": "yadgaganameghālaṃkāreṣu yatsattvanilayeṣu yadyānanirdeśeṣu yatkalpanāmasaṃkhyāsu",
  "S04bsu016_u:8422_3": "yadbuddhotpādaprabhaveṣu yadviśuddhiparameṣu yathāyuḥpramāṇasattveṣu yathālokajanmopapattiṣu",
  "S04bsu016_u:8422_4": "yathāsattvasamavadhāneṣu yathākalyāṇamitrasaṃniśrayeṣu yathākuśaladharmaprayogeṣu",
  "S04bsu016_u:8422_5": "yathādharmapratipatyabhiyogeṣu (Gv 293)",
  "S04bsu016_u:8423": "buddhakṣetreṣu bodhisattvacārikāmacaran,",
  "S04bsu016_u:8424": "te sarve buddhakṣetraprasarā māyāyā devyāḥ sarvaromamukhebhyaḥ saṃdṛśyante sma /",
  "S04bsu016_u:8425": "yāvadbhiśca kāyairbhagavān pūrvaṃ bodhisattvacārikāmakārṣīdavivartyasthānaprāptaḥ,",
  "S04bsu016_u:8426": "yairākārairyairvihārairyaiḥ paribhogairyaiḥ sukhaduḥkhapratisaṃvedībhiryeṣu jātiparivarteṣu,",
  "S04bsu016_u:8427": "tatsarvamekaikasmin romavivare saṃdṛśyate sma /",
  "S04bsu016_u:8428": "sarveṣu ca teṣu tāsu tāsūpapattiṣu māyādevī bodhisattvasya jananī babhūva /",
  "S04bsu016_u:8429": "sarve ca te bodhisattvakāyā māyāyā devyā romavivareṣu vikurvitapratibhāsaprāptāḥ saṃdṛśyante sma /",
  "S04bsu016_u:8430": "idaṃ kulaputra bodhisattvasya lumbinīvane caturthaṃ janmavikurvitam //",
  "S04bsu016_u:8431": "punaraparaṃ kulaputra yāvadbhiḥ kāyairbhagavān pūrvaṃ bodhisattvacārikāmacarat yadvarṇairyatsaṃsthānairyadākārairyatparibhogairyatsukhaduḥkhapratisaṃvedībhiryajjātiparivartaiḥ,",
  "S04bsu016_u:8432": "te sarve māyāyā devyāḥ kāye sarvaromamukheṣu pratibhāsaprāptāḥ saṃdṛśyante sma /",
  "S04bsu016_u:8433": "idaṃ kulaputra lumbinīvane bodhisattvasya pañcamaṃ janmavikurvitam //",
  "S04bsu016_u:8434": "punaraparaṃ kulaputra yāvanto bhagavatā pūrvaṃ bodhisattvacārikāṃ caratā duṣkaraparityāgāḥ parityaktāḥ,",
  "S04bsu016_u:8435_0": "hastapādaparityāgā vā karṇanāsāparityāgā vā jihvādaṃṣṭrāparityāgā vā nayanottamāṅgaparityāgā",
  "S04bsu016_u:8435_1": "vā māṃsaśoṇitaparityāgā vā asthimajjāparityāgā vā vakṣohṛdayaparityāgā vā chavicarmaparityāgā",
  "S04bsu016_u:8435_2": "vā bāhyādhyātmikavastuparityāgā vā putraduhitṛbhāryāparityāgā vā ātmabhāvaparityāgā",
  "S04bsu016_u:8435_3": "vā bhogaratnaparityāgā vā grāmanagaranigamajanapadarāṣṭrarājadhānīparityāgā vā dhanadhānyakośakoṣṭhāgāraparityāgā",
  "S04bsu016_u:8435_4": "vā maṇimuktāvaiḍūryaśaṅkhaśilāpravālajātarūparajataparityāgā vā vividharatnābharaṇaparityāgā",
  "S04bsu016_u:8435_5": "vā śayyāsanaparityāgā vā gṛhavimānaparityāgā vā sarvopabhogaparityāgā vā,",
  "S04bsu016_u:8436": "te ca dāyakabodhisattvavigrahakāyai rūpaiḥ parityajanti sma /",
  "S04bsu016_u:8437": "te ca pratigrāhakāyai rūpaiḥ pratigṛhṇanti sma /",
  "S04bsu016_u:8438": "tāni ca deśavastūni yāni parityaktāni,",
  "S04bsu016_u:8439": "te ca deśapradeśāḥ,",
  "S04bsu016_u:8440": "te ca bodhisattvaparivārāḥ,",
  "S04bsu016_u:8441": "sarve te māyāyā devyāḥ sarvaromavivarebhyaḥ pratibhāsaprāptāḥ saṃdṛśyante sma /",
  "S04bsu016_u:8442": "idaṃ kulaputra lumbinīvane bodhisattvasya ṣaṣṭhaṃ janmavikurvitam //",
  "S04bsu016_u:8443": "punaraparaṃ kulaputra ....................... lumbinīvanaṣaṇḍe samavasṛtā abhijātajagadvijñānā prādurabhavat /",
  "S04bsu016_u:8444": "idaṃ kulaputra lumbinīvane bodhisattvasya saptamaṃ janmavikurvitam //",
  "S04bsu016_u:8445_0": "punaraparaṃ kulaputra yāvantaḥ sarvadevendrabhavanavyūhaparibhogasamatikrāntāḥ sarvanāgayakṣagandharvāsuragaruḍakinnaramahoragamanuṣyendrabhavanavyūhaparibhogasamatikrāntāḥ",
  "S04bsu016_u:8445_1": "sarvabodhisattvaparibhogāḥ,",
  "S04bsu016_u:8446_0": "yaduta sarvamaṇirājakūṭāgāraparibhogā vā maṇirājavimānaparibhogā vā maṇirājajālaparibhogā",
  "S04bsu016_u:8446_1": "vā maṇirājavigrahaparibhogā vā maṇirājabimbaparibhogā vā maṇirājavyūhā vā sarvābharaṇaparibhogā",
  "S04bsu016_u:8446_2": "vā sarvagandharājaparibhogā vā śubhāpratikūlasarvārambaṇaparibhogā vā,",
  "S04bsu016_u:8447": "te sarve māyāyā devyāḥ kukṣeranyonyāsaṃbhinnā niścaritvā iha lumbinīvane samantavyūhāḥ samavāsthiṣanta /",
  "S04bsu016_u:8448": "idaṃ kulaputra lumbinīvane bodhisattvasyāṣṭamaṃ janmavikurvitam //",
  "S04bsu016_u:8449": "(Gv 294)",
  "S04bsu016_u:8450_0": "punaraparaṃ kulaputra māyāyā devyāḥ kukṣeḥ prathamataraṃ daśabuddhakṣetrānabhilāpyakoṭīniyutaśatasahasraparamāṇurajaḥsamā",
  "S04bsu016_u:8450_1": "bodhisattvā bhagavato vairocanasya sadṛśarūpavarṇasaṃsthānāḥ sadṛśalakṣaṇānuvyañjanālaṃkārāḥ",
  "S04bsu016_u:8450_2": "sadṛśaprabhāḥ sadṛśaraśmipramuñcanāḥ sadṛśaliṅgalīlāḥ sadṛśavikramāḥ sadṛśavirocanavikurvitāḥ",
  "S04bsu016_u:8450_3": "sadṛśaparivārāḥ sadṛśavyūhā niścaranti sma bhagavato varṇasamudrānudīrayamāṇāḥ /",
  "S04bsu016_u:8451": "idaṃ kulaputra lumbinīvane bodhisattvasya navamaṃ janmavikurvitam //",
  "S04bsu016_u:8452_0": "punaraparaṃ kulaputra bodhisattvasya janmakālasamaye pravṛtte māyāyā devyāḥ purastādadho",
  "S04bsu016_u:8452_1": "vajratalānmahāpṛthivīmabhinirbhidya sarvaratnavyūhagarbhaṃ nāma mahāmaṇiratnapadmamabhyudgatamabhūdaparājitamahāvajramaṇirājagarbhasarvamaṇirājakesararaśmivyūhaṃ",
  "S04bsu016_u:8452_2": "daśabuddhakṣetraparamāṇurajaḥsamapatrapaṅktisuvibhaktaṃ vividhamaṇirājapatramaṇḍalaṃ",
  "S04bsu016_u:8452_3": "cintāmaṇirājaviśuddhakarṇikaṃ sarvaratnavarṇāprameyakesarapaṅktivyūham,",
  "S04bsu016_u:8453_0": "asaṃkhyeyamaṇirājaratnavyūhajālasaṃchannamabhedyanārāyaṇavajramaṇirājendrakūṭasaṃchāditaṃ",
  "S04bsu016_u:8453_1": "sarvadevendrakāyaparivṛtaṃ sarvanāgendragandhameghābhipravarṣitaṃ divyapuṣpapāṇipuṭaprayuktasarvayakṣendraparivṛtaṃ",
  "S04bsu016_u:8453_2": "sarvagandharvendrapūrvabuddhotpādasthānamadhurarutasaṃgītinirghoṣasaṃprayuktastutimeghāviṣkṛtaṃ",
  "S04bsu016_u:8453_3": "nihatamānamadadarpasarvāsurendrapraṇataśarīranamaskṛtaṃ sarvagaruḍendrābhipralambitaratnapaṭṭagaganameghālaṃkārabodhisattvagaṇasaṃcodanasaṃgītisaṃprayuktaiḥ",
  "S04bsu016_u:8453_4": "prītimanobhiḥ sarvakinnarendraiḥ saṃprekṣitaṃ sarvamahoragendraprītisaṃbhavaprayuktanayaruciranirghoṣavyūhameghābhipravarṣitam /",
  "S04bsu016_u:8454": "idaṃ kulaputra lumbinīvane bodhisattvasya daśamaṃ janmavikurvitam //",
  "S04bsu016_u:8455": "imāni kulaputra lumbinīvane bodhisattvasya daśa janmavikurvitāni prādurabhūvan /",
  "S04bsu016_u:8456": "tataḥ paścādbodhisattvo 'cintyāpramāṇaprabhāsecanakadarśano māyāyā devyāḥ kukṣerabhyudgataḥ sūryamaṇḍalamiva gaganatalāt,",
  "S04bsu016_u:8457": "vidyutkalāpa iva meghasaṃghātāt,",
  "S04bsu016_u:8458": "sāṃdhya iva mahāghanaḥ śailaśikharāntarāt,",
  "S04bsu016_u:8459": "mahāpradīpa iva tamo 'ndhakārāt /",
  "S04bsu016_u:8460": "ityevaṃ bodhisattvo māyāyā devyāḥ kukṣerabhiniṣkramaṇaṃ saṃdarśayāmāsa māyāgatarūpavijñaptisaṃdarśanadharmatayā anāgatadharmatayā anutpādānirodhalokavijñaptisaṃdarśanadharmatayā //",
  "S04bsu016_u:8461": "ityevamahaṃ kulaputra bhagavato vairocanasya janmavikurvitasamudrānavatarāmi iha lumbinīvane viharamāṇā /",
  "S04bsu016_u:8462": "yathā cāhaṃ kulaputra syāṃ bhāgavatyāṃ cāturdvīpikāyāṃ bhagavato vairocanasya janmavikurvitasamudrānavatarāmi,",
  "S04bsu016_u:8463": "tathā sarvāvatyāṃ trisāhasramahāsāhasrāyāṃ lokadhātau sarvacāturdvīpikāsu koṭīśatajambudvīpānāṃ sarvatra bhagavato vairocanasya janmavikurvitānyavatarāmi /",
  "S04bsu016_u:8464": "yathā cāhaṃ kulaputra asyāṃ trisāhasramahāsāhasrāyāṃ lokadhātau sarvacāturdvīpikāsu koṭīśatajambudvīpānāṃ bhagavato vairocanasya koṭīśataṃ janmavikurvitānāmavatarāmi,",
  "S04bsu016_u:8465_0": "evaṃ sarvatrisāhasramahāsāhasralokadhātuparyāpannaparamāṇurajontargateṣu sarvabuddhakṣetraparamāṇurajaḥpraveśajñānānugateṣu",
  "S04bsu016_u:8465_1": "praticittakṣaṇamekaikena cittapraveśena buddhakṣetraparamāṇurajaḥsamāni bhagavato",
  "S04bsu016_u:8465_2": "vairocanasya janmavikurvitānyavatarāmi /",
  "S04bsu016_u:8466": "tadanantareṇa cittena buddhakṣetrasahasraparamāṇurajontargateṣu buddhakṣetreṣu ekaikatra buddhatatsamānyeva bodhisattvajanmavikurvitānyavatarāmi /",
  "S04bsu016_u:8467": "etena nayena buddhakṣetraparamāṇurajontargateṣu (Gv 295)",
  "S04bsu016_u:8468": "buddhakṣetreṣvekaikasmin buddhakṣetre sarvāṇi bodhisattvajanmavikurvitānyavatarāmi,",
  "S04bsu016_u:8469": "na ca paryantamupaimi /",
  "S04bsu016_u:8470": "sarvaparamāṇurajaḥsu ekaikasmin paramāṇurajasi buddhakṣetraparaṃparāṇāṃ na ca paryantamupaimi sarvakṣetreṣvekaikasmin buddhakṣetre buddhasattvajanmaparaṃparāṇām /",
  "S04bsu016_u:8471": "yathā ceha lokadhātau sarvāṇi bodhisattvajanmavikurvitānyavatarāmi,",
  "S04bsu016_u:8472_0": "tathā daśasu dikṣu anantamadhyāsu lokadhātuṣu sarvaparamāṇurajaḥsu praticittakṣaṇamekaikena",
  "S04bsu016_u:8472_1": "cittapraveśena sarvākārāṇi sarvabodhisattvajanmavikurvitānyavatarāmyapratiprasrabdhyadhiṣṭhānayogena //",
  "S04bsu016_u:8473_0": "evamukte sudhanaḥ śreṣṭhidārakaḥ sutejomaṇḍalaratiśriyaṃ lumbinīvanadevatāmevamāha",
  "S04bsu016_u:8473_1": "kiyaccirapratilabdhastvayāyaṃ devate aprameyakalpasarvārambaṇabodhisattvajanmavikurvitaṃ",
  "S04bsu016_u:8473_2": "saṃdarśayamāno bodhisattvajanmavimokṣaḥ?",
  "S04bsu016_u:8474_0": "āha - bhūtapūrvaṃ kulaputra atīte 'dhvani buddhakṣetrakoṭīparamāṇurajaḥsamānāṃ kalpānāṃ",
  "S04bsu016_u:8474_1": "pareṇa parataramīśvaraguṇāparājitadhvajo nāma tathāgato 'rhan samyaksaṃbuddho loka",
  "S04bsu016_u:8474_2": "udapādi vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devamanuṣyāṇāṃ",
  "S04bsu016_u:8474_3": "buddho bhagavān samantaratnāyāṃ lokadhātau samāpadyate kalpe 'śītibuddhakoṭīniyutaśatasahasraprabhave /",
  "S04bsu016_u:8475": "tasyāṃ khalu kulaputra samantaratnāyāṃ lokadhātau vicitravyūhaprabhā nāma madhyamā cāturdvīpikābhūt /",
  "S04bsu016_u:8476": "tasyāṃ khalu cāturdvīpikāyāṃ madhye jambudvīpasya meruviśuddhavyūhadhvajā nāma rājadhānyabhūt /",
  "S04bsu016_u:8477": "tasyāṃ khalu rājadhānyāṃ ratnārcinetraprabho nāma rājā abhūt /",
  "S04bsu016_u:8478": "rājñaḥ khalu kulaputra ratnārcinetraprabhasya rājñaḥ suharṣitaprabheśvarā nāma bhāryābhūt /",
  "S04bsu016_u:8479": "tadyathāpi nāma kulaputra asyāṃ bhāgavatyāṃ cāturdvīpikāyāmiha jambudvīpe māyādevī bhagavato vairocanasya janetrī,",
  "S04bsu016_u:8480_0": "evameva kulaputra tena kālena tena samayena tasyāṃ vicitravyūhaprabhāyāṃ cāturdvīpikāyāṃ",
  "S04bsu016_u:8480_1": "jambudvīpe suharṣitaprabheśvarā nāma tasya bhagavata īśvaraguṇāparājitadhvajasya",
  "S04bsu016_u:8480_2": "tathāgatasya mātā abhūt /",
  "S04bsu016_u:8481": "yathā teṣāmaśītibuddhakoṭīniyutānāṃ pūrvaṃgamasya prāthamakalpikasya bhagavata īśvaraguṇāparājitadhvajasya tathāgatasya mātā abhūt /",
  "S04bsu016_u:8482": "sā khalu kulaputra suharṣitaprabheśvarā devī bodhisattvasya janmakālasamaye viṃśatyā strīniyutaśatasahasraiḥ sārdhaṃ suvarṇapuṣpābhamaṇḍalaṃ nāma mahodyānaṃ niryayau,",
  "S04bsu016_u:8483": "yatra tamīśvaraguṇāparājitadhvajaṃ kumāraṃ janayāmāsa acintyena bodhisattvavikurvitena /",
  "S04bsu016_u:8484": "tena khalu punaḥ samayena suvarṇapuṣpābhamaṇḍalasya nāma mahodyānasya madhye śubharatnavicitrakūṭaṃ nāma kūṭāgāramabhūt /",
  "S04bsu016_u:8485": "tasmin kūṭāgāre sarvakāmaṃdadavṛkṣaśākhāmadhyālambatayā suharṣitaprabheśvarāyā devyāḥ sa bhagavānīśvaraguṇāparājitadhvajastathāgato janitaḥ /",
  "S04bsu016_u:8486": "tena khalu samayena tasya bhagavato janmakāle vimalasaṃbhavaprabhā nāma dhātrī pratyupasthitābhūt /",
  "S04bsu016_u:8487_0": "jātamātraṃ ca bodhisattvaṃ lokendrā vicitrasurabhimanojñadivyapuṣpotkarodgāribhiḥ",
  "S04bsu016_u:8487_1": "paramasurabhigandhodakakalaśairvisnāpya tadarhābhiśca acintyāsaṃkhyeyābhiruttamābhiḥ",
  "S04bsu016_u:8487_2": "pūjābhirabhipūjya tasyā vimalasaṃbhavaprabhāyā dhātryā aṅke prāyacchan /",
  "S04bsu016_u:8488": "parigṛhītamātre ca tasmin bodhisattve tayā dhātryā ubhābhyāṃ pāṇibhyāmaṃse ca,",
  "S04bsu016_u:8489": "tatkṣaṇameva sā dhātrī mahāprītiprāmodyavegapratilabdhā samantacakṣurviṣayaṃ nāma bodhisattvasamādhiṃ pratyalabhata,",
  "S04bsu016_u:8490": "yasya samādheḥ (Gv 296)",
  "S04bsu016_u:8491": "sahapratilābhāttasmāddaśasu dikṣu nānālokadhātusthitā aprameyāstathāgatāścakṣuṣa ābhāsamagaman /",
  "S04bsu016_u:8492": "eṣa ca aprameyakalpasarvārambaṇabodhisattvajanmavikurvitasaṃdarśano",
  "S04bsu016_u:8493": "bodhisattvavimokṣo 'vakrāntaḥ susūkṣmaḥ tadyathāpi nāma taddivasāvakrānte mātuḥ kukṣau garbhavijñānam,",
  "S04bsu016_u:8494": "yasya vimokṣasya pratilambhādanayā sarvatathāgatajanmavikurvitasaṃdarśanamahāpraṇidhirabhinirhṛtaḥ //",
  "S04bsu016_u:8495": "tatkiṃ manyase kulaputra - anyā sā tena kālena tena samayena vimalasaṃbhavaprabhā nāma bodhisattvadhātryabhūt?",
  "S04bsu016_u:8496": "na khalu punastvayā evaṃ draṣṭavyam /",
  "S04bsu016_u:8497": "ahaṃ sā tena kālena tena samayena vimalasaṃbhavaprabhā nāma bodhisattvadhātryabhūvam /",
  "S04bsu016_u:8498": "tatkiṃ manyase kulaputra - anyāni tena kālena tena samayena viṃśatistrīniyutaśatasahasrāṇyabhūvan?",
  "S04bsu016_u:8499": "na khalvevaṃ draṣṭavyam /",
  "S04bsu016_u:8500": "imāni tāni viṃśatidevatāniyutaśatasahasrāṇi,",
  "S04bsu016_u:8501": "yānīha lumbinīvane prativasanti mama parivārāḥ /",
  "S04bsu016_u:8502": "tatkiṃ manyase kulaputra - anyā sā tena kālena tena samayena supraharṣitaprabheśvarā nāma devyabhūdīśvaraguṇāparājitadhvajasya kumārasya janetrī?",
  "S04bsu016_u:8503": "na khalvevaṃ draṣṭavyam /",
  "S04bsu016_u:8504": "iyaṃ sā māyādevī tena kālena tena samayena supraharṣitaprabheśvarā nāma devyabhūt /",
  "S04bsu016_u:8505": "tatkiṃ manyase kulaputra - anyaḥ sa tena kālena tena samayena ratnārcinetraprabho nāma rājā abhūt /",
  "S04bsu016_u:8506": "na khalvevaṃ draṣṭavyam /",
  "S04bsu016_u:8507": "ayaṃ sa rājā śuddhodanaḥ tena kālena tena samayen ratnārcinetraprabho nāma rājā abhūt /",
  "S04bsu016_u:8508_0": "sā khalvahaṃ kulaputra tata upādāya sarvacittakṣaṇeṣvavirahitā abhūvaṃ bhagavato",
  "S04bsu016_u:8508_1": "vairocanasya bodhisattvajanmavikurvitasāgarāvataraṇatayā sattvanayavṛṣabhitāvikurvitasāgarāvataraṇatayā //",
  "S04bsu016_u:8509_0": "yathā cāhaṃ kulaputra asyāṃ sahāyāṃ lokadhātau bhagavato vairocanasya mahāpraṇidhānasamudrasāgarasaṃbhavānāṃ",
  "S04bsu016_u:8509_1": "tathāgatānāṃ sarvacittakṣaṇeṣu sarvaparamāṇurajaḥpraveśasamavasṛtena jñānacakṣuṣā",
  "S04bsu016_u:8509_2": "sarvaparamāṇurajaḥsu kṣetrasamudrānavatarāmi,",
  "S04bsu016_u:8510": "teṣu ca kṣetreṣu tathāgatotpādasāgarānavatarāmi /",
  "S04bsu016_u:8511": "yathā teṣāṃ tathāgatānāṃ bodhisattvajanmavikurvitamahāsamudrānavatarāmi,",
  "S04bsu016_u:8512": "tathā daśasu dikṣu anantamadhyānāṃ tathāgatānāṃ sarvacittakṣaṇeṣu bodhisattvajanmavikurvitasāgarānavatarāmi /",
  "S04bsu016_u:8513": "yathā ca asyāṃ trisāhasramahāsāhasrāyāṃ lokadhātau sarvaparamāṇurajaḥprasaraparaṃparāvatāreṇa samyaksaṃbuddhabodhisattvajanmābhimukhībhāvagatān buddhaguṇānavatarāmi,",
  "S04bsu016_u:8514": "evaṃ daśasu dikṣu buddhakṣetrānabhilāpyakoṭīniyutaśatasahasraparamāṇurajaḥprasarāntargatān kṣetrasāgarānavatarāmi /",
  "S04bsu016_u:8515": "teṣu ca vipulān buddhasamudrānavatarāmi /",
  "S04bsu016_u:8516": "tāṃśca buddhān bhagavato bodhisattvabhūtajanmavikurvitasaṃmukhībhāvagatān paśyāmi /",
  "S04bsu016_u:8517": "tathāgatabhūtānapi pūjayāmi /",
  "S04bsu016_u:8518": "teṣāṃ ca tathāgatānāṃ dharmadeśanāṃ śṛṇomi,",
  "S04bsu016_u:8519": "dharmasya ca anudharmaṃ pratipadye //",
  "S04bsu016_u:8520_0": "atha khalu sutejomaṇḍalaratiśrīrlumbinīvanadevatā evamevāprameyasarvakalpasarvāvaraṇabodhisattvajanmavikurvitasaṃdarśanabodhisattvavimokṣaṃ",
  "S04bsu016_u:8520_1": "paridīpayamānā buddhādhiṣṭhānena daśa diśo vyavalokya tasyāṃ velāyāmimā gāthā abhāṣata -",
  "S04bsu016_u:8521": "buddhaputra śṛṇu mahya bhāṣitaṃ yasmi pṛcchasi janitva gauravam /",
  "S04bsu016_u:8522": "(Gv 297)",
  "S04bsu016_u:8523": "śānta durdṛśu jināna gocaro hetukāraṇanayairnidarśitaḥ // 1 //",
  "S04bsu016_u:8524": "kṣetrakoṭiparamāṇusādṛśān pūrvakalpa smaramī acintiyān /",
  "S04bsu016_u:8525": "kalpa ādiriva ananta nāyako yatrāśītinayutā jinānabhūt // 2 //",
  "S04bsu016_u:8526": "īśvarājitaguṇadhvajastadā teṣvabhūtprathamakastathāgataḥ /",
  "S04bsu016_u:8527": "jānamāna maya draṣṭu nāyakaḥ svarṇapuṣpaprabhave vanottame // 3 //",
  "S04bsu016_u:8528": "nāmato vimalasaṃbhavaprabhā tasya āsi ahu dhātri paṇḍitā /",
  "S04bsu016_u:8529": "lokapāla mama aṃsi taṃ sthapī jātamātra kanakottamaprabham // 4 //",
  "S04bsu016_u:8530": "aṃsi taṃ grahiya agrapudgalaṃ mūrdhnimasya na prabhomi prekṣitum /",
  "S04bsu016_u:8531": "* * * * taṃ acintiyaṃ prekṣamāṇa na ca antu paśyami // 5 //",
  "S04bsu016_u:8532": "lakṣaṇebhi pratimaṇḍitaṃ śubhaṃ kāyamasya vimalaṃ sudarśanam /",
  "S04bsu016_u:8533": "dṛṣṭa me ratanabimbasādṛśaṃ prītivega atulā vivardhitāḥ // 6 //",
  "S04bsu016_u:8534": "cintayitva guṇa tasya me 'mitān puṇyasāgara ameya vardhitāḥ /",
  "S04bsu016_u:8535": "dṛṣṭva tasya ca vikurvitodadhīn bodhicittavipulaṃ mi saṃbhutam // 7 //",
  "S04bsu016_u:8536": "prārthayitva jinavarṇasāgarān vardhitaḥ praṇidhisāgaro mama /",
  "S04bsu016_u:8537": "sarvakṣetraprasarā viśodhitā sarvadurgatipathā vivartitāḥ // 8 //",
  "S04bsu016_u:8538": "pūjanāya sugatānacintiyān sarvakṣetraprasareṣvanāgatān /",
  "S04bsu016_u:8539": "(Gv 298)",
  "S04bsu016_u:8540": "sattvaduḥkhitavimocanāya ca proditaḥ praṇidhisāgaro mama // 9 //",
  "S04bsu016_u:8541": "śrutva dharmamatha tasya tāyino labdhimaṃ varavimokṣamaṇḍalam /",
  "S04bsu016_u:8542": "bodhi śodhitu caritva cārikāṃ kalpakṣetrarajakoṭisādṛśān // 10 //",
  "S04bsu016_u:8543": "yeṣu yāntakupapanna nāyakā te aśeṣa mayi sarvi pūjitāḥ /",
  "S04bsu016_u:8544": "śāsanaṃ ca maya teṣu dhāritaṃ śodhanā imu vimokṣasāgaram // 11 //",
  "S04bsu016_u:8545": "kṣetrakoṭiparamāṇubhiḥ samā ye 'bhavan daśabalā atītakāḥ /",
  "S04bsu016_u:8546": "dharmacakru maya teṣa dhāritaṃ bhāvitaṃ [vara]vimokṣamaṇḍalam // 12 //",
  "S04bsu016_u:8547": "buddhakṣetri raja yāvato iho tān rajāgraprasarābdhi paśyatī /",
  "S04bsu016_u:8548": "ekameki raji kṣetrasāgarān pūrva śodhita jinena paśyatī // 13 //",
  "S04bsu016_u:8549": "teṣu kṣetraprasareṣu nāyakān jāyato vanavareṣu paśyami /",
  "S04bsu016_u:8550": "ekacittaprasare acintiyā darśayanta vipulā vikurvitā // 14 //",
  "S04bsu016_u:8551": "paśyami kvaci ca kṣetri nāyakān prārthayanta varabodhimuttamām /",
  "S04bsu016_u:8552": "tiṣṭhataṃ tuṣitalokaṃ * * * kṣetrakoṭinayutairacintiyaiḥ // 15 //",
  "S04bsu016_u:8553": "jāyamāna vipulairvikurvitaiḥ kṣetrasāgaraśateṣu paśyami /",
  "S04bsu016_u:8554": "nārisaṃghavara saṃpuraskṛtā bhāṣamāṇu dharma nāyakān // 16 //",
  "S04bsu016_u:8555": "(Gv 299)",
  "S04bsu016_u:8556": "kṣetrakoṭiparamāṇusadṛśānekacittakṣaṇe vīra paśyami /",
  "S04bsu016_u:8557": "darśayanta jagatāmanekadhā eki kṣaṇi śāntanirvṛtim // 17 //",
  "S04bsu016_u:8558": "janma yātuka jināna paśyami prekṣamāṇa raji kṣetrasāgarān /",
  "S04bsu016_u:8559": "janmi janmi bahukāyakoṭibhiḥ pūji teṣa karuṇāmupāgami // 18 //",
  "S04bsu016_u:8560": "kṣetrasāgaranayairacintanairakṣayā gatipracāra yātukāḥ /",
  "S04bsu016_u:8561": "teṣu sarvajagadāmukhā ahaṃ dharmamegha vipulān pravarṣami // 19 //",
  "S04bsu016_u:8562": "etamahaṃ jinasutā acintiyaṃ jānamī varavimokṣamaṇḍalam /",
  "S04bsu016_u:8563": "kalpakoṭinayutairacintiyairyaṃ na śakya ayu sarva darśitum // 20 //",
  "S04bsu016_u:8564": "etamahaṃ kulaputra aprameyakalpasarvārambaṇabodhisattvajanmavikurvitasaṃdarśanaṃ bodhisattvavimokṣaṃ jānāmi /",
  "S04bsu016_u:8565_0": "kiṃ mayā śakyaṃ bodhisattvānāṃ cittakṣaṇe cittakṣaṇe sarvakalpaprasthānagarbhasaṃbhūtacittānāṃ",
  "S04bsu016_u:8565_1": "sarvadharmanayanidhyaptijātinidarśakānāṃ sarvatathāgatapūjāpraṇidhisaṃbhūtāśayānāṃ",
  "S04bsu016_u:8565_2": "sarvabuddhadharmābhisaṃbodhipraṇidhiparamāṇāṃ sarvakulagotropapattigatisaṃdarśanapratibhāsakalpānāṃ",
  "S04bsu016_u:8565_3": "sarvatathāgatapādamūlapadmagarbhopapattīnāṃ sarvajagatparipākakālābhijñānāṃ sarvavinayābhimukhajanmopapattivikurvitasaṃdarśakānāṃ",
  "S04bsu016_u:8565_4": "sarvakṣetraprasaravikurvitameghasaṃdarśakānāṃ sarvajagadgatijātikulapratibhāsaprāptānāṃ",
  "S04bsu016_u:8565_5": "caryāṃ jñātuṃ guṇān vā vaktum //",
  "S04bsu016_u:8566": "gaccha kulaputra,",
  "S04bsu016_u:8567": "iyamihaiva kapilavastuni mahānagare gopā nāma śākyakanyā prativasati /",
  "S04bsu016_u:8568": "tāmupasaṃkramya paripṛccha - kathaṃ bodhisattvena bodhisattvaparipākāya saṃsāre saṃsaritavyam //",
  "S04bsu016_u:8569_0": "atha khalu sudhanaḥ śreṣṭhidārakaḥ sutejomaṇḍalaratiśriyo lumbinīvanadevatāyāḥ pādau",
  "S04bsu016_u:8569_1": "śirasābhivandya sutejomaṇḍalaratiśriyaṃ lumbinīvanadevatāmanekaśatasahasrakṛtvaḥ",
  "S04bsu016_u:8569_2": "pradakṣiṇīkṛtya punaḥ punaravalokya sutejomaṇḍalaratiśriyo lumbinīvanadevatāyā antikātprakrāntaḥ // 40 //",
  "S04bsu016_u:8570": "(Gv 300)",
  "S04bsu016_u:8571": "43 gopā /",
  "S04bsu016_u:8572_0": "atha khalu sudhanaḥ śreṣṭhidārakaḥ sutejomaṇḍalaratiśriyo lumbinīvanadevatāyā antikādapakramya",
  "S04bsu016_u:8572_1": "yena kapilavastu mahānagaraṃ tenopasaṃkramya etamevāprameyakalpasarvārambaṇabodhisattvajanmavikurvitasaṃdarśanaṃ",
  "S04bsu016_u:8572_2": "bodhisattvavimokṣaṃ bhāvayan avataran vipulīkurvan anutiṣṭhan uttāpayan parijayan",
  "S04bsu016_u:8572_3": "paricintayan pravicinvan anupūrveṇa yena dharmadhātupratibhāsaprabho bodhisattvasaṃgītiprāsādastenopasaṃkrāmat /",
  "S04bsu016_u:8573_0": "tasyopasaṃkramaṇasya aśokaśrīrnāma bodhisattvasaṃgītiprāsādadevatā daśabhirgṛhadevatāsahasraiḥ",
  "S04bsu016_u:8573_1": "sārdhaṃ pratyudgamya sudhanaṃ śreṣṭhidārakamevamāha - svāgataṃ te mahāpuruṣa mahāprajñājñānavikrāmin",
  "S04bsu016_u:8573_2": "acintyabodhisattvavimokṣabhāvanādhyālambanapraṇidhicittavipuladharmavimānagocaracārin",
  "S04bsu016_u:8573_3": "dharmanagarābhimukha anantabodhisattvopāyanayāvatāraṇāpratiprasrabdhatathāgataguṇasāgarāvabhāsapratilabdha",
  "S04bsu016_u:8573_4": "sarvajagadvinayapratibhāsapratibhānajñānābhimukhasarvasattvacaryājñānakāyamantrānuvartana",
  "S04bsu016_u:8573_5": "caryābhimukhacitta sarvajagadvedanāprītisamudravegavivardhanapraṇidhāna sarvatathāgatadharmaprativedhamārgapratipanna /",
  "S04bsu016_u:8574": "yathā tvāṃ paśyāmi animiṣanetragambhīracaryeryāpathaviśuddhagocaram,",
  "S04bsu016_u:8575": "nacireṇa tvamanuttaratathāgatakāyavākcittālaṃkāraviśuddhiṃ pratilabdho lakṣaṇānuvyañjanapratimaṇḍitena kāyena daśabalajñānālokālaṃkṛtena cittena lokaṃ vicariṣyasi /",
  "S04bsu016_u:8576": "yādṛśīṃ ca te dṛḍhavīryaparākramatāṃ paśyāmi,",
  "S04bsu016_u:8577_0": "nacireṇa tvaṃ sarvatryadhvatathāgatasaṃmukhībhāvadarśanasamaṅgī sarvatathāgatadharmameghān",
  "S04bsu016_u:8577_1": "saṃpratīcchan sarvabodhisattvadhyānavimokṣasamādhisamāpattiśāntadharmavimānaratimanubhavan",
  "S04bsu016_u:8577_2": "gambhīraṃ buddhavimokṣamanupravekṣyasi /",
  "S04bsu016_u:8578": "tathā hi tvaṃ kalyāṇamitropasaṃkramaṇadarśanaparyupāsanānuśāsanīḥ saṃpratīcchaṃstadguṇapratinayeṣu prayujyamāno na parikhidyase,",
  "S04bsu016_u:8579": "na vinivartase,",
  "S04bsu016_u:8580": "na paritapasi /",
  "S04bsu016_u:8581": "na ca te kaścidantarāyo vā āvaraṇaṃ vā nivaraṇaṃ vā prasahate,",
  "S04bsu016_u:8582": "mārā vā mārakāyikā vā devatāḥ /",
  "S04bsu016_u:8583": "tena acirādeva tvaṃ sarvasattvānāṃ prītikaro bhaviṣyasi //",
  "S04bsu016_u:8584": "evamukte sudhanaḥ śreṣṭhidārako 'śokaśriyaṃ bodhisattvasaṃgītiprāsādadevatāmetadavocat - tathāstu devate yathā vadasi /",
  "S04bsu016_u:8585": "ahaṃ khalu devate sarvasattvakleśasaṃtāpavyupaśamena paramāṃ prītiṃ vindāmi /",
  "S04bsu016_u:8586": "sarvasattvaviṣayakarmavipākavinivartanena sarvasattvasukhasaṃbhavena sarvasattvānavadyakarmapratipattyā paramāṃ prītiṃ vindāmi /",
  "S04bsu016_u:8587": "yadā ca devate sattvā vividhaviṣayakarmakleśaprayogākṣiptacittā durgatiṣu prapatanti sugatiṣu vā,",
  "S04bsu016_u:8588": "vividhāni kāyikacaitasikāni duḥkhadaurmanasyāni pratyanubhavanti,",
  "S04bsu016_u:8589": "durmanasastasmin samaye bodhisattvā bhavanti paramadurmanasaḥ /",
  "S04bsu016_u:8590": "tadyathāpi nāma devate puruṣasyaikāntatṛṣṇācaritasya ekaputrako bhavet priyo manāpaḥ /",
  "S04bsu016_u:8591": "sa tasyāṅgapratyaṅgeṣu cchidyamāneṣu ekāntatṛṣṇācaritatvāt paramadurmanāḥ syādanāttamanaskaḥ,",
  "S04bsu016_u:8592": "evameva devate bodhisattvo bodhisattvacārikāṃ caran sattvān karmakleśavaśena tisṛṣu durgatiṣu patitān dṛṣṭvā durmanā bhavati paramadurmanāḥ /",
  "S04bsu016_u:8593": "yasmin vā punaḥ samaye sattvāḥ kāyavāṅbhanaḥsucaritasamādanahetoḥ kāyasya bhedātsugatau svargaloke deveṣūpapadyante,",
  "S04bsu016_u:8594": "devamanuṣyagatiṣu ca kāyikacaitasikāni sukhāni pratyanubhavanti,",
  "S04bsu016_u:8595": "paramasukhī tasmin samaye bodhisattvo bhavati sumanā āttamanaskaḥ pramuditaḥ (Gv 301)",
  "S04bsu016_u:8596": "prītisaumanasyajātaḥ /",
  "S04bsu016_u:8597": "na khalu punardevate bodhisattvā ātmārthāya sarvajñatāmabhiprārthayante /",
  "S04bsu016_u:8598": "na vicitrasaṃsāraratisukhaprabhavanārthaṃ na kāmadhātuparyāpannaṃ vividharativyūhaprārthanayā saṃjñācittadṛṣṭiviparyāsavaśena na saṃyojanabandhanānuśayaparyavasthānavaśagatāḥ /",
  "S04bsu016_u:8599": "na tṛṣṇādṛṣṭivaśagatāḥ,",
  "S04bsu016_u:8600": "na vividhasattvasaṃsargaratisaṃjñāvinibaddhacetasaḥ,",
  "S04bsu016_u:8601": "na dhyānaratisukhāsvādaparigṛddhāḥ,",
  "S04bsu016_u:8602": "na vividhāvaraṇāvṛtāḥ saṃsāragatiṣu parivartante /",
  "S04bsu016_u:8603": "api tu khalu punardevate bodhisattvā bhavasamudragatānāmaparimitaduḥkhaprapīḍitānāṃ sattvānāmantike mahākaruṇāṃ saṃjanayitvā sarvajagatsaṃgrahamahāpraṇidhimabhinirharanti /",
  "S04bsu016_u:8604": "te mahākaruṇāpraṇidhyabhinirhārabalavegena sattvaparipākavinayaprayuktāḥ saṃsāre bodhisattvacaryāṃ carantaḥ saṃdṛśyante /",
  "S04bsu016_u:8605": "te sarvasattvanāṃ sarvāvaraṇasarvajñatājñānaṃ paryeṣamāṇāḥ sarvatathāgatapūjopasthānapraṇidhimabhinirharanti /",
  "S04bsu016_u:8606": "te tathāgatapūjopasthānapraṇidhivaśairna parikhidyante bodhisattvacaryāyām /",
  "S04bsu016_u:8607": "te bodhisattvacaryāṃ carantaḥ saṃkliṣṭāni kṣetrāṇi saṃpaśyantaḥ sarvabuddhakṣetrapariśodhanapraṇidhimabhinirharanti",
  "S04bsu016_u:8608": "saṃkliṣṭān kṣetrasāgarān pariśodhayamānāḥ sarvasattvānāmāyatananānātvaṃ saṃpaśyamānāḥ /",
  "S04bsu016_u:8609": "anānātvānuttaradharmakāyapariśuddhaye praṇidhimabhinirharanti saṃkliṣṭakāyavākcittatāṃ sattvānāṃ saṃpaśyamānāḥ /",
  "S04bsu016_u:8610": "sarvasattvakāyavākcittālaṃkārapariśuddhaye praṇidhimabhinirharanti /",
  "S04bsu016_u:8611": "vikalāyatanānapariśuddhacetasaḥ sarvān saṃpaśyamānāḥ sarvasattvacittacaritāni pariśodhayamānā bodhisattvacaryāṃ caranto na parikhidyante /",
  "S04bsu016_u:8612": "evaṃ hi devate bodhisattvā anantamadhyāṃ bodhisattvacaryāṃ caranto 'parikhinnacittāḥ /",
  "S04bsu016_u:8613": "evaṃ caranto 'laṃkārabhūtā bhavanti sadevakasya lokasya devamanuṣyasaṃpattisaṃjananatayā /",
  "S04bsu016_u:8614": "mātāpitṛbhūtā bhavanti bodhisattvotpādapratiṣṭhāpanatayā /",
  "S04bsu016_u:8615": "dhātrībhūtā bhavanti bodhisattvamārgāvataraṇatayā /",
  "S04bsu016_u:8616": "nityānubaddhasahajadevatā bhavanti durgatiprapātabhayārakṣaṇatayā /",
  "S04bsu016_u:8617": "mahādāśabhūtā bhavanti saṃsārasamudrottāraṇatayā /",
  "S04bsu016_u:8618": "śaraṇabhūtā bhavanti sarvamārakleśabhayavinivartanatayā /",
  "S04bsu016_u:8619": "parāyaṇabhūtā bhavanti antaparamaśītibhāvopanayanatayā /",
  "S04bsu016_u:8620": "tīrthabhūtā bhavanti sarvabuddhasamudrāvataraṇayā /",
  "S04bsu016_u:8621": "saṃgrāhakabhūtā bhavanti dharmaratnadvīpopanayanatayā /",
  "S04bsu016_u:8622": "puṣpabhūtā bhavanti sarvabuddhaguṇasaṃpuṣpitacittatayā /",
  "S04bsu016_u:8623": "alaṃkārabhūtā bhavanti vipulapuṇyajñānaprabhāpramuñcanatayā /",
  "S04bsu016_u:8624": "paramaprītikarā bhavanti samantaprāsādikatayā /",
  "S04bsu016_u:8625": "abhigamanīyā bhavanti anavadyakarmapratipattyā /",
  "S04bsu016_u:8626": "samantabhadrā bhavanti sarvākāravarāṅgasuparipūrṇakāyatayā /",
  "S04bsu016_u:8627": "asecanakarūpā bhavanti apratikūladarśanatayā /",
  "S04bsu016_u:8628": "avabhāsakarā bhavanti jñānaraśmipramuñcanatayā /",
  "S04bsu016_u:8629": "ālokakarā bhavanti dharmapradīpadhāraṇatayā /",
  "S04bsu016_u:8630": "pradyotakarā bhavanti bodhyāśayapariśodhanatayā /",
  "S04bsu016_u:8631": "senāpatibhūtā bhavanti mārakarmavinivartanatayā /",
  "S04bsu016_u:8632": "sūryabhūtā bhavanti prajñāraśmijālaprabhāpramuñcanatayā /",
  "S04bsu016_u:8633": "candrabhūtā bhavanti gaganabuddhicandrodāgamanatayā /",
  "S04bsu016_u:8634": "meghabhūtā bhavanti sarvajaganmahādharmameghābhipravarṣaṇatayā /",
  "S04bsu016_u:8635": "evaṃ khalu devate pratipadyamānā bodhisattvāḥ priyā bhavanti sarvasattvānām //",
  "S04bsu016_u:8636_0": "atha khalu aśokaśrīrbodhisattvasaṃgītiprāsādadevatā sārdhaṃ tairdaśabhiḥ gṛhadevatāsahasraiḥ",
  "S04bsu016_u:8636_1": "sudhanaṃ śreṣṭhidārakaṃ divyasamatikrāntaiḥ manomayaiḥ puṣpamālyagandhacūrṇavilepanaratnābharaṇavarṣaiḥ",
  "S04bsu016_u:8636_2": "pravṛṣya anuparivārya bodhisattvabhavanaṃ praviśantamābhirgāthābhirabhyaṣṭāvīt -",
  "S04bsu016_u:8637": "(Gv 302)",
  "S04bsu016_u:8638": "utpadyante jinā loke kadāci jñānabhāskarāḥ /",
  "S04bsu016_u:8639": "saṃbodhau cittamutpādya sarvasattvānukampayā // 1 //",
  "S04bsu016_u:8640": "bahubhiḥ kalpanayutaiḥ durlabhaṃ tacca darśanam /",
  "S04bsu016_u:8641": "avidyāndhasya lokasya jñānasūryo mahānasi // 2 //",
  "S04bsu016_u:8642": "dṛṣṭvā lokaṃ viparyastamajñānatimirāvṛtam /",
  "S04bsu016_u:8643": "mahākṛpāṃ saṃjanayya prasthito 'si svayaṃbhutām // 3 //",
  "S04bsu016_u:8644": "viśuddhenāśayena tvaṃ buddhabodhyarthamudyataḥ /",
  "S04bsu016_u:8645": "kalyāṇamitraṃ bhajase 'napekṣaḥ kāyajīvite // 4 //",
  "S04bsu016_u:8646": "na niśrayaste loke 'sminna niketo na saṃstavaḥ /",
  "S04bsu016_u:8647": "anālayo 'sya saṃkīrṇo niḥsaṅga gaganāśayaḥ // 5 //",
  "S04bsu016_u:8648": "bodhicaryāṃ carasyagrāṃ puṇyamaṇḍalasuprabhaḥ /",
  "S04bsu016_u:8649": "udayāstamite loke jñānaraśmipramuñcanaḥ // 6 //",
  "S04bsu016_u:8650": "lokānna caivoccalasi lokadharmairna lipyase /",
  "S04bsu016_u:8651": "asaṅgaścarase loke māruto gagane yathā // 7 //",
  "S04bsu016_u:8652": "kalpoddāhe yathā vahniḥ pradīptaḥ satatodyataḥ /",
  "S04bsu016_u:8653": "agnikalpena vīryeṇa carase bodhicārikām // 8 //",
  "S04bsu016_u:8654": "siṃhakalpa mahāvīra dṛḍhavīryaparākramaḥ /",
  "S04bsu016_u:8655": "jñānavikramasaṃpannastvaṃ carasyaparājitaḥ // 9 //",
  "S04bsu016_u:8656": "dharmadhātusamudre 'smin ye kecinnayasāgarāḥ /",
  "S04bsu016_u:8657": "sanmitrasevayā śūra tvaṃ tānavatariṣyase // 10 //",
  "S04bsu016_u:8658": "atha khalvaśokaśrīrbodhisattvasaṃgītiprāsādadevatā sudhanaṃ śreṣṭhidārakamābhirgāthābhirabhiṣṭutya gacchantaṃ pṛṣṭhataḥ samanubadhnāti sma dharmakāmatayā /",
  "S04bsu016_u:8659": "atha khalu sudhanaḥ śreṣṭhidārako dharmadhātupratibhāsaprabhabodhisattvasaṃgītiprāsādamupasaṃkramya anupraviśya samantādanuvilokayāmāsa gopāyāḥ śākyakanyāyā darśanakāmaḥ /",
  "S04bsu016_u:8660_0": "so 'paśyadgopāṃ śākyakanyāṃ dharmadhātupratibhāsaprabhasya bodhisattvasaṃgītiprāsādasya",
  "S04bsu016_u:8660_1": "madhye sarvabodhisattvasya gṛhāvasanapratibhāsamaṇipadmagarbhāsananiṣaṇṇāṃ strīṇāṃ",
  "S04bsu016_u:8660_2": "caturaśītyā sahasraiḥ parivṛtāṃ sarvāsāṃ pārthivakulasaṃbhavānāṃ pūrvabodhisattvacaryāsabhāgakuśalamūlānāṃ",
  "S04bsu016_u:8660_3": "pūrvadānasaṃgrahasaṃgṛhītānāṃ ślakṣṇamadhuravacanasamudācārāṇāṃ sarvajñatārthābhimukhasukhasaṃgṛhītānāṃ",
  "S04bsu016_u:8660_4": "buddhabodhisattvasamudāgamasamānārthatayā susaṃgṛhītānāṃ mahākaruṇāpūrvaṃgamaputradāraparigrahasusaṃparigṛhītānāṃ",
  "S04bsu016_u:8660_5": "mahāmaitryupetasvadārānuvartanapariśodhitānāṃ pūrvabodhisattvācintyopāyakauśalyapariparipācitānām /",
  "S04bsu016_u:8661_0": "sarvāṇi ca tāni caturaśītistrīsahasrāṇyavaivartikānyanuttarāyāṃ samyaksaṃbodhau bodhisattvapāramitānayāvatīrṇāni",
  "S04bsu016_u:8661_1": "sarvabodhisattvaśikṣāsu aparapraṇeyāni sarvagrahavigatacitāni sarvasaṃsārarativiratamānasāni",
  "S04bsu016_u:8661_2": "asaṅgadharmadhātunayapariśuddhāni sarvajñatābhimukhacittavegāni (Gv 303)",
  "S04bsu016_u:8662_0": "sarvanivaraṇāvaraṇajālavigatāni sarvāṅgapathasamatikrāntāni dharmakāyasunirmitavicārāṇi",
  "S04bsu016_u:8662_1": "sarvalokaparipākavinayābhimukhāni vipulapuṇyasamudrasaṃbhūtacittāni samantabhadrabodhisattvacaryāpraṇidhānaniryātāni",
  "S04bsu016_u:8662_2": "vipulabodhisattvabalavegasaṃvardhitāni jñānasūryamaṇḍalacittapradīpāni //",
  "S04bsu016_u:8663_0": "atha khalu sudhanaḥ śreṣṭhidārako yena gopā śākyakanyā tenopasaṃkramya gopāyāḥ śākyakanyāyāḥ",
  "S04bsu016_u:8663_1": "kramatalayoḥ sarvaśarīreṇa praṇipatya utthāya purataḥ prāñjaliḥ sthitvā evamāha -",
  "S04bsu016_u:8663_2": "mayā ārye anuttarāyāṃ samyaksaṃbodhau cittamutpāditam /",
  "S04bsu016_u:8664": "na ca jānāmi kathaṃ bodhisattvāḥ saṃsāre saṃsaranti,",
  "S04bsu016_u:8665": "saṃsāradoṣaiśca na lipyante /",
  "S04bsu016_u:8666": "sarvadharmasamatāsvabhāvaṃ cāvabudhyante /",
  "S04bsu016_u:8667": "śrāvakapratyekabuddhabhūmau na ca pratiṣṭhante /",
  "S04bsu016_u:8668": "buddhadharmāvabhāsapratilabdhāśca bhavanti /",
  "S04bsu016_u:8669": "bodhisattvacaryāṃ na ca vyavacchindanti /",
  "S04bsu016_u:8670": "bodhisattvabhūmau ca pratiṣṭhitā bhavanti /",
  "S04bsu016_u:8671": "sarvatathāgataviṣayaṃ ca saṃdarśayanti /",
  "S04bsu016_u:8672": "sarvalokagatisamatikrāntāśca bhavanti /",
  "S04bsu016_u:8673": "sarvalokagatiṣu copavicaranti /",
  "S04bsu016_u:8674": "dharmakāyapariniṣpannāśca bhavanti /",
  "S04bsu016_u:8675": "anantavarṇāṃśca rūpakāyānabhinirharanti /",
  "S04bsu016_u:8676": "alakṣaṇadharmakāyaparāyaṇāśca bhavanti /",
  "S04bsu016_u:8677": "sarvajagadvarṇasaṃsthānāṃśca kāyānādarśayanti /",
  "S04bsu016_u:8678": "anabhilāpyāṃśca sarvadharmānavaranti /",
  "S04bsu016_u:8679": "sarvavākpathaniruktyudāhāraiśca sattvānāṃ dharmaṃ deśayanti /",
  "S04bsu016_u:8680": "niḥsattvāṃśca sarvadharmān prajānanti /",
  "S04bsu016_u:8681": "sattvadhātuvinayaprayogācca na vinivartante /",
  "S04bsu016_u:8682": "anutpādānirodhāṃśca sarvadharmānavataranti /",
  "S04bsu016_u:8683": "sarvatathāgatapūjopasthānaprayogācca na vinivartante /",
  "S04bsu016_u:8684": "akarmavipākāṃśca sarvadharmānavataranti kuśalakarmābhisaṃskāraprayogācca na vinivartante //",
  "S04bsu016_u:8685": "evamukte gopā śākyakanyā sudhanaṃ śreṣṭhidārakametadavocat - sādhu sādhu kulaputra,",
  "S04bsu016_u:8686": "yastvaṃ bodhisattvānāmimāmevaṃrūpāṃ caryāṃ dharmatāṃ paripraṣṭavyāṃ manyase,",
  "S04bsu016_u:8687": "yathāpi tatsamantabhadrapraṇidhānacaryābhimukhasya ayaṃ praśnodāhāraḥ /",
  "S04bsu016_u:8688": "tena hi kulaputra śṛṇu,",
  "S04bsu016_u:8689": "sādhu ca suṣṭhu ca manasi kuru,",
  "S04bsu016_u:8690": "bhāṣiṣye buddhānubhāvena /",
  "S04bsu016_u:8691": "daśabhiḥ kulaputra dharmaiḥ samanvāgatā bodhisattvā imāmevaṃrūpāmindrajālatalopamāṃ samantajñānaprabhāṃ bodhisattvacaryāṃ paripūrayanti /",
  "S04bsu016_u:8692": "katamairdaśabhiḥ?",
  "S04bsu016_u:8693_0": "yaduta udārakalyāṇamitrasaṃniśrayeṇa vipulādhimuktipratilābhena udārakalyāṇāśayaviśuddhyā",
  "S04bsu016_u:8693_1": "vipulapuṇyajñānasamudropastabdhacittatayā buddhotpattisaṃbhavamahādharmanirdeśaśravaṇapratilābhena",
  "S04bsu016_u:8693_2": "tryadhvatathāgatādhimukticetanāsaṃvāsena sarvabodhisattvacaryāmaṇḍalasamatānugamena",
  "S04bsu016_u:8693_3": "sarvatathāgatādhiṣṭhānapratilābhena prakṛtimahākaruṇādhyāśayaviśuddhyā sarvasaṃsāracakropacchedacittabalādhānapratilābhena /",
  "S04bsu016_u:8694": "ebhiḥ kulaputra daśabhirdharmaiḥ samanvāgatā imāmevaṃrūpāmindrajālatalopamāṃ samantajñānaprabhāṃ bodhisattvacaryāṃ paripūrayanti //",
  "S04bsu016_u:8695": "tatra kulaputra avivartyavīryā bodhisattvā etān dharmān pratilabhya akṣayākārābhinirhāreṇa bhāvayanto bahulīkurvantaḥ kalyāṇamitrāṇyārāgya daśabhirākārairabhirādhayanti /",
  "S04bsu016_u:8696": "katamairdaśabhiḥ?",
  "S04bsu016_u:8697_0": "yaduta kāyajīvitānapekṣatayā saṃsāropakaraṇānarthikatayā sarvadharmasvabhāvasamatānugamena",
  "S04bsu016_u:8697_1": "sarvajñatāpraṇidhānāvivartyatayā sarvadharmadhātunayavyavalokanatayā sarvabhavasamudroccalitamānasatayā",
  "S04bsu016_u:8697_2": "anālayadharmagaganapraviṣṭānālayatayā sarvabodhisattvapraṇidhānānāvaraṇatayā sarvakṣetrasāgaraprasaraṇatayā (Gv 304)",
  "S04bsu016_u:8698": "anāvaraṇabodhisattvajñānamaṇḍalasuparyavadāpitatayā /",
  "S04bsu016_u:8699": "ebhiḥ kulaputra daśabhirākārairbodhisattvāḥ kalyāṇamitrāṇyārāgayitvā abhirādhayanti //",
  "S04bsu016_u:8700": "atha khalu gopā śākyakanyā etamevārthanayaṃ saṃdarśayamānā buddhādhiṣṭhānena daśa diśo vyavalokya tasyāṃ velāyāmimā gāthā abhāṣata -",
  "S04bsu016_u:8701": "ye prasthitāmalaviśāladhiyaḥ parārthāḥ sanmitrasevanaparā gataśāṭhyamāyāḥ /",
  "S04bsu016_u:8702": "śāstṛtvasaṃjñapratilabdha akhinnavīryāścaryendrajālasadṛśī carateṣa loke // 11 //",
  "S04bsu016_u:8703": "adhimukti yeṣa vipulā gaganaprakāśā yasyāṃ samosarati sarvatriyadhvalokaḥ /",
  "S04bsu016_u:8704": "kṣetrāśca sattva tatha dharma tathaiva buddhāsteṣāmiyaṃ cariya jñānaprabhaṃkarāṇām // 12 //",
  "S04bsu016_u:8705": "yeṣāśayo gaganakalpa anantamadhyaḥ saṃkleśanirmalatayā paramaṃ viśuddhaḥ /",
  "S04bsu016_u:8706": "ye 'trodbhavanti guṇa sarvatathāgatānāṃ caryendrajālatalabhedasamāhitānām // 13 //",
  "S04bsu016_u:8707": "sarvajñajñānavipulairamitairacintyairupastabdha ye guṇamahodadhibhiḥ sumedhāḥ /",
  "S04bsu016_u:8708": "te puṇyasāgaraśarīraviśuddhagarbhā loke caranti na ca lokamalena liptāḥ // 14 //",
  "S04bsu016_u:8709": "sarvasvarāṅgarutaghoṣanayairjinānāṃ ye dharmagarjita śṛṇonta na yāni tṛptim /",
  "S04bsu016_u:8710": "dharmaṃ nayānugataprajñaprabhapradīpāsteṣāmiyaṃ jagapradīpakarāṇa caryā // 15 //",
  "S04bsu016_u:8711": "ye te daśaddiśi tathāgata aprameyān sarvatra cittakṣaṇi otari anyamanyān /",
  "S04bsu016_u:8712": "sarvāṃstathāgatasamudra vicintayanti buddhāśayānanugatānamayaṃ praveśaḥ // 16 //",
  "S04bsu016_u:8713": "paśyanti ye pariṣado vipulā jinānāṃ teṣāṃ samādhinayasāgaramotaranti /",
  "S04bsu016_u:8714": "praṇidhānasāgaranayaṃ ca anantamadhyaṃ teṣāmidaṃ caritamindratalopamānām // 17 //",
  "S04bsu016_u:8715": "(Gv 305)",
  "S04bsu016_u:8716": "ye 'dhiṣṭhitā daśasu dikṣu jinairaśeṣaiḥ /",
  "S04bsu016_u:8717": "kalpāṃścarantyanaparāntasamantabhadrāḥ /",
  "S04bsu016_u:8718": "sarvatra kṣetraprasare pratibhāsaprāptāsteṣāmiyaṃ cariya dharmaprabhaṃkarāṇām // 18 //",
  "S04bsu016_u:8719": "ye te mahākaruṇamaṇḍalajñānasūryā dṛṣṭvā jagadvyasanaprāptamudenti dhīrāḥ /",
  "S04bsu016_u:8720": "dharmābhayā jagati moha vidhūya teṣāmiyaṃ cari divākarasādṛśānām // 19 //",
  "S04bsu016_u:8721": "dṛṣṭvā prajāṃ bhavagatau parivartamānāṃ saṃsārasrotapravilomasthitāḥ sumedhāḥ /",
  "S04bsu016_u:8722": "saddharmacakramamitaṃ samudānayantaścaryāsamantavarabhadramatiṃ caranti // 20 //",
  "S04bsu016_u:8723": "te 'tra śikṣita nayehi anantamadhyān kāyān yathāśaya jagatyupadarśayitvā /",
  "S04bsu016_u:8724": "pratibhāsabimbasadṛśairapi taiḥ svakāyaiḥ paripācayanti janatāṃ bhavasāgareṣu // 21 //",
  "S04bsu016_u:8725": "maitrīnayaiḥ suvipulairjanatāṃ spharitvā nānādhimuktiṣu janeṣu cariṃ vidarśya /",
  "S04bsu016_u:8726": "dharmaṃ yathāśaya jagatyabhivarṣamāṇā bodhāya sattvanayutān vinayanti dhīrāḥ // 22 //",
  "S04bsu016_u:8727_0": "atha khalu gopā śākyakanyā imā gāthā bhāṣitvā sudhanaṃ śreṣṭhidārakametadavocat -",
  "S04bsu016_u:8727_1": "ahaṃ khalu kulaputra sarvabodhisattvasamādhisāgaranayavyavalokanaviṣayasya bodhisattvavimokṣasya lābhinī /",
  "S04bsu016_u:8728": "sudhana āha - ka etasya ārye sarvabodhisattvasamādhisāgaranayavyavalokanaviṣayasya bodhisattvavimokṣasya viṣayaḥ?",
  "S04bsu016_u:8729": "āha - etamahaṃ kulaputra bodhisattvavimokṣaṃ samāpannā iha lokadhātāvanabhilāpyabuddhakṣetraparamāṇurajaḥsamān kalpānavatarāmi /",
  "S04bsu016_u:8730": "teṣu ye sattvāḥ sarvagatiparyāpannāḥ,",
  "S04bsu016_u:8731": "tān prajānāmi /",
  "S04bsu016_u:8732": "yāvanti ca teṣāṃ sattvānāṃ cyutyupapattimukhāni,",
  "S04bsu016_u:8733": "tāni prajānāmi /",
  "S04bsu016_u:8734": "yāvantyabhinirvṛttimukhāni,",
  "S04bsu016_u:8735": "yāvatyaḥ karmābhisaṃskārasamāpattayaḥ,",
  "S04bsu016_u:8736": "yāvatyaḥ karmavipākavicitratāḥ,",
  "S04bsu016_u:8737": "tā api prajānāmi /",
  "S04bsu016_u:8738": "kuśalamapyeṣāṃ karmasamādānaṃ prajānāmi /",
  "S04bsu016_u:8739_0": "akuśalamapi nairyāṇikamapi anairyāṇikamapi niyatamapi aniyatamapi mithyātvaniyatamapi",
  "S04bsu016_u:8739_1": "sānuśayamapi niranuśayamapi kuśalamūlasaṃpannamapi kuśalamūlavipannamapi kuśalamūlaparigṛhītamapi (Gv 306)",
  "S04bsu016_u:8740": "akuśalamūlaparigṛhītamapi kuśalākuśalaparigṛhītamapi samudānītakuśalamūlamapi asamudānītapāpadharmamapi eṣāṃ karmasamādānaṃ prajānāmi //",
  "S04bsu016_u:8741": "teṣu ca anabhilāpyabuddhakṣetraparamāṇurajaḥsameṣu kalpeṣu ye buddhā bhagavantaṃ utpannāḥ,",
  "S04bsu016_u:8742": "teṣāṃ nāmasamudrānavatarāmi /",
  "S04bsu016_u:8743": "teṣāṃ ca buddhānāṃ bhagavatāṃ prathamacittotpādasamudrānapi prajānāmi /",
  "S04bsu016_u:8744": "sarvajñatāprasthānanayasamudrānapi prajānāmi /",
  "S04bsu016_u:8745": "sarvapraṇidhisāgarābhinirhārānapi prajānāmi /",
  "S04bsu016_u:8746": "pūrvabuddhotpādaprasthānasamudrānapi prajānāmi /",
  "S04bsu016_u:8747": "pūrvabuddhapūjopasthānaprayogasamudrānapi prajānāmi /",
  "S04bsu016_u:8748": "pūrvabodhisattvacaryāparipūrisamudrānapi prajānāmi /",
  "S04bsu016_u:8749": "niryāṇavyūhasamudrānapi prajānāmi /",
  "S04bsu016_u:8750": "teṣāṃ ca buddhānāṃ bhagavatāṃ sattvaparipākavinayasamudrānapi prajānāmi /",
  "S04bsu016_u:8751": "abhisaṃbodhisamudrānapi prajānāmi /",
  "S04bsu016_u:8752": "dharmacakrapravartanavṛṣabhitāvikurvitānyapi prajānāmi /",
  "S04bsu016_u:8753": "sarvabuddhavikurvitasamudrānapi prajānāmi /",
  "S04bsu016_u:8754": "teṣāṃ ca buddhānāṃ bhagavatāṃ parṣanmaṇḍalavibhaktīrapi prajānāmi /",
  "S04bsu016_u:8755": "teṣu ca parṣanmaṇḍaleṣu ye śrāvakāsteṣāṃ niryāṇanayamapi prajānāmi /",
  "S04bsu016_u:8756": "pūrvakuśalamūlānyapi prajānāmi /",
  "S04bsu016_u:8757": "mārgabhāvanānānātvamapi prajānāmi /",
  "S04bsu016_u:8758": "jñānapratilābhasaṃpadviśuddhaprabhedamapi prajānāmi /",
  "S04bsu016_u:8759": "ye ca taistathāgataiḥ sattvāḥ pratyekabodhau pratiṣṭhāpitāstānapi prajānāmi /",
  "S04bsu016_u:8760": "yāni ca teṣāṃ pratyekabuddhānāṃ pūrvakuśalamūlāni tānyapi prajānāmi /",
  "S04bsu016_u:8761": "ye ca teṣāṃ pratyekabuddhānāṃ pratyekabodhyadhigamāstānapi prajānāmi /",
  "S04bsu016_u:8762": "yāni ca teṣāṃ pratyekabuddhānāṃ śāntavihāravikurvitavimokṣamukhāni tānyapi prajānāmi /",
  "S04bsu016_u:8763": "yāni ca teṣāṃ pratyekabuddhānāṃ vividhavikurvitāni tānyapi prajānāmi /",
  "S04bsu016_u:8764": "yaśca teṣāṃ pratyekabuddhānāṃ sattvaparipākastamapi prajānāmi /",
  "S04bsu016_u:8765": "yā ca teṣāṃ pratyekabuddhānāṃ dharmadeśanā,",
  "S04bsu016_u:8766": "tāmapi prajānāmi /",
  "S04bsu016_u:8767": "yāni ca teṣāṃ pratyekabuddhānāmanantasamādhivihāravividhavimokṣakrīḍitāni tānyapi prajānāmi /",
  "S04bsu016_u:8768": "yacca teṣāṃ buddhānāṃ bhagavatāṃ parinirvāṇaṃ tadapi prajānāmi /",
  "S04bsu016_u:8769": "ye ca buddhānāṃ bhagavatāṃ bodhisattvaparṣanmaṇḍalasamudrāstānapi prajānāmi /",
  "S04bsu016_u:8770": "teṣāṃ ca bodhisattvānāṃ prathamakuśalamūlāvaropaṇānyapi prajānāmi /",
  "S04bsu016_u:8771": "prathamacittotpādapraṇidhānānyapi prajānāmi /",
  "S04bsu016_u:8772": "praṇidhānavimātratāmapi sarvabodhisattvacaryāniryāṇavyūhābhinirhāravimātratāmapi prajānāmi",
  "S04bsu016_u:8773": "/ pāramitāmārgāṅgasaṃbhāraviśuddhivimātratāmapi prajānāmi /",
  "S04bsu016_u:8774": "bodhisattvamārgapratipattivyūhavimātratāmapi prajānāmi /",
  "S04bsu016_u:8775": "bodhisattvabhūmyākramaṇasaṃbhāravimātratāmapi prajānāmi /",
  "S04bsu016_u:8776": "bodhisattvabhūmyākramaṇavegavimātratāmapi prajānāmi /",
  "S04bsu016_u:8777": "bodhisattvabhūmisaṃkramasamādhimaṇḍalavimātratāmapi prajānāmi /",
  "S04bsu016_u:8778": "bodhisattvabhūmyākramaṇavikurvitānyapi prajānāmi /",
  "S04bsu016_u:8779": "bodhisattvabhūmyākramaṇavihārānapi prajānāmi /",
  "S04bsu016_u:8780": "bodhisattvabhūmipratiṣṭhānānyapi prajānāmi /",
  "S04bsu016_u:8781": "bodhisattvabhūmibhāvanāvicārānapi prajānāmi /",
  "S04bsu016_u:8782": "bodhisattvabhūmipariśodhananayānapi prajānāmi /",
  "S04bsu016_u:8783": "bodhisattvabhūmisaṃvāsānapi prajānāmi /",
  "S04bsu016_u:8784": "bodhisattvabhūminimittānyapi prajānāmi /",
  "S04bsu016_u:8785": "bodhisattvabhūmivaśitāmapi prajānāmi /",
  "S04bsu016_u:8786": "bodhisattvabhūmyākramaṇajñānamapi prajānāmi /",
  "S04bsu016_u:8787": "bodhisattvasaṃgrahajñānamapi prajānāmi /",
  "S04bsu016_u:8788": "bodhisattvaparipākajñānamapi prajānāmi /",
  "S04bsu016_u:8789": "bodhisattvavyavasthānasaṃvāsamapi prajānāmi /",
  "S04bsu016_u:8790": "bodhisattvacaryāmaṇḍalavistārānapi prajānāmi /",
  "S04bsu016_u:8791": "bodhisattvacaryāvikurvitānyapi (Gv 307) prajānāmi /",
  "S04bsu016_u:8792": "bodhisattvasamādhisāgarānapi prajānāmi /",
  "S04bsu016_u:8793": "bodhisattvavimokṣanayasamudrānapi prajānāmi /",
  "S04bsu016_u:8794": "teṣāṃ ca bodhisattvānāṃ praticittakṣaṇaṃ nānāsamādhisamudrapratilābhānapi prajānāmi /",
  "S04bsu016_u:8795": "sarvajñatāvabhāsanapratilābhānapi prajānāmi /",
  "S04bsu016_u:8796": "sarvajñatāvidyudālokameghānapi prajānāmi /",
  "S04bsu016_u:8797": "bodhisattvakṣāntipratilābhanayānapi prajānāmi /",
  "S04bsu016_u:8798": "sarvajñatāvagāhanavikramānapi prajānāmi /",
  "S04bsu016_u:8799": "teṣāṃ bodhisattvānāṃ kṣetrasamudrānugamānapi prajānāmi /",
  "S04bsu016_u:8800": "dharmasamudranayāvatārānapi prajānāmi /",
  "S04bsu016_u:8801": "sarvasamudralakṣaṇanānātvamapi prajānāmi /",
  "S04bsu016_u:8802": "sarvabodhisattvavihāranayavikurvitānyapi prajānāmi /",
  "S04bsu016_u:8803": "nānāpraṇidhānanayasamudrānapi prajānāmi /",
  "S04bsu016_u:8804": "vividhavikurvitasamudravimātratāmapi",
  "S04bsu016_u:8805": "prajānāmi //",
  "S04bsu016_u:8806": "yathā ca ahaṃ kulaputra asyāṃ lokadhātau atītavartamānān kalpasamudrān nānāvidhānavatarāmi,",
  "S04bsu016_u:8807": "evamaparāntaparaṃparāvyavacchinnānanāgatān kalpasamudrān prajānāmi /",
  "S04bsu016_u:8808": "yathā ca sahāyāṃ lokadhātau prajānāmi,",
  "S04bsu016_u:8809": "tathā sahālokadhātusamavasaraṇāsu sarvalokadhātuparaṃparāsu prajānāmi /",
  "S04bsu016_u:8810": "yathā ca sahālokadhātusamavasaraṇāsu sarvalokadhātuparaṃparāsu prajānāmi,",
  "S04bsu016_u:8811": "evaṃ sahālokadhātuparamāṇurajontargatāsvapi sarvalokadhātuparaṃparāsu prajānāmi /",
  "S04bsu016_u:8812": "yathā ca sahālokadhātuparamāṇurajontargatāsu sarvalokadhātuparaṃparāsu prajānāmi,",
  "S04bsu016_u:8813": "evaṃ sahālokadhātudaśadigānantaryasthitāsvapi lokadhātuṣu prajānāmi /",
  "S04bsu016_u:8814": "yathā ca sahālokadhātudaśadigānantaryasthitāsu sarvalokadhātuṣu prajānāmi,",
  "S04bsu016_u:8815": "evaṃ sahālokadhātudaśadigānantaryaparaṃparāsthitāsvapi sarvalokadhātuṣu prajānāmi /",
  "S04bsu016_u:8816": "yathā ca sahālokadhātudaśadigānantaryaparaṃparāsthitāsu sarvalokadhātuṣu prajānāmi,",
  "S04bsu016_u:8817": "evaṃ samantadikprabhāsavairocanalokadhātuvaṃśaparyāpannāsvapi sarvalokadhātuṣu prajānāmi /",
  "S04bsu016_u:8818": "yathā samantadikprabhāsavairocanalokadhātuvaṃśaparyāpannāsvapi lokadhātuṣu prajānāmi,",
  "S04bsu016_u:8819": "evaṃ samantadikprabhāsavairocanalokadhātuvaṃśadigānantaryaparaṃparāsthitāsu sarvalokadhātuṣu prajānāmi /",
  "S04bsu016_u:8820": "yathā cāsya samantadikprabhāsavairocanasya lokadhātuvaṃśasya daśadigānantaryaparaṃparāvasthitāsu sarvalokadhātuṣu prajānāmi,",
  "S04bsu016_u:8821": "evamiha sarvāvati kusumatalagarbhavyūhālaṃkāreṣu lokadhātusumeruṣu lokadhātusamudrāntargateṣu lokadhātuprasareṣu prajānāmi /",
  "S04bsu016_u:8822_0": "evaṃ lokadhātunayeṣu lokadhātucakreṣu lokadhātumaṇḍaleṣu lokadhātuvibhāgeṣu lokadhātunadīṣu",
  "S04bsu016_u:8822_1": "lokadhātvāvarteṣu lokadhātuparivarteṣu lokadhātusumeruṣu lokadhātusamudgateṣu lokadhātupadmeṣu",
  "S04bsu016_u:8822_2": "lokadhātuvṛkṣeṣu lokadhātukhārakeṣu lokadhātusaṃjñāgateṣvapi prajānāmi //",
  "S04bsu016_u:8823": "yathā ca asmin kusumatalagarbhavyūhālaṃkāre lokadhātusamudre prajānāmi,",
  "S04bsu016_u:8824": "evaṃ daśasu dikṣu anantaparyanteṣu dharmadhātuparameṣu ākāśadhātuparyavasāneṣu sarvalokadhātusamudreṣu vairocanasya pūrvapraṇidhānasāgarān prajānāmi avatarāmi anusmarāmi /",
  "S04bsu016_u:8825": "pūrvayogasamudrānapyavatarāmi /",
  "S04bsu016_u:8826": "pūrvasamudrāgamanasāgarānapyavatarāmi /",
  "S04bsu016_u:8827": "anantamadhyakalpabodhisattvacaryāsaṃvāsamapyavatarāmi /",
  "S04bsu016_u:8828": "kṣetrapariśuddhinayānapyavatarāmi /",
  "S04bsu016_u:8829": "sattvaparipākopāyanayānapyavatarāmi /",
  "S04bsu016_u:8830": "pūrvatathāgatārāgaṇopasaṃkramaṇavikurvitānapyavatarāmi /",
  "S04bsu016_u:8831": "pūrvatathāgatapūjopasthānaprayoganayānapyavatarāmi /",
  "S04bsu016_u:8832": "pūrvatathāgatadharmadeśanāsaṃpratīcchananayānapyavatarāmi /",
  "S04bsu016_u:8833": "(Gv 308) pūrvabodhisattvasamādhipratilābhanayānapyavatarāmi /",
  "S04bsu016_u:8834": "pariṣkāravaśitāpratilābhanayānapyavatarāmi /",
  "S04bsu016_u:8835": "pūrvatathāgataguṇasamudrapratipattinayānapyavatarāmi /",
  "S04bsu016_u:8836": "dānapāramitānayasamudrānapyavatarāmi /",
  "S04bsu016_u:8837": "bodhisattvaśīlavratamaṇḍalapariśuddhyabhinirharaṇanayānapyavatarāmi /",
  "S04bsu016_u:8838": "bodhisattvakṣāntipratilābhanayānapyavatarāmi /",
  "S04bsu016_u:8839": "bodhisattvavīryavegasamudrānapyavatarāmi /",
  "S04bsu016_u:8840": "sarvadhyānāṅgapariniṣpattinayasāgarānapyavatarāmi /",
  "S04bsu016_u:8841": "prajñāmaṇḍalapariśuddhinayasamudrānapyavatarāmi /",
  "S04bsu016_u:8842": "sarvalokopapattikāyapratibhāsasaṃdarśanopāyanayānapyavatarāmi /",
  "S04bsu016_u:8843": "samantabhadracaryāpraṇidhānamaṇḍalapariśuddhinayānapyavatarāmi /",
  "S04bsu016_u:8844": "sarvakṣetrasāgaraspharaṇatāmapyavatarāmi /",
  "S04bsu016_u:8845": "sarvakṣetrapariśuddhinayasamudrānapyavatarāmi /",
  "S04bsu016_u:8846": "sarvatathāgatajñānāvabhāsasamudrānapyavatarāmi /",
  "S04bsu016_u:8847": "sarvabuddhabodhyākramaṇavikurvitasāgarānapyavatarāmi /",
  "S04bsu016_u:8848": "sarvatathāgatajñānāvabhāsapratilābhanayānapyavatarāmi /",
  "S04bsu016_u:8849": "sarvajñātādhigamāvatāranayasamudrānapyavatarāmi /",
  "S04bsu016_u:8850": "abhisaṃbodhivikurvitasamudrānapyavatarāmi /",
  "S04bsu016_u:8851": "dharmacakrapravartanavṛṣabhitāvikrīḍitanayasamudrānapyavatarāmi /",
  "S04bsu016_u:8852": "nānāparṣanmaṇḍalasamudrānapyavatarāmi /",
  "S04bsu016_u:8853": "teṣu ca sarvaparṣanmaṇḍaleṣu sarvabodhisattvānāṃ pūrvakuśalasamudrānapyavatarāmi /",
  "S04bsu016_u:8854": "prathamapraṇidhānanayasamudrānapyavatarāmi /",
  "S04bsu016_u:8855": "sattvaparipākavinayopāyanayasamudrānapyavatarāmi /",
  "S04bsu016_u:8856": "ye ca bhagavatā purvaṃ bodhisattvacaryāṃ caratā sattvasamudrāḥ paripācitāstānapyavatarāmi /",
  "S04bsu016_u:8857": "teṣāṃ ca bodhisattvānāṃ praticittakṣaṇaṃ kuśalamūlavivardhanopāyanayasamudrānapyavatarāmi /",
  "S04bsu016_u:8858": "samādhipratilābhanayasamudrānapyavatarāmi /",
  "S04bsu016_u:8859": "dhāraṇīmukhasamudrapratilābhanayasāgarānapyavatarāmi /",
  "S04bsu016_u:8860": "pratibhānajñānamaṇḍalaviśuddhinayasamudrānapyavatarāmi /",
  "S04bsu016_u:8861": "sarvabodhisattvabhūmyākramaṇavikurvitanayasamudrānapyavatarāmi",
  "S04bsu016_u:8862": "/ caryājālābhinirhāranayasamudrānapyavatarāmi /",
  "S04bsu016_u:8863": "anupūrvasamudrānapyavatarāmi /",
  "S04bsu016_u:8864": "anupūrvasamudāgamadikpraveśajñānanayasamudrānapyavatarāmi /",
  "S04bsu016_u:8865": "teṣāṃ ca sarvendriyabalabodhyaṅgadhyānavimokṣasamādhisamāpattivikurvitasamudrānapyavatarāmi //",
  "S04bsu016_u:8866": "yathā ca bhagavato vairocanasya sarvasmin dharmadhātau bodhisattvacaritasamudrānapyavatarāmi prajānāmi abhinirharāmi,",
  "S04bsu016_u:8867": "evaṃ sarvatathāgatānāṃ daśasu dikṣu dharmadhātuparameṣvākāśadhātuparyavasāneṣu sarvalokadhātusamudreṣvasaṃbhinnasarvabodhisattvacaritasamudrānapyavatarāmi prajānāmi abhinirharāmi /",
  "S04bsu016_u:8868_0": "evaṃ sarvatathāgatānāṃ daśasu dikṣu dharmadhātuparameṣvākāśadhātuparyavasāneṣu",
  "S04bsu016_u:8868_1": "sarvalokadhātusamudreṣvasaṃbhinnasarvabodhisattvacaritapraveśamanantamāyājālapraveśamanantadharmadhātuspharaṇamanantamukhanirdeśamaparyantakalpādhiṣṭhānapraveśanirdeśamavatarāmi",
  "S04bsu016_u:8868_2": "prajānāmi abhinirharāmi /",
  "S04bsu016_u:8869": "tatkasya heto?",
  "S04bsu016_u:8870": "eṣa hi kulaputra asya sarvabodhisattvasamādhinayasāgaravyavalokanaviṣayasya bodhisattvavimokṣasya viṣayaḥ,",
  "S04bsu016_u:8871": "yadetaṃ samāpannā sarvasattvacittacaritanayān prajānāmi /",
  "S04bsu016_u:8872": "sarvasattvakuśalasaṃcayān prajānāmi /",
  "S04bsu016_u:8873": "sarvasattvasaṃkleśavyavadānanayān prajānāmi /",
  "S04bsu016_u:8874": "sarvasattvakarmanānātvaṃ prajānāmi /",
  "S04bsu016_u:8875": "sarvaśrāvakasamādhidvārāṇi prajānāmi /",
  "S04bsu016_u:8876": "sarvaśrāvakasamādhibhūmiṃ prajānāmi /",
  "S04bsu016_u:8877": "sarvapratyekabuddhaśāntavimokṣavikurvitamavatarāmi /",
  "S04bsu016_u:8878": "sarvabodhisattvasamādhisamudranayān prajānāmi /",
  "S04bsu016_u:8879": "sarvabodhisattvavimokṣanayasāgarāvatāraṃ prajānāmi /",
  "S04bsu016_u:8880": "sarvatathāgatavimokṣanayasāgarāvatāramapi prajānāmi //",
  "S04bsu016_u:8881": "(Gv 309)",
  "S04bsu016_u:8882": "atha khalu sudhanaḥ śreṣṭhidārako gopāṃ śākyakanyāmetadavocat - kiyaccirapratilabdhastvayāyamārye bodhisattvasamādhinayasāgaravyavalokanaviṣayo bodhisattvavimokṣaḥ?",
  "S04bsu016_u:8883": "āha - bhūtapūrvaṃ kulaputra atīte 'dhvani buddhakṣetraśataparamāṇurajaḥsamānāṃ kalpānāṃ pareṇa abhayaṃkarā nāma lokadhāturabhūt /",
  "S04bsu016_u:8884": "tasyāṃ khalu lokadhātau gatipravaro nāma kalpo 'bhūt /",
  "S04bsu016_u:8885": "tasyāḥ khalu punarlokadhātormadhye kṣemāvatī nāma cāturdvīpikā abhūt /",
  "S04bsu016_u:8886": "tasyāṃ khalu cāturdvīpikāyāṃ madhye jambudvīpasya drumameruśrīrnāma rājadhānyabhūccaturaśīternagarakoṭīsahasrāṇāṃ pramukhā /",
  "S04bsu016_u:8887": "sā khalu punardrumameruśrī rājadhānī /",
  "S04bsu016_u:8888_0": "tāni caturaśītinagarakoṭīsahasrāṇi pratyekaṃ nīlavaiḍūryabhūmibhāgasaṃsthāpitāni",
  "S04bsu016_u:8888_1": "saptaratnamayaprākāraparikṣiptāni vicitravarṇaprabhājālaśubhagandhaśakaṭacakrapramāṇotpalapadmakumudapuṇḍarīkasaṃchannakanakavālikāsaṃstṛtatalagandhodakaparipūrṇasaptaparikhāparikṣiptāni",
  "S04bsu016_u:8888_2": "ratnamayasaptavedikājālasaptatālapaṅktiparivṛtāni saptaratnamayavṛkṣamālāparikṣiptāni",
  "S04bsu016_u:8888_3": "upari meghajālasaṃchāditāni ratnāṣṭāpadasuvibhaktavicitraratnabhaktivirājitabhūmibhāgāni",
  "S04bsu016_u:8888_4": "siddhagaṇavicaritāni abhijātapakṣisaṃghamanojñarutaravitanirghoṣanikūjitāni udyānakoṭīśatasahasropaśobhitāni",
  "S04bsu016_u:8888_5": "ṛddhisphītāni pramuditanaranārīgaṇaśatasahasrākīrṇāni śubhābhilaṣaṇīyamāruteritānuparatapuṣpavṛṣṭisahasrābhipravṛṣṭāni",
  "S04bsu016_u:8888_6": "pārthivendraśatasahasrādhyuṣitāni /",
  "S04bsu016_u:8889": "teṣāṃ khalu punarmahānagarāṇāṃ sarvaratnavṛkṣahemajālālaṃkārādibhyo vātasaṃghaṭṭitebhyo bahutūryanirghoṣasamarutaniścaritebhyo 'yamevaṃrūpa ānandaśabdo niścarati sma - snāta,",
  "S04bsu016_u:8890": "pibata,",
  "S04bsu016_u:8891": "khādata,",
  "S04bsu016_u:8892": "dharmaṃ carata,",
  "S04bsu016_u:8893": "bodhicittamutpādayata,",
  "S04bsu016_u:8894": "avinivartanīyabhūmivaśitāmadhigacchata /",
  "S04bsu016_u:8895": "bhadramastu vaḥ / iti //",
  "S04bsu016_u:8896": "tasyāṃ khalu drumameruśriyāṃ rājadhānyāṃ dhanapatirnāma rājā abhūt maṇḍalikaḥ /",
  "S04bsu016_u:8897": "tasya caturaśītistrīsahasrāṇyantaḥpuramabhūt /",
  "S04bsu016_u:8898": "pañca ca amātyaśatānyabhūvan /",
  "S04bsu016_u:8899_0": "rājñaḥ khalu punardhanapateḥ pañca putraśatānyabhūvan sarveṣāṃ śūrāṇāṃ vīrāṇāṃ varāṅgarūpiṇāṃ",
  "S04bsu016_u:8899_1": "parasainyapramardakānāṃ prāsādikānāṃ darśanīyānāṃ paramaśubhavarṇapuṣkalatayā samanvāgatānāṃ /",
  "S04bsu016_u:8900": "rājñaḥ khalu punardhanapateḥ padmaśrīgarbhasaṃbhavā nāma agramahiṣī abhūt teṣāṃ caturaśīteḥ strīsahasrāṇāṃ pramukhā /",
  "S04bsu016_u:8901": "tasyāṃ tejodhipatirnāma putro 'bhūdabhirūpaḥ prāsādiko darśanīyaḥ dvātriṃśanmahāpuruṣalakṣaṇasamalaṃkṛtakāyaḥ /",
  "S04bsu016_u:8902": "tasyemāni dvātriṃśanmahāpuruṣalakṣaṇānyabhūvan /",
  "S04bsu016_u:8903": "yaduta - supratiṣṭhitapāṇipādaḥ tejodhipatirājakumāro 'bhūt /",
  "S04bsu016_u:8904": "samaṃ mahāpṛthivyāṃ pādatalāvutkṣipati,",
  "S04bsu016_u:8905": "samaṃ nikṣipati,",
  "S04bsu016_u:8906": "nikṣipaṃśca sarvāvatpādatalābhyāṃ samaṃ mahāpṛthivīṃ saṃspṛśati /",
  "S04bsu016_u:8907": "pādatalayoścāsya cakrāṇi jātāni sahasrārāṇi sanābhīni sanemikāni sarvākāraparipūrṇāni surucirāṇi darśanīyāni /",
  "S04bsu016_u:8908": "ucchaṅkhapādatā cāsya abhinirvṛttābhūt,",
  "S04bsu016_u:8909": "suvyaktaparamopaśobhitā upari pādacchavikusumagarbhātirekaprabhāsvarā /",
  "S04bsu016_u:8910": "ubhe cāsya hastapādatale jālinī abhūtāṃ vicitrasuvibhaktācchidrāparisrāviṇī,",
  "S04bsu016_u:8911": "tadyathā dhṛtarāṣṭrasya haṃsarājasya /",
  "S04bsu016_u:8912": "āyatapādapārṣṇitā asyābhinirvṛttābhūtpariśuddhā prabhāsvarā sarvaratnavarṇāvabhāsapramuktā /",
  "S04bsu016_u:8913": "dīrghā asyāṅgulayo 'bhūvan vṛttāḥ samāyatasaṃdhayaḥ /",
  "S04bsu016_u:8914": "sa tāḥ samaṃ pṛthivyāṃ pratiṣṭhāpayāmāsa,",
  "S04bsu016_u:8915": "samuddharati sma /",
  "S04bsu016_u:8916": "mṛdūni cāsya (Gv 310)",
  "S04bsu016_u:8917": "hastapādatalānyabhūvan kācilindikātirekasukhasaṃsparśāni /",
  "S04bsu016_u:8918": "sa tairyān spṛśati striyaṃ vā puruṣaṃ vā dārakaṃ vā dārikāṃ vā,",
  "S04bsu016_u:8919": "sarve te prītimanaso 'bhūvan paramasukhasaumanasyasamarpitāḥ /",
  "S04bsu016_u:8920": "eṇeyajaṅghatā cāsya abhinirvṛttābhūt /",
  "S04bsu016_u:8921": "tasya jaṅghe anupurvasamudgate abhūtāṃ racite vṛtte sujāte eṇeyasyeva mṛgarajñaḥ /",
  "S04bsu016_u:8922": "nainaṃ kaścitsamartho 'nujavitumanaprāptuṃ vā,",
  "S04bsu016_u:8923": "na ca vrajan klamamāpadyate sma /",
  "S04bsu016_u:8924": "saptotsadaḥ khalu punaḥ sa tejodhipatirājakumāro 'bhūt /",
  "S04bsu016_u:8925": "tasya dvayoḥ pādayordvāvutsadau jātāvabhūtāṃ vṛttau sujātau suparipūrṇāvadṛśyasaṃdhī suracitau darśanīyau,",
  "S04bsu016_u:8926": "dvau hastayordvāvaṃsakūṭayoḥ pṛṣṭhato grīvāyāmekaḥ /",
  "S04bsu016_u:8927": "kośagatabastiguhyatā cāsya mahāpuruṣalakṣaṇamabhinirvṛttamabhūt /",
  "S04bsu016_u:8928": "suguptamasya kośabastiguhyamabhūnnimagnaṃ saṃchāditam,",
  "S04bsu016_u:8929": "tadyathā hastyājāneyasya vā aśvājāneyasya vā /",
  "S04bsu016_u:8930": "nāsya kaścitstrī vā puruṣo vā dārako vā dārikā vā vṛddho vā madhyo vā daharo vā gururvā gurusthānīyo vā nirvasanasyāpyapaśyadanyatra svaparibhogena naimittikena vā kāmopacitena /",
  "S04bsu016_u:8931": "siṃhapūrvārdhakāyaḥ khalu punaḥ sa tejodhipatirājakumāro 'bhūt /",
  "S04bsu016_u:8932": "anupūrvodgataśarīra upavistīrṇavṛtorasko 'bhijātamṛgarājātirekasusaṃsthitasamucchrayaḥ /",
  "S04bsu016_u:8933": "citāntarāṃsaḥ",
  "S04bsu016_u:8934": "khalu punarabhavat sūpacitaśarīraḥ suvibhaktasamucchrayaḥ sarvakāyasamabhāgapratiṣṭhitaḥ anūnagātraḥ anunnatagātro 'pariṇatagātro maṇiphalakavisṛṣṭātirekadyutigātraḥ /",
  "S04bsu016_u:8935": "saṃvṛttaskandhaḥ khalu punarabhavat /",
  "S04bsu016_u:8936": "vṛttāvasya skandhāvabhūtāṃ pīnau śubhau suparipuṣṭau /",
  "S04bsu016_u:8937": "pralambabāhutāmahāpuruṣalakṣaṇapratilabdhaḥ sa khalu punarabhavat /",
  "S04bsu016_u:8938": "so 'navanamanenobhābhyāṃ pāṇibhyāṃ jānumaṇḍale parimārjati,",
  "S04bsu016_u:8939": "parāmṛśati samabhāgasthitena śarīreṇa /",
  "S04bsu016_u:8940": "vṛhadṛjugātramahāpuruṣalakṣaṇapratilabdhaḥ sa khalu punarabhavat sarvāvaropetaparamāṇusamagātraḥ praśamagātro gurugātraḥ prasannagātraḥ prahlādagātraḥ /",
  "S04bsu016_u:8941": "kambugrīvatāmahāpuruṣalakṣaṇapratilabdhaḥ sa khalu punarabhavat adīnakaṇṭhaśca /",
  "S04bsu016_u:8942": "tasya yāvatyo grīvāsāmantakena mukhasāmantakena ca rasaharaṇyaḥ,",
  "S04bsu016_u:8943": "tāḥ sarvāḥ samā abhūvan samantāḥ suparipūrṇāḥ /",
  "S04bsu016_u:8944": "siṃhahanutāmahāpuruṣalakṣaṇapratilabdhaḥ sa khalu punarabhavat,",
  "S04bsu016_u:8945": "suniṣpīḍitahanuḥ suparipūrṇamukhamaṇḍalaḥ sujātapariśuddhamukhamaṇḍalaḥ svāyatamukhadvāro 'pavivaraḥ /",
  "S04bsu016_u:8946": "samacatvāriṃśaddantatāmahāpuruṣalakṣaṇapratilabdhaḥ sa khalu punarabhūt anūnadaśanaḥ /",
  "S04bsu016_u:8947": "tasya kiṃcidbhaktaparibhogeṣu ekavāramapi mukhabhaktaṃ parivartamānamasaṃbhinnamabhyavahāramagamat antaśa ekodanabindurapi /",
  "S04bsu016_u:8948": "aviralāviṣamadantatāmahāpuruṣalakṣaṇapratilabdhaḥ sa khalu punarabhavat /",
  "S04bsu016_u:8949": "aviralā aviṣamā asya dantā abhūvan acchidrasaṃdhayaḥ samāṃ suvibhaktāḥ,",
  "S04bsu016_u:8950": "yairasyāhāraṃ paribhuñjānasya nābhūtsaṅgo vā parisaṅgoparudvaṅgo(?)",
  "S04bsu016_u:8951": "vā upakledo vā abhiṣyando vā paryavanāho vā atisarjanaṃ vā /",
  "S04bsu016_u:8952_0": "samadantatāmahāpuruṣalakṣaṇapratilabdhaḥ khalu punarabhavat samadanto nonadanto nādhikadanto",
  "S04bsu016_u:8952_1": "nonnatadanto na saṃnatadanto na saṃbhinnadantaḥ samantamadhyadanto 'nutsannadanto",
  "S04bsu016_u:8952_2": "avinirbhinnadantaḥ /",
  "S04bsu016_u:8953": "suśukladaṃṣṭraśca kumāro 'bhūt nirupakleśadaṣṭraḥ suprasannadaṃṣṭraḥ supariśuddhadaṃṣṭraḥ susaṃsthitavicitradaṃṣṭraḥ /",
  "S04bsu016_u:8954": "suprabhūtajihvatāmahāpuruṣalakṣaṇapratilabdhaḥ khalu punarabhavat /",
  "S04bsu016_u:8955": "(Gv 311) prabhūtā cāsya jihvā abhūt tanvī mṛdvī sukumārā karmaṇyā kamanīyā laghuparivartinī mukhamaṇḍalasaṃchādanī tathyapathyārthavyañjanapadaniruktyadhiṣṭhānasaṃprayuktā /",
  "S04bsu016_u:8956": "brahmasvaraśca sa kumāro 'bhūdabhirucirasvaraḥ sarvatūryanirnādagītavādyaghoṣamanojñarutaravitālāpasaṃlāpavākkarmapravyāhāraḥ /",
  "S04bsu016_u:8957": "vākpathābhiratisaṃjananīṃ sarvalokābhinandinīṃ vācamudīrayati sma /",
  "S04bsu016_u:8958": "brahmātirekeṇa svareṇa ca parṣanmaṇḍalamatikrāmati,",
  "S04bsu016_u:8959": "sarvaṃ ca anuravati /",
  "S04bsu016_u:8960": "abhinīlanetraśca sa kumāro 'bhūdacchanetraḥ pariśuddhanetraḥ prabhāsvaranetraḥ viprasannanetro 'bhirūpanetro",
  "S04bsu016_u:8961": "darśanīyanetraḥ suruciranetraḥ prahasitanetraḥ /",
  "S04bsu016_u:8962": "gopakṣmo sa kumāro 'bhūtpadmarāgasuviśuddhacakṣurāyatanaḥ samanetraraṅgaḥ samasadṛśanetraraṅgaḥ sujātanetraraṅgaḥ āyatanetraraṅgaḥ paripūrṇanetraraṅgaḥ supratiṣṭhitanetraraṅgaḥ /",
  "S04bsu016_u:8963": "bhruvontare cāsya ūrṇā jātābhūnmṛdvī karmaṇyā sukumārākulasaṃsparśā svacchā śuddhā prabhāsvarā himaguḍikātuṣāravarṇā suśuklaraśmimaṇḍalaprabhāvabhāsā /",
  "S04bsu016_u:8964_0": "murdhni ca asyoṣṇīṣamabhinirvṛttamabhūt sujātaṃ samantaparimaṇḍalaṃ madhyābhinyastakeśālaṃkāraṃ",
  "S04bsu016_u:8964_1": "koṭīśatasahasrapatraratnapadmasaṃdarśitaṃ samantātsamabhāgapratiṣṭhitamaparimitamahārdhyatāpradhānamadhyam /",
  "S04bsu016_u:8965": "sūkṣmacchaviśca sa kumāro 'bhūt /",
  "S04bsu016_u:8966": "nāsya kāye rajo vā malo vā kledo vā jālaṃ vā valī vā śaithilyaṃ vā bhaṅgo vā prasaraṇaṃ vā visaraṇaṃ vā asamaṃ vā asthiṣata /",
  "S04bsu016_u:8967_0": "suvarṇavarṇacchaviśca sa kumāro 'bhūjjāmbūnadahemanirbhāsaḥ samantavyāmaprabhaḥ kāñcanaikajvālāprabhāmaṇḍalopaśobhitaḥ",
  "S04bsu016_u:8967_1": "sarvaromakūpapramuktagandharaśmivitimiraprabhāsvaraśarīrālaṃkāraḥ /",
  "S04bsu016_u:8968": "ekaikaromā ca sa kumāro 'bhūt /",
  "S04bsu016_u:8969": "ekaikaromasya ekaikasmin romakūpe roma jātamabhūnnīlavaiḍūryavarṇapradakṣiṇāvartakuṇḍalajātaṃ suparisaṃcitaṃ suniviṣṭaṃ supratiṣṭhitam /",
  "S04bsu016_u:8970": "ūrdhvāṅgaromā ca sa kumāro 'bhūdavinivartanīyaromā apratyudāvartanīyaromā asaṃsṛṣṭaromā /",
  "S04bsu016_u:8971": "indranīlavarṇakeśatāmahāpuruṣalakṣaṇapratilabdhaḥ /",
  "S04bsu016_u:8972": "sa kumāro 'bhūt /",
  "S04bsu016_u:8973_0": "tasya nīlāḥ keśā abhūvan vairocanamaṇiratnanīlavarṇanirbhāsāḥ snigdhā mṛdavaḥ sukuñcitāḥ",
  "S04bsu016_u:8973_1": "pradakṣiṇāvartakuṇḍalinaḥ sujātamūlā anuddhatāḥ niṣpīḍitā asaṃlulitāḥ samasadṛśasthānasaṃsthitāḥ /",
  "S04bsu016_u:8974": "nyagrodhaparimaṇḍalatāmahāpuruṣalakṣaṇapratilabdhaḥ sa khalu punaḥ tejodhipatī rājakumāro 'bhūt samantabhadraparimaṇḍalaḥ samantabhadraḥ samantaprāsādikaḥ /",
  "S04bsu016_u:8975": "sa purato 'pyatṛptikaracārudarśano 'bhūt /",
  "S04bsu016_u:8976": "pṛṣṭhato 'pi dakṣiṇato 'pi vāmato 'pi gacchannapi tiṣṭhannapi niṣaṇṇo 'pi bhāṣamāṇo 'pi tūṣṇībhūto 'pi atṛptikaramanāpacārudarśano 'bhut /",
  "S04bsu016_u:8977_0": "ebhiḥ kulaputra dvātriṃśatā mahāpuruṣalakṣaṇaiḥ samalaṃkṛtakāyaḥ sa tejodhipatī rājakumāro",
  "S04bsu016_u:8977_1": "'bhūt sarvasattvāpratikūladarśanaḥ sarvābhiprāyaparipūrikadarśanaḥ sarvasattvaratikaradarśanaḥ //",
  "S04bsu016_u:8978": "sa khalu kulaputra tejodhipatī rājakumāro 'pareṇa samayena pitrābhyanujñāto drumameruśriyo rājadhānyā gandhāṅkuraprabhameghaṃ nāmodyānam,",
  "S04bsu016_u:8979_0": "tatra bhūmidarśanāya abhiniryayau viṃśatyā kanyāsahasraiḥ sārdhaṃ mahatā puṇyatejautaḥśrīsaubhāgyavikurvitavyūhena",
  "S04bsu016_u:8979_1": "naranārīgaṇaiḥ samantādabhinandyamāno jāmbūnadasuvarṇarathamāruhya mahāvajraratnacatuścakraṃ",
  "S04bsu016_u:8979_2": "nārāyaṇavajramayadṛḍhākṣayākṣamuttamacandanasupariniṣṭhitapratiṣṭhiteṣaṃ sarvagandhamaṇirājasuvibhaktapañjaraṃ",
  "S04bsu016_u:8979_3": "sarvaratnapuṣpasuvicitropaśobhitavyūhaṃ sarvaratnajālasaṃchāditavyūhaṃ (Gv 312)",
  "S04bsu016_u:8980_0": "mahāmaṇiratnarājavyūhagarbhamadhyapratiṣṭhāpitasiṃhāsanaṃ pañcakanyāśataratnasūtradāmaparigṛhītaṃ",
  "S04bsu016_u:8980_1": "gaganāsaktavāyusamajavājāneyāśvasahasrayuktam anupūrvapariṇatacārudarśanena śvetavaidūryamaṇirājamayacchadanena",
  "S04bsu016_u:8980_2": "vimalāpramāṇaprabheṇa acintyādbhutasarvaratnaviracanābhaktivinyāsacitrasarvākāravyūhopaśobhitena",
  "S04bsu016_u:8980_3": "nīlavaidūryamaṇirājodviddhadaṇḍena mahatā ratnacchatreṇa dhriyatā bahuprāṇiśatasahasraparivṛtadivyamadhuramanojñanirdhoṣaistūryaśatasahasraiḥ",
  "S04bsu016_u:8980_4": "pravādyamānaiḥ mahadbhiḥ puṣpameghairabhipravarṣadbhiḥ surabhidivyagandhadhūpaghaṭikāniyutaśatasahasraiḥ pradhūpyamānaiḥ /",
  "S04bsu016_u:8981_0": "tasya tathā vrajato 'ṣṭavartmā mārgaḥ samavasthiṣata nimnonnatavigato 'pagataśarkarakaṭhallotsado",
  "S04bsu016_u:8981_1": "jātarūparajatasarvaratnarājadhātusaṃcitabhūmitalapratiṣṭhānaḥ suvarṇavālikāsaṃstīrṇo",
  "S04bsu016_u:8981_2": "vicitraratnapuṣpābhikīrṇaḥ ubhayato ratnavṛkṣapaṅktisamalaṃkṛtavicitraratnavedikāparivṛtaḥ /",
  "S04bsu016_u:8982": "upari ratnakiṅkiṇījālasaṃchanno vividharatnavitatapratimaṇḍito 'nekaratnadhvajapatākāpaṭṭaśatasahasrābhipralambitopaśobhitavyūhaḥ ubhayato nānāratnavyomakapaṅktiviracitavyūhaḥ //",
  "S04bsu016_u:8983": "tatra keṣucidratnavyomakeṣu vividharatnaparipūrṇāni ratnabhājanāni sthāpitānyabhūvan yācanakasaṃghapratipādanakārtham /",
  "S04bsu016_u:8984": "keṣucidvyomakeṣu sarvaratnābharaṇavidhayaḥ sthāpitā alaṃkārārthināṃ yācakānāmalaṃkaraṇārtham /",
  "S04bsu016_u:8985": "keṣucidvyomakeṣu cintāmaṇiratnāni sthāpitāni sarvasattvānāṃ sarvābhiprāyaparipūraṇārtham /",
  "S04bsu016_u:8986": "keṣucidvyomakeṣu sarvākāravividhānnapānarasaparipūrṇāni bhojanāni sthāpitāni,",
  "S04bsu016_u:8987": "yasya yenārthaḥ tasya taṃ pratipādanārtham /",
  "S04bsu016_u:8988": "keṣucidvyomakeṣu sarvākāraparamasvādumanojñavarṇagandharasasparśāḥ divyabhaktavidhayaḥ sthāpitāḥ /",
  "S04bsu016_u:8989": "keṣucidvyomakeṣu vicitrarasāsvādādivyasarvaphalavidhayaḥ sthāpitāḥ /",
  "S04bsu016_u:8990_0": "keṣucidvyomakeṣu vividhojjvalavicitraraṅgaraktāni nānācitrabhaktivinyāsavirājitāni",
  "S04bsu016_u:8990_1": "paramamahārhāṇi sūkṣmāṇi sukumārakāntavarṇāni divyavastrakoṭīśatasahasrāṇi sthāpitāni",
  "S04bsu016_u:8990_2": "vastrārthināṃ yathābhiprāyaparibhogārtham /",
  "S04bsu016_u:8991": "keṣucidvyomakeṣu sarvākāravividhadivyamanojñavarṇagandhāḥ sarvagandhavidhayaḥ sthāpitā abhuvan vilepanārthināṃ yathābhiprāyaparibhogārtham /",
  "S04bsu016_u:8992": "keṣucidvyomakeṣu sarvopakaraṇarāśayaḥ sthāpitā abhūvan sattvānāṃ yathāśayābhiprāyaparibhogārtham /",
  "S04bsu016_u:8993_0": "keṣucidvyomakeṣu nāryo 'bhirūpāḥ prāsādikā darśanīyā vividhacārurūpaveśā vicitramanojñavastrasaṃdhitāḥ",
  "S04bsu016_u:8993_1": "sarvābharaṇasvalaṃkṛtā vividhavilepanabhaktivinyāsapratimaṇḍitopaśobhitaśarīrāḥ sarvastrīśilpamāyākalāvidhijñāḥ sthāpitā abhūvan //",
  "S04bsu016_u:8994": "tena khalu punaḥ samayena tasyāmeva drumameruśriyāṃ rājadhānyāṃ sudarśanā nāma agragaṇikābhūdrājaparibhogyā /",
  "S04bsu016_u:8995_0": "tasyāḥ sucalitaratiprabhāsaśrīrnāma dārikābhūdabhirūpā prāsādikā darśanīyā nātidīrghā",
  "S04bsu016_u:8995_1": "nātihrasvā nātisthūlā nātikṛśā nātigaurā nātiśyāmā abhinīlanetrā abhinīlakeśī abhirāmavaktrā",
  "S04bsu016_u:8995_2": "brahmasvarā madhurapriyavādinī prājñā sarvakalāvidhijñā sarvaśāstrakovidā dakṣā analasā",
  "S04bsu016_u:8995_3": "sagauravā saprasādā maitracittā apratighātabahulā atṛptikaramanāpadarśanā mandarāgadoṣamohā",
  "S04bsu016_u:8995_4": "hryapatrāpyasaṃpannā mārdavā ṛjvī aśāṭyā amāyā (Gv 313) vinītā /",
  "S04bsu016_u:8996_0": "sā mātrā sārdhamanekakanyāparivṛtā ratnarathābhirūḍhā drumameruśriyo rājadhānyā niṣkramya",
  "S04bsu016_u:8996_1": "tejodhipate rājakumārasya purataḥ tejodhipatiṃ rājakumāraṃ parimārgayamāṇā rājājñāniyogādgacchantī",
  "S04bsu016_u:8996_2": "tejodhipatiṃ rājakumāraṃ dṛṣṭvā tīvraṃ rāgacittamutpādayāmāsa /",
  "S04bsu016_u:8997_0": "sā tejodhipate rājakumārasyāntike 'dhimātraṃ saṃjātasnehānubaddhā asvatantracittā",
  "S04bsu016_u:8997_1": "mātaraṃ sudarśanāmetadavocat - yatkhalu amba jānīyāḥ - sacenmāṃ tejodhipate rājakumārasya na dāsyasi,",
  "S04bsu016_u:8998": "maraṇaṃ vopagamiṣyāmi maraṇamātrakaṃ vā duḥkham /",
  "S04bsu016_u:8999": "sā prāha - maivaṃ dārike cetanāmutpādaya /",
  "S04bsu016_u:9000": "eṣa hi kumāraścakravartilakṣaṇasamanvāgataḥ /",
  "S04bsu016_u:9001": "sthānametadvidyate - yadeṣa piturdhanapateratyayāccakravartirājyamadhyāvasiṣyati /",
  "S04bsu016_u:9002": "sa rājā bhaviṣyati cakravartī /",
  "S04bsu016_u:9003": "tato 'sya strīratnaṃ prādurbhaviṣyati vaihāyasaṃgamam /",
  "S04bsu016_u:9004": "api tu khalu punardārike gaṇikā vayaṃ sarvalokaratikarāḥ /",
  "S04bsu016_u:9005": "na vayamekasattvaṃ pratiniyamena yāvajjīvamupatiṣṭhāmahe /",
  "S04bsu016_u:9006": "vayaṃ hi rājño dhanapaterājñayā tejodhipateḥ kumārasyopasthānāya niryātāḥ /",
  "S04bsu016_u:9007": "maināṃ cetanāṃ dṛḍhīkuruṣva /",
  "S04bsu016_u:9008": "durlabhametatsthānam //",
  "S04bsu016_u:9009_0": "tena ceha samayena sūryagātrapravaro nāma tathāgato 'rhan samyaksaṃbuddho loka udapādi",
  "S04bsu016_u:9009_1": "vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devamanuṣyāṇāṃ buddho bhagavān /",
  "S04bsu016_u:9010": "tasya khalu punargandhāṅkuraśikharaprabhameghasyodyānasyāntare dharmameghodgataprabhāso nāma bodhimaṇḍo 'bhūt /",
  "S04bsu016_u:9011": "tatra sa bhagavān sūryagātrapravarastathāgataḥ prathamasaptāhābhisaṃbuddho vyāhārṣīt /",
  "S04bsu016_u:9012": "sa tayā dārikayā rathābhirūḍhayaiva pracalāyamānayā svapnāntare dṛṣṭaḥ /",
  "S04bsu016_u:9013_0": "prativibuddhāyāśca purāṇajñātisālohitayā devatayā ārocitam - eṣa dārike sūryagātrapravarastathāgato",
  "S04bsu016_u:9013_1": "dharmameghodgataprabhāse bodhimaṇḍe viharati prathamasaptāhābhisaṃbuddho bodhisattvagaṇaparivṛto",
  "S04bsu016_u:9013_2": "devanāgayakṣagandharvāsuragaruḍakinnaramahoragadevendrabrahmābhāsvarākaniṣṭhadevagaṇapuraskṛtaḥ /",
  "S04bsu016_u:9014": "tatraiva ca sarvāḥ pṛthvīdevatāḥ saṃnipatitāḥ /",
  "S04bsu016_u:9015_0": "ākāśadevatā abdevatā jvalanadevatā vāyudevatāḥ sāgaradevatāḥ nadīdevatā parvatadevatā",
  "S04bsu016_u:9015_1": "rātridevatā aruṇodgatadevatā vanadevatā vṛkṣadevatā auṣadhidevatāḥ sasyadevatā nagaradevatāḥ",
  "S04bsu016_u:9015_2": "padagāminīdevatā bodhimaṇḍadevatāḥ śarīraraśmidevatāḥ sattvanikāyadevatā gaganadevatā",
  "S04bsu016_u:9015_3": "sarvadigdevatāśca saṃnipatitāḥ tasya bhagavataḥ sūryagātrapravarasya tathāgatasya darśanāyeti //",
  "S04bsu016_u:9016": "sā tena tathāgatadarśanena tathāgataguṇaśravaṇena ca viśāradā bhūtvā avakāśapratilabdhā tejodhipate rājakumārasya puratastasyāṃ velāyāmimā gāthā abhāṣata -",
  "S04bsu016_u:9017": "rūpavareṇahu loki viśiṣṭā viśruta sarvadiśāsu guṇebhiḥ /",
  "S04bsu016_u:9018": "prajñabalena na me sadṛśāsti sarvakalāratimāyavidhijñā // 1 //",
  "S04bsu016_u:9019": "(Gv 314)",
  "S04bsu016_u:9020": "prāṇaśatā bahu naikasahasrā ye mama prekṣiṣu rāgavaśena /",
  "S04bsu016_u:9021": "nāpi ca rajyati mahya kumārā kasyacidantiki mānasu loke // 2 //",
  "S04bsu016_u:9022": "no ca mama pratihanyati cittaṃ nāpyanunīyati kutraci sattve /",
  "S04bsu016_u:9023": "nāpi ca me kvaci vairu na doṣaḥ sarvahite 'bhirataṃ mama cittam // 3 //",
  "S04bsu016_u:9024": "yada mi tvamapi dṛṣṭa kumāro rūpabalapravaro guṇadhārī /",
  "S04bsu016_u:9025": "tada indriya prīṇita sarve prīta mamo vipulā upajātā // 4 //",
  "S04bsu016_u:9026": "śuddhavirocanaratnasuvarṇā keśabhinīla suvallita tubhyam /",
  "S04bsu016_u:9027": "subhrulalāṭa sunāsā eṣa nivedayamī tava ātmā // 5 //",
  "S04bsu016_u:9028": "varalakṣaṇadhāri sutejā kāñcanaparvatasaṃnibharūpaḥ /",
  "S04bsu016_u:9029": "purato na virājami tubhyaṃ śyāmakṛtā maṣivigrahatulyā // 6 //",
  "S04bsu016_u:9030": "svabhinīlamahāyatanetrā siṃhahanyo (?)",
  "S04bsu016_u:9031": "paripūrṇa suvaktraḥ /",
  "S04bsu016_u:9032": "na ca te pratihanyati vācyaṃ agraruta pratigṛhṇami mahyam // 7 //",
  "S04bsu016_u:9033": "vadane tava jihva prabhūtā tāmratanū vipulā ratanābhā /",
  "S04bsu016_u:9034": "varabrahmasvarāṅgasughoṣā toṣayase jagadālapamānaḥ // 8 //",
  "S04bsu016_u:9035": "vadane sahitāstava dantā śaṅkhanibhā vimalā suvibhaktā /",
  "S04bsu016_u:9036": "(Gv 315)",
  "S04bsu016_u:9037": "smitu yehi vidarśayamānaḥ toṣayase janatāṃ naravīra // 9 //",
  "S04bsu016_u:9038": "tava lakṣaṇaśobhana kāyastriṃśa duveva prabhāsura śuddhaḥ /",
  "S04bsu016_u:9039": "samalaṃkṛtu yehi surūpaḥ cakradharo bhavitāsi narendrā // 10 //",
  "S04bsu016_u:9040": "atha khalu tejodhipatī rājaputraḥ sucalitaratiprabhāsaśriyaṃ dārikāmetadavocat - kasya tvaṃ dārike,",
  "S04bsu016_u:9041": "ko vā tavārakṣakaḥ?",
  "S04bsu016_u:9042": "na mama dārike kalpate paraparigṛhīteṣu dāreṣu mamatāṃ kartum /",
  "S04bsu016_u:9043": "tasyāṃ velāyāmimā gāthā abhāṣata -",
  "S04bsu016_u:9044": "sudarśane rūpaguṇairupete sulakṣaṇe puṇyaviśuddhakāye /",
  "S04bsu016_u:9045": "pṛcchāmi te brūhi mamaitamarthaṃ parigrahastvaṃ varagātri kasya // 11 //",
  "S04bsu016_u:9046": "mātā pitā vā tava kaccidasti bhartāpi vā svāmi parigraho vā /",
  "S04bsu016_u:9047": "sattvo 'pi cānyaḥ khalu yena saṃjñā kṛtā mameti tvayi saumyarūpe // 12 //",
  "S04bsu016_u:9048": "kaccinna hiṃsābhirataṃ manaste harasyadattaṃ khalu mā pareṣām /",
  "S04bsu016_u:9049": "mā kāmamithyācaraṇe ratiste mā vā mṛṣādya prasṛtaṃ manaste // 13 //",
  "S04bsu016_u:9050": "mā mitrabhedaprasṛtā matiste mā marmabhedīni vacāṃsi vakṣi /",
  "S04bsu016_u:9051": "mā te 'parakṣeṣu dhaneṣvabhidhyā vyāpādacittaṃ janatāsu cāpi // 14 //",
  "S04bsu016_u:9052": "mā dṛṣṭikāntārapathi sthitāsi mā karmavaṃśoddhuracetanā vā /",
  "S04bsu016_u:9053": "māyāvinī śāṭhyavaśānugā vā mā bādhase tvaṃ viṣameṇa lokam // 15 //",
  "S04bsu016_u:9054": "mātāpitājñātisuhṛdgurūṇāṃ kaccitpriyatvaṃ tava gauravaṃ vā /",
  "S04bsu016_u:9055": "(Gv 316)",
  "S04bsu016_u:9056": "daridrabhūteṣu ca saṃgrahāya kaccitpradātuṃ prasṛtaṃ manaste // 16 //",
  "S04bsu016_u:9057": "premāsti kalyāṇasuhṛtsvatho vā dharmeṇa kāle ca vadanti ye tvām /",
  "S04bsu016_u:9058": "kāyasya cittasya ca kalyatāṃ te karmaṇyatāṃ vā janayanti samyak // 17 //",
  "S04bsu016_u:9059": "buddheṣu te gauravamasti kaccit premāpi vā buddhasuteṣu tīvram /",
  "S04bsu016_u:9060": "kaccitprajānāsi tamagradharmaṃ yataḥ prasūtiḥ sugatātmajānām // 18 //",
  "S04bsu016_u:9061": "kaccitpare tiṣṭhasi dharmavaṃśe na cāpyadharmaṃ carituṃ matiste /",
  "S04bsu016_u:9062": "anantavarṇe ca guṇārṇave te kaccitparaṃ prema ca gauravaṃ ca // 19 //",
  "S04bsu016_u:9063": "anāthabhūteṣu janeṣu kaccit maitraṃ manaste 'pariṇāyakeṣu /",
  "S04bsu016_u:9064": "āpāyike karmaṇi ca pravṛttā kaccidbhṛśārtā karuṇāyase tvam // 20 //",
  "S04bsu016_u:9065": "pareṣu saṃpattimudīkṣya cāgrāṃ kaccitparāṃ tuṣṭimupaiṣi ca tvam /",
  "S04bsu016_u:9066": "kleśāsvatantreṣu janeṣu kaccit prajñābalātsaṃjanayasyupekṣām // 21 //",
  "S04bsu016_u:9067": "ajñānasuptāṃ janatāmudīkṣya kacciddṛḍhāṃ prārthayase 'grabodhim /",
  "S04bsu016_u:9068": "kalpānanantān caramāṇa caryāṃ kaccinna te prārthanayāsti khedaḥ // 22 //",
  "S04bsu016_u:9069_0": "atha khalu sudarśanā agragaṇikā sucalitaratiprabhāsaśriyo dārikāyā mātā tejodhipatiṃ",
  "S04bsu016_u:9069_1": "rājakumārametadavocat - mamaiṣā kumāra dārikā upapādukā padmagarbhasaṃbhūtā nābhiniṣkrāntapūrvā gṛhāt /",
  "S04bsu016_u:9070": "tasyāṃ ca velāyāmimā gāthā abhāṣata -",
  "S04bsu016_u:9071": "māṃ bhāṣamāṇāṃ śṛṇu rājaputra yaddārikā te paripṛcchateyam /",
  "S04bsu016_u:9072": "vakṣye 'nupūrvyā tava dārikeyaṃ jātā yathā saumya vivardhitā ca // 23 //",
  "S04bsu016_u:9073": "(Gv 317)",
  "S04bsu016_u:9074": "niśākṣaye yatra bhavān prasūtaḥ tatraiva jātā mama dārikeyam /",
  "S04bsu016_u:9075": "upapādukā nirmalapadmagarbhe sarvāṅgapūrṇā suviśālanetrā // 24 //",
  "S04bsu016_u:9076": "vasantakāle pravare ṛtūnāṃ saṃbhūtasasyoṣadhisaṃprarohe /",
  "S04bsu016_u:9077": "sālaprabhodyānavare madīye ciraṃ mayā tatra vinirgatāham // 25 //",
  "S04bsu016_u:9078": "pramuktaśākhāgravicitrakośe praphullavṛkṣe ghanameghavarṇe /",
  "S04bsu016_u:9079": "nānādvijonnāditavṛkṣaṣaṇḍe vane viśokā muditā ramāmi // 26 //",
  "S04bsu016_u:9080": "kanyāśatairaṣṭabhiranvitāhaṃ vibhūṣitābhiḥ sumanoharābhiḥ /",
  "S04bsu016_u:9081": "vicitraratnāmbaradhāriṇībhiḥ gīte ca vādye ca suśikṣitābhiḥ // 27 //",
  "S04bsu016_u:9082": "vicitragandhadhvajapuṇḍarīke vāpītaṭe 'bhūvamahaṃ niṣaṇṇā /",
  "S04bsu016_u:9083": "puṣpābhikīrṇe dharaṇīpradeśe suśikṣitastrīgaṇasaṃprapūrṇe // 28 //",
  "S04bsu016_u:9084": "tatrāmbumadhye 'tha sahasrapatraṃ prādurbabhūvottamaratnapadmam /",
  "S04bsu016_u:9085": "vaiḍūryadaṇḍaṃ maṇirājapatraṃ viśuddhajāmbūnadakarṇikaṃ ca // 29 //",
  "S04bsu016_u:9086": "sugandharattottamakesarāḍhyaṃ jambudhvajodbhūtamahāvabhāsam /",
  "S04bsu016_u:9087": "āsaṃstadā saṃśayitā janaughā rātryāṃ kimabhyudgata eṣa sūryaḥ // 30 //",
  "S04bsu016_u:9088": "mahāravīndrādrajanīkṣaye 'smāt prabodhyamānātsavituḥ prabhāmiḥ /",
  "S04bsu016_u:9089": "mukto 'vabhāso madhuraśca śabdastajjanmanaḥ pūrvanimittamasyāḥ // 31 //",
  "S04bsu016_u:9090": "(Gv 318)",
  "S04bsu016_u:9091": "strīratnametaddhi manuṣyaloke prādurbabhūvottamaśīlaśuddhyā /",
  "S04bsu016_u:9092": "na karmaṇo hyasti kṛtasya nāśaḥ pūrve sucīrṇasya vipāka eṣaḥ // 32 //",
  "S04bsu016_u:9093": "sunīlakeśyutpalanīlanetrā brahmasvarā kāñcanaśuddhavarṇā /",
  "S04bsu016_u:9094": "āmuktamālābharaṇā suveśā padmodbhavā śrīriva nirmalābhā // 33 //",
  "S04bsu016_u:9095": "viśuddhagātrī samabhāgakāyā saṃpūrṇagātrā suvibhaktadehā /",
  "S04bsu016_u:9096": "suvarṇabimbaṃ maṇineva mṛṣṭaṃ virocate sarvadiśo 'vabhāsya // 34 //",
  "S04bsu016_u:9097": "gotrodbhavaścandanarājagandhaḥ pravāti cāsyābhidiśaḥ spharitvā /",
  "S04bsu016_u:9098": "rutaṃ ca divyaṃ madhuraṃ ruvatyā gandho mukhādvāti yathotpalasya // 35 //",
  "S04bsu016_u:9099": "smitaṃ yadaiṣā prakaroti caiva divyaṃ tadā tūryaravaṃ virauti /",
  "S04bsu016_u:9100": "strīratnametatkhalu jātu loke na prākṛtānāṃ vaśamabhyupaiti // 36 //",
  "S04bsu016_u:9101": "manuṣyaloke na hi vidyate 'sau bhartā hi yo 'syāstvadṛte paraḥ syāt /",
  "S04bsu016_u:9102": "sallakṣaṇaiścitritacārurūpaḥ kanyāṃ pratīcchasva yatastvametām // 37 //",
  "S04bsu016_u:9103": "hrasvā na ceyaṃ hi na cātidīrghā sthūlā na caiṣā na kṛśātimātram /",
  "S04bsu016_u:9104": "cāpodarī pīnapayodharā ca tavānurūpeyamaninditāṅga // 38 //",
  "S04bsu016_u:9105": "saṃkhyālipijñānanaye tathaiva mudrāvidhau śāstranayeṣvabhijñā /",
  "S04bsu016_u:9106": "(Gv 319)",
  "S04bsu016_u:9107": "śilpāni yāvanti ca sarvaloke pāraṃgateyaṃ nikhileṣu teṣu // 39 //",
  "S04bsu016_u:9108": "iṣvastravijñāna paraṃ vidhijñā sattvāna yuktau suviniścitā ca /",
  "S04bsu016_u:9109": "ākarṣaṇe śatrumanaḥprasāde sarvatra pāraṃ paramaṃ gateyam // 40 //",
  "S04bsu016_u:9110": "viśuddharatnottamasarvagātramuktaprabhāmaṇḍalarājiteyam /",
  "S04bsu016_u:9111": "svalaṃkṛtā pūrvakṛtaiḥ svapuṇyaistavānurūpā paricārikeyam // 41 //",
  "S04bsu016_u:9112": "ye vyādhayaḥ kecana jīvaloke teṣāṃ samutthānanaye vidhijñā /",
  "S04bsu016_u:9113": "teṣāmaśeṣapraśamaṃ ca saṃpadbhaiṣajyasamyakpravicāraṇe ca // 42 //",
  "S04bsu016_u:9114": "jambudhvaje ye 'pi ca sarvamantraniruktibhedā nikhilā janānām /",
  "S04bsu016_u:9115": "sarvatra lokavyavahārasaṃghau citre gateyaṃ paramāṃ gatiṃ ca // 43 //",
  "S04bsu016_u:9116": "svarāṅganirhāranayāśca ye 'pi teṣāṃ prabhedeṣu naye praviṣṭā /",
  "S04bsu016_u:9117": "gītāni nṛtyāni ca yāni loke teṣvapyaśeṣeṣu paraṃ vidhijñā // 44 //",
  "S04bsu016_u:9118": "tūryeṣu vādyeṣu ratiprayoge hāsye ca lāsye ca gatiṃ gateyam /",
  "S04bsu016_u:9119": "rakteṣvarakteṣu nareṣvabhijñā narānunītā pratighānvitā vā // 45 //",
  "S04bsu016_u:9120": "strīṇāṃ rutānīha ca yāni loke viśeṣatastānyakhilānyavaiti /",
  "S04bsu016_u:9121": "ye cāprameyā vanitājanasya doṣā na teṣāṃ nikhilena santi // 46 //",
  "S04bsu016_u:9122": "nirīkṣite cārdhanirīkṣite ca aṅgapradāne 'ṅgavidarśane ca /",
  "S04bsu016_u:9123": "(Gv 320)",
  "S04bsu016_u:9124": "niṣṭhāṃ gatā sarvakalāsu caiva manorathānāṃ paripūraṇī te // 47 //",
  "S04bsu016_u:9125": "amatsarā ceyamanīrṣukā ca na kāmalolā na pānagṛddhā /",
  "S04bsu016_u:9126": "kṣemārjavamārdavasūratā ca akrodhanā cāparuṣā suvijñā // 48 //",
  "S04bsu016_u:9127": "utthānaśīlāpratikūlavākyā nityaṃ gurūṇāmanuvartinī ca /",
  "S04bsu016_u:9128": "sagauravā kiṃkuśalaiṣiṇī ca tavānuyogyā caritānuvṛttau // 49 //",
  "S04bsu016_u:9129": "jīrṇeṣu vṛddheṣu ca rogavatsu daridrabhūteṣu suduḥkhiteṣu /",
  "S04bsu016_u:9130": "cakṣurvihīneṣvaparāyaṇeṣu kāruṇyameghaṃ janayatyajasram // 50 //",
  "S04bsu016_u:9131": "parārthacintābhiratā sadaiṣā na cintayatyātmahitāni caiva /",
  "S04bsu016_u:9132": "sarvasya lokasya hitaiṣiṇī ca svalaṃkṛtā cittaguṇairudāraiḥ // 51 //",
  "S04bsu016_u:9133": "nityāpramattā smṛtisaṃprajanye sthitā niṣaṇṇā śayitā vrajantī /",
  "S04bsu016_u:9134": "tūṣṇīṃ prabhāṣatyapi ca smṛtaiva lokasya caivābhimatā sadaiṣā // 52 //",
  "S04bsu016_u:9135": "samantataḥ puṇyavatī vibhāti sadaiva ca premakarī janānām /",
  "S04bsu016_u:9136": "etāmudīkṣanna hi tṛptimeti loke na cāsyāḥ kvacidasti saktiḥ // 53 //",
  "S04bsu016_u:9137": "kalyāṇamitreṣu sagauraveyaṃ tvaddarśane nityasamutsukā ca /",
  "S04bsu016_u:9138": "dīrghānudarśinyaviduṣṭaceṣṭā sumerukalpasthiraśuddhacittā // 54 //",
  "S04bsu016_u:9139": "sadā svapuṇyaiḥ samalaṃkṛtaiṣā na vidyate 'syāḥ kvacidapyamitram /",
  "S04bsu016_u:9140": "(Gv 321)",
  "S04bsu016_u:9141": "jñāne na cāsyāḥ sadṛśāsti yoṣideṣānurūpā tava rājaputra // 55 //",
  "S04bsu016_u:9142_0": "atha khalu tejodhipatī rājaputro gandhāṅkuraśikharaprabhameghamudyānaṃ praviśya sucalitaratiprabhāsaśriyo",
  "S04bsu016_u:9142_1": "dārikāyā māturagragaṇikāyāḥ sudarśanāyāḥ samakṣaṃ sucalitaratiprabhāsaśriyaṃ dārikāmetadavocat",
  "S04bsu016_u:9142_2": "- ahaṃ khalu dārike anuttarāṃ samyaksaṃbodhimabhisaṃprasthitaḥ /",
  "S04bsu016_u:9143": "tena mayā aparimāṇāḥ sarvajñatāsaṃbhārāḥ samudānayitavyāḥ /",
  "S04bsu016_u:9144": "anantamadhyān kalpān bodhisattvacaryāṃ caratā sarvapāramitāḥ pariśodhayitavyāḥ /",
  "S04bsu016_u:9145": "aparāntakoṭīgatān kalpāṃstathāgatāḥ pūjayitavyāḥ /",
  "S04bsu016_u:9146": "sarvabuddhaśāsanāni saṃdhārayitavyāni /",
  "S04bsu016_u:9147": "sarvabuddhakṣetrāṇi pariśodhayitavyāni /",
  "S04bsu016_u:9148": "sarvatathāgatavaṃśā na vyavacchettavyāḥ /",
  "S04bsu016_u:9149": "sarvasattvavaṃśāḥ paripācayitavyāḥ /",
  "S04bsu016_u:9150": "sarvasattvasaṃsāraduḥkhāni vinivartayitavyāni /",
  "S04bsu016_u:9151": "atyantasukhe sattvāḥ pratiṣṭhāpayitavyāḥ /",
  "S04bsu016_u:9152": "sarvasattvānāṃ jñānacakṣuḥ pariśodhayitavyam /",
  "S04bsu016_u:9153": "sarvabuddhabodhisattvasamudāgame prayoktavyam /",
  "S04bsu016_u:9154": "sarvabodhisattvasamatāyāṃ sthātavyam /",
  "S04bsu016_u:9155": "sarvabodhisattvabhūmayo niṣpādayitavyāḥ /",
  "S04bsu016_u:9156": "sarvasattvadhātuḥ pariśodhayitavyaḥ sarvasattvadāridryavyavacchedāya sarvasvaparityāginā bhavitavyam /",
  "S04bsu016_u:9157": "aparāntakoṭīgatān kalpān dānapāramitāyāṃ caratā annapānadānena sattvāḥ saṃtarpayitavyāḥ /",
  "S04bsu016_u:9158": "sarvopakaraṇavastuparityāgena sarvayācanakasaṃghaḥ saṃtarpayitavyaḥ /",
  "S04bsu016_u:9159": "tena mayā sarvasvaparityāgitāyāṃ pratipadyamānena nāsti tadādhyātmikaṃ bāhyaṃ vā vastu yanna parityaktavyam /",
  "S04bsu016_u:9160": "tena mayā putraduhitṛbhāryā dātavyāḥ /",
  "S04bsu016_u:9161": "cakṣuḥśirohastapādasarvāṅgapratyaṅgāni parityaktavyāni /",
  "S04bsu016_u:9162": "sā tvaṃ mama tadā pareṣu pratipadyamānā dānāntarāyaṃ kariṣyasi /",
  "S04bsu016_u:9163": "priyeṣu putreṣu parityajyamāneṣvanāttamanā bhaviṣyasi /",
  "S04bsu016_u:9164": "bahu kāyikacaitasikaṃ duḥkhaṃ pratyanubhaviṣyasi /",
  "S04bsu016_u:9165": "mama sarvasvaparityāgacitte pratyupasthite mātsaryacittamutpādayiṣyasi /",
  "S04bsu016_u:9166": "mamāṅgapratyaṅgāni cchittvā yācanakebhyaḥ parityajyamānasya duḥkhitā durmanasvinī bhaviṣyasi /",
  "S04bsu016_u:9167": "bhaviṣyati ca sa kālo yadahaṃ tvāṃ parityajya tathāgataśāsane pravrajiṣyāmi /",
  "S04bsu016_u:9168": "sā tvaṃ tasmin samaye 'nāttamanā bhaviṣyasi //",
  "S04bsu016_u:9169": "atha khalu tejodhipatī rājaputraḥ tasyāṃ velāyāṃ sucalitaratiprabhāsaśriyaṃ dārikāṃ gāthābhiradhyabhāṣata -",
  "S04bsu016_u:9170": "saṃbodhisaṃbhāramahāsamudrā mayāprameyāḥ paripūraṇīyāḥ /",
  "S04bsu016_u:9171": "yataḥ kṛpāṃ sarvajagatsu kṛtvā saṃprasthito 'haṃ sucirāya bodhau // 56 //",
  "S04bsu016_u:9172": "kalyārṇavaiḥ samyaganantamadhyaiḥ vyomāpramāṇaiḥ praṇidhirviśodhyaḥ /",
  "S04bsu016_u:9173": "prasthānabhūmeśva tathāgatānāṃ kalpānanantān parikarma kāryam // 57 //",
  "S04bsu016_u:9174": "(Gv 322)",
  "S04bsu016_u:9175": "tryadhvasthitānāṃ ca mayā jinānāṃ saṃśikṣitā pāramitāpatheṣu /",
  "S04bsu016_u:9176": "viśodhanīyo varabodhimārgo niruttarajñānamahānayena // 58 //",
  "S04bsu016_u:9177": "kṣetrāṇi sarvāṇyapi sarvadikṣu kliṣṭāni śodhyāni mayākhilāni /",
  "S04bsu016_u:9178": "sarvākṣaṇā durgatayaśca sarvā vyāvartanīyāḥ khalu sarvaloke // 59 //",
  "S04bsu016_u:9179": "sarve ca sattvā nikhilā viśodhyāḥ kleśāvṛtā mohatamondhabhūtāḥ /",
  "S04bsu016_u:9180": "prapācayitvā vividhairupāyaiḥ sarvajñatāmārganaye niveśyāḥ // 60 //",
  "S04bsu016_u:9181": "bhūmīrasaṅgāśca mayā viśodhyā kalpārṇavāścaiva jināḥ prapūjyāḥ /",
  "S04bsu016_u:9182": "maitrīṃ ca saṃjanya jagatyaśeṣe deyāni dānānyakhilāni loke // 61 //",
  "S04bsu016_u:9183": "samāgatān yācanakānudīkṣya sarvapradānābhiratasya nityam /",
  "S04bsu016_u:9184": "mā līnadīnā kṛpaṇā tadānīṃ bhūyā mama tvaṃ visabhāgacittā // 62 //",
  "S04bsu016_u:9185": "śirorthino me 'rthamudīkṣya dhīmān caryāmudārā ca ratastadānīm /",
  "S04bsu016_u:9186": "bhaviṣyasi tvaṃ bhṛśaduḥkhataptā śrutvaivamarthaṃ sthitatāmupaihi // 63 //",
  "S04bsu016_u:9187": "tvaṃ daurmanasyaṃ mama hastapādacchedān pradāsyāmyāpi yācakānām /",
  "S04bsu016_u:9188": "kaṭūni vakṣyasyabalārtarūpā śrutvaitamarthaṃ paricintayasva // 64 //",
  "S04bsu016_u:9189": "priyāṇi vastūni tathaiva putrān dāsyāmi ca tvāmahamarthinaḥ san /",
  "S04bsu016_u:9190": "śrutvaitamarthaṃ yadi te na sādaḥ sarvaṃ tathaivāstu yathā taveṣṭam // 65 //",
  "S04bsu016_u:9191": "(Gv 323)",
  "S04bsu016_u:9192": "evamukte sucalitaratiprabhāsaśrīrdārikā tejodhipatiṃ rājaputrametadavocat - tathā bhavatu kumāra yathā vadasi /",
  "S04bsu016_u:9193_0": "ahaṃ te yathākāmaṃ karaṇīyā yathecchāparibhogyā yenakāmaṃgamā sarvatrātyantānugāminī",
  "S04bsu016_u:9193_1": "nityānubaddhā sarvakāryotsukā āśayānukūlopacārā samyakparākramā aviṣamapratipattiprayogopacārā bhaviṣyāmi //",
  "S04bsu016_u:9194": "atha khalu sucalitaratiprabhāsaśrīrdārikā tejodhipatiṃ rājaputraṃ gāthābhiradhyabhāṣata -",
  "S04bsu016_u:9195": "kāyo hi yanme narakāgnināyaṃ saṃtāpyamāno vilayaṃ prayāyāt /",
  "S04bsu016_u:9196": "janmārṇavānapyahamutsahāmi caryāsabhāgā paricārikā te // 66 //",
  "S04bsu016_u:9197": "jātiṣvanantāsvapi jātajātaśchidyeta kāyo yadi me 'timātram /",
  "S04bsu016_u:9198": "tadutsahe 'haṃ sthiradhīracittā bhartā bhava tvaṃ mama sādhurūpa // 67 //",
  "S04bsu016_u:9199": "kalpānanantānapi cakravālāḥ kaccicchiro me paricūrṇayeyuḥ /",
  "S04bsu016_u:9200": "āklāntacittāpi tadutsahe 'haṃ svāmī bhava tvaṃ mama sādhvacintya // 68 //",
  "S04bsu016_u:9201": "jātyantarāṇyapyamitāni ca tvaṃ chittvāṅgamātmāni parasya dehi /",
  "S04bsu016_u:9202": "cetovaśitvaṃ mayi saṃniveśya dṛḍhaṃ pratiṣṭhāpaya māṃ svadharme // 69 //",
  "S04bsu016_u:9203": "atyantameva pratipādayāmi kāyaṃ tavemaṃ naradevaputra /",
  "S04bsu016_u:9204": "caryāṃ caran kalpamahāsamudrān prayaccha māmarthijanāya hṛṣṭām // 70 //",
  "S04bsu016_u:9205": "saṃprasthitastvaṃ pravarāgrabodhau sattveṣu saṃjanya kṛpāmanantām /",
  "S04bsu016_u:9206": "aśeṣasattvārṇavasaṃgrahāya gṛhṇīṣva māmapyanukampayātaḥ // 71 //",
  "S04bsu016_u:9207": "na bhogahetorna dhanasya hetorna kāmacaryāratisaṃbhavārtham /",
  "S04bsu016_u:9208": "(Gv 324)",
  "S04bsu016_u:9209": "icchāmyahaṃ svāminamagrasattvaṃ sabhāgacaryācaraṇāya tu tvām // 72 //",
  "S04bsu016_u:9210": "śuddhābhinīlekṣaṇa maitracittā yathekṣase tvaṃ khalu sarvaloke /",
  "S04bsu016_u:9211": "āraktacittaḥ karuṇāyamāno niḥsaṃśayaṃ tvaṃ bhavitā munīndraḥ // 73 //",
  "S04bsu016_u:9212": "yathā kramātprakramato mahī te ratnojjvalā tiṣṭhati nirmaleyam /",
  "S04bsu016_u:9213": "sallakṣaṇālaṃkṛta cakravartī niḥsaṃśayaṃ tvaṃ bhavitā nṛloke // 74 //",
  "S04bsu016_u:9214": "svapnāntare 'paśyamahaṃ rajanyāṃ sudharmameghaprabhabodhimaṇḍe /",
  "S04bsu016_u:9215": "drumendramūle sugataṃ niṣaṇṇaṃ puraskṛtaṃ buddhasutairanekaiḥ // 75 //",
  "S04bsu016_u:9216": "taṃ sūryagātrapravaraṃ jinendraṃ jāmbūnadottaptamahādrikalpam /",
  "S04bsu016_u:9217": "svapnāntare murdhnyakarotsa me 'dya pāṇiṃ prabuddhā muditā tato 'ham // 76 //",
  "S04bsu016_u:9218": "ratiprabhā nāma viśuddhakāyā purāṇasālohitadevatā me /",
  "S04bsu016_u:9219": "ārocayatyeṣa tathāgato 'smin saṃbodhimaṇḍe vicaratyudāre // 77 //",
  "S04bsu016_u:9220": "abhūtpurā me khalu cetanaivamīkṣeya tejodhipatiṃ kumāram /",
  "S04bsu016_u:9221": "ārocitaṃ devatayā kumāraṃ tvaṃ drakṣyasītyadya niśāntare me // 78 //",
  "S04bsu016_u:9222": "svapnāntare me sugato 'dya dṛṣṭaḥ tvaṃ caiva dṛṣṭaḥ pariśuddhasattvaḥ /",
  "S04bsu016_u:9223": "sārdhaṃ tvayāvāptamanorathāhaṃ taṃ pūjayiṣyāmi munīndramadya // 79 //",
  "S04bsu016_u:9224_0": "atha khalu tejodhipatī rājaputraḥ sūryagātrapravarasya tathāgatasya nāmadheyaṃ śrutvā",
  "S04bsu016_u:9224_1": "buddhadarśanāvakāśapratilabdho mahāprītiprasādavegasaṃjātaḥ sucalitaratiprabhāsaśriyaṃ dārikāṃ (Gv 325)",
  "S04bsu016_u:9225": "pañcabhirmaṇiratnaśatairabhyavakīrya śrīgarbhaprabhāsaṃ nāma cūḍāmaṇiratnamasyāḥ prādāt /",
  "S04bsu016_u:9226": "agnivarṇena caināṃ mahāmaṇiratnacitreṇa vastraratnenācchādayāmāsa /",
  "S04bsu016_u:9227": "saivaṃ satkṛtā na hṛpyati notpluvati na carati vā pramādaṃ vāgamat anyatra kṛtāñjalipuṭā animiṣanayanā tejodhipateḥ kumārasya vadanaṃ prekṣamāṇā sthitābhūt //",
  "S04bsu016_u:9228": "atha khalu sudarśanā agragaṇikā tejodhipatiṃ rājakumāraṃ gāthābhiradhyabhāṣata -",
  "S04bsu016_u:9229": "dadyāmimāṃ te khalu dārikāṃ hamityevamāsīnmama dirgharātram /",
  "S04bsu016_u:9230": "seyaṃ pradattā tava cārurūpā svalaṃkṛtā puṇyaguṇairupetā // 80 //",
  "S04bsu016_u:9231": "manuṣyaloke sadṛśī na kanyā saṃvidyate 'syāḥ kvaciduttamā yā /",
  "S04bsu016_u:9232": "śīlena buddhyātha guṇaistathānyaiḥ strīṇāṃ vareyaṃ svalu sarvaloke // 81 //",
  "S04bsu016_u:9233": "padmodbhaveyaṃ na hi jātivādaḥ saṃdūṣaṇāmarhati nirmalatvāt /",
  "S04bsu016_u:9234": "aśeṣadoṣānupaliptacittā caryāsabhāgā tava saṃbabhūva // 82 //",
  "S04bsu016_u:9235": "sarvottamasparśasukhāvahāni gātrāṇi cāsyāḥ paramaṃ mṛdūni /",
  "S04bsu016_u:9236": "vyādhyāturāḥ saṃspariśena yeṣāmarogatāṃ tatkṣaṇameva yānti // 83 //",
  "S04bsu016_u:9237": "yo 'syāḥ śubho vāti hi gātragandho varāṃstadanyānabhibhūya gandhān /",
  "S04bsu016_u:9238": "taṃ gandhamāghrāya viśuddhaśīlapratiṣṭhitā sarvanarā bhavanti // 84 //",
  "S04bsu016_u:9239": "asyā hi kāyaḥ kanakaprakāśo virocate nirmalapadmagarbhaḥ /",
  "S04bsu016_u:9240": "kruddhā yamudvīkṣya hi maitracittā bhavanti sarve nikhilena sattvāḥ // 85 //",
  "S04bsu016_u:9241": "snigdhaṃ vaco 'syā madhuraṃ manojñaṃ kāntaṃ janānāṃ śravaṇābhirāmam /",
  "S04bsu016_u:9242": "(Gv 326)",
  "S04bsu016_u:9243": "śrutvaiva yaddoṣatamovighāti karmāśubhaṃ nābhilaṣanti kartum // 86 //",
  "S04bsu016_u:9244": "śuddhāśayā nirmalamānaseyaṃ sarvatra śāṭhyaṃ na hi vidyate 'syāḥ /",
  "S04bsu016_u:9245": "yadbhāṣate cetasi tattathaiva yato jagattoṣayati svareṇa // 87 //",
  "S04bsu016_u:9246": "na māyayā mohayate ca sattvān vilobhayatyeva ca nārthahetoḥ /",
  "S04bsu016_u:9247": "lajjāvatī saṃvṛtamānaseyaṃ sagauravā vṛddhanaveṣu nityam // 88 //",
  "S04bsu016_u:9248": "na jātigotreṇa na rūpamattā tathaiva neyaṃ parivāramattā /",
  "S04bsu016_u:9249": "madena mānena ca viprayuktā namrā jineṣu praṇatā sadaiva // 89 //",
  "S04bsu016_u:9250_0": "atha khalu tejodhipatī rājaputraḥ saparivārayā sucalitaratiprabhāsaśriyā dārikayā",
  "S04bsu016_u:9250_1": "viṃśatyā kanyāsahasraiḥ parivāreṇa ca sārdhaṃ tato gandhāṅkuraśikharaprabhameghādudyānānniṣkramya",
  "S04bsu016_u:9250_2": "yena dharmodgataprabhāso bodhimaṇḍo yena ca bhagavān sūryagātrapravaraḥ tathāgataḥ,",
  "S04bsu016_u:9251": "tenopasaṃkrānto 'bhūt bhagavataḥ sūryagātrapravarasya tathāgatasya darśanāya vandanāya pūjanāya paryupāsanāya /",
  "S04bsu016_u:9252_0": "sa yāvadyānasya bhūmistāvadyānena gatvā yānādavatīrya padbhyāmeva bhagavataḥ sūryagātrapravarasya",
  "S04bsu016_u:9252_1": "tathāgatasyāntikamupasaṃkrāman adrākṣīttejodhipatī rājaputro bhagavantaṃ sūryagātrapravaraṃ",
  "S04bsu016_u:9252_2": "tathāgatarmahantaṃ samyaksaṃbuddhaṃ dūrata eva prāsādikaṃ darśanīyaṃ śāntendriyaṃ",
  "S04bsu016_u:9252_3": "śāntamānasaṃ guptendriyaṃ nāgamiva sudāntaṃ hṛdamivācchaṃ anāvilaṃ viprasannam /",
  "S04bsu016_u:9253": "dṛṣṭvā cāsya cittamabhiprasannam /",
  "S04bsu016_u:9254": "prasannacitto buddhadarśanamahāprītiprasādavegān saṃvardhayāmāsa /",
  "S04bsu016_u:9255_0": "mahāprītivegaprasādaprāmodyaparisphuṭena cittena taṃ bhagavantamanekaśatasahasrakṛtvaḥ",
  "S04bsu016_u:9255_1": "pradakṣiṇīkṛtya tasya bhagavataḥ pādau śirasābhivandya sārdhaṃ sucalitaratiprabhāsaśrīdārikāpramukhena",
  "S04bsu016_u:9255_2": "sarvaparivāreṇa pañcabhirmahāmaṇiratnapadmaśatasahasraiḥ taṃ bhagavantamabhicchādayāmāsa /",
  "S04bsu016_u:9256": "pañca ca vihāraśātāni sarvagandhamaṇiratnamayāni sarvamaṇiratnarājavicitrāṇi tasya bhagavataḥ kārayāmāsa /",
  "S04bsu016_u:9257": "ekaikaṃ ca vihāraṃ pañcabhirmahāmaṇiratnarājaśatasahasraiḥ pratimaṇḍayāmāsa //",
  "S04bsu016_u:9258": "atha khalu kulaputra sa bhagavān sūryagātrapravarastathāgataḥ tejodhipate rājakumārasya adhyāśayaṃ viditvā samantanetradvārapradīpaṃ nāma sūtrāntaṃ saṃprakāśayāmāsa /",
  "S04bsu016_u:9259": "sa taṃ śrutvā sarvadharmanayeṣu daśa samādhimukhasamudrān pratyalabhata /",
  "S04bsu016_u:9260": "yaduta - sarvatathāgatapraṇidhānasāgarasaṃbhavāvabhāsaṃ nāma samādhimukhaṃ pratyalabhata /",
  "S04bsu016_u:9261": "tryadhvāvabhāsagarbhaṃ ca nāma samādhimukhaṃ (Gv 327)",
  "S04bsu016_u:9262": "pratyalabhata /",
  "S04bsu016_u:9263": "sarvabuddhamaṇḍalābhimukhaniryāṇaṃ ca nāma samādhimukhaṃ pratyalabhata /",
  "S04bsu016_u:9264": "sarvasattvapravarāvabhāsapraveśaṃ ca nāma samādhimukhaṃ pratyalabhata /",
  "S04bsu016_u:9265": "sarvalokasamudayajñānāvabhāsapratipannaṃ ca nāma samādhimukhaṃ pratyalabhata /",
  "S04bsu016_u:9266": "sarvasattvendriyasamudrāvabhāsapradīpaṃ ca nāma samādhimukhaṃ pratyalabhata /",
  "S04bsu016_u:9267": "sarvajagatparitrāṇajñānameghaṃ ca nāma samādhimukhaṃ pratyalabhata /",
  "S04bsu016_u:9268": "sarvasattvajagatparipākavinayābhimukhapradīpaṃ ca nāma samādhimukhaṃ pratyalabhata /",
  "S04bsu016_u:9269": "sarvatathāgatadharmacakranirghoṣavijñapanaṃ ca nāma samādhimukhaṃ pratyalabhata /",
  "S04bsu016_u:9270": "samantabhadracaryāmaṇḍalapariśuddhipraṇidhimeghaṃ ca nāma samādhimukhaṃ pratyalabhata /",
  "S04bsu016_u:9271": "imāni daśa samādhimukhāni pramukhaṃ kṛtvā sarvadharmanayeṣu daśasamādhimukhasamudrān pratyalabhata /",
  "S04bsu016_u:9272": "sucalitaratiprabhāsaśrīśca dārikā duryodhanajñānasāgaragarbhaṃ ca nāma cittanidhyaptiṃ pratyalabhata,",
  "S04bsu016_u:9273": "avaivartikā cābhūdanuttarāyāṃ samyaksaṃbodhau //",
  "S04bsu016_u:9274_0": "atha khalu tejodhipatī rājaputraḥ bhagavataḥ sūryagātrapravarasya tathāgatasya pādau",
  "S04bsu016_u:9274_1": "śirasābhivandya taṃ bhagavantamanekatasahasrakṛtvaḥ pradakṣiṇīkṛtya sucalitaratiprabhāsaśriyā",
  "S04bsu016_u:9274_2": "dārikayā sarvaparivāreṇa ca sārdhaṃ tasya bhagavato 'ntikātprākrāmat /",
  "S04bsu016_u:9275": "sa yena drumameruśrī rājadhānī,",
  "S04bsu016_u:9276": "yena ca pitā rājā dhanapatistenopajagāma /",
  "S04bsu016_u:9277_0": "upetya piturdhanapate rājñaḥ pādau śirasābhivandya etamarthamārocayāmāsa - yatkhalu",
  "S04bsu016_u:9277_1": "deva jānīyāḥ - sūryagātrapravaro nāma tathāgato 'rhan samyaksaṃbuddho loka udapādi",
  "S04bsu016_u:9277_2": "vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devamanuṣyāṇāṃ buddho bhagavān /",
  "S04bsu016_u:9278": "ihaiva tava vijite dharmameghodgataprabhāse bodhimaṇḍe viharatyacirābhisaṃbuddhaḥ /",
  "S04bsu016_u:9279": "atha khalu rājā dhanapatistejodhipatiṃ kumārametadavocat - kena te kumāra ayamarthaṃ ārocito devena vā manuṣyeṇa vā?",
  "S04bsu016_u:9280": "sa prāha - sucalitaratiprabhāsaśriyā dārikayeti //",
  "S04bsu016_u:9281_0": "atha khalu rājā dhanapatirbuddhotpādaśravaṇena mahānidhānapratilābhasaṃjñī sudurlabhabuddharatnaparilābhasaṃjñī",
  "S04bsu016_u:9281_1": "tathāgatadarśane sarvadurgatiprapātabhayavinivartanasaṃjñī sarvakleśavyādhipraśamanamahāvaidyarājapratilābhasaṃjñī",
  "S04bsu016_u:9281_2": "sarvasaṃsāraduḥkhaparimocakasaṃjñī atyantayogakṣemapratiṣṭhāpakasaṃjñī vitimirajñānālokadarśakasaṃjñī",
  "S04bsu016_u:9281_3": "avidyāndhakāravidhvaṃsanamaholkāprādurbhāvasaṃjñī anāyakasya lokasya dharmanayavināyakapratilābhasaṃjñī",
  "S04bsu016_u:9281_4": "apariṇāyakasya sarvajñatāyānapariṇāyakasamutpādasaṃjñī mahāprītiprasādaprāmodyapratilabdho",
  "S04bsu016_u:9281_5": "buddhotpādaṃ śrutvā kṣatriyabrāhmaṇanaigamajanapadāmātyapurohitakumārakoṭṭarājāno",
  "S04bsu016_u:9281_6": "dauvārikapārṣadyāṃśca saṃnipātya buddhotpādanandaśabdāvedinastejodhipateḥ kumārasya",
  "S04bsu016_u:9281_7": "tadrājyaṃ dharmācchādaṃ prādāt /",
  "S04bsu016_u:9282": "sa taṃ kumāraṃ rājye 'bhiṣicya sārdhaṃ daśabhiḥ prāṇisahasrairyena bhagavān sūryagātrapravarastathāgatastenopajagāma /",
  "S04bsu016_u:9283": "upetya tasya bhagavataḥ pādau śirasābhivandya taṃ bhagavantamanekaśatasahasrakṛtvaḥ pradakṣiṇīkṛtya tasya bhagavataḥ purastānnyaṣīdat sārdhaṃ svakena parivāreṇa //",
  "S04bsu016_u:9284_0": "atha khalu kulaputra sa bhagavān sūryagātrapravarastathāgato dhanapatiṃ rājānaṃ sarvāvacca",
  "S04bsu016_u:9284_1": "parṣanmaṇḍalamavalokya tasyāṃ velāyāmūrṇākośātsarvajagaccittapradīpaṃ nāma raśmiṃ prāmuñcat /",
  "S04bsu016_u:9285": "sā daśasu dikṣu sarvalokadhātūnavabhāsya sarvalokendrānabhimukhaṃ parisaṃsthāpya acintyāni buddhavikurvitāni (Gv 328)",
  "S04bsu016_u:9286_0": "saṃdarśya buddhavainayikānāṃ sattvānāmāśayān viśodhya tasyāṃ velāyāmacintyena buddhādhipateyena",
  "S04bsu016_u:9286_1": "sarvalokābhyudgatena buddhakāyena sarvasvarāṅgasāgarasaṃprayuktena buddhaghoṣeṇa",
  "S04bsu016_u:9286_2": "sarvadharmavitimirārthapradīpaṃ nāma dhāraṇīmukhaṃ saṃprakāśayāmāsa buddhakṣetraparamāṇurajaḥsamadhāraṇīmukhaparivāram /",
  "S04bsu016_u:9287": "atha rājño dhanapatestaddhāraṇīmukhaṃ śrutvā sarvadharmeṣu mahān dharmāvabhāsaḥ prādurabhūt /",
  "S04bsu016_u:9288": "tasyāṃ ca parṣadi jambudvīpaparamāṇurajaḥsamānāṃ bodhisattvānāṃ sarvadharmavitimirārthapradīpāyā dhāraṇyāḥ pratilambho 'bhūt /",
  "S04bsu016_u:9289": "ṣaṣṭeśca prāṇiniyutānāmanupādāya āsravebhyaścittāni vimuktāni /",
  "S04bsu016_u:9290": "daśānāṃ ca prāṇisahasrāṇāṃ virajo vigatamalaṃ dharmeṣu dharmacakṣurviśuddham /",
  "S04bsu016_u:9291": "aparimāṇānāmanutpannapūrvamanuttarāyāṃ samyaksaṃbodhau cittamutpannam /",
  "S04bsu016_u:9292": "daśasu dikṣu acintyabuddhavikurvitasaṃdarśanenānantamadhyaḥ sattvadhāturvinayamagamāt tribhiryānaiḥ //",
  "S04bsu016_u:9293": "rājñaśca dhanapatermahādharmāvabhāsapratilabdhasya etadabhavat - na śakyamagāramadhyāvasatā imā evaṃrūpā dharmā adhimoktum,",
  "S04bsu016_u:9294": "evaṃrūpaṃ ca jñānaṃ niṣpādayitum /",
  "S04bsu016_u:9295": "yannvahaṃ bhagavato 'ntike pravrājayeyam /",
  "S04bsu016_u:9296": "atha khalu rājā dhanapatistaṃ bhagavantametadavocat - labheyāhaṃ bhagavato 'ntike pravrajyāmupasaṃpadaṃ bhikṣubhāvam /",
  "S04bsu016_u:9297": "āha - yasyedānīṃ mahārāja kālaṃ manyase //",
  "S04bsu016_u:9298": "atha khalu rājā dhanapatiḥ sūryagātrapravarasya tathāgatasyāntike prāvrajat sārdhaṃ daśabhiḥ prāṇisahasraiḥ /",
  "S04bsu016_u:9299": "tena acireṇa pravrajitena sarvadharmavitimirārthapradīpaṃ dhāraṇīmukhaṃ saparivāraṃ niṣpāditaṃ bhāvitam,",
  "S04bsu016_u:9300": "tāvantyeva ca samādhimukhāni pratilabdhāni /",
  "S04bsu016_u:9301": "daśa ca bodhisattvābhijñāḥ pratilabdhā /",
  "S04bsu016_u:9302": "anantamadhyaṃ ca pratisaṃvinnayasāgarāmavatīrṇaḥ /",
  "S04bsu016_u:9303": "asaṅgagocarā ca nāma kāyapariśuddhiḥ daśadiktathāgatopasaṃkramaṇeṣu pratilabdhā /",
  "S04bsu016_u:9304": "sa tasya bhagavato dharmacakraṃ pratīcchitavān saṃdhāritavān,",
  "S04bsu016_u:9305": "kathāpuruṣatvaṃ ca kārayāmāsa /",
  "S04bsu016_u:9306": "mahādharmabhāṇakatvaṃ ca akarot /",
  "S04bsu016_u:9307": "śāsanaparigrahaṃ cākārṣīt /",
  "S04bsu016_u:9308_0": "abhijñāpratilābhabalena ca sarvāvatīṃ lokadhātuṃ spharitvā yathāśayānāṃ sattvānāṃ",
  "S04bsu016_u:9308_1": "kāyaṃ saṃdarśya etaṃ buddhotpādaṃ prabhāvayan tāṃ sarvatathāgatasamudayadharmatāmabhidyotayan",
  "S04bsu016_u:9308_2": "tāṃ pūrvayogasaṃpadaṃ saṃprakāśayan taṃ buddhavikurvitaprabhāvaṃ saṃvarṇayamānaḥ",
  "S04bsu016_u:9308_3": "śāsanaparigrahamakārṣīt //",
  "S04bsu016_u:9309": "tejodhipatinā ca rājaputreṇa tatraiva divase pūrṇāyāṃ pūrṇamāsyāṃ sapta ratnāni pratilabdhāni /",
  "S04bsu016_u:9310_0": "tasyopariprāsādatalagatasya strīgaṇaparivṛtasya purastādapratihatavegaṃ nāma śatasahasrāraṃ",
  "S04bsu016_u:9310_1": "sarvaratnasamalaṃkṛtaṃ divyaṃ jāmbūnadasuvarṇamayaṃ samantaprabhaṃ sarvākāravaropetaṃ",
  "S04bsu016_u:9310_2": "mahācakraratnaṃ prādurabhūt /",
  "S04bsu016_u:9311": "vajraratnagiritejaśca nāma mahāhastiratnaṃ prādurabhūt /",
  "S04bsu016_u:9312": "nīlagiryanilavegaṃ ca nāma aśvaratnaṃ prādurabhavat /",
  "S04bsu016_u:9313": "ādityagarbhaprabhamegharājaṃ ca nāma mahāmaṇiratnaṃ prādurabhavat /",
  "S04bsu016_u:9314": "sā ca sucalitaratiprabhāsaśrī dārikā strīratnaṃ prādurabhavat /",
  "S04bsu016_u:9315": "prabhūtaghanaskandhaṃ ca nāma gṛhapatiratnaṃ prādurabhavat /",
  "S04bsu016_u:9316": "vimalanetraṃ ca nāma pariṇāyakaratnaṃ saptamaṃ prādurabhavat /",
  "S04bsu016_u:9317": "sa saptaratnasamanvāgato rājābhavaccakravartī caturdvīpeśvaro dhārmiko dharmarājo vijitāvī janapadasthāmavīryaprāptaḥ /",
  "S04bsu016_u:9318": "pūrṇaṃ khalu punarasya sahasraṃ putrāṇāmabhūcchūrāṇāṃ vīrāṇāṃ varāṅgarūpiṇāṃ parasainyapramardakānām /",
  "S04bsu016_u:9319_0": "sa (Gv 329) imāṃ mahāpṛthivīṃ sasāgaragiriparyantāmakhilāmakaṇṭakāmanītikāmanupadravāmṛddhāṃ",
  "S04bsu016_u:9319_1": "sphītāṃ kṣemāṃ subhikṣāṃ ramaṇīyāmākīrṇabahujanamanuṣyāṃ dharmeṇābhinirjitya adhyāvasati sma //",
  "S04bsu016_u:9320_0": "sa tasmin jambudvīpe caturaśītirājadhānīsahasreṣu ekaikasyāṃ rājadhānyāṃ pañca vihāraśatāni",
  "S04bsu016_u:9320_1": "kārayāmāsa sarvākāravaropetāni sarvopabhogaparibhogopacārasaṃpannāni sarvodyānaprāsādacaṃkramaniryāṇasukhaparibhogyavanarājīvibhūṣitāni /",
  "S04bsu016_u:9321": "ekaikasmiṃśca vihāre tathāgatacaityaṃ kārayāmāsa vipulodviddhamatyantarānekākāraratnavyūhaṃ sarvamaṇiratnarājavicitram /",
  "S04bsu016_u:9322": "sarvāsu ca tāsu rājadhānīṣu taṃ bhagavantaṃ sūryagātrapravaraṃ tathāgataṃ saparivāramupanimantrayāmāsa nagarapraveśāya /",
  "S04bsu016_u:9323": "sarvāsu rājadhānīṣu taṃ tathāgataṃ sarvākārayā acintyayā tathāgatapūjayā pūjayan praveśayāmāsa /",
  "S04bsu016_u:9324": "sa buddhanagarapraveśaprātihāryavikurvitena apramāṇānāṃ sattvānāṃ kuśalamūlāni saṃjanayamāsa /",
  "S04bsu016_u:9325": "tatrāprasannacittāḥ sattvāḥ prasādaṃ pratyalabhanta /",
  "S04bsu016_u:9326": "prasannacittāḥ sattvā buddhadarśanaprītivegān vivardhayāmāsuḥ /",
  "S04bsu016_u:9327": "prītivegavivardhitāḥ sattvā bodhyāśayaviśuddhiṃ pratyalabhanta /",
  "S04bsu016_u:9328": "bodhyāśayaviśuddhāḥ sattvāḥ mahākaruṇācetanāmutpādayāmāsuḥ /",
  "S04bsu016_u:9329": "sattvahitapratipannāḥ sattvāḥ sarvabuddhadharmaparyeṣṭyabhiyuktā abhūvan /",
  "S04bsu016_u:9330": "buddhadharmanayavidhijñāḥ sattvāḥ sarvadharmasvabhāvanidhyaptaye cittamabhinirṇāmayāmāsuḥ /",
  "S04bsu016_u:9331": "dharmasamatāvatīrṇāḥ sattvāḥ tryadhvasamatāvatārāya cittamabhinirṇāmayāmāsuḥ /",
  "S04bsu016_u:9332": "tryadhvajñānāvabhāsapratilabdhāḥ sattvāḥ sarvabuddhaparaṃparāvijñaptaye jñānālokamavakrāmati sma /",
  "S04bsu016_u:9333": "vicitratathāgatavijñaptyavakrāntāḥ sattvāḥ sarvajagatsaṃgrahāya cittamabhinirṇāmayāmāsuḥ /",
  "S04bsu016_u:9334": "sarvajagatsaṃgrahaprayuktāḥ sattvā bodhisattvamārgaviśuddhaye praṇidhānamutpādayāmāsuḥ /",
  "S04bsu016_u:9335": "mārgasamatāvatīrṇāḥ sattvāḥ sarvatathāgatadharmacakrābhinirhārāya jñānālokamutpādayāmāsuḥ /",
  "S04bsu016_u:9336": "dharmasāgaravinayābhimukhā sattvāḥ sarvakṣetrajālasvakāyaspharaṇatāyai cittamabhinirṇāmayāmāsuḥ /",
  "S04bsu016_u:9337": "kṣetrasamatāvatīrṇāḥ sattvāḥ sarvasattvendriyasamudraparijñāyai praṇidhānamakārṣuḥ /",
  "S04bsu016_u:9338": "sarvajagadindriyayathādhimuktivicāraprayuktāḥ sattvāḥ sarvajñatādhigamāya adhyāśayaṃ viśodhayāmāsuḥ /",
  "S04bsu016_u:9339_0": "ityevaṃrūpāṇāṃ sattvānāmimāmevaṃrūpārthasiddhiṃ saṃpraveśya tejodhipatī rājā sarvāsu",
  "S04bsu016_u:9339_1": "rājadhānīṣu taṃ sūryagātrapravaraṃ tathāgataṃ praveśayāmāsa acintyena buddhavikurvitaprātihāryasaṃdarśanena",
  "S04bsu016_u:9339_2": "teṣāṃ sattvānāṃ paripākavinayāya //",
  "S04bsu016_u:9340": "tatkiṃ manyase kulaputra - anyaḥ sa tena kālena tena samayena tejodhipatirnāma rājaputro 'bhūt?",
  "S04bsu016_u:9341": "na khalu punastvayaivaṃ draṣṭavyam /",
  "S04bsu016_u:9342": "ayaṃ sa bhagavān śākyamunistathāgatastena kālena tena samayena tejodhipatirnāma rājaputro 'bhūt,",
  "S04bsu016_u:9343": "yena taccakravartirājyaṃ pratilabdham,",
  "S04bsu016_u:9344": "sa ca sūryagātrapravaro nāma tathāgata ārāgitaḥ /",
  "S04bsu016_u:9345": "tatkiṃ manyase kulaputra - anyaḥ sa tena kālena tena samayena dhanapatirnāma rājā abhūt tejodhipateḥ kumārasya pitā?",
  "S04bsu016_u:9346": "na khalvevaṃ draṣṭavyam /",
  "S04bsu016_u:9347": "ratnakusumaprabho nāma tathāgatastena kālena tena samayena dhanapatirnāma rājā abhūt,",
  "S04bsu016_u:9348_0": "ya etarhi pūrvasyāṃ diśi lokadhātau sāgaraparamāṇurajaḥsamānāṃ lokadhātusamudrāṇāṃ",
  "S04bsu016_u:9348_1": "pareṇa dharmadhātugaganapratibhāsameghanāmni lokadhātusamudre tryadhvapratibhāsamaṇirājasaṃbhavakulamadhyame",
  "S04bsu016_u:9348_2": "lokadhātuvaṃśe buddhaprabhāmaṇḍalaśrīpradīpāyāṃ lokadhātau sucandrakāyapratibhāsadhvaje bodhimaṇḍe (Gv 330)",
  "S04bsu016_u:9349": "anuttarāṃ samyaksaṃbodhimabhisaṃbuddho 'nabhilāpyabuddhakṣetraparamāṇurajaḥsamabodhisattvaparivṛto dharmaṃ deśayati /",
  "S04bsu016_u:9350": "tena ca bhagavatā ratnakusumaprabheṇa tathāgatena pūrvaṃ bodhisattvacaryāṃ caratā sarvadharmadhātugaganapratibhāsamegho lokadhātusamudraḥ pariśodhitaḥ /",
  "S04bsu016_u:9351": "yāvantaśca tasmin lokadhātusamudre tathāgatā utpannāśca utpadyante ca utpatsyante ca,",
  "S04bsu016_u:9352": "te sarve ca bhagavatā ratnakusumaprabheṇa tathāgatena pūrvabodhisattvacaryāścaratā anuttarāyāṃ samyaksaṃbodhau paripācitāḥ //",
  "S04bsu016_u:9353": "tatkiṃ manyase kulaputra - anyā sā tena kālena tena samayena padmaśrīgarbhasaṃbhavā nāma rājabhāryā abhūt tejodhipateḥ kumārasya mātā caturaśītistrīsahasrāṇāṃ pramukhānām?",
  "S04bsu016_u:9354": "na khalvevaṃ draṣṭavyam /",
  "S04bsu016_u:9355_0": "eṣā sā kulaputra māyādevī bhagavato mātā bodhisattvajananī samantāvabhāsānāvaraṇavimokṣapratiṣṭhitā",
  "S04bsu016_u:9355_1": "asaṃkhyeyasarvatathāgatasamudrāgamapratyakṣā sarvabodhisattvajanmasaṃdarśanavidhijñā",
  "S04bsu016_u:9355_2": "tena kālena tena samayena padmaśrīgarbhasaṃbhavā nāma rājño dhanateragramahiṣyabhūt /",
  "S04bsu016_u:9356": "tatkiṃ manyase kulaputra - anyā sā tena kālena tena samayena sudarśanā nāma agragaṇikā abhūt?",
  "S04bsu016_u:9357": "na khalvevaṃ draṣṭavyam /",
  "S04bsu016_u:9358": "eṣā sā sunetrā nāma daṇḍapāṇeḥ śākyasya bhāryā mama mātā tena kālena tena samayena sudarśanā nāma agragaṇikābhūt /",
  "S04bsu016_u:9359": "tatkiṃ manyase kulaputra - anyā sā tena kālena tena samayena sucalitaratiprabhāsaśrīrnāma gaṇikādārikābhūt?",
  "S04bsu016_u:9360": "na khalvevaṃ draṣṭavyam /",
  "S04bsu016_u:9361": "ahaṃ sā tena kālena tena samayena sucalitaratiprabhāsaśrīrgaṇikādārikā abhūt /",
  "S04bsu016_u:9362": "tatkiṃ manyase kulaputra - anyaḥ sa tena kālena tena samayena tejodhipate rājñaḥ parivāro 'bhūt?",
  "S04bsu016_u:9363": "na khalvevaṃ draṣṭavyam /",
  "S04bsu016_u:9364_0": "ime te bodhisattvāḥ sarve samantabhadrabodhisattvacaryāpraṇidhānaparipūryāṃ bhagavatā",
  "S04bsu016_u:9364_1": "pratiṣṭhāpitā asminneva parṣanmaṇḍale saṃniṣaṇṇāsarvalokadhātupratibhāsaprāptena",
  "S04bsu016_u:9364_2": "kāyena sarvabodhisattvasamādhivihārasaṃbhinnena cittena sarvatathāgataḥ saṃmukhabhāvavadanavijñaptena",
  "S04bsu016_u:9364_3": "cakṣuṣā sarvatathāgatagaganasvarāṅgameghacakranigarjitanirghoṣavijñaptena śrotreṇa",
  "S04bsu016_u:9364_4": "sarvadharmavihāravaśavartinā āśvāsapraśvāsena sarvabuddhakṣetrānucalitena nirghoṣeṇa",
  "S04bsu016_u:9364_5": "sarvatathāgataparṣanmaṇḍalopasaṃkramaṇāpratiprasrabdhena bodhisattvakāyena bodhisattvayathāśayābhimukhena",
  "S04bsu016_u:9364_6": "paripākavinayānukūlena ātmabhāvābhinirhāreṇa aśeṣasarvadigjālaprasṛtena nānāgatasarvakalpāvyavacchinnena",
  "S04bsu016_u:9364_7": "samantabhadrabodhisattvacaryāpraṇidhānaparipūrisamudāgamena samanvāgatā bhagavataḥ",
  "S04bsu016_u:9364_8": "parṣanmaṇḍale saṃniṣaṇṇāḥ /",
  "S04bsu016_u:9365": "sa khalu kulaputra sūryagātrapravarastathāgatastejodhipatinā cakravartinā ca mayā ca yāvajjīvamupasthito 'bhūt cīvarapiṇḍapātaśayanāsanaglānapratyayabhaiṣajyapariṣkāraiḥ //",
  "S04bsu016_u:9366": "tasya khalu punaḥ kulaputra sūryagātrapravarasya tathāgatasya parinirvṛtasyānantaraṃ tasyāmeva lokadhātau prasannagātro nāma tathāgato loka udapādi /",
  "S04bsu016_u:9367": "so 'pyasmābhirārāgitaḥ satkṛto gurukṛto mānitaḥ pūjitaḥ /",
  "S04bsu016_u:9368": "tasyānantaraṃ sarvagātrajñānapratibhāsacandro nāma tathāgato loka udapādi /",
  "S04bsu016_u:9369": "so 'pyasmābhirdevendrabhūtairārāgitaḥ /",
  "S04bsu016_u:9370": "tasyānantaraṃ jāmbūnadatejorājo nāma tathāgata ārāgitaḥ /",
  "S04bsu016_u:9371": "tasyānantaraṃ lakṣaṇabhūṣitagātro nāma tathāgata ārāgitaḥ /",
  "S04bsu016_u:9372": "tasyānantaraṃ vicitraraśmijvalanacandro nāma tathāgata ārāgitaḥ /",
  "S04bsu016_u:9373": "tasyānantaraṃ suvilokitajñānaketurnāma tathāgata (Gv 331) ārāgitaḥ /",
  "S04bsu016_u:9374": "tasyānantaraṃ vipulamahājñānaraśmirājo nāma tathāgata ārāgitaḥ /",
  "S04bsu016_u:9375": "tasyānantaraṃ nārāyaṇavajravīryo nāma tathāgata ārāgitaḥ /",
  "S04bsu016_u:9376": "tasyānantaramaparājitajñānasthāmo nāma tathāgata ārāgitaḥ /",
  "S04bsu016_u:9377": "tasyānantaraṃ samantavilokitajñāno nāma tathāgata ārāgitaḥ /",
  "S04bsu016_u:9378": "tasyānantaraṃ vimalaśrīmegho nāma tathāgata ārāgitaḥ /",
  "S04bsu016_u:9379": "tasyānantaraṃ siṃhavijṛmbhitaprabho nāma tathāgata ārāgitaḥ /",
  "S04bsu016_u:9380": "tasyānantaraṃ jñānaraśmijvalanacūḍo nāma tathāgata ārāgitaḥ /",
  "S04bsu016_u:9381": "tasyānantaraṃ guṇaraśmidhvajonāma tathāgata ārāgitaḥ /",
  "S04bsu016_u:9382": "tasyānantaraṃ jñānabhāskaratejo nāma tathāgata ārāgitaḥ /",
  "S04bsu016_u:9383": "tasyānantaraṃ ratnapadmapraphullitagātro nāma tathāgata ārāgitaḥ /",
  "S04bsu016_u:9384": "tasyānantaraṃ puṇyapradīpadhvajo nāma tathāgata ārāgitaḥ /",
  "S04bsu016_u:9385": "tasyānantaraṃ jñānaraśmimeghaprabho nāma tathāgata ārāgitaḥ /",
  "S04bsu016_u:9386": "tasyānantaraṃ samantavairocanacandro nāma tathāgata ārāgitaḥ /",
  "S04bsu016_u:9387": "tasyānantaraṃ ābharaṇacchatranirghoṣo nāma tathāgata ārāgitaḥ /",
  "S04bsu016_u:9388": "tasyānantaraṃ samantajñānālokavikramasiṃho nāma tathāgata ārāgitaḥ /",
  "S04bsu016_u:9389": "tasyānantaraṃ dharmadhātuviṣayamaticandro nāma tathāgata ārāgitaḥ /",
  "S04bsu016_u:9390": "tasyānantaraṃ sattvagaganacittapratibhāsabimbo nāma tathāgata ārāgitaḥ /",
  "S04bsu016_u:9391": "tasyānantaraṃ praśamagandhasunābho nāma tathāgata ārāgitaḥ /",
  "S04bsu016_u:9392": "tasyānantaraṃ samantānuravitaśāntanirghoṣo nāma tathāgata ārāgitaḥ /",
  "S04bsu016_u:9393": "tasyānantaraṃ sudṛḍhajñānaraśmijālabimbaskandho nāma tathāgata ārāgitaḥ /",
  "S04bsu016_u:9394": "tasyānantaraṃ amṛtaparvataprabhātejo nāma tathāgata ārāgitaḥ /",
  "S04bsu016_u:9395": "tasyānantaraṃ dharmasāgaranigarjitaghoṣo nāma tathāgata ārāgitaḥ /",
  "S04bsu016_u:9396": "tasyānantaraṃ buddhagaganaprabhāsacūḍo nāma tathāgata ārāgitaḥ /",
  "S04bsu016_u:9397": "tasyānantaraṃ raśmicandro nāma tathāgata ārāgitaḥ /",
  "S04bsu016_u:9398": "tasyānantaraṃ raśmicandrorṇamegho nāma tathāgata ārāgitaḥ /",
  "S04bsu016_u:9399": "tasyānantaraṃ suparipūrṇajñānamukhaktro nāma tathāgata ārāgitaḥ /",
  "S04bsu016_u:9400": "tasyānantaraṃ suviśuddhajñānakusumāvabhāso nāma tathāgata ārāgitaḥ /",
  "S04bsu016_u:9401": "tasyānantaraṃ ratnārciḥparvataśrītejorājo nāma tathāgata ārāgitaḥ /",
  "S04bsu016_u:9402": "tasyānantaraṃ vipulaguṇajyotiḥprabho nāma tathāgata ārāgitaḥ /",
  "S04bsu016_u:9403": "tasyānantaraṃ samādhimervabhyudgatajñāno nāma tathāgata ārāgitaḥ /",
  "S04bsu016_u:9404": "tasyānantaraṃ ratnacandradhvajo nāma tathāgata ārāgitaḥ /",
  "S04bsu016_u:9405": "tasyānantaramarcirmaṇḍalagātro nāma tathāgata ārāgitaḥ /",
  "S04bsu016_u:9406": "tasyānantaraṃ ratnāgraprabhatejo nāma tathāgata ārāgitaḥ /",
  "S04bsu016_u:9407": "tasyānantaraṃ samantajñānacaryāvilambo nāma tathāgata ārāgitaḥ /",
  "S04bsu016_u:9408": "tasyānantaraṃ arciḥsamudramukhavegapradīpo nāma tathāgata ārāgitaḥ /",
  "S04bsu016_u:9409": "tasyānantaraṃ dharmavimānanirghoṣarājo nāma tathāgata ārāgitaḥ /",
  "S04bsu016_u:9410": "tasyānantaramasadṛśaguṇakīrtidhvajo nāma tathāgata ārāgitaḥ /",
  "S04bsu016_u:9411": "tasyānantaraṃ pralambabāhurnāma tathāgata ārāgitaḥ /",
  "S04bsu016_u:9412": "tasyānantaraṃ pūrvapraṇidhinirmāṇacandro nāma tathāgata ārāgitaḥ /",
  "S04bsu016_u:9413": "tasyānantaramākāśajñānārthapradīpo",
  "S04bsu016_u:9414": "nāma tathāgata ārāgitaḥ /",
  "S04bsu016_u:9415": "tasyānantaraṃ dharmodgatanabheśvaro nāma tathāgata ārāgitaḥ /",
  "S04bsu016_u:9416": "tasyānantaraṃ vairocanaśrīgarbharājo nāma tathāgata ārāgitaḥ /",
  "S04bsu016_u:9417": "tasyānantaraṃ dharmanārāyaṇaketurnāma tathāgata ārāgitaḥ /",
  "S04bsu016_u:9418": "tasyānantaraṃ jñānaketurnāma tathāgata ārāgitaḥ /",
  "S04bsu016_u:9419": "tasyānantaraṃ dharmasāgarapadmo nāma tathāgata ārāgitaḥ /",
  "S04bsu016_u:9420": "iti hi kulaputra etāṃstathāgatān pramukhān kṛtvā tasyāṃ lokadhātau ṣaṣṭibuddhakoṭīniyutaśatasahasrāṇyutpannāni (Gv 332)",
  "S04bsu016_u:9421": "abhūvan, yānyasmābhirārāgitāni satkṛtāni gurukṛtāni mānitāni pūjitāni cīvarapiṇḍapātaśayanāsanaglānapratyayabhaiṣajyapariṣkāraiḥ //",
  "S04bsu016_u:9422": "teṣāṃ khalu kulaputra ṣaṣṭerbuddhakoṭīniyutaśatasahasrāṇāṃ sarvapaścimo vipuladharmādhimuktisaṃbhavatejo nāma tathāgata utpanno 'bhūt /",
  "S04bsu016_u:9423_0": "tasya bhagavato nagare praviṣṭasya mayā rājabhāryābhūtayā sārdhaṃ svāminā sarvākārapūjāmukhaṃ",
  "S04bsu016_u:9423_1": "prayuktayā tathāgatapūjayā pūjāṃ kṛtvā sarvatathāgatotpattisaṃbhavapradīpo nāma tathāgatadharmaparyāyastasya",
  "S04bsu016_u:9423_2": "bhagavato 'ntikāt śrutaḥ,",
  "S04bsu016_u:9424": "yasya sahaśravaṇānmayā jñānacakṣuḥ pratilabdham /",
  "S04bsu016_u:9425": "eṣa ca sarvabodhisattvasamādhinayasāgaravyavalokanaviṣayo bodhisattvavimokṣaḥ pratilabdhaḥ //",
  "S04bsu016_u:9426": "sā khalvahaṃ kulaputra etaṃ vimokṣaṃ bhāvayamānā buddhakṣetraśataparamāṇurajaḥsamān kalpānāgatān bodhisattvena sārdhaṃ bodhisattvacaryāṃ caramāṇā /",
  "S04bsu016_u:9427": "teṣu ca me buddhakṣetraparamāṇurajaḥsameṣu kalpeṣu anantamadhyāstathāgatā ārāgitāḥ /",
  "S04bsu016_u:9428": "kvacit kalpe kalpastho 'pi ekatathāgata ārāgitaḥ /",
  "S04bsu016_u:9429": "kvacit kalpe dvau tathāgatāvārāgitau /",
  "S04bsu016_u:9430": "kvacit kalpe yāvadanabhilāpyāstathāgatā ārāgitāḥ /",
  "S04bsu016_u:9431": "kvacit kalpe buddhakṣetraparamāṇurajaḥsamāstathāgatā ārāgitāḥ /",
  "S04bsu016_u:9432": "na ca me jātu bodhisattvasya kāyo jñātaḥ - kiṃpramāṇaḥ kīdṛksaṃsthānaḥ kīdṛgvarṇaḥ /",
  "S04bsu016_u:9433": "na kāyakarma jñātaṃ na vākkarma na manaskarma jñātaṃ na jñānadarśanaṃ na jñānagocaraṃ na jñānasamādhiviṣayo jñātaḥ /",
  "S04bsu016_u:9434": "ye khalu punaḥ kulaputra sattvā bodhisattvaṃ bodhisattvacārikāṃ carantaṃ dṛṣṭvā bodhisattvasyāntike 'nunayacittamutpādayāmāsuḥ,",
  "S04bsu016_u:9435": "nānāsaṃketairnānāsaṃvāsaiśca prasādaṃ janayāmāsuḥ,",
  "S04bsu016_u:9436": "sarve te bodhisattvena laukikalokottarairvividhairupāyaiḥ saṃgṛhītā bodhisattvasya parivārā bhavanti sma /",
  "S04bsu016_u:9437": "te bodhisattvasya bodhisattvacaryāṃ carataḥ parivārasaṃvāse na avaivartikā bhavanti sma anuttarāyāṃ samyaksaṃbodhau //",
  "S04bsu016_u:9438_0": "sāhaṃ kulaputra vipuladharmādhimuktisaṃbhavatejastathāgatasya sahadarśanādimaṃ sarvabodhisattvasamādhisāgaravyavalokanaviṣayaṃ",
  "S04bsu016_u:9438_1": "bodhisattvavimokṣaṃ pratilabhya bodhisattvena sārdhaṃ buddhakṣetraśataparamāṇurajaḥsamān",
  "S04bsu016_u:9438_2": "kalpānāgatā etaṃ vimokṣaṃ saṃbhāvayamānā /",
  "S04bsu016_u:9439": "ye ca teṣu buddhakṣetraparamāṇurajaḥsameṣu kalpeṣu tathāgatā utpannāḥ,",
  "S04bsu016_u:9440": "sarve te mayā tathāgatā ārāgitāḥ pūjitā upasthitāḥ /",
  "S04bsu016_u:9441": "sarveṣāṃ ca me teṣāṃ tathāgatānāṃ dharmadeśanā śrutā,",
  "S04bsu016_u:9442": "śrutvā udgṛhītā saṃdhāritā /",
  "S04bsu016_u:9443_0": "sarveṣāṃ ca mayā teṣāṃ buddhānāṃ bhagavatāmantikādeṣa vimokṣaḥ pratilabdho nānānayairvā",
  "S04bsu016_u:9443_1": "nānāsūtrāntanayanirghoṣairnānāvimokṣaśarīrairnānāvimokṣadvārairnānāvimokṣavicārairnānādhvajapraveśaiḥ",
  "S04bsu016_u:9443_2": "nānābuddhakṣetrasāgarāvatāraiḥ nānābuddhadarśanasamudravijñaptibhiḥ nānātathāgataparṣanmaṇḍalāvatāraiḥ",
  "S04bsu016_u:9443_3": "nānābodhisattvapraṇidhānasāgaranayapathaiḥ nānābodhisattvacaryāprasaraiḥ nānābodhisattvacaryābhinirhāraiḥ",
  "S04bsu016_u:9443_4": "nānābodhisattvaprasaraiḥ /",
  "S04bsu016_u:9444": "na ca bodhisattvasya samantabhadravimokṣanayamavatarāmi /",
  "S04bsu016_u:9445": "tatkasya hetoḥ?",
  "S04bsu016_u:9446": "ākāśatalapraveśāpramāṇā hi kulaputra samantabhadrāṇāṃ bodhisattvānāṃ vimokṣanayāḥ sarvasattvasaṃjñāgatatalāpramāṇāḥ tryadhvaparivartasāgaratalāpramāṇā (Gv 333)",
  "S04bsu016_u:9447": "diksamudratalāpramāṇā dharmadhātunayasāgaratalāpramāṇāḥ /",
  "S04bsu016_u:9448": "tathāgataviṣayasamaśarīrā hi kulaputra samantabhadrāṇāṃ bodhisattvānāṃ vimokṣanayāḥ //",
  "S04bsu016_u:9449": "sā ahaṃ kulaputra buddhakṣetraparmāṇurajaḥsamān kalpān bodhisattvaśarīraṃ prekṣamāṇā atṛptaiva darśanena /",
  "S04bsu016_u:9450_0": "tadyathāpi nāma kulaputra ekāntarāgacaritayoḥ strīpuruṣayoranyonyasamāgame saṃketakṛtayorapramāṇā",
  "S04bsu016_u:9450_1": "ayoniśomanasikāraprabhavāḥ śubhasaṃjñāvitarkasaṃmohasaṃbhavāścittotpādā utpadyante,",
  "S04bsu016_u:9451_0": "evameva kulaputra mama bodhisattvasya śarīraṃ prekṣamāṇāyā ekaikasmādromavivarādanantamadhyāpramāṇanirdeśā",
  "S04bsu016_u:9451_1": "lokadhātuvaṃśaprasarā nānāpratiṣṭhānā nānāsaṃdhivyūhā nānāsaṃsthānā nānāparvatavyūhā",
  "S04bsu016_u:9451_2": "nānāpṛthivītalavyūhanirdeśā nānāgaganameghasaṃchannālaṃkārā nānākalpanāmasaṃkhyānirdeśā",
  "S04bsu016_u:9451_3": "nānābuddhotpādatathāgatavaṃśaprabhavā nānābodhimaṇḍālaṃkārā nānātathāgatadharmacakrapravartanavikurvitā",
  "S04bsu016_u:9451_4": "nānātathāgataparṣanmaṇḍalavyūhā nānāsūtrāntanayanirdeśanirghoṣā nānāyānanayanirhāraprabhavā",
  "S04bsu016_u:9451_5": "nānāpariśuddhaprabhālokāvabhāsā adṛṣṭapūrvanimittāḥ praticittakṣaṇaṃ cakṣuṣa ābhāsamāgacchanti /",
  "S04bsu016_u:9452": "ekaikasmādromavivarādanantamadhyā buddhasamudrāścakṣuṣa ābhāsamāgacchanti /",
  "S04bsu016_u:9453": "nānābodhimaṇḍālaṃkārā nānādharmacakrapravartanavikurvitā nānāsūtrāntanirghoṣavikurvitāḥ apratisrabdhayogena praticittakṣaṇaṃ cakṣuṣa ābhāsamāgacchanti /",
  "S04bsu016_u:9454_0": "ekaikasmādromavivarādanantamadhyāḥ sattvasamudrā nānābhavanārāmaparvatavimānanadīsamudranilayā",
  "S04bsu016_u:9454_1": "nānārūpakāyā nānāparibhogaviṣayā nānācārayogacāraprayogā nānendriyapariniṣpattisaṃsthānāḥ",
  "S04bsu016_u:9454_2": "praticittakṣaṇaṃ cakṣuṣa ābhāsamāgacchanti /",
  "S04bsu016_u:9455": "ekaikasmādromavivarādanantamadhyāstryadhvasāgarapraveśanayā avabhāsamāgacchanti /",
  "S04bsu016_u:9456": "anantamadhyā bodhisattvapraṇidhānasamudrā viśudhyante /",
  "S04bsu016_u:9457": "anantamadhyā bodhisattvabhūmicaryāvimātratāsamudrā ābhāsamāgacchanti /",
  "S04bsu016_u:9458": "anantamadhyā bodhisattvapāramitānayasāgarapariśuddhayo 'vabhāsamāgacchanti /",
  "S04bsu016_u:9459": "anantamadhyā bodhisattvapūrvayogasamudrā ābhāsamāgacchanti /",
  "S04bsu016_u:9460": "anantamadhyā buddhakṣetrapariśodhananayasamudrā ābhāsamāgacchanti /",
  "S04bsu016_u:9461": "anantamadhyā bodhisattvamahāmaitrīnayasamudrāḥ sarvasattvamahāmaitrīnayasamudrāḥ sarvasattvaparipākavinayaparākramaprayogasāgarā avakrāmanti /",
  "S04bsu016_u:9462": "anantamadhyā bodhisattvamahākaruṇāmeghanayasāgarāḥ saṃbhavanti /",
  "S04bsu016_u:9463": "anantamadhyā bodhisattvamahāprītivegasāgarā vivardhante /",
  "S04bsu016_u:9464": "praticittakṣaṇamanantamadhyāḥ sarvasattvasaṃgrahaprayogasāgarā niṣpadyante //",
  "S04bsu016_u:9465_0": "sā ahaṃ kulaputra teṣu buddhakṣetraśataparamāṇurajaḥsameṣu kalpeṣu bodhisattvasya",
  "S04bsu016_u:9465_1": "ekaikasmādromavivarātpraticittakṣaṇamanantamadhyān dharmanayasāgarānavataramāṇā paryantaṃ nādhigacchāmi /",
  "S04bsu016_u:9466": "na ca avatīrṇapūrvamavatarāmi /",
  "S04bsu016_u:9467": "na pratilabdhapūrvaṃ pratilabhe yāvadantaḥpuramadhyagatasyāpyahaṃ kulaputra sarvārthasiddhasya strīgaṇaparivṛtasya nānāvimokṣanayasāgarāvatāraiḥ /",
  "S04bsu016_u:9468": "ekaikasmādromavivarādanantamadhyāṃstryadhvanayasāgarānavatārāmi dharmadhātvavatāranayasamudrāvatāreṇa //",
  "S04bsu016_u:9469": "etamahaṃ kulaputra sarvabodhisattvasamādhisāgaravyavalokanaviṣayaṃ bodhisattvavimokṣaṃ prajānāmi, samāpadye /",
  "S04bsu016_u:9470": "kiṃ mayā śakyaṃ bodhisattvānāmanantamadhyopāyanayasāgaraprasṛtānāṃ sarvasattvasamasadṛśasaṃsthānasaṃsthitakāyavijñaptisaṃdarśakānāṃ sarvajagadāśayānukūlacaryāsaṃdarśakānām (Gv 334)",
  "S04bsu016_u:9471_0": "anantamadhyavarṇanirmitameghasamudrasarvaromamukhapramuñcakānāṃ sarvaśarīradharmatāsvabhāvaprakṛtipariśuddhānāmākāśalakṣaṇajagatprakṛtyavabodhanirvikalpānāṃ",
  "S04bsu016_u:9471_1": "sarvatrānugatabuddhiviniścayatathāgatasamavikurvitaparamāṇām anantamadhyavimokṣaviṣayavikurvitaniryātānāṃ",
  "S04bsu016_u:9471_2": "vipuladharmadhātucittotpādapraveśavihāravaśavartināṃ samantamukhasarvadharmabhūmivimokṣasāgaravikrīḍitānāṃ",
  "S04bsu016_u:9471_3": "caryāṃ jñātuṃ guṇān vā vaktum,",
  "S04bsu016_u:9472": "nikhilān vā guṇanidhīn saṃdarśayitum //",
  "S04bsu016_u:9473": "gaccha kulaputra,",
  "S04bsu016_u:9474": "ihaiva bhagavato vairocanasya pādamūle vividharatnavyūhamahāmaṇirājapadmagarbhāsananiṣaṇṇā bodhisattvajanetrī māyā nāma devī /",
  "S04bsu016_u:9475": "tāmupasaṃkramya paripṛccha - kathaṃ bodhisattvā bodhisattvacaryāṃ caranto 'nupaliptā bhavanti sarvalokadharmamalaiḥ /",
  "S04bsu016_u:9476": "apratiprasrabdhā bhavanti tathāgatapūjāprayogeṣu /",
  "S04bsu016_u:9477": "avaivartikā bhavanti sarvabodhisattvakarmāntebhyaḥ /",
  "S04bsu016_u:9478": "sarvāvaraṇavigatā bhavanti bodhisattvavimokṣāvatāreṣu /",
  "S04bsu016_u:9479": "aparapratyayā bhavanti sarvabodhisattvavihāreṣu /",
  "S04bsu016_u:9480": "saṃmukhībhāvagatā bhavanti sarvatathāgatānām /",
  "S04bsu016_u:9481": "na vivartante sarvasattvasaṃgrahaprayogebhyaḥ,",
  "S04bsu016_u:9482": "na nivartante 'parāntakoṭīgatakalpasarvabodhisattvacaryāsaṃvāsebhyaḥ /",
  "S04bsu016_u:9483": "na pratyudāvartante mahāyānapraṇidhānāt /",
  "S04bsu016_u:9484": "na saṃsīdanti jagatkuśalamūlasaṃdhāraṇavivardhanatayā //",
  "S04bsu016_u:9485": "atha khalu gopā śākyakanyā etameva vimokṣamukhanayaṃ saṃdarśayantī buddhādhiṣṭhānena tasyāṃ velāyāmimā gāthā abhāṣata -",
  "S04bsu016_u:9486": "saṃbodhicaryācaraṇaprayuktaṃ paśyanti sattvāḥ khalu ye 'grasattvam /",
  "S04bsu016_u:9487": "prasannacittāḥ pratighātino vā vrajanti te saṃgrahamasya sarve // 90 //",
  "S04bsu016_u:9488": "yāvanti hi kṣetraśate rajāṃsi smarāmi kalpāniha tāvato 'ham /",
  "S04bsu016_u:9489": "meruprabhābhūdvaralokadhātustataḥ paraṃ vyūhasanāmni kalpe // 91 //",
  "S04bsu016_u:9490": "ṣaḍviṃśatiḥ koṭyayutāni tasmin sahasrasaṃkhyā hyabhavanmunīnām /",
  "S04bsu016_u:9491": "teṣāmabhūdyaścaramo munīndro dharmadhvajo nāma jagatpradīpaḥ // 92 //",
  "S04bsu016_u:9492": "śrītejanāmā nṛpatistadānīṃ tasmin munīndre parinirvṛte 'tha /",
  "S04bsu016_u:9493": "jambudhvaje 'sminnihatāricakraḥ so 'vyāhatājñaḥ parameśvaro 'bhūt // 93 //",
  "S04bsu016_u:9494": "(Gv 335)",
  "S04bsu016_u:9495": "śūrāṇi vīrāṇyatha rūpavanti pañcābhavan putraśatāni tasya /",
  "S04bsu016_u:9496": "sarvāṅgasaṃpūrṇaviśuddhakāyānyanuttamaśrīpratimaṇḍitāni // 94 //",
  "S04bsu016_u:9497": "rājā saputraḥ sugate prasannaḥ pūjāmakārṣīdvipulāṃ jinasya /",
  "S04bsu016_u:9498": "nityaṃ ca saddharmaparigraho 'sau dharmābhiyukto 'bhavadaprakampyaḥ // 95 //",
  "S04bsu016_u:9499": "suraśmināmā ca nṛpasya tasya viśuddhasattvo 'yamabhūtkumāraḥ /",
  "S04bsu016_u:9500": "sudarśanīyaśca manojñarūpaḥ triṃśadvarālaṃkṛtalakṣaṇāṅgaḥ // 96 //",
  "S04bsu016_u:9501": "rājyaṃ parityajya nṛṇāṃ sa pañcakoṭīvṛtaḥ pravrajitastadānīm /",
  "S04bsu016_u:9502": "sa pravrajitvā dṛḍhavīryayuktaḥ saṃdhārayāmāsa jinasya dharmam // 97 //",
  "S04bsu016_u:9503": "drumāvatī nāma purī vṛtābhūt koṭīsahasrairnagarottamānām /",
  "S04bsu016_u:9504": "āsīdvanaṃ tatra vicitraśākhaṃ praśāntanirghoṣamanuttaraśriyam // 98 //",
  "S04bsu016_u:9505": "yataḥ suraśmirvijahāra tasmin viśārado dhīpratibhānaśuddhaḥ /",
  "S04bsu016_u:9506": "sa dyotayāmāsa jinasya dharmaṃ saṃkliṣṭasattvaughaviśodhanāya // 99 //",
  "S04bsu016_u:9507": "piṇḍāya dhīmān sa puraṃ viveśa prāsādikeryāpathaśāntaveṣaḥ /",
  "S04bsu016_u:9508": "anutkṣiptacakṣuḥ smṛtimān prajānan gambhīraceṣṭaḥ sthiradhīragāmī // 100 //",
  "S04bsu016_u:9509": "nandīdhvajo 'bhūtpravaraḥ purāṇāṃ śreṣṭhī tadānīṃ suvighuṣṭakīrtiḥ /",
  "S04bsu016_u:9510": "tasyāhamāsaṃ duhitā manāpā bhānuprabhā nāma sucārurūpā // 101 //",
  "S04bsu016_u:9511": "(Gv 336)",
  "S04bsu016_u:9512": "dvāre 'tha tasyottaramandirasya dṛṣṭo mayābhūtsagaṇaḥ suraśmiḥ /",
  "S04bsu016_u:9513": "prāsādiko lakṣaṇacitritāṅgaḥ tatrābhavanme sumahān prasādaḥ // 102 //",
  "S04bsu016_u:9514": "yadā gṛhadvāragato mamābhūt pātre pradatto 'sya maṇistadā me /",
  "S04bsu016_u:9515": "muktvā ca sarvābharaṇāni maitracittānunītāhamadāttadāsmai // 103 //",
  "S04bsu016_u:9516": "sarāgacittena vidhāya pūjāṃ suraśmiketoḥ sugatātmajasya /",
  "S04bsu016_u:9517": "ardhatṛtīyāni śatāni nāgāṃ kalpottamāyāṃ khalu jātvapāyān // 104 //",
  "S04bsu016_u:9518": "deveṣu devendrakuleṣu jātā narendraputrī manujeṣu cāham /",
  "S04bsu016_u:9519": "anantavarṇena samucchrayeṇa sarvatra cādātsahadarśanaṃ me // 105 //",
  "S04bsu016_u:9520": "ardhatṛtīyeṣu gateṣu kalpaśateṣu jātāsmyabhayaṃkarāṇām /",
  "S04bsu016_u:9521": "sudarśanāyā gaṇikottamāyāḥ saṃcālitākhyā duhitā tadānīm // 106 //",
  "S04bsu016_u:9522": "dṛṣṭvātha tejodhipatiṃ kumāraṃ pūjāmakārṣaṃ muditāhamasya /",
  "S04bsu016_u:9523": "ātmānamasyaiva nivedayitvā bhūtāsmi vaśyā khalu tasya bhāryā // 107 //",
  "S04bsu016_u:9524": "saṃpūjitastena mayā sahābhūt sa sūryagātrapravaro maharṣiḥ /",
  "S04bsu016_u:9525": "prasannayā caiva tamīkṣya buddhamutpāditaṃ me varabodhicittam // 108 //",
  "S04bsu016_u:9526": "pūrṇā jinānāṃ khalu ṣaṣṭikoṭyastatraiva kalpe susamutthitānām /",
  "S04bsu016_u:9527": "(Gv 337)",
  "S04bsu016_u:9528": "babhūva teṣāṃ caramo jinānāṃ buddhastadānīmadhimuktitejāḥ // 109 //",
  "S04bsu016_u:9529": "tasmin viśuddhaṃ mama dharmacakṣurdharmasvabhāvaśca mayāvabuddhaḥ /",
  "S04bsu016_u:9530": "ayoniśo 'tyantavikalpa śāntā labdhāvabhāsāsmyabhavaṃ tato 'rvāk // 110 //",
  "S04bsu016_u:9531": "samādhibhūmiṃ ca vilokayāmi tataḥprabhṛtyeva jinaurasānām /",
  "S04bsu016_u:9532": "kṣetrārṇavānekamanaḥkṣaṇena cintāvyatītāṃśca diśāmi dikṣu // 111 //",
  "S04bsu016_u:9533": "nānāviśuddhāni ca sarvadikṣu kṣetrāṇi paśyāmyamitādbhutāni /",
  "S04bsu016_u:9534": "dṛṣṭvā manasteṣu na sajjate me kliṣṭeṣu naiva pratihanyate ca // 112 //",
  "S04bsu016_u:9535": "kṣetreṣu teṣveva ca bodhimaṇḍe paśyāmi buddhān nikhileṣvaśeṣān /",
  "S04bsu016_u:9536": "prabhāsamudrānamitāṃśca teṣāṃ ekena cittena vilokayāmi // 113 //",
  "S04bsu016_u:9537": "tathaiva teṣāṃ ca parṣatsamudrāṃścittakṣaṇenāvatarāmyasaṅgān /",
  "S04bsu016_u:9538": "teṣāṃ samādhīnakhilānavaimi sarvān vimokṣānapi cāprameyān // 114 //",
  "S04bsu016_u:9539": "caryāṃ ca teṣāṃ vipulāṃ dharemi bhūmīnayāṃścāvatarāmyaśeṣān /",
  "S04bsu016_u:9540": "praṇidhyasaṃkhyeyamahāsamudrān pratikṣaṇaṃ cāvatarāmyanantān // 115 //",
  "S04bsu016_u:9541": "saṃprekṣatī satpuruṣasya kāyaṃ kalpānanantāṃścaratī ca caryām /",
  "S04bsu016_u:9542": "ekaikaromno 'sya vikurvitānāṃ naiveha paryantamupaimi jātu // 116 //",
  "S04bsu016_u:9543": "(Gv 338)",
  "S04bsu016_u:9544": "saṃkhyāvyatītānapi caiva romni kṣetrodadhīnapyavalokayāmi /",
  "S04bsu016_u:9545": "samārutaskandhamahājalaughānagniprapūrṇān pṛthivīśarīrān // 117 //",
  "S04bsu016_u:9546": "nānāpratiṣṭhānavikalparūpān vicitrasaṃsthānanayapraveśān /",
  "S04bsu016_u:9547": "nānāvidhān dhātuśarīrabhedairanantamadhyākṛtavigrahāṃśca // 118 //",
  "S04bsu016_u:9548": "kṣetrodadhiṣvamiteṣvalāpyān dhātūn pṛthag yānavalokayāmi /",
  "S04bsu016_u:9549": "dharmābhidhānairjanatāṃ vinītāṃ teṣveva paśyāmi jinān prayuktān // 119 //",
  "S04bsu016_u:9550": "na kāyakarmāsya mayāvabuddhaṃ na vāgna cittaṃ na tayośca karma /",
  "S04bsu016_u:9551": "ṛddhirna naivāsya pṛthagvikurvā kalpāṃścarantyā vipulāṃ sucaryām // 120 //",
  "S04bsu016_u:9552_0": "atha khalu sudhanaḥ śreṣṭhidārako gopāyāḥ śākyakanyāyāḥ pādau śirasābhivandya gopāṃ",
  "S04bsu016_u:9552_1": "śākyakanyāmanekaśatasahasrakṛtvaḥ pradakṣiṇīkṛtya punaḥ punaravalokya gopāyāḥ śākyakanyāyā",
  "S04bsu016_u:9552_2": "antikāt prakrāntaḥ // 41 //",
  "S04bsu016_u:9553": "(Gv 339)",
  "S04bsu016_u:9554": "44 Māyā /",
  "S04bsu016_u:9555_0": "atha khalu sudhanasya śreṣṭhidārakasya māyāyā devyāḥ sakāśaṃ gamanābhimukhasya buddhagocaravicārajñānapratipannasya",
  "S04bsu016_u:9555_1": "etadabhavat - kenopāyena mayā śakyaṃ sarvalokoccalitaṣaḍāyatanānāmapratiṣṭhitānāṃ",
  "S04bsu016_u:9555_2": "kalyāṇamitrāṇāṃ sarvasaṅgasamatikrāntakāyānāmasaṅgagatigāminīpratipadāpratipannānāṃ",
  "S04bsu016_u:9555_3": "dharmakāyasuviśuddhānāṃ kāyakarmamāyāsunirmitaśarīrāṇāṃ jñānamāyāgatalokavicārāṇāṃ",
  "S04bsu016_u:9555_4": "praṇidhirūpakāyānāṃ buddhādhiṣṭhānamanomayaśarīrāṇāmanutpannāniruddhakāyānāmasatyāmṛṣakāyānāmasaṃkrāntavinaṣṭakāyānāmasaṃbhavāvibhavakāyānām",
  "S04bsu016_u:9555_5": "alakṣaṇaikalakṣaṇakāyānām /",
  "S04bsu016_u:9556": "advayasaṃṅgavinirmuktakāyānām,",
  "S04bsu016_u:9557": "anālayanilayakāyānām,",
  "S04bsu016_u:9558": "anakṣatakāyānāṃ pratibhāsasamanirvikalpakāyānāṃ svapnasamavicārakāyānām,",
  "S04bsu016_u:9559_0": "ādarśamaṇḍalasamasadṛśākrāntakāyānāṃ diksamapraśāntapratiṣṭhakāyānāṃ sarvadikspharaṇanirmāṇakāyānāṃ",
  "S04bsu016_u:9559_1": "tryadhvāsaṃbhinnakāyānāmaśarīracittanirvikalpakāyānāṃ sarvalokacakṣuṣpathasamatikrāntakāyānāṃ",
  "S04bsu016_u:9559_2": "samantabhadracakṣuḥprasaravijñeyavinayakāyānām asaṅgagaganagocarāṇāṃ kalyāṇamitrāṇāṃ",
  "S04bsu016_u:9559_3": "darśanamārāgayituṃ saṃmukhībhāvatāmanuprāptuṃ samavadhānaṃ cāptuṃ nimittaṃ codgrahītuṃ",
  "S04bsu016_u:9559_4": "ghoṣamaṇḍalaṃ vā vijñātuṃ mantravyavacārān vā ājñātumanuśāsanīṃ codgrahītum //",
  "S04bsu016_u:9560_0": "tamevaṃ cintāmanasikāraprayuktaṃ ratnanetrā nāma nagaradevatā gaganadevatāgaṇaparivṛtā",
  "S04bsu016_u:9560_1": "gaganatalagatamātmānamupadarśya nānāvibhūṣaṇavibhūṣitaśarīrā anekākāravarṇadivyakusumapuṭaparigṛhītā",
  "S04bsu016_u:9560_2": "saṃmukhamabhyavakīramāṇā sudhanaṃ śreṣṭhidārakametadavocat - cittanagaraparipālanaprayuktena",
  "S04bsu016_u:9560_3": "te kulaputra bhavitavyaṃ sarvasaṃsāraviṣayaratyasaṃvasanatayā /",
  "S04bsu016_u:9561": "cittanagarālaṃkāraprayuktena te kulaputra bhavitavyaṃ daśatathāgatabalādhyānalambanatayā /",
  "S04bsu016_u:9562": "cittanagarapariśodhanaprayuktena te kulaputra bhavitavyamīrṣyāmātsaryaśāṭhyāpanayanatayā /",
  "S04bsu016_u:9563": "cittanagarasaṃtāpapraśamābhiyuktena te kulaputra bhavitavyaṃ sarvadharmanidhyaptyā /",
  "S04bsu016_u:9564": "cittanagaravivardhanābhiyuktena te kulaputra bhavitavyaṃ sarvajñatāsaṃbhāramahāvīryavegavivardhanatayā /",
  "S04bsu016_u:9565": "cittanagarabhavanakośavyūhārakṣāprayuktena te kulaputra bhavitavyaṃ sarvasamādhisamāpattidhyānavimokṣavipuladharmavinayamānavihāravaśavartitayā /",
  "S04bsu016_u:9566": "cittanagarāvabhāsaprayuktena te kulaputra bhavitavyaṃ sarvatathāgataparṣanmaṇḍalasamudayasamantabhūmiprajñāpāramitāpratilambhapratīcchanatayā /",
  "S04bsu016_u:9567": "cittanagaropastambhaprayuktena te kulaputra bhavitavyaṃ sarvatathāgatasaṃbhavopāyamārgasvacittanagarasamavasaraṇatayā /",
  "S04bsu016_u:9568": "cittanagaradṛḍhaprākārābhinirhāraprayuktena te kulaputra bhavitavyaṃ samantabhadrabodhisattvacaryāpraṇidhānābhinirhāracittaviśuddhaye /",
  "S04bsu016_u:9569": "cittanagaraduryodhanadurāsadatābhinirhāraprayuktena te kulaputra bhavitavyaṃ sarvakleśamārakāyikapāpamitramāracakrānavamṛdyatayā /",
  "S04bsu016_u:9570": "cittanagarāvabhāsanaprayuktena te kulaputra bhavitavyaṃ sarvasattvatathāgatajñānāvabhāsapratipadyamānatayā /",
  "S04bsu016_u:9571": "cittanagarābhiniṣyandanaprayuktena te kulaputra bhavitavyaṃ sarvatathāgatadharmameghasaṃpratīcchanatayā /",
  "S04bsu016_u:9572": "cittanagaropastambhanaprayuktena te kulaputra bhavitavyaṃ sarvatathāgatapuṇyasamudrasvacittāśayasaṃpratīcchanatayā /",
  "S04bsu016_u:9573": "cittanagarapravistaraṇaprayuktena te kulaputra bhavitavyaṃ mahāmaitrīsarvajagatpharaṇatayā /",
  "S04bsu016_u:9574": "cittanagarasaṃpraticchādanaprayuktena te kulaputra bhavitavyaṃ vipuladharmacchatrasarvākuśaladharmapratipakṣābhinirharaṇatayā /",
  "S04bsu016_u:9575": "(Gv 340) cittanagarapratisyandanaprayuktena te kulaputra bhavitavyaṃ vipulamahākaruṇāsarvajagadanukampanatayā /",
  "S04bsu016_u:9576": "cittanagaradvāravivaraṇaprayuktena te kulaputra bhavitavyamādhyātmikavāhyavastusarvajagatsaṃprāpaṇatayā /",
  "S04bsu016_u:9577": "cittanagaraviśodhanaprayuktena te kulaputra bhavitavyaṃ sarvasaṃsāraviṣayaratiparāṅbhukhatayā /",
  "S04bsu016_u:9578": "cittanagaradṛḍhasthāmābhinirhāraprayuktena te kulaputra bhavitavyaṃ sarvākuśaladharmasvasaṃtatyasaṃbhavanatayā /",
  "S04bsu016_u:9579": "cittanagaravīryaprayuktena te kulaputra bhavitavyaṃ sarvajñatāsaṃbhārasamārjanavīryābhinirvartanatayā",
  "S04bsu016_u:9580": "/ cittanagaraprabhāsanaprayuktena te kulaputra bhavitavyaṃ sarvatryadhvatathāgatamaṇḍalasmṛtyavabhāsanatayā /",
  "S04bsu016_u:9581": "cittanagaravicayavidhijñena te kulaputra sarvatathāgatadharmacakrasūtrāntavividhadharmadvārapravicayaśrutābhijñatayā /",
  "S04bsu016_u:9582": "cittanagaraniyāmavidhijñena te kulaputra bhavitavyaṃ sarvajagadabhimukhasarvajñatādvāramārgavividhasaṃdarśanatayā /",
  "S04bsu016_u:9583": "cittanagarādhiṣṭhānavidhijñena te kulaputra bhavitavyaṃ sarvatryadhvatathāgatapraṇidhānanirhāraviśuddhaye /",
  "S04bsu016_u:9584": "cittanagarasaṃbhārabalavivardhanavidhijñena te kulaputra bhavitavyaṃ sarvadharmadhātuvipulapuṇyajñānasaṃbhāravivardhanatayā /",
  "S04bsu016_u:9585": "cittanagarasamantaprabhāsapramuñcanavidhijñena te kulaputra bhavitavyaṃ sarvasattvacittāśayendriyādhimuktisaṃkleśavyavadānajñānābhijñatayā /",
  "S04bsu016_u:9586": "cittanagaravaśavartanavidhijñena te kulaputra bhavitavyaṃ sarvadharmadhātunayasamavasaraṇatayā /",
  "S04bsu016_u:9587": "cittanagaraprabhāsvarābhiyuktena te kulaputra bhavitavyaṃ sarvatathāgatasmṛtyavabhāsanatayā /",
  "S04bsu016_u:9588": "cittanagarasvabhāvaparijñābhiyuktena te kulaputra bhavitavyamaśarīrasarvadharmanayapratividhyanatayā /",
  "S04bsu016_u:9589": "cittanagaramāyopamapratyavekṣaṇābhiyuktena te kulaputra bhavitavyaṃ sarvajñatādharmanagaragamanatayā /",
  "S04bsu016_u:9590": "evaṃ cittanagarapariśuddhyabhiyuktena te kulaputra bodhisattvena śakyaṃ sarvakuśalasamārjanamanuprāptum /",
  "S04bsu016_u:9591": "tatkasya hetoḥ?",
  "S04bsu016_u:9592_0": "tathā hi bodhisattvasya evaṃ cittanagarapariśuddhasya sarvāvaraṇāni purato na saṃtiṣṭhante",
  "S04bsu016_u:9592_1": "buddhadarśanāvaraṇaṃ vā dharmaśravaṇāvaraṇaṃ vā tathāgatapūjopasthānāvaraṇaṃ vā sattvasaṃgrahaprayogāvaraṇaṃ",
  "S04bsu016_u:9592_2": "vā buddhakṣetrapariśuddhyāvaraṇaṃ vā /",
  "S04bsu016_u:9593": "sarvāvaraṇavigatena hi kulaputra cittādhyāśayena kalyāṇamitraparyeṣṭyabhiyuktasya bodhisattvasya alpakṛcchreṇa kalyāṇamitrāṇyābhāsamāgacchanti /",
  "S04bsu016_u:9594": "kalyāṇamitrādhīnā ca kulaputra bodhisattvānāṃ sarvajñatā //",
  "S04bsu016_u:9595_0": "tatra dharmapadmaśrīkuśalā śarīrakāyikadevatā hrīśrīmañjariprabhāvā aparimāṇadevatāgaṇaparivṛtā",
  "S04bsu016_u:9595_1": "māyāyā devyā varṇamudīrayamāṇā bodhimaṇḍānniṣkramya sudhanasya śreṣṭhidārakasyābhimukhaṃ",
  "S04bsu016_u:9595_2": "gaganatale sthitvā svakasvakebhyo 'nekaratnavarṇāni raśmijālāni anekagandhadhūpavimalārcirvarṇāni",
  "S04bsu016_u:9595_3": "cittāśayaprasādanavarṇāni cittaprītivegavivardhanavarṇāni kāyaparidāhaprahlādanavarṇāni",
  "S04bsu016_u:9595_4": "kāyapariśuddhisaṃdarśanavarṇāni asaṅgakāyavikramasaṃbhavaviṣayāṇi raśmijālāni prāmuñcat /",
  "S04bsu016_u:9596_0": "tāni vipulāni kṣetrāṇyavabhāsya sudhanasya śreṣṭhidārakasya sarvatrānugataṃ samantābhimukhaṃ",
  "S04bsu016_u:9596_1": "sarvatathāgatakāyaṃ saṃdarśayitvā sarvāvantaṃ lokaṃ pradakṣiṇīkṛtya sudhanasya śreṣṭhidārakasya",
  "S04bsu016_u:9596_2": "mūrdhasaṃdhau nipatanti sma /",
  "S04bsu016_u:9597": "tāni mūrdhānamupādāya sarvaromakūpeṣvanupraviśya anuprasaranti sma /",
  "S04bsu016_u:9598": "samanantaraspṛṣṭaśca sudhanaḥ śreṣṭhidārakastābhirdevatāraśmibhiḥ,",
  "S04bsu016_u:9599": "atha tāvadeva virajaḥprabhāsaṃ nāma cakṣuḥ pratilebhe,",
  "S04bsu016_u:9600": "yat sarvatamondhakāreṇa sārdhaṃ na saṃvasati /",
  "S04bsu016_u:9601": "vitimiraṃ ca nāma cakṣuḥ pratilebhe,",
  "S04bsu016_u:9602": "yena sattvasvabhāvamavatarati /",
  "S04bsu016_u:9603": "(Gv 341) virajaḥpatiṃ ca nāma cakṣuḥ pratilebhe,",
  "S04bsu016_u:9604": "yena ca sarvadharmasvabhāvamaṇḍalaṃ vyavalokayati /",
  "S04bsu016_u:9605": "viśuddhagatiṃ ca nāma cakṣuḥ pratilebhe,",
  "S04bsu016_u:9606": "yena sarvakṣetraprakṛtiṃ vyavalokayati /",
  "S04bsu016_u:9607": "vairocanaprabhaṃ ca nāma cakṣuḥ pratilebhe,",
  "S04bsu016_u:9608": "yena tathāgatadharmaśarīraṃ vyavalokayati /",
  "S04bsu016_u:9609": "viśuddhagatiṃ ca nāma cakṣuḥ pratilebhe,",
  "S04bsu016_u:9610": "yenācintyāṃ tathāgatarūpakāyapariniṣpattiṃ vyavalokayati /",
  "S04bsu016_u:9611": "samantaprabhaṃ ca nāma cakṣuḥ pratilebhe,",
  "S04bsu016_u:9612": "yenācintyāṃ tathāgatarūpakāyapariniṣpattibhaktiṃ vyavalokayati /",
  "S04bsu016_u:9613": "asaṅgaprabhaṃ ca nāma cakṣuḥ pratilebhe,",
  "S04bsu016_u:9614": "yena sarvakṣetrasāgaraprasaralokadhātusaṃbhavavibhaktiṃ vyavalokayati /",
  "S04bsu016_u:9615": "samantāvabhāsaṃ ca nāma cakṣuḥ pratilebhe,",
  "S04bsu016_u:9616": "yena sarvatathāgatadharmeṣu sūtrāntanayanirhāradiśaṃ vyavalokayati /",
  "S04bsu016_u:9617": "samantaviṣayaṃ ca nāma cakṣuḥ pratilebhe,",
  "S04bsu016_u:9618": "yenānantamadhyabuddhavikurvitasattvavinayādhiṣṭhānaṃ vyavalokayati /",
  "S04bsu016_u:9619": "samantadarśaṃ ca nāma cakṣuḥ pratilebhe,",
  "S04bsu016_u:9620": "yena sarvakṣetrasamutpattiprasṛtaṃ",
  "S04bsu016_u:9621": "buddhotpādaṃ vyavalokayati //",
  "S04bsu016_u:9622_0": "atha khalu sunetro nāma rākṣasendro bodhisattvasaṃgītiprāsādadvārapālo daśānāṃ rākṣasasahasrāṇāṃ",
  "S04bsu016_u:9622_1": "pramukhaḥ sabhāryaḥ saputraḥ sasvajanaparivāraḥ sudhanaṃ śreṣṭhidārakaṃ nānāvarṇamanojñagandhaiḥ",
  "S04bsu016_u:9622_2": "kusumairabhyavakīrya evamāha - daśabhiḥ kulaputra dharmaiḥ samanvāgato bodhisattva",
  "S04bsu016_u:9622_3": "āsanno bhavati sarvakalyāṇamitrāṇām /",
  "S04bsu016_u:9623": "katamairdaśabhiḥ?",
  "S04bsu016_u:9624": "yaduta māyāśāṭhyāpagatena supariśuddhenāśayena,",
  "S04bsu016_u:9625": "sarvajagatparigrahāsaṃbhinnayā mahākaruṇayā,",
  "S04bsu016_u:9626": "sarvasattvaniḥsattvasvabhāvanidhyaptyā pratyavekṣayā,",
  "S04bsu016_u:9627": "sarvajñatāgamanāvaivartyenādhyāśayabalena,",
  "S04bsu016_u:9628": "tathāgatamaṇḍalābhimukhenādhimuktibalena,",
  "S04bsu016_u:9629": "sarvadharmasvabhāvavimalaviśuddhena cakṣuṣā,",
  "S04bsu016_u:9630": "sarvasattvamaṇḍalāsaṃbhinnayā mahāmaitryā,",
  "S04bsu016_u:9631": "sarvāvaraṇavikiraṇena jñānālokena,",
  "S04bsu016_u:9632": "sarvasaṃsāraduḥkhapratipakṣacchatrabhūtena mahādharmameghena,",
  "S04bsu016_u:9633": "sarvadharmadhātuśrotrasamantaprasṛtena kalyāṇamitragamanābhimukhena jñānacakṣuṣā /",
  "S04bsu016_u:9634": "ebhiḥ kulaputra daśabhirdharmaiḥ samanvāgato bodhisattva āsanno bhavati sarvakalyāṇamitrāṇām /",
  "S04bsu016_u:9635": "daśabhiśca samādhinidhyaptimukhairvyavalokayan bodhisattvaḥ saṃmukhībhāvaṃ pratilabhate sarvakalyāṇamitrāṇām /",
  "S04bsu016_u:9636": "katamairdaśabhiḥ?",
  "S04bsu016_u:9637": "yaduta dharmagaganavirajovicāramaṇḍalena ca samādhinidhyaptimukhena,",
  "S04bsu016_u:9638": "sarvadiksamudrābhimukhacakṣuṣā ca samādhinidhyaptimukhena,",
  "S04bsu016_u:9639": "sarvārambaṇāvikalpāvicāreṇa ca samādhinidhyaptimukhena,",
  "S04bsu016_u:9640": "sarvadiktathāgatameghasaṃbhavena ca samādhinidhyaptimukhena,",
  "S04bsu016_u:9641": "sarvajñajñānapuṇyasamudropacayagarbheṇa ca samādhinidhyaptimukhena,",
  "S04bsu016_u:9642": "sarvacittotpādāvirahitakalyāṇamitrasaṃbhavāsannena ca samādhinidhyaptimukhena,",
  "S04bsu016_u:9643": "sarvatathāgataguṇakalyāṇamitrasukhasaṃbhavena ca samādhinidhyaptimukhena,",
  "S04bsu016_u:9644": "sarvakalyāṇamitrātyantāvipravāsena ca samādhinidhyaptimukhena,",
  "S04bsu016_u:9645": "sarvakalyāṇamitrasamatāsadāsamantopasaṃkramaṇaprayogena ca samādhinidhyaptimukhena,",
  "S04bsu016_u:9646": "sarvakalyāṇamitropāyacariteṣvaklāntaprayogena ca samādhinidhyaptimukhena /",
  "S04bsu016_u:9647": "ebhiḥ kulaputra daśabhiḥ samādhinidhyaptimukhaiḥ",
  "S04bsu016_u:9648": "samanvāgato bodhisattvaḥ saṃmukhībhāvaṃ pratilabhate sarvakalyāṇamitrāṇām /",
  "S04bsu016_u:9649": "sarvatathāgatadharmacakrakalyāṇamitramukhanirghoṣaṃ ca nāma samādhivimokṣaṃ (Gv 342)",
  "S04bsu016_u:9650": "pratilabhate,",
  "S04bsu016_u:9651": "yatra pratipadyamāno bodhisattvo 'saṃbhinnāṃ sarvabuddhasamatāmavatarati,",
  "S04bsu016_u:9652": "asaṃbhinnāni ca sarvatrānugatāni kalyāṇamitrāṇi pratilabhate //",
  "S04bsu016_u:9653": "evamukte sunetreṇa rākṣasendreṇa sudhanaḥ śreṣṭhidārako gaganatalamavalokya evamāha - sādhu sādhu ārya,",
  "S04bsu016_u:9654": "anukampako 'smākamanugrahapravṛttaḥ kalyāṇamitrāṇāṃ darśayitā /",
  "S04bsu016_u:9655": "tatsādhvamasmākaṃ samyagupāyamukhamupadiśan kathaṃ parikramāti?",
  "S04bsu016_u:9656": "katamāṃ diśamabhimukhaṃ nirjavāmi?",
  "S04bsu016_u:9657": "kasminnadhiṣṭhāne parimārgayāmi?",
  "S04bsu016_u:9658": "katamadārambaṇamupanidhyāyāmi kalyāṇamitradarśanāya?",
  "S04bsu016_u:9659_0": "āha - tena hi kulaputra samantadikpraṇipatitena śarīreṇa sarvārambaṇena kalyāṇamitrasmṛtyupanibaddhenāśayena",
  "S04bsu016_u:9659_1": "samantanirjavena samādhyanugamena svapnopamena cittajavena pratibhāsopamena manaḥśarīravicāragamanena",
  "S04bsu016_u:9659_2": "kalyāṇamitrasakāśamupasaṃkramitavyam //",
  "S04bsu016_u:9660_0": "atha khalu sudhanaḥ śreṣṭhidārako yathānuśiṣṭaḥ sunetreṇa rākṣasendreṇa pratipadyamāno",
  "S04bsu016_u:9660_1": "'drākṣītpurato dharaṇitalānmahāratnapadmasamudgataṃ sarvavajraśarīradaṇḍaṃ sarvajagatsāgaramaṇirājagarbhaṃ",
  "S04bsu016_u:9660_2": "sarvamaṇirājapatrapaṅktivairocanamaṇirājakarkaṭikāṃ sarvaratnavarṇagandhamaṇirājakesaramasaṃkhyeyaratnajālasaṃchāditam /",
  "S04bsu016_u:9661_0": "tasyāṃ ca mahāratnarājapadmakarkaṭikāyāṃ dharmadhātudiksamavasaraṇagarbhaṃ nāma kūṭāgāramapaśyaccitraṃ",
  "S04bsu016_u:9661_1": "darśanīyaṃ vajravairocanadharaṇitalasaṃsthānaṃ sarvamaṇirājamayaparipūrṇastambhasahasropaśobhitaṃ",
  "S04bsu016_u:9661_2": "sarvaratnasaṃghaṭṭitāyāmaṃ jāmbūnadavimalakanakadivyavinyastapaṭṭamasaṃkhyeyanānāmuktāhārajālopanibaddhaṃ",
  "S04bsu016_u:9661_3": "maṇiratnarājavicitrabhaktivinyāsaṃ jambūdhvajamaṇiratnasamantavyūhamasaṃkhyeyaratnavedikāparivṛtaṃ",
  "S04bsu016_u:9661_4": "samantadigmaṇirājasopānasuvibhaktam /",
  "S04bsu016_u:9662_0": "tasya kūṭāgārasya madhye cintārājamaṇiratnapadmagarbhamāsanamadrākṣīt sarvalokendrasaṃsthānamaṇivigrahabimbapratiṣṭhitaṃ",
  "S04bsu016_u:9662_1": "sarvamaṇiratnavigrahavarṇamindradhvajapradyotasaṃsthānaṃ vajramaṇicakrabhūmitalapratiṣṭhitaṃ",
  "S04bsu016_u:9662_2": "nānāmaṇirājapaṅktivyūhamanekaratnavedikāparivṛtaṃ jyotirdhvajamaṇirājasupratyarpitaṃ",
  "S04bsu016_u:9662_3": "nānāratnavyūhopaśobhitaṃ divyātikrāntamaṇirājavastrasuprajñaptamanekavarṇavicitravastraratnasusaṃskṛtaṃ",
  "S04bsu016_u:9662_4": "sarvaratnavastravitānavitatagaganālaṃkāraṃ sarvaratnajālasaṃchāditaṃ samantadiksuvibhaktavajradhvajanirghoṣaṃ",
  "S04bsu016_u:9662_5": "sarvaratnapaṭṭadhvajasusamīritavidyotitaṃ sarvagandhamaṇirājadhvajavinyastasamatālaṃkāraṃ",
  "S04bsu016_u:9662_6": "sarvapuṣpadhūpavicitrakusumaughasaṃpravarṣaṇaṃ sarvaratnakiṅkiṇīdhvajasusamīritaśravaṇamanaḥsukhamadhuranirghoṣaṃ",
  "S04bsu016_u:9662_7": "nānāratnabhavanamukhadvāraprayuktaṃ nānāratnamaṇivigrahamukhānekavarṇagandhodakapravṛddhavairocanamaṇirājavigrahagajendramukhapadmajālaprayuktaṃ",
  "S04bsu016_u:9662_8": "nānāvajrasiṃhamukhānantavarṇadhūpameghaprayuktaṃ brahmasaṃsthānavairocanamaṇirājamukhamahāmaitrīnayabrahmaghoṣanirnādapramuktaṃ",
  "S04bsu016_u:9662_9": "nānāratnarajatamukhaśuklapakṣoddyotanamadhuranirnādarutavarṇaṃ tryadhvabuddhanāmakanakaghaṇṭāmālāmadhurarutapramuktanirghoṣaṃ",
  "S04bsu016_u:9662_10": "sarvabuddhadharmacakramahāmaṇirājaghaṇṭāmālāmanojñarutaravaṇaṃ sarvabodhisattvapraṇidhinānāvajraghaṇṭāniścaritanirghoṣaṃ",
  "S04bsu016_u:9662_11": "candradhvajamaṇirājapaṅktisarvabuddhapratibhāsanicitanāmanirnādavijñapanaṃ śuddhagarbhamaṇirājapaṅkti",
  "S04bsu016_u:9662_12": "sarvatryadhvatathāgatajanmaparaṃparāpratibhāsavijñapanamādityagarbhamaṇirājapaṅkti",
  "S04bsu016_u:9662_13": "sarvavikurvitapratipattyākāśadhātuparamadaśadiksarvabuddhakṣetravidhipatharaśmisaṃdarśanam",
  "S04bsu016_u:9662_14": "avabhāsadhvajamaṇirājapaṅkti",
  "S04bsu016_u:9663_0": "(Gv 343) sarvatathāgataprabhāmaṇḍalāvabhāsapramuñcanavairocanamaṇirājapaṅkti sarvajagadindrasadṛśanirmāṇameghatathāgatapūjopasthānapramuñcanaṃ",
  "S04bsu016_u:9663_1": "cintāmaṇirājapaṅkti samantabhadrabodhisattvavikurvitapratikṣaṇasarvadharmadhātuspharaṇaṃ",
  "S04bsu016_u:9663_2": "merudhvajamaṇirājapaṅkti sarvadevendrabhavanameghāpsarorutanigarjitanirghoṣaṃ sarvārambaṇatathāgatastutimeghapramuñcanācintyaguṇavarṇanirdeśaṃ",
  "S04bsu016_u:9663_3": "ca tadāsanamadrākṣīt acintyaratnavyūhāsanaparivāram //",
  "S04bsu016_u:9664": "tasmiṃścāsane māyādevīṃ niṣaṇṇāmadrākṣīt trailokyasamatikrāntena rūpeṇa,",
  "S04bsu016_u:9665": "sarvalokābhimukhena sarvabhavagatyudgatena rūpeṇa,",
  "S04bsu016_u:9666": "yathāśayajagadvijñaptena sarvalokānupaliptena rūpeṇa,",
  "S04bsu016_u:9667": "vipulapuṇyasaṃbhūtena sarvajagatsadṛśena rūpeṇa,",
  "S04bsu016_u:9668": "sarvasattvasukhopadarśanena sarvajagatparipākavinayānukūlena rūpeṇa,",
  "S04bsu016_u:9669": "sarvasattvābhimukhapralambitena sarvakālagaganajagadvijñaptyasaṃbhinnena rūpeṇa,",
  "S04bsu016_u:9670": "sarvajaganniṣṭhāvijñaptyādhiṣṭhānena agatikena rūpeṇa,",
  "S04bsu016_u:9671": "sarvalokagatikena rūpeṇa,",
  "S04bsu016_u:9672": "sarvalokagatiniruddhena anāgatikena rūpeṇa,",
  "S04bsu016_u:9673": "sarvajagadasaṃbhūtena anutpannena rūpeṇa,",
  "S04bsu016_u:9674": "anutpattisamadharmaniratena aniruddhena rūpeṇa,",
  "S04bsu016_u:9675": "sarvalokavyavahāraparameṇa asatyena rūpeṇa,",
  "S04bsu016_u:9676": "yathāvatpratilabdhena amṛṣeṇa rūpeṇa,",
  "S04bsu016_u:9677": "yathālokavijñaptena akrāntena rūpeṇa,",
  "S04bsu016_u:9678": "cyutyupapattivinivṛtena avinaṣṭena rūpeṇa,",
  "S04bsu016_u:9679": "dharmadhātuprakṛtyavināśena alakṣaṇena rūpeṇa,",
  "S04bsu016_u:9680": "tryadhvavākpathaparameṇa ekalakṣaṇena rūpeṇa,",
  "S04bsu016_u:9681": "alakṣaṇasulakṣaṇaniryātena pratibhāsakalpena rūpeṇa,",
  "S04bsu016_u:9682": "sarvajagaccittayathāśayavijñaptena māyākalpena rūpeṇa,",
  "S04bsu016_u:9683": "jñānamāyāpariniṣpannena marīcikalpena rūpeṇa,",
  "S04bsu016_u:9684": "pratikṣaṇajagatsaṃjñādhiṣṭhānaparameṇa cchāyopamena rūpeṇa,",
  "S04bsu016_u:9685": "praṇidhānasarvajagadanubaddhena svapnopamena rūpeṇa,",
  "S04bsu016_u:9686": "yathāśayajagadvijñaptyasaṃbhinnena sarvadharmadhātuparameṇa rūpeṇa,",
  "S04bsu016_u:9687": "ākāśadhātuprakṛtipariśuddhena mahākaruṇāniryātena rūpeṇa,",
  "S04bsu016_u:9688": "sattvavaṃśaparipālanaprayuktena asaṅgamukhaniryātena rūpeṇa,",
  "S04bsu016_u:9689": "pratikṣaṇadharmadhātuspharaṇena anantamadhyena rūpeṇa,",
  "S04bsu016_u:9690": "anāvilasarvajaganniśritena apramāṇena rūpeṇa,",
  "S04bsu016_u:9691": "sarvavākpathasamatikrāntena supratiṣṭhitena rūpeṇa,",
  "S04bsu016_u:9692": "sarvajagadvinayādhiṣṭhānanirvṛttena anadhiṣṭhitena rūpeṇa,",
  "S04bsu016_u:9693": "adhiṣṭhānajagatkāyaprayuktena asaṃvṛtena rūpeṇa,",
  "S04bsu016_u:9694": "praṇidhānamāyāpariniṣpannena anabhibhūtena rūpeṇa,",
  "S04bsu016_u:9695": "sarvalokābhyudgatena ayathāvatena rūpeṇa,",
  "S04bsu016_u:9696": "śamathālokavijñaptena asaṃbhavena rūpeṇa,",
  "S04bsu016_u:9697": "yathākarmajagadanubaddhena cintāmaṇirājakalpena rūpeṇa,",
  "S04bsu016_u:9698": "yathāśayasarvasattvābhiprāyaparipūrṇapraṇidhiparipūrṇena avikalpena rūpeṇa,",
  "S04bsu016_u:9699": "sarvajagatparikalpopasthitena adhikalpena rūpeṇa,",
  "S04bsu016_u:9700": "sarvajagadvijñaptyakalpena",
  "S04bsu016_u:9701": "adhiṣṭhānena rūpeṇa,",
  "S04bsu016_u:9702": "saṃsārāvinivṛttiparameṇa viśuddhena rūpeṇa tathatāsamanirvikalpena /",
  "S04bsu016_u:9703": "ityevaṃprakāreṇa rūpeṇa sudhanaḥ śreṣṭhidārako māyādevīmadrākṣīdarūpeṇa rūpapratibhāsena avedanena rūpeṇa lokaduḥkhavedanāpraśāntiparameṇa,",
  "S04bsu016_u:9704": "sarvasattvasaṃjñāgatoccālitena rūpeṇa parasattvasaṃjñāgatavijñaptena,",
  "S04bsu016_u:9705": "anabhisaṃskāradharmatāniryātena rūpeṇa māyāgatakarmavinivṛttena,",
  "S04bsu016_u:9706": "vijñānaviṣayasamatikrāntena rūpeṇa bodhisattvapraṇidhijñānasaṃbhavena,",
  "S04bsu016_u:9707": "asvabhāvena rūpeṇa sarvajagadvākpathaparameṇa śarīreṇa,",
  "S04bsu016_u:9708_0": "saṃsāre saṃtāpaniruddhena rūpeṇa dharmakāyaparamaśītībhāvopagatena yathāśayajagadrūpakāyasaṃdarśanīṃ",
  "S04bsu016_u:9708_1": "sattvāśayavaśena sarvajagatsadṛśaṃ sarvajagadrūpakāyātirekaṃ rūpakāyaṃ saṃdarśayamānām /",
  "S04bsu016_u:9709": "(Gv 344) tatra kecitsattvā mārakanyārūpeṇa mārakanyātirekarūpāṃ māyādevīmadrākṣuḥ /",
  "S04bsu016_u:9710_0": "kecitsattvā vaśavartyapsarotirekarūpāṃ kecitsunirmitāpsarotirekarūpāṃ kecitsaṃtuṣitāpsarotirekarūpāṃ",
  "S04bsu016_u:9710_1": "kecitsuyāmāpsarotirekarūpāṃ kecitrtrāyastriṃśāpsarotirekarūpāṃ keciccāturmahārājikāpsarotirekarūpāṃ",
  "S04bsu016_u:9710_2": "kecitkumbhāṇḍendrakanyātirekarūpāṃ kecinmahoragendrakanyātirekarūpāṃ /",
  "S04bsu016_u:9711": "kecitsattvā manuṣyendrakanyātirekarūpāṃ māyādevīmapaśyan //",
  "S04bsu016_u:9712_0": "atha khalu sudhanaḥ śreṣṭhidārakaḥ sarvajagadrūpasaṃjñāpagataḥ parasattvāśayānavataran",
  "S04bsu016_u:9712_1": "sarvasattvacittāśayagateṣu māyādevīmapaśyat sarvajagadupajīvyapuṇyāṃ sarvajñatāpuṇyopacitaśarīrāmasaṃbhinnadānapāramitāprayogāṃ",
  "S04bsu016_u:9712_2": "sarvajagatsamatāpratipannāṃ mahākaruṇāgoṣṭhasarvasattvasamavasaraṇāṃ sarvatathāgataguṇapratipattiniryātāṃ",
  "S04bsu016_u:9712_3": "sarvakṣāntinayasāgarāvatīrṇāṃ sarvajñatāvīryavegavivardhitacetanāṃ sarvadharmamaṇḍalapariśuddhyavivartyavīryāṃ",
  "S04bsu016_u:9712_4": "sarvadharmasvabhāvanidhyaptiniryātāṃ sarvadhyānāṅganayaniṣpatticittāmasaṃbhinnadhyānāṅgaviṣayāsādhāraṇatathāgatadhyānamaṇḍalāvabhāsapratilabdhāṃ",
  "S04bsu016_u:9712_5": "sarvasattvakleśasāgarocchoṣaṇaniścayanānānidhyaptiparamāṃ sarvatathāgatadharmacakrapravicayavidhijñāṃ",
  "S04bsu016_u:9712_6": "sarvadharmanayasamudravyavacāraṇaprajñāṃ sarvatathāgatādarśanāvitṛptāṃ tryadhvatathāgataparaṃparāvyavalokanāpratiprasrabdhāṃ",
  "S04bsu016_u:9712_7": "sarvabuddhadarśanadvārābhimukhāṃ sarvatathāgatasamudāgamamārgapariśuddhivimātratāvidhijñāṃ",
  "S04bsu016_u:9712_8": "sarvatathāgatagaganagocarāṃ sarvasattvasaṃgrahopāyavidhijñāmanantamadhyayathāśayajagatparipākavinayapratibhāsaprāptāṃ",
  "S04bsu016_u:9712_9": "sarvabuddhakāyaviśuddhivimātratāvatīrṇāṃ sarvakṣetrasāgarapariśuddhipraṇidhānasamanvāgatāṃ",
  "S04bsu016_u:9712_10": "sarvasattvadhātuvinayādhiṣṭhānaparyavasānapraṇidhānapariśuddhāṃ sarvatathāgataviṣayapūjāspharaṇacittāṃ",
  "S04bsu016_u:9712_11": "sarvabodhisattvavikurvitavīryaniryātāmanuttaradharmakāyapariśuddhāmanantarūpakāyasaṃdarśanīṃ",
  "S04bsu016_u:9712_12": "sarvamārabalapramardanīṃ vipulakuśalamūlabalopapannāṃ dharmabalasaṃjātabuddhibuddhabalāvabhāsapratilabdhāṃ",
  "S04bsu016_u:9712_13": "sarvabodhisattvaśitābalapariniṣpannāṃ sarvajñatāvegabalasaṃjātāṃ sarvatathāgatajñānavidyudavabhāsitaprajñāmanantamadhyasattvacittasamudravicaraṇajñānāṃ",
  "S04bsu016_u:9712_14": "vipulajagadāśayāvatīrṇāṃ parasattvendriyavimātratājñānanayavidhijñāmanantasattvādhimuktivimātratājñānakauśalyānugatāṃ",
  "S04bsu016_u:9712_15": "daśadigapramāṇakṣetrasamudrakāyaspharaṇāṃ sarvalokadhātuvimātratājñānanayavidhijñāṃ",
  "S04bsu016_u:9712_16": "sarvakṣetrasaṃbhedavidhijñānanayakauśalyānugatāṃ sarvadiksāgaraprasṛtajñānadarśanāṃ",
  "S04bsu016_u:9712_17": "sarvādhvasāgarānuprasṛtabuddhiṃ sarvabuddhasāgarābhimukhapraṇipatitakāyāṃ sarvabuddhadharmameghasamudrasaṃpratīcchanābhimukhacittāṃ",
  "S04bsu016_u:9712_18": "sarvatathāgataguṇapratipūraṇapratipattiniryāṇaprayuktāṃ sarvabodhisaṃbhārasaṃbhavānuprasṛtabuddhiṃ",
  "S04bsu016_u:9712_19": "sarvabodhisattvaprasthānavicāravikrāntāṃ sarvabodhicittotpādāṅgapariniṣpannāṃ sarvasattvaparipālanaprayuktāṃ",
  "S04bsu016_u:9712_20": "sarvabuddhavarṇameghālokaprabhāvanāṃ sarvabodhisattvajinajanetrīpraṇidhānaniryātām /",
  "S04bsu016_u:9713": "etatpramukhairjambudvīpaparamāṇurajaḥsamairdarśananayaiḥ sudhanaḥ śreṣṭhidārako",
  "S04bsu016_u:9714": "māyādevīmapaśyat /",
  "S04bsu016_u:9715": "sa tāṃ dṛṣṭvā yatpramāṇā māyādevī tatpramāṇaṃ svakāyamadhiṣṭhāya samantadigabhimukhāṃ māyādevīṃ sarvatrānugatena kāyena praṇipatitaḥ /",
  "S04bsu016_u:9716": "tasya praṇipatamānasya anantamadhyāni samādhimukhāni avakrāntāni /",
  "S04bsu016_u:9717_0": "sa tāni samādhimukhāni vyavalokya animittīkṛtvā prabhāvayitvā sārīkṛtvā anusmṛtya",
  "S04bsu016_u:9717_1": "spharitvā prasaritvā avalokayitvā vipulīkṛtvā abhinirhṛtya mudrayitvā tebhyaḥ samādhimukhebhyo vyutthāya (Gv 345)",
  "S04bsu016_u:9718_0": "māyādevīṃ saparivārāṃ sabhavanāsanāṃ pradakṣiṇīkṛtya purataḥ prāñjaliḥ sthitvā evamāha",
  "S04bsu016_u:9718_1": "- ahamārye mañjuśriyā kumārabhūtena anuttarāyāṃ samyaksaṃbodhau cittamutpādya kalyāṇamitraparyupāsanena samādāpitam /",
  "S04bsu016_u:9719": "so 'haṃ kalyāṇamitraṃ paryupāsamāno 'nupūrveṇa yāvattava sakāśamupasaṃkrāntaḥ /",
  "S04bsu016_u:9720": "tadvadatu me āryā - kathaṃ bodhisattvena bodhisattvacaryāyāṃ śikṣamāṇaḥ pariniṣpanno bhavati sarvajñatāyām /",
  "S04bsu016_u:9721": "sā avocat - ahaṃ kulaputra mahāpraṇidhānajñānamāyāgatavyūhasya bodhisattvavimokṣasya lābhinī /",
  "S04bsu016_u:9722_0": "sāhaṃ kulaputra anena vimokṣeṇa samanvāgatā yāvanti iha lokadhātusamudre bhagavato",
  "S04bsu016_u:9722_1": "vairocanasya sarvalokadhātuṣu sarvajambudvīpeṣu caramabhavikabodhisattvajanmavikurvitāni pravartante,",
  "S04bsu016_u:9723": "sarveṣāṃ ca teṣāṃ caramabhavikānāṃ bodhisattvānāmahaṃ jananī /",
  "S04bsu016_u:9724": "sarve te bodhisattvā mama kukṣau saṃbhavanti /",
  "S04bsu016_u:9725": "mama dakṣiṇātpārśvānniṣkramanti /",
  "S04bsu016_u:9726_0": "ihaiva tāvadahaṃ kulaputra bhāgavatyāṃ cāturdvīpikāyāṃ kapilavastuni mahānagare rājñaḥ",
  "S04bsu016_u:9726_1": "śuddhodanasya kulabaddhakalpena siddhārthaṃ bodhisattvaṃ janitravatī mahatācintyena",
  "S04bsu016_u:9726_2": "bodhisattvajanmavikurvitena //",
  "S04bsu016_u:9727": "sā khalvahaṃ kulaputra tadā rājñaḥ śuddhodanasya gṛhagatā bhavāmi /",
  "S04bsu016_u:9728_0": "atha bodhisattvasya tuṣitabhavanāccyavanakālasamaye pratyupasthite sarvaromamukhebhya",
  "S04bsu016_u:9728_1": "ekaikasmādromamukhādanabhilāpyabuddhakṣetraparamāṇurajaḥsamāḥ sarvabodhisattvajananīguṇanayavyūhāḥ",
  "S04bsu016_u:9728_2": "sarvatathāgatajananīguṇamaṇḍalaprabhavaprabhāsā nāma raśmayo niścaritvā sarvāvantaṃ",
  "S04bsu016_u:9728_3": "lokadhātumavabhāsya mama śarīre nipatya mūrdhānamupādāya sarvaromakūpeṣvanuprāviśan /",
  "S04bsu016_u:9729": "samanantarapraviṣṭābhiśca kulaputra tābhirbodhisattvaraśmibhiranekanāmadheyābhirnānābodhisattvajananīvikurvitavyūhapramuñcanībhiḥ,",
  "S04bsu016_u:9730": "atha tāvadeva mama kāye bodhisattvaraśmimukhamaṇḍalābhivijñaptāḥ sarvabodhisattvajanmavikurvitanayavyūhāḥ saṃdṛśyante sma antargatena parivāreṇa /",
  "S04bsu016_u:9731": "samanantarapraviṣṭābhiśca kulaputra mama kāye tābhirbodhisattvaraśmibhiḥ,",
  "S04bsu016_u:9732": "atha tāvadeva yeṣāṃ bodhisattvānāṃ tāni bodhisattvaraśmimukhamaṇḍalāni vijñaptāni janmanayavikurvitāni pravartante,",
  "S04bsu016_u:9733": "sarve te mama cakṣuṣa ābhāsamagaman,",
  "S04bsu016_u:9734": "yaduta bodhimaṇḍavarāgragatā buddhasiṃhāsananiṣaṇṇā bodhisattvaparṣanmaṇḍalaparivṛtā lokendrābhipūjitā dharmacakraṃ pravartayamānāḥ /",
  "S04bsu016_u:9735": "ye ca taistathāgataiḥ pūrvabodhisattvacaryāṃ caradbhistathāgatā ārāgitāḥ,",
  "S04bsu016_u:9736": "te 'pi sarve mama cakṣuṣa ābhāsamagaman /",
  "S04bsu016_u:9737": "prathamacittotpādajanmavikurvitāḥ sābhisaṃbodhidharmacakrapravartanaparinirvāṇavikurvitāḥ sarvabuddhakṣetraviśuddhavyūhāḥ,",
  "S04bsu016_u:9738": "yāni ca teṣāṃ tathāgatānāṃ nirmāṇamaṇḍalāni praticittakṣaṇaṃ sarvadharmadhātuṃ spharanti,",
  "S04bsu016_u:9739": "tānyapi sarvāṇi mama cakṣuṣa ābhāsamagaman /",
  "S04bsu016_u:9740": "tasyā mama kulaputra kāye tābhirbodhisattvaraśmibhiranupraviṣṭābhiḥ sarvajagadabhyudgataḥ kāyaḥ saṃsthito 'bhūt,",
  "S04bsu016_u:9741": "ākāśadhātuvipulaśca kukṣiḥ,",
  "S04bsu016_u:9742": "na ca manuṣyāśrayapramāṇādatikrāntaḥ /",
  "S04bsu016_u:9743": "yāvantaśca daśasu dikṣu bodhisattvagarbhāvāsabhavanavyūhāḥ,",
  "S04bsu016_u:9744": "te sarve mama kāye 'ntargatā anupraviṣṭāḥ sarve saṃdṛśyante //",
  "S04bsu016_u:9745": "samanantaraprādurbhūtasya ca mama kulaputra kāye bodhisattvagarbhāvāsabhavanavyūhaparibhogasya,",
  "S04bsu016_u:9746": "atha tāvadeva bodhisattvaḥ sārdhaṃ daśabuddhakṣetraparamāṇurajaḥsamairbodhisattvairekapraṇidhānaiḥ sabhāgacaritairekakuśalamūlair (Gv 346)",
  "S04bsu016_u:9747_0": "ekavyūhairekavimokṣavihāribhirekajñānabhūmisaṃvāsibhirekavikurvitaniryātairekapraṇidhānasamudāgatairekacaryāniryātairdharmakāyapariśuddhairanantamadhyarūpakāyādhiṣṭhānaiḥ",
  "S04bsu016_u:9747_1": "samantabhadrabodhisattvacaryāpraṇidhivikurvitaniryātairnāgendragarbhamaṇikūṭāgāragataiḥ",
  "S04bsu016_u:9747_2": "sāgaranāgarājapūrvaṃgamairaśītyā nāgendrasahasraiḥ sarvalokendrasahasraiścābhipūjyamāno",
  "S04bsu016_u:9747_3": "mahatā bodhisattvavikurvitena sarvatuṣitabhavanacyutisaṃdarśanena ekaikasmāttuṣitabhavanāt",
  "S04bsu016_u:9747_4": "sarvalokadhātuprasṛtacāturdvīpopapattipratilābhasaṃdarśanena acintyasattvaparipākopāyakauśalyānugatena",
  "S04bsu016_u:9747_5": "pramattasarvasattvasaṃcodanena sarvābhiniveśoccālanena mahāraśmijālapramuñcanena",
  "S04bsu016_u:9747_6": "sarvalokāndhakāravidhamanena sarvāpāyaduḥkhavyupaśamanena sarvanirayagatinivartanena",
  "S04bsu016_u:9747_7": "sarvasattvapūrvakarmasaṃcodanena sarvasattvadhātuparitrāyaṇena sarvasattvābhimukhakāyasaṃdarśanena",
  "S04bsu016_u:9747_8": "tuṣitabhavanāccyutvā sārdhaṃ saparivāreṇa mama kukṣau prāviśat //",
  "S04bsu016_u:9748": "te sarve mama kukṣau trisāhasralokadhātuvipulena yāvadanabhilāpyabuddhakṣetraparamāṇurajaḥsamalokadhātuvipulena ākramavikrameṇa anuvicaranti sma /",
  "S04bsu016_u:9749_0": "sarvāṇi ca daśasu dikṣu sarvalokadhātuprasareṣu sarvatathāgatapādamūleṣu sarvabodhisattvaparṣanmaṇḍalāni",
  "S04bsu016_u:9749_1": "praticittakṣaṇamanabhilāpyāni mama kukṣau samavasaranti sma bodhisattvagarbhāvāsavikurvitaṃ draṣṭum /",
  "S04bsu016_u:9750_0": "catvāraśca mahārājāḥ śakrasuyāmasaṃtuṣitasunirmitavaśavartinaśca devendrāḥ brahmendrāśca",
  "S04bsu016_u:9750_1": "garbhāvāsopagatabodhisattvamupasaṃkrāmanti sma darśanāya vandanāya paryupāsanāya",
  "S04bsu016_u:9750_2": "dharmaśravaṇāya sāṃkathyānubhāvanāya /",
  "S04bsu016_u:9751": "na cāyaṃ mama kukṣistāvanti parṣanmaṇḍalāni pratīcchan vipulībhavati /",
  "S04bsu016_u:9752": "na cāsmānmanuṣyāśrayādayaṃ mama kāyo viśiṣṭataraḥ saṃtiṣṭhate /",
  "S04bsu016_u:9753": "tāni ca tāvanti parṣanmaṇḍalāni saṃpratīcchati /",
  "S04bsu016_u:9754": "sarve ca te devamanuṣyā nānābodhisattvaparibhogapariśuddhivyūhānapaśyan /",
  "S04bsu016_u:9755": "tatkasya hetoḥ?",
  "S04bsu016_u:9756": "yathāpi tadasyaiva mahāpraṇidhānamāyāgatasya bodhisattvavimokṣasya subhāṣitatvāt //",
  "S04bsu016_u:9757": "yathā cāhaṃ kulaputra asyāṃ bhāgavatyāṃ cāturdvīpikāyāṃ jambudvīpe bodhisattvaṃ kukṣiṇā saṃpratīcchāmi,",
  "S04bsu016_u:9758": "evaṃ trisāhasramahāsāhasre lokadhātau sarvacāturdvīpikājambudvīpeṣu saṃpratīcchāmi anena ca vikurvitavyūhena /",
  "S04bsu016_u:9759": "na cāyaṃ mama kāyo dvayībhavati nādvayībhavati,",
  "S04bsu016_u:9760": "na caikatve saṃtiṣṭhate na bahutve,",
  "S04bsu016_u:9761": "yathāpi nāma tadasyaiva mahāpraṇidhānajñānamāyāgatasya bodhisattvavimokṣasya subhāṣitatvāt /",
  "S04bsu016_u:9762": "yathā cāhaṃ kulaputra asya bhagavato vairocanasya mātā abhūvam,",
  "S04bsu016_u:9763": "tathā pūrvakāṇāmapi tathāgatānāmanantamadhyānāṃ mātā abhūvam /",
  "S04bsu016_u:9764": "yatra bodhisattvo loka upapāduka upāpadyata padmagarbhe,",
  "S04bsu016_u:9765": "tatrāhaṃ nalinīdevatā bhūtvā bodhisattvaṃ saṃpratīcchāmi /",
  "S04bsu016_u:9766": "lokaśca māṃ bodhisattvajananīti saṃjānāti /",
  "S04bsu016_u:9767": "yatrotsaṅge prādurbabhūva,",
  "S04bsu016_u:9768": "tatrāhamasya jananyabhūvam /",
  "S04bsu016_u:9769": "yatra buddhakṣetre prādurbhavati,",
  "S04bsu016_u:9770": "tatrāhaṃ bodhimaṇḍadevatā bhavāmi /",
  "S04bsu016_u:9771": "iti hi kulaputra yāvadbhirupāyamukhaiścaramabhavikā bodhisattvā loka upapattiṃ saṃdarśayanti,",
  "S04bsu016_u:9772": "tāvadbhirupāyamukhairahaṃ bodhisattvajananī bhavāmi //",
  "S04bsu016_u:9773": "yathā ahaṃ kulaputra iha lokadhātau asya bhagavataḥ sarvabodhisattvajanmavikurvitasaṃdarśaneṣu janetryabhūvam,",
  "S04bsu016_u:9774": "tathā bhagavataḥ krakucchandasyāpi tathāgatasya,",
  "S04bsu016_u:9775": "kanakamuneḥ,",
  "S04bsu016_u:9776": "kāśyapasya tathāgatasya (Gv 347)",
  "S04bsu016_u:9777": "janetryabhūvam /",
  "S04bsu016_u:9778": "tathā sarveṣāṃ bhadrakalpikānāmanāgatānāṃ tathāgatānāṃ janetrī bhaviṣyāmi /",
  "S04bsu016_u:9779_0": "tadyathā maitreyasya bodhisattvasya tuṣitabhavanagatasya cyutisaṃdarśanakāle pravṛtte",
  "S04bsu016_u:9779_1": "sarvabodhisattvopapattisaṃbhavagarbhasaṃvāsavikurvitasaṃdarśanaprabhāsāyāṃ raśmyāmutsṛṣṭāyāṃ",
  "S04bsu016_u:9779_2": "prabhāsiteṣu sarvadharmadhātunayataleṣu yāvanti mama dharmadhātunayatalāni cakṣuṣo",
  "S04bsu016_u:9779_3": "'vabhāsamāgamiṣyanti,",
  "S04bsu016_u:9780": "yeṣu maitreyeṇa bodhisattvena manuṣyaloke manuṣyendrakuleṣu janmopapattisaṃdarśanena sattvā vinayitavyāḥ,",
  "S04bsu016_u:9781": "teṣvahaṃ sarvatra bodhisattvajananī bhaviṣyāmi /",
  "S04bsu016_u:9782": "yathā ca maitreyasya bodhisattvasya,",
  "S04bsu016_u:9783": "tathā siṃhasya yo maitreyasyānantaramanuttarāṃ samyaksaṃbodhimabhisaṃbhotsyate,",
  "S04bsu016_u:9784_0": "tathā pradyotasya ketoḥ sunetrasya kusumasya kusumaśriyaḥ tiṣyasya puṣyasya sumanaso",
  "S04bsu016_u:9784_1": "vajrasya virajasaḥ candrolkādhāriṇo yaśaso vajraśuddhasya ekārthadarśino sitāṅgasya",
  "S04bsu016_u:9784_2": "pāraṃgatasya ratnārciḥparvatasya maholkādhāriṇaḥ padmottarasya vighuṣṭaśabdasya aparimitaguṇadharmasya",
  "S04bsu016_u:9784_3": "dīpaśriyo vibhūṣitāṅgasya suprayāṇasya maitraśriyo nirmitasyāniketasya jvalitatejaso",
  "S04bsu016_u:9784_4": "'nantaghoṣasya aninemasya aninetrasya vimativikiraṇasya pariśuddhasya suviśālābhasya",
  "S04bsu016_u:9784_5": "yaśaḥśuddhoditasya meghaśriyo vicitrabhūtasya sarvaratnavicitravarṇamaṇikuṇḍalasya",
  "S04bsu016_u:9784_6": "sāgaramateḥ śubharatnasya anihatamallasya paripūrṇamanorathasya maheśvarasya indraśriyo",
  "S04bsu016_u:9784_7": "'gniśriyaḥ candanameghasya sitaviśālākṣasya śreṣṭhamatervibhāvitamateravaropaṇarājasyottāpanarājamatervibhūṣitasya",
  "S04bsu016_u:9784_8": "vibhūteḥ keśaranandina īśvaradevasya īśvarasya uṣṇīṣaśriyo vajrajñānaparvatasya śrīgarbhasya",
  "S04bsu016_u:9784_9": "kanakajālakāyavibhūṣitasya suvibhaktasya īśvaradevasya mahendradevasya anilaśriyo",
  "S04bsu016_u:9784_10": "viśuddhanandino 'rciṣmato varuṇaśriyo viśuddhamateragrayānasya nihitaguṇoditasya",
  "S04bsu016_u:9784_11": "ariguptasya vākyanudasya vaśībhūtasya guṇatejasya vairocanaketorvibhavagandhasya",
  "S04bsu016_u:9784_12": "vibhāvanagandhasya vibhaktāṅgasya suviśākhasya sarvagandhārcimukhasya vajramaṇivicitrasya",
  "S04bsu016_u:9784_13": "prahasitanetrasya nihatarāgarajasaḥ pravṛddhakāyarājasya vāsudevasya udāradevasya",
  "S04bsu016_u:9784_14": "nirodhanimnasya vibuddherdhūtarajasaḥ arcirmahendrasya upaśamavato",
  "S04bsu016_u:9785_0": "viśākhadevasya vajragiro jñānārcijvalitaśarīrasya kṣemaṃkarasya aupagamasya śārdūlasya",
  "S04bsu016_u:9785_1": "paripūrṇaśubhasya rucirabhadrayaśasaḥ parākramavikramasya paramārthavikrāmiṇaḥ śāntaraśmerekottarasya",
  "S04bsu016_u:9785_2": "gambhīreśvarasya bhūmimaterasitasya ghoṣaśriyo viśiṣṭasya vibhūtapatervibhūtabhūtasya",
  "S04bsu016_u:9785_3": "vaidyottamasya guṇacandrasya praharṣitatejaso guṇasaṃcayasya candrodgatasya bhāskaradevasya",
  "S04bsu016_u:9785_4": "bhīṣmayaśaso raśmimukhasya śālendraskadhasya yaśasaḥ auṣadhirājasya ratnavarasya",
  "S04bsu016_u:9785_5": "vajramateḥ sitaśriyo nirghautālayasya maṇirājasya mahāyaśaso vegadhāriṇo 'mitābhasya",
  "S04bsu016_u:9785_6": "mahāsanārciṣo mohadharmeśvarasya nihatadhīrasya devaśuddhasya dṛḍhaprabhasya viśvāmitrasya",
  "S04bsu016_u:9785_7": "vimuktighoṣasya vinarditarājasya vākyacchedasya campakavimalaprabhasya anavadyasya",
  "S04bsu016_u:9785_8": "viśiṣṭacandrasya ulkādhāriṇo vicitragātrasya anabhilāpyodgatasya jaganmitrasya prabhūtaraśmeḥ",
  "S04bsu016_u:9785_9": "svarāṅgaśūrasya karuṇāvṛkṣasya dhṛtamatitejasaḥ kundaśriyo 'rciścandrasya anihitamateranunayavigatasya",
  "S04bsu016_u:9785_10": "anilambhamaterupacitaskandhasya apāyapramathanasya adīnakusumasya siṃhavinarditasya",
  "S04bsu016_u:9785_11": "anihānārthasya anāvaraṇadarśinaḥ paragaṇamathanasya anilanemasya akampitasāgarasya",
  "S04bsu016_u:9785_12": "śobhanasāgarasya (Gv 348)",
  "S04bsu016_u:9786_0": "aparājitameroranilayajñānasya anantāsanasya ayudhiṣṭhirasya caryāgatasya uttaradattasya",
  "S04bsu016_u:9786_1": "atyantacandramaso 'nugrahacandrasya acalaskandhasya agrasānumateranugrahamaterabhyuddharasya",
  "S04bsu016_u:9786_2": "arcitanamasyānupagamanāmno nihatatejaso viśvavarṇasya animittaprajñasya acaladevasya",
  "S04bsu016_u:9786_3": "acintyaśriyo vimokṣacandrasya anuttararājasya candraskandhārcitabrahmaṇo 'kampyanetrasya",
  "S04bsu016_u:9786_4": "anunayagātrasya abhyudgatakarmaṇo 'nudharmamateranuttaraśriyo brahmadevasya acintyaguṇānuttaradharmagocarasya",
  "S04bsu016_u:9786_5": "aparyantabhadrasya anurūpasvarasya abhyuccadevasya bodhisattvasya /",
  "S04bsu016_u:9787_0": "iti hi kulaputra etān maitreyapramukhānanāgatāṃstathāgatān pramukhān kṛtvā sarveṣāṃ",
  "S04bsu016_u:9787_1": "bhadrakalpikānāṃ tathāgatānāmarhatāṃ samyaksaṃbuddhānāmahameva jananī bhaviṣyāmi",
  "S04bsu016_u:9787_2": "asyāṃ trisāhasramahāsāhasrāyāṃ lokadhātau /",
  "S04bsu016_u:9788": "yathā ca iha lokadhātau,",
  "S04bsu016_u:9789": "tathā daśasu dikṣu aparimāṇeṣu lokadhātuṣu anantamadhyān dharmadhātunayānavataramāṇā yathā ca maitreyasya tathāgatasya anabhilāpyairguṇaviśeṣairjananī bhaviṣyāmi,",
  "S04bsu016_u:9790": "evamanabhilāpyaguṇaviśeṣaiḥ siṃhasya evaṃ yāvadrocamasya tathāgatasya jananī bhaviṣyāmi /",
  "S04bsu016_u:9791": "yathā ca bhadrakalpikānāṃ tathāgatānām,",
  "S04bsu016_u:9792_0": "evamasmin sarvāvati kusumatalagarbhavyūhālaṃkāre lokadhātusamudre sarvalokadhātuvaṃśeṣu",
  "S04bsu016_u:9792_1": "sarvalokadhātuprasareṣu sarvalokadhātuṣu sarvajambudvīpeṣvaparāntakoṭīgatān kalpān",
  "S04bsu016_u:9792_2": "samantabhadrāyāṃ bodhisattvacaryāyāṃ caramāṇā sarvakalpeṣu sarvasattvaparipākavinayamadhiṣṭhāya",
  "S04bsu016_u:9792_3": "sarveṣāmanāgatānāṃ tathāgatānāṃ bodhisattvabhūtānāṃ",
  "S04bsu016_u:9793": "jananī bhaviṣyāmi //",
  "S04bsu016_u:9794": "evamukte sudhanaḥ śreṣṭhidārako māyādevīmetadavocat - kiyaccirapratilabdhastvayā ayamārye mahāpraṇidhānajñānamāyāgatavyūho bodhisattvavimokṣaḥ?",
  "S04bsu016_u:9795_0": "āha - bhūtapūrvaṃ kulaputra atīte 'dhvani acintyānāṃ cittaviṣayasamatikrāntānāmabhijātabodhisattvacakṣuṣpathavijñaptānāṃ",
  "S04bsu016_u:9795_1": "vijñānagaṇanāsamatikrāntānāṃ pareṇa śubhaprabho nāma kalpo 'bhūt /",
  "S04bsu016_u:9796": "tasmin khalu punaḥ śubhaprabhe kalpe merūdgataśrīrnāma lokadhāturabhūdviśuddhasaṃkliṣṭānekaratnamayī sacakravālasumerusāgarā pañcagatipracārā citrā darśanīyā /",
  "S04bsu016_u:9797": "tasyāṃ khalu merūdgataśriyāṃ lokadhātau daśa cāturdvīpikakoṭīśatānyabhūvan /",
  "S04bsu016_u:9798": "teṣāṃ khalu daśānāṃ cāturdvīpikakoṭīśatānāṃ madhye siṃhadhvajāgratejo nāma madhyamā cāturdvīpikābhūt,",
  "S04bsu016_u:9799": "yasyāmaśītirājadhānīkoṭīśatānyabhūvan /",
  "S04bsu016_u:9800": "teṣāṃ khalu aśītīnāṃ rājadhānīkotīśatānāṃ madhye dhvajāgravatī nāma madhyamarājadhānyabhūt /",
  "S04bsu016_u:9801": "tasyāṃ mahātejaḥparākramo nāma rājā abhūccakravartī /",
  "S04bsu016_u:9802": "tasyāṃ khalu punardhvajāgravatyāṃ rājadhānyāṃ citramañjariprabhāso nāma bodhimaṇḍo 'bhūt /",
  "S04bsu016_u:9803": "tatra netraśrīrnāma bodhimaṇḍadevatā abhūt /",
  "S04bsu016_u:9804": "tasmin khalu punaścitramañjariprabhāse bodhimaṇḍe vimaladhvajo nāma bodhisattvo niṣaṇṇo 'bhūt sarvajñatādharmādhigamāya /",
  "S04bsu016_u:9805": "tasya sarvajñatādharmādhigamāntarāyāya suvarṇaprabho nāma māro mahāsainyaparivāro 'ntardhitakāya upakrānto 'bhūt /",
  "S04bsu016_u:9806": "sa ca mahātejaḥparākramaścakravartī bodhisattvavaśitāpratilabdho 'bhūt maharddhivikurvitaniryātaḥ /",
  "S04bsu016_u:9807": "sa tato mahāsainyādvipulataramugrataraṃ ca mahāntaṃ balakāyamabhinirmāya taṃ bodhimaṇḍaṃ samantādanuparivārayāmāsa mārasainyaparājayāya /",
  "S04bsu016_u:9808": "tena hi mahatī mārasenā (Gv 349) vikīrṇā /",
  "S04bsu016_u:9809": "tena ca bhagavatā vimaladhvajena tathāgatena anuttarā samyaksaṃbodhirabhisaṃbuddhā /",
  "S04bsu016_u:9810_0": "atha khalu netraśrībodhimaṇḍadevatā mahātejaḥparākramasya cakravartino 'ntike putrasaṃjñāmutpādya",
  "S04bsu016_u:9810_1": "tasya tathāgatasya caraṇayoḥ praṇipatya praṇidhānamakārṣīt - yatra yatrāhaṃ bhagavan utpadyeyam,",
  "S04bsu016_u:9811": "tatra tatraiṣa me mahātejaḥparākramaścakravartī putro bhavet /",
  "S04bsu016_u:9812": "yadā caiṣo 'nuttarāṃ samyaksaṃbodhimabhisaṃbudhyeta,",
  "S04bsu016_u:9813": "tadāpyahametasya jananī bhaveyam /",
  "S04bsu016_u:9814": "saivaṃ praṇidhānaṃ kṛtvā tasminneva citramañjariprabhāse bodhimaṇḍe tasminneva śubhaprabhe kalpe daśa nayutāni tathāgatānāmārāgayāmāsa //",
  "S04bsu016_u:9815": "tatkiṃ manyase kulaputra - anyā sā tena kālena tena samayena netraśrīrnāma bodhimaṇḍadevatā abhūt?",
  "S04bsu016_u:9816": "na khalu punaste kulaputra evaṃ draṣṭavyam /",
  "S04bsu016_u:9817": "ahaṃ sā tena kālena tena samayena netraśrīrnāma bodhimaṇḍadevatā abhūvam /",
  "S04bsu016_u:9818_0": "tatkiṃ manyase kulaputra - anyaḥ sa tena kālena tena samayena mahātejaḥparākramo",
  "S04bsu016_u:9818_1": "nāma cakravartyabhūdbodhisattvavaśitāpratilabdho maharddhikavikurvitaniryāto yena",
  "S04bsu016_u:9818_2": "sā mahatī mārasenā vikīrṇā?",
  "S04bsu016_u:9819": "na khalvevaṃ draṣṭavyam /",
  "S04bsu016_u:9820": "ayaṃ sa bhagavān vairocanastathāgato 'rhan samyaksaṃbuddhaḥ tena kālena tena samayena mahātejaḥparākramo nāma rājā cakravartyabhūt /",
  "S04bsu016_u:9821": "sā ahaṃ kulaputra tata upādāya yatratatropapannāḥ,",
  "S04bsu016_u:9822_0": "sarvatra eṣa mama putratvamupāgataḥ sarvabuddhakṣetreṣu bodhisattvacaryāṃ caran sarvagatimukheṣu",
  "S04bsu016_u:9822_1": "sarvopapattimukheṣu sarvakuśalamūlamukheṣu sarvabodhisattvacaryāvicāraparākrameṣu",
  "S04bsu016_u:9822_2": "sarvajātakanayeṣu sarvadevendrajanmasu sarvalokendragateṣu sarveśvarabhūmiṣu sarvagatiprabhāgeṣu /",
  "S04bsu016_u:9823": "yatra yatropapadyate sattvaparipākahetoḥ,",
  "S04bsu016_u:9824": "sarvatra ahamevāsya jananyabhūvam /",
  "S04bsu016_u:9825": "carame ca bhave 'sya ahameva sarvatrānugatā jananyabhūvam /",
  "S04bsu016_u:9826": "sarvabodhisattvajanmamukheṣu kṣaṇe kṣaṇe yāvanti bodhisattvajanmavikurvitānyādarśayāmāsa,",
  "S04bsu016_u:9827": "sarvatrāhamevāsya mātā abhūvam /",
  "S04bsu016_u:9828": "atītānāmapi tathāgatānām,",
  "S04bsu016_u:9829": "anantamadhyānāmaparimāṇānāmahaṃ jananyabhūvam /",
  "S04bsu016_u:9830": "pratyutpannānāmapi daśasu dikṣu anantamadhyānāmaparimāṇānāṃ tathāgatānāmahameva jananītvaṃ pratyanubhavāmi /",
  "S04bsu016_u:9831": "yāvatāṃ ca tathāgatānāmahaṃ carame bhave bodhisattvamātā abhūvam,",
  "S04bsu016_u:9832": "sarveṣāṃ ca teṣāṃ tathāgatānāṃ nābhimaṇḍalebhyo raśmayo niścaritvā mahākāyamāsanaṃ cāvabhāsayāmāsuḥ /",
  "S04bsu016_u:9833": "etamahaṃ kulaputra mahāpraṇidhānajñānamāyāgatavyūhaṃ bodhisattvavimokṣaṃ prajānāmi /",
  "S04bsu016_u:9834_0": "kiṃ mayā śakyaṃ mahākaruṇāgarbhāṇāṃ bodhisattvānāṃ sarvajñatāparipākavinayāparitṛptakukṣīṇāṃ",
  "S04bsu016_u:9834_1": "sarvatathāgatavikurvitaromamukhaniryātanidarśanavaśavartinā caryāṃ jñātuṃ guṇān vā vaktum //",
  "S04bsu016_u:9835": "gaccha kulaputra,",
  "S04bsu016_u:9836": "iyamihaiva tridaśendrabhavane surendrābhā nāma devakanyā smṛtimato devaputrasya duhitā /",
  "S04bsu016_u:9837": "tāmupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:9838": "kathaṃ pratipatavyam //",
  "S04bsu016_u:9839": "atha khalu sudhanaḥ śreṣṭhidārako māyāyā devyāḥ pādau śirasābhivandya māyādevīmanekaśatasahasrakṛtvaḥ pradakṣiṇīkṛtya punaḥ punaravalokya māyādevyā antikātprakrāntaḥ // 42 //",
  "S04bsu016_u:9840": "(Gv 350)",
  "S04bsu016_u:9841": "45 Surendrābhā /",
  "S04bsu016_u:9842": "atha khalu sudhanaḥ śreṣṭhidārako yena tridaśendrabhavanaṃ yena ca surendrābhā devakanyā smṛtimato devaputrasya duhitā,",
  "S04bsu016_u:9843": "tenopajagāma /",
  "S04bsu016_u:9844_0": "upetya surendrābhāyā devakanyāyāḥ pādau śirasābhivandya surendrābhāṃ devakanyāmanekaśatasahasrakṛtvaḥ",
  "S04bsu016_u:9844_1": "pradakṣiṇīkṛtya surendrābhāyā devakanyāyāḥ purataḥ prāñjaliḥ sthitva evamāha - mayā",
  "S04bsu016_u:9844_2": "ārye anuttarāyāṃ samyaksaṃbodhau cittamutpāditam /",
  "S04bsu016_u:9845": "na ca jānāmi - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:9846": "kathaṃ pratipattavyam /",
  "S04bsu016_u:9847": "śrutaṃ ca me āryā bodhisattvānāmavavādānuśāsanīṃ dadātīti /",
  "S04bsu016_u:9848": "tadvadasva me devate kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:9849": "kathaṃ pratipattavyam //",
  "S04bsu016_u:9850": "evamukte surendrābhā nāma devakanyā sudhanaṃ śreṣṭhidārakametadavocat - ahaṃ kulaputra asaṅgasmṛtiviśuddhavyūhasya bodhisattvavimokṣasya lābhinī /",
  "S04bsu016_u:9851": "sā ahaṃ kulaputra abhijānāmi - utpalako nāma kalpo 'bhūt /",
  "S04bsu016_u:9852": "tatra me gaṅgānadīvālukāsamāstathāgatā ārāgitāḥ /",
  "S04bsu016_u:9853": "abhiniṣkrāmatāṃ caiṣāmārakṣā kṛtā,",
  "S04bsu016_u:9854": "pūjā kṛtā,",
  "S04bsu016_u:9855": "ārāmāśca kṛtāḥ paribhogāya /",
  "S04bsu016_u:9856_0": "yaśca tairbuddhairbhagavadbhirbodhisattvabhūtairmātuḥ kukṣigatairjāyamānaiḥ sapta",
  "S04bsu016_u:9856_1": "padāni prakrāmadbhirmahāsiṃhanādaṃ nadadbhiḥ kumārabhūmisthitairantaḥpuramadhyagatairvā",
  "S04bsu016_u:9856_2": "abhiniṣkrāmadbhirvā bodhimabhisaṃbudhyamānairvā dharmacakraṃ pravartayamānaiḥ sarvabuddhavikurvitaṃ",
  "S04bsu016_u:9856_3": "vā saṃdarśayadbhiḥ sattvaparipākavinayaḥ kṛtaḥ,",
  "S04bsu016_u:9857": "tatsarvaṃ prathamacittotpādāya yāvatsaddharmaparyantaniṣṭhaṃ prajānāmi smarāmi anusmarāmi dhārayāmi saṃdhārayāmi upadhārayāmi anusarāmi /",
  "S04bsu016_u:9858": "subhūtirnāma kalpo 'bhūt /",
  "S04bsu016_u:9859": "tatra me daśa gaṅgānadīvālukāsamāstathāgatā ārāgitāḥ /",
  "S04bsu016_u:9860": "subhago nāma kalpo 'bhūttatra me buddhakṣetraparamāṇurajaḥsamāstathāgatā ārāgitāḥ /",
  "S04bsu016_u:9861": "anilambho nāma kalpo 'bhūt,",
  "S04bsu016_u:9862": "tatra me caturaśītirbuddhakoṭīniyutaśatasahasrāṇyārāgitāni /",
  "S04bsu016_u:9863": "suprabho nāma kalpo 'bhūt tatra me jambudvīpaparamāṇurajaḥsamāstathāgatā ārāgitāḥ /",
  "S04bsu016_u:9864": "atulaprabho nāma kalpo 'bhūt,",
  "S04bsu016_u:9865": "tatra me viṃśatigaṅgānadīvālukāsamāstathāgatā ārāgitāḥ /",
  "S04bsu016_u:9866": "uttaptaśrīrnāma kalpobhūt,",
  "S04bsu016_u:9867": "tatra me gaṅgānadīvālukāsamāstathāgatā ārāgitāḥ /",
  "S04bsu016_u:9868": "sūryodayo nāma kalpo 'bhūt,",
  "S04bsu016_u:9869": "tatra me 'śītigaṅgānadīvālukāsamāstathāgatā ārāgitāḥ /",
  "S04bsu016_u:9870": "jayaṃgamo nāma kalpo 'bhūt,",
  "S04bsu016_u:9871": "tatra me ṣaṣṭigaṅgānadīvālukāsamāstathāgatā ārāgitāḥ /",
  "S04bsu016_u:9872": "sucandro nāma kalpo 'bhūt,",
  "S04bsu016_u:9873": "tatra me saptatirgaṅgānadīvālukāsamāstathāgatā ārāgitāḥ /",
  "S04bsu016_u:9874": "iti hi kulaputra anenopāyena gaṅgānadīvālukāsamān kalpānanusmarāmi,",
  "S04bsu016_u:9875": "yadahaṃ satatasamitamavirahitābhūvaṃ tathāgatairarhadbhiḥ samyaksaṃbuddhaiḥ /",
  "S04bsu016_u:9876": "sarveṣāṃ ca me teṣāṃ tathāgatānāmantikādayamasaṅgasmṛtiviśuddhavyūho bodhisattvavimokṣaḥ śrutaḥ /",
  "S04bsu016_u:9877": "śrutvā ca ārāgitaḥ yathoktaṃ ca pratipannaḥ /",
  "S04bsu016_u:9878_0": "evaṃ cāhaṃ vimokṣaṃ satatasamitamanupraviṣṭā yacca teṣāṃ sarvatathāgatānāṃ bodhisattvabhūmimupādāya",
  "S04bsu016_u:9878_1": "yāvatsaddharmasthitiparyantaniṣṭhaṃ buddhavikurvitaṃ tatsarvamanena asaṅgasmṛtiviśuddhavyūhena",
  "S04bsu016_u:9878_2": "bodhisattvavimokṣeṇānusmarāmi dhārayāmi saṃdhārayāmi upadhārayāmi",
  "S04bsu016_u:9879": "anusmarāmi /",
  "S04bsu016_u:9880": "etamahaṃ kulaputra bodhisattvavimokṣaṃ jānāmi /",
  "S04bsu016_u:9881": "kiṃ mayā śakyaṃ bodhisattvānāṃ vigatatamondhakārāṇāṃ saṃsārarātriprabhāvitānāṃ (Gv 351)",
  "S04bsu016_u:9882": "vigatanivaraṇānāmanidrāgamānāṃ vigatastyānamiddhānāṃ prasrabdhakāyasaṃskārāṇāṃ sarvadharmasvabhāvānubodhasuviśuddhānāṃ daśabalaviśuddhibodhayitṝṇāṃ caryāṃ jñātuṃ guṇān vā vaktum //",
  "S04bsu016_u:9883": "gaccha kulaputra,",
  "S04bsu016_u:9884": "kapilavastuni mahānagare viśvāmitro nāma dārakācāryaḥ prativasati /",
  "S04bsu016_u:9885": "tamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:9886": "kathaṃ pratipattavyam //",
  "S04bsu016_u:9887_0": "atha khalu sudhanaḥ śreṣṭhidārakaḥ tuṣṭa udagra āttamanāḥ prītisaumanasyajāto 'cintyakuśalamūlavegasaṃvardhitaḥ",
  "S04bsu016_u:9887_1": "surendrābhāyā devakanyāyāḥ pādau śirasābhivandya surendrābhāṃ devakanyāmanekaśatasahasrakṛtvaḥ",
  "S04bsu016_u:9887_2": "pradakṣiṇīkṛtya punaḥ punaravalokya surendrābhāyā devakanyāyā antikātprakrāntaḥ // 43 //",
  "S04bsu016_u:9888": "(Gv 352)",
  "S04bsu016_u:9889": "46 Viśvāmitraḥ /",
  "S04bsu016_u:9890": "atha khalu sudhanaḥ śreṣṭhidārako tridaśendrabhavanādavatīrya anupūrveṇa yena kapilavastuni mahānagare viśvāmitro dārakācāryastenopajagāma /",
  "S04bsu016_u:9891_0": "upetya viśvāmitrasya dārakācāryasya pādau śirasābhivandya viśvāmitraṃ dārakācāryamanekaśatasahasrakṛtvaḥ",
  "S04bsu016_u:9891_1": "pradakṣiṇīkṛtya viśvāmitrasya dārakācāryasya purataḥ prāñjaliḥ sthitvā evamāha -",
  "S04bsu016_u:9891_2": "mayā ārya anuttarāyāṃ samyaksaṃbodhau cittamutpāditam /",
  "S04bsu016_u:9892": "na ca jānāmi - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:9893": "kathaṃ pratipattavyam /",
  "S04bsu016_u:9894": "śrutaṃ ca me āryo bodhisattvānāmavavādānuśāsanīṃ dadātīti /",
  "S04bsu016_u:9895": "tadvadatu me āryaḥ - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:9896": "kathaṃ pratipattavyam /",
  "S04bsu016_u:9897": "evamukte viśvāmitro dārakācāryaḥ sudhanaṃ śreṣṭhidārakametadavocat - ayaṃ kulaputra śilpābhijño nāma śreṣṭhidārako bodhisattvāllipijñānaṃ śikṣitaḥ /",
  "S04bsu016_u:9898": "etamupasaṃkramya paripṛccha /",
  "S04bsu016_u:9899": "eṣa te nirdekṣyati yathā bodhisattvacaryāyāṃ śikṣitavyam,",
  "S04bsu016_u:9900": "yathā pratipattavyam // 44 //",
  "S04bsu016_u:9901": "(Gv 353)",
  "S04bsu016_u:9902": "47 śilpābhijñaḥ /",
  "S04bsu016_u:9903_0": "atha khalu sudhanaḥ śreṣṭhidārako yena śilpābhijño śreṣṭhidārakastenopasaṃkramya",
  "S04bsu016_u:9903_1": "śilpābhijñasya śreṣṭhidārakasya pādau śirasābhivandya śilpābhijñasya śreṣṭhidārakasya",
  "S04bsu016_u:9903_2": "purataḥ prāñjaliḥ sthitvā evamāha - mayā ārya anuttarāyāṃ samyaksaṃbodhau cittamutpāditam /",
  "S04bsu016_u:9904": "na ca jānāmi kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:9905": "kathaṃ pratipattavyam /",
  "S04bsu016_u:9906": "śrutaṃ ca me āryo bodhisattvānāmavavādānuśāsanīṃ dadātīti /",
  "S04bsu016_u:9907": "tadvadatu me āryaḥ - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:9908": "kathaṃ pratipattavyam //",
  "S04bsu016_u:9909": "so 'vocat - ahaṃ kulaputra śilpābhijñāvato bodhisattvavimokṣasya lābhī /",
  "S04bsu016_u:9910": "tasya me kulaputra mātṛkāṃ vācayamānasya akāramakṣaraṃ parikīrtayato bodhisattvānubhāvena asaṃbhinnaviṣayaṃ nāma prajñāpāramitāmukhamavakrāntam /",
  "S04bsu016_u:9911": "rakāraṃ parikīrtayato 'nantatalasaṃbhedaṃ nāma prajñāpāramitāmukhamavakrāntam /",
  "S04bsu016_u:9912": "pakāraṃ parikīrtayato dharmadhātutalasaṃbhedaṃ nāma prajñāpāramitāmukhamavakrāntam /",
  "S04bsu016_u:9913": "cakāraṃ parikīrtayataḥ samantacakravibhakticchedanaṃ nāma prajñāpāramitāmukhamavakrāntam /",
  "S04bsu016_u:9914": "nakāraṃ parikīrtayato 'nilayapratilabdhaṃ nāma prajñāpāramitāmukhamavakrāntam /",
  "S04bsu016_u:9915": "lakāraṃ parikīrtayato vigatānālayavimalaṃ nāma prajñāpāramitāmukhamavakrāntam /",
  "S04bsu016_u:9916": "dakāraṃ parikīrtayato 'vaivartyaprayogaṃ nāma prajñāpāramitāmukhamavakrāntam /",
  "S04bsu016_u:9917": "bakāraṃ parikīrtayato vajramaṇḍalaṃ nāma prajñāpārabhitāmukhamavakrāntam /",
  "S04bsu016_u:9918": "ḍakāraṃ parikīrtayataḥ samantacakraṃ nāma prajñāpāramitāmukhamavakrāntam /",
  "S04bsu016_u:9919": "sakāraṃ parikīrtayataḥ sāgaragarbhaṃ nāma prajñāpāramitāmukhamavakrāntam /",
  "S04bsu016_u:9920": "vakāraṃ parikīrtayataḥ samantavirūḍhaviṭhapanaṃ nāma prajñāpāramitāmukhamavakrāntam /",
  "S04bsu016_u:9921": "takāraṃ parikīrtayato jyotirmaṇḍalaṃ nāma prajñāpāramitāmukhamavakrāntam /",
  "S04bsu016_u:9922": "yakāraṃ parikīrtayataḥ saṃbhedakūṭaṃ nāma prajñāpāramitāmukhamavakrāntam /",
  "S04bsu016_u:9923": "ṣṭakāraṃ parikīrtayataḥ samantadāhapraśamanaprabhāsaṃ nāma prajñāpāramitāmukhamavakrāntam /",
  "S04bsu016_u:9924": "kakāraṃ parikīrtayato 'saṃbhinnameghaṃ nāma prajñāpāramitāmukhamavakrāntam /",
  "S04bsu016_u:9925": "ṣakāraṃ parikīrtayato abhimukhapravarṣaṇapralambaṃ nāma prajñāpāramitāmukhamavakrāntam /",
  "S04bsu016_u:9926": "makāraṃ parikīrtayato mahāvegavicitravegaśikharaṃ nāma prajñāpāramitāmukhamavakrāntam /",
  "S04bsu016_u:9927": "gakāraṃ parikīrtayataḥ samantatalaviṭhapanaṃ nāma prajñāpāramitāmukhamavakrāntam /",
  "S04bsu016_u:9928": "thakāraṃ parikīrtayataḥ tathatāsaṃbhedagarbhaṃ nāma prajñāpāramitāmukhamavakrāntam /",
  "S04bsu016_u:9929": "jakāraṃ parikīrtayato jagatsaṃsāraviśuddhivigāhanaṃ nāma prajñāpāramitāmukhamavakrāntam /",
  "S04bsu016_u:9930": "svakāraṃ parikīrtayataḥ sarvabuddhasmṛtivyūhaṃ nāma prajñāpāramitāmukhamavakrāntam /",
  "S04bsu016_u:9931": "dhakāraṃ parikīrtayato dharmamaṇḍalavicāravicayaṃ nāma prajñāpāramitāmukhamavakrāntam /",
  "S04bsu016_u:9932": "śakāraṃ parikīrtayataḥ sarvabuddhānuśāsanīcakrarocaṃ nāma prajñāpāramitāmukhamavakrāntam /",
  "S04bsu016_u:9933": "khakāraṃ parikīrtayato 'bhisaṃskārahetubhūmijñānagarbhaṃ nāma prajñāpāramitāmukhamavakrāntam /",
  "S04bsu016_u:9934": "kṣakāraṃ parikīrtayataḥ karmaniśāntasāgarakośavicayaṃ nāma prajñāpāramitāmukhamavakrāntam /",
  "S04bsu016_u:9935": "stakāraṃ parikīrtayataḥ sarvakleśavikiraṇaviśuddhiprabhaṃ nāma prajñāpāramitāmukhamavakrāntam /",
  "S04bsu016_u:9936": "ñakāraṃ parikīrtayato lokasaṃbhavavijñaptimukhaṃ nāma prajñāpāramitāmukhamavakrāntam /",
  "S04bsu016_u:9937": "thakāraṃ parikīrtayataḥ saṃsārapraticakrajñānamaṇḍalaṃ nāma prajñāpāramitāmuikhamavakrāntam /",
  "S04bsu016_u:9938": "bhakāraṃ parikīrtayataḥ sarvabhavanamaṇḍalavijñaptivyūhaṃ (Gv 354)",
  "S04bsu016_u:9939": "nāma prajñāpāramitāmukhamavakrāntam /",
  "S04bsu016_u:9940": "chakāraṃ parikīrtayata upacayagarbhaprayogaṃ cāritracchatramaṇḍalabhedaṃ nāma prajñāpāramitāmukhamavakrāntam /",
  "S04bsu016_u:9941": "smakāraṃ parikīrtayataḥ",
  "S04bsu016_u:9942": "savarbuddhadaśarnadigabhimukhāvartaṃ nāma prajñāpāramitāmukhamavakrāntam /",
  "S04bsu016_u:9943": "hvakāraṃ parikīrtayataḥ sarvasattvābhavyāvalokanabalasaṃjātagarbhaṃ nāma prajñāpāramitāmukhamavakrāntam /",
  "S04bsu016_u:9944": "tsakāraṃ parikīrtayataḥ sarvaguṇasāgarapratipattyavatāravigāhanaṃ nāma prajñāpāramitāmukhamavakrāntam /",
  "S04bsu016_u:9945": "ghakāraṃ parikīrtayataḥ sarvadharmameghasaṃdhāraṇadṛḍhasāgaragarbhaṃ nāma prajñāpāramitāmukhamavakrāntam /",
  "S04bsu016_u:9946": "ṭhakāraṃ parikīrtayataḥ sarvabuddhapraṇidhānadigabhimukhagamanaṃ nāma prajñāpāramitāmukhamavakrāntam /",
  "S04bsu016_u:9947": "ṇakāraṃ parikīrtayataḥ cakrākṣarākārakoṭivacanaṃ nāma prajñāpāramitāmukhamavakrāntam /",
  "S04bsu016_u:9948": "phakāraṃ parikīrtayataḥ sarvasattvaparipākakoṭīgatamaṇḍalaṃ nāma prajñāpāramitāmukhamavakrāntam /",
  "S04bsu016_u:9949": "skakāraṃ parikīrtayato bhūmigarbhāsaṅgapratisaṃvitprabhācakraspharaṇaṃ nāma prajñāpāramitāmukhamavakrāntam /",
  "S04bsu016_u:9950": "syakāraṃ parikīrtayataḥ sarvabuddhadharmanirdeśaviṣayaṃ nāma prajñāpāramitāmukhamavakrāntam /",
  "S04bsu016_u:9951": "ścakāraṃ parikīrtayataḥ sattvagaganadharmaghananigarjitanirnādaspharaṇaṃ nāma prajñāpāramitāmukhamavakrāntam /",
  "S04bsu016_u:9952": "ṭakāraṃ parikirtayataḥ sattvārthanairātmyakāryātyantapariniṣṭhāpradīpaṃ nāma prajñāpāramitāmukhamavakrāntam /",
  "S04bsu016_u:9953": "ḍhakāraṃ parikīrtayato dharmacakrasaṃbhedagarbhaṃ nāma prajñāpāramitāmukhamavakrāntam //",
  "S04bsu016_u:9954": "iti hi kulaputra mama mātṛkāṃ vācayata etāni dvācatvāriṃśat prajñāpāramitāmukhapramukhānyaprameyāsaṃkhyeyāni prajñāpāramitāmukhānyāvakrāntāni /",
  "S04bsu016_u:9955": "etasya ahaṃ kulaputra śilpābhijñāvato bodhisattvavimokṣasya lābhī /",
  "S04bsu016_u:9956": "etamahaṃ jānāmi /",
  "S04bsu016_u:9957": "kiṃ mayā śakyaṃ sarvalaukikalokottaraśilpasthānapāramitāprāptānāṃ bodhisattvānāṃ caryāṃ jñātuṃ guṇān va vaktum?",
  "S04bsu016_u:9958_0": "yathā sarvaśilpasthānapraveśeṣu sarvalipisaṃkhyāgaṇanānikṣepapraveśeṣu sarvamantrauṣadhividhijñānaprayogaprativedheṣu",
  "S04bsu016_u:9958_1": "sarvabhūtagrahajyotiṣāpasmārakākhordavetālapratiṣṭhāneṣu sattvadhātucikitsābhaiṣajyasaṃyogajñāneṣu",
  "S04bsu016_u:9958_2": "dhātutantrasaṃyogaprayogeṣu suvarṇamaṇimuktāvaiḍūryaśaṅkhaśilāpravālalohitakamusāragalvakeśaraśrīgarbhāśmagarbhasarvaratnasaṃbhavotpattigotrākaramūlyajñāneṣu",
  "S04bsu016_u:9958_3": "udyānatapovanagrāmanagaranigamarāṣṭrarājadhānyabhinirhāreṣu mṛgacakrāṅkavidyāsarvalakṣaṇanimittabhūmicāladigdāholkāpātakṣemākṣemasubhikṣadurbhikṣasarvalaukikāvartanivartapraveśeṣu",
  "S04bsu016_u:9958_4": "sarvalokottaradharmavibhaktisūcanādinirdeśapraveśatattvānugamajñāneṣu nāstyāvaraṇaṃ",
  "S04bsu016_u:9958_5": "vā vimarśo vā vimatirvā saṃdeho vā saṃśayo vā saṃmoho vā dhaṃdhāyitatvaṃ vā vyābādhikaṃ",
  "S04bsu016_u:9958_6": "vā avasādanaṃ vā ajñānaṃ vā anabhisamayo vā //",
  "S04bsu016_u:9959": "gaccha kulaputra,",
  "S04bsu016_u:9960": "iyamihaiva magadhaviṣaye kevalake janapade vartanake nagare bhadrottamā nāmopāsikā prativasati /",
  "S04bsu016_u:9961": "tāmupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:9962": "kathaṃ pratipattavyam //",
  "S04bsu016_u:9963_0": "atha khalu sudhanaḥ śreṣṭhidārakaḥ śilpābhijñasya śreṣṭhidārakasya pādau śirasābhivandya",
  "S04bsu016_u:9963_1": "śilpābhijñaṃ śreṣṭhidārakamanekaśatasahasrakṛtvaḥ pradakṣiṇīkṛtya punaḥ punaravalokya",
  "S04bsu016_u:9963_2": "śilpābhijñasya śreṣṭhidārakasyāntikātprakrāntaḥ // 45 //",
  "S04bsu016_u:9964": "(Gv 355)",
  "S04bsu016_u:9965": "48 Bhadrottamā /",
  "S04bsu016_u:9966": "atha khalu sudhanaḥ śreṣṭhidārako yena kevalake janapade vartanakaṃ nagaram,",
  "S04bsu016_u:9967": "yena ca bhadrottamopāsikā,",
  "S04bsu016_u:9968": "tenopajagāma /",
  "S04bsu016_u:9969_0": "upetya bhadrottamāyā upāsikāyāḥ pādau śirasābhivandya bhadrottamāmupāsikāmanekaśatasahasrakṛtvaḥ",
  "S04bsu016_u:9969_1": "pradakṣiṇīkṛtya bhadrottamāyā upāsikāyāḥ purataḥ prāñjaliḥ sthitvā evamāha - mayā",
  "S04bsu016_u:9969_2": "ārye anuttarāyāṃ samyaksaṃbodhau cittamutpāditam /",
  "S04bsu016_u:9970": "na ca jānāmi - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:9971": "kathaṃ pratipattavyam /",
  "S04bsu016_u:9972": "śrutaṃ ca me āryā bodhisattvānāmavavādānuśāsanīṃ dadātīti /",
  "S04bsu016_u:9973": "tadvadatu me āryā - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:9974": "kathaṃ pratipattavyam //",
  "S04bsu016_u:9975": "sā avocat - ahaṃ kulaputra anālayamaṇḍalaṃ nāma dharmaparyāyaṃ jānāmi deśayāmi /",
  "S04bsu016_u:9976": "adhiṣṭhānaśca me samādhiḥ pratilabdhaḥ /",
  "S04bsu016_u:9977": "na tatra samādhau kasyaciddharmasyādhiṣṭhānam /",
  "S04bsu016_u:9978": "tatra sarvajñatācakṣuḥ pravartate 'dhiṣṭhānaṃ sarvajñatāśrotram /",
  "S04bsu016_u:9979": "adhiṣṭhānaṃ sarvajñatāghrāṇam,",
  "S04bsu016_u:9980": "adhiṣṭhānaṃ sarvajñatājihvā,",
  "S04bsu016_u:9981": "adhiṣṭhānaḥ sarvajñatākāyaḥ,",
  "S04bsu016_u:9982": "adhiṣṭhānaṃ tatra sarvajñatāmanaḥ pravartate,",
  "S04bsu016_u:9983": "adhiṣṭhānā sarvajñatormiḥ,",
  "S04bsu016_u:9984": "adhiṣṭhānā sarvajñatāvidyut,",
  "S04bsu016_u:9985": "adhiṣṭhānāḥ sarvajñatāvegāḥ pravartante jagadrocanāmaṇḍalāḥ /",
  "S04bsu016_u:9986": "etamahaṃ kulaputra,",
  "S04bsu016_u:9987": "anālayamaṇḍalaṃ dharmaparyāyaṃ jānāmi /",
  "S04bsu016_u:9988": "kiṃ mayā śakyamasaṅgabodhisattvacaryā sakalā jñātum?",
  "S04bsu016_u:9989": "gaccha kulaputra dakṣiṇāpathe /",
  "S04bsu016_u:9990": "tatra bharukacchaṃ nāma nagaram /",
  "S04bsu016_u:9991": "tatra muktāsāro nāma hairaṇyakaḥ prativasati /",
  "S04bsu016_u:9992": "tamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:9993": "kathaṃ pratipattavyam //",
  "S04bsu016_u:9994_0": "atha khalu sudhanaḥ śreṣṭhidārako bhadrottamāyā upāsikāyāḥ pādau śirasābhivandya",
  "S04bsu016_u:9994_1": "bhadrottamāmupāsikāmanekaśatasahasrakṛtvaḥ pradakṣiṇīkṛtya punaḥ punaravalokya bhadrottamāyā",
  "S04bsu016_u:9994_2": "upāsikāyā antikātprakrāntaḥ // 46 //",
  "S04bsu016_u:9995": "(Gv 356)",
  "S04bsu016_u:9996": "49 Muktāsāraḥ /",
  "S04bsu016_u:9997": "atha khalu sudhanaḥ śreṣṭhidārako 'nupūrveṇa dakṣiṇāpathaṃ gatvā yena bharukacche nagare muktāsāro hairaṇyakaḥ,",
  "S04bsu016_u:9998": "tenopasaṃkramya muktāsārahairaṇyakasya pādau śirasābhivandya purataḥ prāñjaliḥ sthitvā evamāha - mayā ārya anuttarāyāṃ samyaksaṃbodhau cittamutpāditam /",
  "S04bsu016_u:9999": "na ca jānāmi kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:10000": "kathaṃ pratipattavyam /",
  "S04bsu016_u:10001": "śrutaṃ ca me āryo bodhisattvānāmavavādānuśāsanīṃ dadātīti /",
  "S04bsu016_u:10002": "tadvadatu me āryaḥ - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:10003": "kathaṃ pratipattavyam //",
  "S04bsu016_u:10004": "so 'vocat - ahaṃ kulaputra asaṅgasmṛtivyūhaṃ nāma bodhisattvavimokṣaṃ jānāmi /",
  "S04bsu016_u:10005": "apratiprasrabdhā ca me daśasu dikṣu sarvatathāgatapādamūleṣu dharmaparyeṣṭiḥ /",
  "S04bsu016_u:10006": "etamahaṃ kulaputra asaṅgasmṛtivyūhaṃ bodhisattvavimokṣaṃ jānāmi, prajānāmi /",
  "S04bsu016_u:10007": "kiṃ mayā śakyaṃ bodhisattvānāmacchambhitasiṃhanādanādināṃ mahāpuṇyajñānapratiṣṭhitānāṃ caryāṃ jñātuṃ guṇān vā vaktum //",
  "S04bsu016_u:10008": "gaccha kulaputra,",
  "S04bsu016_u:10009": "ayamihaiva bharukacche nagare sucandro nāma gṛhapatiḥ prativasati /",
  "S04bsu016_u:10010": "tadavabhāsitamasya gṛham /",
  "S04bsu016_u:10011": "tamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:10012": "kathaṃ pratipattavyam //",
  "S04bsu016_u:10013_0": "atha khalu sudhanaḥ śreṣṭhidārako muktāsārasya hairaṇyakasya pādau śirasābhivandya",
  "S04bsu016_u:10013_1": "muktāsāraṃ hairaṇyakamanekaśatasahasrakṛtvaḥ pradakṣiṇīkṛtya punaḥ punaravalokya",
  "S04bsu016_u:10013_2": "muktāsārasya hairaṇyakasyāntikātprakrāntaḥ // 47 //",
  "S04bsu016_u:10014": "(Gv 357)",
  "S04bsu016_u:10015": "50 Sucandraḥ /",
  "S04bsu016_u:10016": "atha khalu sudhanaḥ śreṣṭhidārako yena sucandro gṛhapatiḥ,",
  "S04bsu016_u:10017": "tenopasaṃkramya sucandrasya gṛhapateḥ pādau śirasābhivandya purataḥ prāñjaliḥ sthitvā evamāha - mayā ārya anuttarāyāṃ samyaksaṃbodhau cittamutpāditam /",
  "S04bsu016_u:10018": "na ca jānāmi - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:10019": "kathaṃ pratipattavyam /",
  "S04bsu016_u:10020": "śrutaṃ ca me āryo bodhisattvānāmavavādānuśāsanīṃ dadātītī /",
  "S04bsu016_u:10021": "tadvadatu me āryaḥ - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:10022": "kathaṃ pratipattavyam //",
  "S04bsu016_u:10023": "āha - mayā kulaputra vimalajñānaprabho nāma bodhisattvavimokṣaḥ pratilabdhaḥ /",
  "S04bsu016_u:10024": "etamahaṃ kulaputra vimalajñānaprabhaṃ bodhisattvavimokṣaṃ jānāmi /",
  "S04bsu016_u:10025": "kiṃ mayā śakyamapramāṇavimokṣapratilabdhānāṃ bodhisattvānāṃ caryāṃ jñātuṃ guṇān vā vaktum //",
  "S04bsu016_u:10026": "gaccha kulaputra,",
  "S04bsu016_u:10027": "idamihaiva dakṣiṇāpathe rorukaṃ nāma nagaram /",
  "S04bsu016_u:10028": "tatra ajitaseno nāma gṛhapatiḥ prativasati /",
  "S04bsu016_u:10029": "tamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:10030": "kathaṃ pratipattavyam //",
  "S04bsu016_u:10031_0": "atha khalu sudhanaḥ śreṣṭhidārakaḥ sucandrasya gṛhapateḥ pādua śirasābhivandya sucandraṃ",
  "S04bsu016_u:10031_1": "gṛhapatimanekaśatasahasrakṛtvaḥ pradakṣiṇīkṛtya punaḥ punaravalokya sucandrasya gṛhapaterantikātprakrāntaḥ // 48 //",
  "S04bsu016_u:10032": "(Gv 358)",
  "S04bsu016_u:10033": "51 Ajitasenaḥ /",
  "S04bsu016_u:10034_0": "atha khalu sudhanaḥ śreṣṭhidārako 'nupūrveṇa rorukaṃ nagaraṃ gatvā yena ajitaseno",
  "S04bsu016_u:10034_1": "nāma gṛhapatistenopasaṃkramya ajitasenasya gṛhapateḥ pādau śirasābhivandya purataḥ",
  "S04bsu016_u:10034_2": "prāñjaliḥ sthitvā evamāha - mayā ārya anuttarāyāṃ samyaksaṃbodhau cittamutpāditam /",
  "S04bsu016_u:10035": "na ca jānāmi - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:10036": "kathaṃ pratipattavyam /",
  "S04bsu016_u:10037": "śrutaṃ ca me āryo bodhisattvānāmavavādānuśāsanīṃ dadātīti /",
  "S04bsu016_u:10038": "tadvadatu me āryaḥ - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:10039": "kathaṃ pratipattavyam //",
  "S04bsu016_u:10040": "āha - mayā kulaputra akṣayalakṣaṇo nāma bodhisattvavimokṣaḥ pratilabdhaḥ,",
  "S04bsu016_u:10041": "yasya sahapratilambhādakṣayabuddhadarśananidhānapratilābho bhavati //",
  "S04bsu016_u:10042": "gaccha kulaputra iyamihaiva dakṣiṇāpathe dharmagrāme śivarāgro nāma brāhmaṇaḥ prativasati /",
  "S04bsu016_u:10043": "tamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:10044": "kathaṃ pratipattavyam //",
  "S04bsu016_u:10045_0": "atha khalu sudhanaḥ śreṣṭhidārako 'jitasenasya gṛhapateḥ pādau śirasābhivandya ajitasenaṃ",
  "S04bsu016_u:10045_1": "gṛhapatimanekaśatasahasrakṛtvaḥ pradakṣiṇīkṛtya punaḥ punaravalokya ajitasenasya",
  "S04bsu016_u:10045_2": "gṛhapaterantikātprakrāntaḥ // 49 //",
  "S04bsu016_u:10046": "(Gv 359)",
  "S04bsu016_u:10047": "52 śivarāgraḥ /",
  "S04bsu016_u:10048": "atha khalu sudhanaḥ śreṣṭhidārako 'nupūrveṇa dharmagrāmaṃ gatvā yena śivarāgro brāhmaṇaḥ,",
  "S04bsu016_u:10049": "tenopasaṃkramya śivarāgrasya brāhmaṇasya pādau śirasābhivandya purataḥ prāñjaliḥ sthitvā evamāha - mayā ārya anuttarāyāṃ samyaksaṃbodhau cittamutpāditam /",
  "S04bsu016_u:10050": "na ca jānāmi - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:10051": "kathaṃ pratipattavyam /",
  "S04bsu016_u:10052": "śrutaṃ ca me āryo bodhisattvānāmavavādānuśāsanīṃ dadādīti /",
  "S04bsu016_u:10053": "tadvadatu me āryaḥ - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:10054": "kathaṃ pratipattavyam //",
  "S04bsu016_u:10055": "so 'vocat - ahaṃ kulaputra satyādhiṣṭhānena carāmi /",
  "S04bsu016_u:10056": "yena satyena satyavacanena tryadhvasu na kaścidbodhisattvo 'nuttarāyāḥ samyaksaṃbodhervivṛttaḥ,",
  "S04bsu016_u:10057": "na vivartate,",
  "S04bsu016_u:10058": "na vivartiṣyati,",
  "S04bsu016_u:10059": "tena satyavacanādhiṣṭhānena idaṃ ca me kāryaṃ smṛdhyatviti /",
  "S04bsu016_u:10060": "tanme yathābhiprāyaṃ sarvaṃ samṛdhyati /",
  "S04bsu016_u:10061": "etenāhaṃ kulaputra satyavacanādhiṣṭhānena sarvakāryāṇi sādhayāmi /",
  "S04bsu016_u:10062": "etamahaṃ kulaputra satyādhiṣṭhānaṃ jānāmi /",
  "S04bsu016_u:10063": "kiṃ mayā śakyaṃ satyānuparivartanī vākpratilabdhānāṃ bodhisattvānāṃ caryāṃ jñātuṃ guṇān vā vaktum //",
  "S04bsu016_u:10064": "gaccha kulaputra,",
  "S04bsu016_u:10065": "iyamihaiva dakṣiṇāpathe sumanāmukhaṃ nāma nagaram /",
  "S04bsu016_u:10066": "tatra śrīsaṃbhavo nāma dārakaḥ prativasati,",
  "S04bsu016_u:10067": "śrīmatiśca nāma dārikā /",
  "S04bsu016_u:10068": "tāvupasaṃkramya paripṛccha kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:10069": "kathaṃ pratipattavyam //",
  "S04bsu016_u:10070_0": "atha khalu sudhanaḥ śreṣṭhidārako mahādharmagauravamutpādya śivarāgrasya brāhmaṇasya",
  "S04bsu016_u:10070_1": "pādau śirasābhivandya śivarāgraṃ brāhmaṇamanekaśatasahasrakṛtvaḥ pradakṣiṇīkṛtya",
  "S04bsu016_u:10070_2": "punaḥpunaravalokya śivarāgrasya brāhmaṇasyāntikātprakrāntaḥ // 50 //",
  "S04bsu016_u:10071": "(Gv 360)",
  "S04bsu016_u:10072": "53 śrīsaṃbhavaḥ śrīmatiśca /",
  "S04bsu016_u:10073": "atha khalu sudhanaḥ śreṣṭhidārako 'nupūrveṇa sumanāmukhanagaraṃ gatvā yena śrīsaṃbhavo dārakaḥ śrīmatiśca dārikā /",
  "S04bsu016_u:10074": "tāvupakramya tayoḥ pādau śirasābhivandya purataḥ prāñjaliḥ sthitvā evamāha - mayā āryau anuttarāyāṃ samyaksaṃbodhau cittamutpāditam /",
  "S04bsu016_u:10075": "na ca jānāmi - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:10076": "kathaṃ pratipattavyam /",
  "S04bsu016_u:10077": "śrutaṃ ca me āryau bodhisattvānāmavavādānuśāsanīṃ datta iti /",
  "S04bsu016_u:10078": "tadvadatāṃ me āryau - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:10079": "kathaṃ pratipattavyam //",
  "S04bsu016_u:10080": "atha khalu śrīsaṃbhavo dārakaḥ śrīmatiśca dārikā sudhanaṃ śreṣṭhidārakametadavocatām - iha āvābhyāṃ kulaputra māyāgato nāma bodhisattvavimokṣaḥ pratilabdhaḥ sākṣātkṛtaḥ /",
  "S04bsu016_u:10081": "tāvāvāṃ kulaputra anena vimokṣeṇa samanvāgatau māyāgataṃ sarvalokaṃ paśyāvo hetupratyayamāyāsaṃbhūtam /",
  "S04bsu016_u:10082": "māyāgatān sarvasattvān vijānīvaḥ /",
  "S04bsu016_u:10083": "karmakleśamāyājñānena māyāgataṃ sarvajagatpaśyāvaḥ /",
  "S04bsu016_u:10084": "avidyābhavatṛṣṇāmāyāsaṃbhavān māyāgatān sarvadharmān paśyāvaḥ /",
  "S04bsu016_u:10085": "anyonyapratyayamāyānirvṛttaṃ māyāgataṃ sarvatraidhātukaṃ paśyāvaḥ abhinirhṛtamacintyaviṣayamāyābodhiviparyāsamāyāsaṃbhūtam /",
  "S04bsu016_u:10086": "māyāgatān sarvasattvān cyutyupapattijātijarāmaraṇaśokaparidevaduḥkhadaurmanasyopāyāsān paśyāvaḥ /",
  "S04bsu016_u:10087": "asadbhūtasaṃkalpamāyājanitāni māyājanitāni sarvakṣetrāṇi paśyāvaḥ /",
  "S04bsu016_u:10088": "saṃjñācittadṛṣṭiviparyāsamāyābhāvadravyasaṃjñāsaṃmohaprabhavān māyāgatān sarvaśrāvakapratyekabuddhān paśyāvaḥ /",
  "S04bsu016_u:10089": "jñānaprahāṇamāyāsaṃkalpajanitāṃ māyāgatāṃ sarvabodhisattvacaryāpraṇidhānasattvaparipākavinayaparaṃparāṃ prajānīvaḥ /",
  "S04bsu016_u:10090": "māyānirhārābhinirvṛttanirmitacaryāvinayamāyāsvabhāvān māyāgataṃ sarvabuddhabodhisattvamaṇḍalaṃ paśyāvaḥ praṇidhānajñānamāyābhinirhṛtamacintyaviṣayamāyāsvabhāvam /",
  "S04bsu016_u:10091": "etamāvāṃ kulaputra māyāgataṃ bodhisattvavimokṣaṃ prajānīvaḥ /",
  "S04bsu016_u:10092": "kimāvābhyāṃ śakyamanantakarmamāyāviṭhapajālānugatānāṃ bodhisattvānāṃ caryāṃ jñātuṃ guṇān vā vaktum //",
  "S04bsu016_u:10093": "atha khalu śrīsaṃbhavo dārakaḥ śrīmatiśca dārikā sudhanaṃ śreṣṭhidārakamacintyena kuśalamūlavegena abhiṣyandayitvā svaṃ ca vimokṣaviṣayaṃ śrāvya etadavocatām - gaccha kulaputra,",
  "S04bsu016_u:10094": "ayamihaiva dakṣiṇāpathe samudrakaccho nāma digmukhapratyuddeśaḥ /",
  "S04bsu016_u:10095": "tatra mahāvyūhaṃ nāmodyānam /",
  "S04bsu016_u:10096_0": "tatra vairocanavyūhālaṃkāragarbho nāma mahākūṭāgāro bodhisattvakuśalamūlavipākābhinirvṛto",
  "S04bsu016_u:10096_1": "bodhisattvacetanāmanasikārasaṃbhūto bodhisattvapraṇidhānasamudgato bodhisattvavaśitāsamutthito",
  "S04bsu016_u:10096_2": "bodhisattvābhijñānabalābhinirmito bodhisattvopāyakauśalyasaṃbhūto bodhisattvapuṇyajñānabalapariniṣpanno",
  "S04bsu016_u:10096_3": "bodhisattvamahākaruṇāsattvavinayasaṃdarśano bodhisattvādhiṣṭhānavyūhopacito bodhisattvācintyavimokṣavihārālaṃkāraḥ /",
  "S04bsu016_u:10097": "tatra maitreyo nāma bodhisattvo mahāsattvaḥ prativasati janmabhūmikānāṃ manuṣyāṇāmanugrahāya /",
  "S04bsu016_u:10098": "mātāpitṛjñātisaṃbandhināṃ paripākāya /",
  "S04bsu016_u:10099": "tatropapannānāṃ sabhāgacaritānāṃ sattvānāṃ mahāyānadṛḍhīkaraṇāya /",
  "S04bsu016_u:10100": "tadanyeṣāmapi sattvānāṃ yathābhūmiṣu kuśalamūlaparipācanāya /",
  "S04bsu016_u:10101": "svasya ca vimokṣanayāvatārasya saṃdarśanāya /",
  "S04bsu016_u:10102": "(Gv 361) sarvatrānugatāṃ ca bodhisattvopapattivaśitāṃ prabhāvayan sarvasattvajanmasaṃdarśanābhimukhatayā ca sattvaparipākāriñcanatāyai /",
  "S04bsu016_u:10103": "sarvajagatparigrahajugupsanatayā ca bodhisattvamahākaruṇābalodbhāvanāya /",
  "S04bsu016_u:10104": "sarvaniketasthānoccalitaṃ ca bodhisattvavihāramavabodhanāya /",
  "S04bsu016_u:10105": "aniketaparamaṃ ca sarvabhavopattisaṃvāsasaṃdarśanāya /",
  "S04bsu016_u:10106": "tamupasaṃkramya paripṛccha - kathaṃ bodhisattvena bodhisattvacaryā paripraṣṭavyā,",
  "S04bsu016_u:10107": "kathaṃ bodhisattvena bodhisattvamārgaḥ pariśodhayitavyaḥ,",
  "S04bsu016_u:10108": "kathaṃ bodhisattvena bodhisattvaśikṣāsu pratipattavyam,",
  "S04bsu016_u:10109": "kathaṃ bodhisattvena bodhicittaṃ pratiśodhayitavyam,",
  "S04bsu016_u:10110": "kathaṃ bodhisattvena bodhisattvapraṇidhānamabhinirhartavyam,",
  "S04bsu016_u:10111": "kathaṃ bodhisattvena bodhisattvasaṃbhārāḥ samutthāpayitavyāḥ,",
  "S04bsu016_u:10112": "kathaṃ bodhisattvena bodhisattvabhūmaya ākramitavyāḥ,",
  "S04bsu016_u:10113": "kathaṃ bodhisattvena bodhisattvapāramitāḥ paripūrayitavyāḥ,",
  "S04bsu016_u:10114": "kathaṃ bodhisattvena bodhisattvakṣāntayo 'vataritavyāḥ,",
  "S04bsu016_u:10115": "kathaṃ bodhisattvena bodhisattvapratipattiguṇeṣu sthātavyam,",
  "S04bsu016_u:10116": "kathaṃ bodhisattvena kalyāṇamitrāṇi",
  "S04bsu016_u:10117": "paryupāsitavyāni /",
  "S04bsu016_u:10118": "tatkasya hetoḥ?",
  "S04bsu016_u:10119": "sa hi kulaputra maitreyo bodhisattvo 'vatīrṇaḥ sarvabodhisattvacaryāsu gatiṃgataḥ /",
  "S04bsu016_u:10120": "sarvabodhisattvacittāśayeṣu so 'nupraviṣṭaḥ /",
  "S04bsu016_u:10121": "sarvasattvacaryāsu so 'bhimukhaḥ sarvasattvaparipākavinayeṣu /",
  "S04bsu016_u:10122": "tena paripūritāḥ sarvapāramitāḥ /",
  "S04bsu016_u:10123": "supratiṣṭhitāḥ sarvabodhisattvabhūmiṣu /",
  "S04bsu016_u:10124": "tena pratilabdhāḥ sarvabodhisattvakṣāntayaḥ /",
  "S04bsu016_u:10125": "so 'vakrānto bodhisattvaniyāmam /",
  "S04bsu016_u:10126": "tena pratīṣṭāni sarvavyākaraṇāni /",
  "S04bsu016_u:10127": "sa vikrīḍitaḥ sarvabodhisattvavimokṣeṣu /",
  "S04bsu016_u:10128": "tena saṃdhāritāni sarvabuddhādhiṣṭhānāni /",
  "S04bsu016_u:10129": "so 'bhiṣiktaḥ sarvatathāgataiḥ sarvajñajñānaviṣayābhiṣekeṇa /",
  "S04bsu016_u:10130": "sa te kulaputra kalyāṇamitro 'bhiṣyandayiṣyati sarvakuśalamūlāni vivardhayiṣyati /",
  "S04bsu016_u:10131": "bodhicittotpādaṃ dṛḍhīkariṣyati /",
  "S04bsu016_u:10132": "adhyāśayadhātumuttāpayiṣyati /",
  "S04bsu016_u:10133": "sarvakuśalamūlāni vivardhayiṣyati /",
  "S04bsu016_u:10134": "bodhisattvendriyavegān saṃdarśayiṣyati /",
  "S04bsu016_u:10135": "anāvaraṇadharmadiśaṃ praveśayiṣyati /",
  "S04bsu016_u:10136": "samantabhadrabhūmyanugame niveśayiṣyati /",
  "S04bsu016_u:10137": "sarvabodhisattvapraṇidhānaniryāṇamukheṣu saṃvarṇayiṣyati /",
  "S04bsu016_u:10138": "sarvabodhisattvacaryāpraṇidhānaguṇapariniṣpattimākhyāsyati samantabhadrabodhisattvacaryāśravaṇaparyāyadvāram /",
  "S04bsu016_u:10139": "na ca te kulaputra ekakuśalamūlatanmayena bhavitavyaṃ naikadharmamukhālokāvabhāsaparameṇa naikacaryāparisaṃtuṣṭena naikapraṇidhānābhinirhāraparameṇa naikavyākaraṇena,",
  "S04bsu016_u:10140": "na niṣṭhāpratiprasrabdhena,",
  "S04bsu016_u:10141": "na trikṣāntyavatāraparamasaṃjñinā,",
  "S04bsu016_u:10142": "na ṣaṭpāramitāparipūriprasrabdhena,",
  "S04bsu016_u:10143": "na daśabhūmipratilābhaniṣṭhāgatena,",
  "S04bsu016_u:10144": "na prāmāṇikabuddhakṣetraparigrahapariśuddhipraṇidhānena,",
  "S04bsu016_u:10145": "na pramāṇīkṛtakalyāṇamitrārāgaṇaparyupāsanasaṃtuṣṭena bhavitavyam /",
  "S04bsu016_u:10146": "tatkasya hetoḥ?",
  "S04bsu016_u:10147": "apramāṇāni hi kulaputra bodhisattvena kuśalamūlāni samudānetavyāni /",
  "S04bsu016_u:10148": "apramāṇā bodhisattvasaṃbhārā utthāpayitavyāḥ /",
  "S04bsu016_u:10149": "apramāṇā bodhicittahetavaḥ samārjayitavyāḥ /",
  "S04bsu016_u:10150": "apramāṇā nayāḥ śikṣitavyāḥ /",
  "S04bsu016_u:10151": "apramāṇāḥ sattvadhātuḥ parinirvāpayitavyaḥ",
  "S04bsu016_u:10152": "/ apramāṇā sattvāśayadhāturanupraveṣṭavyā /",
  "S04bsu016_u:10153": "apramāṇāni sattvendriyāṇi parijñātavyāni /",
  "S04bsu016_u:10154": "apramāṇā sattvavimuktiranuvartayitavyā /",
  "S04bsu016_u:10155": "apramāṇāḥ sattvadhātucaryā anubodhyavyāḥ /",
  "S04bsu016_u:10156": "apramāṇasattvavinayaḥ kartavyaḥ /",
  "S04bsu016_u:10157": "apramāṇāḥ kleśānuśayāḥ samuddhāṭayitavyāḥ /",
  "S04bsu016_u:10158": "apramāṇāni karmāvaraṇāni pariśodhayitavyāni /",
  "S04bsu016_u:10159": "apramāṇāni dṛṣṭigatāni (Gv 362)",
  "S04bsu016_u:10160": "nivartayitavyāni /",
  "S04bsu016_u:10161": "apramāṇāścittasaṃkleśā apanayitavyāḥ /",
  "S04bsu016_u:10162": "apramāṇāścittaviśuddhaya utpādayitavyāḥ /",
  "S04bsu016_u:10163": "apramāṇā duḥkhaśalyāḥ samuddhārayitavyāḥ /",
  "S04bsu016_u:10164": "apramāṇaḥ sattvatṛṣṇārṇavaḥ samucchoṣitavyaḥ /",
  "S04bsu016_u:10165": "apramāṇamavidyāndhakāraṃ vidhamitavyam /",
  "S04bsu016_u:10166": "apramāṇāḥ parvatāḥ prapātayitavyāḥ /",
  "S04bsu016_u:10167": "apramāṇāni saṃsārabandhanāni nirhārayitavyāni /",
  "S04bsu016_u:10168": "apramāṇo janmasamudraḥ śoṣayitavyaḥ /",
  "S04bsu016_u:10169": "apramāṇo bhavaughastaritavyāḥ /",
  "S04bsu016_u:10170": "apramāṇāḥ sattvāḥ kāmapaṅkasaktā abhyuddhartavyāḥ /",
  "S04bsu016_u:10171": "apramāṇāstraidhātukapuraniruddhāḥ sattvā niṣkrāmayitavyāḥ /",
  "S04bsu016_u:10172": "apramāṇāḥ sattvā āryamārge pratiṣṭhāpayitavyāḥ /",
  "S04bsu016_u:10173": "apramāṇā rāgadveṣamohāḥ praśamayitavyāḥ /",
  "S04bsu016_u:10174": "apramāṇā mārapāśāḥ samatikramayitavyāḥ /",
  "S04bsu016_u:10175": "apramāṇāni mārakarmāṇi vinivartayitavyāni /",
  "S04bsu016_u:10176": "apramāṇo bodhisattvādhyāśayadhātuḥ pariśodhayitavyāḥ /",
  "S04bsu016_u:10177": "apramāṇā bodhisattvaprayogā vivardhayitavyāḥ /",
  "S04bsu016_u:10178": "apramāṇāni bodhisattvendriyāṇi saṃjanayitavyāni /",
  "S04bsu016_u:10179": "apramāṇā bodhisattvādhimuktayo viśodhayitavyāḥ /",
  "S04bsu016_u:10180": "apramāṇā bodhisattvasamatā avatārayitavyāḥ /",
  "S04bsu016_u:10181": "apramāṇo bodhisattvacaryāviśeṣo 'nusartavyaḥ /",
  "S04bsu016_u:10182": "apramāṇā bodhisattvaguṇāḥ pariśodhayitavyāḥ /",
  "S04bsu016_u:10183": "apramāṇā bodhisattvacāritracaryāḥ pratipūrayitavyāḥ /",
  "S04bsu016_u:10184": "apramāṇāni lokacāritrāṇyanuvartayitavyāni /",
  "S04bsu016_u:10185": "apramāṇā lokānuvartanāḥ saṃdarśayitavyāḥ /",
  "S04bsu016_u:10186": "apramāṇaṃ śraddhābalaṃ saṃjanayitavyām /",
  "S04bsu016_u:10187": "apramāṇaṃ vīryabalamupastambhayitavyam /",
  "S04bsu016_u:10188": "apramāṇaṃ smṛtibalaṃ pariśodhayitavyam /",
  "S04bsu016_u:10189": "apramāṇaṃ samādhibalaṃ pariśodhayitavyam /",
  "S04bsu016_u:10190": "apramāṇaṃ prajñābalamutpādayitavyam /",
  "S04bsu016_u:10191": "apramāṇamadhimuktibalaṃ dṛḍhīkartavyam /",
  "S04bsu016_u:10192": "apramāṇaṃ puṇyabalaṃ samupārjayitavyam /",
  "S04bsu016_u:10193": "apramāṇaṃ jñānabalaṃ vivardhayitavyam /",
  "S04bsu016_u:10194": "apramāṇaṃ bodhisattvabalaṃ samutthāpayitavyam /",
  "S04bsu016_u:10195": "apramāṇaṃ buddhabalaṃ paripūrayitavyam /",
  "S04bsu016_u:10196": "apramāṇāni dharmamukhāni pravicetavyāni /",
  "S04bsu016_u:10197": "apramāṇā dharmadiśaḥ praveṣṭavyāḥ /",
  "S04bsu016_u:10198": "apramāṇāni dharmadvārāṇi pariśodhayitavyāni /",
  "S04bsu016_u:10199": "apramāṇā dharmālokāḥ saṃjanayitavyāḥ /",
  "S04bsu016_u:10200": "apramāṇo dharmāvabhāsaḥ kartavyaḥ /",
  "S04bsu016_u:10201": "apramāṇā indriyavaṃśā avabhāsayitavyāḥ /",
  "S04bsu016_u:10202": "apramāṇāḥ kleśavyādhayaḥ pariśodhayitavyāḥ",
  "S04bsu016_u:10203": "/ apramāṇāni dharmabhaiṣajyāni samudānetavyāni /",
  "S04bsu016_u:10204": "apramāṇaḥ kleśavyādhyāturaḥ sattvadhātuḥ cikitsitavyaḥ /",
  "S04bsu016_u:10205": "apramāṇā amṛtasaṃbhārāḥ samudānetavyāḥ /",
  "S04bsu016_u:10206": "apramāṇāni buddhakṣetrāṇyākramitavyāni /",
  "S04bsu016_u:10207": "apramāṇāstathāgatāḥ pūjayitavyāḥ /",
  "S04bsu016_u:10208": "apramāṇāni bodhisattvaparṣanmaṇḍalānyavagāhayitavyāni /",
  "S04bsu016_u:10209": "apramāṇāni tathāgataśāsanāni saṃdhārayitavyāni /",
  "S04bsu016_u:10210": "apramāṇāni sattvadrohiṇyāni soḍhavyāni /",
  "S04bsu016_u:10211": "apramāṇā akṣaṇāpāyapathāḥ samucchettavyāḥ /",
  "S04bsu016_u:10212": "apramāṇāni sattvasukhānyupasaṃhartavyāni /",
  "S04bsu016_u:10213": "apramāṇāḥ sattvasaṃgrahāḥ kartavyāḥ /",
  "S04bsu016_u:10214": "apramāṇāni dhāraṇīmukhāni pariśodhayitavyāni /",
  "S04bsu016_u:10215": "apramāṇāni praṇidhānamukhānyabhinirhartavyāni /",
  "S04bsu016_u:10216": "apramāṇāni mahāmaitrīmahākaruṇābalāni paribhāvayitavyāni /",
  "S04bsu016_u:10217": "apramāṇāni dharmaparyeṣṭyabhiyogāni na pratiprasrambhayitavyāni /",
  "S04bsu016_u:10218": "apramāṇāni nidhyaptibalānyanusartavyāni /",
  "S04bsu016_u:10219": "apramāṇā abhijñābhinirhārā utpādayitavyāḥ /",
  "S04bsu016_u:10220": "apramāṇā vidyājñānālokā viśodhayitavyāḥ /",
  "S04bsu016_u:10221": "apramāṇā sattvagatiranugantavyā /",
  "S04bsu016_u:10222": "apramāṇā bhavotpattiḥ (Gv 363)",
  "S04bsu016_u:10223": "parigrahītavyāḥ /",
  "S04bsu016_u:10224": "apramāṇā kāyavibhaktiḥ saṃdarśayitavyā /",
  "S04bsu016_u:10225": "apramāṇā mantravibhaktiḥ parijñātavyā /",
  "S04bsu016_u:10226": "apramāṇāḥ sattvacittavimātratā anupraveṣṭavyāḥ /",
  "S04bsu016_u:10227": "vistīrṇo bodhisattvagocaro 'nupraveṣṭavyaḥ /",
  "S04bsu016_u:10228": "vipulaṃ bodhisattvabhavanamanuvicaritavyam /",
  "S04bsu016_u:10229": "gambhīro bodhisattvavihāro vyavalokayitavyaḥ /",
  "S04bsu016_u:10230": "duranubodho bodhisattvaviṣayo 'nuboddhavyaḥ /",
  "S04bsu016_u:10231": "durgamā bodhisattvagatirgantavyā /",
  "S04bsu016_u:10232": "durāsadā bodhisattvavegāḥ saṃdhārayitavyāḥ /",
  "S04bsu016_u:10233": "duravakrāmo bodhisattvaniyāmo 'vakramitavyaḥ /",
  "S04bsu016_u:10234": "vicitrā bodhisattvacaryā anuboddhavyā /",
  "S04bsu016_u:10235": "sarvatrānugataṃ bodhisattvavikurvaṇaṃ saṃdarśayitavyam /",
  "S04bsu016_u:10236": "abhisaṃbhinnā bodhisattvena dharmameghāḥ saṃpratyeṣṭavyāḥ /",
  "S04bsu016_u:10237": "anantamadhyaṃ bodhisattvacaryājālaṃ pravistaritavyam /",
  "S04bsu016_u:10238": "aparyantā bodhisattvena pāramitāḥ paripūrayitavyāḥ /",
  "S04bsu016_u:10239": "aprameyāṇi bodhisattvena vyākaraṇāni saṃpratyeṣṭavyāni /",
  "S04bsu016_u:10240": "asaṃkhyeyāni bodhisattvena kṣāntimukhānyavatartavyāni /",
  "S04bsu016_u:10241": "asaṃkhyeyā bodhisattvena bhūmayaḥ pariśodhayitavyāḥ /",
  "S04bsu016_u:10242": "asamantāni bodhisattvena dharmamukhāni paryavadāpayitavyāni /",
  "S04bsu016_u:10243": "anabhilāpyāni bodhisattvena buddhakṣetrāṇi pariśodhayitavyāni /",
  "S04bsu016_u:10244": "aparyantān bodhisattvena kalpān saṃnāhaḥ saṃnaddhavyaḥ /",
  "S04bsu016_u:10245": "amāpyā bodhisattvena tathāgatāḥ pūjayitavyāḥ",
  "S04bsu016_u:10246": "/ acintyā bodhisattvena praṇidhānābhinirhārā abhinirhartavyāḥ /",
  "S04bsu016_u:10247": "saṃkṣiptena kulaputra sarvasattvasamoktā bodhisattvānāṃ caryā sattvaparipācanatayā /",
  "S04bsu016_u:10248": "sarvakalpasamoktā sarvakalpasaṃvasanatayā /",
  "S04bsu016_u:10249": "sarvopapattisamoktā sarvatrajanmasaṃdarśanena /",
  "S04bsu016_u:10250": "sarvādhvasamoktā tryadhvajñānānubodhāya /",
  "S04bsu016_u:10251": "sarvadharmasamoktā tatpratipattyā /",
  "S04bsu016_u:10252": "sarvakṣetrasamoktā tatpariśodhanena /",
  "S04bsu016_u:10253": "sarvapraṇidhānasamoktā tatparipūraṇatayā /",
  "S04bsu016_u:10254": "sarvabuddhasamoktā tatpūjābhinirhāreṇa /",
  "S04bsu016_u:10255": "sarvabodhisattvasamoktā tatpraṇidhānaikatvena /",
  "S04bsu016_u:10256": "sarvakalyāṇamitrasamoktā bodhisattvānāṃ caryā tadārāgaṇatayā //",
  "S04bsu016_u:10257": "tasmāttarhi kulaputra na te parikheda utpādayitavyaḥ kalyāṇamitraparimārgaṇāsu /",
  "S04bsu016_u:10258": "na paritṛptirutpādayitavyā kalyāṇamitrasaṃdarśaneṣu /",
  "S04bsu016_u:10259": "na parituṣṭirāpattavyā kalyāṇamitraparipṛcchāsu /",
  "S04bsu016_u:10260": "nāśayo vinivartayitavyaḥ kalyāṇamitrasaṃsargeṣu /",
  "S04bsu016_u:10261": "na prayogaḥ pratiprasrambhayitavyaḥ kalyāṇamitragauravopasthāneṣu /",
  "S04bsu016_u:10262": "na vilomagrāhiṇā bhavitavyaṃ kalyāṇamitrāvavādānuśāsanīṣu /",
  "S04bsu016_u:10263": "na saṃśaya utpādayitavyaḥ kalyāṇamitraguṇapratilābheṣu /",
  "S04bsu016_u:10264": "na vicikitsā karaṇīyā kalyāṇamitraniryāṇamukhasaṃdarśaneṣu /",
  "S04bsu016_u:10265": "na doṣotpādanaṃ karaṇīyaṃ kalyāṇamitropāyasaṃdhilokānuvartanapraticāreṣu /",
  "S04bsu016_u:10266": "na kāyacittavinivartanaṃ karaṇīyaṃ kalyāṇamitraprasādavivardhaneṣu /",
  "S04bsu016_u:10267": "tatkasya hetoḥ?",
  "S04bsu016_u:10268": "kalyāṇamitrādhīnāḥ kulaputra bodhisattvānāṃ sarvabodhisattvacaryāḥśravāḥ /",
  "S04bsu016_u:10269": "kalyāṇamitraprabhavāḥ sarvabodhisattvaguṇapariniṣpattayaḥ /",
  "S04bsu016_u:10270": "kalyāṇamitraprabhavāṇi sarvabodhisattvapraṇidhānasrotāṃsi /",
  "S04bsu016_u:10271": "kalyāṇamitrajanitāni sarvabodhisattvakuśalamūlāni /",
  "S04bsu016_u:10272": "kalyāṇamitrotthāpitāḥ sarvabodhisattvasaṃbhārāḥ /",
  "S04bsu016_u:10273": "kalyāṇamitraniryātāḥ sarvabodhisattvadharmamukhālokāḥ /",
  "S04bsu016_u:10274": "kalyāṇamitrasaṃbhūtāḥ sarvabodhiniryāṇamukhaviśuddhayaḥ /",
  "S04bsu016_u:10275": "kalyāṇamitrapratibaddhāḥ sarvabodhisattvaśikṣāpratipattayaḥ /",
  "S04bsu016_u:10276": "kalyāṇamitrapratiṣṭhitāḥ sarvabodhisattvaguṇadharmāḥ /",
  "S04bsu016_u:10277": "kalyāṇamitramūlāḥ sarvabodhisattvādhyāśayapariśuddhayaḥ /",
  "S04bsu016_u:10278": "(Gv 364) kalyāṇamitrasaṃjātā sarvabodhisattvacittotpādadṛḍhatā /",
  "S04bsu016_u:10279": "kalyāṇamitranetrikāḥ sarvabodhisattvasamudradhāraṇīpratībhānamukhālokāḥ /",
  "S04bsu016_u:10280": "kalyāṇamitrasaṃdhāritāḥ sarvabodhisattvaviśuddhimukhakośāḥ /",
  "S04bsu016_u:10281": "kalyāṇamitrasaṃjanitāḥ sarvabodhisattvajñānālokāḥ /",
  "S04bsu016_u:10282": "kalyāṇamitrahastagatā sarvabodhisattvapraṇidhānavaiśeṣikatā /",
  "S04bsu016_u:10283": "kalyāṇamitrapradhāna ekotībhāvaḥ /",
  "S04bsu016_u:10284": "kalyāṇamitragotrāḥ sarvabodhisattvasamudāgamavaiśeṣikaśraddhāḥ /",
  "S04bsu016_u:10285": "kalyāṇamitrakośagatāni",
  "S04bsu016_u:10286": "sarvabodhisattvaguhyasthānāni /",
  "S04bsu016_u:10287": "kalyāṇamitrākarāḥ sarvabodhisattvadharmākarāḥ /",
  "S04bsu016_u:10288": "kalyāṇamitravivardhitāḥ sarvabodhisattvendriyavegāṅkurāḥ /",
  "S04bsu016_u:10289": "kalyāṇamitravivardhitāḥ sarvabodhisattvajñānasāgarāḥ /",
  "S04bsu016_u:10290": "kalyāṇamitrapratipālitāḥ sarvabodhisattvanidhānakośāḥ /",
  "S04bsu016_u:10291": "kalyāṇamitrarakṣitāḥ sarvabodhisattvapuṇyopacayāḥ /",
  "S04bsu016_u:10292": "kalyāṇamitrajanitāḥ sarvabodhisattvajanmaviśuddhayaḥ /",
  "S04bsu016_u:10293": "kalyāṇamitramukhāgatāḥ sarvabodhisattvadharmameghāḥ /",
  "S04bsu016_u:10294": "kalyāṇamitrakoṣṭhagatāḥ sarvabodhisattvaniryāṇapathapraveśāḥ /",
  "S04bsu016_u:10295": "kalyāṇamitrārādhanapratilabdhā sarvabuddhabodhiḥ /",
  "S04bsu016_u:10296": "kalyāṇamitrasaṃgṛhītāḥ sarvabodhisattvacaryāḥ /",
  "S04bsu016_u:10297": "kalyāṇamitroddyotitāḥ sarvabodhisattvaguṇodbhāvanāḥ /",
  "S04bsu016_u:10298": "kalyāṇamitrasaṃdarśitāḥ sarvabodhisattvadiganugamāḥ /",
  "S04bsu016_u:10299": "kalyāṇamitrasaṃvarṇitā sarvabodhisattvacittādhyāśayamahātmatā /",
  "S04bsu016_u:10300": "kalyāṇamitrasaṃbhūtaṃ bodhisattvānāṃ mahāmaitrībalam /",
  "S04bsu016_u:10301": "kalyāṇamitrasaṃjanitaṃ bodhisattvānāṃ mahākaruṇābalam /",
  "S04bsu016_u:10302": "kalyāṇamitrasaṃgṛhītāni sarvabodhisattvādhipatyāni /",
  "S04bsu016_u:10303": "kalyāṇamitrasaṃjanitāni sarvabodhyaṅgāni /",
  "S04bsu016_u:10304": "kalyāṇamitrasaṃbhavāḥ sarvabodhisattvahitopasaṃhārāḥ /",
  "S04bsu016_u:10305": "kalyāṇamitrasaṃdhāritāḥ kulaputra bodhisattvā na patanti durgatiṣu /",
  "S04bsu016_u:10306": "kalyāṇamitraparigṛhītā bodhisattvā na nivartante mahāyānāt /",
  "S04bsu016_u:10307": "kalyāṇamitrasamanvāhṛtā bodhisattvā nātikrāmanti bodhisattvaśikṣām /",
  "S04bsu016_u:10308": "kalyāṇamitrasvārakṣitā bodhisattvā na gacchanti pāpamitravaśam /",
  "S04bsu016_u:10309": "kalyāṇamitraparipālitā bodhisattvā na parihīyante bodhisattvadharmebhyaḥ /",
  "S04bsu016_u:10310": "kalyāṇamitrasaṃgṛhītā bodhisattvā atikrāmanti pṛthagjanabhūmim /",
  "S04bsu016_u:10311": "kalyāṇamitrānuśikṣitā bodhisattvā nāvakrāmanti śrāvakapratyekabuddhanipātam /",
  "S04bsu016_u:10312": "kalyāṇamitrapraticchannā bodhisattvā abhyudgatā bhavanti lokāt /",
  "S04bsu016_u:10313": "kalyāṇamitrasaṃvardhitā bodhisattvā anupaliptā bhavanti",
  "S04bsu016_u:10314": "lokadharmaiḥ /",
  "S04bsu016_u:10315": "kalyāṇamitraparyupāsitā bodhisattvā asaṃpramoṣacāriṇo bhavanti sarvacaryāsu /",
  "S04bsu016_u:10316": "kalyāṇamitrotthāpitā bodhisattvā na nivartante sarvārambhebhyaḥ /",
  "S04bsu016_u:10317": "kalyāṇamitraparigṛhītā bodhisattvā durdharṣā bhavanti karmakleśaiḥ /",
  "S04bsu016_u:10318": "kalyāṇamitrabalopastabdhā bodhisattvā anavamardyā bhavanti sarvamāraiḥ /",
  "S04bsu016_u:10319": "kalyāṇamitropaniśrayavihāriṇo bodhisattvā vivardhante sarvabodhyaṅgaiḥ /",
  "S04bsu016_u:10320": "tatkasya hetoḥ?",
  "S04bsu016_u:10321": "viśodhakāni kulaputra kalyāṇamitrāṇyāvaraṇīyānāṃ vinivartakāni /",
  "S04bsu016_u:10322": "kalyāṇamitrāṇyapāyebhyaḥ saṃbodhanāni /",
  "S04bsu016_u:10323": "kalyāṇamitrāṇyakaraṇīyānāṃ saṃnivārakāni pramādasthānebhyaḥ /",
  "S04bsu016_u:10324": "vidhamitāro 'vidyāndhakārasya /",
  "S04bsu016_u:10325": "nirdārayitāro dṛṣṭibandhanānām /",
  "S04bsu016_u:10326": "niṣkrāmayitāraḥ saṃsārāt /",
  "S04bsu016_u:10327": "utkhāṭayitāro lokaniketāt /",
  "S04bsu016_u:10328": "nirmocayitāro mārapaśebhyaḥ /",
  "S04bsu016_u:10329": "samābṛṃhayitāro duḥśalyānām /",
  "S04bsu016_u:10330": "parimocayitāraḥ ajñānagahanāt /",
  "S04bsu016_u:10331": "samatikrāmayitāro dṛṣṭikāntārāt /",
  "S04bsu016_u:10332": "uttārayitāro bhavaughebhyaḥ /",
  "S04bsu016_u:10333": "uddhartāraḥ kāmapaṅkāt /",
  "S04bsu016_u:10334": "vinivartayitāraḥ (Gv 365) kumārgāt /",
  "S04bsu016_u:10335": "saṃdarśayitāro bodhisattvamārgasya /",
  "S04bsu016_u:10336": "niyojayitāro bodhisattvasamādānena /",
  "S04bsu016_u:10337": "pratiṣṭhāpayitāraḥ pratipattiṣu /",
  "S04bsu016_u:10338": "praṇetāraḥ sarvajñatāgamanadiśam /",
  "S04bsu016_u:10339": "viśodhayitāraḥ prajñācakṣuṣaḥ /",
  "S04bsu016_u:10340": "vivardhayitāro bodhicittasya /",
  "S04bsu016_u:10341": "saṃjanayitāro mahākaruṇāyāḥ /",
  "S04bsu016_u:10342": "ākhyātāraḥ caryāyāḥ /",
  "S04bsu016_u:10343": "avavāditāraḥ pāramitāsu /",
  "S04bsu016_u:10344": "pratiyāpayitāraḥ bhūmiṣu /",
  "S04bsu016_u:10345": "vibhajitāraḥ kṣāntīnām /",
  "S04bsu016_u:10346": "saṃbhāvayitāraḥ sarvakuśalamūlānām /",
  "S04bsu016_u:10347": "utthāpayitāraḥ sarvasaṃbhārāṇām /",
  "S04bsu016_u:10348": "dātāraḥ sarvabodhisattvaguṇānām /",
  "S04bsu016_u:10349": "saṃprāpayitāraḥ sarvabuddhapādamūleṣu /",
  "S04bsu016_u:10350": "saṃdarśayitāraḥ sarvaguṇeṣu /",
  "S04bsu016_u:10351": "samādāpayitāraḥ artheṣu /",
  "S04bsu016_u:10352": "samuttejayitāraḥ pratipattiṣu /",
  "S04bsu016_u:10353": "nidarśayitāro niryāṇamukhānām /",
  "S04bsu016_u:10354": "ārakṣitāraḥ praṇāśapathebhyaḥ /",
  "S04bsu016_u:10355": "avabhāsayitāro dharmālokamukhānām /",
  "S04bsu016_u:10356": "abhipravarṣayitāro dharmaśravaṇameghānām /",
  "S04bsu016_u:10357": "nāśayitāraḥ sarvakleśānām /",
  "S04bsu016_u:10358": "vinivartayitāraḥ sarvadṛṣṭikṛtānām /",
  "S04bsu016_u:10359": "niveśayitāraḥ sarvabuddhadharmeṣu //",
  "S04bsu016_u:10360": "api ca kulaputra mātṛbhūtāni kalyāṇamitrāṇi buddhakuleṣu janayitrīṇi /",
  "S04bsu016_u:10361": "pitṛbhūtāni kalyāṇamitrāṇi vipulahitopasaṃharaṇatayā /",
  "S04bsu016_u:10362": "dhātrībhūtāni kalyāṇamitrāṇi sarvapāpārakṣaṇatayā /",
  "S04bsu016_u:10363": "ācāryabhūtāni kalyāṇamitrāṇi bodhisattvaśikṣānubodhanatayā /",
  "S04bsu016_u:10364": "daiśikabhūtāni kalyāṇamitrāṇi pāramitāmārgāvataraṇatayā /",
  "S04bsu016_u:10365": "vaidyabhūtāni kalyāṇamitrāṇi kleśavyādhiparimocanatayā /",
  "S04bsu016_u:10366": "himavatparvatabhūtāni kalyāṇamitrāṇi jñānauṣadhivivardhanatayā /",
  "S04bsu016_u:10367": "śūrabhūtāni kalyāṇamitrāṇi sarvabhayārakṣaṇatayā /",
  "S04bsu016_u:10368": "dāśabhūtāni kalyāṇamitrāṇi saṃbhāramahaughottaraṇatayā /",
  "S04bsu016_u:10369": "karṇadhārabhūtāni kalyāṇamitrāṇi sarvajñajñānaratnadvīpasaṃprāpaṇatayā //",
  "S04bsu016_u:10370": "tasmāttarhi kulaputra evaṃ manasikārāt pratiprasrabdhena kalyāṇamitrāṇyupasaṃkramitavyāni pṛthivīsamacittena sarvabhāravahanāpariṇamanatayā /",
  "S04bsu016_u:10371": "vajrasamacittenābhedyāśayatayā /",
  "S04bsu016_u:10372": "cakravālasamacittena sarvaduḥkhāsaṃpravedhanatayā /",
  "S04bsu016_u:10373": "samacittena yatheṣṭājñākaraṇatayā /",
  "S04bsu016_u:10374": "śiṣyasamacittena sarvājñāvilomanatayā /",
  "S04bsu016_u:10375": "lokadāsasamacittena sarvakarmasamādānāvijugupsanatayā /",
  "S04bsu016_u:10376": "dhātrīsamacittena sarvakleśāparitamanatayā /",
  "S04bsu016_u:10377": "bhṛtyasamacittena kiṃkaraṇīpradakṣiṇagrāhatayā /",
  "S04bsu016_u:10378": "rajopaharaṇasamacittena mānātimānavivarjanatayā /",
  "S04bsu016_u:10379": "pūrṇacandrasamacittena kālākālānāmāvamanatayā /",
  "S04bsu016_u:10380": "ājāneyāśvasamacittena sarvakhaṭukatāvivarjanatayā /",
  "S04bsu016_u:10381": "yānasamacittena gurubhāravahanatayā /",
  "S04bsu016_u:10382": "nāgasamacittena dāntājāneyacittatayā /",
  "S04bsu016_u:10383": "śailasamacittena acalākampyatayā /",
  "S04bsu016_u:10384": "śvasamacittena akrodhanatayā /",
  "S04bsu016_u:10385": "caṇḍālakumārakasamacittena nirmānanirahaṃkāratayā /",
  "S04bsu016_u:10386": "chinnaviṣāṇarṣabhasamacittena sarvadarpavigatena /",
  "S04bsu016_u:10387": "antevāsisamacittenānatimānatayā /",
  "S04bsu016_u:10388": "nausamacittena gamanāgamanāparikhinnatayā /",
  "S04bsu016_u:10389": "setusaṃkramacittena kalyāṇamitrājñottaraṇatayā /",
  "S04bsu016_u:10390": "suputrasamacittena kalyāṇamitramukhodīkṣaṇatayā /",
  "S04bsu016_u:10391": "rājakumārasamacittena dharmarājājñāprativahanatayā //",
  "S04bsu016_u:10392": "ātmani ca te kulaputra āturasaṃjñotpādayitavyā,",
  "S04bsu016_u:10393": "kalyāṇamitreṣu vaidyasaṃjñā,",
  "S04bsu016_u:10394": "anuśāsanīṣu bhaiṣajyasaṃjñā,",
  "S04bsu016_u:10395": "pratipattiṣu vyādhinirghātanasaṃjñā /",
  "S04bsu016_u:10396": "ātmani ca te kulaputra adhvagatasaṃjñotpādayitavyā,",
  "S04bsu016_u:10397": "kalyāṇamitreṣu daiśikasaṃjñotpādayitavyā,",
  "S04bsu016_u:10398": "anuśāsanīṣu mārgasaṃjñā,",
  "S04bsu016_u:10399": "pratipattiṣu (Gv 366)",
  "S04bsu016_u:10400": "kṣetradiggamanasaṃjñotpādayitavyā /",
  "S04bsu016_u:10401": "ātmani ca te kulaputra pāragasaṃjñotpādayitavyā,",
  "S04bsu016_u:10402": "kalyāṇamitreṣu nāvikasaṃjñā,",
  "S04bsu016_u:10403": "anuśāsanīṣu tīrthasaṃjñā,",
  "S04bsu016_u:10404": "pratipattiṣu nausaṃjñotpādayitavyā /",
  "S04bsu016_u:10405": "ātmani ca te kulaputra karṣakasaṃjñotpādayitavyā,",
  "S04bsu016_u:10406": "kalyāṇamitreṣu bhujagendrasaṃjñā,",
  "S04bsu016_u:10407": "anuśāsanīṣu varṣasaṃjñā,",
  "S04bsu016_u:10408": "pratipattiṣu śasyaniṣpattisaṃjñotpādayitavyā /",
  "S04bsu016_u:10409": "ātmani ca te kulaputra daridrasaṃjñotpādayitavyā,",
  "S04bsu016_u:10410": "kalyāṇamitreṣu vaiśravaṇasaṃjñā,",
  "S04bsu016_u:10411": "anuśāsanīṣu dhanasaṃjñā,",
  "S04bsu016_u:10412": "pratipattiṣu dāridryāpanayanasaṃjñotpādayitavyā /",
  "S04bsu016_u:10413": "ātmani ca te kulaputra antevāsikasaṃjñotpādayitavyā,",
  "S04bsu016_u:10414": "kalyāṇamitreṣvācāryasaṃjñā,",
  "S04bsu016_u:10415": "anuśāsanīṣu śilpasaṃjñā,",
  "S04bsu016_u:10416": "pratipattiṣvadhigamanasaṃjñotpādayitavyā /",
  "S04bsu016_u:10417": "ātmani ca te kulaputra abhīrusaṃjñotpādayitavyā,",
  "S04bsu016_u:10418": "kalyāṇamitreṣu śūrasaṃjñā,",
  "S04bsu016_u:10419": "anuśāsanīṣu praharaṇasaṃjñā,",
  "S04bsu016_u:10420": "pratipattiṣu śatrunirghātanasaṃjñotpādayitavyā /",
  "S04bsu016_u:10421": "ātmani ca te kulaputra vaṇiksaṃjñotpādayitavyā,",
  "S04bsu016_u:10422": "kalyāṇamitreṣu karṇadhārasaṃjñā,",
  "S04bsu016_u:10423": "anuśāsanīṣu ratnasaṃjñā,",
  "S04bsu016_u:10424": "pratipattiṣu ratnagrahaṇasaṃjñotpādayitavyā /",
  "S04bsu016_u:10425": "ātmani ca te kulaputra satputrasaṃjñotpādayitavyā,",
  "S04bsu016_u:10426": "kalyāṇamitreṣu mātāpitṛsaṃjñā,",
  "S04bsu016_u:10427": "anuśāsanīṣu kulavṛttisaṃjñā,",
  "S04bsu016_u:10428": "pratipattiṣu vṛttyavipraṇāśasaṃjñotpādayitavyā /",
  "S04bsu016_u:10429": "ātmani ca te kulaputra rājakumārasaṃjñotpādayitavyā,",
  "S04bsu016_u:10430": "kalyāṇamitreṣu dharmarājāgrāmātyasaṃjñā,",
  "S04bsu016_u:10431": "anuśāsanīṣu rājaśikṣā,",
  "S04bsu016_u:10432": "pratipattiṣu jñānarājamakuṭālaṃkāradharmapaṭṭaśirobandhanadharmarājanagaravyavalokanasaṃjñotpādayitavyā /",
  "S04bsu016_u:10433": "evaṃ cittasaṃjñāmanasikāraparibhāvitena kulaputra kalyāṇamitrāṇyupasaṃkramitavyāni",
  "S04bsu016_u:10434": "/ tatkasya hetoḥ?",
  "S04bsu016_u:10435": "evaṃ kalyāṇamitrādhyāśayapariśuddhā hi kulaputra bodhisattvāḥ kalyāṇamitrājñāsu pratipadyamānā vivardhante sarvakuśalamūlaiḥ himavatsaṃniśritā iva tṛṇagulmauṣadhivanaspatayaḥ /",
  "S04bsu016_u:10436": "bhājanībhavanti sarvabuddhadharmāṇāṃ mahāsāgara iva jalasya /",
  "S04bsu016_u:10437": "ākarībhavanti sarvaguṇānāṃ mahāsamudra iva ratnānām /",
  "S04bsu016_u:10438": "uttāpayanti bodhicittaṃ suvarṇamivāgnisaṃtāpe /",
  "S04bsu016_u:10439": "abhyudgatā bhavanti lokāt,",
  "S04bsu016_u:10440": "sumeruriva sāgarāt /",
  "S04bsu016_u:10441": "anupaliptā bhavanti lokadharmaiḥ,",
  "S04bsu016_u:10442": "padmamiva jalen /",
  "S04bsu016_u:10443": "saṃvasanti sarvaduścaritaiḥ,",
  "S04bsu016_u:10444": "mahāsāgara iva pūtikuṇapena /",
  "S04bsu016_u:10445": "vivardhante śukladharmaiḥ,",
  "S04bsu016_u:10446": "candra iva śuklapakṣe /",
  "S04bsu016_u:10447": "avabhāsayanti dharmadhātuṃ sūrya iva jambudvīpam /",
  "S04bsu016_u:10448": "pravardhayanti bodhisattvapraṇidhānaśarīrāṇi kumārakā iva mātṛpitṛniśritāḥ /",
  "S04bsu016_u:10449": "saṃkṣiptena kulaputra kalyāṇamitrānuśāsanīṣu pratipannā bodhisattvā daśānabhilāpyaguṇakoṭīniyutaśatasahasrāṇi pratigṛhṇanti /",
  "S04bsu016_u:10450": "daśādhyāśayakoṭīniyutaśatasahasrāṇi pariśodhayanti /",
  "S04bsu016_u:10451": "daśa bodhisattvendriyakoṭīniyutaśatasahasrāṇi vivardhayanti /",
  "S04bsu016_u:10452": "daśādhiṣṭhānakoṭīniyutaśatasahasrāṇi viśodhayanti /",
  "S04bsu016_u:10453": "caraṇīyadharmāsaṃkhyeyaśatasahasrāṇi pariśodhayanti /",
  "S04bsu016_u:10454": "daśa mārāsaṃkhyeyaśatasahasrāṇi samatikrāmanti /",
  "S04bsu016_u:10455": "daśa dharmamukhadvārāsaṃkhyeyaśatasahasrāṇi prativasanti /",
  "S04bsu016_u:10456": "daśasaṃbhāraviśuddhimukhāsaṃkhyeyakoṭīniyutaśatasahasrāṇi paripūrayanti /",
  "S04bsu016_u:10457": "daśa caryāsaṃkhyeyaśatasahasrāṇi paripūrayanti /",
  "S04bsu016_u:10458": "daśa caryāsaṃkhyeyaśatasahasrāṇi paryavadāpayanti /",
  "S04bsu016_u:10459": "daśa mahāpraṇidhānāsaṃkhyeyaśatasahasrāṇyabhinirharanti /",
  "S04bsu016_u:10460_0": "saṃkṣiptena kulaputra sarvabodhisattvacaryāḥ sarvabodhisattvapāramitāḥ sarvabodhisattvabhūmayaḥ",
  "S04bsu016_u:10460_1": "sarvabodhisattvasamādhimukhāni sarvabodhisattvābhijñājñānavikurvitāni sarvabodhisattvadhāraṇīpratibhānālokāḥ, (Gv 367)",
  "S04bsu016_u:10461": "sarvabodhisattvapariṇamanājñānābhijñāpramāṇatāḥ,",
  "S04bsu016_u:10462": "sarvabodhisattvapraṇidhānābhinirhārāḥ,",
  "S04bsu016_u:10463": "sarvabuddhadharmapratilambhapariniṣpattayaḥ",
  "S04bsu016_u:10464_0": "kalyāṇamitrādhīnāḥ kalyāṇamitramūlāḥ kalyāṇamitraprabhavāḥ kalyāṇamitrayonikāḥ kalyāṇamitrāyadvārāḥ",
  "S04bsu016_u:10464_1": "kalyāṇamitrasaṃjātāḥ kalyāṇamitrasaṃvardhitāḥ kalyāṇamitrapratiṣṭhānāḥ kalyāṇamitrahetukāḥ",
  "S04bsu016_u:10464_2": "kalyāṇamitraprabhūtāḥ //",
  "S04bsu016_u:10465_0": "atha khalu sudhanaḥ śreṣṭhidārakaḥ imāmevaṃrūpāṃ kalyāṇamitrāguṇavarṇānuśāsanīṃ bodhisattvacaryāpramāṇatāṃ",
  "S04bsu016_u:10465_1": "buddhadharmavistīrṇatāṃ ca śrutvā tuṣṭa udagra āttamanāḥ pramuditaḥ prītisaumanasyajātaḥ",
  "S04bsu016_u:10465_2": "śrīsaṃbhavasya dārakasya śrīmatyāśca dārikāyāḥ pādau śirasābhivandya śrīsaṃbhavaṃ",
  "S04bsu016_u:10465_3": "dārakaṃ śrīmatīṃ dārikāṃ ca anekaśatasahasrakṛtvaḥ pradakṣiṇīkṛtya punaḥ punaravalokya",
  "S04bsu016_u:10465_4": "śrīsaṃbhavasya dārakasya śrīmatyāśca dārikāyā antikātprakrāntaḥ // 51 // // 52 //",
  "S04bsu016_u:10467": "(Gv 368)",
  "S04bsu016_u:10468": "54 Maitreyaḥ /",
  "S04bsu016_u:10469": "atha khalu sudhanaḥ śreṣṭhidārakaḥ kalyāṇamitrānuśāsanyabhiṣyanditacitto yena samudrakaccho janapadastenopasaṃkrāntaḥ tāmeva bodhisattvacaryānuśāsanīmanuvicintayan,",
  "S04bsu016_u:10470": "samyakcaryāniḥsamarthapūrvāntakoṭīgatakāyapraṇāmasamanvāhāreṇa kāyabalaṃ dṛḍhīkurvāṇaḥ,",
  "S04bsu016_u:10471": "pūrvāntakoṭīgatakāyacittapariśuddhiniṣkāraṇasaṃsārikacittapracārasamanvāhāreṇa cittamanasikāraṃ gṛhṇan,",
  "S04bsu016_u:10472": "pūrvāntakoṭyasatkarmalaukikakāryaprayuktaḥ niṣprayojanapariṣyandasamanvāhāreṇa pratyutpannaprayojanamahāsāmarthyaṃ vicintayan,",
  "S04bsu016_u:10473": "pūrvāntabhūtaparikalpasamutthitavitathasaṃkalpasaṃdarśitamanasikārasamanvāhāreṇa sarvabodhisattvacaryāsamyaksaṃkalpābhisaṃskārabalaṃ samutthāpayan,",
  "S04bsu016_u:10474": "atītātmabhāvātmārthaprayogārambhaviṣamatāsamanvāhāreṇa sarvasattvārthārambhavaiśeṣikatayā adhyāśayabalaṃ dṛḍhīkurvāṇaḥ,",
  "S04bsu016_u:10475": "atītakāyaparyeṣṭisamudācārasvādatāsamanvāhāreṇa sarvabuddhadharmāpratilambhaprayogamahāśvāsapratilambhena indriyavegān vivardhayamānaḥ,",
  "S04bsu016_u:10476": "atītādhvaviparyāsasaṃprayuktamithyāmayayogaprayogasamanvāhāreṇa pratyutpannādhvasamyaksaṃdarśanāviparyāsasaṃprayuktena bodhisattvapraṇidhānena saṃtatiṃ pariśodhayan,",
  "S04bsu016_u:10477": "pūrvāntagatavīryārambhakāryāpariniṣpannasamanvāhāreṇa pratyutpannasarvabuddhadharmasamudāgamapratyupasthānena mahāvīryārambhavikrameṇa kāyacittasaṃpragrahaṃ janayan,",
  "S04bsu016_u:10478_0": "pūrvāntakoṭīpañcagatyapāyanikṣiptātmabhāvanirupaṇākhyanirupajīvyasamucchrāyamaparāntakoṭīgatakalpaparigrahaprayuktasya",
  "S04bsu016_u:10478_1": "samanvāhāreṇa sarvabuddhadharmotthāpakasarvajagadupajīvyasarvakalyāṇasamarthātmabhāvaparigraheṇa",
  "S04bsu016_u:10478_2": "vipulaprītiprāmodyavegān vivardhayamānaḥ pratyutpannajanmābhinivṛttaṃ jarāvyādhimaraṇaśokakarabhūtaṃ",
  "S04bsu016_u:10478_3": "saṃyogaviyoganidhānabhūtaṃ samucchrayamaparāntakoṭīgatakalpabodhisattvacaryācaraṇaprayuktasya",
  "S04bsu016_u:10478_4": "sattvaparipācanabuddhadharmaparigrahaprayuktasya tathāgatadarśanasarvakṣetrānucaraṇasarvadharmabhāṇakopasthānasarvatathāgataśāsanasaṃdhāraṇaprayuktasyasarvadharmaparyeṣṭisahāyabhūtasya",
  "S04bsu016_u:10478_5": "sarvakalyāṇamitradarśanasarvabuddhadharmasamudānayanaprayuktasya bodhisattvapraṇidhānaśarīrasya",
  "S04bsu016_u:10478_6": "hetupratyayabhūtamavalokya acintyakuśalamūlendriyavegān vivardhayamānaḥ /",
  "S04bsu016_u:10479_0": "evaṃcittaḥ evaṃmanasikāraḥ evaṃyoniśaḥprayuktaḥ sarvabodhisattvaprasādasamāropitayā",
  "S04bsu016_u:10479_1": "śraddhayā sarvabodhisattvāśayasamāropitena premṇā sarvabodhisattvāśayasamāropitena",
  "S04bsu016_u:10479_2": "gauraveṇa sarvabodhisattvendriyaprasādasamāropitena citrīkāreṇa sarvabodhisattvaśāstryadhimuktisamutthitairindriyaprasādavegaiḥ",
  "S04bsu016_u:10479_3": "sarvabodhisattvagauravaniryātena cittaprasādena sarvabodhisattvaśraddhāsamutthitaiḥ",
  "S04bsu016_u:10479_4": "kuśalamūlasaṃbhāraiḥ,",
  "S04bsu016_u:10480": "sarvabodhisattvābhisaṃskārasamutthitābhiḥ",
  "S04bsu016_u:10481": "pūjāvimātratābhiḥ,",
  "S04bsu016_u:10482": "sarvabodhisattvasamairāśrayaiḥ kṛtāñjalipuṭaiḥ sarvajagaccharīrasaṃbhavābhiścakṣurvimātratāvalokanatābhiḥ,",
  "S04bsu016_u:10483": "sarvajagatsaṃjñājagatsamāropitābhiḥ sarvabodhisattvasvarāṅgaviśuddhisamutthitavarṇodāhāravyūhābhinirhāraiḥ,",
  "S04bsu016_u:10484_0": "pūrvāntapratyutpannakoṭīgatasarvabodhisattvādhiṣṭhānaparipūrṇena tathāgatavihārābhimukhībhāvagatena",
  "S04bsu016_u:10484_1": "saṃjñāgatena sarvatrānugatena tathāgatabodhisattvavikurvaṇāsaṃbodhena ekavālapathāvyatiriktena",
  "S04bsu016_u:10484_2": "sarvabuddhabodhisattvakāyaspharaṇānugatena sarvabodhisattvacakṣuṣpathapariśuddhisamāropitābhijñājñānālokavijñaptibhiḥ,",
  "S04bsu016_u:10485": "sarvadigjālasaṃbhedānugatena manaāyatanena dharmadhātutalabhedaspharaṇena praṇidhyabhinirhārabalena ākāśadhātuparamaparyavasānena sarvatrānugatena tryadhvāsaṃbhinnena (Gv 369)",
  "S04bsu016_u:10486": "apratiprasrabdhena sarvadharmāvatāramukhena sarvakalyāṇamitrānuśāsanyavabhāsadikprasṛtena śraddhādhimuktipraveśabalena /",
  "S04bsu016_u:10487_0": "iti hi sudhanaḥ śreṣṭhidārakaḥ evaṃ gauravacitrīkārapūjāstavapraṇipātodīkṣamāṇādhiṣṭhānapraṇidhānasaṃjñānugatamānasaḥ",
  "S04bsu016_u:10487_1": "evamapramāṇajñānagocarabhūmiprasṛtena jñānacakṣuṣā vairocanavyūhālaṃkāragarbhasya",
  "S04bsu016_u:10487_2": "mahākūṭāgārasya purastāddvāramūle sarvaśarīreṇa praṇipatitaḥ /",
  "S04bsu016_u:10488": "sa imamevaṃrūpamabhinirhāraprayogaṃ muhūrtaṃ vicārya adhimuktiśraddhāsamutthitena adhyāśayapraṇidhyabhinirhārabalena apratiprasrabdhamātmānamadhyatiṣṭhat sarvatathāgatapādamūleṣu,",
  "S04bsu016_u:10489_0": "evaṃ sarvabodhisaṃmukhībhāveṣu sarvakalyāṇamitrabhavaneṣu sarvatathāgatacaityeṣu",
  "S04bsu016_u:10489_1": "sarvatathāgatavigraheṣu sarvabodhisattveṣu sarvabuddhāvāseṣu sarvadharmaratnasthāneṣu",
  "S04bsu016_u:10489_2": "sarvaśrāvakapratyekabuddhāśrayacaityasaṃmukhībhāveṣu sarvāryagaṇadakṣiṇīyagurumātāpitṛparyanteṣu",
  "S04bsu016_u:10489_3": "apratiprasrabdhamātmānamadhyatiṣṭhat sarvajagatkāyasaṃmukhībhāveṣu sarvatrānugatena",
  "S04bsu016_u:10489_4": "jñānaśarīrāsaṃbhedanayapraveśānugatena saṃjñādhiṣṭhānajñānamanasikāreṇa /",
  "S04bsu016_u:10490": "yathā ca vairocanavyūhālaṃkāragarbhasya mahākūṭāgārasya purastāt,",
  "S04bsu016_u:10491": "evaṃ pūrvaparikīrtiteṣu sarvārambaṇeṣu sarvadharmadhātuspharaṇaṃ praṇipātamadhyatiṣṭhat /",
  "S04bsu016_u:10492_0": "evamaparāntakoṭīgatān kalpānapratiprasrabdhamadhiṣṭhāya ākāśadhātuparyantapramāṇasamatayā",
  "S04bsu016_u:10492_1": "dharmadhātvanāvaraṇasamatayā sarvatrānugatabhūtakoṭīsamatayā tathāgatāvikalpasamatayā",
  "S04bsu016_u:10492_2": "chāyāgatajñānasaṃjñāspharaṇatayā svapnasamavicārasamatayā pratibhāsasamasarvalokajagadvijñaptisamatayā",
  "S04bsu016_u:10492_3": "pratiśrutkāsamahetupratyayasamutthānasamatayā anutpādasamatayā saṃbhavavibhavasamatayā",
  "S04bsu016_u:10492_4": "abhāvasamapratyayapratītyāvartanasamatayā yathākarmasamutthitaṃ vipākamadhimucyamāno",
  "S04bsu016_u:10492_5": "yathāhetusamutthitaṃ phalamadhimucyamāno yathopacayasamutthitāṃ sarvakriyāmadhimucyamānaḥ",
  "S04bsu016_u:10492_6": "śraddhāsamutthitaṃ sarvatathāgatotpādamadhimucyamāno yathādhimuktisamutthitāni",
  "S04bsu016_u:10493_0": "sarvabuddhapūjānirmāṇānyadhimucyamāno gauravasamutthitāni sarvatathāgatanirmāṇānyadhimucyamānaḥ",
  "S04bsu016_u:10493_1": "kuśalamūlopacayasamutthitāṃ sarvabuddhadharmatāmadhimucyamānaḥ prajñopāyasamutthitān",
  "S04bsu016_u:10493_2": "sarvamanomayavyūhopacayānadhimucyamānaḥ praṇidhisamutthitān sarvabuddhadharmānadhimucyamānaḥ",
  "S04bsu016_u:10493_3": "pariṇāmanāsamutthitān sarvabodhisattvacaryāsarvajñatāviṣayadharmadhātuviṭhapanaspharaṇālaṃkāravyūhānadhimucyamānaḥ",
  "S04bsu016_u:10493_4": "ucchedasaṃjñāvigatena pariṇāmanājñānena śāśvatasaṃjñāvibhūtena anutpādajñānena hetukriyādṛṣṭivigatena",
  "S04bsu016_u:10493_5": "samyakkriyādṛṣṭivigatena samakriyādṛṣṭivigatena samakriyāvatārahetūpacayajñānena,",
  "S04bsu016_u:10494": "viparyāsadṛṣṭivigatena aparapratyayajñānena,",
  "S04bsu016_u:10495": "ātmaparasaṃjñādṛṣṭivigatena pratītyāvatārajñānena,",
  "S04bsu016_u:10496": "antagrāhadṛṣṭivigatena anantamadhyadharmadhātupraveśajñānena,",
  "S04bsu016_u:10497": "saṃkrāntidṛṣṭivigatena pratiṣṭhāsamatābhinirvṛttijñānena bhavavibhavadṛṣṭivigatena anutpādanirodhajñānena,",
  "S04bsu016_u:10498": "sarvadṛṣṭivigatena śūnyatānutpādajñānena,",
  "S04bsu016_u:10499_0": "anaiśvaryadharmatāpratibaddhena praṇidhyabhinirhārajñānabalena sarvanimittasaṃjñāpanītena",
  "S04bsu016_u:10499_1": "animittakoṭīmukhajñānena bījāṅkuravināśadharmatayā mudrāpratimudrāsamutthānasamadharmatayā",
  "S04bsu016_u:10499_2": "pratibimbadarśanasamadharmatayā pratiśrutkāsamarutaghoṣavijñaptidharmatayā svapnasamavicāravijñaptidharmatayā",
  "S04bsu016_u:10499_3": "pratibhāsadarśanasamadharmatayā māyāgatasamakarmasamutthānadharmatayā cittārūpilokotthāpanadharmatayā",
  "S04bsu016_u:10499_4": "yathāpratyayahetūpacayaphaladharmatayā,",
  "S04bsu016_u:10500": "yathākarmopacayavipākasamadharmatayā upāyakauśalyaviṭhapanadharmatayā dharmādharmasamatisamatābhiṣyanditadharmatayā /",
  "S04bsu016_u:10501": "evaṃ jñānapraveśābhinirhṛtena saṃjñāmanasikāreṇa sudhanaḥ śreṣṭhidārako (Gv 370)",
  "S04bsu016_u:10502": "vairocanavyūhālaṃkāragarbhasya mahākūṭāgārasya purastāt praṇipātitaḥ /",
  "S04bsu016_u:10503_0": "suciramatinamayya acintyakuśalamūlavegābhiṣyanditasaṃtānaḥ prahlāditakāyacittaḥ tataḥ",
  "S04bsu016_u:10503_1": "kūṭāgāradvāramūlādutthāya muhūrtamanimiṣābhyāṃ netrābhyāṃ vairocanavyūhālaṃkāragarbhaṃ",
  "S04bsu016_u:10503_2": "mahākūṭāgāraṃ saṃprekṣya kṛtāñjalipuṭo 'nekaśatasahasrakṛtvaḥ pradakṣiṇīkṛtya evaṃsaṃjñāmanasikārasaṃpreṣitacitto",
  "S04bsu016_u:10503_3": "vācamabhāṣata - ayaṃ sa śūnyatānimittāpraṇihitavihāravihāriṇāmāvāsaḥ /",
  "S04bsu016_u:10504": "ayaṃ sa sarvadharmāvikalpavihāravihāriṇāmāvāsaḥ /",
  "S04bsu016_u:10505": "dharmadhātvasaṃbhedavihāravihāriṇāṃ sattvadhāttvanupalambhavihāravihāriṇāṃ",
  "S04bsu016_u:10506_0": "sarvadharmānutpādavihāravihāriṇāṃ sarvalokāniketavihāravihāriṇāṃ sarvajagadālayānilayavihāravihāriṇāṃ",
  "S04bsu016_u:10506_1": "sarvāvasiñcitavihāravihāriṇāṃ sarvāpāśrayāniśritavihāravihāriṇāṃ sarvasamucchrayāniśritavihāravihāriṇāṃ",
  "S04bsu016_u:10506_2": "sarvakleśasaṃjñāgatavidhūtavihāravihāriṇāṃ sarvadharmāsvabhāvavihāravihāriṇāṃ sarvakalpavikalpāvikalpavihāravihāriṇāṃ",
  "S04bsu016_u:10506_3": "sarvasaṃjñācittamanoviviktavihāravihāriṇāṃ sarvasaṃjñānāyūhaniryūhavihāravihāriṇāṃ",
  "S04bsu016_u:10506_4": "gambhīraprajñāpāramitāpraveśavihāravihāriṇāṃ samantamukhadharmadhātuspharaṇopāyavihāravihāriṇāṃ",
  "S04bsu016_u:10506_5": "samantakleśaśāntopāyavihāravihāriṇāṃ sarvadṛṣṭitṛṣṇāmānaprahīṇaprajñottaravihāriṇāṃ",
  "S04bsu016_u:10506_6": "sarvadhyānavimokṣasamādhisamāpattyabhijñāvidyotpādavikrīḍitavihāravihāriṇāṃ sarvabodhisattvasamādhigocarabhāvanāvihāravihāriṇāmayaṃ",
  "S04bsu016_u:10506_7": "sarvabuddhapādamūlopaniśritavihāravihāriṇāmāvāsaḥ /",
  "S04bsu016_u:10507": "ye te ekakalpasarvakalpasarvakalpaikakalpānupraveśavihāravihāriṇaḥ /",
  "S04bsu016_u:10508": "ye te ekakṣetrasarvakṣetraikakṣetrāsaṃbhedavihāravihāriṇaḥ /",
  "S04bsu016_u:10509": "ye te ekadharmasarvadharmasarvadharmaikadharmāvirodhavihāravihāriṇaḥ /",
  "S04bsu016_u:10510": "ye te ekasattvasarvasattvaikasattvānānātvavihāravihāriṇaḥ /",
  "S04bsu016_u:10511": "ye te ekabuddhasarvabuddhasarvabuddhaikabuddhādvayavihāravihāriṇaḥ /",
  "S04bsu016_u:10512": "ye te sarvārthaikakṣaṇapraveśavihāravihāriṇaḥ /",
  "S04bsu016_u:10513": "ye te sarvakṣetraikacittotpādagamanavihāravihāriṇaḥ /",
  "S04bsu016_u:10514": "ye te sarvasattvabhavanapratibhāsavihāravihāriṇaḥ /",
  "S04bsu016_u:10515": "ye te sarvalokahitasukhacittavihāravihāriṇaḥ /",
  "S04bsu016_u:10516": "ye te sarvasvādhīnapratilambhavihāravihāriṇaḥ,",
  "S04bsu016_u:10517": "teṣāmayaṃ vihāraḥ /",
  "S04bsu016_u:10518": "ye te lokaniketoccalitāśca sarvajagadbhavaneṣu saṃdṛśyante sarvasattvaparipācanāya",
  "S04bsu016_u:10519": "/ ye te sarvakṣetrāniśritāśca sarvakṣetreṣu ca anuvicaranti tathāgatapūjākarmaṇe /",
  "S04bsu016_u:10520": "ye te sarvakṣetrāṇi ca anuvicaranti sarvabuddhakṣetravyūhaparigrahaṇatāyai,",
  "S04bsu016_u:10521": "na ca sthānādvicaranti /",
  "S04bsu016_u:10522": "ye te sarvatathāgatapādamūlagatāśca buddhasaṃjñābhiniveśavigatāśca /",
  "S04bsu016_u:10523": "ye te sarvakalyāṇamitropaniśrayavihāravihāriṇaśca,",
  "S04bsu016_u:10524": "na caiṣāṃ sarvajagati samasamo 'sti jñānena /",
  "S04bsu016_u:10525": "ye te sarvamārabhavanavihāravihāriṇaśca kāmaguṇarativiprayuktāśca /",
  "S04bsu016_u:10526": "ye te sarvasaṃjñāgatapraveśavihāravihāriṇaśca sarvasaṃjñāgatavidhūtamānasāśca /",
  "S04bsu016_u:10527": "ye te sarvajagaccharīrānugatakāyāśca na cātmasattvadvayavihāriṇaḥ /",
  "S04bsu016_u:10528": "ye te sarvalokadhātvantargatakāyā na ca dharmadhātusaṃbhedavihāriṇaḥ /",
  "S04bsu016_u:10529": "ye te sarvānāgatakalpasaṃvāsapraṇidhānāśca,",
  "S04bsu016_u:10530": "na ca dīrghahrasvakalpasaṃjñāgatavihāravihāriṇaḥ /",
  "S04bsu016_u:10531": "ye te ekavālapathāśca na calanti,",
  "S04bsu016_u:10532": "sarvalokadhātuṣu ca saṃdṛśyante,",
  "S04bsu016_u:10533_0": "teṣāmayaṃ dūrāsadadharmadiganupraveśavihāravihāriṇāṃ durājñeyavihāravihāriṇāṃ gambhīravihāravihāriṇām",
  "S04bsu016_u:10533_1": "advayavihāravihāriṇām alakṣaṇavihāravihāriṇāṃ niḥpratipakṣavihāravihāriṇām anupalambhavihāravihāriṇāṃ (Gv 371)",
  "S04bsu016_u:10534_0": "niṣprapañcavihāravihāriṇāṃ mahāmaitrīmahākaruṇāvihāravihāriṇāṃ sarvaśrāvakapratyekabuddhaduravagāhavihāravihāriṇāṃ",
  "S04bsu016_u:10534_1": "sarvamāraviṣayasamatikrāntavihāravihāriṇāṃ sarvalokaviṣayānupaliptavihāravihāriṇāṃ",
  "S04bsu016_u:10534_2": "sarvabodhisattvapāramitāvihāravihāriṇāṃ sarvabuddhavihārānukūlavihāravihāriṇāmayaṃ vihāraḥ /",
  "S04bsu016_u:10535": "ye te sarvanimittāpagatavihāriṇaśca,",
  "S04bsu016_u:10536": "na ca śrāvakaniyāmamavakrāmanti /",
  "S04bsu016_u:10537": "ye te sarvadharmānutpādavihāravihāriṇaśca,",
  "S04bsu016_u:10538": "na ca anutpādadharmatāyāṃ patanti /",
  "S04bsu016_u:10539": "ye te 'śubhāvihāravihāriṇaśca,",
  "S04bsu016_u:10540": "na ca rāgavirāgadharmatāṃ sākṣātkurvanti,",
  "S04bsu016_u:10541": "na ca rāgadharmaiḥ sārdhaṃ saṃvasanti /",
  "S04bsu016_u:10542": "ye te maitrīvihāravihāriṇaśca,",
  "S04bsu016_u:10543": "na ca doṣamalopagatacittāḥ /",
  "S04bsu016_u:10544": "pratītyasamutpādavihāravihāriṇaśca",
  "S04bsu016_u:10545": "atyantāsaṃmūḍhāśca sarvadharmeṣu /",
  "S04bsu016_u:10546": "ye te caturdhyānavihāriṇaśca,",
  "S04bsu016_u:10547": "na ca dhyānavaśenopapadyante /",
  "S04bsu016_u:10548": "ye te caturapramāṇavihāravihāriṇaśca,",
  "S04bsu016_u:10549": "na ca rūpadhātugatiṃ gacchanti sarvasattvaparipācanārtham /",
  "S04bsu016_u:10550": "ye te caturārūpyasamāpattivihāravihāriṇaśca,",
  "S04bsu016_u:10551": "na cārūpyadhātugatiṃ gacchanti mahākaruṇāparigṛhītatvāt /",
  "S04bsu016_u:10552": "ye te śamathavipaśyanāvihāravihāriṇaśca,",
  "S04bsu016_u:10553": "na cātmanā vidyāvimuktiṃ sākṣātkurvanti sarvasattvaparipākāya /",
  "S04bsu016_u:10554": "ye te mahopekṣāvihāravihāriṇaśca,",
  "S04bsu016_u:10555": "na ca sattvadhātuṃ parityajanti /",
  "S04bsu016_u:10556": "ye te śūnyatāvihāravihāriṇaśca,",
  "S04bsu016_u:10557": "na ca dṛṣṭigatasaṃniśritāḥ /",
  "S04bsu016_u:10558": "ye te ānimittagocarāśca nimittacaritasattvanayābhimuktāśca /",
  "S04bsu016_u:10559": "ye te sarvapraṇidhānavigatāśca bodhisattvapraṇidhānavyavacchinnāśca /",
  "S04bsu016_u:10560": "ye te sarvakarmakleśavaśavartinaśca,",
  "S04bsu016_u:10561": "sattvaparipākāya ca karmakleśavaśānugāḥ saṃdṛśyante /",
  "S04bsu016_u:10562": "ye te cyutyupapattiparijñātāvinaśca,",
  "S04bsu016_u:10563": "janmacyutimaraṇaṃ ca saṃdarśayanti /",
  "S04bsu016_u:10564": "ye te sarvagativyativṛttāśca,",
  "S04bsu016_u:10565": "sarvagatiṣu ca gacchanti sarvavinayavaśena /",
  "S04bsu016_u:10566": "ye te maitrīvihāriṇaśca,",
  "S04bsu016_u:10567": "na kvacidanunayavihāriṇaḥ /",
  "S04bsu016_u:10568": "ye te karuṇāvihāriṇaśca,",
  "S04bsu016_u:10569": "na kvacidanusaṃśayadarśanavihāriṇaḥ /",
  "S04bsu016_u:10570": "ye te muditāvihāriṇaśca nityodvignāśca duḥkhitasarvavyavalokanatayā /",
  "S04bsu016_u:10571": "ye te upekṣāvihāriṇaśca parakāryeṣu /",
  "S04bsu016_u:10572": "ye te navānupūrvavihārasamāpattivihāriṇaśca,",
  "S04bsu016_u:10573": "na kāmadhātūpapattivijugupsakāḥ /",
  "S04bsu016_u:10574": "ye te sarvopapattyaniśritavihāriṇaśca,",
  "S04bsu016_u:10575": "na ca bhūtakoṭīsākṣātkaraṇavihāriṇaḥ /",
  "S04bsu016_u:10576": "ye te trivimokṣavihāriṇaśca,",
  "S04bsu016_u:10577": "na ca śrāvakavimuktisparśavihāriṇaḥ /",
  "S04bsu016_u:10578": "ye te caturāryasatyavyavalokanavihāriṇaśca,",
  "S04bsu016_u:10579": "na ca phalasākṣātkaraṇavihāriṇaḥ /",
  "S04bsu016_u:10580": "ye te gambhīrapratītyasamutpādavyupaparīkṣaṇavihāriṇaśca,",
  "S04bsu016_u:10581": "na cātyantanipatanavihāriṇaḥ /",
  "S04bsu016_u:10582": "ye te āryāṣṭāṅgamārgabhāvanāvihāriṇaśca,",
  "S04bsu016_u:10583": "na cātyantaniryāṇavihāriṇaḥ /",
  "S04bsu016_u:10584": "ye te pṛthagjanabhūmisamatikrāntavihāriṇaśca,",
  "S04bsu016_u:10585": "na ca śrāvakapratyekabuddhabhūmipatanavihāriṇaḥ /",
  "S04bsu016_u:10586": "ye te pañcopādānaskandhaparijñānavihāriṇaśca,",
  "S04bsu016_u:10587": "na cātyantaskandhanirodhavihāriṇaḥ /",
  "S04bsu016_u:10588": "ye te caturmārapathasamatikrāntavihāriṇaśca,",
  "S04bsu016_u:10589": "na ca mārakalpanavihāriṇaḥ /",
  "S04bsu016_u:10590": "ye te ṣaḍāyatanasamatikrāntavihāriṇaśca,",
  "S04bsu016_u:10591": "na cātyantānabhinirvṛttivihāriṇaḥ /",
  "S04bsu016_u:10592": "ye te tathatāvihāriṇaśca,",
  "S04bsu016_u:10593": "na ca bhūtakoṭyāyatanavihāriṇaḥ /",
  "S04bsu016_u:10594": "ye te sarvayānaniryāṇasaṃdarśanavihāriṇaśca,",
  "S04bsu016_u:10595": "na ca mahāyānacyavanavihāriṇaḥ teṣāmayaṃ sarvaguṇavihāriṇāṃ vihāraḥ //",
  "S04bsu016_u:10596": "atha khalu sudhanaḥ śreṣṭhidārakastasyāṃ velāyāmimā gāthā abhāṣata -",
  "S04bsu016_u:10597": "iha so mahākaruṇa lābhi viśuddhabuddhirmaitreya maitraśiri lokahitābhiyuktaḥ /",
  "S04bsu016_u:10598": "(Gv 372)",
  "S04bsu016_u:10599": "abhiṣekabhūmisthita jyeṣṭhasuto jinānāṃ viharāti buddhaviṣayaṃ anucintayantaḥ // 1 //",
  "S04bsu016_u:10600": "sarveṣa yo jinasutāna mahāyaśānāṃ mahājñānagocara vimokṣapratiṣṭhitānām /",
  "S04bsu016_u:10601": "ye dharmadhātu vicaranti asajjamānā āvāsu teṣamayamapratipudgalānām // 2 //",
  "S04bsu016_u:10602": "damadānaśīlakṣamavīryabalodgatānāṃ dhyānairabhijñabalapāragatiṃgatānām /",
  "S04bsu016_u:10603": "prajñāupāyapraṇidhānabalasthitānāṃ mahāyānapāramigatānamayaṃ vihāraḥ // 3 //",
  "S04bsu016_u:10604": "eṣo asaṅgamatināṃ vipulāśayānāṃ ākāśagocararatānamaniśritānām /",
  "S04bsu016_u:10605": "sarvatriyadhvaspharaṇānamanāvṛtānāṃ āvāsu sarvabhavabhāvavibhāvitānām // 4 //",
  "S04bsu016_u:10606": "ye sarvadharmaanutpādanayapraviṣṭā vimṛśanti dharmaprakṛtiṃ gaganasvabhāvām /",
  "S04bsu016_u:10607": "na karonti niśrayu kvacidgagane va pakṣī teṣāṃ vihāru ayu jñānaviśāradānām // 5 //",
  "S04bsu016_u:10608": "ye rāgadoṣamatha mohasvabhāva jñātvā saṃkalpahetujanitāṃ vitathapravṛttim /",
  "S04bsu016_u:10609": "nirvikalpayanti ca virāgamayīha teṣāṃ śāntapraśāntyumagatānamayaṃ vihāraḥ // 6 //",
  "S04bsu016_u:10610": "ye te vimokṣamukhasatyanayārthamārgaskandhāṃstathāyatanasattvapratītyatāṃ ca /",
  "S04bsu016_u:10611": "praparīkṣamāṇa na patanti vidū praśāntiprajñāupāyakuśalānamayaṃ vihāraḥ // 7 //",
  "S04bsu016_u:10612": "ye te anāvaraṇajñānadiśaṃ praviṣṭā jinakṣetra sattvaparikalpavikalpaśāntā /",
  "S04bsu016_u:10613": "bhāvasvabhāvarahitā na vimṛṣanti dharmān āvāsu teṣamaya śāntiparāyaṇānām // 8 //",
  "S04bsu016_u:10614": "ye te asaṅgacaritā ima dharmadhātuṃ vicaranti bhāvavigatā khagavāyubhūtāḥ /",
  "S04bsu016_u:10615": "(Gv 373)",
  "S04bsu016_u:10616": "sarvaṃ niketavigatā aniketacārī teṣāmaniśritamatīnamayaṃ vihāraḥ // 9 //",
  "S04bsu016_u:10617": "ye dṛṣṭidurgatigatāṃ janatāmakhinnāṃ duḥkhāntarāṃ kaṭuka vedana vedayantīm /",
  "S04bsu016_u:10618": "maitraprabhāya śamayanti apāya sarvān āvāsu teṣamaya maitrakṛpāśayānām // 10 //",
  "S04bsu016_u:10619": "saṃsārasaṃkaṭagatāryapathapranaṣṭaṃ jātyandhasārthamiva daiśikaviprahīṇam /",
  "S04bsu016_u:10620": "ye prekṣya lokamiha mokṣapathe praṇenti sārthātivāhasadṛśānamayaṃ vihāraḥ // 11 //",
  "S04bsu016_u:10621": "ye jātiśokajaramṛtyuvaśopanītaṃ dṛṣṭvā jagannamuciskandhavapāśabaddham /",
  "S04bsu016_u:10622": "saṃprāpayatyabhayakṣemadiśaṃ vimocya śūrāṇa teṣamayamā(vā)",
  "S04bsu016_u:10623": "su sudurjayānām // 12 //",
  "S04bsu016_u:10624": "kleśāturaṃ janamimaṃ vyavalokayitvā samudānayantyamṛtajñānamahauṣadhāni /",
  "S04bsu016_u:10625": "parimocayanti vipulāṃ karuṇāṃ janitvā mahavaidyarājadṛśānamayaṃ vihāraḥ // 13 //",
  "S04bsu016_u:10626": "ye te niśāmya janatāṃ dukhitāmatrāṇāṃ śokākare patita mṛtyusamudragāmi /",
  "S04bsu016_u:10627": "tārenti kṛva mahatīṃ śubhadharmanāvaṃ teṣāṃ vihāramaya dāśasutopamānām // 14 //",
  "S04bsu016_u:10628": "ye kleśasāgaracarāṃ janatāṃ niśāmya sarvajñacittaratanāśayaśuddhasattvā /",
  "S04bsu016_u:10629": "abhyuddharanti bhavasāgaramotaritvā kaivartaputrasadṛśānamayaṃ vihāraḥ // 15 //",
  "S04bsu016_u:10630": "praṇidhānaālayagatā kṛpamaitryadṛṣṭyā ye sarvasattvabhavanānyavalokayitvā /",
  "S04bsu016_u:10631": "abhyuddharanti janatāṃ bhavasāgarasthāṃ garuḍendrapotasadṛśānamayaṃ vihāraḥ // 16 //",
  "S04bsu016_u:10632": "(Gv 374)",
  "S04bsu016_u:10633": "ye dharmadhātugagane śaśisūryabhūtā vicaranti sattvabhavanapratibhāsaprāptāḥ /",
  "S04bsu016_u:10634": "praṇidhānamaṇḍala* * * * jñānaraśmī lokaprabhāsakaraṇānamayaṃ vihāraḥ // 17 //",
  "S04bsu016_u:10635": "ye ekasattvaparipācanatāya dhīrā tiṣṭhanti kalpanayutānaparāntaniṣṭhā /",
  "S04bsu016_u:10636": "yatha eki sattvi tatha sarvajagatyaśeṣam āvāsu teṣamaya lokaparāyaṇānām // 18 //",
  "S04bsu016_u:10637": "ye ekakṣetraprasare aparāntakalpān vicaranti cārika jagārthamakhinnavīryāḥ /",
  "S04bsu016_u:10638": "yatha ekakṣetri tatha sarvadaśaddiśāsu āvāsu teṣamaya vajradṛḍhāśayānām // 19 //",
  "S04bsu016_u:10639": "ye dharmamegha sugatāna daśaddiśāsu ekāsane sthita pibanti asaṃpramūḍhāḥ /",
  "S04bsu016_u:10640": "aparāntakalpaniyutānyavitṛptacittā sahabuddhisāgarasamānamayaṃ vihāraḥ // 20 //",
  "S04bsu016_u:10641": "ye kṣetrasāgara vrajanti anābhilāpyān praviśanti co pariṣasāgara nāyakānām /",
  "S04bsu016_u:10642": "ye pūjasāgara vicitra jine karonti teṣāmasaṅgacaraṇānamayaṃ vihāraḥ // 21 //",
  "S04bsu016_u:10643": "ye cāryasāgarapraviṣṭamanantamadhyāt praṇidhānasāgara vigāhayamāna dhīrāḥ /",
  "S04bsu016_u:10644": "bahukalpasāgara caranti jagaddhitārthā teṣāṃ vihāru ayu sarvaguṇākarāṇām // 22 //",
  "S04bsu016_u:10645": "ye eki vālapathi uttaramāna kṣetrāt buddhāṃśca sattva tatha kalpa anantamadhyān /",
  "S04bsu016_u:10646": "praviśanti enta na punā ca upenti sīmāṃ teṣāmasaṅganayanānamayaṃ vihāraḥ // 23 //",
  "S04bsu016_u:10647": "ye ekacittakṣaṇi kalpamahāsamudrān praviśanti kṣetra tatha buddhajagatpracārān /",
  "S04bsu016_u:10648": "teṣāmanāvaraṇajñānamatisthitānām eṣo vihāra guṇapāramitodgatānām // 24 //",
  "S04bsu016_u:10649": "(Gv 375)",
  "S04bsu016_u:10650": "ye sarvakṣetraparamāṇurajān gaṇitvā bindupramāṇa tulayitva jalaugha sarvam /",
  "S04bsu016_u:10651": "tāvatpramāṇapraṇidhīnabhinirharanti teṣāmasaṅgatagatānamayaṃ vihāraḥ // 25 //",
  "S04bsu016_u:10652": "praṇidhānadhāraṇisamādhimukhapraveśān dhyānā vimokṣa praṇidhānamukhāni caiva /",
  "S04bsu016_u:10653": "abhinirharanti vicaranti anantakalpān iha te praviṣṭa sugatāna sutāḥ smṛtīmāḥ // 26 //",
  "S04bsu016_u:10654": "iha te sthitā jinasutā vividhā vicitrā abhinirharanti bahuśāstrakathārthayuktāḥ /",
  "S04bsu016_u:10655": "saukhyāvahāni jagatāmiha śilpasthānānyanucintayanta viharanti satāṃ vihāraḥ // 27 //",
  "S04bsu016_u:10656": "iha te sthitā mahaabhijñaupāyajñāne yāvanta sattvagatibheda daśaddiśāsu /",
  "S04bsu016_u:10657": "sarvatra janmacyutibheda vidarśayanti māyāgate sthita vimokṣa asaṅgacaryāḥ // 28 //",
  "S04bsu016_u:10658": "iha te sthitā prathamacittasamudbhavādyāṃ darśenti dharmacaryāṃ vasudharmaniṣṭhām /",
  "S04bsu016_u:10659": "āpūrya nirmitaghanairapi dharmadhātum evaṃ vikurvitaśatānyupadarśayanti // 29 //",
  "S04bsu016_u:10660": "ye ekacittaprasareṇa vibuddha bodhiṃ praviśanti jñānamatikarma anantamadhyā /",
  "S04bsu016_u:10661": "saṃmohaketvavraji loku ya cintayāna evaṃ durāsadagatānamayaṃ vihāraḥ // 30 //",
  "S04bsu016_u:10662": "eṣo asaṅgamatināmanāvaraṇadharmadhātucaraṇānām /",
  "S04bsu016_u:10663": "anilambhagocarāṇāṃ vihāru vimalāśayamatīnām // 31 //",
  "S04bsu016_u:10664": "ye te asaṅgacārī aniketavihāri sarvakṣetreṣu /",
  "S04bsu016_u:10665": "advayajñānavihārī ayu teṣa vihāru asamānām // 32 //",
  "S04bsu016_u:10666": "khaprakṛtisamān ya ete dharmānanālayān śāntān /",
  "S04bsu016_u:10667": "viharanti gaganagocara teṣayamāvāsu virajānām // 33 //",
  "S04bsu016_u:10668": "iha te kṛpāśayamatī sthitvā jagadīkṣya duḥkhaśokahatam /",
  "S04bsu016_u:10669": "lokahitacintanaparā viharanti mahakaruṇalābhī // 34 //",
  "S04bsu016_u:10670": "(Gv 376)",
  "S04bsu016_u:10671": "iha te anantarahitā dṛśyante sarvasattvabhavaneṣu /",
  "S04bsu016_u:10672": "śaśisūryamaṇḍalasamādhi mukta saṃsārapāśebhyaḥ // 35 //",
  "S04bsu016_u:10673": "iha te sthitā jinasutāḥ sarvajinānāṃ ca pādamūleṣu /",
  "S04bsu016_u:10674": "dṛśyanti sarvakṣetreṣvanantakalpān kṣapayamāṇāḥ // 36 //",
  "S04bsu016_u:10675": "iha te jagadaṇḍasamaiḥ sarvajinasutāśrayapramāṇaiśca /",
  "S04bsu016_u:10676": "sarvadiśo 'navaśeṣāḥ spharanti nirmāṇameghebhiḥ // 37 //",
  "S04bsu016_u:10677": "iha te praviṣṭa śūrāḥ sarvaṃ jinagocaraṃ tulayamānā /",
  "S04bsu016_u:10678": "viharanti kalpanayutānna cāpi tṛptiṃ samupayānti // 38 //",
  "S04bsu016_u:10679": "iha te samādhinayutānabhilāpyāni pratikṣaṇaṃ buddhyā /",
  "S04bsu016_u:10680": "darśenti buddhaviṣayaṃ yathā samādhipraveśena // 39 //",
  "S04bsu016_u:10681": "iha te kṣaṇāvalambā kalpakṣetrāṇi buddhanāmāni /",
  "S04bsu016_u:10682": "praviśanti vipulabuddhī kalpān kṣapayantyaparimāṇān // 40 //",
  "S04bsu016_u:10683": "iha te sthitāprameyākalpān praviśanti ekacittena /",
  "S04bsu016_u:10684": "parikalpasaṃjñavigatā jagataḥ saṃjñāvaśagatena // 41 //",
  "S04bsu016_u:10685": "iha te samādhibhavanapratiṣṭha paśyanti trayo 'dhvānaḥ /",
  "S04bsu016_u:10686": "ekakṣaṇakoṭiprāptā vimokṣabhavane vicaramāṇāḥ // 42 //",
  "S04bsu016_u:10687": "iha te sthitā vihāre paryaṅkaniṣaṇṇānuccalitakāyāḥ /",
  "S04bsu016_u:10688": "sarveṣu kṣetreṣu yugapaddṛśyanti sarvagatāḥ // 43 //",
  "S04bsu016_u:10689": "iha viharanto vṛṣabhī dharmasamudrātpibanti sugatānām /",
  "S04bsu016_u:10690": "avatīrṇa jñānasāgaramakṣayaguṇapāramitāprāptāḥ // 44 //",
  "S04bsu016_u:10691": "iha sarvakṣetrasaṃkhyāṃ kalpānāṃ caiva dharmasaṃkhyāṃ ca /",
  "S04bsu016_u:10692": "sarvajinānāṃ saṃkhyāṃ cintenti anāvaraṇacintī // 45 //",
  "S04bsu016_u:10693": "iha te sthitā jinasutā yāvat kṣetrāstriyadhvasaṃkhyātāḥ /",
  "S04bsu016_u:10694": "ekakṣaṇena teṣāṃ saṃbhavavibhavaṃ vicinvanti // 46 //",
  "S04bsu016_u:10695": "iha te sthitā jinānāṃ caryāṃ praṇidhiṃ ca indriyaṃ jagatām /",
  "S04bsu016_u:10696": "paśyantasamatāyo jinasutabhavane vicaramāṇāḥ // 47 //",
  "S04bsu016_u:10697": "ekarajāgragatān ye sarvarajasamānanāvaraṇa asyām /",
  "S04bsu016_u:10698": "paśyanti parṣasāgarakṣetrān sattvāni kalpāṃśca // 48 //",
  "S04bsu016_u:10699": "sarvarajāgreṣu evaṃ pariṣakṣetrāṇi sattvakalpāṃśca /",
  "S04bsu016_u:10700": "pratibhāsagatān sarvān suvibhaktān saṃprapaśyanti // 49 //",
  "S04bsu016_u:10701": "(Gv 377)",
  "S04bsu016_u:10702": "iha te dharmasvabhāvaṃ sarvakṣetrādhvakalpasaṃbuddhān /",
  "S04bsu016_u:10703": "bhāvasvabhāvavigatānasaṃbhavanayairvicinvanti // 50 //",
  "S04bsu016_u:10704": "sthitveha sattvasamatāṃ dharmeṣu buddhasamatāṃ ca prekṣya /",
  "S04bsu016_u:10705": "tryadhvani kṣetrasamatāṃ praṇidhānasamatāṃ ca praviśanti // 51 //",
  "S04bsu016_u:10706": "vinayanti sattvanayutānanye mahayanti buddhanayutāni /",
  "S04bsu016_u:10707": "vimṛṣantyapare dharmāniha te bhavanavare sthitā dhīrāḥ // 52 //",
  "S04bsu016_u:10708": "kalpanayutairna yeṣāṃ praṇidhānajñānaviṣayamatikalpāḥ /",
  "S04bsu016_u:10709": "śakyā mayā hi vaktuṃ vistīrṇo 'nantu buddhīnām // 53 //",
  "S04bsu016_u:10710": "teṣāmaninditānāṃ anāvaraṇagocaraṃ ca niratānām /",
  "S04bsu016_u:10711": "āvāsaṃ vande 'haṃ kṛtakaraṇakośaḥ praṇatakāyaḥ // 54 //",
  "S04bsu016_u:10712": "tamapi jinajyeṣṭhasutaṃ nirāvaraṇacaryamāryamaitreyan /",
  "S04bsu016_u:10713": "nirupamaviśuddhabuddhiṃ tadanu smṛtimāṃ praṇipatāmi // 55 //",
  "S04bsu016_u:10714_0": "iti hi sudhanaḥ śreṣṭhidārako vairocanavyūhālaṃkāragarbhamahākūṭāgāranivāsino bodhisattvānevaṃ",
  "S04bsu016_u:10714_1": "ca apramāṇairbodhisattvastavairabhiṣṭutya vanditvā namaskṛtya praṇipatya udvīkṣa",
  "S04bsu016_u:10714_2": "citrīkṛtya āmukhībhūya abhisaṃpūjya vairocanavyūhālaṃkāragarbhasya mahākūṭāgārasya",
  "S04bsu016_u:10714_3": "mūle 'tiṣṭhanmaitreyasya bodhisattvasya mahāsattvasya darśanamabhilaṣamāṇo maitreyasya",
  "S04bsu016_u:10714_4": "bodhisattvasya samavadhānamākāṅkṣamāṇaḥ /",
  "S04bsu016_u:10715_0": "so 'drākṣīnmaitreyaṃ bodhisattvaṃ bahirdhā kūṭāgārasya anyatamasmātpradeśādāgacchantamanekaprāṇiśatasahasraparivāramanekadevanāgayakṣagandharvāsuragaruḍakinnaramahoragendrapuraskṛtaṃ",
  "S04bsu016_u:10715_1": "vāmadakṣiṇābhyāṃ śakrabrahmalokapālairnamasyamānaṃ janmabhūmikaiśca bahubhirjñātisaṃbandhibhirbrāhmaṇaśatasahasraiḥ",
  "S04bsu016_u:10715_2": "parivṛtaṃ puraskṛtaṃ vairocanavyūhālaṃkāragarbhakūṭāgārābhimukhamāgacchantam /",
  "S04bsu016_u:10716": "dṛṣṭvā ca tuṣṭa udagra āttamanāḥ pramuditaḥ prītisaumanasyajāto yena maitreyo bodhisattvastenābhimukho bhūtvā dūrata eva maitreyasya bodhisattvasya sarvaśarīreṇa praṇipatitaḥ //",
  "S04bsu016_u:10717": "atha khalu maitreyo bodhisattvaḥ sudhanaṃ śreṣṭhidārakaṃ vyavalokya sarvaparṣado dakṣiṇena hastenopadarśya bhūtairguṇaiḥ saṃvarṇayan gāthābhiradhyabhāṣata -",
  "S04bsu016_u:10718": "paśyathemu suviśuddhaāśayaṃ sūdhanaṃ dṛḍhadhanāna ātmajam /",
  "S04bsu016_u:10719": "eṣamāṇu varabodhicārikāmāgato mama samīpi paṇḍitaḥ // 56 //",
  "S04bsu016_u:10720": "svāgataṃ ti kṛpamaitrasaṃbhava svāgataṃ vipulamaitramaṇḍalā /",
  "S04bsu016_u:10721": "svāgataṃ praśamaśāntilocana mā kilāmyasi carantu cārikām // 57 //",
  "S04bsu016_u:10722": "(Gv 378)",
  "S04bsu016_u:10723": "ehi svāgatu viśuddhaāśayā ehi svāgatamakhinnamānasā /",
  "S04bsu016_u:10724": "ehi svāgatamalīnaindriyā mā kilāmyāsi carantu sūrata // 58 //",
  "S04bsu016_u:10725": "sarvadharmavicarāya utthitā sarvasattvavinayāya utsukā /",
  "S04bsu016_u:10726": "sarvamitrabhajanāya prasthitā svāgataṃ ti acalā dṛḍhavratā // 59 //",
  "S04bsu016_u:10727": "svāgataṃ śubhapathena āgatā svāgataṃ guṇapathe pratiṣṭhitā /",
  "S04bsu016_u:10728": "svāgataṃ jinapathena prasthitā mā śramaṃ kila samarthasva kvacit // 60 //",
  "S04bsu016_u:10729": "ehi svāgatu guṇeṣu tanmayā svāgataṃ ti kuśalāni(bhi)syandita(?) /",
  "S04bsu016_u:10730": "sādhu svāgatamanantagocarā darśanaṃ tava sudurlabhaṃ jage // 61 //",
  "S04bsu016_u:10731": "lābhālābhasamatulyamānasā nindaduḥkhaayaśovivarjitā /",
  "S04bsu016_u:10732": "lokadharmikamalotpalopamā sādhu svāgatamabhrāntamānasā // 62 //",
  "S04bsu016_u:10733": "māyaśāṭhyavigatā śubhāśaya mānadarpavigatā subhājana /",
  "S04bsu016_u:10734": "krodharoṣavigatā anunnata sādhu te darśanaṃ sudarśanam // 63 //",
  "S04bsu016_u:10735": "ehi sarvadiśagocarāmukhā ehi sarvadiśakośasaṃbhavā /",
  "S04bsu016_u:10736": "ehi sarvajinakośavardhanā svāgataṃ ti akilāntamānasā // 64 //",
  "S04bsu016_u:10737": "ehi svāgatu triyadhvagocarā dharmadhātuadhimuktimaṇḍalā /",
  "S04bsu016_u:10738": "sarvabuddhaguṇagarbhasaṃbhavā svāgataṃ ti akilānta sūrata // 65 //",
  "S04bsu016_u:10739": "(Gv 379)",
  "S04bsu016_u:10740": "ehi mañjuśirijñānapaṅkaja ehi meghaśiritoyavardhita /",
  "S04bsu016_u:10741": "ehi sarvajinaputrapreṣita darśayāmi ti anāvṛtāṃ diśam // 66 //",
  "S04bsu016_u:10742": "paśyatha praṇidhijālu kīdṛśaṃ dharmadhātuspharaṇaṃ acintiyam /",
  "S04bsu016_u:10743": "bodhisattvacarimārgakarṣaṇaṃ vistarantu sudhano ihāgataḥ // 67 //",
  "S04bsu016_u:10744": "eṣamāṇu sugatāna gocaraṃ mārgamāṇu virajāna cārikām /",
  "S04bsu016_u:10745": "pṛcchamāna praṇidhānasāgaraṃ āgato ayamakhinnamānasaḥ // 68 //",
  "S04bsu016_u:10746": "yatra śikṣita atīta nāyakāḥ śikṣiṣenti tatha ye anāgatāḥ /",
  "S04bsu016_u:10747": "tiṣṭhatāṃ ca sugatāna yā carī pṛcchamāṇu ayu tāmihāgataḥ // 69 //",
  "S04bsu016_u:10748": "eti mitra mama dharmabhāṇakāḥ sarvadharmapratipattideśakāḥ /",
  "S04bsu016_u:10749": "bodhisattvacarimārgadeśakā evacitta ayamāgato iha // 70 //",
  "S04bsu016_u:10750": "bodhisattva mama buddhivardhikā buddhaputra mama bodhidāyakāḥ /",
  "S04bsu016_u:10751": "eti mitra mama buddhavarṇitā evacittakuśalo ihāgataḥ // 71 //",
  "S04bsu016_u:10752": "mātṛbhūta janakāyime mama dhātribhūta guṇastanyadāyakāḥ /",
  "S04bsu016_u:10753": "bodhiaṅgaparipālakāḥ sadā eti mitra ahitānnivārakāḥ // 72 //",
  "S04bsu016_u:10754": "vaidyabhūta jaramṛtyumocakāḥ śakrabhūta amṛtābhivarṣikāḥ /",
  "S04bsu016_u:10755": "candrabhūta śubhapūrṇamaṇḍalāḥ sūryabhūta śivamārgadarśakāḥ // 73 //",
  "S04bsu016_u:10756": "(Gv 380)",
  "S04bsu016_u:10757": "merubhūta sama mitraśatruṣu sāgaropama akṣobhyacetasaḥ /",
  "S04bsu016_u:10758": "karṇadhāraparipālakopamā evacinti sudhano ihāgataḥ // 74 //",
  "S04bsu016_u:10759": "śūrabhūta abhayapradāyakāḥ sārthavāha śaraṇaṃ parāyaṇam /",
  "S04bsu016_u:10760": "nāyakā mama sukhaṃdadā ime evacitta ayu mitra sevate // 75 //",
  "S04bsu016_u:10761": "sarvadharmadiśasudarśakāḥ sadā sarvabuddhaguṇajñānadarśakāḥ /",
  "S04bsu016_u:10762": "sarvadurgatiapāyaśodhakā eti mitra mama sādhu darśakāḥ // 76 //",
  "S04bsu016_u:10763": "eti sarvajinakośadāyakā eti sarvajinagañjarakṣakāḥ /",
  "S04bsu016_u:10764": "eti sarvajinaguhyadhārakā eva mitra bhajateṣa paṇḍitaḥ // 77 //",
  "S04bsu016_u:10765": "jñānasaṃpada ato viśudhyate rūpabhogakulajanmasaṃpadaḥ /",
  "S04bsu016_u:10766": "* * * *ato na durlabhā evamāśaya ayamihāgataḥ // 78 //",
  "S04bsu016_u:10767": "paśyathā ayamudāraāśayaḥ sevamāna ima mitra paṇḍitaḥ /",
  "S04bsu016_u:10768": "yādṛśīṃ pratijaneti sūrata eva yūyamanuśikṣatho sadā // 79 //",
  "S04bsu016_u:10769": "eṣa pūrvaśubhapuṇyahetunā dṛṣṭamañjuśiri bodhiprasthitaḥ /",
  "S04bsu016_u:10770": "anuśāsti ayu tasya kurvato paśyathā kathamaṭatyakhedavān // 80 //",
  "S04bsu016_u:10771": "eṣa sarvasukhasaukhya ujjhiya utsṛjitva amaropamaṃ gṛham /",
  "S04bsu016_u:10772": "dhātrimātṛpitṛbhogavistaraṃ dāsabhūta ima mitra sevate // 81 //",
  "S04bsu016_u:10773": "(Gv 381)",
  "S04bsu016_u:10774": "eṣa āśaya viśodhya paṇḍitaḥ svāśrayaṃ jahiya mānuṣaṃ imam /",
  "S04bsu016_u:10775": "sarvabuddhabhavanaṃ pravekṣyate īdṛśaṃ phalamato bhaviṣyati // 82 //",
  "S04bsu016_u:10776": "eṣa dṛṣṭva janavyādhipīḍitān prāṇino dukhaśatairupadrutān /",
  "S04bsu016_u:10777": "janmamṛtyubhayaśokatāpinaḥ teṣu arthi carate kṛpāśayaḥ // 83 //",
  "S04bsu016_u:10778": "duḥkhayantraparipīḍitaṃ jagad dṛṣṭva pañcagaticakramaṇḍale /",
  "S04bsu016_u:10779": "jñānavajramayameṣate dṛḍhaṃ duḥkhayantragaticakrabhedanam // 84 //",
  "S04bsu016_u:10780": "rāgadoṣatṛṇathāṇukaṇṭakaṃ dṛṣṭisaṅgabahukaṃ kṣatāṅkuram /",
  "S04bsu016_u:10781": "sattvakṣetrapariśodhanārthikaḥ prajñalāṅgala dṛḍhaṃ gaveṣate // 85 //",
  "S04bsu016_u:10782": "mohavidyagahanāśayaṃ jagat prajñacakṣuhata naṣṭadaiśikam /",
  "S04bsu016_u:10783": "tasya kṣemadiśadarśanaprabhuḥ sārthavāhu jagato bhaviṣyati // 86 //",
  "S04bsu016_u:10784": "kṣāntidharmatrivimokṣavāhano jñānakhaṅga ripukleśadharṣakaḥ /",
  "S04bsu016_u:10785": "śūrabhūta abhayasya dāyako deśiko hi jagatāṃ bhaviṣyati // 87 //",
  "S04bsu016_u:10786": "dharmanāva samudānayatyayaṃ jñānasāgarapathe suśikṣitaḥ /",
  "S04bsu016_u:10787": "śāṇtiratnavaradvīpanāyakaḥ karṇadhāra tribhavārṇave ayam // 88 //",
  "S04bsu016_u:10788": "jñānaraśmipraṇidhānamaṇḍalaḥ sarvasattvabhuvanāvabhāsanaḥ /",
  "S04bsu016_u:10789": "(Gv 382)",
  "S04bsu016_u:10790": "dharmadhātugagane mahāprabho buddhasūrya samudeṣyate ayam // 89 //",
  "S04bsu016_u:10791": "maitracandanasamānaśītalaḥ sarvasattvasamacitta suprabhaḥ /",
  "S04bsu016_u:10792": "śukladharmaparipūrṇamaṇḍalo buddhacandra samudeṣyate ayam // 90 //",
  "S04bsu016_u:10793": "āśaye dṛḍhatalapratiṣṭhito bodhicarya anupūrva udgataḥ /",
  "S04bsu016_u:10794": "sarvadharmaratanākaro hyayaṃ jñānasāgaravaro bhaviṣyati // 91 //",
  "S04bsu016_u:10795": "bodhicittabhujagendrasaṃbhavo dharmadhātugagane samudgataḥ /",
  "S04bsu016_u:10796": "dharmameghayugapatpravarṣaṇe sarvaśuklaphalasasyavardhanam // 92 //",
  "S04bsu016_u:10797": "śuddhavarti trimalaṃ tamoharaṃ maitrasnehasmṛtibhājanaṃ dṛḍham /",
  "S04bsu016_u:10798": "bodhicittavimalāgnisuprabhaṃ dharmadīpamayu jālayiṣyati // 93 //",
  "S04bsu016_u:10799": "bodhicittakalalaḥ kṛpārbudo maitrapeśi raṇvanāśayo ghanaḥ /",
  "S04bsu016_u:10800": "bodhiaṅgaanupūrvasaṃbhavo buddhagarbhu ayu saṃpravardhate // 94 //",
  "S04bsu016_u:10801": "pūnyagarbhamabhivardhayiṣyati jñānagarbhamapi śodhayiṣyati",
  "S04bsu016_u:10802": "jñānagarbhu samuddiśyate ayaṃ yādṛśaḥ praṇidhigarbhasaṃbhavaḥ // 95 //",
  "S04bsu016_u:10803": "īdṛśaḥ karuṇamaitravarmitaḥ sattvamocanamatī hitāśayaḥ /",
  "S04bsu016_u:10804": "durlabho jagi sadevamānuṣe yādṛśo ayu viśuddhamānasaḥ // 96 //",
  "S04bsu016_u:10805": "(Gv 383)",
  "S04bsu016_u:10806": "īdṛśāśayasumūlasaṃsthito īdṛśo dṛḍhaprayogavardhitaḥ /",
  "S04bsu016_u:10807": "īdṛśastribhavachādanaprabho jñānavṛkṣa phaladaḥ sudurlabhaḥ // 96 //",
  "S04bsu016_u:10808": "eṣā guṇasaṃbhavanārthikaḥ sarvadharmaparipṛcchanārthikaḥ /",
  "S04bsu016_u:10809": "sarvasaṃśayavidāraṇārthikaḥ sarva mitra bhajate atandritaḥ // 97 //",
  "S04bsu016_u:10810": "eṣa mārakalikleśasūdano eṣa dṛṣṭimalatṛṣṇaśodhanaḥ /",
  "S04bsu016_u:10811": "eṣa sarvajagamokṣaṇodyataḥ eṣa te sadaviśeṣapaṇḍitaḥ // 98 //",
  "S04bsu016_u:10812": "eṣa durgati viśodhayiṣyati eṣa svargamupadarśayiṣyati /",
  "S04bsu016_u:10813": "mokṣamārgamupaneṣyate jagat yādṛśe guṇapathe pratiṣṭhitaḥ // 99 //",
  "S04bsu016_u:10814": "eṣa sarvagatiduḥkhamocako eṣa sarvagatisaukhyadāyakaḥ /",
  "S04bsu016_u:10815": "eṣa sarvabhavapāśachedano bheṣyate bhavagatīniṣūdanaḥ // 100 //",
  "S04bsu016_u:10816": "dṛṣṭisaṃkaṭa vimocayiṣyati tṛṣṇajālalata chedayiṣyati /",
  "S04bsu016_u:10817": "nandirāgamupaśodhayiṣyati bheṣyate tṛbhavamārgadarśakaḥ // 101 //",
  "S04bsu016_u:10818": "eṣa lokaśaraṇaṃ parāyaṇaṃ eṣa sarvajagati prabhākaraḥ /",
  "S04bsu016_u:10819": "nāyakastribhuvane bhaviṣyati sarvato bhavavibhāvakovidaḥ // 102 //",
  "S04bsu016_u:10820": "kleśasuptajanatāviśodhakaḥ kāmapaṅkatarutārako viduḥ /",
  "S04bsu016_u:10821": "saṃjñasaktaparimocako ayaṃ bandhamokṣakaraṇo bhaviṣyati // 103 //",
  "S04bsu016_u:10822": "(Gv 384)",
  "S04bsu016_u:10823": "dharmadhātutalabhedabhāsano lokadhātutalabhedaśodhanaḥ /",
  "S04bsu016_u:10824": "sarvadharmatalabhedapārago bheṣyase sudhana prītimān bhava // 104 //",
  "S04bsu016_u:10825": "yādṛśaṃ tava prayoga sūrataḥ śraddha yādṛśa tavā aninditaḥ /",
  "S04bsu016_u:10826": "yādṛśaśca guṇavāṃstavāśayaḥ sarva āpa paripūrayiṣyati // 105 //",
  "S04bsu016_u:10827": "sarvabuddha nacireṇa drakṣyasi sarvakṣetra nacireṇa yāsyasi /",
  "S04bsu016_u:10828": "sarvadharma nacireṇa jñāsyasi tādṛśaṃ ti śubhamātmanā kṛtam // 106 //",
  "S04bsu016_u:10829": "kṣetrasāgara viśodhayiṣyase sattvasāgara vimocayiṣyasi /",
  "S04bsu016_u:10830": "caryasāgara prapūrayiṣyasi tādṛśo* * pratipattisāgaraḥ // 107 //",
  "S04bsu016_u:10831": "tvaṃ bhaviṣyasi guṇān bhājanaṃ tvaṃ bhaviṣyasi śubhāna saṃbhavaḥ /",
  "S04bsu016_u:10832": "tvaṃ bhaviṣyasi jinaurasaiḥ samo yādṛśaṃ ti adhimuktimaṇḍalam // 108 //",
  "S04bsu016_u:10833": "māramaṇḍala parājitaṃ tvayā karmamaṇḍala viśodhitaṃ ca te /",
  "S04bsu016_u:10834": "kleśamaṇḍala viśodhitaṃ tvayā yādṛśaṃ ti praṇidhānamaṇḍalam // 109 //",
  "S04bsu016_u:10835": "jñānavartani viśodhayiṣyase dharmavartani prabhāvayiṣyasi /",
  "S04bsu016_u:10836": "karmakleśadukhayantravartaniṃ nocireṇa vinivartayiṣyasi // 110 //",
  "S04bsu016_u:10837": "lokacakrabhavacakramāśritaṃ pañcagaṇḍagaticakramohitam /",
  "S04bsu016_u:10838": "(Gv 385)",
  "S04bsu016_u:10839": "sarvasattvadukhacakracchedanaṃ dharmacakrataru vartayiṣyasi // 111 //",
  "S04bsu016_u:10840": "buddhavaṃśamanudhārayiṣyasi dharmavaṃśa pariśodhayiṣyasi /",
  "S04bsu016_u:10841": "saṃghavaṃśa parikarṣayiṣyase ratnasaṃbhavakaro bhaviṣyasi // 112 //",
  "S04bsu016_u:10842": "tṛṣṇajāla vinivartayiṣyase dṛṣṭijālagahanaṃ tathaiva ca /",
  "S04bsu016_u:10843": "duḥkhajāla jagu mocayiṣyase tādṛśaḥ praṇidhijālu śodhitaḥ // 113 //",
  "S04bsu016_u:10844": "sattvadhātu paripācayiṣyase lokadhātu pariśodhayiṣyasi /",
  "S04bsu016_u:10845": "jñānadhātumutthāpayiṣyase āśayasya tava dhātu tādṛśaḥ // 114 //",
  "S04bsu016_u:10846": "sarvasattvahitaprītinandano bodhisattvakulavaṃśanandanaḥ /",
  "S04bsu016_u:10847": "sarvabuddhapraṇidhānanandano bheṣyase sudhana nandivardhanaḥ // 115 //",
  "S04bsu016_u:10848": "sarvasattvagativāsadarśanaḥ sarvakṣetrapratibhāsadarśanaḥ /",
  "S04bsu016_u:10849": "sarvadharmaavabhāsadarśanastvaṃ bhaviṣyasi jinaḥ sudarśanaḥ // 116 //",
  "S04bsu016_u:10850": "dharmadhātuavabhāsanaprabhaḥ sarvadurgatiśamaṃkaraprabhaḥ /",
  "S04bsu016_u:10851": "bheṣyase tribhavaduḥkhaśaṃkaraḥ * * * * * // 117 //",
  "S04bsu016_u:10852": "svargadvāramupadarśayiṣyase buddhadvāru vivariṣyase jage /",
  "S04bsu016_u:10853": "mokṣadvāramupaneṣyase jagat dvāru tādṛśu viśodhitaṃ tvayā // 118 //",
  "S04bsu016_u:10854": "mithyamārga vinivartayiṣyase āryamārga janatāṃ vineṣyasi /",
  "S04bsu016_u:10855": "(Gv 386)",
  "S04bsu016_u:10856": "bodhimārga tatha tvaṃ anuddhato mārgase dṛḍhamate atandritaḥ // 119 //",
  "S04bsu016_u:10857": "tvaṃ bhavārṇavagatāna dehināṃ duḥkhapāragamanāya utsukam /",
  "S04bsu016_u:10858": "tārayiṣyasi jagadbhavārṇavāttādṛśaṃ bhava mahāguṇārṇavaḥ // 120 //",
  "S04bsu016_u:10859": "kleśasāgara viśoṣya dehināṃ jñānasūryavararaśmisāgaraiḥ /",
  "S04bsu016_u:10860": "tānniveśya pratipattisāgare jñānasāgara pratiṣṭhapeṣyasi // 121 //",
  "S04bsu016_u:10861": "buddhisāgara vivardhayiṣyasi caryasāgara viśodhayiṣyasi /",
  "S04bsu016_u:10862": "sarvabuddhapraṇidhānasāgaraṃ nocireṇa avagāhayiṣyasi // 122 //",
  "S04bsu016_u:10863": "kṣetrasāgara bahu pravekṣyasi drakṣyase pariṣasāgarān bahūn /",
  "S04bsu016_u:10864": "buddhisāgarabalena paṇḍitaḥ * * * * // 123 //",
  "S04bsu016_u:10865": "buddhameghanayutāni drakṣyase pūjamegha vipulāṃ kariṣyasi /",
  "S04bsu016_u:10866": "dharmameghanayutāni śroṣyasi tādṛśā praṇidhimegha kurvasi // 124 //",
  "S04bsu016_u:10867": "sarvasattvabhavanā sphariṣyase sarvakṣetrabhavanāni yāsyasi /",
  "S04bsu016_u:10868": "sarvabuddhabhavanaṃ pravekṣyase tādṛśāya diśāya prasthitaḥ // 125 //",
  "S04bsu016_u:10869": "tvaṃ samādhibhavanaṃ pravekṣyase tvaṃ vimokṣabhavanāni lapsyase /",
  "S04bsu016_u:10870": "* * * * * dharmadhātubhavanapratiṣṭhitaḥ // 126 //",
  "S04bsu016_u:10871": "sarvasattvabhavane udeṣyase candrasūryapratibhāsasādṛśaḥ /",
  "S04bsu016_u:10872": "(Gv 387)",
  "S04bsu016_u:10873": "udgamiṣyasi jināna saṃmukhaṃ tādṛśastava mahāpathodgamaḥ // 127 //",
  "S04bsu016_u:10874": "tvaṃ cariṣyasi nataḥ sugocare sarvalokaaniketagocare /",
  "S04bsu016_u:10875": "tvaṃ bhaviṣyasi praśāntagocaraḥ tādṛśastava abhijñagocaraḥ // 128 //",
  "S04bsu016_u:10876": "indrajālatalabhedane viduḥ kṣetrajālatalabheda yāvataḥ /",
  "S04bsu016_u:10877": "nocireṇa spharamāṇu paśyase māruto va gagane asaṅgavān // 129 //",
  "S04bsu016_u:10878": "dharmadhātuprasaraṃ pravekṣyase lokadhātuprasarān gamiṣyase /",
  "S04bsu016_u:10879": "sarvabuddhaprasarāṃstriyadhvagān drakṣyase sudhana prīti vindahi // 130 //",
  "S04bsu016_u:10880": "maiva kheda janayāhi sūratā tuṣṭi vindi vipulāṃ nirāmiṣam /",
  "S04bsu016_u:10881": "yena te imu vimokṣu īdṛśo dṛṣṭu paśyasi ca bhūyu drakṣyase // 131 //",
  "S04bsu016_u:10882": "tvaṃ subhājana guṇān sūdhanā * * * * jinānuśāstiṣu /",
  "S04bsu016_u:10883": "tvaṃ samartha imu dhārituṃ nayaṃ tena paśyasi idaṃ vikurvitam // 132 //",
  "S04bsu016_u:10884": "yeṣa kalpanayutaiḥ sudurlabhaṃ darśanaṃ kutu guṇaprabhāvana /",
  "S04bsu016_u:10885": "tehi dṛṣṭa carato sucārikāṃ buddhaputra aniketagocarāḥ // 133 //",
  "S04bsu016_u:10886": "lābha bhūya vipulā acintiyā svāgataṃ ca tava mānuṣo bhava /",
  "S04bsu016_u:10887": "yena mañjuśiri dṛṣṭa saṃmukhamīdṛśaṃ kṛtu guṇān bhājanam // 134 //",
  "S04bsu016_u:10888": "sarvadurgatipathā vivardhitāḥ sarvaakṣaṇaapāyaśodhakāḥ /",
  "S04bsu016_u:10889": "(Gv 388)",
  "S04bsu016_u:10890": "duḥkhadharma tvayi sarva ujjhitāḥ sarvakheda ca vivarjitā bhava // 135 //",
  "S04bsu016_u:10891": "bālabhūmi vinivartitā tvayā bodhisattvaguṇabhūmisusthitaḥ /",
  "S04bsu016_u:10892": "jñānabhūmi paripūrya uttamā buddhabhūmi nacireṇa lapsyase // 136 //",
  "S04bsu016_u:10893": "bodhisattvacari sāgaropamā buddhajñānavidhi ākāśasādṛśam /",
  "S04bsu016_u:10894": "tatpramāṇapraṇidhānasāgarā eṣa tāni bhava tuṣṭamānasaḥ // 137 //",
  "S04bsu016_u:10895": "īdṛśo aparikhinnaindriyā āśayadṛḍhaprayoganiścitāḥ /",
  "S04bsu016_u:10896": "ye bhajanti ima mitra īdṛśāḥ te bhavanti nacireṇa nāyakāḥ // 138 //",
  "S04bsu016_u:10897": "dṛṣṭva sattva vinayaṃgatā bahu bodhisattvacari citra yāvat /",
  "S04bsu016_u:10898": "mā tu jātu vimatiṃ kariṣyase sarvadharmamukha bodhicārikam // 139 //",
  "S04bsu016_u:10899": "puṇyasaṃpada acintiyā tava arthadharmaguṇaśraddhasaṃpadaḥ /",
  "S04bsu016_u:10900": "yena saṃpada imā tvamīdṛśī buddhaputra iha adya paśyasi // 140 //",
  "S04bsu016_u:10901": "paśya lābha tava kīdṛśo mahān paśyato jinasutā nirantaram /",
  "S04bsu016_u:10902": "darśayanti praṇidhī svakasvakāṃstvaṃ ca tānakhilato 'nugacchasi // 141 //",
  "S04bsu016_u:10903": "durlabhā bhavaśatairapīdṛśā bodhisattvacariteṣu bhājanā /",
  "S04bsu016_u:10904": "tena co jinasutā nirantaraṃ te vimokṣanaya darśayanti mām // 142 //",
  "S04bsu016_u:10905": "kalpakoṭinayutāni te janā saṃvasanti sugatātmajaiḥ saha /",
  "S04bsu016_u:10906": "(Gv 389)",
  "S04bsu016_u:10907": "te 'pi teṣu na vidanti gocaraṃ nātma tairhi guṇabhājanaṃ kṛtam // 143 //",
  "S04bsu016_u:10908": "tvaṃ śṛṇoṣi ima īdṛśaṃ nayaṃ paśyase ca sudurlabhaṃ jage /",
  "S04bsu016_u:10909": "bodhisattvamahatāṃ vikurvitaṃ sūdhanā bhava agramānasaḥ // 144 //",
  "S04bsu016_u:10910": "sarvabuddha samanvāharanti te bodhisattva tava saṃgrahasthitāḥ /",
  "S04bsu016_u:10911": "tvaṃ ca teṣa anuśāsanisthitaḥ sādhu sūdhana sujīvitaṃ tava // 145 //",
  "S04bsu016_u:10912": "bodhisattvakuladharmi vartase śikṣase jinasutāna tvaṃ guṇaiḥ /",
  "S04bsu016_u:10913": "bheṣyase sugatavaṃśavardhanaḥ prīti vindahi udāra sudhanā // 146 //",
  "S04bsu016_u:10914": "sarvabuddha pitarastavāsamā bodhisattva tava sarvi bhrātaraḥ /",
  "S04bsu016_u:10915": "bodhiaṅga tava sarvi jñātayaḥ tvaṃ sujātu sugatāna orasaḥ // 147 //",
  "S04bsu016_u:10916": "dharmarājakulavaṃśadhāriṇo bodhisattvakulavaṃśavardhanaḥ /",
  "S04bsu016_u:10917": "dharmarājamacireṇa lapsyase sūdhanā tuṣṭa bhava prīṇitendriyaḥ // 148 //",
  "S04bsu016_u:10918": "sarvabuddhamabhiṣekamuttamaṃ nocireṇa* * * lapsyase 'dbhutam /",
  "S04bsu016_u:10919": "bheṣyase 'samasamairjinaurasaiḥ tādṛśo bhava sabhāgato bhava // 149 //",
  "S04bsu016_u:10920": "yādṛśaṃ vapati bīja yo naro tādṛśaṃ labhati tasya so phalam /",
  "S04bsu016_u:10921": "prīti vinda vipulāmacintiyāṃ eṣa te 'dya samanvāsayāmyaham // 150 //",
  "S04bsu016_u:10922": "(Gv 390)",
  "S04bsu016_u:10923": "cīrṇa kalpanayutāna ye carī bodhisattvanayutā acintiyā /",
  "S04bsu016_u:10924": "ta 'pi saṃpada labhanti nedṛśīmekajanmi pratilabdha yā tvayā // 151 //",
  "S04bsu016_u:10925": "sarvametadiha muktitaḥ phalaṃ āśayasya dṛḍhavīryatāya ca /",
  "S04bsu016_u:10926": "yasya cārika bhavediyaṃ priyā so dhareya sudhanasya yā carī // 152 //",
  "S04bsu016_u:10927": "sarvacarya praṇidhānasaṃbhavā sarvadharma adhimuktisaṃbhavā /",
  "S04bsu016_u:10928": "sudhana eva samudānitāstvayā nityameṣa hi viśeṣacārikā // 153 //",
  "S04bsu016_u:10929": "yātukā bhujagacetanodbhavāstātuko bhavati vārisaṃbhavaḥ /",
  "S04bsu016_u:10930": "yātukā praṇidhijñānagocarastātukā spharati bodhicārikā // 154 //",
  "S04bsu016_u:10931": "eṣa bhotu tava darśito tayā bhadranāmacariyāya sūdhana /",
  "S04bsu016_u:10932": "eta jñātva sa kadāci bheṣyate sevamāna iha mitra tanmayaḥ // 155 //",
  "S04bsu016_u:10933": "kāyakoṭi smara pūrvikā tvayā kāmahetu kṣayitā nirarthakam /",
  "S04bsu016_u:10934": "adya bodhiya mārgaṇo hyayaṃ kāya tarjatu vratena suvrataḥ // 156 //",
  "S04bsu016_u:10935": "kalpakoṭi atināmitāstvayā sarvaduḥkhamanubhūtu saṃskṛte /",
  "S04bsu016_u:10936": "gaṅgavālikasamatā virāgitā buddha no ca śruta īdṛśo nayaḥ // 157 //",
  "S04bsu016_u:10937": "so idāni kṣaṇa labdha mānuṣo buddhapādu imu mitru īdṛśāḥ /",
  "S04bsu016_u:10938": "śrūyate ca varabodhicārikā viśuddhi na bhaviṣyate katham // 158 //",
  "S04bsu016_u:10939": "(Gv 391)",
  "S04bsu016_u:10940": "bhoti bhūya sugatāna saṃbhavo mitradharmaśravaṇaṃ ca śrūyate /",
  "S04bsu016_u:10941": "no ca śrūyati ayaṃ punarnayo āśayo yadi na bhoti śodhitaḥ // 159 //",
  "S04bsu016_u:10942": "tena śraddhamadhimuktiāśayaṃ saṃjanitva gurugauravaṃ param /",
  "S04bsu016_u:10943": "kāṅkṣadṛṣṭiparikhedavarjito bhūya bhūya nayamīdṛśaṃ śṛṇu // 160 //",
  "S04bsu016_u:10944": "teṣa lābha paramā acintiyāsteṣa mānuṣabhavaḥ suāgataḥ /",
  "S04bsu016_u:10945": "yairiyaṃ cari praveśamīdṛśaṃ śrutva eva praṇidhī bhirnirhṛtā // 161 //",
  "S04bsu016_u:10946": "tasya sarvi sugatā na durlabhā tasya sarvi jinaputra nārataḥ /",
  "S04bsu016_u:10947": "tasya bodhayi na bhūyu saṃśayo yena eva adhimukti śodhitā // 162 //",
  "S04bsu016_u:10948": "tena sarvi vinayā na varjitāḥ tena sarvadukhadharma ujjhitāḥ /",
  "S04bsu016_u:10949": "tena sarvaguṇasaṃgrahaḥ kṛtaḥ yo imaṃ nayu praviṣṭa īdṛśam // 163 //",
  "S04bsu016_u:10950": "nocireṇa imu kāyu ujjhiyā buddhakṣetra pariśuddha yāsyasi /",
  "S04bsu016_u:10951": "bodhisattvabhavanaṃ pravekṣyasi drakṣyase daśadiśe tathāgatān // 164 //",
  "S04bsu016_u:10952": "pūrvahetughana tubhya sūdhana pratyutpanna adhimukti niścitā /",
  "S04bsu016_u:10953": "mitra sevasi viśeṣaarthikaḥ tena vardhayi jale yathotpalam // 165 //",
  "S04bsu016_u:10954": "sarvamitraabhirādhanāśayā sarvabuddhaārāgaṇāśayāḥ /",
  "S04bsu016_u:10955": "sarvadharmaparipṛcchanāśayā utthiho kilamatho na suvratā // 166 //",
  "S04bsu016_u:10956": "(Gv 392)",
  "S04bsu016_u:10957": "sarvadharmapratipattimutthitaḥ sarvamārgaanumārgasusthitaḥ /",
  "S04bsu016_u:10958": "buddhaputra praṇidhānasusthita utthi sarvaguṇadharmabhājana // 167 //",
  "S04bsu016_u:10959": "yādṛśāya adhimuktisaṃpadā vandanaṃ kṛtamidaṃ tvayā mama /",
  "S04bsu016_u:10960": "sarvabuddhapariṣāsu saṃmukhaṃ nocireṇa hi samudgamiṣyasi // 168 //",
  "S04bsu016_u:10961": "sādhu sūdhana akhinnamānasaḥ sarvabuddhapraṇidhānacetanaḥ /",
  "S04bsu016_u:10962": "tvaṃ bhaviṣyasi dṛḍhavratāciraṃ sarvabuddhaguṇapāramiṃgataḥ //",
  "S04bsu016_u:10963": "169 // sattva mañjuśiri pṛccha sūdhana jñānagocaravimokṣapāragam /",
  "S04bsu016_u:10964": "bhadranāma vara carya uttamāṃ tanumantime praveśayiṣyati // 170 //",
  "S04bsu016_u:10965": "eva maitraku asaṅgagocaro dṛṣṭa sūdhana guṇaiḥ samudgatam /",
  "S04bsu016_u:10966": "darśayitva pariṣāya saṃmukhaṃ varṇakośamimu tasya vyāhari // 171 //",
  "S04bsu016_u:10967": "śrutva sūdhana tadānuśāsanīmīdṛśīṃ ca anuśāsti uttamām /",
  "S04bsu016_u:10968": "prītivega abhiṣyanditendriyā aśruvega vipulān pramuñcati // 172 //",
  "S04bsu016_u:10969": "sarvaromahariṣodgatāśrayo niśvasantu pariprīṇitendriyaḥ /",
  "S04bsu016_u:10970": "utthihitva sudhanaḥ kṛtāñjaliḥ maitra nāma kurute pradakṣiṇam // 173 //",
  "S04bsu016_u:10971": "tasya mañjuśiri tena tejasā puṣpahāraratanā ca pāṇiṣu /",
  "S04bsu016_u:10972": "saṃsthitā surucirā manoramā bodhisattvapraṇidhānasaṃbhavāḥ // 174 //",
  "S04bsu016_u:10973": "(Gv 393)",
  "S04bsu016_u:10974": "sūdhano varaprahṛṣṭamānaso maitrakasya kṣipi tāni harṣitaḥ /",
  "S04bsu016_u:10975": "tasya śīrṣu parimārjate tadā maitranātha sudhanaṃ ca bhāṣate // 175 //",
  "S04bsu016_u:10976": "sādhu sādhu jinaputra sūdhana yasya te aparikheda īdṛśaḥ /",
  "S04bsu016_u:10977": "tvaṃ bhaviṣyasi guṇāna bhājanaṃ mañjughoṣu yatha yādṛśo va ham // 176 //",
  "S04bsu016_u:10978": "śrutva sūdhana udānudānayi durlabhā bhavaśateṣu īdṛśāḥ /",
  "S04bsu016_u:10979": "mitra yebhiriha me samāgamaḥ sādu āgamanamadya me iha // 177 //",
  "S04bsu016_u:10980": "sādhu sattvaguṇapāramiṃgato mañjughoṣa bhavato 'nubhāvataḥ /",
  "S04bsu016_u:10981": "mitra labdha maya durlabhā ime bhotu me laghu samāgamasvayi // 178 //",
  "S04bsu016_u:10982": "atha khalu sudhanaḥ śreṣṭhidārako maitreyasya bodhisattvasya purataḥ prāñjaliḥ sthitvā evamāha - ahamārya anuttarāyāṃ samyaksaṃbodhāvabhisaṃprasthitaḥ /",
  "S04bsu016_u:10983": "na ca jānāmi kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:10984": "kathaṃ pratipattavyam /",
  "S04bsu016_u:10985": "āryamaitreyo vyākṛtaḥ sarvatathāgatairekajātipratibaddhatayā anuttarāyāṃ samyaksaṃbodhau /",
  "S04bsu016_u:10986": "yaścaikajatipratibaddho 'nuttarāyāṃ samyaksaṃbodhau,",
  "S04bsu016_u:10987": "sa samatikrāntaḥ sarvabodhisattvavyavasthānāni,",
  "S04bsu016_u:10988": "so 'vakrānto bodhisattvaniyāmam /",
  "S04bsu016_u:10989": "tena paripūritāḥ sarvapāramitāḥ /",
  "S04bsu016_u:10990": "so 'vatīrṇaḥ sarvāśākṣāntimukhāṇi /",
  "S04bsu016_u:10991": "tena pratilabdhāḥ sarvabodhisattvabhūmayaḥ /",
  "S04bsu016_u:10992": "sa vikrīḍitaḥ sarvavimokṣamukheṣu /",
  "S04bsu016_u:10993": "tena pariniṣpāditāḥ sarvasamādhayaḥ /",
  "S04bsu016_u:10994": "sa gatiṃgataḥ sarvabodhisattvagatiṣu /",
  "S04bsu016_u:10995": "tena pratilabdhāḥ sarvadhāraṇīpratibhānā ālokanayāḥ /",
  "S04bsu016_u:10996": "sa vaśiprāptaḥ sarvabodhisattvavaśitāsu /",
  "S04bsu016_u:10997": "tena samupārjitāḥ sarvabodhisattvasaṃbhārāḥ /",
  "S04bsu016_u:10998": "sa vikrīḍitaḥ prajñopāyakauśalyanayeṣu /",
  "S04bsu016_u:10999": "tenotpāditā mahābhijñāvidyājñānālokanayāḥ /",
  "S04bsu016_u:11000": "sa niryātaḥ sarvaśikṣāsu /",
  "S04bsu016_u:11001": "tena pariśodhitāḥ sarvabodhisattvacaryāḥ /",
  "S04bsu016_u:11002": "tenābhinirhṛtāni sarvapraṇidhānaniryāṇamukhāni /",
  "S04bsu016_u:11003": "tena pratīṣṭāni sarvatathāgatavyākaraṇāni /",
  "S04bsu016_u:11004": "so 'bhijñaḥ sarvayānaniryāṇamukhānām /",
  "S04bsu016_u:11005": "tena saṃdhāritāni sarvatathādhiṣṭhānāni /",
  "S04bsu016_u:11006": "tena saṃgṛhītā sarvabuddhabodhiḥ /",
  "S04bsu016_u:11007": "tenādhāritāḥ sarvatathāgatakośāḥ /",
  "S04bsu016_u:11008": "sa gañjadharaḥ sarvatathāgataguhyānām /",
  "S04bsu016_u:11009": "sa mūrdhaprāptaḥ sarvabodhisattvaguhyamaṇḍalasya /",
  "S04bsu016_u:11010": "sa śūraḥ sarvakleśavaṃśavikṣobhitāsu /",
  "S04bsu016_u:11011": "sa daiśikaḥ saṃsārāṭavīprāptānām /",
  "S04bsu016_u:11012": "sa vaidyaḥ kleśāturāṇām /",
  "S04bsu016_u:11013": "so 'graḥ sarvasattvānām /",
  "S04bsu016_u:11014": "sa indraḥ, sa jyeṣṭhaḥ sarvāryapudgalānām /",
  "S04bsu016_u:11015": "sa uttamaḥ sarvāryaśrāvakapratyekabuddhānām /",
  "S04bsu016_u:11016": "(Gv 394) sa karṇadhāraḥ saṃsārasāgaraprāptānām /",
  "S04bsu016_u:11017": "tenākarṣitaṃ mahattvasattvavinayopāyajālam /",
  "S04bsu016_u:11018": "tena vyavalokitāni paripakvajagadindriyāṇi /",
  "S04bsu016_u:11019": "sa saṃprayuktaḥ sarvasattvānām,",
  "S04bsu016_u:11020": "paripālanayuktaḥ sarvabodhisattvānām /",
  "S04bsu016_u:11021": "sa saṃgāyanaprayuktaḥ sarvabodhisattvakriyāsu /",
  "S04bsu016_u:11022": "sa saṃsthitaḥ sarvatathāgataparṣanmaṇḍaleṣu /",
  "S04bsu016_u:11023": "sa pratibhāsaprāptaḥ sarvajagadbhavaneṣu /",
  "S04bsu016_u:11024": "so 'nupaliptaḥ sarvalokadharmaiḥ /",
  "S04bsu016_u:11025": "sa samatikrāntaḥ sarvamāraviṣayebhyaḥ /",
  "S04bsu016_u:11026": "so 'nugataḥ sarvabuddhaviṣayam /",
  "S04bsu016_u:11027": "so 'nāvaraṇaprāptaḥ sarvabodhisattvaviṣaye /",
  "S04bsu016_u:11028": "sa pūjāprayuktaḥ sarvatathāgatānām /",
  "S04bsu016_u:11029": "sa ekotībhāvagataḥ sarvabuddhadharmeṣu /",
  "S04bsu016_u:11030": "tasyāvabaddho 'bhiṣekapaṭṭaḥ /",
  "S04bsu016_u:11031": "tenādhyāsitaṃ mahādharmarājyam /",
  "S04bsu016_u:11032": "so 'bhiṣiktaḥ sarvajñajñānaviṣaye /",
  "S04bsu016_u:11033": "tataḥ prabhavaḥ sarvabuddhadharmāṇām /",
  "S04bsu016_u:11034": "tasya bodhiprāptaṃ sarvajñajñānādhipatyam /",
  "S04bsu016_u:11035": "tadvadatu me āryaḥ - kathaṃ bodhisattvena bodhisattvacaryāyāṃ",
  "S04bsu016_u:11036": "śikṣitavyam,",
  "S04bsu016_u:11037": "kathaṃ pratipattavyam,",
  "S04bsu016_u:11038": "yathā pratipadyamāno bodhisattvo bodhimadhigacchati,",
  "S04bsu016_u:11039": "sarvabuddhadharmān pratimānayati,",
  "S04bsu016_u:11040": "yathānimantritaṃ sattvadhātumuttārayati,",
  "S04bsu016_u:11041": "yathābhirūḍhāṃ pratijñāṃ nistārayati,",
  "S04bsu016_u:11042": "mahābodhicaryārambhaṃ samāśvāsayati sadevakaṃ lokaṃ na visaṃvadati,",
  "S04bsu016_u:11043": "ātmanā sarvabuddhadharmasaṃghān vyavacchinatti /",
  "S04bsu016_u:11044": "buddhāvaṃśamaśūnyīkaroti bodhisattvakulam /",
  "S04bsu016_u:11045": "saṃdhārayati tathāgatanetrīm //",
  "S04bsu016_u:11046": "atha khalu maitreyo bodhisattvaḥ sarvaṃ tatparṣanmaṇḍalamavalokya sudhanaṃ śreṣṭhidārakamupadarśayannevamāha - paśyatha kulaputrā imaṃ śreṣṭhiputram,",
  "S04bsu016_u:11047": "yo 'yaṃ māṃ bodhisattvacaryāguṇapariniṣpattiṃ paripṛcchati /",
  "S04bsu016_u:11048": "eṣa mārṣāḥ śreṣṭhidārakaḥ anena vīryārambheṇa,",
  "S04bsu016_u:11049": "anayā arthikatayā,",
  "S04bsu016_u:11050": "etena cchandasamādānena,",
  "S04bsu016_u:11051": "etayā dṛḍhāśayatayā,",
  "S04bsu016_u:11052": "anivartyavīryatayā,",
  "S04bsu016_u:11053": "etayā buddhadharmātṛptatayā,",
  "S04bsu016_u:11054": "etayā viśeṣaparimārgaṇatayā,",
  "S04bsu016_u:11055": "etayā dīptaśiraścailopamatayā,",
  "S04bsu016_u:11056": "etayā kalyāṇamitradarśanakāmatayā,",
  "S04bsu016_u:11057_0": "etayā kalyāṇamitraparyupāsanāparikhedatayā sarvakalyāṇamitrāṇi parimārgamāṇaḥ paripṛcchan",
  "S04bsu016_u:11057_1": "paryupāsīno mañjuśriyā kumārabhūtena saṃpreṣito dhanyākarānnagarādupādāya sarvadakṣiṇāpathamaṭan",
  "S04bsu016_u:11057_2": "daśottaraṃ kalyāṇamitraśataṃ paripṛcchan yāvanmamāntikamanuprāptaḥ sarvaparikhedavigatenādhyāśayena /",
  "S04bsu016_u:11058_0": "durlabhaṃ kulaputrā evaṃrūpāṇāṃ mahāyānasaṃprasthitānāṃ mahāpratijñāsamārūḍhānāṃ",
  "S04bsu016_u:11058_1": "mahārambhavyavasitamānasānāṃ mahākaruṇāsaṃnaddhagātrāṇāṃ mahāmaitrīsattvaparitrāṇamatīnāṃ",
  "S04bsu016_u:11058_2": "mahāvīryapāramitodyuktānāṃ mahāsattvasārthaparipālanābhiyuktānāṃ mahāsaṃsārasāgarasattvatāraṇapratipannānāṃ",
  "S04bsu016_u:11058_3": "sarvajñatāmārgasaṃprasthitānāṃ mahādharmanausamudānayanodyuktānāṃ mahādharmaratnapuṇyasamudānayanakṛtavyavasāyānāṃ",
  "S04bsu016_u:11058_4": "mahādharmayajñasaṃbhāropacayodyuktānāṃ nāmadheyaśravaṇaṃ vā rūpakāyadarśanaṃ vā gocarasaṃvāso",
  "S04bsu016_u:11058_5": "vā caryāsabhāgatā vā /",
  "S04bsu016_u:11059": "tatkasya hetoḥ?",
  "S04bsu016_u:11060": "eṣa hi kulaputrāḥ satpuruṣaḥ sarvajagatparitrāṇāya abhyutthitaḥ,",
  "S04bsu016_u:11061_0": "sarvaduḥkhasattvaparimocanatāyai sarvadurgatisamucchoṣaṇāya sarvākṣaṇavinivartanāya",
  "S04bsu016_u:11061_1": "sarvaviṣamamārgaparivartanatāyai sarvājñānatamondhakāravidhamanatāyai sarvasaṃsārakāntārasamatikramaṇatāyai",
  "S04bsu016_u:11061_2": "sarvagaticakravinivartanatāyai sarvamāraviṣayasamatikramaṇatāyai sarvaniketasthānoccalanatāyai",
  "S04bsu016_u:11061_3": "sarvālayanilayonnodanatāyai kāmapaṅkasamuddharaṇatāyai nandīrāgaprahāṇāya dṛṣṭibandhananirhāraṇāya",
  "S04bsu016_u:11061_4": "satkāyābhiṣvaṅgavinivartanatāyai saṃjñāpāśasamucchedanatāyai (Gv 395)",
  "S04bsu016_u:11062_0": "viparyāsapathavinivartanatāyai anuśalyasamābṛṃhaṇatāyai nivaraṇakavāṭanirbhedanatāyai",
  "S04bsu016_u:11062_1": "āvaraṇaparvatavikiraṇatāyai tṛṣṇājāloddharaṇatāyai avidyāsaṃyojanaviśleṣakaraṇatāyai",
  "S04bsu016_u:11062_2": "bhavoddyotakaraṇatāyai māyāśāṭhyaprahāṇāya cittakāluṣyaprasādanāya saṃśayavimativilekhanasamuddharaṇatāyai",
  "S04bsu016_u:11062_3": "ajñānamahaughottaraṇatāyai sarvasaṃsāradoṣavijugupsanatāyai pratipannaḥ //",
  "S04bsu016_u:11063_0": "eṣa hi kulaputrāḥ satpuruṣaḥ sattvānāṃ caturoghottaraṇatāyai mahādānaṃ mahādharmanāvaṃ",
  "S04bsu016_u:11063_1": "samudānetukāmo dṛṣṭipaṅkanimagnānāṃ mahādharmasetuṃ sthāpayitukāmo mohāndhakāraprāptānāṃ",
  "S04bsu016_u:11063_2": "jñānālokaṃ kartukāmaḥ saṃsārakāntārapranaṣṭānāmāryamārgaṃ saṃdarśayitukāmaḥ mahākleśavyādhiprapīḍitānāṃ",
  "S04bsu016_u:11063_3": "dharmabhaiṣajyaṃ pradātukāmo jātijarāmaraṇopadrutānāmamṛtadhātuṃ dātukāmaḥ trividhāgnisaṃpradīptānāṃ",
  "S04bsu016_u:11063_4": "śamathasalilena prahlādayitukāmaḥ śokaparidevaduḥkhadaurmanasyopāyāsasaṃtaptānāṃ",
  "S04bsu016_u:11063_5": "mahāśvāsaṃ dātukāmo bhavacārakāvaruddhānāṃ jñānaprahāṇaṃ dātukāmo dṛṣṭibandhanabaddhānāṃ",
  "S04bsu016_u:11063_6": "prajñāśastramupasaṃhartukāmaḥ traidhātukanagarāvaruddhānāṃ mokṣadvāraṃ darśayitukāmaḥ",
  "S04bsu016_u:11063_7": "traidhātukanagarāvaruddhānāṃ muktidvāraṃ darśayitukāmaḥ akṣemadigabhimukhānāṃ kṣemāṃ",
  "S04bsu016_u:11063_8": "diśamupadarśayitukāmaḥ kleśasaṃskāropadrutānāṃ mahāśvāsaṃ dātukāmo durgatiprapātabhayabhītānāṃ",
  "S04bsu016_u:11063_9": "hastālambaṃ dātukāmaḥ skandhavadhakapraghātitānāṃ nirvāṇanagaramupadarśayitukāmo",
  "S04bsu016_u:11063_10": "dhātūragaparivṛtānāṃ niḥsaraṇamākhyātukāmaḥ āyatanaśūnyagrāmasaṃniśritānāṃ prajñālokena",
  "S04bsu016_u:11063_11": "niṣkāśayitukāmaḥ kutīrthapratipannān samyaktīrthamavatārayitukāmaḥ amitrahastagatānāṃ",
  "S04bsu016_u:11063_12": "bhūtakalyāṇamitrāṇi darśayitukāmo bāladharmagocarābhiratānāmāryadharmeṣu pratiṣṭhāpayitukāmaḥ",
  "S04bsu016_u:11063_13": "saṃsārapurābhiratānuccālya sarvajñatāpuraṃ praveśayitukāmaḥ //",
  "S04bsu016_u:11064": "sa eṣa kulaputrāḥ satpuruṣaḥ evaṃ sattvaparitrāṇāya apratiprasrabdho bodhicittotpādaviśuddhiṃ parimārgamāṇo 'yamaparikhinno mahāyānasamudānayāya,",
  "S04bsu016_u:11065": "aparitṛptaḥ,",
  "S04bsu016_u:11066": "sarvadharmameghayānaiḥ,",
  "S04bsu016_u:11067": "nityodyuktaḥ sarvasaṃbhāraparipūraṇāya,",
  "S04bsu016_u:11068": "anikṣiptadhuraḥ sarvadharmamukhaparyavadāpanāya,",
  "S04bsu016_u:11069": "asaṃśritavīryaḥ sarvabodhisattvacaraṇatāyai,",
  "S04bsu016_u:11070": "anivartaprayogaḥ sarvapraṇidhānābhinirhārāya,",
  "S04bsu016_u:11071": "avitṛptaḥ sarvakalyāṇamitradarśanena,",
  "S04bsu016_u:11072": "aklāntakāyaḥ sarvakalyāṇamitraparyupāsanena,",
  "S04bsu016_u:11073": "pradakṣiṇagrāhī sarvakalyāṇamitrāvavādānuśāsanīṣu //",
  "S04bsu016_u:11074": "durlabhāḥ kulaputrāste sattvāḥ sarvaloke,",
  "S04bsu016_u:11075": "ye 'nuttarāyāṃ samyaksaṃbodhau praṇidadhati /",
  "S04bsu016_u:11076": "ataste durlabhatarāḥ sattvāḥ,",
  "S04bsu016_u:11077": "ye 'nuttarāṃ samyaksaṃbodhimabhisaṃprasthitāḥ /",
  "S04bsu016_u:11078": "īdṛśena vīryārambhaprayogena buddhadharmān samudānayanti /",
  "S04bsu016_u:11079": "īdṛśyā tīvracchandikatayā bodhisattvamārgaṃ paryeṣante /",
  "S04bsu016_u:11080": "īdṛśyā arthikatayā bodhisattvacaryāṃ pariśodhayanti /",
  "S04bsu016_u:11081": "īdṛśena śrameṇa kalyānamitrāṇi paryupāsate /",
  "S04bsu016_u:11082": "īdṛśyā dīptaśiraścailopamatayā kalyāṇamitrajñānaṃ na vilomayanti /",
  "S04bsu016_u:11083": "īdṛśyā dṛḍhādhyāśayapratipattyā kalyāṇamitrānuśāsanīṣu pratipadyante /",
  "S04bsu016_u:11084": "īdṛśyā pradakṣiṇagrāhitayā sarvabodhyaṅgāni samārjayanti /",
  "S04bsu016_u:11085": "īdṛśyā sarvalābhasatkāraślokānarthikatayā bodhisattvādhyāśayadhātumavikopakriyayā (Gv 396)",
  "S04bsu016_u:11086": "īdṛśyā gṛhabhogakāmaratisukhamātāpitṛjñātisarvavastvanapekṣaparityāgatayā bodhisattvamahāyānān paryeṣante /",
  "S04bsu016_u:11087": "īdṛśyā kāyajīvitanirapekṣatayā sarvajñatāmabhilaṣante /",
  "S04bsu016_u:11088": "na hi kulaputrastāmanye bodhisattvāḥ kalpakoṭīniyutaśatasahasrairbodhisattvacaryāpraṇidhiparipūrimadhigamiṣyante buddhabodhau vasanto bhaviṣyanti buddhakṣetrapariśuddhau vā,",
  "S04bsu016_u:11089": "sattvaparipākavinaye vā,",
  "S04bsu016_u:11090": "dharmadhātujñānapraveśe vā,",
  "S04bsu016_u:11091": "pāramitāsamudāgame vā,",
  "S04bsu016_u:11092": "caryājālapravistāre vā,",
  "S04bsu016_u:11093": "praṇidhānābhinirhāraparipūryāṃ vā,",
  "S04bsu016_u:11094": "mārakarmasamatikramaṇe vā,",
  "S04bsu016_u:11095": "kalyāṇamitrārāgaṇe vā,",
  "S04bsu016_u:11096": "sarvabodhisattvacaryāsamudānayapariśodhane vā,",
  "S04bsu016_u:11097": "samantabhadrabodhisattvacaryābhinirhārabalapariniṣpattau vā samudāgamiṣyanti,",
  "S04bsu016_u:11098": "yadeṣo 'nena ekajanmapratilambhena adhigamiṣyati //",
  "S04bsu016_u:11099_0": "atha khalu maitreyo bodhisattvo mahāsattvaḥ sudhanasya śreṣṭhidārakasya bhūtaguṇavarṇakīrtanaṃ",
  "S04bsu016_u:11099_1": "kṛtvā tadārambaṇaṃ ca prāṇiśatasahasrāṇāṃ bodhyaṅgāśayaṃ dṛḍhīkṛtya sudhanaṃ śreṣṭhidārakametadavocat",
  "S04bsu016_u:11099_2": "- sādhu sādhu kulaputra,",
  "S04bsu016_u:11100": "yena te sarvalokahitasukhāya sarvasattvadhātuparitrāṇāya sarvabuddhadharmapratilambhāya anuttarāyāṃ samyaksaṃbodhau cittamutpāditam /",
  "S04bsu016_u:11101": "sulabdhāste kulaputra lābhāḥ,",
  "S04bsu016_u:11102": "svāgataśca tvaṃ manuṣyapratilambhaḥ /",
  "S04bsu016_u:11103": "sujīvitaṃ te jīvalokeṣu /",
  "S04bsu016_u:11104": "ārādhitaśca te buddhotpādaḥ /",
  "S04bsu016_u:11105": "sudṛṣṭaśca te mañjuśrīḥ kalyāṇamitram /",
  "S04bsu016_u:11106": "subhājanatā ca te saṃtānasya /",
  "S04bsu016_u:11107": "svabhiṣyanditaśca tvaṃ kuśalamūlaiḥ /",
  "S04bsu016_u:11108": "sūpastabdhaśca śukladharmaiḥ /",
  "S04bsu016_u:11109": "suviśodhitā ca te udārādhimuktikalyāṇādhyāśayatā /",
  "S04bsu016_u:11110": "samanvāhṛtaścāsi sarvabuddhaiḥ /",
  "S04bsu016_u:11111": "suparigṛhītaśca tvaṃ kulaputra kalyāṇamitraiḥ,",
  "S04bsu016_u:11112": "yena te 'dhyāśayena anuttarāyāṃ samyaksaṃbodhau cittamutpāditam /",
  "S04bsu016_u:11113": "tatkasya hetoḥ?",
  "S04bsu016_u:11114": "bodhicittaṃ hi kulaputra bījabhūtaṃ sarvabuddhadharmāṇām /",
  "S04bsu016_u:11115": "kṣetrabhūtaṃ sarvajagacchukladharmavirohaṇatayā,",
  "S04bsu016_u:11116": "dharaṇibhūtaṃ sarvalokapratiśaraṇatayā,",
  "S04bsu016_u:11117": "vāribhūtaṃ sarvakleśamalanirdhāvanatayā,",
  "S04bsu016_u:11118": "vāyubhūtaṃ sarvalokāniketatayā,",
  "S04bsu016_u:11119": "agnibhūtaṃ sarvadṛṣṭyupādānakakṣanirdahanatayā,",
  "S04bsu016_u:11120": "sūryabhūtaṃ sarvasattvabhavanāvabhāsanatayā,",
  "S04bsu016_u:11121": "candrabhūtaṃ śukladharmamaṇḍalaparipūraṇatayā,",
  "S04bsu016_u:11122": "pradīpabhūtaṃ dharmālokakaraṇatayā,",
  "S04bsu016_u:11123": "cakṣurbhūtaṃ samaviṣamasaṃdarśanatayā,",
  "S04bsu016_u:11124": "mārgabhūtaṃ sarvajñatānagarapraveśanatayā,",
  "S04bsu016_u:11125": "tīrthabhūtaṃ kutīrthavivarjanatayā,",
  "S04bsu016_u:11126": "yānabhūtaṃ sarvabodhisattvābhirohaṇatayā,",
  "S04bsu016_u:11127": "dvārabhūtaṃ sarvabodhisattvacaryāmukhapraveśanatayā,",
  "S04bsu016_u:11128": "vimānabhūtaṃ samādhibhāvanādhyāśanatayā,",
  "S04bsu016_u:11129": "udyānabhūtaṃ dharmaratyanubhāvanatayā,",
  "S04bsu016_u:11130": "layanabhūtaṃ sarvajagatparitrāṇatayā,",
  "S04bsu016_u:11131": "pratiśaraṇabhūtaṃ sarvalokahitavahanatayā,",
  "S04bsu016_u:11132": "niśrayabhūtaṃ sarvabodhisattvacaraṇatayā,",
  "S04bsu016_u:11133": "pitṛbhūtaṃ sarvabodhisattvārakṣaṇatayā,",
  "S04bsu016_u:11134": "janayitrībhūtaṃ sarvasattvānām,",
  "S04bsu016_u:11135": "dhātrībhūtaṃ sarvataḥ paripālanatayā,",
  "S04bsu016_u:11136": "rājabhūtaṃ sarvaśaikṣāśaikṣapratyekabuddhacittābhibhavanatayā,",
  "S04bsu016_u:11137": "adhipatibhūtaṃ sarvapraṇidhānaviśiṣṭatayā,",
  "S04bsu016_u:11138": "mahāsāgarabhūtaṃ sarvaguṇaratnasamavasaraṇatayā,",
  "S04bsu016_u:11139": "mahāmerubhūtaṃ sarvasattvasamacittatayā,",
  "S04bsu016_u:11140": "cakravālabhūtaṃ sarvalokapratiśaraṇatayā,",
  "S04bsu016_u:11141": "himavadbhūtaṃ jñānauṣadhivivardhanatayā,",
  "S04bsu016_u:11142": "gandhamādanabhūtaṃ sarvaguṇagandhāśrayatayā,",
  "S04bsu016_u:11143": "gaganabhūtaṃ mahāguṇavistīrṇatayā,",
  "S04bsu016_u:11144": "padmabhūtaṃ sarvalokadharmānupaliptatayā,",
  "S04bsu016_u:11145": "nāgabhūtaṃ dāntājāneyatayā,",
  "S04bsu016_u:11146": "ājāneyāśvabhūtaṃ sarvakhaṭuṅkatāvigatatayā,",
  "S04bsu016_u:11147": "sārathibhūtaṃ mahāyānapratilayanapūrvaṃgamanatayā,",
  "S04bsu016_u:11148": "bhaiṣajyabhūtaṃ (Gv 397)",
  "S04bsu016_u:11149": "kleśavyādhicikitsanatayā,",
  "S04bsu016_u:11150": "pātālabhūtaṃ sarvākuśaladharmaparyavadānakaraṇatayā,",
  "S04bsu016_u:11151": "vajrabhūtaṃ sarvadharmanirvedhanatayā,",
  "S04bsu016_u:11152": "gandhakaraṇḍakabhūtaṃ guṇagandhakaraṇatayā,",
  "S04bsu016_u:11153": "mahāpuṣpabhūtaṃ sarvalokābhirucitadarśanatayā,",
  "S04bsu016_u:11154": "himacandanabhūtaṃ rāgasaṃtāpaprahlādanatayā,",
  "S04bsu016_u:11155": "kalāpabhūtaṃ sarvadharmadhātuspharaṇatayā,",
  "S04bsu016_u:11156": "sudarśanamahābhaiṣajyarājabhūtaṃ sarvakleśavyādhinirghātanatayā,",
  "S04bsu016_u:11157": "vigamabhaiṣajyabhūtaṃ sarvānuśayaśalyasamuddhātanatayā,",
  "S04bsu016_u:11158": "indrabhūtaṃ sarvendriyādhipateyatayā,",
  "S04bsu016_u:11159": "vaiśravaṇabhūtaṃ sarvadāridryasamucchedanatayā,",
  "S04bsu016_u:11160": "śrībhūtaṃ sarvaguṇālaṃkāratayā,",
  "S04bsu016_u:11161": "vibhūṣaṇabhūtaṃ sarvabodhisattvopaśobhanatayā,",
  "S04bsu016_u:11162": "kalpoddāhāgnibhūtaṃ sarvaduṣkṛtanirdahanatayā,",
  "S04bsu016_u:11163": "anirvṛttamūlamahābhaiṣajyarājabhūtaṃ sarvabuddhadharmavivardhanatayā,",
  "S04bsu016_u:11164": "nāgamaṇibhūtaṃ sarvakleśaviṣanivartanatayā,",
  "S04bsu016_u:11165": "udakaprasādamaṇiratnabhūtaṃ sarvakāluṣyāpanayanatayā,",
  "S04bsu016_u:11166": "cintāmaṇirājabhūtaṃ sarvārthasaṃsādhanatayā,",
  "S04bsu016_u:11167": "bhadraghaṭabhūtaṃ sarvābhiprāyaparipūraṇatayā,",
  "S04bsu016_u:11168": "kāmaṃdadavṛkṣabhūtaṃ sarvaguṇālaṃkārābhipravarṣaṇatayā,",
  "S04bsu016_u:11169": "haṃsalakṣaṇavastrabhūtaṃ sarvasaṃsāradoṣāsaṃsṛṣṭatayā,",
  "S04bsu016_u:11170": "karpāsatantubhūtaṃ prakṛtiprabhāsvaratayā,",
  "S04bsu016_u:11171": "lāṅgalabhūtaṃ sattvāśayakṣetraviśodhanatayā,",
  "S04bsu016_u:11172": "nārācabhūtaṃ satkāyadharmanistāḍanatayā,",
  "S04bsu016_u:11173": "bāṇabhūtaṃ duḥkhalakṣyanirvedhanatayā,",
  "S04bsu016_u:11174": "śaktibhūtaṃ kleśaśatruvijayāya,",
  "S04bsu016_u:11175": "varmabhūtamayoniśomanaskārasaṃchādanatayā,",
  "S04bsu016_u:11176": "khaṅgabhūtaṃ kleśaśiraḥprapātanatayā,",
  "S04bsu016_u:11177": "asipatrabhūtaṃ mānamadadarpasaṃnāhacchedanatayā,",
  "S04bsu016_u:11178": "kṣuraprabhūtamanuśayadharmanirvedhanatayā,",
  "S04bsu016_u:11179": "śūradhvajabhūtaṃ mānadhvajaprapātanatayā,",
  "S04bsu016_u:11180": "śastrabhūtamajñānataruprapātanatayā,",
  "S04bsu016_u:11181": "kuṭhārabhūtaṃ duḥkhavṛkṣasaṃchedanatayā,",
  "S04bsu016_u:11182": "praharaṇabhūtaṃ sarvopadravaparitrāṇatayā,",
  "S04bsu016_u:11183": "hastabhūtaṃ pāramitāśarīraparipālanatayā,",
  "S04bsu016_u:11184": "caraṇabhūtaṃ sarvaguṇajñānapratiṣṭhānatayā,",
  "S04bsu016_u:11185": "śalākībhūtamavidyākośapaṭalapariśodhanatayā,",
  "S04bsu016_u:11186": "ābṛṃhaṇabhūtaṃ satkāyaśalyasamābṛṃhaṇatayā,",
  "S04bsu016_u:11187": "eṣaṇībhūtamanuśayakaṇṭakakarṣaṇatayā,",
  "S04bsu016_u:11188": "mitrabhūtaṃ saṃsārabandhanaparimokṣaṇatayā,",
  "S04bsu016_u:11189": "dravyabhūtaṃ sarvānarthapratibādhanatayā,",
  "S04bsu016_u:11190": "śāstṛbhūtaṃ sarvabodhisattvacaryāniryāṇapathābhijñatayā,",
  "S04bsu016_u:11191": "nidhānabhūtamakṣayapuṇyatayā,",
  "S04bsu016_u:11192": "utsabhūtamakṣayajñānatayā,",
  "S04bsu016_u:11193": "ādarśamaṇḍalabhūtaṃ sarvadharmamukhapratibhāsasaṃdarśanatayā,",
  "S04bsu016_u:11194": "puṇḍarīkabhūtamanāvilatayā,",
  "S04bsu016_u:11195": "mahānadībhūtaṃ pāramitāsaṃgrahavastusrotaḥpravahanatayā,",
  "S04bsu016_u:11196": "mahābhūjagendrabhūtaṃ dharmameghābhipravarṣaṇatayā,",
  "S04bsu016_u:11197": "jīvitendriyabhūtaṃ sarvabodhisattvamahākaruṇāsaṃdhāraṇatayā,",
  "S04bsu016_u:11198": "amṛtabhūtamamaradhātusaṃprāpaṇatayā,",
  "S04bsu016_u:11199": "samantapāśajālabhūtaṃ sarvavineyasattvasaṃgrahākarṣaṇatayā,",
  "S04bsu016_u:11200": "gandhakaraṇḍabhūtaṃ sarvaguṇagandhādhāraṇatayā,",
  "S04bsu016_u:11201": "agadabhūtamatyantārogyakaraṇatayā,",
  "S04bsu016_u:11202": "prativiṣabhūtaṃ kāmarativiṣanirviṣīkaraṇatayā,",
  "S04bsu016_u:11203": "mantradhāraṇībhūtaṃ sarvāyoniśoviṣaparyādānatayā,",
  "S04bsu016_u:11204": "vātamaṇḍalībhūtaṃ sarvāvaraṇanivaraṇabṛṃhaṇatayā,",
  "S04bsu016_u:11205": "ratnadvīpabhūtaṃ sarvabodhipakṣyadharmaratnākaratayā,",
  "S04bsu016_u:11206": "gotrabhūtaṃ sarvaśukladharmasaṃbhāvanatayā,",
  "S04bsu016_u:11207": "ākarabhūtaṃ sarvaguṇadharmāyadvāratayā,",
  "S04bsu016_u:11208": "pattanabhūtaṃ sarvabodhisattvavaṇiksaṃsevanatayā,",
  "S04bsu016_u:11209": "rasadhātubhūtaṃ sarvakarmakleśāvaraṇasaṃśodhanatayā,",
  "S04bsu016_u:11210": "madhukalpabhūtaṃ sarvajñatāsaṃbhāraparipūraṇatayā,",
  "S04bsu016_u:11211": "mārgabhūtaṃ sarvabodhisattvasarvajñatāpuropagamanatayā,",
  "S04bsu016_u:11212": "bhājanabhūtaṃ sarvaśukladharmasaṃdhāraṇatayā,",
  "S04bsu016_u:11213": "vṛṣṭibhūtaṃ kleśarajaḥpraśamanatayā,",
  "S04bsu016_u:11214": "pratiṣṭhānabhūtaṃ sarvabodhisattvavyavasthānanirdeśanatayā,",
  "S04bsu016_u:11215": "ayaskāntabhūtaṃ śrāvakavimuktyasaṃśleṣaṇatayā,",
  "S04bsu016_u:11216": "vaiḍūryabhūtaṃ svabhāvavimalatayā,",
  "S04bsu016_u:11217": "indranīlabhūtaṃ sarvaśrāvakapratyekabuddhasarvalokajñānaparyādānābhibhavanatayā,",
  "S04bsu016_u:11218": "yāmabherībhūtaṃ kleśaprasuptasattvaprabodhanatayā, (Gv 398)",
  "S04bsu016_u:11219": "prasannodakabhūtamanāvilatayā,",
  "S04bsu016_u:11220": "jāmbūnadasuvarṇālaṃkārabhūtaṃ sarvasaṃskṛtāvacarakuśalamūlopacayajihmīkaraṇatayā,",
  "S04bsu016_u:11221": "mahāśailendrarājabhūtaṃ sarvatrailokyācyutatayā,",
  "S04bsu016_u:11222": "trāṇabhūtaṃ śaraṇagatāparityāgitayā,",
  "S04bsu016_u:11223": "arthabhūtamarthaprativahanatayā,",
  "S04bsu016_u:11224": "cittabhūtaṃ hṛdayasaṃtuṣṭikaraṇatayā,",
  "S04bsu016_u:11225": "yajñopakaraṇabhūtaṃ sarvajagatsaṃtarpaṇatayā,",
  "S04bsu016_u:11226": "buddhibhūtaṃ sarvajagaccittajyeṣṭhaśreṣṭhatayā,",
  "S04bsu016_u:11227": "nidhānabhūtaṃ sarvabuddhadharmodgrahaṇatayā,",
  "S04bsu016_u:11228": "uddānabhūtaṃ sarvabodhisattvacaryāpraṇidhānasaṃgrahaṇatayā,",
  "S04bsu016_u:11229": "pālakabhūtaṃ sarvalokānupālanatayā,",
  "S04bsu016_u:11230": "ārakṣakabhūtaṃ sarvapāpavinivartanatayā,",
  "S04bsu016_u:11231": "indrajālabhūtaṃ kleśāsurākarṣaṇatayā,",
  "S04bsu016_u:11232": "varuṇapāśabhūtaṃ vineyākarṣaṇatayā,",
  "S04bsu016_u:11233": "indrāgnibhūtaṃ sarvavāsanānuśayakleśanirdahanatayā,",
  "S04bsu016_u:11234": "caityabhūtaṃ sadevamānuṣāsurasya lokasya /",
  "S04bsu016_u:11235": "iti hi kulaputra bodhisattvaścānyaiścāpramāṇairguṇaviśeṣaiḥ samanvāgataḥ /",
  "S04bsu016_u:11236": "saṃkṣiptena kulaputra yāvantaḥ sarvabuddhadharmāḥ sarvabuddhaguṇāśca,",
  "S04bsu016_u:11237": "tāvanto bodhicittaguṇāśca tāvanto bodhicittaguṇānuśaṃsā anugantavyāḥ /",
  "S04bsu016_u:11238": "tatkasya hetoḥ?",
  "S04bsu016_u:11239": "ataḥ prabhavati sarvabodhisattvacaryāmaṇḍalam / ato",
  "S04bsu016_u:11240": "niryānti atītānāgatapratyutpannāḥ sarvatathāgatāḥ /",
  "S04bsu016_u:11241": "tasmāttarhi kulaputra yena anuttarāyāṃ samaksaṃbodhau cittamutpāditam,",
  "S04bsu016_u:11242": "so 'pramāṇaguṇasamudito bhavati sarvajñatācittādhyāśayasusaṃgṛhītatvāt //",
  "S04bsu016_u:11243": "tadyathāpi nāma kulaputra,",
  "S04bsu016_u:11244": "astyabhayā nāmauṣadhiḥ /",
  "S04bsu016_u:11245": "tayā pañca bhayāni na bhavanti /",
  "S04bsu016_u:11246": "tadyathā - agninā na dahyate,",
  "S04bsu016_u:11247": "viṣasya na ākramati,",
  "S04bsu016_u:11248": "śastreṇa na kṣaṇyate,",
  "S04bsu016_u:11249": "udakena nohyate,",
  "S04bsu016_u:11250": "dhūmena na mriyate /",
  "S04bsu016_u:11251": "evameva kulaputra sarvajñatācittauṣadhiparigṛhīto bodhisattvo rāgāgninā na dahyate,",
  "S04bsu016_u:11252": "viṣayaviṣamasya nākramati,",
  "S04bsu016_u:11253": "kleśaśastreṇa na kṣaṇyate,",
  "S04bsu016_u:11254": "bhavaughena nohyate,",
  "S04bsu016_u:11255": "saṃkalpadhūmena na mriyate /",
  "S04bsu016_u:11256": "tadyathā kulaputra astyanirmuktā nāmauṣadhiḥ /",
  "S04bsu016_u:11257": "tayā gṛhītayā sarvaparopakramabhayāni na bhavanti /",
  "S04bsu016_u:11258": "evameva bodhicittajñānauṣadhiparigṛhītasya bodhisattvasya sarvasaṃsāropakramabhayāni na bhavanti /",
  "S04bsu016_u:11259": "tadyathā kulaputra,",
  "S04bsu016_u:11260": "asti maghī nāmauṣadhiḥ /",
  "S04bsu016_u:11261": "tayā gṛhītayā gandhenaiva sarvāśīviṣāḥ palāyante /",
  "S04bsu016_u:11262": "evameva bodhicittagandhenaiva sarvakleśāśīviṣāḥ palāyante /",
  "S04bsu016_u:11263": "tadyathā kulaputra aparājitabhaiṣajyagṛhītaḥ puruṣo 'jayo bhavati sarvaśatrumaṇḍalena,",
  "S04bsu016_u:11264": "evameva sarvajñatācittāparājitabhaiṣajyagṛhīto bodhisattvo durgharṣo bhavati sarvamārapratyarthikamaṇḍalena /",
  "S04bsu016_u:11265": "tadyathā kulaputra asti vigamo nāma bhaiṣajyam /",
  "S04bsu016_u:11266": "tena sarvaśalyāḥ patanti /",
  "S04bsu016_u:11267": "evameva bodhicittavigamabhaiṣajyaparigṛhītasya bodhisattvasya sarvarāgadoṣamohadṛṣṭiśalyāḥ patanti /",
  "S04bsu016_u:11268": "tadyathā kulaputra asti sudarśano nāma mahābhaiṣajyarājaḥ /",
  "S04bsu016_u:11269": "tadgṛhītaḥ sarvavyādhīnnirghātayati /",
  "S04bsu016_u:11270": "evameva bodhicittasudarśanamahābhaiṣajyarājagṛhīto bodhisattvaḥ sarvakleśājñānavyādhīnnirghātayati /",
  "S04bsu016_u:11271": "tadyathā kulaputra asti saṃtāno nāma mahābhaiṣajyavṛkṣaḥ /",
  "S04bsu016_u:11272": "tasya sahanipātitā tvak sarvavraṇān saṃrohayati,",
  "S04bsu016_u:11273": "yathotpāṭitāsya tvak saṃbhavati /",
  "S04bsu016_u:11274": "evameva bodhisattvabījasaṃbhūtaḥ sarvajñatāsaṃtānavṛkṣaḥ sahadarśanena śrāddhānāṃ kulaputrāṇāṃ karmakleśavraṇān saṃrohayati /",
  "S04bsu016_u:11275": "sa ca sarvajñatāvṛkṣaḥ sarvalokena akṣato 'nupahataḥ /",
  "S04bsu016_u:11276": "tadyathā kulaputra astyanirvṛttamūlā nāma mahābhaiṣajyajātiḥ,",
  "S04bsu016_u:11277": "yasyāḥ prabhāvena sarvajambudvīpakā (Gv 399)",
  "S04bsu016_u:11278": "vṛkṣā sarvā vivardhante,",
  "S04bsu016_u:11279": "evameva bodhicittanirvṛttamūlamahābhaiṣajyaprabhāvena sarvaśaikṣāśaikṣapratyekabuddhabodhisattvadharmataravo vivardhante /",
  "S04bsu016_u:11280": "tadyathā kulaputra asti ratilambhā nāmauṣadhiḥ /",
  "S04bsu016_u:11281": "sā yasya śarīragatā bhavati,",
  "S04bsu016_u:11282": "tasya kāyacittakalyatā jāyate /",
  "S04bsu016_u:11283": "evameva sarvajñatācittotpādaratilambhauṣadhiḥ sarvabodhisattvānāṃ kāyacittakalyatāṃ saṃjanayati /",
  "S04bsu016_u:11284": "tadyathā kulaputra asti smṛtilabdhā nāmauṣadhiḥ /",
  "S04bsu016_u:11285": "tayā cittasmṛtirviśudhyati /",
  "S04bsu016_u:11286": "evameva sarvajñatācittotpādasmṛtilambhauṣadhirbodhisattvānāṃ sarvabuddhadharmānāvaraṇasmṛtiviśuddhaye saṃvartate /",
  "S04bsu016_u:11287": "tadyathā kulaputra asti mahāpadmā nāmauṣadhiḥ /",
  "S04bsu016_u:11288": "tayā kalpamāyuḥpramāṇaṃ bhavati /",
  "S04bsu016_u:11289": "evameva bodhicittamahādharmauṣadhiprasito bodhisattvo 'saṃkhyeyakalpāyurvaśitāprāpto bhavati /",
  "S04bsu016_u:11290": "tadyathā kulaputra asti adṛśyā nāmauṣadhiḥ /",
  "S04bsu016_u:11291": "tayā gṛhītayā sarvamanuṣyāmanuṣyairna dṛśyate /",
  "S04bsu016_u:11292": "evameva bodhicittādṛśyamahauṣadhigṛhīto vyavakīrṇavihārī bodhisattvaḥ sarvamāraviṣaye na dṛśyate /",
  "S04bsu016_u:11293": "tadyathā kulaputra asti sarvamaṇiratnasamuccayaṃ nāma mahāmaṇiratnarājaṃ mahāsamudre /",
  "S04bsu016_u:11294": "tasya anyalokadhātvasaṃkrāntasya asthānamanavakāśo yanmahāsamudrasya sarvakalpoddāhāgninā śakyaṃ tālamātramapi pariśoṣayitum /",
  "S04bsu016_u:11295_0": "evameva sarvajñatācittotpādasarvamaṇiratnasamuccayamahāmaṇiratnarājādhyāśayasaṃtānagatānāṃ",
  "S04bsu016_u:11295_1": "bodhisattvānāmasthānamanavakāśo yadekakuśalamapi sarvajñatāpariṇāmitaṃ praṇaśyet",
  "S04bsu016_u:11295_2": "nedaṃ sthānaṃ vidyate /",
  "S04bsu016_u:11296": "utsṛṣṭe ca punaḥ sarvajñatācittotpāde sarvakuśalamūlānyupaśuṣyanti /",
  "S04bsu016_u:11297": "tadyathā asti sarvaprabhāsasamuccayaṃ nāma mahāmaṇiratnam /",
  "S04bsu016_u:11298": "tena kaṇṭhāvasaktena sarvamaṇiratnālaṃkārā jihmībhavanti /",
  "S04bsu016_u:11299": "evameva bodhisattvasarvaprabhāsasamuccayamahāmaṇiratnāśayālaṃkārāvabaddho bodhisattvaḥ sarvaśrāvakapratyekabuddhacittotpādaratnālaṃkārānabhibhavati /",
  "S04bsu016_u:11300": "tadyathā kulaputra",
  "S04bsu016_u:11301": "asti udakaprasādakaṃ mahāmaṇiratnam /",
  "S04bsu016_u:11302": "tadvāriprakṣiptaṃ sarvakardamakāluṣyaṃ prasādayati /",
  "S04bsu016_u:11303": "evameva bodhicittodakaprasādakamahāmaṇiratnaṃ sarvakleśakardamakāluṣyaṃ prasādayati /",
  "S04bsu016_u:11304": "tadyathā kulaputra udakasaṃvāsamaṇiratnāvabaddhaḥ kaivarta udake na mriyate,",
  "S04bsu016_u:11305": "evameva sarvajñatācittodakasaṃvāsamaṇiratnagṛhīto bodhisattvaḥ sarvasaṃsārasāgare na mriyate /",
  "S04bsu016_u:11306": "tadyathā kulaputra asti nāgamaṇivarmamahāratnam /",
  "S04bsu016_u:11307": "tena sahagate kaivartādayo jalajīvinaḥ sarvanāgabhavanāni praviśanto 'dhṛṣyā bhavanti sarvanāgoragaiḥ /",
  "S04bsu016_u:11308": "evameva sarvajñatācittotpādajñānanāgamaṇidharmadhārī bodhisattvaḥ sarvakāmadhātubhavanāni praviśanna kṣaṇyate /",
  "S04bsu016_u:11309": "tadyathā kulaputra śakrābhilagnamaṇiratnāvabaddhaḥ śakro devarājo sarvadevagaṇānabhibhavati,",
  "S04bsu016_u:11310": "evameva sarvajñatācittaśakrābhilagnamahāmaṇiratnarājapraṇidhimakuṭāvabaddho bodhisattvaḥ sarvatraidhātukamabhibhavati /",
  "S04bsu016_u:11311": "tadyathā kulaputra cintārājamahāmaṇiratnagṛhītaḥ puruṣaḥ sarvadāridryānna bibheti,",
  "S04bsu016_u:11312": "evameva sarvajñatācittotpādacintārājamahāmaṇiratnagṛhīto bodhisattvaḥ sarvopakaraṇajīvikābhayebhyo na bibheti /",
  "S04bsu016_u:11313": "tadyathā kulaputra sūryakāntamaṇiratnaṃ sūryadarśitamagniṃ pramuñcati,",
  "S04bsu016_u:11314": "evameva sarvajñatācittotpādasūryakāntamaṇiratnaṃ prajñāratnaraśmisaṃsṛṣṭaṃ jñānāgniṃ pramuñcati /",
  "S04bsu016_u:11315": "tadyathā kulaputra candrakāntaṃ nāma mahāmaṇiratnaṃ candrābhayā spṛṣṭamudakadhārāṃ pramuñcati,",
  "S04bsu016_u:11316": "evameva bodhicittotpādacandrakāntamahāmaṇiratnaṃ kuśalamūlapariṇāmanācandraprabhāspṛṣṭaṃ sarvakuśalamūlapraṇidhitoyadhārāḥ (Gv 400)",
  "S04bsu016_u:11317": "pramuñcati /",
  "S04bsu016_u:11318": "tadyathā kulaputra cintārājamaṇimakuṭāvabaddhānāṃ mahānāgarājānāṃ nāsti paropakramabhayam,",
  "S04bsu016_u:11319": "evameva bodhicittamahākaruṇācintārājamaṇimakuṭāvabaddhānāṃ nāsti durgatyapāyopasaṃkramabhayam /",
  "S04bsu016_u:11320": "tadyathāpi nāma kulaputra jagadvyūhagarbhaṃ nāma mahāmaṇiratnaṃ sarvasattvābhiprāyaparipūraṇatayā na kadācitkṣayamupaiti,",
  "S04bsu016_u:11321": "evameva bodhisattvacittotpādasarvajagadvyūhagarbhamahāmaṇiratnaṃ sarvasattvābhiprāyabodhipraṇidhiparipūraṇatayā na kadācitkṣayamupaiti /",
  "S04bsu016_u:11322": "tadyathā kulaputra rājñaścakravartino mahāmaṇiratnaḥ sa tamondhakāravidhamaṃ gacchati,",
  "S04bsu016_u:11323": "antaḥpuramadhyagataṃ ca prabhāsayati,",
  "S04bsu016_u:11324": "evameva sarvajñatācittotpādacakravartimahāmaṇiratnaṃ sarvamavidyāndhakāravidhamaṃ sattvagatiṣu gacchati,",
  "S04bsu016_u:11325": "kāmadhātusthitaṃ",
  "S04bsu016_u:11326": "ca mahājñānālokamavamuñcati /",
  "S04bsu016_u:11327": "tadyathā kulaputra ye indranīlamahāmaṇiratnābhayā spṛśyante,",
  "S04bsu016_u:11328": "sarve te indranīlamahāmaṇiratnavarṇā bhavanti,",
  "S04bsu016_u:11329": "evameva sarvajñatācittotpādendranīlamahāmaṇiratnaṃ yeṣu vicāryate preṣyate,",
  "S04bsu016_u:11330": "yāni ca kuśalamūlāni sarvajñatācittotpādena pariṇamyante,",
  "S04bsu016_u:11331": "tāni sarvāṇi sarvajñatāmahāmaṇiratnavarṇāni bhavanti /",
  "S04bsu016_u:11332": "tadyathā kulaputra vaiḍūryamaṇiratnaṃ varṣaśatasahasramapi amedhyamadhyagataṃ tiṣṭhat sarvadaurgandhyena sārdhaṃ na saṃvasati,",
  "S04bsu016_u:11333": "evameva sarvajñatācittotpādātyantavimalaviśuddhaprabhamaṇiratnaṃ sarvapṛthagjanaśaikṣāśaikṣapratyekabuddhaguṇaratnākarānabhibhavati /",
  "S04bsu016_u:11334": "tadyathā kulaputra ekamāgneyaṃ nāma mahāmaṇiratnaṃ sarvatamondhakāraṃ vidhamati,",
  "S04bsu016_u:11335": "evameva ekasarvajñatācittotpādāgneyamahāmaṇiratnaṃ vipaśyanāsaṃprayuktaṃ yoniśo manasikārataḥ sarvamajñānatamondhakāraṃ vidhamati /",
  "S04bsu016_u:11336": "tadyathā kulaputra mahāsamudre potāropitamanardhyeyamaṇiratnaṃ vaṇigghastagataṃ nagarapratiṣṭhāni kācamaṇiśatasahasrāṇyabhibhavati varṇataśca āyataśca,",
  "S04bsu016_u:11337_0": "evameva saṃsāramahāsamudragatamapi sarvajñatācittotpādānarghamahāmaṇiratnaṃ praṇidhipotāropitaṃ",
  "S04bsu016_u:11337_1": "prathamacittotpādikabodhisattvādhyāśayasaṃtānagatamaprāptameva sarvajñatānagaraṃ",
  "S04bsu016_u:11337_2": "vimuktinagaraṃ praviṣṭān sarvaśrāvakapratyekabuddhakācamaṇikānabhibhavati /",
  "S04bsu016_u:11338": "tadyathāsti vaśirājaṃ nāma maṇiratnaṃ yajjambudvīpagatameva catvāriṃśadyojanasahasrasthitānāṃ candrasūryamaṇḍalānāṃ bhavanavimānapratibhāsavyūhān saṃdarśayati,",
  "S04bsu016_u:11339_0": "evameva sarvaguṇapariśodhitaṃ sarvajñatācittotpādavaśirājamaṇiratnaṃ saṃsāragatameva",
  "S04bsu016_u:11339_1": "dharmadhātugaganagocarāṇāṃ tathāgatamahājñānasūryacandramasāṃ sarvabuddhaviṣayamaṇḍalapratibhāsavyūhān saṃdarśayati /",
  "S04bsu016_u:11340": "tadyathā kulaputra yāvaccandrasūryamaṇḍalāni prabhayāvabhāsayanti,",
  "S04bsu016_u:11341": "atrāntare ye keciddhanadhānyaratnajātarūparajatapuṣpagandhamālyavastraparibhogāḥ,",
  "S04bsu016_u:11342": "sarve te vaśirājamaṇiratnasya mūlyaṃ na kṣamante,",
  "S04bsu016_u:11343": "evameva yāvat tryadhvasu sarvajñajñānaṃ dharmadhātuviṣayamavabhāsayati,",
  "S04bsu016_u:11344": "atrāntare yāni kāniciddevamanuṣyasarvaśrāvakapratyekabuddhakuśalāni sāsravāṇyanāsravāṇi vā,",
  "S04bsu016_u:11345": "sarvāṇi tāni bodhicittotpādavaśirājamahāmaṇiratnasya mūlyaṃ na kṣamante /",
  "S04bsu016_u:11346": "tadyathā kulaputra asti sāgaravyūhagarbhaṃ nāma mahāmaṇiratnaṃ yatsarvamahāsāgaravyūhān saṃdarśayati,",
  "S04bsu016_u:11347": "evameva bodhicittotpādasāgaravyūhagarbhamahāmaṇiratnaṃ sarvajñajñānaviṣayasāgaravyūhaṃ saṃdarśayati /",
  "S04bsu016_u:11348": "tadyathā kulaputra cintārājamaṇiratnaṃ sthāpayitvā nāsti kiṃcitprativiśiṣṭataraṃ divyena jāmbūnadasuvarṇena,",
  "S04bsu016_u:11349": "evameva sarvajñajñānacintārājamahāmaṇiratnaṃ (Gv 401)",
  "S04bsu016_u:11350": "sthāpayitvā nāsti kiṃcitprativiśiṣṭataraṃ bodhicittotpādadivyajāmbūnadasuvarṇena /",
  "S04bsu016_u:11351": "tadyathā kulaputra nāgamaṇḍalasiddha āhituṇḍikaḥ sarvanāgoragān vaśe sthāpayati,",
  "S04bsu016_u:11352": "evameva sarvajñatācittotpādapratipattināgamaṇḍalasiddho bodhisattvāhituṇḍikaḥ sarvakleśanāgoragān vaśe sthāpayati /",
  "S04bsu016_u:11353": "tadyathā kulaputra praharaṇagṛhītaḥ śūro durgharṣo bhavati śatrumaṇḍalena,",
  "S04bsu016_u:11354": "evameva sarvajñatācittotpādapraharaṇagṛhīto bodhisattvo durgharṣo bhavati sarvakleśaśatrumaṇḍalena /",
  "S04bsu016_u:11355": "tadyathā kulaputra divyoragasāracandanasya ekacūrṇadhāraṇaṃ sāhasraṃ lokadhātuṃ gandhena spharati,",
  "S04bsu016_u:11356": "karṣapramāṇaṃ sarvatrisāhasre lokadhāturatnaparipūrṇena mūlyaṃ na kṣamate,",
  "S04bsu016_u:11357": "evameva sarvajñatācittotpādadivyoragasāracandanasyaikādhyāśayadhātuḥ sarvadharmadhātuṃ guṇagandhena spharati,",
  "S04bsu016_u:11358": "sarvaśaikṣāśaikṣapratyekabuddhacittāni cābhibhavati /",
  "S04bsu016_u:11359": "tadyathā kulaputra himavaccandanaṃ nāma mahācandanaratnaṃ sarvadāhaṃ praśamayati,",
  "S04bsu016_u:11360": "sarvaṃ cāśrayaṃ śītalīkaroti,",
  "S04bsu016_u:11361": "evameva sarvajñatācittotpādahimavaccandanaratnaṃ sarvakleśasaṃkalparāgadoṣamohadāhaṃ praśamayati,",
  "S04bsu016_u:11362": "jñānāśrayaṃ ca prahlādayati /",
  "S04bsu016_u:11363": "tadyathā kulaputra ye sumeruṃ parvatarājamupasaṃkrāmanti,",
  "S04bsu016_u:11364": "sarve te ekavarṇā bhavanti yaduta suvarṇavarṇāḥ,",
  "S04bsu016_u:11365": "evameva ye sarvajñatācittotpādasamān bodhisattvānupasaṃkrāmanti,",
  "S04bsu016_u:11366": "sarve te ekavarṇā bhavanti yaduta sarvajñatāvarṇāḥ /",
  "S04bsu016_u:11367": "tadyathā kulaputra yaḥ pāriyātrakasya kovidārasya cchavigandhaḥ pravāti,",
  "S04bsu016_u:11368": "sa sarvajambudvīpe sarvavārṣikājātisumanādīnāṃ puṣpajātīnāṃ na saṃvidyate,",
  "S04bsu016_u:11369": "evameva yo bodhisattvasya sarvajñatācittotpādabījapraṇidhivṛkṣaguṇajñānatvaco gandhaḥ pravāti,",
  "S04bsu016_u:11370": "sa sarvapratyavarakuśalamūlānāṃ sarvaśrāvakapratyekabuddhavārṣikājātisumanānāmanāsravaśīlasamādhiprajñāvimuktivimuktijñānadarśanānāṃ na saṃvidyate /",
  "S04bsu016_u:11371": "tadyathā kulaputra pāriyātrakasya kovidārasya śuṅgībhūtasya veditavyaṃ bahūnāṃ puṣpaśatasahasrāṇāmāyadvāraṃ bhaviṣyatīti,",
  "S04bsu016_u:11372": "evameva sarvajñatācittotpādapāriyātrakavṛkṣasya kuśalamūlaśuṅgībhūtasya veditavyamasaṃkhyeyānāṃ devamanuṣyāṇāṃ sāsravanāsravabodhikusumāyadvāraṃ bhaviṣyatīti /",
  "S04bsu016_u:11373": "tadyathā kulaputra yaḥ ekadivasaparibhāvitasya pāriyātrakusumairvastrasya tailasya vā gandhaḥ pravāti,",
  "S04bsu016_u:11374": "sa divasatasahasraparibhāvitasya campakavārṣikāsumanābhivastrasya vā tailasya vā na saṃvidyate /",
  "S04bsu016_u:11375": "evameva ya ekajanmaparibhāvitasya sarvajñatācittasaṃtānasya bodhisattvaguṇajñānagandho daśasu dikṣu sarvabuddhapādamūleṣu pravāti,",
  "S04bsu016_u:11376": "sa kalpaśatasahasraparibhāvitānāṃ sarvaśrāvakapratyekabuddhacittānāmanāsravakuśaladharmajñānagandho na saṃvidyate /",
  "S04bsu016_u:11377": "tadyathā kulaputra asti nālīkerī nāma vṛkṣajātiḥ udyatake samudre saṃbhūtā /",
  "S04bsu016_u:11378": "sā mūlata upādāya yāvatpuṣpaphalaparyantātsarvakālaṃ sarvasattvānāṃ na kadācinnopajīvyā bhavati /",
  "S04bsu016_u:11379": "evameva mahākaruṇāpraṇidhimūlasaṃjāto bodhisattvasya prathamasarvajñatācittotpādo yāvatsaddharmasthitiparyavasānāt sadevakasya lokasya na kadācinnopajīvyo bhavati /",
  "S04bsu016_u:11380": "tadyathā kulaputra asti hāṭakaprabhāsaṃ nāma rasajātam /",
  "S04bsu016_u:11381": "tasya ekapalaṃ lohapalasahasraṃ svarṇīkaroti /",
  "S04bsu016_u:11382": "na ca tadrasapalaṃ śakyaṃ tena lohapalasahasreṇa paryādātuṃ na lohīkartum /",
  "S04bsu016_u:11383": "evameva ekasarvajñatācittotpādarasadhātuḥ kuśalamūlapariṇāmanājñānasaṃgṛhītaḥ sarvakarmakleśāvaraṇalohāni (Gv 402)",
  "S04bsu016_u:11384": "paryādāya sarvadharmān sarvajñatāvarṇān karoti /",
  "S04bsu016_u:11385": "na ca sarvajñatācittotpādarasadhātuḥ śakyaṃ sarvakarmakleśalohaiḥ saṃkleśayituṃ paryādātuṃ vā /",
  "S04bsu016_u:11386": "tadyathā kulaputra kiyatparītto 'pyagniryāvadupādānaṃ labhate tāvatīṃ jvālāṃ pramuñcati,",
  "S04bsu016_u:11387": "evameva kiyatparītto 'pi sarvajñatācittotpādāgnirārambaṇavyavakīrṇatayā yāvat saṃbhāropādānaṃ labhate,",
  "S04bsu016_u:11388": "tāvadvivardhate jñānārciḥpramocanatayā /",
  "S04bsu016_u:11389": "tadyathā kulaputra ekasmātpradīpādanekāni pradīpakoṭīśatasahasrāṇyādīpyante,",
  "S04bsu016_u:11390_0": "akṣaya eva pradīpo bhavatyaparyādattaḥ sarvapradīpaniryāṇaiḥ evameva ekasmātsarvajñatācittotpādapradīpādatītānāgatapratyutpannānāṃ",
  "S04bsu016_u:11390_1": "sarvatathāgatānāṃ sarvajñatācittotpādapradīpānāṃ dīpyamānānāmakṣaya eva sa ekaḥ sarvajñatācittotpādapradīpo",
  "S04bsu016_u:11390_2": "'vabhāti aparyādattaḥ sarvajñatācittotpādapradīpaniryāṇaiḥ /",
  "S04bsu016_u:11391": "tadyathā kulaputra ekaḥ pradīpo yādṛśe gṛhe vātāyane vā praveśyate,",
  "S04bsu016_u:11392": "sahapraveśito varṣasahasrasaṃcitamapi tamondhakāraṃ vidhamati avabhāsaṃ ca karoti,",
  "S04bsu016_u:11393": "evameva ekasarvajñatācittotpādapradīpo yādṛśe sattvāśayagṛhagahane 'vidyātamondhakārānugate praveśyate,",
  "S04bsu016_u:11394": "sa sahapraveśito 'nabhilāpyakalpaśatasahasrasaṃcitamapi kleśāvaraṇatamondhakāraṃ vidhamati,",
  "S04bsu016_u:11395": "jñānālokaṃ ca saṃjanayati /",
  "S04bsu016_u:11396": "tadyathā kulaputra yādṛśī pradīpavartirbhavati tādṛśaṃ pradīpo 'vabhāsaṃ karoti,",
  "S04bsu016_u:11397": "yāvāṃśca snehasaṃcayo bhavati tāvaddīpyate /",
  "S04bsu016_u:11398": "evameva yasya bodhisattvasya yādṛśī praṇidhānavartiviśeṣatā bhavati,",
  "S04bsu016_u:11399": "tādṛśaṃ sarvajñatācittotpādapradīpo dharmadhātvavabhāsaṃ karoti /",
  "S04bsu016_u:11400": "yāvacca mahākaruṇācaryāsnehasaṃcayo bhavati,",
  "S04bsu016_u:11401": "tāvatsattvavinayakṣetraviśuddhibuddhakāryaprabhāvanā bhavati /",
  "S04bsu016_u:11402": "tadyathā kulaputra divyajāmbūnadasuvarṇālaṃkāro vaśavartino devarājasya mūrdhnāvabaddho 'saṃhāryo bhavati sarvakāmāvacarairdevaputraiḥ,",
  "S04bsu016_u:11403_0": "evameva pratipattiguṇapratiṣṭhitaḥ sarvajñatācittotpādadivyajāmbūnadasuvarṇālaṃkāro",
  "S04bsu016_u:11403_1": "'vinivartanīyānāṃ bodhisattvānāṃ mahāpraṇidhānamūrdhnāvabaddho 'saṃhāryo bhavati",
  "S04bsu016_u:11403_2": "sarvabālapṛthagjanaśaikṣāśaikṣapratyekabuddhaiḥ /",
  "S04bsu016_u:11404": "tadyathā kulaputra siṃhasya mṛgarājasya nādena acirajātāḥ siṃhapotāḥ puṣyanti,",
  "S04bsu016_u:11405": "sarvamṛgāśca vilayaṃ gacchanti,",
  "S04bsu016_u:11406": "evameva tathāgatapuruṣasiṃhasya bodhicittasaṃvarṇanasarvajñatānādena prayuktena sarvādikarmikabodhisattvasiṃhapotāḥ puṣyanti buddhadharmaiḥ,",
  "S04bsu016_u:11407": "sarvopalambhasaṃniśritāśca sattvā vilayaṃ gacchanti /",
  "S04bsu016_u:11408": "tadyathā kulaputra siṃhasnāyukṛtavīṇātantrīśabdena sarvavīṇātantryaḥ saṃchidyante,",
  "S04bsu016_u:11409": "evameva pāramitāśarīratathāgatasiṃhabodhicittotpādasnāyutantrīguṇavarṇaśabdena sarvakāmaguṇarativīṇātantryaḥ saṃchidyante,",
  "S04bsu016_u:11410": "sarvaśrāvakapratyekabuddhacaryāguṇakathāśca saṃnirūdhyante /",
  "S04bsu016_u:11411": "tadyathā kulaputra gomahiṣyajākṣīrapūrṇamahāsamudre ekasiṃhadugdhabinduprakṣepeṇa sarvakṣīrāṇyapakrāmanti,",
  "S04bsu016_u:11412": "na saṃdhayati,",
  "S04bsu016_u:11413": "evameva kalpaśatasahasrasaṃcitaḥ karmakleśakṣīramahāsamudraḥ tathāgatamahāpuruṣasiṃhasarvajñatācittotpādadugdhaikabinduprakṣepeṇa sarvo 'navaśeṣaḥ kṣayaṃ gacchanti,",
  "S04bsu016_u:11414": "sarvaśrāvakapratyekabuddhavimuktayaśca na saṃtiṣṭhante,",
  "S04bsu016_u:11415": "na saṃvasati /",
  "S04bsu016_u:11416": "tadyathā kulaputra aṇḍakośādanirgatasya kalaviṅkapotasya yo nādabalaviśeṣaḥ sarvabalavegasaṃpannānāṃ himavannivāsināṃ sarvapakṣigaṇānāṃ na saṃvidyate,",
  "S04bsu016_u:11417": "evameva yaḥ saṃsārāṇḍakośagatasyādikarmikabodhisattvakalaviṅkapotasya mahākaruṇābodhicittanādabalaviśeṣaḥ sarvaśrāvakapratyekabuddhānāṃ na saṃvidyate /",
  "S04bsu016_u:11418": "tadyathā kulaputra yo 'cirajātasya mahāgaruḍendrapotasya pakṣavātabalaparākramo nayanapariśuddhiguṇaśca, (Gv 403)",
  "S04bsu016_u:11419": "sa sarvaśarīrapravṛddhānāṃ tadanyeṣāṃ pakṣiṇāṃ na saṃvidyate,",
  "S04bsu016_u:11420_0": "evameva yaḥ prathamacittotpādikasya tathāgatamahāgaruḍendrasya kulagotrasaṃbhavasya",
  "S04bsu016_u:11420_1": "bodhisattvamahāgaruḍendrapotasya sarvajñatācittotpādabalaparākramo mahākaruṇādhyāśayanayanapariśuddhiguṇaśca,",
  "S04bsu016_u:11421": "sa kalpaśatasahasraniryātānāṃ sarvaśrāvakapratyekabuddhānāṃ na saṃvidyate /",
  "S04bsu016_u:11422": "tadyathā kulaputra mahāpuruṣahastagato nārācaḥ kiyaddṛḍhamapi varma nirbhinatti,",
  "S04bsu016_u:11423": "evameva dṛḍhavīryabodhisattvahastagataḥ sarvajñatācittotpādanārācaḥ sarvadṛṣṭyanuśayavarmāṇi nirbhinatti /",
  "S04bsu016_u:11424": "tadyathā kulaputra",
  "S04bsu016_u:11425": "krodhāviṣṭasya mahānagnasya yāvallalāṭe piṭakāstiṣṭhanti,",
  "S04bsu016_u:11426": "tāvadaghṛṣyo bhavati sarvajambudvīpakairmanuṣyaiḥ,",
  "S04bsu016_u:11427": "evameva mahāmaitrīmahākarūṇāviṣṭasya bodhisattvamahānagnasya yāvadadhyāśayavadane sarvajñatācittotpādapiṭakā na vigacchanti,",
  "S04bsu016_u:11428": "tāvadaghṛṣyo bhavati sarvalokadhātuparyāpannaiḥ sarvamāraiḥ sarvakarmabhiśca /",
  "S04bsu016_u:11429": "tadyathā kulaputra yaḥ śikṣitasyeṣvastrāntevāsina iṣvastrajñāne kṛtābhyāsasya śilpasthānayogabalaviśeṣaḥ,",
  "S04bsu016_u:11430": "sa sarvaśikṣitasya iṣvastrācāryasya na saṃvidyate,",
  "S04bsu016_u:11431": "evameva yaḥ sarvādikarmikasya sarvajñatābhūmyā kṛtābhyāsasya bodhisattvājāneyasya praṇidhijñānādhimukticaryābalaviśeṣaḥ,",
  "S04bsu016_u:11432": "so 'nutpāditabodhicittānāṃ sarvaśaikṣāśaikṣapratyekabuddhānāṃ ca na saṃvidyate /",
  "S04bsu016_u:11433": "tadyathā kulaputra iṣvastraṃ śikṣamāṇasya prathamaḥ padabandhayogyābhyāsaḥ pūrvaṃgamo bhavati sarveṣvastrajñānasya,",
  "S04bsu016_u:11434": "evameva bodhisattvasya sarvajñabhūmau śikṣamāṇasya prathamaṃ sarvajñatācittādhyāśayasaṃprasthānaṃ pūrvagamaṃ bhavati sarvabuddhadharmādhigamāya /",
  "S04bsu016_u:11435": "tadyathā kulaputra māyākārasya māyāgataviṣayaṃ saṃdarśayamānasya prathamamantrapadasiddhyabhinirhārameva manasikurvāṇasya sarvakriyāsiddhirbhavati,",
  "S04bsu016_u:11436": "evameva bodhisattvasya sarvabuddhabodhisattvaviṣayavikurvāḥ saṃdarśayataḥ prathamacittotpādapraṇidhānābhinirhāra evotthāpako bhavati sarvabuddhabodhisattvaviṣayasya /",
  "S04bsu016_u:11437": "tadyathā kulaputra sarvamāyāvidyāmantrāścārūpiṇo 'nidarśanāḥ sarvamāyānirmāṇarūpagatāni saṃdarśayanti cittotpādena,",
  "S04bsu016_u:11438": "evameva sarvajñatācittotpādaścārūpyānidarśanaḥ sarvadharmadhātuṃ viṭhapayati sarvaguṇālaṃkāravyūhaiścittotpādavaśitāmātreṇa /",
  "S04bsu016_u:11439": "tadyathā kulaputra mārjārasya sahadṛṣṭavicāramātreṇa sarvamūṣikā vilayamāpadyante,",
  "S04bsu016_u:11440": "evameva bodhisattvasya sarvajñatācittotpādādhyāśayaprayogavicāramātreṇa sarvakarmakleśā vilayamāpadyante /",
  "S04bsu016_u:11441": "tadyathā kulaputra jāmbūnadasuvarṇālaṃkāra ābaddhaḥ sarvābharaṇāni jihmīkaroti,",
  "S04bsu016_u:11442": "evameva bodhicittajāmbūnadasuvarṇālaṃkārādhyāśayāvabaddho bodhisattvaḥ sarvaśrāvakapratyekabuddhaguṇālaṃkārānabhibhavati jihmīkaroti /",
  "S04bsu016_u:11443": "tadyathā kulaputra ayaskāntarājasya kiyatparītto 'pi dhātuḥ sarvadṛḍhamāyasaṃ bandhanaṃ sphoṭayati,",
  "S04bsu016_u:11444": "evameva kiyatparītto 'pyadhyāśayotpāditaḥ sarvajñatācittotpādadhātuḥ",
  "S04bsu016_u:11445": "sarvadṛṣṭikṛtāvidyātṛṣṇābandhanāni sphoṭayati /",
  "S04bsu016_u:11446": "tadyathā kulaputra yatra yatraiva ayaskāntadhāturvicāryate,",
  "S04bsu016_u:11447": "tatra tatraiva sarvāṇītarāṇyayāṃsi palāyante,",
  "S04bsu016_u:11448": "na tiṣṭhante na saṃdadhati /",
  "S04bsu016_u:11449": "evameva yatra yatraiva sarvajñatācittotpādadhāturvicāryate kārmeṣu vā kleśeṣu vā śrāvakapratyekabuddhavimuktau vā,",
  "S04bsu016_u:11450": "tatastata eva karmakleśāḥ sarvaśrāvakapratyekabuddhavimuktayaśca palāyante na tiṣṭhanti,",
  "S04bsu016_u:11451": "na saṃdadhati /",
  "S04bsu016_u:11452": "tadyathā kulaputra makaraviddhāśritaḥ kaivartaḥ sarvodakaprāṇibhayavinirvṛto bhavatyanupaghātaśarīro makaramukhagato 'pi,",
  "S04bsu016_u:11453": "evameva adhyāśayabodhicittaviddhāśrito (Gv 404)",
  "S04bsu016_u:11454": "bodhisattvaḥ sarvasaṃsārakarmakleśabhayavinivṛtto bhavati sarvaśrāvakapratyekabuddhābhisamayāntaraprāptyanughātyo bhūtakoṭīsākṣātkriyāpraṇāśapathāpatanatayā /",
  "S04bsu016_u:11455": "tadyathā kulaputra amṛtapānapītaḥ puruṣaḥ sarvaparopakramairna mriyate,",
  "S04bsu016_u:11456": "evameva sarvajñatācittotpādāmṛtapānapīto bodhisattvaḥ sarvaśrāvakabhūmiṣu na mriyate,",
  "S04bsu016_u:11457": "na coparamati bodhisattvamahākaruṇāpraṇidhānāt /",
  "S04bsu016_u:11458": "tadyathā kulaputra añjanasiddhaḥ puruṣaḥ sarvamanuṣyabhavaneṣu cānuvicarati na ca sarvamanuṣyairdṛśyate,",
  "S04bsu016_u:11459": "evameva bodhicittotpādaprajñāpraṇidhyupastabdho bodhisattvaḥ sarvamāraviṣayeṣu cānuvicarati,",
  "S04bsu016_u:11460": "sarvamāraiśca na dṛśyate /",
  "S04bsu016_u:11461": "tadyathā kulaputra mahārājasaṃniśritaḥ puruṣaḥ sarvaprākṛtajanāt na bibheti,",
  "S04bsu016_u:11462": "evameva sarvajñatācittotpādamahādharmarājasaṃniśrito bodhisattvaḥ sarvāvaraṇanivaraṇadurgatibhyo na bibheti /",
  "S04bsu016_u:11463": "tadyathā kulaputra parvatagṛheṣu sarvabhūmyantargatapānīyabhayānnāstyagnibhayam,",
  "S04bsu016_u:11464": "evameva bodhicittakuśalamūlābhiṣyanditasaṃtānasya bodhisattvasya nāsti śrāvakapratyekabuddhavimuktijñānāgnibhayam /",
  "S04bsu016_u:11465": "tadyathā kulaputra śūrasaṃniśritaḥ puruṣaḥ sarvaśatrubhyo na bibheti,",
  "S04bsu016_u:11466": "evameva sarvajñatācittotpādaśūrasaṃniśrito bodhisattvaḥ sarvaduścaritaśatrubhyo na bibheti /",
  "S04bsu016_u:11467": "tadyathā kulaputra vajrapraharaṇagṛhītaḥ śakro devendraḥ sarvāsuragaṇaṃ pramardayati,",
  "S04bsu016_u:11468": "evameva sarvajñatācittotpādadṛḍhādhyāśayavajrapraharaṇagṛhīto bodhisattvaḥ sarvamāraparapravādyasuragaṇaṃ pramardayati /",
  "S04bsu016_u:11469": "tadyathā kulaputra rasāyanopayuktaḥ puruṣo dīrghamāyuḥ pālayati na ca durbalībhavati,",
  "S04bsu016_u:11470": "evameva sarvajñatācittotpādarasāyanasaṃbhāraprayukto bodhisattvo 'saṃkhyeyān kalpān saṃsāre saṃsaranna parikhidyate,",
  "S04bsu016_u:11471": "na ca saṃsāradoṣairlipyate /",
  "S04bsu016_u:11472": "tadyathā kulaputra sarvabhaiṣajyarasasaṃprayogeṣu pānīyaṃ pūrvaṃgamaṃ na kvacidduṣyati,",
  "S04bsu016_u:11473": "evameva sarvabodhisattvacaryāpraṇidhānasaṃbhārayogeṣu sarvajñatācittotpādaḥ pūrvaṃgamo bhavati,",
  "S04bsu016_u:11474": "na kvacidduṣyati /",
  "S04bsu016_u:11475": "tadyathā kulaputra puruṣasya sarvakāryeṣu jīvitendriyaṃ pūrvaṃgamam,",
  "S04bsu016_u:11476": "evameva bodhisattvasya sarvabuddhadharmādāneṣu bodhicittaṃ pūrvaṃgamam /",
  "S04bsu016_u:11477": "tadyathā kulaputra jīvitendriyavimuktaḥ puruṣo nirupajīvyo bhavati mātāpitṛjñātivargasya sarvakarmāsamarthatvāt,",
  "S04bsu016_u:11478": "evameva sarvajñatācittotpādaviyukto bodhisattvaḥ sarvajñatāguṇanirupajīvyo bhavati sarvasattvānāṃ buddhajñānapratilambhāsamarthatvāt /",
  "S04bsu016_u:11479": "tadyathā kulaputra mahāsamudraḥ sarvaviṣairadūṣyo bhavati,",
  "S04bsu016_u:11480": "evameva sarvajñatācittotpādamahāsamudro 'dūṣyo bhavati sarvakarmakleśaśrāvakapratyekabuddhacittotpādaviṣaiḥ /",
  "S04bsu016_u:11481": "tadyathā kulaputra sūryamaṇḍalamaparyantaḥ sarvatārāvabhāsaiḥ,",
  "S04bsu016_u:11482": "evameva sarvajñatācittotpādasūryamaṇḍalamaparyāpannaṃ bhavati,",
  "S04bsu016_u:11483": "sarvaśrāvakapratyekabuddhatārānāsravaguṇānabhibhavati /",
  "S04bsu016_u:11484": "tadyathā kulaputra acirajāto rājaputro mūrdhaprāptān sarvavṛddhāmātyānabhibhavati kulābhijātyādhipatyena,",
  "S04bsu016_u:11485": "evameva acirotpāditabodhicittastathāgatadharmarājakulapratyājāta ādikarmiko bodhisattvaściracaritabrahmacaryān vṛddhaśrāvakānabhibhavati bodhicittamahākaruṇādhipatyena /",
  "S04bsu016_u:11486": "tadyathā kulaputra kiyadvṛddhenāpyamātyena kiyadbālasyāpi rājakumārasya praṇipatitavyam,",
  "S04bsu016_u:11487": "na ca rājaputreṇa vṛddhāmātyasya gauravaṃ na karaṇīyam,",
  "S04bsu016_u:11488": "evameva kiyadvṛddhairapi ciracaritabrahmacaryaiḥ śrāvakapratyekabuddhairādikarmikasya bodhisattvasya avanamitavyam,",
  "S04bsu016_u:11489": "na ca bodhisattvena pratyekabuddheṣu gauravaṃ na karaṇīyam /",
  "S04bsu016_u:11490": "tadyathā kulaputra (Gv 405)",
  "S04bsu016_u:11491": "sarvāparibhūto rājaputro 'virahito rājalakṣaṇena sarvāgratāprāptairapi rājāmātyairna samo jātyadhyakṣatvāt,",
  "S04bsu016_u:11492": "evameva kiyatkarmakleśopādānaparibhūta ādikarmiko bodhisattvaḥ",
  "S04bsu016_u:11493": "sarvajñatācittotpādalakṣaṇenāvirahitaḥ sarvāgraprāptairapi sarvaśrāvakapratyekabuddhairna samo buddhakulādhipatyādhyakṣatvāt /",
  "S04bsu016_u:11494": "tadyathā kulaputra pariśuddhamaṇiratnaṃ cakṣustimiradoṣeṇāpariśuddhamityābhāsamāgacchati,",
  "S04bsu016_u:11495": "evameva prakṛtipariśuddhaṃ sarvajñatācittotpādaratnaṃ sattvā aśraddhānayanājñānatimiradoṣeṇāpariśuddhamiti saṃjānanti /",
  "S04bsu016_u:11496": "tadyathā kulaputra sarvavidyauṣadhisaṃgrahasaṃprayukto bhaiṣajyavigraho darśanasparśanasaṃvāsanaiḥ sattvānāṃ vyādhīn śamayati,",
  "S04bsu016_u:11497_0": "evameva sarvakuśalamūlopacayaprajñopāyavidyauṣadhisaṃgṛhītaṃ bodhicittasaṃprayuktaṃ",
  "S04bsu016_u:11497_1": "bodhisattvapraṇidhijñānaśarīraṃ śravaṇadarśanasaṃvāsanānusmṛtiprayogena sattvānāṃ",
  "S04bsu016_u:11497_2": "kleśavyādhīn praśamati /",
  "S04bsu016_u:11498": "tadyathā kulaputra haṃsalakṣaṇaṃ vastraṃ sarvakardamadoṣairna kliśyate,",
  "S04bsu016_u:11499": "evameva bodhicittotpādahaṃsalakṣaṇavastraṃ saṃsārakleśakardamadoṣairna kliśyate /",
  "S04bsu016_u:11500": "tadyathā kulaputra mūrdhaśalyasaṃgṛhīto dāruvigraho na vikīryate,",
  "S04bsu016_u:11501": "sarvakriyāścānubhavati,",
  "S04bsu016_u:11502": "evameva bodhicittotpādapraṇidhimūrdhaśalyasaṃgṛhītaṃ sarvajñatāpraṇidhijñānaśarīraṃ bodhisattvakriyāsamarthaṃ bhavati,",
  "S04bsu016_u:11503": "na ca vikīryate sarvajñatāpraṇidhiśarīratvāt /",
  "S04bsu016_u:11504": "tadyathā kulaputra śalyavimuktaṃ yantramakāryasamarthaṃ bhavati tānyeva dārupratyaṅgāni,",
  "S04bsu016_u:11505": "evameva sarvajñatācittotpādādhyāśayaviyukto bodhisattvo buddhadharmapariniṣpādanāsamartho bhavati,",
  "S04bsu016_u:11506": "evaṃ ca te bodhyaṅgasaṃbhārāḥ /",
  "S04bsu016_u:11507": "tadyathā kulaputra rājñaścakravartino hastigarbhaṃ nāma kālāgaruratnam /",
  "S04bsu016_u:11508": "tena saha dhūpitamātraḥ sarvarājñaścaturaṅgabalakāyo vihāyase tiṣṭhati /",
  "S04bsu016_u:11509": "evameva sarvajñatācittotpādāgarudhūpitāni bodhisattvasya kuśalamūlāni sarvatraidhātukavyativṛttāni bhavanti asaṃskṛtasarvatathāgatajñānagaganagocaraparyavasānāni /",
  "S04bsu016_u:11510": "tadyathā kulaputra vajraṃ netarādratnākarādutpadyate 'nyatra vajrākarātsuvarṇākarādvā,",
  "S04bsu016_u:11511": "evameva vajropamaḥ sarvajñatācittotpādaḥ /",
  "S04bsu016_u:11512": "sa netarātsattvāśayakuśalamūlaratnākarādutpadyate 'nyatra sattvaparitrāṇamahākaruṇāvajrākarāt sarvajñajñānādhyālambanamahāsuvarṇākarādvā /",
  "S04bsu016_u:11513": "tadyathā kulaputra astyamūlā nāma vṛkṣajātiḥ /",
  "S04bsu016_u:11514": "tasya mūlapratiṣṭhānaṃ nopalabhyate sarvaśākhāpatrapalāśasaṃkusumitā ca vṛkṣeṣu jālībhūtā ca saṃdṛśyate,",
  "S04bsu016_u:11515": "evameva sarvajñatācittotpādasya mūlapratiṣṭhānaṃ nopalabhyate,",
  "S04bsu016_u:11516": "sarvapuṇyajñānābhijñāsaṃkusumitaścasa sarvalokopapattiṣu mahāpraṇidhānajālībhūtaḥ saṃdṛśyate /",
  "S04bsu016_u:11517": "tadyathā kulaputra vajraṃ netare bhājane tiṣṭhacchobhate,",
  "S04bsu016_u:11518": "nāpi cchidraśuṣirabhājanena śakyaṃ saṃdhārayitumanyatra acchidrabhāja 'nena,",
  "S04bsu016_u:11519": "evameva sarvajñatācittotpādavajraṃ na hīnādhimuktikeṣu sattvabhājaneṣu matsariṣu duḥśīleṣu vyāpannacitteṣu kusīdeṣu muṣitasmṛtiṣu duḥprajñeṣu śobhate,",
  "S04bsu016_u:11520": "nādhyāśayavipannacalācalabuddhisarvabhājanena śakyaṃ saṃdhārayitumanyatra bodhisattvādhyāśayaratnabhājanena /",
  "S04bsu016_u:11521": "tadyathā kulaputra vajraṃ sarvaratnāni nirvidhyāti,",
  "S04bsu016_u:11522": "evameva sarvajñatācittotpādavajraṃ sarvadharmaratnāni nirvidhyati /",
  "S04bsu016_u:11523": "tadyathā vajraṃ sarvaśailāni bhinatti,",
  "S04bsu016_u:11524": "evameva sarvajñatācittotpādavajraṃ sarvadṛṣṭigataśailāni bhinatti /",
  "S04bsu016_u:11525": "tadyathā kulaputra bhinnamapi vajraratnaṃ sarvaratnaprativiśiṣṭaṃ suvarṇālaṃkāramabhibhavati,",
  "S04bsu016_u:11526": "evameva āśayavipattibhinnamapi sarvajñatācittotpādavajraratnaṃ sarvaśrāvakapratyekabuddhaguṇasuvarṇālaṃkārānabhibhavati /",
  "S04bsu016_u:11527": "(Gv 406) tadyathā kulaputra bhinnamapi vajraratnaṃ sarvadāridryaṃ vinivartayati,",
  "S04bsu016_u:11528": "evameva pratibhinnamapi sarvajñatācittotpādavajraratnaṃ sarvasaṃsāradāridryaṃ vinivartayati /",
  "S04bsu016_u:11529": "tadyathā kulaputra kiyatparītto 'pi vajradhātuḥ sarvamaṇipāṣāṇabhedalakṣaṇaḥ,",
  "S04bsu016_u:11530": "evameva kiyatparīttārambaṇaprasṛto 'pi sarvajñatācittotpādavajradhātuḥ sarvājñānabhedalakṣaṇaḥ /",
  "S04bsu016_u:11531": "tadyathā kulaputra vajraratnaṃ na prākṛtajanahastagataṃ bhavati,",
  "S04bsu016_u:11532": "evameva sarvajñatācittotpādavajraratnaṃ",
  "S04bsu016_u:11533": "na prākṛtādhyāśayānāmitvarakuśalamūlānāṃ devamanuṣyāṇāṃ hastagataṃ bhavati /",
  "S04bsu016_u:11534": "tadyathā kulaputra ratnaparīkṣānabhijñaḥ puruṣo vajramaṇiratnaguṇānajānan nāsya guṇaviśeṣamanubhavati,",
  "S04bsu016_u:11535": "evameva duṣprajñajātīyaḥ puruṣapudgalo bodhisattvacittamahāprajñāvajraratnaguṇānabhijño nāsya guṇaviśeṣamanubhavati /",
  "S04bsu016_u:11536": "tadyathā kulaputra vajraṃ na śakyaṃ jarayitum,",
  "S04bsu016_u:11537": "evameva sarvajñatāhetubhūtaṃ bodhicittotpādavajraṃ na śakyaṃ jarayitum /",
  "S04bsu016_u:11538": "tadyathā kulaputra vajraṃ mahāpraharaṇaṃ na śakyaṃ mahānagnenāpi saṃdhārayitumanyatra mahānārāyaṇasthāmabalavegena,",
  "S04bsu016_u:11539_0": "evameva sarvajñatācittotpādamahāvajrapraharaṇaṃ na śakyaṃ sarvaśrāvakapratyekabuddhamahānagnairapi",
  "S04bsu016_u:11539_1": "saṃdhārayitumanyatra sarvajñatāhetubalopastabdhāpramāṇakuśalamūlamahānārāyaṇasthāmaprativiśiṣṭairmahāvabhāsaprāptairmahābodhisattvaiḥ /",
  "S04bsu016_u:11540": "tadyathā kulaputra yatra sarvapraharaṇāni na prasahante tatra vajraṃ prasahate,",
  "S04bsu016_u:11541": "na pratihanyate,",
  "S04bsu016_u:11542": "evameva yatra sarvaśrāvakapratyekabuddhapraṇidhijñānapraharaṇāni na prasahante sattvaparipākavinaye vā tryadhvakalpacaryāduḥkhasaṃvāse vā,",
  "S04bsu016_u:11543": "tatra sarvajñatācittotpādamahāvajrapraharaṇagṛhīto bodhisattvo 'parikhinnamānasaḥ prasahate,",
  "S04bsu016_u:11544": "na pratihanyate /",
  "S04bsu016_u:11545": "tadyathā kulaputra vajraṃ na śakyaṃ kenacitpṛthivī pradeśena saṃdhārayitumanyatra vajratalena,",
  "S04bsu016_u:11546": "evameva sarvaśrāvakapratyekabuddhairbodhisattvaniryāṇapraṇidhānasaṃbhāravajraṃ na śakyaṃ saṃdhārayitumanyatrādhyāśayabodhicittotpādavajradṛḍhapṛthivītalena /",
  "S04bsu016_u:11547": "tadyathā kulaputra dṛḍhavajratalācchidrabhājanatvānmahāsamudre pānīyaṃ na visarati,",
  "S04bsu016_u:11548": "evameva bodhisattvavajrācchidradṛḍhatalapariṇāmanāpratiṣṭhitāni bodhisattvasya kuśalamūlāni na kṣīyante sarvabhavopapattiṣu /",
  "S04bsu016_u:11549": "tadyathā kulaputra vajratalapratiṣṭhitā mahāpṛthivī na vidīryate na saṃsīdati,",
  "S04bsu016_u:11550": "evameva bodhicittotpādavajradṛḍhatalapratiṣṭhitāni bodhisattvapraṇidhānāni sarvatraidhātuke na vidīryante na saṃsīdanti /",
  "S04bsu016_u:11551": "tadyathā kulaputra vajramudakena na klidyate,",
  "S04bsu016_u:11552": "evameva bodhicittotpādavajraṃ sarvakarmakleśodakena sarvakarmasaṃvāsairna klidyate na svidyate /",
  "S04bsu016_u:11553": "tadyathā kulaputra vajraṃ sarvāgnidāhairna dahyate na saṃtapyate,",
  "S04bsu016_u:11554": "evameva sarvajñatācittotpādavajraṃ sarvasaṃsāraduḥkhāgnidāhairna dahyate,",
  "S04bsu016_u:11555": "sarvakleśāgnitāpairna saṃtapyate /",
  "S04bsu016_u:11556": "tadyathā kulaputra tathāgatānāmarhatāṃ samyaksaṃbuddhānāṃ bodhimaṇḍe",
  "S04bsu016_u:11557": "niṣīdatāṃ māraṃ yodhayatāṃ sarvajñatābhisaṃbuddhamānānāṃ nānyena pṛthivīpradeśena śakyamāsanaṃ saṃdhārayitumanyatra trisāhasramahāsāhasravajranābhidharaṇitalena,",
  "S04bsu016_u:11558_0": "evameva bodhisattvānāmanuttarāyāṃ samyaksaṃbodhau praṇidadhatāṃ caryāṃ caratāṃ pāramitāḥ",
  "S04bsu016_u:11558_1": "paripūrayatāṃ kṣāntimavakrāmatāṃ bhūmiṃ pratilabhamānānāṃ kuśalamūlāni pariṇāmayatāṃ",
  "S04bsu016_u:11558_2": "vyākaraṇaṃ saṃpratīcchatāṃ sarvabodhisattvamārgasaṃbhāramupastambhayatāṃ sarvatathāgatānāṃ",
  "S04bsu016_u:11558_3": "mahādharmameghān saṃdhārayatāṃ te mahākuśalamūlabalādhānavegā nānyena cittena śakyāḥ",
  "S04bsu016_u:11558_4": "saṃdhārayitumanyatra sarvapraṇidhānajñānavajradṛḍhanābhinā sarvajñatācittotpādena /",
  "S04bsu016_u:11559": "iti hi (Gv 407) kulaputra ebhiśca anyaiśca apramāṇairyāvadanabhilāpyānabhilāpyairguṇaviśeṣaiḥ samanvāgataḥ sarvajñatācittotpādaḥ /",
  "S04bsu016_u:11560": "te 'pi sattvā evaṃguṇadharmasamanvāgatā bhūtāśca bhaviṣyanti ca,",
  "S04bsu016_u:11561": "yairanuttarāyāṃ samyaksaṃbodhau cittānyutpāditāni /",
  "S04bsu016_u:11562": "tasmāttarhi kulaputra sulabdhāste lābhāḥ,",
  "S04bsu016_u:11563": "yastvamanuttarāyāṃ samyaksaṃbodhau cittamutpādya bodhisattvacaryāṃ parimārgasi eṣāṃ guṇānāṃ pratilābhāya //",
  "S04bsu016_u:11564": "api ca kulaputra yadvadasi - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:11565": "kathaṃ pratipattavyamiti /",
  "S04bsu016_u:11566": "gaccha kulaputra,",
  "S04bsu016_u:11567": "asya vairocanavyūhālaṃkāragarbhasya mahākūṭāgārasya abhyantaraṃ praviśya vyavalokaya /",
  "S04bsu016_u:11568": "atra jñāsyasi yathā bodhisattvacaryāyāṃ śikṣitavyam,",
  "S04bsu016_u:11569": "śikṣamāṇasya ca yādṛśī guṇapariniṣpattirbhavati //",
  "S04bsu016_u:11570": "atha khalu sudhanaḥ śreṣṭhidārako maitreyaṃ bodhisattvaṃ pradakṣiṇīkṛtvā evamāha - vivṛṇu ārya asya kūṭāgārasya dvāram /",
  "S04bsu016_u:11571": "pravekṣyāmi /",
  "S04bsu016_u:11572": "atha khalu maitreyo bodhisattvo vairocanavyūhālaṃkāragarbhasya kūṭāgārasya dvāramūlamupasaṃkramya dakṣiṇena pāṇinā acchaṭāśabdamakārṣīt /",
  "S04bsu016_u:11573": "tasya dvāraṃ vivṛtamabhūt /",
  "S04bsu016_u:11574": "sa āha - praviśa kulaputra etatkūṭāgāram /",
  "S04bsu016_u:11575": "atha khalu sudhanaḥ śreṣṭhidārakaḥ paramāścaryaprāptastatkūṭāgāraṃ prāviśat /",
  "S04bsu016_u:11576": "tasya samanantarapraviṣṭasya taddvāraṃ saṃvṛtamabhūt /",
  "S04bsu016_u:11577_0": "so 'drākṣīt taṃ kūṭāgāraṃ vipulavistīrṇaṃ bahuyojanaśatasahasravistīrṇaṃ gaganatalāpramāṇaṃ",
  "S04bsu016_u:11577_1": "samantādākāśadhātuvipulam asaṃkhyeyacchatradhvajapatākālaṃkāram asaṃkhyeyaratnālaṃkāram /",
  "S04bsu016_u:11578_0": "asaṃkhyeyamuktāhārapralambitālaṃkāram asaṃkhyeyaratnahārapralambitālaṃkāram asaṃkhyeyalohitamuktāhārapralambitālaṃkāram",
  "S04bsu016_u:11578_1": "asaṃkhyeyasiṃhamuktāhārapralambitālaṃkāram asaṃkhyeyasiṃhadhvajālaṃkāram asaṃkhyeyacandrārdhacandrālaṃkāram",
  "S04bsu016_u:11578_2": "asaṃkhyeyavicitrapaṭṭadāmābhipralambitālaṃkāram asaṃkhyeyavividhapaṭṭapaṭṭālaṃkāram",
  "S04bsu016_u:11578_3": "asaṃkhyeyamaṇijālaprabhālaṃkāram asaṃkhyeyahemajālālaṃkāram asaṃkhyeyaratnapaṭṭālaṃkāram",
  "S04bsu016_u:11578_4": "asaṃkhyeyaratnasuvarṇasūtrapratyuptālaṃkāram asaṃkhyeyaghaṇṭāmadhuranirghoṣālaṃkāram",
  "S04bsu016_u:11578_5": "asaṃkhyeyaratnakiṅkiṇījālasamīritamanojñaśabdālaṃkāram asaṃkhyeyadivyapuṣpaughābhipravarṣaṇālaṃkāram",
  "S04bsu016_u:11578_6": "asaṃkhyeyadivyamālyadāmābhipralambitālaṃkāram asaṃkhyeyagandhaghaṭikānirdhūpitopacārālaṃkāram",
  "S04bsu016_u:11578_7": "asaṃkhyeyasuvarṇacūrṇasaṃpravarṣaṇālaṃkāram asaṃkhyeyaharmyajālālaṃkāram asaṃkhyeyagavākṣālaṃkāram",
  "S04bsu016_u:11578_8": "asaṃkhyeyatoraṇālaṃkāram asaṃkhyeyaniryūhālaṃkāram asaṃkhyeyādarśamaṇḍalaṃkāram asaṃkhyeyaratneṣṭakānicitālaṃkāram",
  "S04bsu016_u:11578_9": "asaṃkhyeyaratnabhittyalaṃkāram asaṃkhyeyasthūṇālaṃkāram asaṃkhyeyaratnavastrameghālaṃkāram",
  "S04bsu016_u:11578_10": "asaṃkhyeyaratnavṛkṣālaṃkāram asaṃkhyeyaratnavedikālaṃkāram asaṃkhyeyaratnapathālaṃkāram",
  "S04bsu016_u:11578_11": "asaṃkhyeyaratnacchadanasarvavyūhālaṃkāram asaṃkhyeyabhūmitalapratiṣṭhānavicitravyūhālaṃkāram",
  "S04bsu016_u:11578_12": "asaṃkhyeyaratnanicitaprāsādālaṃkāram asaṃkhyeyaratnāsanālaṃkāram asaṃkhyeyamaṇikanyālaṃkāram",
  "S04bsu016_u:11578_13": "asaṃkhyeyaratnapaṭṭasaṃstṛtacaṃkramālaṃkāram asaṃkhyeyajāmbūnadasuvarṇavarṇakadalīstambhasuvibhaktālaṃkāram",
  "S04bsu016_u:11578_14": "asaṃkhyeyasarvaratnavigrahālaṃkāram asaṃkhyeyabodhisattvātmabhāvālaṃkāram asaṃkhyeyapakṣigaṇavicitramanojñarutānuravitālaṃkāram",
  "S04bsu016_u:11578_15": "asaṃkhyeyaratnapadmālaṃkāram asaṃkhyeyaratnayaṣṭisaṃdhāraṇālaṃkāram asaṃkhyeyapuṣkariṇyalaṃkāram",
  "S04bsu016_u:11578_16": "asaṃkhyeyapuṇḍarīkālaṃkāram",
  "S04bsu016_u:11579_0": "(Gv 408) asaṃkhyeyaratnasopānālaṃkāram asaṃkhyeyaratnavāmakaviracanālaṃkāram asaṃkhyeyavicitraratnanicitabhūmyalaṃkāram",
  "S04bsu016_u:11579_1": "asaṃkhyeyamahāmaṇiratnaprabhāpramuktālaṃkāram asaṃkhyeyasarvaratnavyūhālaṃkāram asaṃkhyeyaguṇavarṇasamuditālaṃkāram /",
  "S04bsu016_u:11580_0": "tasya ca mahākūṭāgārasya abhyantare tadanyāni kūṭāgāraśatasahasrāṇyevaṃrūpavyūhālaṃkṛtānyevāpaśyat",
  "S04bsu016_u:11580_1": "asaṃkhyeyaratnacchatradhvajapatākālaṃkārāṇi yāvadasaṃkhyeyaguṇavarṇasamuditālaṃkārāṇi ca /",
  "S04bsu016_u:11581": "tāni kūṭāgārāṇi vipulavistīrṇānyapramāṇākāśakośabhūtānyapaśyat samantāt suvibhaktāni /",
  "S04bsu016_u:11582": "te cāsya kūṭāgāravyūhā anyonyāsaṃbhinnā anyonyāmaitrībhūtā anyonyāsaṃkīrṇāḥ pratibhāsayogena ābhāsamagaman ekasminnārambaṇe /",
  "S04bsu016_u:11583": "yathā ca ekasminnārambaṇe,",
  "S04bsu016_u:11584": "tathā śeṣasarvārambaṇeṣu //",
  "S04bsu016_u:11585_0": "atha khalu sudhanaḥ śreṣṭhidārako vairocanavyūhālaṃkāragarbhasya mahākūṭāgārasya",
  "S04bsu016_u:11585_1": "idamevaṃrūpamacintyaviṣayavikurvitaṃ dṛṣṭvā atulaprītivegavivardhitena mahāharṣaprāmodyena",
  "S04bsu016_u:11585_2": "abhiṣyanditakāyacittaḥ sarvasaṃjñāgatavidhūtamānasaḥ sarvāvaraṇavivartitacittaḥ sarvamohavigato",
  "S04bsu016_u:11585_3": "'saṃpramoṣadivyanayanaḥ sarvaśabdāsaṅgasmṛtivijñaptiśrotraḥ sarvamanasikāravikṣepavigato",
  "S04bsu016_u:11585_4": "'nāvaraṇavimokṣanayanānusaraṇabuddhiḥ sarvadiksrotobhimukhena kāyapraśamena sarvārambaṇānāvaraṇasaṃpreṣitacakṣuḥ",
  "S04bsu016_u:11585_5": "sarvatrānugatena abhinirhārabalena sarvaśarīreṇa praṇipatitaḥ //",
  "S04bsu016_u:11586": "samanantarapraṇipatitamātraśca sudhanaḥ śreṣṭhidārako maitreyasya bodhisattvasya adhiṣṭhānabalena sarveṣu teṣu kūṭāgāreṣvabhyantarapraviṣṭamātmānaṃ saṃjānīte sma /",
  "S04bsu016_u:11587": "teṣu ca sarvakūṭāgāreṣu vividhavaimātryagatānyacintyaviṣayavikurvitānyadrākṣīt /",
  "S04bsu016_u:11588": "kvacitkūṭāgāre yatra maitreyeṇa bodhisattvena prathamaṃ praṇidhānacittamutpāditamanuttarāyāṃ samyaksaṃbodhau,",
  "S04bsu016_u:11589_0": "yannāmagotropapannena yena kuśalamūlena yayā samādāpanayā yena kalyāṇamitrasaṃcodanena",
  "S04bsu016_u:11589_1": "yadāyuḥpramāṇena yannāmake kalpe yatratathāgate yadvyūhe yādṛśyāṃ parṣadi yādṛśena",
  "S04bsu016_u:11589_2": "praṇidhānaviśeṣābhinirhāreṇa,",
  "S04bsu016_u:11590": "tatsarvamadrākṣīt,",
  "S04bsu016_u:11591": "saṃjānīte anusarati /",
  "S04bsu016_u:11592": "yāvacca teṣāṃ sattvānāṃ tasya ca tathāgatasya tena samayenāyuḥpramāṇamabhūt,",
  "S04bsu016_u:11593": "tāvatkāle tasya tathāgatasya pādamulagatamātmānaṃ saṃjānīte sma /",
  "S04bsu016_u:11594": "tāṃ ca sarvāṃ kriyāmapaśyat //",
  "S04bsu016_u:11595": "kvacitkūṭāgāre yatra maitreyeṇa bodhisattvena prathamo maitrasamādhiḥ pratilabdhaḥ,",
  "S04bsu016_u:11596": "yata upādāya asya maitreya iti saṃjñodapādi tadadrākṣīt /",
  "S04bsu016_u:11597": "kvacidyatra caryāḥ cīrṇāḥ,",
  "S04bsu016_u:11598": "kvacidyatra pāramitāḥ paripūritāḥ,",
  "S04bsu016_u:11599": "kvacidyatra kṣāntiravatīrṇā,",
  "S04bsu016_u:11600": "kvacidyatra bhūmiravakrāntā,",
  "S04bsu016_u:11601": "kvacidyatra buddhakṣetravyūhāḥ parigṛhītāḥ,",
  "S04bsu016_u:11602": "kvacidyatra tathāgataśāsanaṃ saṃdhāritam,",
  "S04bsu016_u:11603": "kvacidyatra anutpattikeṣu dharmeṣu kṣāntiḥ pratilabdhā,",
  "S04bsu016_u:11604": "kvacidyatra vyākṛto 'nuttarāyāṃ samyaksaṃbodhau,",
  "S04bsu016_u:11605": "yathā vyākṛto yena vyākṛto yāvaccireṇa ca vyākṛtastatsarvamadrākṣīt /",
  "S04bsu016_u:11606": "sa kvacitkūṭāgāre maitreyaṃ bodhisattvaṃ cakravartirājabhūtaṃ sattvān daśasu kuśaleṣu karmapatheṣu pratiṣṭhāpayamānamapaśyat /",
  "S04bsu016_u:11607": "kvacillokapālabhūtaṃ sarvalokahitasukhaṃ sattvānāmupasaṃharamāṇam,",
  "S04bsu016_u:11608": "kvacicchakrabhūtaṃ kāmaguṇaratiṃ sattvānāṃ vinivartayamānam,",
  "S04bsu016_u:11609": "kvacidbrahmabhūtaṃ dhyānāpramāṇaratiṃ sattvānāṃ saṃvarṇayamānam,",
  "S04bsu016_u:11610": "kvacitsuyāmadevādhipatibhūtamapramāṇaguṇān sattvānāṃ saṃvarṇayamānam,",
  "S04bsu016_u:11611": "kvacit saṃtuṣitadeveśvarabhūtamekajātipratibaddhabodhisattvaguṇānudbhāvayamānam, (Gv 409)",
  "S04bsu016_u:11612": "kvacitsunirmitadevarājabhūtaṃ sarvabodhisattvanirmāṇavyūhaṃ devaparṣadi saṃdarśayamānam,",
  "S04bsu016_u:11613": "kvacidvaśavartidevarājabhūtaṃ sarvadharmavaśavartitāṃ devānāṃ saṃprakāśayamānam,",
  "S04bsu016_u:11614": "kvacinmāratvaṃ kārayamāṇam,",
  "S04bsu016_u:11615": "sarvasaṃpattyanityatāṃ devānāṃ deśayamānam,",
  "S04bsu016_u:11616_0": "kvacidasurendrabhavanopapannaṃ sarvamānamadadarpaprahāṇāya mahājñānasāgaravigāhanāya",
  "S04bsu016_u:11616_1": "dharmajñānasāgaravigāhanāya dharmajñānamāyāpratilambhāya asuraparṣadi dharmaṃ deśayamānamapaśyat /",
  "S04bsu016_u:11617": "kvacitkūṭāgāre yamalokamadrākṣīt /",
  "S04bsu016_u:11618": "tatra maitreyaṃ bodhisattvaṃ prabhayā mahānarakānavabhāsya narakopapannānāṃ sattvānāṃ sarvanirayaduḥkhaṃ praśamayamānamadrākṣīt /",
  "S04bsu016_u:11619": "kvacitkūṭāgāre pretabhavanamadrākṣīt /",
  "S04bsu016_u:11620": "tatra maitreyaṃ bodhisattvaṃ pretabhavanopapannānāṃ sattvānāṃ vipulamannapānamupasaṃhṛtya kṣutpipāsāṃ praśamayamānamadrākṣīt /",
  "S04bsu016_u:11621": "kvacitkūṭāgāre tiryagyonau vividhopapatyāyatanavimātratayā tiryagyonigatān sattvān vinayantamadrākṣīt /",
  "S04bsu016_u:11622": "kvacitkūṭāgāre mahārājikadevaparṣadi lokapālānāṃ dharmaṃ deśayamānamapaśyat /",
  "S04bsu016_u:11623_0": "kacicchakradevarājaparṣadi kvacitsuyāmadevarājaparṣadi kvacitsaṃtuṣitadevarājaparṣadi",
  "S04bsu016_u:11623_1": "kvacitsunirmitadevarājaparṣadi kvacidvaśavartidevarājaparṣadi kvacitkūṭāgāre brahmendraparṣadi",
  "S04bsu016_u:11623_2": "maitreyaṃ bodhisattva mahābrahmabhūtaṃ dharmaṃ deśayamānapaśyat /",
  "S04bsu016_u:11624": "kvacinnāgamahoragaparṣadi kvacidyakṣarākṣasaparṣadi kvacidgandharvakinnaraparṣadi",
  "S04bsu016_u:11625_0": "kvacidasuradānavendraparṣadi kvacinmahoragendraparṣadi kvacinmanuṣyendraparṣadi kvacitkūṭāgāre",
  "S04bsu016_u:11625_1": "devanāgayakṣagandharvāsuragaruḍakinnaramahoragamanuṣyāmanuṣyaparṣadi maitreyaṃ bodhisattvaṃ",
  "S04bsu016_u:11625_2": "dharmaṃ deśayamānamapaśyat /",
  "S04bsu016_u:11626_0": "kvacicchrāvakaparṣadi kvacitpratyekabuddhaparṣadi kvacidbodhisattvaparṣadi kvacitkūṭāgāre",
  "S04bsu016_u:11626_1": "prathamacittotpādikānāmādikarmikāṇāṃ bodhisattvānāṃ maitreyaṃ bodhisattvaṃ dharmaṃ",
  "S04bsu016_u:11626_2": "deśayamānamapaśyat /",
  "S04bsu016_u:11627_0": "kvaciccaryāpratipannānāṃ kvacitkṣāntipratilabdhānāmavinivartanīyānāṃ kvacidekajātipratibaddhānāmabhiṣekaprāptānāṃ",
  "S04bsu016_u:11627_1": "kvacitkūṭāgāre prathamabhūmisthitānāṃ bodhisattvānāṃ bhūmivaiśeṣikatāṃ saṃvarṇayamānamapaśyat /",
  "S04bsu016_u:11628": "kvacidyāvaddaśabhūmisthitairbodhisattvaiḥ saha maitreyaṃ bodhisattvaṃ sarvabhūmivaiśeṣikatāṃ saṃgāyantamapaśyat /",
  "S04bsu016_u:11629_0": "kvacitsarvapāramitāparipūraye 'pramāṇatāṃ kvacitsarvaśikṣābhimukhāvatārasamatāṃ kvacitsamādhimukhapraveśavistīrṇatāṃ",
  "S04bsu016_u:11629_1": "kvacidvimokṣanayagambhīratāṃ kvacicchāntadhyānasamādhisamāpattyabhijñāviṣayaspharaṇatāṃ",
  "S04bsu016_u:11629_2": "kvacidbodhisattvacaryāvinayopāyamukhapraveśatāṃ kvacitpraṇidhānābhinirhāravistīrṇatāṃ",
  "S04bsu016_u:11629_3": "kvacitkūṭāgāre maitreyaṃ bodhisattvaṃ caṃkramābhiyuktaṃ sabhāgacaritairbodhisattvaiḥ",
  "S04bsu016_u:11629_4": "sārdhaṃ lokahitakriyārthaṃ vividhaśilpaśānaśāstraviśeṣāṃ sarvasattvahitasukhādhānopasaṃhitatāṃ",
  "S04bsu016_u:11629_5": "saṃgāyamānamapaśyat /",
  "S04bsu016_u:11630": "kvacidekajātipratibaddhairbodhisattvaiḥ sārdhaṃ sarvabuddhajñānābhiṣekamukhaṃ saṃgāyantamapaśyat /",
  "S04bsu016_u:11631": "kvacitkūṭāgāre maitreyaṃ bodhisattvaṃ caṃkramābhiyuktaṃ varṣaśatasahasrairanikṣiptadhuramapaśyat /",
  "S04bsu016_u:11632_0": "kvaciduddeśasvādhyāyaprayuktaṃ kvaciddharmamukhapratyavekṣaṇaprayuktaṃ kvaciddharmasaṃgāyanaprayuktaṃ",
  "S04bsu016_u:11632_1": "kvaciddharmalekhanaprayuktaṃ kvacinmaitrīsamādhisamāpannaṃ kvacitsarvadhyānāpramāṇāni",
  "S04bsu016_u:11632_2": "samāpannaṃ kvacisarvakṛtsnāyatanavimokṣasamāpannaṃ kvacitkūṭāgāre bodhisattvābhijñābhinirhāraprayogasamādhisamāpannaṃ",
  "S04bsu016_u:11632_3": "maitreyaṃ bodhisattvamapaśyat //",
  "S04bsu016_u:11633": "(Gv 410)",
  "S04bsu016_u:11634": "kvacitkūṭāgāre nirmāṇavatīṃ bodhisattvasamādhiṃ samāpannān bodhisattvānapaśyat /",
  "S04bsu016_u:11635": "teṣāṃ ca sarvaśarīraromamukhebhyaḥ sarvanirmāṇameghānniścarato 'paśyat /",
  "S04bsu016_u:11636": "keṣāṃcitsarvaromamukhebhyo devanikāyameghānniścarato 'paśyat /",
  "S04bsu016_u:11637_0": "keṣāṃcinnāgayakṣagandharvāsuragaruḍakinnaramahoragaśakrabrahmalokapālacakravartimeghān",
  "S04bsu016_u:11637_1": "keṣāṃcitkoṭṭarājameghān keṣāṃcidrājakumārameghān keṣāṃcicchreṣṭhyamātyagṛhapatimeghān",
  "S04bsu016_u:11637_2": "keṣāṃcicchrāvakapratyekabuddhabodhisattvameghān keṣāṃcittathāgatakāyameghān keṣāṃcitsarvaśarīraromamukhebhyo",
  "S04bsu016_u:11637_3": "'pramāṇān sarvasattvanirmāṇameghānniścarato 'paśyat /",
  "S04bsu016_u:11638_0": "keṣāṃcitsarvaromamukhebhyo vividhāni dharmamukhāni niścaramāṇānyaśrauṣīt - yaduta",
  "S04bsu016_u:11638_1": "bodhisattvaguṇavarṇamukhāni dānapāramitāmukhāni śīlakṣāntivīryadhyānaprajñopāyapraṇidhānabalajñānapāramitāmukhāni",
  "S04bsu016_u:11638_2": "saṃgrahavastudhyānāpramāṇasamādhisamāpattyabhijñāvidyādhāraṇīpratibhānasatyapratisaṃvicchamathavipaśyanāvimokṣamukhapratītyasamutpādapratiśaraṇadharmoddānasmṛtyupasthānasamyakprahāṇarddhipādendriyabalabodhyaṅgamārgaśrāvakayānakathāpratyekabuddhayānakathāmahāyānakathābhūmikṣānticaryāpraṇidhānamukhāni",
  "S04bsu016_u:11638_3": "evaṃ sarvadharmamukhapraveśaśabdānniścarato 'śrauṣīt /",
  "S04bsu016_u:11639": "kvacitkūṭāgāre tathāgataparṣanmaṇḍalasaṃnipātānadrākṣīt /",
  "S04bsu016_u:11640_0": "teṣāṃ ca tathāgatānāṃ nānāvimātratāṃ janmakulavimātratāṃ kāyavyūhāpramāṇavimātratāmāyurvimātratāṃ",
  "S04bsu016_u:11640_1": "kṣetravimātratāṃ kalpavimātratāṃ dharmadeśanāvimātratāṃ nirmāṇamukhavimātratāṃ saddharmasthitivimātratāṃ",
  "S04bsu016_u:11640_2": "yāvadaśeṣasarvākāraparṣanmaṇḍalavimātratāmadrākṣīt //",
  "S04bsu016_u:11641": "madhye ca vairocanavyūhālaṃkāragarbhasya mahākūṭāgārasya ekamudārataraṃ vistīrṇataraṃ ca tadanyasarvakūṭāgārāśeṣasarvavyūhātiriktataravyūhasamalaṃkṛtaṃ kūṭāgāramadrākṣīt /",
  "S04bsu016_u:11642": "sa tasya kūṭāgārasyābhyantare trisāhasramahāsāhasraṃ lokadhātumadrākṣīt /",
  "S04bsu016_u:11643": "tasmiṃśca trisāhasramahāsāhasre lokadhātau koṭīśataṃ cāturdvīpikānāṃ koṭīśataṃ jambudvīpakānāṃ koṭīśataṃ tuṣitabhavanānāmadrākṣīt /",
  "S04bsu016_u:11644": "sa tatra jambudvīpeṣu maitreyaṃ bodhisattvaṃ padmagarbhagataṃ jāyamānamapaśyat /",
  "S04bsu016_u:11645_0": "śakrabrahmābhyāṃ pratīkṣyamāṇaṃ saptapadāni prakrāntaṃ daśa diśo vyavalokayamānaṃ",
  "S04bsu016_u:11645_1": "mahāsiṃhanādaṃ nadantaṃ sarvakumārabhūmiṃ saṃdarśayamānaṃ antaḥpuramadhye gatamudyānabhūmiṃ",
  "S04bsu016_u:11645_2": "niṣkrāntaṃ sarvajñatābhimukhamabhiniṣkramya pravrajantaṃ duṣkaracaryāṃ saṃdarśayantamāhāraṃ",
  "S04bsu016_u:11645_3": "paribhuñjānaṃ bodhimaṇḍamupasaṃkrāntaṃ māraṃ dharṣayamāṇaṃ bodhiṃ vibudhyamānaṃ bodhivṛkṣamanimiṣaṃ",
  "S04bsu016_u:11645_4": "nirīkṣamāṇaṃ mahābrahmaṇādhyeṣyamāṇaṃ dharmacakraṃ pravartayamānaṃ devabhavaneṣu",
  "S04bsu016_u:11645_5": "praviśantamadrākṣīt /",
  "S04bsu016_u:11646_0": "nānābhisaṃbodhidharmacakrapravartanaviṣayasaṃdarśanavimātratābhirnānākalpanāmapravartanavimātratābhirnānāyuḥpramāṇavimātratābhirnānāparṣanmaṇḍalavyūhavimātratābhirnānākṣetraviśuddhinayasaṃdarśanavimātratābhiḥ",
  "S04bsu016_u:11646_1": "nānācaryāpraṇidhānaprabhāvanāvimātratābhiḥ nānādharmadeśanāvyavasthānasarvaparipācanopāyavimātratābhiḥ",
  "S04bsu016_u:11646_2": "nānādhātuvibhaṅgaśāsanasthityadhiṣṭhānasaṃdarśana vimātratābhiḥ /",
  "S04bsu016_u:11647": "sarvatra ca tatra sudhanaḥ śreṣṭhidārakaḥ pādamūlagatamātmānaṃ saṃjānīte sma //",
  "S04bsu016_u:11648_0": "sa sarvaparṣanmaṇḍaleṣu sarvakriyāsaṃdarśaneṣu sarvāyuḥpramāṇavimātratāsu asaṃpramuṣitena",
  "S04bsu016_u:11648_1": "smṛtyadhiṣṭhānajñānena sarvasaṃjñāgatavyavasitāyāṃ jñānabhūmau sthito yāvanti teṣu",
  "S04bsu016_u:11648_2": "sarvakūṭāgāreṣu (Gv 411)",
  "S04bsu016_u:11649": "ghaṇṭākiṅkiṇījālatūryasaṃgītiprabhṛtīnyārambaṇāni sattvebhyastebhyo 'cintyameghanigarjitanirghoṣaśabdaṃ niścarantamaśrauṣīt /",
  "S04bsu016_u:11650_0": "kvacidbodhicittavimātratāṃ kvacitpāramitācaryāpraṇidhānavimātratāṃ kvacidbhūmyapramāṇavimātratāṃ",
  "S04bsu016_u:11650_1": "kvacidabhijñācintyavikurvitavimātratāṃ kvacittathāgatapūjāvimātryavimātratāṃ kvacidbuddhakṣetravyūhavimātratāṃ",
  "S04bsu016_u:11650_2": "kvacidapramāṇatathāgatadharmameghavimātratām evaṃ sarvadharmanirghoṣān yathāpūrvaparikīrtitānaśrauṣīt /",
  "S04bsu016_u:11651_0": "kvacitsarvajñatāprasthānaśabdamaśrauṣīt - amuṣmin lokadhātāvamuko nāma bodhisattvo",
  "S04bsu016_u:11651_1": "bodhicittamutpādayati amukaṃ dharmamukhaṃ śrutvā amukena kalyāṇamitreṇa samādāpito",
  "S04bsu016_u:11651_2": "'mukasya tathāgatasya pādamūle evaṃnāmni kalpe īdṛśe buddhakṣetre īdṛkparṣanmadhyagate",
  "S04bsu016_u:11651_3": "īdṛśaṃ kuśalamūlamūlamavaropya īdṛśāṃstathāgataguṇān śrutvā īdṛśenādhyāśayena īdṛśyā",
  "S04bsu016_u:11651_4": "praṇidhānavimātratayā /",
  "S04bsu016_u:11652": "iyataḥ kalpān bodhisattvacaryāṃ caritvā iyadbhiḥ kalpairanuttarāṃ samyaksaṃbodhimabhisaṃbhotsyate /",
  "S04bsu016_u:11653": "īdṛgnāmadheyaḥ īdṛśena āyuḥpramāṇena īdṛśyā buddhakṣetraguṇavyūhāsaṃpadā /",
  "S04bsu016_u:11654": "īdṛśena praṇidhānaviśeṣeṇa īdṛśena sattvavinayena īdṛśena śrāvakapratyekabuddhabodhisattvasaṃnipātena /",
  "S04bsu016_u:11655": "tasya parinirvṛtasya iyataḥ kalpān saddharmaḥ sthāsyati,",
  "S04bsu016_u:11656": "iyān samartho bhaviṣyati /",
  "S04bsu016_u:11657": "kvacinnirghoṣamaśrauṣīt - amuṣmiṃllokadhātāvamuko nāma bodhisattvo dānapāramitāyāṃ carannīdṛśāni duṣkaraparityāgaśatāni karoti /",
  "S04bsu016_u:11658": "amuko bodhisattvaḥ śīlaṃ rakṣati,",
  "S04bsu016_u:11659": "kṣāntiṃ bhāvayati,",
  "S04bsu016_u:11660": "vīryamālabhate,",
  "S04bsu016_u:11661": "dhyānāni samāpadyate prajñāvicayaprayuktaḥ /",
  "S04bsu016_u:11662": "amuko bodhisattvaḥ saddharmaparyeṣṭiheto rājaparityāgaṃ karoti,",
  "S04bsu016_u:11663": "ratnaparityāgaṃ putraparityāgaṃ bhāryāparityāgaṃ hastapādanayanottamāṅgaparityāgaṃ karoti,",
  "S04bsu016_u:11664": "agniprapatanaṃ karoti /",
  "S04bsu016_u:11665": "amuko nāma bodhisattvaḥ tathāgataśāsanamabhyudgato dharmabhāṇakatvaṃ karoti,",
  "S04bsu016_u:11666": "dharmadānaṃ dadāti,",
  "S04bsu016_u:11667": "dharmayajñaṃ yajati,",
  "S04bsu016_u:11668": "dharmadhvajamucchrayati,",
  "S04bsu016_u:11669": "dharmabherīṃ parāhanti,",
  "S04bsu016_u:11670": "dharmaśaṅkhamāpūrayati,",
  "S04bsu016_u:11671": "dharmavarṣaṃ pravarṣati,",
  "S04bsu016_u:11672": "tathāgataśāsanaṃ dhārayati,",
  "S04bsu016_u:11673": "tathāgatacaityānyalaṃkaroti,",
  "S04bsu016_u:11674": "tathāgatavigrahān kārayati,",
  "S04bsu016_u:11675": "sattvasukhopadhānamupasaṃharati,",
  "S04bsu016_u:11676": "saddharmakośamārakṣati /",
  "S04bsu016_u:11677": "kvacinnirghoṣamaśrauṣīt - amuṣmiṃllokadhātāvamuko nāma tathāgata etarhi tiṣṭhati dhriyate yāpayati,",
  "S04bsu016_u:11678": "dharmaṃ ca deśayati evaṃnāmnābhiṣekeṇa īdṛśyāṃ parṣadi īdṛśe buddhakṣetre īdṛśe kalpe īdṛśenāyuḥpramāṇena īdṛśyā dharmadeśanayā īdṛśena sattvavinayena īdṛkpraṇidhyabhisaṃbodhena /",
  "S04bsu016_u:11679": "evamekaikasmād ghaṇṭākiṅkiṇījālatūryādikādārambaṇādapramāṇadharmamukhavimātratānirghoṣānaśrauṣīt /",
  "S04bsu016_u:11680": "sarveṣāṃ ca teṣāṃ nirghoṣāṇāṃ śraveṇa sudhanaḥ śreṣṭhidārako vipulaprītivegābhiṣyandita cittastāni dharmamukhāni śṛṇoti /",
  "S04bsu016_u:11681": "kvaciddhāraṇīmukhāni pratyalabhata,",
  "S04bsu016_u:11682": "kvacitpraṇidhānamukhāni,",
  "S04bsu016_u:11683": "kvacitkṣāntimukhāni,",
  "S04bsu016_u:11684": "kvaciccaryāmukhāni,",
  "S04bsu016_u:11685": "kvacitpraṇidhānamukhāni,",
  "S04bsu016_u:11686": "kvacitpāramitāmukhāni,",
  "S04bsu016_u:11687": "kvacidabhijñāmukhāni,",
  "S04bsu016_u:11688": "kvacidvidyājñānālokamukhāni,",
  "S04bsu016_u:11689": "kvacidvimokṣamukhāni,",
  "S04bsu016_u:11690": "kvacitsamādhipraveśamukhāni pratyalabhata //",
  "S04bsu016_u:11691": "tebhyaśca ādarśamaṇḍalebhyo 'parimāṇapratibhāsavyūhavijñaptimapaśyat /",
  "S04bsu016_u:11692_0": "kvacittathāgataparṣanmaṇḍalapratibhāsavijñaptiṃ kvacidbodhisattvaparṣanmaṇḍalapratibhāsavijñaptiṃ",
  "S04bsu016_u:11692_1": "kvacicchrāvakaparṣanmaṇḍalapratibhāsavijñaptiṃ kvacitpratyekabuddhaparṣanmaṇḍalapratibhāsavijñaptiṃ",
  "S04bsu016_u:11692_2": "kvacittathāgataparṣanmaṇḍalapratibhāsavijñaptiṃ (Gv 412)",
  "S04bsu016_u:11693_0": "kvacitsaṃkliṣṭakṣetrapratibhāsavijñaptiṃ kvacidviśuddhakṣetrapratibhāsavijñaptiṃ",
  "S04bsu016_u:11693_1": "kvacitsaṃkleṣṭaviśuddhakṣetrapratibhāsavijñaptiṃ kvacitsarvabuddhaikalokadhātupratibhāsavijñaptiṃ",
  "S04bsu016_u:11693_2": "kvacidbuddhalokadhātupratibhāsavijñaptiṃ kvacitparīttalokadhātupravibhāsavijñaptiṃ",
  "S04bsu016_u:11693_3": "kvacinmahadgatalokadhātupratibhāsavijñaptiṃ kvacitsūkṣmalokadhātupratibhāsavijñaptiṃ",
  "S04bsu016_u:11693_4": "kvacidudāralokadhātupratibhāsavijñaptiṃ kvacidindrajālapraveśalokadhātupratibhāsavijñaptiṃ",
  "S04bsu016_u:11693_5": "kvacidvyatyastalokadhātupratibhāsavijñaptiṃ kvacidadhamūrdhvaṃlokadhātupratibhāsavijñaptiṃ",
  "S04bsu016_u:11693_6": "kvacitsamadharaṇītalapraveśalokadhātupratibhāsavijñaptiṃ kvacinnarakatiryakpretāvabhāsalokadhātupratibhāsavijñaptiṃ",
  "S04bsu016_u:11693_7": "kvaciddevamanuṣyākīrṇalokadhātupratibhāsavijñaptimadrākṣīt /",
  "S04bsu016_u:11694": "teṣu ca caṃkrameṣu niṣadya svāsaneṣu ca asaṃkhyeyān bodhisattvān nānākāryaprayuktānapaśyat /",
  "S04bsu016_u:11695_0": "kāṃściccaṃkramyamāṇān kāṃścidvyāyacchataḥ kāṃścidvipaśyataḥ kāṃścinmahākaruṇayā spharamāṇān",
  "S04bsu016_u:11695_1": "kāṃścidvividhān śāstranayān lokārthasaṃprayuktānabhinirharamāṇān kāṃściduddiśataḥ",
  "S04bsu016_u:11695_2": "kāṃścitsvādhyāyamānān kāṃścillikhitaḥ kāṃścitparipraśnayataḥ kāṃścitrtriskandhadeśanāpariṇamanābhiyuktān",
  "S04bsu016_u:11695_3": "kāṃścitpraṇidhānānyabhinirharamāṇān //",
  "S04bsu016_u:11697": "tebhyaśca stambhebhyaḥ sarvamaṇirājaprabhājālāni niścaranti vyapaśyat /",
  "S04bsu016_u:11698_0": "kvacinnīlavarṇāni kvacitpītavarṇāni kvacillohitavarṇāni kvacidavadātavarṇāni kvacitsphaṭikavarṇāni",
  "S04bsu016_u:11698_1": "kvacittapanīyavarṇāni kvacidindranīlavarṇāni kvacidindrāyudhavarṇāni kvacijjāmbūnadasuvarṇavarṇāni",
  "S04bsu016_u:11698_2": "kvacitsarvaprabhāsavarṇāni kāyacittaprītisaṃjananaparamanayanābhirāmāṇi /",
  "S04bsu016_u:11699": "tāṃśca jāmbūnadasuvarṇavarṇakadalīstambhān sarvaratnavigrahāṃśca puṣpameghāvalambitāpāṇīnadrākṣīt /",
  "S04bsu016_u:11700": "mālyadāmapāṇīn chatradhvajapatākāpāṇīn gandhadhūpavilepanapāṇīn vividharatnavicitrasuvarṇasūtrapāṇīn vividhamuktāhārapāṇīn nānāratnahārapāṇīn sarvavyūhaparigṛhītapāṇīn /",
  "S04bsu016_u:11701": "kāṃścidavanatacūḍāmaṇimakuṭān animiṣanayanān kṛtāñjalipuṭān namasyato 'paśyat /",
  "S04bsu016_u:11702": "tebhyaśca muktāhārebhyaḥ sarvagandhaparibhāvitāṣṭāṅgopetasūkṣmajaladharān prasravamāṇānapaśyat /",
  "S04bsu016_u:11703": "tebhyaśca vaiḍūryamaṇihārajālebhyo dīrghapaṅktīn kṣarantīnapaśyat /",
  "S04bsu016_u:11704": "tāni ca ratnacchatrāṇi sarvālaṃkāravyūhopaśobhitānyapaśyat /",
  "S04bsu016_u:11705": "tāṃ ca ratnaghaṇṭākiṅkiṇījālapaṭṭadāmakalāpamaṇiśalākāvicitramaṇiratnakośasamalaṃkṛtagarbhāmapaśyat /",
  "S04bsu016_u:11706": "tābhyaśca puṣkiriṇībhyo 'saṃkhyeyāni ratnapadmotpalakumudapuṇḍarīkānyabhyudgatānyapaśyat /",
  "S04bsu016_u:11707": "kānicidvitastipramāṇamātrāṇi kānicidvyāmapramāṇamātrāṇi kānicicchakaṭacakrapramāṇamātrāṇi /",
  "S04bsu016_u:11708": "teṣu ca nānārūpān vyūhānapaśyat /",
  "S04bsu016_u:11709_0": "yaduta strīrūpān puruṣarūpān dārakarūpān dārikārūpān śakrarūpān brahmarūpān lokapālarūpān",
  "S04bsu016_u:11709_1": "devanāgayakṣagandharvāsuragaruḍakinnaramahoragarūpān śrāvakapratyekabuddhabodhisattvarūpān",
  "S04bsu016_u:11709_2": "sarvajagadrūpasaṃsthānaśarīrān vicitranānāvarṇān kṛtāñjalipuṭānavanatakāyānnamasyato 'paśyat /",
  "S04bsu016_u:11710": "dvātriṃśanmahāpuruṣalakṣaṇasamalaṃkṛtakāyāṃśca tathāgatavigrahān paryaṅkaniṣaṇṇānapaśyat //",
  "S04bsu016_u:11711": "yā ca sā vaiḍūryatalāṣṭāpadamahāpṛthivī,",
  "S04bsu016_u:11712": "tatra ekaikato 'ṣṭāpadādacintyāḥ pratibhāsavijñaptīrapaśyat /",
  "S04bsu016_u:11713": "kvacitkṣetrapratibhāsavijñaptiṃ kvacidbuddhapratibhāsavijñaptim /",
  "S04bsu016_u:11714": "yāvantaśca teṣu (Gv 413)",
  "S04bsu016_u:11715": "kūṭāgāreṣvalaṃkāravyūhāḥ,",
  "S04bsu016_u:11716": "tān sarvānekaikasminnaṣṭāpade pratibhāsaprāptānapaśyat /",
  "S04bsu016_u:11717": "teṣāṃ ca ratnavṛkṣāṇāṃ sarvatra puṣpaphalakośebhyo nānāsaṃsthānavicitrasuvarṇarūpārdhakāyānapaśyat /",
  "S04bsu016_u:11718_0": "kvacidbuddhārdhakāyān kvacidbodhisattvārdhakāyān kvaciddevanāgayakṣagandharvāsuragaruḍakinnaramahoragārdhakāyān",
  "S04bsu016_u:11718_1": "kvacicchakrabrahmalokapālārdhakāyān kvaciccakravartimanuṣyendrārdhakāyān kvacidrājakumāraśreṣṭhigṛhapatyamātyastrīpuruṣadārakadārikābhikṣubhikṣuṇyupāsakopāsikārdhakāyān",
  "S04bsu016_u:11718_2": "kāṃścitpuṣpadāmāvalambitapāṇīn kāṃścidratnahārābhipralambitapāṇīn kāṃścitsarvavyūhaparigṛhītapāṇīn",
  "S04bsu016_u:11718_3": "kāṃścidavanatakāyān kṛtāñjalipuṭānanimiṣanayanān namasyataḥ kāṃścidabhiṣṭuvataḥ kāṃścitsamāpannān",
  "S04bsu016_u:11718_4": "kāṃścitsuvarṇavarṇāvabhāsān kāṃścidrūpyavarṇāvabhāsān kāṃścittuṣārasukumāravarṇāvabhāsān",
  "S04bsu016_u:11718_5": "kāṃścidindranīlamaṇivarṇāvabhāsān kāṃścidvirocanamaṇiratnāvabhāsān kāṃścitsarvaratnavarṇāvabhāsān",
  "S04bsu016_u:11718_6": "kāṃściccampakapuṣpavarṇāvabhāsān kāṃścitprabhākāyāvabhāsān kāṃścillakṣaṇavicitrātmabhāvānapaśyat /",
  "S04bsu016_u:11719": "tebhyaśca ardhacandrebhyo 'saṃkhyeyāṃścandrasūryagrahanatārāpratibhāsān niścarya daśadiśo 'vabhāsayamānānapaśyat //",
  "S04bsu016_u:11720": "tāśca prāsādavimānakūṭāgārabhittīḥ sarvaratnāṣṭāpadavicitrā apaśyat /",
  "S04bsu016_u:11721": "teṣu ca sarvaratnāṣṭāpadeṣu maitreyasya bodhisattvasya sarvabodhisattvacaryākramamapaśyat yathā pūrvaṃ bodhisattvāścaryāmacaran /",
  "S04bsu016_u:11722": "kvacidaṣṭāpade maitreyasya bodhisattvasya śiraḥpradānamapaśyat /",
  "S04bsu016_u:11723_0": "kvacinnetrapradānaṃ kvacidvastrapradānaṃ kvaciccūḍāmaṇiratnapradānaṃ kvacitsaddharmacūḍāmaṇipradānaṃ",
  "S04bsu016_u:11723_1": "kvaciddantapradānaṃ kvacijjihvāpradānaṃ kacitkarṇanāsāpradānaṃ kvaciddhṛdayapradānaṃ",
  "S04bsu016_u:11723_2": "kvacinmajjamāṃsapradānaṃ kvacidrudhirapradānaṃ kvacicchavicarmapradānaṃ kvacinmāṃsanakhapradānaṃ",
  "S04bsu016_u:11723_3": "kvacitsajālāṅgulipradānaṃ kvacitsarvaśarīrapradānaṃ kvacitputraduhitṛbhāryāpradānaṃ",
  "S04bsu016_u:11723_4": "kvacidratnarāśipradānaṃ kvacidgrāmanagaranigamajanapadarāṣṭrarājadhānīpradānaṃ kvacijjambudvīpapradānaṃ",
  "S04bsu016_u:11723_5": "kvaciccaturdvīpapradānaṃ kvacitsarvarājyaiśvaryapradānaṃ kvacidbhadrarājāsanapradānaṃ",
  "S04bsu016_u:11723_6": "kvaciddāsadāsīpradānaṃ kvacidantaḥpurapradānaṃ kvacidudyānatapovanapradānaṃ kvacicchatradhvajapatākāpradānaṃ",
  "S04bsu016_u:11723_7": "kvacitpuṣpamālyagandhānulepanapradānaṃ kvacid glānapratyayabhaiṣajyapradānaṃ kvacitsarvānnapānavidhipradānaṃ",
  "S04bsu016_u:11723_8": "kvacitsarvopakaraṇapradānaṃ kvacitsarvopāśrayapradānaṃ kvacidratnakāṃsyapātrīpradānaṃ",
  "S04bsu016_u:11723_9": "kvacidvararathapradānaṃ kvacidbandhanāgāragatān vimokṣayantaṃ kvacidvadhyān nirmokṣayantaṃ",
  "S04bsu016_u:11723_10": "kvacidbālāṃścikitsamānaṃ kvacitpranaṣṭamārgāṇāṃ mārgamupadarśayantaṃ kvaciddāśabhūtaṃ",
  "S04bsu016_u:11723_11": "nadīpathe nāvaṃ vāhayamānaṃ kvacidbālāhāśvarājabhūtaṃ mahāsamudre rākṣasīdvīpagatān",
  "S04bsu016_u:11723_12": "sattvān paritrāyamāṇaṃ kvacinmaharṣibhūtaṃ śāstrāṇyabhinirharamāṇaṃ kvaciccakravartibhūtaṃ",
  "S04bsu016_u:11723_13": "daśakuśaleṣu karmapatheṣu sattvān pratiṣṭhāpayamānaṃ kvacidvaidyabhūtamāturāṇāṃ cikitsāṃ",
  "S04bsu016_u:11723_14": "prayojayamānaṃ kvacinmātāpitaramupatiṣṭhantaṃ kvacitkalyāṇamitrāṇi śuśrūṣantaṃ kvacicchrāvakavarṇarūpeṇa",
  "S04bsu016_u:11723_15": "sattvavinayena prayuktaṃ kvacitpratyekabuddhavarṇarūpeṇa kvacidbodhisattvavarṇarūpeṇa",
  "S04bsu016_u:11723_16": "kvacidbuddhavarṇarūpeṇa kvacitsattvavinayaprayuktaṃ kvacitsattvajātakaviśeṣairupapattiṃ",
  "S04bsu016_u:11723_17": "saṃdarśya sattvān paripācayamānaṃ kvaciddharmabhāṇakarūpeṇa tathāgataśāsanopagatamuddiśantaṃ",
  "S04bsu016_u:11723_18": "svādhyāyamānaṃ yoniśomīmāṃsāprayuktaṃ tathāgatacaityānyalaṃkurvāṇaṃ tathāgatavigrahān (Gv 414)",
  "S04bsu016_u:11724_0": "kārayamāṇaṃ buddhapūjāyāṃ sattvān samādāpayamānaṃ gandhānulepanapradānaṃ sugandhatailābhyañjanapuṣpamālyāropaṇādisarvākārabuddhapūjāprayuktaṃ",
  "S04bsu016_u:11724_1": "daśasu kuśalamūleṣu karmapatheṣu sattvān pratiṣṭhāpayamānaṃ pañcasu śikṣāpadeṣu aṣṭāṅgapoṣadheṣu",
  "S04bsu016_u:11724_2": "buddhadharmasaṃghaśaraṇagamaneṣu pravrajyāyāṃ dharmaśravaṇe uddeśasvādhyāyayoniśomanasikāreṣu",
  "S04bsu016_u:11724_3": "sattvānniyojayamānaṃ dharmasāṃkathyāya siṃhāsanasaṃniṣaṇṇaṃ buddhabodhiṃvivṛṇvantam /",
  "S04bsu016_u:11725": "iti hi yāvanmaitreyo bodhisattvo",
  "S04bsu016_u:11726": "'saṃkhyeyaiḥ kalpakoṭīniyutaśatasahasraiḥ ṣaṭsu pāramitāsu cīrṇacaritaḥ,",
  "S04bsu016_u:11727": "tatsarvaṃ sudhanaḥ śreṣṭhidārakastata ekaikasmādaṣṭāpadādaparāparairākārairadrākṣīt /",
  "S04bsu016_u:11728": "sa kvacitkūṭāgāre yāvanti maitreyeṇa bodhisattvena kalyāṇamitrāṇi paryupāsitāni teṣāṃ vikurvitavyūhānadrākṣīt /",
  "S04bsu016_u:11729": "sarveṣu ca teṣu kalyāṇamitreṣu upasaṃkrāntamābhāṣyamāṇamātmānaṃ saṃjānīte sma - ehi sudhana svāgatam /",
  "S04bsu016_u:11730": "māsi klāntaḥ /",
  "S04bsu016_u:11731": "paśyemāṃ bodhisattvācintyatām //",
  "S04bsu016_u:11732": "iti hi sudhanaḥ śreṣṭhidārakastata ekaikasmātkūṭāgārādekaikasmādārambaṇādimāni ca anyāni ca avicintyavyūhaviṣayavikurvitānyadrākṣīt /",
  "S04bsu016_u:11733_0": "asaṃpramuṣitena smṛtibalādhānena samantadigvyavacāritayā cakṣuḥpariśuddhyā anāvaraṇena",
  "S04bsu016_u:11733_1": "vipaśyanākauśalyajñānena bodhisattvajñānādhiṣṭhānavaśitāpratilambhena bodhisattvasaṃjñāgataprasṛtāyāṃ",
  "S04bsu016_u:11733_2": "jñānabhūmau sthitaḥ,",
  "S04bsu016_u:11734": "tatsarvamanantavyūhaviṣayavikurvitamadrākṣīt /",
  "S04bsu016_u:11735_0": "tadyathā puruṣaḥ suptaḥ svapnāntaragato vividhān rūpārambaṇaviśeṣān paśyet yaduta",
  "S04bsu016_u:11735_1": "gṛhavimānaramaṇīyāni vā grāmanagaranigamajanapadaramaṇīyāni vā vastrānnapānaparibhogaramaṇīyāni",
  "S04bsu016_u:11735_2": "vā gītavādyatūryasaṃgītivividharatikrīḍāramaṇīyāni vā paśyet /",
  "S04bsu016_u:11736": "udyānārāmatapovanaramaṇīyāni vā vṛkṣanadīpuṣkiriṇīparvataramaṇīyāni vā mātāpitṛmitrajñātisālohitasamavadhānagataṃ vā ātmānaṃ saṃjānīte /",
  "S04bsu016_u:11737": "mahāsamudraṃ vā paśyet sumeruṃ vā parvatarājānaṃ sarvadevabhavanāni vā jambudvīpaṃ vā,",
  "S04bsu016_u:11738": "anenakayojanaśatasthitaṃ vā ātmānaṃ saṃjānīte /",
  "S04bsu016_u:11739": "tacca gṛhaṃ vā avacarakaṃ vā vipulaṃ paśyet /",
  "S04bsu016_u:11740": "sarvaguṇālaṃkārasamavasṛtaṃ divasameva saṃjānīte /",
  "S04bsu016_u:11741": "na rātridīrghaṃ ca saṃjānīte na hrasvam,",
  "S04bsu016_u:11742": "na svapna iti saṃjānīte /",
  "S04bsu016_u:11743": "sukhopasthānaṃ cātmanaḥ paśyet /",
  "S04bsu016_u:11744": "sa prasrabdhakāyasaṃskāro vigatastyānamiddhaḥ sarvaratyapakarṣito vipulaprītisukhasaṃvedī dīrghaṃ ca vipulaṃ ca saṃjānīte /",
  "S04bsu016_u:11745": "divasaṃ vā saptāhaṃ vā ardhamāsaṃ vā saṃvatsaraṃ vā varṣaśataṃ vā tato vā uttari saṃjānīte /",
  "S04bsu016_u:11746": "prativibuddhaśca tatsarvamanusmaret /",
  "S04bsu016_u:11747_0": "evameva sudhanaḥ śreṣṭhidārakaḥ bodhisattvādhiṣṭhānena sarvatraidhātukasvapnasamavasaraṇajñānena",
  "S04bsu016_u:11747_1": "parīttasaṃjñāgataniruddhacetā vipulamahadgatānāvaraṇabodhisattvasaṃjñāgatavihārī",
  "S04bsu016_u:11747_2": "bodhisattvaviṣayānugato 'cintyabodhisattvanayapraveśānusṛtabuddhistatsarvavyūhavikurvitamapaśyat",
  "S04bsu016_u:11747_3": "saṃjānīte 'nubhavati vicārayati nimittīkaroti ālakṣayati,",
  "S04bsu016_u:11748": "tatra ca sthitamātmānaṃ saṃjānīte /",
  "S04bsu016_u:11749": "tadyathā glānaḥ puruṣaścarame cittotpāde vartamāna upapatyānantaryacitte pratyupasthite karmabhave āmukhībhūte yathākṛtakarmopacayavipākena aśubhakarmapratyayena narakaṃ vā paśyet,",
  "S04bsu016_u:11750": "tiryagyoniṃ vā pretaviṣayaṃ vā yamapuruṣān vā dṛḍhapraharaṇagṛhītān ruṣitānākrośato ruditākrośitaśabdaṃ ca nārakāṇāṃ śruṇuyāt /",
  "S04bsu016_u:11751": "tāṃ ca kṣāranadīṃ paśyet,",
  "S04bsu016_u:11752": "tāṃśca kṣuradhārāparvatān,",
  "S04bsu016_u:11753": "tāṃ ca kūṭāśālmalīm,",
  "S04bsu016_u:11754": "tacca asipatravanaṃ paśyet /",
  "S04bsu016_u:11755": "tāṃśca mahānarakānādīptān (Gv 415)",
  "S04bsu016_u:11756": "saṃprajvalitānekajvālībhūtān,",
  "S04bsu016_u:11757": "tāśca lohakumbhīḥ paśyet,",
  "S04bsu016_u:11758": "tāḥ kāraṇāḥ kāryamāṇān,",
  "S04bsu016_u:11759": "tāṃśca vedanāmanubhūyamānān saṃjānīt /",
  "S04bsu016_u:11760": "tāni ca nairayikānyagnisaṃtāpaduḥkhāni",
  "S04bsu016_u:11761": "paśyedanubhavet /",
  "S04bsu016_u:11762": "śubhakarmopacayena vā devabhavanaṃ paśyet /",
  "S04bsu016_u:11763": "devaparṣadapsarogaṇaṃ sarvavyūhālaṃkārāṃśca paśyet,",
  "S04bsu016_u:11764": "udyānavimānanadīpuṣkariṇīratnaparvatakalpavṛkṣaparibhogān vā paśyedanubhavet,",
  "S04bsu016_u:11765": "tadāyuḥkālaṃ ca saṃjānīyāt - itaścyutastatra vopapanno 'nantarhita eva karmaviṣayācintyatayā etāṃ kriyāṃ paśyet saṃjānīta anubhavet /",
  "S04bsu016_u:11766": "evameva sudhanaḥ śreṣṭhidārako bodhisattvakarmaviṣayācintyatayā tatsarvavyūhavikurvitamadrākṣīt /",
  "S04bsu016_u:11767": "tadyathā bhūtagrahāviṣṭaḥ puruṣo vividhāni rupagatāni paśyati /",
  "S04bsu016_u:11768": "yacca paripṛcchate,",
  "S04bsu016_u:11769": "tadvyākaroti /",
  "S04bsu016_u:11770": "evameva sudhanaḥ śreṣṭhidārako bodhisattvajñānādhiṣṭhānabalena tān sarvavyūhānadrākṣīt /",
  "S04bsu016_u:11771": "tadyathā nāgabhavanapraviṣṭaḥ puruṣo nāgasaṃjñāgatapraveśena divasaṃ vā saptāhaṃ vā ardhamāsaṃ vā māsaṃ vā saṃvatsaraṃ vā varṣaśataṃ vā saṃjñāmātraṃ saṃjānīte,",
  "S04bsu016_u:11772": "nāgasaṃjñāgatotsṛṣṭo manuṣyasaṃjñāgatena muhūrtamātraṃ paśyet /",
  "S04bsu016_u:11773": "evameva sudhanaḥ śreṣṭhidārako bodhisattvasaṃjñāgatānusmṛtabuddhistanmaitreyasya bodhisattvasya adhiṣṭhānavaśena tanmuhūrtaṃ bahūni kalpakoṭīniyutaśatasahasrāṇi saṃjānīte sma /",
  "S04bsu016_u:11774": "tadyathāsti sarvajagadvaravyūhagarbhaṃ nāma mahābrahmaṇo vimānam /",
  "S04bsu016_u:11775": "tatra sarvatrisāhasramahāsāhasro lokadhāturābhāsamāgacchati pratibhāsayogena sarvārambaṇāmiśrībhūtaḥ /",
  "S04bsu016_u:11776_0": "evameva sudhanaḥ śreṣṭhidārakaḥ tān sarvān vyūhānanyonyāsaṃkīrṇān sarvārambaṇeṣu",
  "S04bsu016_u:11776_1": "pratibhāsaprāptaḥ tadyathā kṛtsnāyatanasamāpattivihārī bhikṣureko 'dvitīyaḥ śayane",
  "S04bsu016_u:11776_2": "vā caṃkrame vā niṣadyāyāṃ vā utthito vā niṣaṇṇo vā yathākṛtsnasamāpattiviṣayāvatāreṇa",
  "S04bsu016_u:11776_3": "sarvalokaṃ saṃjānīte paśyatyanubhavati dhyāyiviśeṣācintyatāyai /",
  "S04bsu016_u:11777": "evameva sudhanaḥ śreṣṭhidārakaḥ tān sarvān vyūhān yathāviṣayāvatāreṇa paśyati saṃjānīte /",
  "S04bsu016_u:11778": "tadyathā gandharvanagarāṇāṃ sarvavyūhālaṃkārā gaganatale saṃdṛśyante,",
  "S04bsu016_u:11779": "na ca kasyacidāvaraṇatvāya kalpante /",
  "S04bsu016_u:11780": "tadyathā yakṣavimānapraviṣṭāni manuṣyavimānāni yakṣavimānāntargatānyanyonyāsaṃbhinnāni yathākāmaviṣayapariśuddhyā saṃdṛśyante /",
  "S04bsu016_u:11781": "tadyathā mahāsamudre sarvasya trisāhasramahāsāhasrasya lokadhātoḥ pratibhāsasamudrāḥ saṃdṛśyante /",
  "S04bsu016_u:11782": "tadyathā māyākāro mantravidyauṣadhibalādhiṣṭhānena sarvarūpagatāni sarvakriyāśca saṃpaśyati /",
  "S04bsu016_u:11783_0": "evameva sudhanaḥ śreṣṭhidārako maitreyasya bodhisattvasyādhiṣṭhānajñānamāyācintyapradeśena",
  "S04bsu016_u:11783_1": "tāni sarvavyūhavikurvitānyadrākṣīt dharmajñānamāyābalābhinirhṛtena bodhisattvavaśitādhiṣṭhānajñānamāyāgatena //",
  "S04bsu016_u:11784": "atha khalu maitreyo bodhisattvastatkūṭāgāraṃ praviśya tadadhiṣṭhānamavasṛjya sudhanaṃ śreṣṭhidārakamacchaṭāśabdaṃ kṛtvā etadavocata - uttiṣṭha kulaputra /",
  "S04bsu016_u:11785": "eṣā dharmāṇāṃ dharmatā /",
  "S04bsu016_u:11786": "aviṣṭhapanapratyupasthānalakṣaṇāḥ kulaputra sarvadharmā bodhisattvajñānādhiṣṭhitāḥ /",
  "S04bsu016_u:11787": "evaṃ svabhāvāpariniṣpannā māyāsvapnapratibhāsopamāḥ /",
  "S04bsu016_u:11788": "atha khalu sudhanaḥ śreṣṭhidārakaḥ tenācchaṭāśabdena tataḥ samādhervyutthitaḥ /",
  "S04bsu016_u:11789": "taṃ maitreyo bodhisattva āha - dṛṣṭā te kulaputra bodhisattvādhiṣṭhānavikurvāḥ?",
  "S04bsu016_u:11790": "dṛṣṭāste bodhisattvasaṃbhārabalaniṣyandāḥ?",
  "S04bsu016_u:11791": "dṛṣṭā te bodhisattvapraṇidhijñānaviṭhapanā?",
  "S04bsu016_u:11792": "dṛṣṭāste bodhisattvacaryāsamudāgamāḥ?",
  "S04bsu016_u:11793": "śrutaṃ te bodhisattvaniryāṇamukham?",
  "S04bsu016_u:11794": "dṛṣṭā te buddhakṣetravyūhāpramāṇatā? dṛṣṭā (Gv 416)",
  "S04bsu016_u:11795": "te tathāgatapraṇidhivaiśāradyavaiśeṣikatā?",
  "S04bsu016_u:11796": "anugatā te bodhisattvavimokṣācintyatā?",
  "S04bsu016_u:11797": "anubhūtaṃ te bodhisattvasamādhiprītimukham?",
  "S04bsu016_u:11798": "sudhana āha - dṛṣṭamārya kalyāṇamitrādhiṣṭhānena kalyāṇamitraprabhāveṇa /",
  "S04bsu016_u:11799": "api tu khalu ārya ko nāmaiṣa vimokṣaḥ?",
  "S04bsu016_u:11800": "maitreya āha - sarvatryadhvārambaṇajñānapraveśāsaṃmoṣasmṛtivyūhagarbho nāma kulaputra eṣa vimokṣaḥ /",
  "S04bsu016_u:11801": "īdṛśānāṃ ca kulaputra vimokṣāṇāmanabhilāpyānabhilāpyānāmekajātipratibaddho bodhisattvo lābhī /",
  "S04bsu016_u:11802": "sudhana āha - kva asau ārya vyūho gataḥ?",
  "S04bsu016_u:11803": "maitreyo bodhisattva āha - yata evāgataḥ /",
  "S04bsu016_u:11804": "sudhana āha - kuta āgataḥ?",
  "S04bsu016_u:11805": "maitreyo bodhisattva āha - bodhisattvajñānādhiṣṭhānābhinirhārādāgataḥ /",
  "S04bsu016_u:11806": "tatraivādhiṣṭhānena tiṣṭhati /",
  "S04bsu016_u:11807": "na kvacidgato nāgato na rāśībhūto na saṃcayabhūto na kūṭastho na bhāvastho na bhāvasthito na deśastho na pradeśasthaḥ /",
  "S04bsu016_u:11808": "tadyathā kulaputra nāgānāṃ meghajālaṃ na kāyena cittena abhyantarībhūtaṃ na saṃcayasthitaṃ na saṃdṛśyate /",
  "S04bsu016_u:11809": "nāgacetanāvaśena apramāṇā vārighārāḥ pramuñcati nāgaviṣayācintyatayā /",
  "S04bsu016_u:11810": "evameva kulaputra te vyūhā nādhyātmagatā na bahirdhāgatā na ca na saṃdṛśyante,",
  "S04bsu016_u:11811": "bodhisattvādhiṣṭhānavaśena,",
  "S04bsu016_u:11812": "tava ca subhājanatayā /",
  "S04bsu016_u:11813": "tadyathā kulaputra māyākārasya sarvamāyāgataviṣayaṃ saṃdarśayamānasya māyā na kutaścidāgacchanti na vigacchanti na kvacitsaṃkrāntim,",
  "S04bsu016_u:11814": "saṃdṛśyate ca mantrauṣadhibalena /",
  "S04bsu016_u:11815": "evameva kulaputrate vyūhā na kvacidgatā na kutaścidāgatā na kvacidrāśībhūtāḥ /",
  "S04bsu016_u:11816": "saṃdṛśyante ca acintyabodhisattvajñānamāyāsuśikṣitvāt pūrvapraṇidhānādhiṣṭhānajñānavaśitayā /",
  "S04bsu016_u:11817": "sudhana āhaṃ-kiyaddūrādārya āgacchasi?",
  "S04bsu016_u:11818": "āha - anāgatagatiṃgataḥ /",
  "S04bsu016_u:11819": "kulaputra bodhisattvānāṃ gatiḥ acalanāsthānagatiḥ /",
  "S04bsu016_u:11820": "anālayāniketagatiḥ /",
  "S04bsu016_u:11821": "acyutyupapattigatiḥ /",
  "S04bsu016_u:11822": "asthānasaṃkrāntigatiḥ /",
  "S04bsu016_u:11823": "acalanānutthānagatiḥ",
  "S04bsu016_u:11824": "/ anavekṣāniketagatiḥ /",
  "S04bsu016_u:11825": "akarmavipākagatiḥ /",
  "S04bsu016_u:11826": "anutpādānirodhagatiḥ /",
  "S04bsu016_u:11827": "anucchedāśāśvatagatiḥ /",
  "S04bsu016_u:11828": "api tu kulaputra mahākaruṇāgatirbodhisattvānāṃ vineyasattvāvekṣaṇatayā,",
  "S04bsu016_u:11829": "mahāmaitrīgatirbodhisattvānāṃ duḥkhitasattvaparitrāṇatayā,",
  "S04bsu016_u:11830": "śīlagatirbodhisattvānāṃ yathāśayopapattitayā,",
  "S04bsu016_u:11831": "praṇidhānagatirbodhisattvānāṃ pūrvādhiṣṭhānena,",
  "S04bsu016_u:11832": "abhijñāgatirbodhisattvānāṃ sarvasukhasaṃdarśanatayā,",
  "S04bsu016_u:11833": "anabhisaṃskāragatirbodhisattvānāṃ sarvatathāgatapādamūlānuccalanatayā,",
  "S04bsu016_u:11834": "anāyūhaviyūhagatirbodhisattvānāṃ kāyacittāsaṃpravaṇatayā,",
  "S04bsu016_u:11835": "prajñopāyagatirbodhisattvānāṃ sattvānuvartanatayā,",
  "S04bsu016_u:11836": "nirmāṇasaṃdarśanagatirbodhisattvānāṃ pratibhāsapratibimbanirmitaśarīrasamatayā //",
  "S04bsu016_u:11837": "api ca kulaputra yadvadasi - kiyaddūrāttvamāgacchasīti /",
  "S04bsu016_u:11838": "ahamasmin kulaputra āgacchāmi janmabhūmermāladebhyo janapadebhyaḥ kuṭigrāmakāt /",
  "S04bsu016_u:11839": "tatra gopālako nāma śreṣṭhī /",
  "S04bsu016_u:11840": "taṃ buddhadharmeṣu pratiṣṭhāpya janmabhūmakānāṃ ca manuṣyāṇāṃ yathābhājanatayā dharmaṃ deśayitvā mātāpitṛjñātisaṃbandhinaśca brāhmaṇagṛhapatīn mahāyāne samādāpya /",
  "S04bsu016_u:11841": "sudhana āha - katamā ārya bodhisattvānāṃ janmabhūmiḥ?",
  "S04bsu016_u:11842": "āha - daśemāḥ kulaputra bodhisattvānāṃ janmabhūmayaḥ /",
  "S04bsu016_u:11843": "katamā daśa?",
  "S04bsu016_u:11844": "yaduta bodhicittotpādo bodhisattvānāṃ janmabhūmiḥ /",
  "S04bsu016_u:11845": "bodhisattvakulajanaka adhyāśayo bodhisattvānāṃ janmabhūmiḥ /",
  "S04bsu016_u:11846": "kalyāṇamitrakule janayitāḥ.......bhūmipratiṣṭhānaṃ bodhisattvānāṃ janmabhūmiḥ /",
  "S04bsu016_u:11847": "pāramitākule janakaṃ........ praṇidhānābhinirhāro bodhisattvānāṃ janmabhūmiḥ /",
  "S04bsu016_u:11848": "anutpattikadharmakṣāntikule (Gv 417) janakau....... /",
  "S04bsu016_u:11849": "sarvadharmapratipattiḥ kulaputra bodhisattvānāṃ janmabhūmiḥ /",
  "S04bsu016_u:11850": "atītānāgatapratyutpannasarvatathāgatakule janayitrī janmabhūmiḥ /",
  "S04bsu016_u:11851": "imāḥ kulaputra bodhisattvānāṃ daśa janmabhūmayaḥ //",
  "S04bsu016_u:11852": "prajñāpāramitā kulaputra bodhisattvānāṃ mātā,",
  "S04bsu016_u:11853": "upāyakauśalyaṃ pitā,",
  "S04bsu016_u:11854": "dānapāramitā stanyam,",
  "S04bsu016_u:11855": "śīlapāramitā dhātrī,",
  "S04bsu016_u:11856": "kṣāntīpāramitā bhūṣaṇālaṃkāraḥ,",
  "S04bsu016_u:11857": "vīryapāramitā saṃvardhikā,",
  "S04bsu016_u:11858": "dhyānapāramitā caryāviśuddhiḥ kalyāṇamitrāṇi śikṣācaryaḥ,",
  "S04bsu016_u:11859": "sarvabodhyaṅgāni sahāyāḥ,",
  "S04bsu016_u:11860": "sarvabodhisattvā bhrātaraḥ bodhicittaṃ kulam,",
  "S04bsu016_u:11861": "pratipattiḥ kuladharmāḥ,",
  "S04bsu016_u:11862": "bhūmyavasthānaṃ kṣāntipratilambhaḥ,",
  "S04bsu016_u:11863": "kulābhijātiḥ praṇidhānābhinirhāraḥ,",
  "S04bsu016_u:11864": "kulavidyālābhaḥ,",
  "S04bsu016_u:11865": "caryāviśuddhiḥ,",
  "S04bsu016_u:11866": "kuladharmānuvartanatā mahāyānasamādāpanā,",
  "S04bsu016_u:11867": "kulavaṃśāvyavacchedaḥ abhiṣekaikajātipratibaddhatā,",
  "S04bsu016_u:11868": "dharmarājeṣu putratvam,",
  "S04bsu016_u:11869": "sarvatathāgatasamudāgamaḥ kulavaṃśapariśuddhiḥ /",
  "S04bsu016_u:11870": "evaṃ hi kulaputra bodhisattvo 'tikrānto bhavati bālapṛthagjanabhūmim /",
  "S04bsu016_u:11871": "avakrānto bhavati bodhisattvaniyāmam /",
  "S04bsu016_u:11872": "saṃbhūto bhavati tathāgatakūle /",
  "S04bsu016_u:11873": "pratiṣṭhito bhavati tathāgatavaṃśe /",
  "S04bsu016_u:11874": "avyavacchedāya pratipanno bhavati triratnavaṃśasya /",
  "S04bsu016_u:11875": "paripālanābhiyukto bhavati bodhisattvakulasya /",
  "S04bsu016_u:11876": "pariśuddho bhavati jātigotreṇa /",
  "S04bsu016_u:11877": "anupakruṣṭo bhavati varṇajātyoḥ /",
  "S04bsu016_u:11878": "anavadyo bhavati sarvajātaḥ /",
  "S04bsu016_u:11879": "adoṣaḥ sadevake loke samārake sabrahmake saśramaṇabrāhmaṇikāyāṃ prajāyām /",
  "S04bsu016_u:11880": "kulīno bhavati uttamabuddhakulasaṃbhūto mahāpraṇidhigarbhaśarīraḥ //",
  "S04bsu016_u:11881": "evaṃ kulajātisamṛddhāśca kulaputra bodhisattvāḥ pratibhāsāyatanasarvadharmaparijñātatvānna vijugupsante sarvalokopapattiṣu /",
  "S04bsu016_u:11882": "nirmitopamasarvabhavopapattiparijñātatvānna saṃkliśyante sarvabhavagatyupapattisaṃvāseṣu /",
  "S04bsu016_u:11883": "nirātmasarvabuddhatvānna parikhidyante sarvasattvaparipākavinayeṣu /",
  "S04bsu016_u:11884": "mahāmaitrīmahākaruṇāśarīratvānna śrāmyanti sarvasattvānugraheṣu /",
  "S04bsu016_u:11885": "svapnopamasaṃsārādhimuktatvānna paritrasanti sarvakalpasaṃvāseṣu /",
  "S04bsu016_u:11886": "māyāmayaṃ ca skandhaparijñātatvānna krāmyanti sarvajanmacyutimaraṇasaṃdarśanena /",
  "S04bsu016_u:11887": "dharmadhātuprakṛtikatvāyatanamucitvānna kṣaṇyante sarvaviṣayeṣu /",
  "S04bsu016_u:11888": "marīcyupamasarvasaṃjñāgatasubhāvitatvānna muhyanti sarvasaṃsāragatiṣu /",
  "S04bsu016_u:11889": "māyopamasarvadharmavikrīḍitatvādanupaliptā bhavanti sarvamāraviṣayaiḥ /",
  "S04bsu016_u:11890": "sarvakāyaprabhāvitatvādavañcanīyā bhavanti sarvakleśaiḥ /",
  "S04bsu016_u:11891": "upapattivaśitālabdhatvādgatiṃgatā bhavanti sarvagatiṣu /",
  "S04bsu016_u:11892_0": "so 'haṃ kulaputra sarvalokadhātūpapattyantargatena kāyena sarvajagadrūpasamairbalaviśeṣaiḥ",
  "S04bsu016_u:11892_1": "sarvasattvopamairniruktisaṃbhedaiḥ sarvajagadupamābhirnāmadheyavimātratābhiḥ sarvasattvādhimuktisamairīryāpathaiḥ,",
  "S04bsu016_u:11893": "sarvajagadvinayapramāṇairlokānuvartanaiḥ,",
  "S04bsu016_u:11894": "sarvaviśuddhisamairjanmakulopapattisaṃdarśanaiḥ,",
  "S04bsu016_u:11895_0": "kriyāvatāramukhaiḥ sarvasattvasaṃjñānupraveśaiḥ sarvabodhisattvapraṇidhinirmāṇasamairātmabhāvasaṃdarśanaprabhāvanaiḥ",
  "S04bsu016_u:11895_1": "sarvadharmadhātuṃ spharitvā pūrvasabhāgacaritānāṃ sattvānāṃ pranaṣṭabodhicittānāṃ",
  "S04bsu016_u:11895_2": "paripācanārthaṃ jambudvīpe ca janmopapattisaṃdarśanārthamiha dakṣiṇāpathe māladeṣu",
  "S04bsu016_u:11895_3": "janapadeṣu kūṭāgrāmake brāhmaṇakuleṣūpapannānāṃ mātṛpitṛjñātisaṃbandhināṃ vinayārthaṃ",
  "S04bsu016_u:11895_4": "brāhmaṇakulajātiviśeṣeṇa caiṣāṃ jātyabhimānikānirabhimānatāyai tathāgatakule saṃjananārthamihopapannaḥ /",
  "S04bsu016_u:11896": "so 'haṃ kulaputra iha dakṣiṇāpathe anenopāyena yathāśayānāṃ sattvānāṃ yathāvineyānāṃ paripākavinayaṃ kurvan ihaiva vairocanavyūhālaṃkāragarbhe kūṭāgāre (Gv 418)",
  "S04bsu016_u:11897": "prativasāmi /",
  "S04bsu016_u:11898": "itaścāhaṃ cyutaḥ tuṣitabhavane upapattiṃ saṃdarśayiṣyāmi yathāśaye sattvānuvartanatāyai,",
  "S04bsu016_u:11899": "tuṣitakāyikānāṃ ca sabhāgacaritānāṃ devaputrāṇāṃ paripākāya,",
  "S04bsu016_u:11900": "sarvakāmadhātusamatikrāntānāṃ bodhisattvapuṇyajñānanirmāṇavyūhasaṃdarśanatāyai,",
  "S04bsu016_u:11901": "kāmaratitṛṣṇāvinivartanatāyai,",
  "S04bsu016_u:11902": "sarvasaṃsārānityatvaparidīpanatāyai,",
  "S04bsu016_u:11903": "vipattiparyavasānasarvadevopapattisaṃdarśanatāyai,",
  "S04bsu016_u:11904": "cyavanākāraṃ nāma mahājñānadharmamukhamekajātibaddhairbodhisattvaiḥ sārdhaṃ saṃgāyanāya,",
  "S04bsu016_u:11905": "sahaparipācitānāṃ ca tatropapattisaṃgrahaṇatāyai,",
  "S04bsu016_u:11906": "śākyamunisaṃpreṣitānāṃ ca vineyakalānāṃ prabodhanatāyai /",
  "S04bsu016_u:11907": "kāle paripūrṇābhiprāyasarvajñatāmadhigamiṣyāmi /",
  "S04bsu016_u:11908": "bodhiprāptaṃ ca māṃ kulaputra tvaṃ punarapi drakṣyasi sārdhaṃ mañjuśriyā kalyāṇamitreṇa //",
  "S04bsu016_u:11909": "api tu khalu punaḥ kulaputra - gaccha tvaṃ tameva mañjuśriyaṃ kumārabhūtam /",
  "S04bsu016_u:11910": "upasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
  "S04bsu016_u:11911": "kathaṃ pratipattavyam,",
  "S04bsu016_u:11912": "kathaṃ samantabhadracaryāmaṇḍalamavataritavyam,",
  "S04bsu016_u:11913": "kathamabhinirhartavyam,",
  "S04bsu016_u:11914": "kathaṃ praṇidhātavyam,",
  "S04bsu016_u:11915": "kathaṃ vipulīkartavyam,",
  "S04bsu016_u:11916": "kathamanusartavyam,",
  "S04bsu016_u:11917": "kathaṃ paryadātavyam,",
  "S04bsu016_u:11918": "kathaṃ praveṣṭavyam,",
  "S04bsu016_u:11919": "kathaṃ paripūrayitavyam,",
  "S04bsu016_u:11920": "sa te kulaputra kalyāṇamitra saṃdarśayiṣyati /",
  "S04bsu016_u:11921": "tatkasya hetoḥ?",
  "S04bsu016_u:11922": "sa kulaputra bodhisattvakoṭīniyutaśatasahasrāṇāṃ praṇidhānaviśeṣaḥ saṃvidyate yo mañjuśriyaḥ kumārabhūtasya /",
  "S04bsu016_u:11923": "vistīrṇaḥ kulaputra mañjuśriyaḥ kumārabhūtasya caryānihāraṃ /",
  "S04bsu016_u:11924": "apramāṇo mañjuśriyaḥ kumārabhūtasya praṇidhānābhinirhāraḥ apratiprasrabdho mañjuśriyaḥ kumārabhūtasya sarvabodhisattvaguṇaviśeṣābhinirhāraḥ /",
  "S04bsu016_u:11925": "mātā mañjuśrīḥ kumārabhūto buddhakoṭīniyutaśatasahasrāṇām /",
  "S04bsu016_u:11926": "avavādako mañjuśrīḥ kumārabhūto bodhisattvakoṭīniyutaśatasahasrāṇām /",
  "S04bsu016_u:11927": "udyukto mañjuśrīḥ kumārabhūtaḥ sarvasattvadhātuparipākavinayāya /",
  "S04bsu016_u:11928": "vistīrṇanāmacakro mañjuśrīḥ kumārabhūto daśadiksarvalokadhātuṣu /",
  "S04bsu016_u:11929": "kathāpuruṣo mañjuśrīḥ kumārabhūto 'nabhilāpyeṣu tathāgataparṣanmaḍaleṣu /",
  "S04bsu016_u:11930": "saṃvarṇito mañjuśrīḥ kumārabhūtaḥ sarvatathāgataiḥ /",
  "S04bsu016_u:11931": "gambhīradharmajñānavihārī mañjuśrīḥ kumārabhūtaḥ sarvadharmayathārthadarśī /",
  "S04bsu016_u:11932": "durāgatagocaro mañjuśrīḥ kumārabhūtaḥ sarvavimokṣanayeṣu /",
  "S04bsu016_u:11933": "avatīrṇaḥ samantabhadrabodhisattvacaryāyām /",
  "S04bsu016_u:11934": "sa te kulaputra kalyāṇamitrājanakaḥ,",
  "S04bsu016_u:11935": "tathāgatakule saṃvardhakaḥ,",
  "S04bsu016_u:11936": "sarvakuśalamūlānutthāpakaḥ,",
  "S04bsu016_u:11937": "bodhisaṃbhārāṇāṃ darśakaḥ,",
  "S04bsu016_u:11938": "bhūtakalyāṇamitrāṇāṃ samādāpakaḥ sarvaguṇeṣu avatārakaḥ,",
  "S04bsu016_u:11939": "mahāpraṇidhānajāle pratiṣṭhāpakaḥ,",
  "S04bsu016_u:11940": "sarvapraṇidhānābhinirhāreṣu śrāvayitā,",
  "S04bsu016_u:11941": "sarvabodhisattvaguhyānāṃ saṃdarśakaḥ,",
  "S04bsu016_u:11942": "sarvabodhisattvacintyatāyāḥ,",
  "S04bsu016_u:11943": "sabhāgacaritaḥ pūrvajanmasaṃvāseṣu /",
  "S04bsu016_u:11944": "tasmāttarhi tvaṃ kulaputra mañjuśrīpādamūlagataḥ eva mā parīttamanamutpādaya,",
  "S04bsu016_u:11945": "mā parikhedaṃ janaya sarvaguṇānuśāsanīpratilambheṣu /",
  "S04bsu016_u:11946": "tatkasya hetoḥ?",
  "S04bsu016_u:11947": "yāvanti tvayā sudhana kalyāṇamitrāṇi dṛṣṭāni,",
  "S04bsu016_u:11948": "yāvanti caryāmukhāni śrutāni,",
  "S04bsu016_u:11949": "yāvanto vimokṣanayā avatīrṇāḥ,",
  "S04bsu016_u:11950": "yāvantaḥ praṇidhānaviśeṣā avagāḍhāḥ,",
  "S04bsu016_u:11951": "sarvaṃ mañjuśriyaḥ kumārabhūtasyānubhāvo 'dhiṣṭhānaṃ ca draṣṭavyam /",
  "S04bsu016_u:11952": "sa ca mañjuśrīḥ kumārabhūtaḥ paramapāramitāprāptaḥ //",
  "S04bsu016_u:11953_0": "atha khalu sudhanaḥ śreṣṭhidārako maitreyasya bodhisattvasya pādau śirāsābhivandya",
  "S04bsu016_u:11953_1": "maitreyaṃ bodhisattvaṃ mahāsattvamanekaśatasahasrakṛtvaḥ pradakṣiṇīkṛtya punaḥ punaravalokya",
  "S04bsu016_u:11953_2": "maitreyasya bodhisattvasyāntikāt prakrāntaḥ // 52 //",
  "S04bsu016_u:11954": "(Gv 419)",
  "S04bsu016_u:11955": "55 Mañjuśrīḥ /",
  "S04bsu016_u:11956_0": "atha khalu sudhanaḥ śreṣṭhidārako daśottaraṃ nagaraśatamaṭitvā sumanāmukhadikpratyuddeśaṃ",
  "S04bsu016_u:11956_1": "gatvā atiṣṭhat mañjuśriyaṃ kumārabhūtaṃ cintayan anuvilokayan mañjuśriyaḥ kumārabhūtasya",
  "S04bsu016_u:11956_2": "darśanamabhilaṣan prārthayamānaḥ samavadhānamākāṅkṣamāṇaḥ /",
  "S04bsu016_u:11957_0": "atha khalu mañjuśrīḥ kumārabhūto daśottarādyojanaśatātpāṇiṃ prasārya sumanāmukhanagarasthitasyaiva",
  "S04bsu016_u:11957_1": "sudhanasya śreṣṭhidārakasya mūrdhni pratiṣṭhāpya evamāha - sādhu sādhu kulaputra",
  "S04bsu016_u:11957_2": "na śakyaṃ śraddhendriyavirahitaiḥ khinnacittaiḥ līnacittairanabhyastaprayogaiḥ pratyudāvartyavīryairitvaraguṇasaṃtuṣṭairekakuśalamūlatanmayaiścaryāpraṇidhānābhinirhārākuśalaiḥ",
  "S04bsu016_u:11957_3": "kalyāṇamitrāparigṛṣṭītairbuddhāsamanvāhṛtairiyaṃ dharmatā jñātum,",
  "S04bsu016_u:11958": "eṣa nayaḥ eṣa gocaraḥ eṣa vihāro jñātuṃ vā avagāhayituṃ vā avatarituṃ vā adhimoktuṃ vā kalpayituṃ vā pratyavagantuṃ vā pratilabdhuṃ vā iti //",
  "S04bsu016_u:11959_0": "sa taṃ dharmakathayā saṃdarśayitvā samādāpya samuttejya saṃpraharṣayitvā asaṃkhyeyadharmamukhasamanvāgataṃ",
  "S04bsu016_u:11959_1": "kṛtvā anantajñānamahāvabhāsaprāptaṃ kṛtvā aparyantabodhisattvadhāraṇīpratibhānasamādhyabhijñajñānaveśāviṣṭaṃ",
  "S04bsu016_u:11959_2": "kṛtvā samantabhadracaryāmaṇḍale 'vatārayitvā svadeśe ca pratiṣṭhāpya sudhanasya śreṣṭhidārakasyāntikāt prakrāntaḥ // 53 //",
  "S04bsu016_u:11960": "(Gv 420)",
  "S04bsu016_u:11961": "56 Samantabhadracaryāpraṇidhānam /",
  "S04bsu016_u:11962_0": "atha khalu sudhanaḥ śreṣṭhidārakaḥ trisāhasramahāsāhasralokadhātuparamāṇurajaḥsamakalyāṇamitraparyupāsitaḥ",
  "S04bsu016_u:11962_1": "sarvajñatāsaṃbhāropacitacetāḥ sarvakalyāṇamitrāvavādānuśāsanīṣu pradakṣiṇagrāhitayā",
  "S04bsu016_u:11962_2": "pratipannaḥ sarvakalyāṇamitrāśayasamatāprasṛtaḥ sarvakalyāṇamitrārāgaṇāvirāgaṇabuddhiḥ",
  "S04bsu016_u:11962_3": "sarvakalyāṇamitrāvavādānuśāsanīnayasamudrānugataḥ mahākaruṇāśayasāgarasaṃbhūtagarbho",
  "S04bsu016_u:11962_4": "mahāmaitrīnayameghasarvajagadvirocanaḥ mahāprītivegasaṃvardhitaśarīraḥ vipulabodhisattvavimokṣapraśāntavihārī",
  "S04bsu016_u:11962_5": "samantasukhaprasṛtatyāgacakṣuḥ sarvatathāgataguṇasamudrapratipattisuparipūrṇaḥ sarvatathāgatādhimuktipathaprasṛtaḥ",
  "S04bsu016_u:11962_6": "sarvajñatāsaṃbhāravīryavegavivardhitaḥ sarvabodhisattvacittāśayasupariṇāmitabuddhiḥ",
  "S04bsu016_u:11962_7": "sarvatryadhvatathāgataparaṃparāvatīrṇaḥ sarvabuddhadharmanayasāgarānubuddhaḥ sarvatathāgatadharmacakranayasāgarānugataḥ",
  "S04bsu016_u:11962_8": "sarvalokopapattipratibhāsasaṃdarśanagocaraḥ sarvabodhisattvapraṇidhānanayasāgarāvatīrṇaḥ",
  "S04bsu016_u:11962_9": "sarvakalpabodhisattvacaryāsaṃprasthitaḥ sarvajñatāviṣayāvabhāsapratilabdhaḥ sarvabodhisattvendriyavivardhitaḥ",
  "S04bsu016_u:11962_10": "sarvajñatāmārgāvabhāsapratilabdhaḥ sarvadigvitimirālokaprāptaḥ sarvadharmadhātunayaprasṛtabuddhiḥ",
  "S04bsu016_u:11962_11": "sarvakṣetranayāvabhāsasaṃjātaḥ sarvasattvaprasārārthakriyāpratisrotonugataḥ sarvāvaraṇaprapātaparvatavikiraṇo",
  "S04bsu016_u:11962_12": "'nāvaraṇadharmatānugataḥ samantatalabhūmidharmadhātugarbhabodhisattvavimokṣapraśāntavihārī",
  "S04bsu016_u:11962_13": "sarvatathāgatagocaramanveṣamāṇaḥ sarvatathāgatādhiṣṭhitaḥ samantabhadrasya bodhisattvasya",
  "S04bsu016_u:11962_14": "gocaraṃ vicārayamāṇaḥ sthito 'bhūt /",
  "S04bsu016_u:11963_0": "samantabhadrasya bodhisattvasya nāmadheyaṃ śrutvā bodhicaryāṃ śrutvā praṇidhānaviśeṣaṃ",
  "S04bsu016_u:11963_1": "ca śrutvā saṃbhārasaṃbhavaprasthānapratiṣṭhitaviśeṣaṃ ca śrutvā abhinirhāraniryāṇapathaviśeṣaṃ",
  "S04bsu016_u:11963_2": "ca śrutvā samantabhadrabhūmyācāravicāraṃ ca śrutvā bhūmisaṃbhāraṃ ca śrutvā lambhaviśeṣaṃ",
  "S04bsu016_u:11963_3": "ca śrutvā bhūmipratilambhavegaṃ ca śrutvā bhūmyākramaṇaṃ ca śrutvā bhūmipratiṣṭhānaṃ",
  "S04bsu016_u:11963_4": "ca śrutvā bhūmiparākramavikramaṃ ca śrutvā bhūmigauravaṃ ca śrutvā bhūmyadhiṣṭhānaṃ",
  "S04bsu016_u:11963_5": "ca śrutvā bhūmisaṃvāsaṃ ca śrutvā samantabhadrabodhisattvadarśanaparitṛṣitastasminneva",
  "S04bsu016_u:11963_6": "vajrasāgaragarbhabodhimaṇḍe tathāgatasiṃhāsanābhimukhaḥ sarvaratnagarbhapadmāsananiṣaṇṇaḥ",
  "S04bsu016_u:11963_7": "ākāśadhātuvipulena cittena sarvābhiniveśoccalitena,",
  "S04bsu016_u:11964": "subhāvitayā sarvakṣetrasaṃjñayā,",
  "S04bsu016_u:11965": "sarvasaṅgasamatikrāntena cittena,",
  "S04bsu016_u:11966": "sarvadharmānāvaraṇagocareṇa apratihatena cittena,",
  "S04bsu016_u:11967": "sarvadiksamudraspharaṇena anāvaraṇena cittena,",
  "S04bsu016_u:11968": "sarvajñatāviṣayākramaṇena śuddhena cittena,",
  "S04bsu016_u:11969": "bodhimaṇḍālaṃkāravipaśyanāpariśuddhena",
  "S04bsu016_u:11970": "suvibhaktena cittena,",
  "S04bsu016_u:11971": "sarvabuddhadharmasamudrāvatīrṇena vipulena cittena,",
  "S04bsu016_u:11972": "sarvasattvadhātuparipākavinayaspharaṇena mahadgatena cittena,",
  "S04bsu016_u:11973": "sarvabuddhakṣetrapariśodhanena aparimāṇena cittena,",
  "S04bsu016_u:11974": "sarvabuddhaparṣanmaṇḍalapratibhāsaprāptena sarvakalpasaṃvāsāparyādattena anantena cittena sarvatathāgatabalavaiśāradyāveṇikabuddhadharmaparyavasānena /",
  "S04bsu016_u:11975_0": "evaṃ cittamanasikāraprayuktasya khalu punaḥ sudhanasya śreṣṭhidārakasya pūrvakuśalamūlābhiṣyanditasarvatathāgatādhiṣṭhānena",
  "S04bsu016_u:11975_1": "ca samantabhadrasya bodhisattvasya pūrvakuśalamūlasabhāgatayā samantabhadrasya bodhisattvasya",
  "S04bsu016_u:11975_2": "darśanāya daśa pūrvanimittāni prādurabhūvan /",
  "S04bsu016_u:11976": "katamāni daśa?",
  "S04bsu016_u:11977": "yaduta sarvabuddhakṣetrāṇi (Gv 421)",
  "S04bsu016_u:11978": "viśudhyanti sma sarvatathāgatabodhimaṇḍālaṃkāraviśuddhyā /",
  "S04bsu016_u:11979": "sarvabuddhakṣetrāṇi viśudhyanti sma sarvākṣaṇāpāyadurgatipathavinivṛttatayā /",
  "S04bsu016_u:11980": "sarvabuddhakṣetrāṇi viśudhyanti sma dharmanalinīvyūhabuddhakṣetraviśuddhyā /",
  "S04bsu016_u:11981": "sarvabuddhakṣetrāṇi viśudhyanti sma sarvasattvakāyacittaprahlādanaprāptatayā /",
  "S04bsu016_u:11982": "sarvabuddhakṣetrāṇi viśudhyanti sma sarvaratnamayasaṃsthānatayā /",
  "S04bsu016_u:11983": "sarvabuddhakṣetrāṇi viśudhyanti sma sarvasattvadhātulakṣaṇānuvyañjanapratimaṇḍitasaṃsthānatayā /",
  "S04bsu016_u:11984": "sarvabuddhakṣetrāṇi viśudhyanti sma sarvasattvadhātulakṣaṇānuvyañjanapratimaṇḍitasaṃsthānatayā /",
  "S04bsu016_u:11985": "sarvabuddhakṣetrāṇi viśudhyanti sma sarvavyūhālaṃkārameghasaṃsthānatayā /",
  "S04bsu016_u:11986": "sarvabuddhakṣetrāṇi viśudhyanti sma sarvasattvadhātvanyonyamaitrahitacittāvyāpannacittasaṃsthānatayā /",
  "S04bsu016_u:11987": "sarvabuddhakṣetrāṇi viśudhyanti sma bodhimaṇḍālaṃkāravyūhasaṃsthānatayā /",
  "S04bsu016_u:11988": "sarvabuddhakṣetrāṇi viśudhyanti sma sarvasattvabuddhānusmṛtimanasikāraprayuktasaṃsthānatayā /",
  "S04bsu016_u:11989": "imāni daśa pūrvanimittāni prādurabhavan samantabhadrasya bodhisattvasya mahāsattvasya darśanāya //",
  "S04bsu016_u:11990": "apare daśa mahāvabhāsāḥ prādurabhavan samantabhadrasya bodhisattvasya mahāsattvasya darśanapūrvanimittam /",
  "S04bsu016_u:11991": "katame daśa?",
  "S04bsu016_u:11992": "yaduta sarvalokadhātuparamāṇurajaḥsu ekaikasmin paramāṇurajasi sarvatathāgatajālāni vidyotayanti sma /",
  "S04bsu016_u:11993": "sarvalokadhātuparamāṇurajobhya ekaikasmātparamāṇurajasaḥ sarvabuddhaprabhāmaṇḍalameghā niścarya anekavarṇā nānāvarṇā anekaśatasahasravarṇāḥ sarvadharmadhātuṃ spharanti sma /",
  "S04bsu016_u:11994": "sarvalokadhātuparamāṇurajobhya ekaikasmātparamāṇurajasaḥ sarvaratnameghāḥ sarvatathāgatapratibhāsavijñapanānniścaritvā sarvadharmadhātuṃ spharanti sma /",
  "S04bsu016_u:11995": "sarvalokadhātuparamāṇurajobhya ekaikasmātparamāṇurajasaḥ sarvatathāgatārciścakramaṇḍalameghā niścaritvā sarvadharmadhātuṃ spharanti sma /",
  "S04bsu016_u:11996_0": "sarvalokadhātuparamāṇurajobhya ekaikasmātparamāṇurajasaḥ sarvagandhapuṣpamālyavilepanadhūpameghā",
  "S04bsu016_u:11996_1": "niścaritvā samantabhadrasya bodhisattvasya sarvaguṇadharmasamudrameghānnigarjamāṇā",
  "S04bsu016_u:11996_2": "daśadiksarvadharmadhātuṃ spharanti sma /",
  "S04bsu016_u:11997": "sarvalokadhātuparamāṇurajobhya ekaikasmātparamāṇurajasaḥ sarvacandrasūryajyotirmeghā niścaritvā samantabhadrabodhisattvaprabhāṃ pramuñcamānāḥ sarvadharmadhātuṃ spharanti sma /",
  "S04bsu016_u:11998": "sarvalokadhātuparamāṇurajobhya ekaikasmātparamāṇurajasaḥ sarvasattvakāyasaṃsthānapradīpameghā niścaritvā buddharaśmivatprabhāsamānāḥ sarvadharmadhātuṃ spharanti sma /",
  "S04bsu016_u:11999": "sarvalokadhātuparamāṇurajobhya ekaikasmātparamāṇurajasaḥ sarvatathāgatakāyapratibhāsamaṇiratnavigrahameghā niścaritvā daśasu dikṣu sarvadharmadhātuṃ spharanti sma /",
  "S04bsu016_u:12000_0": "sarvalokadhātuparamāṇurajobhya ekaikasmātparamāṇurajasaḥ sarvatathāgatakāyasaṃsthānaraśmivigrahameghā",
  "S04bsu016_u:12000_1": "niścaritvā sarvabuddhādhiṣṭhānapraṇidhānameghānabhipravarṣamāṇāḥ sarvadharmadhātuṃ spharanti sma /",
  "S04bsu016_u:12001_0": "sarvalokadhātuparamāṇurajobhya ekaikasmātparamāṇurajasaḥ sarvarūpagatavarṇāvabhāsā",
  "S04bsu016_u:12001_1": "bodhisattvakāyapratibhāsameghasamudrāḥ sarvasattvanirmāṇakāryaprayogāḥ sarvasattvasarvābhiprāyaparipūriniṣpādanā",
  "S04bsu016_u:12001_2": "niścaritvā sarvadharmadhātuṃ spharanti sma /",
  "S04bsu016_u:12002": "ime daśa mahāvabhāsāḥ prādurabhūvan samantabhadrasya bodhisattvasya darśanapūrvanimittam //",
  "S04bsu016_u:12003_0": "atha khalu sudhanaḥ śreṣṭhidāraka imān daśa pūrvanimittāvabhāsān dṛṣṭvā samantabhadrasya",
  "S04bsu016_u:12003_1": "bodhisattvasya darśanāvakāśapratilabdhaḥ svakuśalamūlabalopastabdhaḥ sarvatathāgatādhiṣṭhānasarvabuddhadharmāvabhāsasaṃjātaḥ",
  "S04bsu016_u:12003_2": "samantabhadrabodhisattvapraṇidhānāviṣṭaḥ sarvatathāgatagocarābhimukhaḥ udārabodhisattvagocaraniścayabalādhānaprāptaḥ",
  "S04bsu016_u:12003_3": "samantabhadrabodhisattvadarśanasarvajñatāprabhālābhasaṃjñī samantabhadrabodhisattvadarśanābhimukhendriyaḥ (Gv 422)",
  "S04bsu016_u:12004_0": "samantabhadrabodhisattvadarśanamahāvīryavegaprāptaḥ samantabhadrabodhisattvaparigaveṣamāṇāvivartyavīryaprayogaḥ",
  "S04bsu016_u:12004_1": "sarvadigabhimukhenendriyacakreṇa samantabhadracakṣurviṣayāvakramaṇena bodhisattvaśarīreṇa",
  "S04bsu016_u:12004_2": "sarvatathāgatārambaṇasaṃpreṣitena anavaśeṣabuddhapādamūlagatasamantabhadrabodhisattvānubaddhena",
  "S04bsu016_u:12004_3": "cittena samantabhadrabodhisattvārambaṇaparigaveṣaṇāvipravasitenāśayena sarvārambaṇeṣu",
  "S04bsu016_u:12004_4": "samantabhadrabodhisattvadarśanasaṃjñāgatagarbhaḥ samantabhadrabodhisattvapathaprasṛtena",
  "S04bsu016_u:12004_5": "jñānacakṣuṣā ākāśadhātuvipulenāśayena mahākaruṇāvajrasusaṃgṛhītenādhyāśayena aparāntakoṭīgatakalpādhiṣṭhānena",
  "S04bsu016_u:12004_6": "samantabhadrabodhisattvānubandhanapraṇidhānena samantabhadrabodhisattvacaryāsamatānugatayā",
  "S04bsu016_u:12004_7": "kramavikramaviśuddhyā sarvatathāgataviṣayasaṃvasanena samantabhadrabodhisattvabhūmipratiṣṭhānajñānavihāreṇa",
  "S04bsu016_u:12004_8": "samanvāgato 'drākṣīt samantabhadraṃ bodhisattvaṃ bhagavato vairocanasya tathāgatasyārhataḥ",
  "S04bsu016_u:12004_9": "samyaksaṃbuddhasya purato mahāratnapadmagarbhe siṃhāsane niṣaṇṇaṃ bodhisattvaparṣanmaṇḍalasamudragataṃ",
  "S04bsu016_u:12004_10": "bodhisattvagaṇaparivṛtaṃ bodhisattvasaṃghapuraskṛtaṃ sarvaparṣamaṇḍalānusṛtābhyudgatakāyaṃ",
  "S04bsu016_u:12004_11": "sarvalokānabhibhūtaṃ sarvabodhisattvānuvyavalokitamaparyantajñānaviṣayamasaṃhāryagocaramacintyaviṣayaṃ",
  "S04bsu016_u:12004_12": "tryadhvasamatānugataṃ sarvatathāgatasamatānuprāptam /",
  "S04bsu016_u:12005_0": "sa tasya sarvaromavivarebhyaḥ ekaikasmādromavivarāt sarvalokadhātuparamāṇurajaḥsamān",
  "S04bsu016_u:12005_1": "raśmimeghānniścaritvā dharmadhātuparamākāśadhātuparyavasānān sarvalokadhātūnavabhāsya",
  "S04bsu016_u:12005_2": "sattvānāṃ duḥkhaṃ praśamayamānānapaśyat /",
  "S04bsu016_u:12006": "sa tasya kāyāt sarvabuddhakṣetraparamāṇurajaḥsamān prabhāmaṇḍalameghānniścaritvā nānāvarṇān sarvabodhisattvānudāraprītiprāmodyavegān vivardhayamānānapaśyat /",
  "S04bsu016_u:12007": "mūrdhatoṃ 'sakūṭābhyāṃ sarvaromavivarebhyaśca nānāvarṇān gandhārcimeghānniścārya sarvatathāgataparṣanmaṇḍalāni spharitvā abhipravarṣamāṇānapaśyat /",
  "S04bsu016_u:12008": "sarvaromavivarebhya ekaikasmādromavivarātsarvabuddhakṣetraparamāṇurajaḥsamān sarvapuṣpameghānniścārya sarvatathāgataparṣanmaṇḍalāni spharitvā abhipravarṣamāṇānapaśyat /",
  "S04bsu016_u:12009_0": "sarvaromavivarebhya ekaikasmādromavivarāt sarvabuddhakṣetraparamāṇurajaḥsamān sarvagandhavṛkṣameghānniścārya",
  "S04bsu016_u:12009_1": "ākāśadhātuparyavasānaṃ sarvadharmadhātuṃ gandhavṛkṣameghālaṃkārāṃlaṃkṛtaṃ kṛtvā akṣayagandhacūrṇavilepanakośaprayuktān",
  "S04bsu016_u:12009_2": "sarvatathāgataparṣanmaṇḍalāni spharitvā abhipravarṣamāṇānapaśyat /",
  "S04bsu016_u:12010": "sarvaromavivarebhya ekaikasmādromavivarātsarvavastrameghānniścārya ākāśadhātuparyavasānaṃ sarvadharmadhātuṃ saṃchādya alaṃkurvāṇānapaśyat /",
  "S04bsu016_u:12011": "sarvaromavivarebhya ekaikasmādromavivarātsarvabuddhakṣetraparamāṇurajaḥsamān sarvapaṭṭadāmameghān sarvabhāraṇameghān sarvamuktāhārameghāṃścintāmaṇiratnameghānniścārya",
  "S04bsu016_u:12012": "sarvatathāgataparṣanmaṇḍalāni spharitvā abhipravarṣamāṇānapaśyat sarvasattvānāṃ sarvābhiprāyapariniṣpattaye /",
  "S04bsu016_u:12013_0": "sarvaromavivarebhya ekaikasmādromavivarāt sarvabuddhakṣetraparamāṇurajaḥsamān ratnadrumameghānniścārya",
  "S04bsu016_u:12013_1": "ākāśadhātuparyavasānaṃ sarvadharmadhātuṃ spharitvā visphuṭaratnadrumameghālaṃkārālaṃkṛtaṃ",
  "S04bsu016_u:12013_2": "kṛtvā sarvatathāgataparṣanmaṇḍalāni mahāratnavarṣairabhipravarṣamāṇānapaśyat /",
  "S04bsu016_u:12014": "sarvaromavivarebhya ekaikasmādromavivarātsarvabuddhakṣetraparamāṇurajaḥsamān rūpadhātudevanikāyameghānniścārya bodhisattvaṃ saṃvarṇayataḥ sarvalokadhātuṃ spharamāṇānapaśyat /",
  "S04bsu016_u:12015": "sarvaromavivarebhya ekaikasmādromavivarāt sarvabrahmagatiparyāpannadevanikāyanirmitameghānniścārya abhisaṃbuddhān (Gv 423)",
  "S04bsu016_u:12016": "tathāgatān dharmacakrapravartanāyādhyeṣamāṇānapaśyat /",
  "S04bsu016_u:12017": "sarvaromavivarebhya ekaikasmādromavivarāt sarvakāmadhātudevendrakāyameghānniścarya sarvatathāgatadharmacakrāṇi saṃpratīcchamānānapaśyat /",
  "S04bsu016_u:12018_0": "sarvaromavivarebhya ekaikasmādromavivarāt praticittakṣaṇaṃ sarvabuddhakṣetraparamāṇurajaḥsamān",
  "S04bsu016_u:12018_1": "tryadhvaparyāpannasarvabuddhakṣetrameghānniścarya ākāśadhātuparyavasānaṃ sarvadharmadhātuṃ",
  "S04bsu016_u:12018_2": "spharitvā alayanānāmatrāṇānāmapratiśaraṇānāṃ sattvānāṃ layanatrāṇapratiśaraṇabhūtānapaśyat /",
  "S04bsu016_u:12019_0": "sarvaromavivarebhya ekaikasmādromavivarāt praticittakṣaṇaṃ sarvabuddhakṣetraparamāṇurajaḥsamān",
  "S04bsu016_u:12019_1": "sarvabuddhotpādabodhisattvaparṣanmaḍalaparipūrṇapariśuddhakṣetrameghānniścarya ākāśadhātuparyavasānaṃ",
  "S04bsu016_u:12019_2": "sarvadharmadhātuṃ spharitvā udārādhimuktikānāṃ sattvānāṃ viśuddhaye vartamānānapaśyat /",
  "S04bsu016_u:12020_0": "sarvaromavivarebhya ekaikasmādromavivarātpraticittakṣaṇaṃ sarvabuddhakṣetraparamāṇurajaḥsamān",
  "S04bsu016_u:12020_1": "viśuddhasaṃkliṣṭakṣetrameghānniścarya ākāśadhātuparyavasānaṃ sarvadharmadhātuṃ spharitvā",
  "S04bsu016_u:12020_2": "saṃkliṣṭānāṃ sattvānāṃ viśuddhaye saṃvartamānānapaśyat /",
  "S04bsu016_u:12021_0": "sarvaromavivarebhya ekaikasmādromavivarātpraticittakṣaṇaṃ sarvabuddhakṣetraparamāṇurajaḥsamān",
  "S04bsu016_u:12021_1": "saṃkliṣṭacittaviśuddhakṣetrameghānniścarya ākāśadhātuparyavasānaṃ sarvadharmadhātuṃ",
  "S04bsu016_u:12021_2": "spharitvā ekāntasaṃkliṣṭānāṃ viśuddhaye saṃvartamānānapaśyat /",
  "S04bsu016_u:12022_0": "sarvaromavivarebhya ekaikasmādromavivarātpraticittakṣaṇaṃ sarvabuddhakṣetraparamāṇurajaḥsamān",
  "S04bsu016_u:12022_1": "sarvabodhisattvakāyameghānniścarya ākāśadhātuparyavasānaṃ sarvadharmadhātuṃ spharitvā",
  "S04bsu016_u:12022_2": "sarvasattvacaryāmanuvartamānānanuttarāyāṃ samyaksaṃbodhau sarvasattvānāṃ paripācayamānānapaśyat /",
  "S04bsu016_u:12023_0": "sarvaromavivarebhya ekaikasmādromavivarātpraticittakṣaṇaṃ sarvalokadhātuparamāṇurajaḥsamān",
  "S04bsu016_u:12023_1": "bodhisattvakāyameghānniścarya ākāśadhātuparyavasānaṃ sarvadharmadhātuṃ spharitvā",
  "S04bsu016_u:12023_2": "sarvasattvakuśalamūlavivardhanatāyai sarvabuddhanāmānyudīrayamāṇānapaśyat /",
  "S04bsu016_u:12024_0": "sarvaromavivarebhya ekaikasmādromavivarātsarvabuddhakṣetraparamāṇurajaḥsamān bodhisattvakāyameghānniścarya",
  "S04bsu016_u:12024_1": "ākāśadhātuparyavasānaṃ sarvadharmadhātuṃ spharitvā sarvabuddhakṣetraprasareṣu prathamacittotpādamupādāya",
  "S04bsu016_u:12024_2": "sarvabodhisattvānāṃ sarvakuśalamūlābhinirhāramupasaṃharamāṇānapaśyat /",
  "S04bsu016_u:12025": "sarvaromavivarebhya ekaikasmādromavivarāt sarvabuddhakṣetraparamāṇurajaḥsamān bodhisattvameghānniścaritvā",
  "S04bsu016_u:12026": "sarvabuddhakṣetreṣu ekaikasmin buddhakṣetre samantabhadrabodhisattvacaryāviśuddhaye sarvabodhisattvapraṇidhānasāgarānabhidyotayamānānapaśyat /",
  "S04bsu016_u:12027_0": "sarvaromavivarebhya ekaikasmādromavivarāt sarvabuddhakṣetraparamāṇurajaḥsamān sarvasattvābhiprāyaparipūraṇān",
  "S04bsu016_u:12027_1": "sarvajñatāsamudāgamaprītivegavivardhanān samantabhadrabodhisattvacaryāmeghānniścarya",
  "S04bsu016_u:12027_2": "abhipravarṣamāṇānapaśyat /",
  "S04bsu016_u:12028_0": "sa tasya sarvaromavivarebhya ekaikasmādromavivarātsarvabuddhakṣetraparamāṇurajaḥsamān",
  "S04bsu016_u:12028_1": "sarvabuddhakṣetrābhisaṃbodhisaṃdarśanān sarvajñatāsamudāgamamahādharmavegavivardhanānabhisaṃbodhimeghānniścaramāṇānapaśyat //",
  "S04bsu016_u:12029_0": "atha khalu sudhanaḥ śreṣṭhidārakaḥ samantabhadrasya bodhisattvasya idamṛddhiviṣayavikurvitaṃ",
  "S04bsu016_u:12029_1": "dṛṣṭvā hṛṣṭaḥ tuṣṭaḥ udagraḥ āttamanāḥ pramuditaḥ prītisaumanasyajāto bhūyasyā mātrayā",
  "S04bsu016_u:12029_2": "samantabhadrasya bodhisattvasya kāyamupanidhyāyan adrākṣīt samantabhadrasya bodhisattvasya",
  "S04bsu016_u:12029_3": "ekaikasmādaṅgādekaikāṅgavibhaktitaḥ ekaikasmāccharīrāvayavāt ekaikasyāḥ śarīrāvayavavibhakteḥ",
  "S04bsu016_u:12029_4": "ekaikasmādaṅgapradeśāt (Gv 424)",
  "S04bsu016_u:12030_0": "ekaikato 'ṅgapradeśavibhaktitaḥ ekaikasmāddehāt ekaikasmāddehavibhaktitaḥ ekaikasmādromavivarāt",
  "S04bsu016_u:12030_1": "ekaikasmādromavibhakterimaṃ trisāhasramahāsāhasraṃ lokadhātuṃ savāyuskandhaṃ sapṛthivīskandhaṃ",
  "S04bsu016_u:12030_2": "satejaḥskandhaṃ sasāgaraṃ sadvīpaṃ sanadīkaṃ saratnaparvataṃ sasumeruṃ sacakravālaṃ",
  "S04bsu016_u:12030_3": "sagrāmanagaranigamarāṣṭrarājadhāniṃ savanaṃ sabhavanaṃ sajanakāyaṃ sanarakalokaṃ",
  "S04bsu016_u:12030_4": "satiryagyonilokaṃ sayamalokaṃ sāsuralokaṃ sanāgalokaṃ sagaruḍalokaṃ samanujalokaṃ",
  "S04bsu016_u:12030_5": "sadevalokaṃ sabrahmalokaṃ sakāmadhātuviṣayaṃ sārūpyadhātuviṣayaṃ sādhiṣṭhānaṃ sapratiṣṭhānaṃ",
  "S04bsu016_u:12030_6": "sasaṃsthānaṃ sameghaṃ savidyutaṃ sajyotiṣaṃ sarātriṃdivasārdhamāsaṃ samāsartuṃ sasaṃvatsaraṃ",
  "S04bsu016_u:12030_7": "sāntarakalpaṃ sakalpam /",
  "S04bsu016_u:12031": "yathā cemaṃ lokadhātum,",
  "S04bsu016_u:12032": "evaṃ pūrvasyāṃ diśi sarvalokadhātūnadrākṣīt /",
  "S04bsu016_u:12033": "yathā pūrvasyāṃ diśi,",
  "S04bsu016_u:12034_0": "evaṃ dakṣiṇāyāṃ paścimāyāmuttarasyāmuttarapūrvāyāṃ pūrvadakṣiṇāyāṃ dakṣiṇapaścimāyāṃ",
  "S04bsu016_u:12034_1": "paścimottarāyāmadhaḥ ūrdhvaṃ samantātsarvadigvidikṣu sarvalokadhātūnadrākṣīt pratibhāsayogena",
  "S04bsu016_u:12034_2": "sarvabuddhotpādān sabodhisattvaparṣanmaṇḍalān sasattvān,",
  "S04bsu016_u:12035_0": "yāśceha sahāyāṃ lokadhātau pūrvāntakoṭīgatāḥ sarvalokadhātuparaṃparāḥ tā api sarvāḥ",
  "S04bsu016_u:12035_1": "samantabhadrasya bodhisattvasya ekasmānmahāpuruṣalakṣaṇādadrākṣīt sarvabuddhotpādāḥ",
  "S04bsu016_u:12035_2": "sarvabodhisattvaparṣanmaṇḍalāḥ sasattvāḥ sabhavanāḥ sarātriṃdivāḥ sakalpāḥ /",
  "S04bsu016_u:12036": "evamaparāntakoṭīgatānapi sarvabuddhakṣetraprasarānadrākṣīt /",
  "S04bsu016_u:12037": "yathā ceha sahāyāṃ lokadhātau pūrvāntāparāntakoṭīgatāḥ sarvalokadhātuparaṃparā adrākṣīt,",
  "S04bsu016_u:12038_0": "evaṃ daśasu dikṣu sarvalokadhātuṣu pūrvāntāparāntakoṭīgatāḥ sarvalokadhātuparaṃparāḥ",
  "S04bsu016_u:12038_1": "samantabhadrasya bodhisattvasya kāyādekaikasmānmahāpuruṣalakṣaṇādekaikasmādromavivarādadrākṣīt",
  "S04bsu016_u:12038_2": "suvibhaktā anyonyāsaṃbhinnāḥ /",
  "S04bsu016_u:12039": "yathā ca samantabhadraṃ bodhisattvaṃ bhagavato vairocanasya tathāgatasya purato mahāratnapadmagarbhasiṃhāsane niṣaṇṇamadrākṣīt etadvikrīḍitaṃ saṃdarśayamānam,",
  "S04bsu016_u:12040": "evaṃ pūrvasyāṃ diśi bhagavato bhadraśriyastathāgatasya padmaśriyāṃ lokadhātāvetadeva vikrīḍitaṃ saṃdarśayamānamadrākṣīt /",
  "S04bsu016_u:12041": "yathā ca pūrvasyāṃ diśi,",
  "S04bsu016_u:12042": "evaṃ samantātsarvadigvidikṣu sarvalokadhātuṣu sarvatathāgatapādamūleṣu samantabhadraṃ bodhisattvaṃ mahāratnapadmagarbhasiṃhāsane niṣaṇṇametadeva",
  "S04bsu016_u:12043": "vikrīḍitaṃ saṃdarśayamānamadrākṣīt /",
  "S04bsu016_u:12044": "yathā ca daśasu dikṣu,",
  "S04bsu016_u:12045": "evaṃ sarvalokadhātuṣu tathāgatapādamūleṣu mahāratnapadmagarbhasiṃhāsane niṣaṇṇametadeva vikrīḍitaṃ saṃdarśayamānamadrākṣīt /",
  "S04bsu016_u:12046_0": "evaṃ samantāddaśasu dikṣu sarvabuddhakṣetraparamāṇurajaḥsameṣu ekaikasmin paramāṇurajasi",
  "S04bsu016_u:12046_1": "dharmadhātuvipuleṣu buddhadharmaparṣanmaṇḍaleṣu sarvatathāgatapādamūleṣu samantabhadraṃ",
  "S04bsu016_u:12046_2": "bodhisattvamadrākṣīt /",
  "S04bsu016_u:12047": "ekaikataśca asyātmabhāvātryadhvaprāptāni sarvārambaṇāni abhivijñapyamānāni apaśyatpratibhāsayogena,",
  "S04bsu016_u:12048": "sarvakṣetrāṇyapi sarvasattvānapi sarvabuddhotpādānapi sarvabodhisattvaparṣanmaṇḍalānyabhivijñapyamānānapaśyat pratibhāsayogena /",
  "S04bsu016_u:12049_0": "sarvasattvarutāni ca sarvabuddhāghoṣāṃśca sarvatathāgatadharmacakrapravartanāni ca",
  "S04bsu016_u:12049_1": "sarvānuśāsanyādeśanaprātihāryāṇi ca sarvabodhisattvasamudāgamāṃśca sarvabuddhavikrīḍitāni cāśrauṣīt //",
  "S04bsu016_u:12050": "sa tadacintyaṃ samantabhadramahābodhisattvavikrīḍitaṃ dṛṣṭvā śrutvā ca daśa jñānapāramitāvihārān pratyalabhata /",
  "S04bsu016_u:12051": "katamān daśa?",
  "S04bsu016_u:12052": "yaduta ekacittakṣaṇe sarvabuddhakṣetrakāyaspharaṇajñānapāramitāvihāraṃ pratyalabhata /",
  "S04bsu016_u:12053": "sarvatathāgatapādamūlopasaṃkramaṇāsaṃbhinnajñānapāramitāvihāraṃ pratyalabhata /",
  "S04bsu016_u:12054": "(Gv 425) sarvatathāgatapūjopasthānajñānapāramitāvihāraṃ pratyalabhata /",
  "S04bsu016_u:12055": "sarvatathāgatebhya ekaikasmāttathāgatātsarvabuddhadharmapraśnaparipṛcchāsaṃpratīcchanajñānapāramitāvihāraṃ pratyalabhata /",
  "S04bsu016_u:12056": "sarvatathāgatadharmacakrapravartananidhyaptijñānapāramitāvihāraṃ pratyalabhata /",
  "S04bsu016_u:12057": "acintyabuddhavikurvitajñānapāramitāvihāraṃ pratyalabhata /",
  "S04bsu016_u:12058": "sarvadharmākṣayapratisaṃvidaparāntakoṭīgatakalpādhiṣṭhānaikadharmapadanirdeśajñānapāramitāvihāraṃ pratyalabhata /",
  "S04bsu016_u:12059": "sarvadharmamudrāpratyakṣajñānapāramitāvihāraṃ pratyalabhata /",
  "S04bsu016_u:12060": "sarvadharmadhātunayasāgarajñānapāramitāvihāraṃ pratyalabhata /",
  "S04bsu016_u:12061": "sarvasattvasaṃjñāgatasaṃvasanajñānapāramitāvihāraṃ pratyalabhata /",
  "S04bsu016_u:12062": "ekakṣaṇasamantabhadrabodhisattvacaryāpratyakṣajñānapāramitāvihāraṃ pratyalabhata /",
  "S04bsu016_u:12063": "tasyaivaṃ jñānapāramitāvihārasamanvāgatasya sudhanasya śreṣṭhidārakasya samantabhadrao bodhisattvo dakṣiṇaṃ pāṇiṃ prasārya mūrdhni pratiṣṭhāpayāmāsa /",
  "S04bsu016_u:12064": "samanantarapratiṣṭhāpitaśca sudhanasya śreṣṭhidārakasya samantabhadreṇa bodhisattvena mūrdhni pāṇiḥ,",
  "S04bsu016_u:12065": "atha tāvadevāsya sarvabuddhakṣetraparamāṇurajaḥsamāni samādhimukhānyavakrāntāni /",
  "S04bsu016_u:12066": "ekaikena ca samādhinā sarvabuddhakṣetraparamāṇurajaḥsamāṃllokadhātumudrānavatīrṇo 'bhūt /",
  "S04bsu016_u:12067": "adṛṣṭapūrvā sarvabuddhakṣetraparamāṇurajaḥsamāścāsya sarvajñatāsaṃbhārā upacayamagaman /",
  "S04bsu016_u:12068": "sarvabuddhakṣetraparamāṇurajaḥsamāścāsya sarvajñatādharmasaṃbhavāḥ prādurabhavan /",
  "S04bsu016_u:12069": "sarvabuddhakṣetraparamāṇurajaḥsamaiśca sarvajñatāmahāprasthānairamyutthitaḥ /",
  "S04bsu016_u:12070": "sarvabuddhakṣetraparamāṇurajaḥsamāṃśca praṇidhānasāgarānavatīrṇaḥ /",
  "S04bsu016_u:12071": "sarvabuddhakṣetraparamāṇurajaḥsamaiśca sarvajñatāniryāṇapathairniryātaḥ /",
  "S04bsu016_u:12072": "sarvabuddhakṣetraparamāṇurajaḥsamāsu ca bodhisattvacaryāsu prasṛtaḥ /",
  "S04bsu016_u:12073": "sarvabuddhakṣetraparamāṇurajaḥsamaiśca sarvajñatāvegairvivardhitaḥ /",
  "S04bsu016_u:12074": "sarvabuddhakṣetraparamāṇurajaḥsamaiśca sarvabuddhajñānāvabhāsaiḥ prabhāvabhāsitaḥ /",
  "S04bsu016_u:12075": "yathā ceha sahāyāṃ lokadhātau bhagavato vairocanasya pādamūlagataḥ samantabhadro bodhisattvo dakṣiṇaṃ pāṇiṃ prasārya sudhanasya murdhni pratiṣṭhāpayāmāsa,",
  "S04bsu016_u:12076": "tathā sarvalokadhātuṣu sarvatathāgatapādamūleṣu niṣaṇṇaḥ samantabhadro bodhisattvo dakṣiṇaṃ pāṇiṃ prasārya sudhanasya śreṣṭhidārakasya mūrdhni pratiṣṭhāpayāmāsa /",
  "S04bsu016_u:12077_0": "evaṃ samantāt sarvadigvidikṣu sarvalokadhātuparamāṇurajontargateṣvapi sarvalokadhātuṣu",
  "S04bsu016_u:12077_1": "sarvatathāgatapādamūleṣu niṣaṇṇaḥ samantabhadro bodhisattvo dakṣiṇaṃ pāṇiṃ prasārya",
  "S04bsu016_u:12077_2": "sudhanasya śreṣṭhidārakasya mūrdhni pratiṣṭhāpayāmāsa /",
  "S04bsu016_u:12078": "yathā bhagavato vairocanasya pādamūlagatena samantabhadreṇa bodhisattvena pāṇinā spṛṣṭasya sudhanasya śreṣṭhidārakasya",
  "S04bsu016_u:12079": "dharmamukhānyavakrāntāni,",
  "S04bsu016_u:12080": "evaṃ sarvasamantabhadrātmabhāvaprasṛtaiḥ pāṇimeghaiḥ spṛṣṭasya sudhanasya śreṣṭhidārakasya dharmamukhānyavakrāntānyabhūvan nānānayaiḥ //",
  "S04bsu016_u:12081": "atha khalu samantabhadro bodhisattvo mahāsattvaḥ sudhanaṃ śreṣṭhidārakametadavocat - dṛṣṭaṃ te kulaputra mama vikurvitam?",
  "S04bsu016_u:12082": "āha - dṛṣṭamārya /",
  "S04bsu016_u:12083": "api tu tathāgataḥ prajānan prajānīyāttāvadacintyamidaṃ vikurvitam /",
  "S04bsu016_u:12084": "so 'vocat - ahaṃ kulaputra anabhilāpyānabhilāpyabuddhakṣetraparamāṇurajaḥsamān kalpān vicaritaḥ sarvajñatācittamabhilaṣamāṇaḥ /",
  "S04bsu016_u:12085": "ekaikasmiṃśca mahākalpe 'nabhilāpyānabhilāpyabuddhakṣetraparamāṇurajaḥsamāstathāgatā ārāgitā bodhicittaṃ pariśodhayatā /",
  "S04bsu016_u:12086": "ekaikasmiṃśca mahākalpe sarvatyāgasamāyuktāḥ sarvalokavighuṣṭā mahāyajñā yaṣṭāḥ /",
  "S04bsu016_u:12087": "sarvasattvapratipādanā sarvajñatāpuṇyasaṃbhāratā /",
  "S04bsu016_u:12088": "ekaikasmiṃśca mahākalpe anabhilāpyānabhilāpyabuddhakṣetraparamāṇurajaḥsamāstyāgā (Gv 426)",
  "S04bsu016_u:12089": "mahātyāgāḥ kṛtāḥ,",
  "S04bsu016_u:12090": "atyarthatyāgāḥ kṛtāḥ sarvajñatādharmānabhiprārthayatā /",
  "S04bsu016_u:12091": "ekaikasmiṃśca mahākalpe 'nabhilāpyānabhilāpyānatmabhāvāḥ parityaktāḥ,",
  "S04bsu016_u:12092": "mahārājyāni ca parityaktāni,",
  "S04bsu016_u:12093": "grāmanagaranigamajanapadarāṣṭrarājadhānyaḥ parityaktāḥ,",
  "S04bsu016_u:12094": "priyamanāpā dustyajāḥ parivārasaṃghāḥ parityaktāḥ,",
  "S04bsu016_u:12095": "putraduhitṛbhāryāḥ parityaktāḥ /",
  "S04bsu016_u:12096": "svaśarīramāṃsāni parityaktāni,",
  "S04bsu016_u:12097": "svakāyebhyo rudhiraṃ yācanakebhyaḥ parityaktam,",
  "S04bsu016_u:12098": "asthimajjāḥ parityaktāḥ /",
  "S04bsu016_u:12099": "aṅgapratyaṅgāni parityaktāni /",
  "S04bsu016_u:12100": "karṇanāsāḥ parityaktāḥ /",
  "S04bsu016_u:12101": "cakṣūṃṣi parityaktāni /",
  "S04bsu016_u:12102": "svamukhebhyo jihvendriyāṇi parityaktāni buddhajñānāvekṣayā kāyajīvitanirapekṣeṇa /",
  "S04bsu016_u:12103": "ekaikasmiṃśca mahākalpe 'nabhilāpyānabhilāpyabuddhakṣetraparamāṇurajaḥsamāni svaśirāṃsi parityaktāni svakāyebhyaḥ sarvalokābhyudgatamanuttarasarvajñatāśīrṣamabhiprārthayatā /",
  "S04bsu016_u:12104": "yathā ca ekaikasmin mahākalpe,",
  "S04bsu016_u:12105": "tathā anabhilāpyānabhilāpyabuddhakṣetraparamāṇurajaḥsameṣu mahākalpasāgareṣu /",
  "S04bsu016_u:12106": "ekaikasmiṃśca mahākalpe 'nabhilāpyānabhilāpyabuddhakṣetraparamāṇurajaḥsamāstathāgatāḥ parameśvarabhūtena satkṛtā gurukṛtā mānitāḥ pūjitāḥ,",
  "S04bsu016_u:12107": "cīvarapiṇḍapātaśayanāsanaglānapratyayabhaiṣajyapariṣkāraiḥ pratipāditāḥ /",
  "S04bsu016_u:12108": "teṣāṃ ca asmiṃstathāgatānāṃ śāsane pravrajitā sarvabuddhānuśāsanīṣu pratipannaḥ śāsanaṃ ca me teṣāṃ saṃdhāritam //",
  "S04bsu016_u:12109": "nābhijānāmi kulaputra tāvadbhiḥ kalpasamudrerekacittotpādamapi tathāgaśāsane vilopamutpādayituṃ nābhijānāmi /",
  "S04bsu016_u:12110_0": "tāvadbhiḥ kalpasamudrairekacittotpādamapi pratighasahagatamutpādayitumātmagrahacittaṃ",
  "S04bsu016_u:12110_1": "vā ātmagrahaparigrahacittaṃ vā ātmaparanānātvacittaṃ vā bodhimārgavipravāsacittaṃ",
  "S04bsu016_u:12110_2": "vā saṃsārasaṃvāsaparikhedacittaṃ vā avalīnacittaṃ vā āvaraṇasaṃmohacittaṃ vā utpādayitumanyatra",
  "S04bsu016_u:12110_3": "aparājitajñānaduryodhanagarbhabodhicittāt sarvajñatāsaṃbhāreṣu /",
  "S04bsu016_u:12111": "iti hi kulaputra sarvakalpasāgarāḥ kṣayaṃ vrajeyuḥ tānnirdiśato ye mama pūrvayogasaṃbuddhakṣetrapariśuddhiprayogāḥ,",
  "S04bsu016_u:12112": "ye mama mahākaruṇāpratilabdhacittasya sarvaparitrāṇaparipācanapariśodhanaprayogāḥ /",
  "S04bsu016_u:12113": "evaṃ ye buddhapūjopasthānaprayogāḥ,",
  "S04bsu016_u:12114": "ye saddharmaparyeṣṭihetorguruśuśrūṣāprayogāḥ,",
  "S04bsu016_u:12115": "ye saddharmaparigrahahetorātmabhāvaparityāgaprayogāḥ,",
  "S04bsu016_u:12116": "ye saddharmārakṣaṇanidānāḥ svajīvitaparityāgaprayogāḥ,",
  "S04bsu016_u:12117": "tāvadbhyo me kulaputra dharmasamudrebhyo na kiṃcidekapadavyañjanamapi yanna cakravartirājyaparityāgena krītam,",
  "S04bsu016_u:12118_0": "yannāsti sarvāstiparityāgena krītaṃ sarvasattvaparitrāṇaprayuktena svasaṃtaticittanidhyaptiprayuktena",
  "S04bsu016_u:12118_1": "abhimukhaparadharmasaṃprāpaṇaprayuktena sarvalaukikajñānālokaprabhāvanāprayuktena",
  "S04bsu016_u:12118_2": "sarvalokottarajñānaprabhāvanāprayuktena sarvasattvasaṃsārasukhasaṃjananaprayuktena",
  "S04bsu016_u:12118_3": "sarvatathāgataguṇasaṃvarṇanaguṇaprayuktena /",
  "S04bsu016_u:12119": "evamanabhilāpyānabhilāpyabuddhakṣetraparamāṇurajaḥsamāḥ kalpasāgarāḥ kṣayaṃ vrajeyurmama svapūrvayogasaṃpadaṃ nirdiśataḥ //",
  "S04bsu016_u:12120_0": "tena mayā kulaputra anena evaṃrūpeṇa saṃbhārabalena mūlahetūpacayabalena udārādhimuktibalena",
  "S04bsu016_u:12120_1": "guṇapratipattibalena sarvadharmayathāvannidhyaptibalena prajñācakṣurbalena tathāgatādhiṣṭhānabalena",
  "S04bsu016_u:12120_2": "mahāpraṇidhānabalena mahākaruṇābalena supariśodhitābhijñābalena kalyāṇamitraparigrahabalena",
  "S04bsu016_u:12120_3": "atyantapariśuddho dharmakāyaḥ pratilabdhaḥ sarvatryadhvāsaṃbhinnaḥ /",
  "S04bsu016_u:12121": "anuttaraśca rūpakāyaḥ pariśodhitaḥ (Gv 427)",
  "S04bsu016_u:12122": "sarvalokābhudgataḥ sarvajagadyathāśayavijñapanaḥ sarvatrānugataḥ sarvabuddhakṣetraprasṛtaḥ samantapratiṣṭhānaḥ sarvataḥ sarvavikurvitasaṃdarśanaḥ sarvajagadabhilakṣaṇīyaḥ /",
  "S04bsu016_u:12123": "prekṣasva kulaputra imāmātmabhāvapratilābhasaṃpadamanantakalpasāgarasaṃbhūtāṃ bahukalpakoṭīniyutaśatasahasradurlabhaprādurbhāvāṃ durlabhasaṃdarśanām /",
  "S04bsu016_u:12124": "nāhaṃ kulaputra anavaropitakuśalamūlānāṃ sattvānāṃ śravaṇapathamapyāgacchāmi prāgeva darśanam /",
  "S04bsu016_u:12125": "santi kulaputra sattvāḥ,",
  "S04bsu016_u:12126": "ye mama nāmadheyaśravaṇamātreṇa avaivartikā bhavantyanuttarāyāṃ samyaksaṃbodhau /",
  "S04bsu016_u:12127": "santi darśanamātreṇa,",
  "S04bsu016_u:12128": "santi sparśanamātreṇa,",
  "S04bsu016_u:12129": "santyanuvrajanamātreṇa,",
  "S04bsu016_u:12130": "santyanubandhanamātreṇa,",
  "S04bsu016_u:12131": "santi svapnadarśanena,",
  "S04bsu016_u:12132": "santi svapne nāmadheyaśravaṇena avaivartikā bhavantyanuttarāyāṃ samyaksaṃbodhau /",
  "S04bsu016_u:12133": "kecitsattvā māmekarātriṃdivasamanusmaramāṇāḥ paripākaṃ gacchanti /",
  "S04bsu016_u:12134_0": "kecidardhamāsaṃ kecinmāsaṃ kecidvarṣaṃ kecidvarṣaśataṃ kecitkalpaṃ kecitkalpaśataṃ",
  "S04bsu016_u:12134_1": "kecidyāvadanabhilāpyānabhilāpyabuddhakṣetraparamāṇurajaḥsamān kalpān māmanusmaramāṇāḥ",
  "S04bsu016_u:12134_2": "paripākaṃ gacchanti /",
  "S04bsu016_u:12135": "kecidekajātyā paripākaṃ gacchanti māmanusmaramāṇāḥ /",
  "S04bsu016_u:12136": "kecijjātiśatena,",
  "S04bsu016_u:12137": "kecidyāvadanabhilāpyānabhilāpyabuddhakṣetraparamāṇurajaḥsamairjātiparivartaiḥ /",
  "S04bsu016_u:12138": "kecitsattvā mama prabhādarśanena paripākaṃ gacchanti /",
  "S04bsu016_u:12139": "kecidraśmipramokṣasaṃdarśanena,",
  "S04bsu016_u:12140": "kecitkṣetraprakampanena,",
  "S04bsu016_u:12141": "kecidrūpakāyasaṃdarśanena,",
  "S04bsu016_u:12142": "kecitsaṃpraharṣaṇena paripākaṃ gacchanti /",
  "S04bsu016_u:12143": "iti hi kulaputra buddhākṣetraparamāṇurajaḥsamairupāyaiḥ sattvā avaivartikā bhavantyanuttarāyāṃ samyaksaṃbodhau /",
  "S04bsu016_u:12144": "ye khalu punaḥ kulaputra sattvā mama buddhakṣetrapariśuddhiṃ śṛṇvanti,",
  "S04bsu016_u:12145": "te pariśuddheṣu buddhākṣetreṣūpapadyante /",
  "S04bsu016_u:12146": "ye mamātmabhāvapariśuddhiṃ paśyanti,",
  "S04bsu016_u:12147": "te mamātmabhāve upapadyante /",
  "S04bsu016_u:12148": "paśya kulaputra imāṃ mamātmabhāvapariśuddhim //",
  "S04bsu016_u:12150": "atha khalu sudhanaḥ śreṣṭhidārakaḥ samantabhadrasya bodhisattvasya kāyamupanidhyāyannadrākṣīt ekaikasmin romavivare 'nabhilāpyabuddhakṣetrasāgarān buddhotpādaparipūrṇān /",
  "S04bsu016_u:12151": "ekaikasmiṃśca buddhakṣetrasāgare tathāgatān bodhisattvaparṣatsāgaraparivṛtānadrākṣīt /",
  "S04bsu016_u:12152": "sarvāṃśca tān kṣetrasāgarān nānāpratiṣṭhānān nānāsaṃsthānān nānāvyūhān nānācakravālān nānāmeghagaganasaṃchannān nānābuddhotpādān nānādharmacakranirghoṣānapaśyat /",
  "S04bsu016_u:12153": "yathā ca ekaikasmin romavivare,",
  "S04bsu016_u:12154": "tathā anavaśeṣataḥ sarvaromavivareṣu sarvalakṣaṇeṣu sarvānuvyañjaneṣu sarvāṅgapratyaṅgeṣu /",
  "S04bsu016_u:12155_0": "ekaikasmiṃśca kṣetrasāgarān sarvabuddhakṣetraparamāṇurajaḥsamān buddhakāyanirmitameghānnirgamya",
  "S04bsu016_u:12155_1": "daśasu dikṣu sarvalokadhātūn spharitvā anuttarāyāṃ samyakaṃbodhau sattvān paripācayamānānapaśyat //",
  "S04bsu016_u:12156": "atha khalu sudhanaḥ śreṣṭhidārakaḥ samantabhadrabodhisattvāvavādānuśāsanyanuśiṣṭaḥ samantabhadrabodhisattvakāyāntargateṣu sarvalokadhātuṣvavatīrya sattvān paripācayāmāsa /",
  "S04bsu016_u:12157": "ye ca khalu punaḥ sudhanasya śreṣṭhidārakasya buddhakṣetraparamāṇurajaḥsamakalyāṇamitropasaṃkramadarśanaparyupāsanajñānālokakuśalamūlopacayāḥ,",
  "S04bsu016_u:12158": "te samantabhadrabodhisattvasahadarśanena kuśalamūlopacayasya śatatamīmapi kalāṃ nopayānti,",
  "S04bsu016_u:12159": "sahasratamīmapi śatasahasratamīmapi koṭīśatasahasratamīmapi /",
  "S04bsu016_u:12160": "saṃkhyāmapi kalāmapi gaṇanāmapi upamāmapi upanisāmapi na kṣamante saprathamacittotpādāya yāvatsamantabhadrasya bodhisattvasya darśanam /",
  "S04bsu016_u:12161": "asminnantare yāvatīrbuddhakṣetrasāgaraparaṃparā avatīrṇastato 'nabhilāpyānabhilāpyabuddhakṣetraparamāṇurajaḥsamaguṇāḥ (Gv 428)",
  "S04bsu016_u:12162": "samantabhadrabodhisattvasyaikasmin romavivare buddhakṣetrasāgaraparaṃparāḥ praticittakṣaṇamavataranti sma /",
  "S04bsu016_u:12163": "yathā caikasmin romavivare,",
  "S04bsu016_u:12164_0": "tathaiva sarvaromavivareṣu praticittakṣaṇamanabhilāpyānabhilāpyabuddhakṣetraparamāṇurajaḥsamalokadhātuṃ",
  "S04bsu016_u:12164_1": "pareṇa aparāntakoṭīgatakalpādhiṣṭhānalokadhātuṃ pareṇa vikrameṇa paryantaṃ nopajagāma /",
  "S04bsu016_u:12165_0": "kṣetrasāgaraparaṃparāṇāṃ kṣetrasāgaragarbhāṇāṃ kṣetrasāgarasaṃbhedānāṃ kṣetrasāgarasamavasaraṇānāmanabhilāpyānabhilāpyabuddhakṣetrasāgarasaṃbhavānāṃ",
  "S04bsu016_u:12165_1": "kṣetrasāgaravibhavānāṃ kṣetrasāgaravyūhānāṃ buddhotpādasāgaragarbhāṇāṃ buddhotpādasāgarasamavasaraṇānāṃ",
  "S04bsu016_u:12165_2": "buddhotpādasāgarasaṃbhavānāṃ buddhotpādasāgaravibhavānāṃ bodhisattvasāgaraparṣanmaṇḍalasāgarāṇāṃ",
  "S04bsu016_u:12165_3": "bodhisattvaparṣanmaṇḍalasāgaraparaṃparāṇāṃ bodhisattvaparṣamaṇḍalasāgaragarbhāṇāṃ",
  "S04bsu016_u:12165_4": "bodhisattvaparṣanmaṇḍalasāgarasaṃbhedānāṃ bodhisattvaparṣanmaṇḍalasāgarasamavasaraṇānāṃ",
  "S04bsu016_u:12165_5": "bodhisattvaparṣanmaṇḍalasāgarasaṃbhavānāṃ bodhisattvaparṣanmaṇḍalasāgaravibhavānāṃ",
  "S04bsu016_u:12165_6": "sattvadhātupraveśānāṃ sattvendriyapratikṣaṇajñānapraveśānāṃ sattveindriyajñānaprativedhānāṃ",
  "S04bsu016_u:12165_7": "sattvaparipākavinayānāṃ gambhīrabodhisattvavikurvitavihārāṇāṃ bodhisattvabhūmyavakramaṇavikramasāgarāṇāṃ",
  "S04bsu016_u:12165_8": "paryantaṃ nopajagāma /",
  "S04bsu016_u:12166": "sa kvacitkṣetre kalpaṃ vicarati sma /",
  "S04bsu016_u:12167": "sa kvacitkṣetre yāvadanabhilāpyānabhilāpyabuddhakṣetraparamāṇurajaḥsamān kalpān vicarati sma /",
  "S04bsu016_u:12168": "tataśca kṣetrānna calati sma /",
  "S04bsu016_u:12169": "cittakṣaṇe cittakṣaṇe ca anantamadhyān kṣetrasāgarānavatarati sma,",
  "S04bsu016_u:12170": "sattvāṃśca paripācayati sma anuttarāyāṃ samyaksaṃbodhau /",
  "S04bsu016_u:12171_0": "so 'nupūrveṇa yāvatsamantabhadrabodhisattvacaryāpraṇidhānasāgarasamatāmanuprāptaḥ",
  "S04bsu016_u:12171_1": "sarvatathāgatasamatāṃ sarvakṣetrakāyapāraṇasamatāṃ caryāparipūraṇasamatāmabhisaṃbodhivikurvitasaṃdarśanapāraṇasamatāṃ",
  "S04bsu016_u:12171_2": "dharmacakrapravartanasamatāṃ pratisaṃvidviśuddhisamatāṃ ghoṣodāhārasamatāṃ sarvasvarāṅgasāgarasaṃprayogasamatāṃ",
  "S04bsu016_u:12171_3": "balavaiśāradyasamatāṃ",
  "S04bsu016_u:12172": "buddhavihārasamatāṃ mahāmaitrīmahākaruṇāsamatāmacintyabodhisattvavimokṣavikurvitasamatāmanuprāptaḥ iti //",
  "S04bsu016_u:12173_0": "atha khalu samantabhadro bodhisattvo mahāsattvaḥ evameva lokadhātuparaṃparānabhilāpyānabhilāpyabuddhakṣetraparamāṇurajaḥsamān",
  "S04bsu016_u:12173_1": "kalpān kalpaprasarānabhidyotayamāno bhūyasyā mātrayā gāthābhigītena praṇidhānamakārṣīt -",
  "S04bsu016_u:12174": "yāvata keci daśaddiśi loke sarvatriyadhvagatā narasiṃhāḥ /",
  "S04bsu016_u:12175": "tānahu vandami sarvi aśeṣān kāyatu vāca manena prasannaḥ // 1 //",
  "S04bsu016_u:12176": "kṣetrarajopamakāyapramāṇaiḥ sarvajināna karomi praṇāmam /",
  "S04bsu016_u:12177": "sarvajinābhimukhena manena bhadracarīpraṇidhānabalena // 2 //",
  "S04bsu016_u:12178": "ekarajāgri rajopamabuddhā buddhasutāna niṣaṇṇaku madhye /",
  "S04bsu016_u:12179": "(Gv 429)",
  "S04bsu016_u:12180": "evamaśeṣata dharmatadhātuṃ sarvādhimucyami pūrṇa jinebhiḥ // 3 //",
  "S04bsu016_u:12181": "teṣu ca akṣayavarṇasamudrān sarvasvarāṅgasamudrarutebhiḥ /",
  "S04bsu016_u:12182": "sarvajināna guṇān bhaṇamānastān sugatān stavamī ahu sarvān // 4 //",
  "S04bsu016_u:12183": "puṣpavarebhi ca mālyavarebhirvādyavilepanachatravarebhiḥ /",
  "S04bsu016_u:12184": "dīpavarebhi ca dhūpavarebhiḥ pūjana teṣa jināna karomi // 5 //",
  "S04bsu016_u:12185": "vastravarebhi ca gandhavarebhiścūrṇapuṭebhi ca merusamebhiḥ /",
  "S04bsu016_u:12186": "sarvaviśiṣṭaviyūhavarebhiḥ pūjana teṣa jināna karomi // 6 //",
  "S04bsu016_u:12187": "yā ca anuttara pūja udārā tānadhimucyami sarvajinānām /",
  "S04bsu016_u:12188": "bhadracarīadhimuktibalena vandami pūjayamī jina sarvān // 7 //",
  "S04bsu016_u:12189": "yacca kṛtaṃ mayi pāpu bhaveyyā rāgatu dveṣatu mohavaśena /",
  "S04bsu016_u:12190": "kāyatu vāca manena tathaiva taṃ pratideśayamī ahu sarvam // 8 //",
  "S04bsu016_u:12191": "yacca daśaddiśi puṇya jagasya śaikṣa aśaikṣapratyekajinānām /",
  "S04bsu016_u:12192": "buddhasutānatha sarvajinānāṃ taṃ anumodayamī ahu sarvam // 9 //",
  "S04bsu016_u:12193": "ye ca daśaddiśi lokapradīpā bodhivibuddha asaṅgataprāptāḥ /",
  "S04bsu016_u:12194": "tānahu sarvi adhyeṣami nāthāṃ cakru anuttaru vartanatāyai // 10 //",
  "S04bsu016_u:12195": "ye 'pi ca nirvṛti darśitukāmāstānabhiyācami prāñjalibhūtaḥ /",
  "S04bsu016_u:12196": "(Gv 430)",
  "S04bsu016_u:12197": "kṣetrarajopamakalpa sthihantu sarvajagasya hitāya sukhāya // 11 //",
  "S04bsu016_u:12198": "vandanapūjanadeśanatāya modanadhyeṣaṇayācanatāya /",
  "S04bsu016_u:12199": "yacca śubhaṃ mayi saṃcitu kiṃcidbodhayi nāmayamī ahu sarvam // 12 //",
  "S04bsu016_u:12200": "pūjita bhontu atītaka buddhā ye ca ghriyanti daśaddiśi loke /",
  "S04bsu016_u:12201": "ye ca anāgata te laghu bhontu pūrṇamanoratha bodhivibuddhāḥ // 13 //",
  "S04bsu016_u:12202": "yāvat keci daśaddiśi kṣetrāste pariśuddha bhavantu udārāḥ /",
  "S04bsu016_u:12203": "bodhidrumendragatebhi jinebhirbuddhasutebhi ca bhontu prapūrṇāḥ // 14 //",
  "S04bsu016_u:12204": "yāvat keci daśaddiśi sattvāste sukhitāḥ sada bhontu arogāḥ /",
  "S04bsu016_u:12205": "sarvajagasya ca dharmiku artho bhontu pradakṣiṇu ṛdhyatu āśā // 15 //",
  "S04bsu016_u:12206": "bodhicariṃ ca ahaṃ caramāṇo bhavi jātismaru sarvagatīṣu /",
  "S04bsu016_u:12207": "sarvasu janmasu cyutyupapattī pravrajito ahu nityu bhaveyyā // 16 //",
  "S04bsu016_u:12208": "sarvajinānanuśikṣayamāṇo bhadracariṃ paripūrayamāṇaḥ /",
  "S04bsu016_u:12209": "śīlacariṃ vimalāṃ pariśuddhāṃ nityamakhaṇḍamacchidra careyam // 17 //",
  "S04bsu016_u:12210": "devarutebhi ca nāgarutebhiryakṣakumbhāṇḍamanuṣyarutebhiḥ /",
  "S04bsu016_u:12211": "yāni ca sarvarutāni jagasya sarvaruteṣvahu deśayi dharmam // 18 //",
  "S04bsu016_u:12212": "ye khalu pāramitāsvabhiyukto bodhiyi cittu ma jātu vimuhyet /",
  "S04bsu016_u:12213": "(Gv 431)",
  "S04bsu016_u:12214": "ye 'pi ca pāpaka āvaraṇīyāsteṣu parikṣayu bhotu aśeṣam // 19 //",
  "S04bsu016_u:12215": "karmatu kleśatu mārapathāto lokagatīṣu vimuktu careyam /",
  "S04bsu016_u:12216": "padma yathā salilena aliptaḥ sūrya śaśī gaganeva asaktaḥ // 20 //",
  "S04bsu016_u:12217": "sarvi apāyadukhāṃ praśamanto sarvajagat sukhi sthāpayamānaḥ /",
  "S04bsu016_u:12218": "sarvajagasya hitāya careyaṃ yāvata kṣetrapathā diśatāsu // 21 //",
  "S04bsu016_u:12219": "sattvacariṃ anuvartayamāno bodhicariṃ paripurayamāṇaḥ /",
  "S04bsu016_u:12220": "bhadracariṃ ca prabhāvayamānaḥ sarvi anāgatakalpa careyam // 22 //",
  "S04bsu016_u:12221": "ye ca sabhāgata mama caryāye tebhi samāgamu nityu bhaveyyā /",
  "S04bsu016_u:12222": "kāyatu vācatu cetanato vā ekacari praṇidhāna careyam // 23 //",
  "S04bsu016_u:12223": "ye 'pi ca mitrā mama hitakāmā bhadracarīya nidarśayitāraḥ /",
  "S04bsu016_u:12224": "tebhi samāgamu nityu bhaveyyā tāṃśca ahaṃ na virāgayi jātu // 24 //",
  "S04bsu016_u:12225": "saṃmukha nityamahaṃ jina paśye buddhasutebhi parīvṛtu nāthān /",
  "S04bsu016_u:12226": "teṣu ca pūja kareya udārāṃ sarvi anāgatakalpamakhinnaḥ // 25 //",
  "S04bsu016_u:12227": "dhārayamāṇu jināna saddharmaṃ bodhicariṃ paridīpayamānaḥ /",
  "S04bsu016_u:12228": "bhadracariṃ ca viśodhayamānaḥ sarvi anāgatakalpa careyam // 26 //",
  "S04bsu016_u:12229": "(Gv 432)",
  "S04bsu016_u:12230": "sarvabhaveṣu ca saṃsaramāṇaḥ puṇyatu jñānatu akṣayaprāptaḥ /",
  "S04bsu016_u:12231": "prajñaupāyasamādhivimokṣaiḥ sarvaguṇairbhavi akṣayakośaḥ // 27 //",
  "S04bsu016_u:12232": "ekarajāgri rajopamakṣetrā tatra ca kṣetri acintiya buddhān /",
  "S04bsu016_u:12233": "buddhasutāna niṣaṇṇaku madhye paśyiya bodhicariṃ caramāṇaḥ // 28 //",
  "S04bsu016_u:12234": "evamaśeṣata sarvadiśāsu bālapatheṣu triyadhvapramāṇān /",
  "S04bsu016_u:12235": "buddhasamudra tha kṣetrasamudrānotari cārikakalpasamudrān // 29 //",
  "S04bsu016_u:12236": "ekasvarāṅgasamudrarutebhiḥ sarvajināna svarāṅgaviśuddhim /",
  "S04bsu016_u:12237": "sarvajināna yathāśayaghoṣān buddhasarasvatimotari nityam // 30 //",
  "S04bsu016_u:12238": "teṣu ca akṣayaghoṣaruteṣu sarvatriyadhvagatāna jinānām /",
  "S04bsu016_u:12239": "cakranayaṃ parivartayamāno buddhibalena ahaṃ praviśeyam // 31 //",
  "S04bsu016_u:12240": "ekakṣaṇena anāgata sarvān kalpapraveśa ahaṃ praviśeyam /",
  "S04bsu016_u:12241": "ye 'pi ca kalpa triyadhvapramāṇāstān kṣaṇakoṭipraviṣṭa careyam // 32 //",
  "S04bsu016_u:12242": "ye ca triyadhvagatā narasiṃhāstānahu paśyiya ekakṣaṇena /",
  "S04bsu016_u:12243": "teṣu ca gocarimotari nityaṃ māyagatena vimokṣabalena // 33 //",
  "S04bsu016_u:12244": "ye ca triyadhvasukṣetraviyūhāstānabhinirhari ekarajāgre /",
  "S04bsu016_u:12245": "(Gv 433)",
  "S04bsu016_u:12246": "evamaśeṣata sarvadiśāsu otari kṣetraviyūha jinānām // 34 //",
  "S04bsu016_u:12247": "ye ca ānāgata lokapradīpāsteṣu vibudhyana cakrapravṛttim /",
  "S04bsu016_u:12248": "nirvṛtidarśananiṣṭha praśāntiṃ sarvi ahaṃ upasaṃkrami nāthān // 35 //",
  "S04bsu016_u:12249": "ṛddhibalena samantajavena jñānabalena samantamukhena /",
  "S04bsu016_u:12250": "caryabalena samantaguṇena maitrabalena samantagatena // 36 //",
  "S04bsu016_u:12251": "puṇyabalena samantaśubhena jñānabalena asaṅgagatena /",
  "S04bsu016_u:12252": "prajñaupāyasamādhibalena bodhibalaṃ samudānayamānaḥ // 37 //",
  "S04bsu016_u:12253": "karmabalaṃ pariśodhayamānaḥ kleśabalaṃ parimardayamānaḥ /",
  "S04bsu016_u:12254": "mārabalaṃ abalaṃkaramāṇaḥ pūrayi bhadracarībala sarvān // 38 //",
  "S04bsu016_u:12255": "kṣetrasamudra viśodhayamānaḥ sattvasamudra vimocayamānaḥ /",
  "S04bsu016_u:12256": "dharmasamudra vipaśyayamāno jñānasamudra vigāhayamānaḥ // 39 //",
  "S04bsu016_u:12257": "caryasamudra viśodhayamānaḥ praṇidhisamudra prapūrayamāṇaḥ /",
  "S04bsu016_u:12258": "buddhasamudra prapūjayamānaḥ kalpasamudra careyamakhinnaḥ // 40 //",
  "S04bsu016_u:12259": "ye ca triyadhvagatāna jinānāṃ bodhicaripraṇidhānaviśeṣāḥ /",
  "S04bsu016_u:12260": "tānahu pūrayi sarvi aśeṣān bhadracarīya vibudhyiya bodhim // 41 //",
  "S04bsu016_u:12261": "(Gv 434)",
  "S04bsu016_u:12262": "jyeṣṭhaku yaḥ sutu sarvajinānāṃ yasya ca nāma samantatabhadraḥ /",
  "S04bsu016_u:12263": "tasya vidusya sabhāgacarīye nāmayamī kuśalaṃ imu sarvam // 42 //",
  "S04bsu016_u:12264": "kāyatu vāca manasya viśuddhiścaryaviśuddhyatha kṣetraviśuddhiḥ /",
  "S04bsu016_u:12265": "yādṛśa nāmana bhadra vidusya tādṛśa bhotu samaṃ mama tena // 43 //",
  "S04bsu016_u:12266": "bhadracarīya samantaśubhāye mañjuśiripraṇidhāna careyam /",
  "S04bsu016_u:12267": "sarvi anāgata kalpamakhinnaḥ pūrayi tāṃ kriya sarvi aśeṣām // 44 //",
  "S04bsu016_u:12268": "no ca pramāṇu bhaveyya carīye no ca pramāṇu bhaveyya guṇānām /",
  "S04bsu016_u:12269": "apramāṇa cariyāya sthihitvā jānami sarvi vikurvitu teṣām // 45 //",
  "S04bsu016_u:12270": "yāvata niṣṭha nabhasya bhaveyyā sattva aśeṣata niṣṭha tathaiva /",
  "S04bsu016_u:12271": "karmatu kleśatu yāvata niṣṭhā tāvataniṣṭha mama praṇidhānam // 46 //",
  "S04bsu016_u:12272": "ye ca daśaddiśi kṣetra anantā rathaalaṃkṛtu dadyu jinānām /",
  "S04bsu016_u:12273": "divya ca mānuṣa saukhyaviśiṣṭāṃ kṣetrarajopama kalpa dadeyam // 47 //",
  "S04bsu016_u:12274": "yaśca imaṃ pariṇāmanarājaṃ śrutva sakṛjjanayedadhimuktim /",
  "S04bsu016_u:12275": "bodhivarāmanuprārthayamāno agru viśiṣṭa bhavedimu puṇyam // 48 //",
  "S04bsu016_u:12276": "varjita tena bhavanti apāyā varjita tena bhavanti kumitrāḥ /",
  "S04bsu016_u:12277": "kṣipru sa paśyati taṃ amitābhaṃ yasyimu bhadracaripraṇidhānam // 49 //",
  "S04bsu016_u:12278": "(Gv 435)",
  "S04bsu016_u:12279": "lābha sulabdha sujīvitu teṣāṃ svāgata te imu mānuṣa janma /",
  "S04bsu016_u:12280": "yādṛśa so hi samantatabhadraste 'pi tathā nacireṇa bhavanti // 50 //",
  "S04bsu016_u:12281": "pāpaka pañca anantariyāṇi yena ajñānavaśena kṛtāni /",
  "S04bsu016_u:12282": "so imu bhadracariṃ bhaṇamānaḥ kṣipru parikṣayu neti aśeṣam // 51 //",
  "S04bsu016_u:12283": "jñānatu rūpatu lakṣaṇataśca varṇatu gotratu bhotirupetaḥ /",
  "S04bsu016_u:12284": "tīrthikamāragaṇebhiraghṛṣyaḥ pūjitu bhoti sa sarvatriloke // 52 //",
  "S04bsu016_u:12285": "kṣipru sa gacchati bodhidrumendraṃ gatva niṣīdati sattvahitāya /",
  "S04bsu016_u:12286": "budhyati bodhi pravartayi cakraṃ dharṣati māru sasainyaku sarvam // 53 //",
  "S04bsu016_u:12287": "yo imu bhadracaripraṇidhānaṃ dhārayi vācayi deśayito vā /",
  "S04bsu016_u:12288": "buddha vijānati yo 'tra vipāko bodhi viśiṣṭa ma kāṅkṣa janetha // 54 //",
  "S04bsu016_u:12289": "mañjuśirī yatha jānati śūraḥ so ca samantatabhadra tathaiva /",
  "S04bsu016_u:12290": "teṣu ahaṃ anuśikṣayamāṇo nāmayamī kuśalaṃ imu sarvam // 55 //",
  "S04bsu016_u:12291": "sarvatriyadhvagatebhi jinebhiryā pariṇāmana varṇita agrā /",
  "S04bsu016_u:12292": "tāya ahaṃ kuśalaṃ imu sarvaṃ nāmayamī varabhadracarīye // 56 //",
  "S04bsu016_u:12293": "kālakriyāṃ ca ahaṃ karamāṇo āvaraṇān vinivartiya sarvān /",
  "S04bsu016_u:12294": "saṃmukha paśyiya taṃ amitābhaṃ taṃ ca sukhāvatikṣetra vrajeyam // 57 //",
  "S04bsu016_u:12295": "(Gv 436)",
  "S04bsu016_u:12296": "tatra gatasya imi praṇidhānā āmukhi sarvi bhaveyyu samagrā /",
  "S04bsu016_u:12297": "tāṃśca ahaṃ paripūrya aśeṣān sattvahitaṃ kari yāvata loke // 58 //",
  "S04bsu016_u:12298": "tahi jinamaṇḍali śobhani ramye padmavare rucire upapannaḥ /",
  "S04bsu016_u:12299": "vyākaraṇaṃ ahu tatra labheyyā saṃmukhato abhitābhajinasya // 59 //",
  "S04bsu016_u:12300": "vyākaraṇaṃ pratilabhya ta tasmin nirmitakoṭiśatebhiranekaiḥ /",
  "S04bsu016_u:12301": "sattvahitāni bahūnyahu kuryāṃ dikṣu daśasvapi buddhibalena // 60 //",
  "S04bsu016_u:12302": "bhadracaripraṇidhāna paṭhitvā yatkuśalaṃ mayi saṃcitu kiṃcit /",
  "S04bsu016_u:12303": "ekakṣaṇena samṛdhyatu sarvaṃ tena jagasya śubhaṃ praṇidhānam // 61 //",
  "S04bsu016_u:12304": "bhadracariṃ pariṇāmya yadāptaṃ puṇyamanantamatīva viśiṣṭam /",
  "S04bsu016_u:12305": "tena jagadvyasanaughanimagnaṃ yātvamitābhapuriṃ varameva // 62 //",
  "S04bsu016_u:12306": "idamavocadbhagavānāttamanāḥ /",
  "S04bsu016_u:12307": "sudhanaḥ śreṣṭhidārakaste ca bodhisattvā āryamañjuśrīpūrvaṃgamāḥ,",
  "S04bsu016_u:12308": "te ca bhikṣavaḥ āryamañjuśrīparipācitāḥ,",
  "S04bsu016_u:12309": "te ca āryamaitreyapūrvaṃgamāḥ sarvabhadrakalpikā bodhisattvāḥ,",
  "S04bsu016_u:12310": "te cāryasamantabhadrabodhisattvapramukhā yauvarājyābhiṣiktāḥ paramāṇurajaḥsamā mahābodhisattvā nānālokadhātusaṃnipatitāḥ,",
  "S04bsu016_u:12311": "te cāryaśāriputramaudgalyāyanapramukhā mahāśrāvakāḥ,",
  "S04bsu016_u:12312": "sā ca sarvāvatī parṣat,",
  "S04bsu016_u:12313": "sadevamānuṣāsuragandharvaśca loko bhagavataḥ samantabhadrasya bodhisattvasya bhāṣitamabhyanandanniti //",
  "S04bsu016_u:12314": "āryagaṇḍavyūhānmahādharmaparyāyādyathālabdhaḥ sudhanakalyāṇamitraparyupāsanacaryaikadeśaḥ āryagaṇḍavyūho mahāyānasūtraratnarājaḥ samāptaḥ //",
  "S04bsu016_u:12315": "ye dharmā hetuprabhāvā hetuṃ teṣāṃ tethāgato hyavadat /",
  "S04bsu016_u:12316": "teṣāṃ ca yo nirodho evaṃ vādī mahāśramaṇaḥ //",
  "S04bsu016_u:12317": "sahasrāṇi dvādaśa //"
}