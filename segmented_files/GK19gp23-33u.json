{
    "GK19gp23-33u:0": "atha trayoviṃśaṃ pūraṇam",
    "GK19gp23-33u:1": "prathama-saṅga-raṅgaja-",
    "GK19gp23-33u:2": "vākovākya-bhaṅgī-saṅgītam",
    "GK19gp23-33u:3": "[1] atha rāsārambhe nija-śapatha-sambhedaṃ vedayaṃṣtadīdaṃ yācanam ācinomi",
    "GK19gp23-33u:4": "nije kāvye sarvaṃ rasa-valanam astiti likhatā mayā dhārstyāt spaṣṭī-kṛta-mati-rahasyaṃ tu yadīha |",
    "GK19gp23-33u:5": "tad etad govinda-vraja-vijana-kāntānucaraṇaṃ",
    "GK19gp23-33u:6": "dadhadbhir yogyasya śravasi param arpyaṃ na sadasi ||JGc_1,23.1|| iti |",
    "GK19gp23-33u:7": "[śikhariṇī]",
    "GK19gp23-33u:8": "[2] atha rātri-kathāyām grathyamāna-prathāyāṃ madhukaṇṭhaḥ snigdhakaṇṭhaṃ snigdhakaṇṭham apy ālambamānaḥ sambabhāṣe, yatra prathamamīdaṃ prāñjali",
    "GK19gp23-33u:9": "vyañjayāmāsa-",
    "GK19gp23-33u:10": "rāsa-kelir ajaniṣṭa jāgaraṃ sa sphuṭaṃ bhavatu tat-kathā tathā |",
    "GK19gp23-33u:11": "kāraṇaṃ bhavati yasya yad-vidhaṃ",
    "GK19gp23-33u:12": "tasya tad-vidhatayā matā sthitiḥ ||JGc_1,23.2|| [rathoddhatā]",
    "GK19gp23-33u:13": "[3] tad etad ākarṇya sānandaṃ nirvarṇya ca sarve' pi procuḥ-yukti-yuktam",
    "GK19gp23-33u:14": "eva cedam uktam, yataḥ-",
    "GK19gp23-33u:15": "paramā yā rasa-dhārā",
    "GK19gp23-33u:16": "sā yadi madhye viyuktim āyāti |",
    "GK19gp23-33u:17": "pūrvāpara-saṃvalanā-",
    "GK19gp23-33u:18": "bhāvān naiva svarūpam āyāti ||JGc_1,23.3|| [gīti]",
    "GK19gp23-33u:19": "tasmād yatheccham avicchedam evedaṃ prastūyatām |",
    "GK19gp23-33u:20": "[4]madhukaṇṭha uvāca-",
    "GK19gp23-33u:21": "mukhaṃ śaśimukhī-gaṇa-pracura-moha-saṃrohaṇaṃ",
    "GK19gp23-33u:22": "dṛśor yugam amūdṛśāṃ mṛga-dṛśāṃ ghūrṇanam |",
    "GK19gp23-33u:23": "tanuḥ sutanu-maṇḍalī-dhṛti-vikhaṇḍanī śrī-hares",
    "GK19gp23-33u:24": "tadājani yadā janiṃ mṛgayate sma rāsotsavaḥ ||JGc_1,23.4|| [pṛthvī]",
    "GK19gp23-33u:25": "mukhaṃ vidhu-vimohanaṃ nayanam abja-dṛg-lobhanaṃ",
    "GK19gp23-33u:26": "rucir ghana-rucī-hita-prathama-saṅga-raṅga-pradā |",
    "GK19gp23-33u:27": "ramā-ramaṇa-rāmaṇīyaka-vibhūṣi-rāmāvales",
    "GK19gp23-33u:28": "tadājani yadā janiṃ mṛgayate sma rāsotsavaḥ ||JGc_1,23.5|| [pṛthvī]",
    "GK19gp23-33u:29": "[5] atha pūrva-krameṇa pūrṇimāśrame pūrṇāḥ pulindyaḥ [BhP 10.21.17] ity",
    "GK19gp23-33u:30": "ādié vṛtte nirvṛtte satya-pūrnaṃ-manyatayā rādhikā-mātra-karṣāya haris tarṣaṃ dhṛtavān-katham aho, nibhṛtamīdaṃ sambhṛtaṃ syāt?iti |",
    "GK19gp23-33u:31": "[6] tatra kācit tat-kuṅkuma-lipta-carī vana-carī śrī-rādhām anu karuṇayā taruṇāruṇa-kamala-locanam",
    "GK19gp23-33u:32": "tava muralīm iva nitarāṃ viṣama-śaraḥ sa vijito bhavatā |",
    "GK19gp23-33u:33": "ahaha na jāne katham iva śuṣkāṃ biddhāṃ ca tām kurute ||JGc_1,23.6||",
    "GK19gp23-33u:34": "[upagīti]",
    "GK19gp23-33u:35": "[7] tadā ca vana-gīrvāṇibhir ākāśa-vāṇīyam udbhāvitā-",
    "GK19gp23-33u:36": "śuṣkā tapta-śalākayā ca parito biddhā suvaṃśodbhavā seyaṃ te muralī priyeti niyataṃ vijñātavān",
    "GK19gp23-33u:37": "tāṃ śuṣyad-vapuṣaṃ vidhāya kulajāṃ bāṇair nijaiḥ pañcabhir biddhāṅgīṃ vidadhāti hā bakaripo tvat-prītaye samprati ||JGc_1,23.7||",
    "GK19gp23-33u:38": "[śārdūla-vikrīḍītam]",
    "GK19gp23-33u:39": "[8] tarhy eva cādhīratayā bhraman vanamālī kvacana tamāle kuṅkumālekham imam ālokayāmāsa-",
    "GK19gp23-33u:40": "ānaṅgārcir bhinnā tvad-atiśubhagāṅgāvṛta-manā",
    "GK19gp23-33u:41": "muralyāṃ rāga-śrī-parimala-kulaṃ sambhṛtavatī |",
    "GK19gp23-33u:42": "sadā śyāmāṃ kāntiṃ diśī vidiśi cābhāvayamato mayāptaṃ kṛṣṇatvaṃ tad api na hi kṛṣṇa tvam abhitaḥ",
    "GK19gp23-33u:43": "[śikhariṇī]",
    "GK19gp23-33u:44": "[9] tad etan niśamana-pūrvakān niśāmanān muraśamanena tad idaṃ",
    "GK19gp23-33u:45": "vicāritam-hanta hanta ! rādhāyā eveyam asādhāraṇa-vāg-arthavatī lipiḥ |",
    "GK19gp23-33u:46": "seyaṃ sambhavet |",
    "GK19gp23-33u:47": "evam api kula-janmatayā tayā manmatha-vikāram",
    "GK19gp23-33u:48": "ācchādayantyā sthīyate |",
    "GK19gp23-33u:49": "tasmān nikhilāvṛti-dhvaṃsanaṃ vaṃśī-śaṃsanaṃ",
    "GK19gp23-33u:50": "paraṃ mama śaraṇam iti |",
    "GK19gp23-33u:51": "[10] tad evaṃ rādhā-sudhā-durbhikṣāditas titikṣām abhajan sa punar",
    "GK19gp23-33u:52": "veṇu-śikṣā-bhikṣam eva kevalāṃ sevate sma, yatra varṣā api tarṣākaratayā",
    "GK19gp23-33u:53": "vyatīyuḥ, samṛddha-gardhanatayā śarad apy ardhaṃ vardhate sma |",
    "GK19gp23-33u:54": "[11] tatrāha, rahaḥ-śikṣā tu yathā-",
    "GK19gp23-33u:55": "yarhy ākarṣa-vidhiṃ harir muralikā-śikṣāsu tasyāh kramāc cakre tarhi gatāś cirāt para-para-kṣobhās ta ete tayā |",
    "GK19gp23-33u:56": "kampo ghūrṇanam āsanād vicalanaṃ dvitra-kramā vāstuto niṣkrāntir vana-vartma-vartanam upavrajyā ca dūrādhvani ||JGc_1,23.9||",
    "GK19gp23-33u:57": "[śārdūla]",
    "GK19gp23-33u:58": "kiṃ ca-",
    "GK19gp23-33u:59": "rādhākarṣa-kṛte kṛtā muralikā-śikṣātha yā yā tadā",
    "GK19gp23-33u:60": "sā sā tena sadāśayā valayitāpy āsīd alaṃ niṣkalā |",
    "GK19gp23-33u:61": "tām etāṃ nata-kandharaḥ sa-pulakaṃ vande' ham uccaiḥ sadā",
    "GK19gp23-33u:62": "yā kṛṣṇasya manorathāvalim aho pūrṇam akārsīn muhuḥ ||JGc_1,23.10||",
    "GK19gp23-33u:63": "[śārdūla-vikrīḍītam]",
    "GK19gp23-33u:64": "[12] tathā hi, tad evaṃ prāvṛṣi veṇu-śikṣā-parīkṣā-tṛṣṇag asau kṛṣṇaḥ samayaṃ pratīkṣamāṇaḥ śaral-lakṣmīm āgatāṃ lakṣitavān |",
    "GK19gp23-33u:65": "lakṣayann eva ca",
    "GK19gp23-33u:66": "vicāritavān-",
    "GK19gp23-33u:67": "[13] iyaṃ khalu svabhāvataḥ svacchā mal-līlā-paricchadatāṃ yadi gacchati,",
    "GK19gp23-33u:68": "tadā pramadāvalim ṛcchāmaḥ |",
    "GK19gp23-33u:69": "kintu, samaya-mayatayā sarvavaśya-kāriṇam api bhāvaṃ vaśyaṃ kurvatīm enāṃ paśyāmi, yathā mām api rādhā |",
    "GK19gp23-33u:70": "[14] tato yady asyāṃ api vaśyatām vyasyan bhāvāntara-bhāvitatvaṃ",
    "GK19gp23-33u:71": "bhāvayituṃ prabhavāmi, tad-ārādhāyām api tad-ādhānāya nirbādhatāṃ gatavān asmīty avadadhāmi",
    "GK19gp23-33u:72": "[15] tad evaṃ vicārayann agrecaraṃ maṅgalaṃ vilocayann uvāca-āho !",
    "GK19gp23-33u:73": "śvo-vasīyasam evādhyavasīyate |",
    "GK19gp23-33u:74": "yataḥ-",
    "GK19gp23-33u:75": "khañjana-khelā-rañjita-kañja-nayanaṃ nayan vidhiḥ sa mama |",
    "GK19gp23-33u:76": "rādhā-mañjula-netra-sphurad-ānanam āsu sañjayitā ||JGc_1,23.11|| [upagīti]",
    "GK19gp23-33u:77": "[16] tad etacchubha ṣakunamanubhavatā, yāvat paurṇamāsaṃṃā sameva sarvata eva veṇudhareṇa ve nusvanacaryāsañcāryate sma |",
    "GK19gp23-33u:78": "tataś ca-",
    "GK19gp23-33u:79": "vaṃśī-kalād udayataḥ śaradi prabhāvān",
    "GK19gp23-33u:80": "mallībhir apy atula-phulla-daśāṃ gatābhiḥ |",
    "GK19gp23-33u:81": "rātrīr nibhālya muhur ullasitāh sa ṛāma-",
    "GK19gp23-33u:82": "bhrātā ratiṃ rati-kṛte' kṛta vallavībhiḥ ||JGc_1,23.12|| [vasantatilakā]",
    "GK19gp23-33u:83": "[17] tataś ca tūrṇam eva pūrṇa-candrā bahu-tithī tithir atithir iva tasya prasannatāṃ vidhātum āsannavatī |",
    "GK19gp23-33u:84": "tatra cājñāyāhni vana-vihāra-śālī",
    "GK19gp23-33u:85": "vana-mālī dhenūr ādāya vrajāgamanaṃ vidhāya sāyaṃ pratyavasāya",
    "GK19gp23-33u:86": "nija-candra-śālikālindaṃ vindamānaḥ sphuṭam āditye' staṅgatya sthite sa-tārā-samudayaṃ taṃ sāndra-candrikaṃ candram udayantaṃ paśyaṃs",
    "GK19gp23-33u:87": "tad-vaśya-bhāva-viśeṣa-śleṣatas tad idaṃ cintayāmāsa-",
    "GK19gp23-33u:88": "jāguḍa-piṇḍa-sapiṇḍaṃ kiṃ vidhu-bimbaṃ tad etad unnamati |",
    "GK19gp23-33u:89": "kiṃ vā roṣāruṇa-ruci mukham idam udbhāti kāmasya? ||JGc_1,23.13|| [āryā]",
    "GK19gp23-33u:90": "punaś ca,",
    "GK19gp23-33u:91": "kuṅkuma-rasa-saṅkulam iva kiṃ vidhu-bimbaṃ puraḥ sphurati |",
    "GK19gp23-33u:92": "athavā rādhā-mukham idam udayati yamunā-vanāt purataḥ ? ||JGc_1,23.14||",
    "GK19gp23-33u:93": "[upagīti]",
    "GK19gp23-33u:94": "[18] tatra yadi vidhu-bimbam evedaṃ, tadā tad idaṃ vibhāvyate-",
    "GK19gp23-33u:95": "pūrṇa-candro' yam aindrīṃ haritam anugataḥ preyasīṃ dūradeśād",
    "GK19gp23-33u:96": "asyāvaktraṃ vilimpan ghusṛṇa-śavaliteneva śaśvat kareṇa |",
    "GK19gp23-33u:97": "tad-vyājān mām amūdṛk-kṛtim upadiśatīvādya sadyaḥ kiśoraṃ",
    "GK19gp23-33u:98": "śubhrātmā yas tadīyaṃ bhavati viracanaṃ sarvato-bhadram eva",
    "GK19gp23-33u:99": "||JGc_1,23.15|| [śārdūla]",
    "GK19gp23-33u:100": "[19] kiṃ cāyam idam apy upadiśann iva sambhāvyate-",
    "GK19gp23-33u:101": "vidhur ahaṃ haritaḥ pratidik-pati-",
    "GK19gp23-33u:102": "praṇayiṇi ramayan jana-śarmadaḥ |",
    "GK19gp23-33u:103": "tvam iha kiṃ nu vidho sthagitāyase",
    "GK19gp23-33u:104": "para-ramā-ramaṇaṃ prati samprati? ||JGc_1,23.16|| [drutavilambita]",
    "GK19gp23-33u:105": "[20] tad evaṃ sarvathaiva daivānukūlyataś candra-candrikā-sāndrita śubhaṃ tasya kakubham eva gantuṃ śantur asmi, yataḥ-",
    "GK19gp23-33u:106": "nikhilam eva vanaṃ vidhunāmunā diśi diśi pratirañjitam īkṣyate |",
    "GK19gp23-33u:107": "mad-anukūlam idaṃ śakunaṃ bhaved",
    "GK19gp23-33u:108": "iti gatir mama tatra śubhāvahā ||JGc_1,23.17|| [drutavilambita]",
    "GK19gp23-33u:109": "[21] atha yadi kāmābhidhānasya kopa-dhāmānanam idam, tadā viṣama-bāṇasya",
    "GK19gp23-33u:110": "tasyānuyānam eva bhaya-nirvāṇaṃ viśrāṇayati |",
    "GK19gp23-33u:111": "yadi ca tasyā eva",
    "GK19gp23-33u:112": "kānti-sadanaṃ vanam idaṃ vidyate, tadā tu sutarām eva tad-diśaṃ praviśatas tan mama śarma-marma praviśatiti |",
    "GK19gp23-33u:113": "kiṃ ca-",
    "GK19gp23-33u:114": "rayāṇe vartate cittaṃṇrtyaty akṣīca dakṣiṇam |",
    "GK19gp23-33u:115": "tasmād vṛttaṃ caṇrtyaṃ ca kānt abhirbhavitāmama ||JGc_1,23.18|| [anuṣṭubh]",
    "GK19gp23-33u:116": "[22] tad etad uṭṭaṅkya niṣṭaṅkya ca praṇaya-paṇa-santuṣṭaṃ",
    "GK19gp23-33u:117": "dāmādi-kumāra-catuṣṭayaṃ saṅgataḥ prasajya, tad-dvārā nidrā-vyājād anyān",
    "GK19gp23-33u:118": "dvāra-pālakatayā tatraiva saṃvalayya, nibhṛta-kṛta-pratīhārataś",
    "GK19gp23-33u:119": "caraṇa-vihāratas tām eva haritaṃ harir muralī-dhara-karatayānusaran",
    "GK19gp23-33u:120": "dina-kara-tanayā-tīram anvatīrṇavān |",
    "GK19gp23-33u:121": "āvatīrya ca vicāritavān-",
    "GK19gp23-33u:122": "na kruddha-kāmānanam etad asti prayāti yac chubra-daśām udañcat |",
    "GK19gp23-33u:123": "viyogi-rādhāsyam idaṃ ca na syād yataḥ kalaṅkādi bhaved vibhedi ||JGc_1,23.19|| [upajāti 11]",
    "GK19gp23-33u:124": "[23] tataś ca mrga-lāñchana evāyam iti niścitya punar vicāritavān-",
    "GK19gp23-33u:125": "śārvaraṃ ṣarvarīśānaḥ saṃhartuṃ siṃhatāṃ gataḥ |",
    "GK19gp23-33u:126": "pūrva-parvatam ārohan sarvaṃ parvati parvaṇa ||JGc_1,23.20|| [anuṣṭubh]",
    "GK19gp23-33u:127": "kintu,",
    "GK19gp23-33u:128": "candramā rādhikā-vaktram anukurvan virājate |",
    "GK19gp23-33u:129": "tadākāram idaṃ cetaḥ kathaṃ mama vidūyate? ||JGc_1,23.21|| [anuṣṭubh]",
    "GK19gp23-33u:130": "[24] punar vibhāvya candraṃ prati prāha sma-",
    "GK19gp23-33u:131": "anupama-rucir asmi sarva-lokeṣv",
    "GK19gp23-33u:132": "iti bhagavann amṛta-dyute na dṛpya |",
    "GK19gp23-33u:133": "na tu bhavad-upamā daśāpi tasyāś caraṇa-nakhā vilasanti rādhikāyāh ||JGc_1,23.22|| [puṣpitāgrā]",
    "GK19gp23-33u:134_0": "[25] tad evaṃ vicintya samucita-sthānaṃ vicitya dūrataś caturāṃś caturaḥ kumāran",
    "GK19gp23-33u:134_1": "vartmani vartamānatayā vidhāya, svayam upasaritam uccatara-catvaram ātmanā rūḍhaṃ",
    "GK19gp23-33u:134_2": "sandhāya, vraja-diśam avadhāya, veṇuṃ mukhe nidhāya, vādayiṣyamānaś cintayāmāsa-prathamaṃ",
    "GK19gp23-33u:134_3": "rādhā-",
    "GK19gp23-33u:135": "gamanam eva sādhayāmaḥ |",
    "GK19gp23-33u:136": "tām vinā phalasya ca viphalatām kalayāmi |",
    "GK19gp23-33u:137": "tad-āgamana-kamanīyatayā tu ramaṇīnāṃ anyāsām apy āgatir mama manasi ramaṇīyatām āyāmam ānayati",
    "GK19gp23-33u:138": "kintu tad eva bhavyaṃ kathaṃ bhavyam ity eva pratipattavyam |",
    "GK19gp23-33u:139": "ām ām, bāṇa-vidyā-pravīṇenaiva vaiṇavikena mayā tathā",
    "GK19gp23-33u:140": "yoktavyam, yathā tena saivāviṣṭākṛṣṭā ca bhavati nāparā iti |",
    "GK19gp23-33u:141": "[26] tad evaṃ sampradhāryāvadhārya ca tena, veṇum evaṃ vādayiṣyāmīti yadā vicāryate sma, tadā ca tābhiḥ sāndra-candrika-candramasaḥ sandṛṣṭ-vaśatayā",
    "GK19gp23-33u:142": "sāndṛṣṭikam idaṃ parāmṛṣṭam-",
    "GK19gp23-33u:143": "hanta ! sa khalv ayam oṣadhīśo' py ādhi-vyādhita-janān asmān adya sadyaḥ",
    "GK19gp23-33u:144": "pratiritsed eva, na tu cikitset iti |",
    "GK19gp23-33u:145": "[27] tataś ca tat-kṣaṇaṃ kiñcid vilakṣaṇaṃ śaśa-lakṣmāṇam ālakṣya vṛndā cedaṃ cintitavatī-",
    "GK19gp23-33u:146": "hanta hanta !",
    "GK19gp23-33u:147": "tāsāṃ kṛṣṇa-viyogāgni-bāṣpair viṣvag-viniḥśrtaiḥ |",
    "GK19gp23-33u:148": "ādarśa iva paśyāndhaś candramā mandatāṃ gatah ||JGc_1,23.23|| [anuṣṭubh]",
    "GK19gp23-33u:149": "[28] atha camūru-dṛśām amūṣāṃ muhur api saṃmukhatayā vaśīkṛtim ivāpannaḥ",
    "GK19gp23-33u:150": "śaśī svadiśi tadā madād unnatena kṛṣṇasya gabhasti-śatena tasya sphūrtiṃ samānināyeti |",
    "GK19gp23-33u:151": "[29] tad-avalokanāya vyākulatākulāyamanāsu tāsu-",
    "GK19gp23-33u:152": "śāradena śaśinā hariṃ prati prasthitiḥ samam ayoji subhruvām |",
    "GK19gp23-33u:153": "pratyayoji kila tena sā tadā maṅkṣu tasya muralī-kalena tu ||JGc_1,23.24|| [rathoddhatā]",
    "GK19gp23-33u:154": "[30] yatas tadaiva ca-",
    "GK19gp23-33u:155": "anurāgeṇa rāgeṇa varṇa-bhāgena mādhurīḥ |",
    "GK19gp23-33u:156": "kalayantaṃ kalaṃ veṇoḥ kalayāmāsa keśavaḥ ||JGc_1,23.25|| [anuṣṭubh]",
    "GK19gp23-33u:157": "[31] tatrānurāgo yathā,",
    "GK19gp23-33u:158": "sāśru-kaṇṭha-nayanaṃ sakaṇṭakaṃ",
    "GK19gp23-33u:159": "kampa-sampad-ayanaṃ sa-mādhavaḥ |",
    "GK19gp23-33u:160": "rādhikā-virahajādhibādhitaḥ",
    "GK19gp23-33u:161": "śravya-veṇu-kalabhavyam ājagau ||JGc_1,23.26|| [rathoddhatā]",
    "GK19gp23-33u:162": "[32] rāgo yathā-",
    "GK19gp23-33u:163": "rāgam īdṛśam asāv acīkpat prāpa rāgaīva yaḥ priyā-hṛdi |",
    "GK19gp23-33u:164": "yaḥ sphuṭaṃ na rasitaḥ purā bhuvi kvāpi nāmṛtavad aṅga-viśrutaḥ ||JGc_1,23.27|| [rathoddhatā]",
    "GK19gp23-33u:165": "[33] tat-praṇāda-maya-varṇa-vibhāgo, yathā-",
    "GK19gp23-33u:166": "ayi sudhāṃśu-sudhā-mukhi rādhike",
    "GK19gp23-33u:167": "madhura-bhāva-dhurā madhu-mādhavi |",
    "GK19gp23-33u:168": "mayi sadā dayite dayite ciraṃ tava guṇair hṛdayaṃ mama dīryati ||JGc_1,23.28|| [drutavilambita]",
    "GK19gp23-33u:169": "[34] atha bāṇaīva veṇu-nāde pravīṇaḥ svayamaṣav anena tasyāh siddhāṃ biddhatām avabudhya sudhy-agraṇīr anyāś ca tan-nyāyam ājuhāva |",
    "GK19gp23-33u:170": "[35] tatra",
    "GK19gp23-33u:171": "varṇa-vibhāgas tv evam-",
    "GK19gp23-33u:172": "ahaha gopa-sutā mama gīḥ-sitā",
    "GK19gp23-33u:173": "dharatha hanta manoratha-durdharāḥ |",
    "GK19gp23-33u:174": "iti bhavāmi bhavaj-jita-lajjitas",
    "GK19gp23-33u:175": "tad-udayaṃ sudayaṃ kuruta priyāh ||JGc_1,23.29|| [drutavilambita]",
    "GK19gp23-33u:176": "[36] atha yadā pīta-vasanena gītam evam udgītam, tadā tāsam eva",
    "GK19gp23-33u:177": "karṇābhyarṇatām āgataṃ tatra ca yathāyatham abhirucitam eva cittī-kṛtaṃ",
    "GK19gp23-33u:178": "rāgādikam avadhārya nivārtyatātikrama-niratāsthiratāh pratasthire |",
    "GK19gp23-33u:179": "tatra ca kṛṣṇābhimukhatām evātasthire, nānyat kim api |",
    "GK19gp23-33u:180": "tathā hi,",
    "GK19gp23-33u:181": "yā yatra karmaṇi gatās tad-anusthitiṃ tā vismṛtya tasya muralī-śruti-divya-netrāh |",
    "GK19gp23-33u:182": "dṛśya-prabhaṃ tam abhivavrajur aśru-nīra-",
    "GK19gp23-33u:183": "srotasvatī-mayatayā nija-jīvaneśam ||JGc_1,23.30|| [vasantatilakā]",
    "GK19gp23-33u:184": "tadā ca-",
    "GK19gp23-33u:185": "gokula-kumudākṣīṇāṃ",
    "GK19gp23-33u:186": "kumudvatīnāṃ tadā tathā kumudām |",
    "GK19gp23-33u:187": "akuruta kumad-ādhīśaḥ",
    "GK19gp23-33u:188": "sa tadā śatadhā parām sumudām ||JGc_1,23.31|| [āryā]",
    "GK19gp23-33u:189": "tadā ca-",
    "GK19gp23-33u:190": "śuśrūṣantyaḥ patīn kāścin niruddhāh prasthitiṃ prati |",
    "GK19gp23-33u:191": "kṛṣṇaṃ tatraiva tāh prapur ity evaṃ muni-jalptam ||JGc_1,23.32||",
    "GK19gp23-33u:192": "[anuṣṭubh]",
    "GK19gp23-33u:193": "[37] ātra ca ṣnigdhakaṇṭhenāntaś cintitam, tā etāh khalu",
    "GK19gp23-33u:194": "pādmottarakhaṇḍa-dṛṣṭa-daṇḍakāraṇya-gata-muni-varyatayā sādhaka-caryas",
    "GK19gp23-33u:195": "tadānim api lakṣmī-varyāṇāṃ rādhikādi-nitya-tad-bhāryāṇāṃ sva-kāmyaṃ",
    "GK19gp23-33u:196": "sukāmyaṃ sāmyam anavāptā yathā tad avāpya śrī-kṛṣṇam avāptās tathā varṇyam",
    "GK19gp23-33u:197": "iti sthite-",
    "GK19gp23-33u:198": "tam eva paramātmānaṃ jāra-buddhyāpi saṅgatāh|",
    "GK19gp23-33u:199": "jahur guṇa-mayaṃ dehaṃ sadyaḥ prakṣīṇa-bandhanāh ||[BhP 10.29.11]",
    "GK19gp23-33u:200": "ity eva pratipattaye kalpate |",
    "GK19gp23-33u:201": "[38] uktaṃ ca pādmottara-khaṇḍa [272.167] eva-",
    "GK19gp23-33u:202": "te sarve strītvam āpannāh samudbhūtāś ca gokule |",
    "GK19gp23-33u:203": "hariṃ samprāpya kāmena tato muktā bhavārṇavāt ||iti |",
    "GK19gp23-33u:204": "[39] kintu, nāsūyan khalu kṛṣṇaya [BhP 10.33.37] ity ukta-diśā tadīyās tu na tad ūhitum īśāmāsur iti jñeyam |",
    "GK19gp23-33u:205": "yac ca jighāmsayāpi haraye stanaṃ dattvāpi sad-gatim [BhP 10.6.35] ity asya sadṛśena tam eva",
    "GK19gp23-33u:206": "jāra-buddhyāpi ity ādinā sādhanasya nikarṣa-rūpam aper abhidheyaṃ phalasya",
    "GK19gp23-33u:207": "tu sarvottama-rūpatvaṃ pratipadyate |",
    "GK19gp23-33u:208": "[40] tac ca yuktaṃ, yataḥ-",
    "GK19gp23-33u:209": "tāsāṃ kṛṣṇaḥ parātmā na tu paraiti na prāpnuyāj jāratāṃ tat prānte prāptaḥ patitvaṃ dadad ucita-matiṃ jāram atyāpi vittaḥ|",
    "GK19gp23-33u:210": "yadvad bakyāṃ jighāṃsāv api samucitam atyarpaṇāl lālya-bhāvaṃ",
    "GK19gp23-33u:211": "lebhe dhātrī-nibhāyāṃ sthiratamam iha yad yuktitas tat phalaṃ hi",
    "GK19gp23-33u:212": "||JGc_1,23.33|| [sragdharā]",
    "GK19gp23-33u:213": "[41] tathāpi-",
    "GK19gp23-33u:214": "uktaṃ purastād etat te caidyaḥ siddhiṃ yathāgataḥ |",
    "GK19gp23-33u:215": "dviṣann api hṛṣīkeśaṃ kim utādhokṣaja-priyāh ||[BhP 10.29.13]",
    "GK19gp23-33u:216": "ity anusārātā premāmṣena tu tāsāṃ mahad eva vailakṣaṇyam anugatam |",
    "GK19gp23-33u:217": "[42] ṇa ca nitya-kāntāsv api prakaṭa-līlāyāṃ jāra-buddhir dṛśyata iti tasyāh ślāghaiva vācyā |",
    "GK19gp23-33u:218": "yataḥ-",
    "GK19gp23-33u:219": "yā nityā eva kāntā danuja-kula-ripo rādhikādyā na tāsām",
    "GK19gp23-33u:220": "ślāghāṃ sā jāratā-dhī-saciva-janir iyāt kintu rāgaḥ sa nityaḥ |",
    "GK19gp23-33u:221": "tāṃ bhittvā vighna-kartrīṃ druta-muditavatā tena taṃ nitya-kāntaṃ",
    "GK19gp23-33u:222": "prāpus tā nāparāsām iva vapur aparaṃ sa pratīkṣeta tāsām ||JGc_1,23.34||",
    "GK19gp23-33u:223": "[sragdharā] iti |",
    "GK19gp23-33u:224": "[43] tad etad vicintya sphuṭaṃ proce, tatas tataḥ ?",
    "GK19gp23-33u:225": "[44] madhukaṇṭha uvāca-abhiṣrtavatīnāṃ viśeṣo yathā-",
    "GK19gp23-33u:226": "śrute murali-kākale nija-nijāhvaya-prāpake",
    "GK19gp23-33u:227": "samaṃ vraja-nata-bhruvaḥ sapadi phulla-dehā babhuḥ |",
    "GK19gp23-33u:228": "anaṅgam api vardhitaṃ vihitavān aho yas tadā kathaṃ na kila vardhayen nija-kalā-balenāṅganāh ? ||JGc_1,23.35|| [pṛthvī]",
    "GK19gp23-33u:229": "[45] kiṃ ca,",
    "GK19gp23-33u:230": "satvara-prasāravattva-sattva-dhāma-hāyinī",
    "GK19gp23-33u:231": "sarva-gurv-ahārya-kūṭa-vāraṇatiyāyinī |",
    "GK19gp23-33u:232": "nātham ekam anv aneka-dāra-sampad-arpiṇī",
    "GK19gp23-33u:233": "ogha-mogham anv ananta-bhakta-loka-tarpiṇī ||a||",
    "GK19gp23-33u:234": "lola-keśa-śaivalāñci-karṇa-pūra-cakriṇī",
    "GK19gp23-33u:235": "puṣpa-jāta-niṣprapāta-śubhra-pheṇa-cakriṇī |",
    "GK19gp23-33u:236": "ucchalan-navīna-mīna-netra-nīra-gātriṇī",
    "GK19gp23-33u:237": "agrimādhva-mātra-pātra-sammukhānuyātriṇī ||b||",
    "GK19gp23-33u:238": "manda-cāla-bāhu-nāla-pāṇi-padma-sālinī",
    "GK19gp23-33u:239": "accha-bāla-kacchapāṅga-vatsa-janma-jālinī |",
    "GK19gp23-33u:240": "jūti-dhūti-kṛt-kuṭīra-tīra-dhīra-gāminī",
    "GK19gp23-33u:241": "ūru-bhūruhāli-pāta-samprapāta-kāminī ||c||",
    "GK19gp23-33u:242": "kāñci-kāñci-kaṅkaṇādi-śiñjad-ambha-sañjinī",
    "GK19gp23-33u:243": "prāyaśas tu haṃsa-saṅgha-śṣabditānurañjinī |",
    "GK19gp23-33u:244": "tūrṇa-tūrṇa-ghūrṇanādi-saṅkulāṅga-nartinī",
    "GK19gp23-33u:245": "pūrṇa-pūrṇa-bhāva-gūrṇa-jāḍya-jāta-vartinī ||d||",
    "GK19gp23-33u:246": "veśa-vastra-sanniveśa-cañcalatva-bhaṅginī",
    "GK19gp23-33u:247": "tat-tad-artha-vaiparītya-kāri-vega-saṅginī |",
    "GK19gp23-33u:248": "yan-nimittam ātma-sarva-saṅga-bhaṅga-bhāvinī",
    "GK19gp23-33u:249": "yatra sarva-nāma-rūpa-vismrtiś ca bhāvinī ||e||",
    "GK19gp23-33u:250": "śyāma-dhāma-suṣṭhu-rāmam etam atra sad-dhavam",
    "GK19gp23-33u:251": "sindhu-tulyam uttaraṅgad-aṅgam āśu mādhavam |",
    "GK19gp23-33u:252": "pūrva-pūrva-bhinnayātir uttarāpta-saṅgatiḥ",
    "GK19gp23-33u:253": "āpagāli-sammitāpa seyam āli-saṃhatiḥ ||f|| ||JGc_1,23.36|| [tūṇaka]",
    "GK19gp23-33u:254": "[45] tās tatra ca-",
    "GK19gp23-33u:255": "śubhaṃyu-vana-mañjule savitṛjā-rucā saṅkule",
    "GK19gp23-33u:256": "prasūna-gaṇa-rājite bhramara-kokila-bhrājite |",
    "GK19gp23-33u:257": "sugandha-marud-añcite kumuda-bandhu śobhācite",
    "GK19gp23-33u:258": "samasta-guṇa-niścite nidhitayā ciraṃ sañcite ||JGc_1,23.37|| [pṛthvī]",
    "GK19gp23-33u:259": "sthale maṇija-catvaraṃ samadhiruhya taṃ satvaraṃ",
    "GK19gp23-33u:260": "vicitra-muralī-kalaṃ viracayantam udyat-kalam |",
    "GK19gp23-33u:261": "ghanāghana-ghana-śriyaṃ taḍīd-abhīṣu-vastra-priyaṃ",
    "GK19gp23-33u:262": "maṇi-dyuti-vikasvaraṃ dadṛśur aṅgi divya-smaram ||JGc_1,23.38|| [pṛthvī]",
    "GK19gp23-33u:263": "(yugmakam)",
    "GK19gp23-33u:264": "nirmāya kṛṣṇam abhitaḥ sthitim atra gaurī-",
    "GK19gp23-33u:265": "paṅktis tadā tam avalambitum utka-cittā |",
    "GK19gp23-33u:266": "madhye tamālam upalabhya suvarṇa-varṇa-",
    "GK19gp23-33u:267": "vallī-tatir vilasatīti kila vyaloki ||JGc_1,23.39|| [vasantatilakā]",
    "GK19gp23-33u:268": "atha-",
    "GK19gp23-33u:269": "vaṃśī-dūtikayā nimantrya kalitāh saurabhya-dhārā-sakhī",
    "GK19gp23-33u:270": "saṅghaiḥ sādrti bhūri dūra-saraṇer ānāyitāh subhruvaḥ |",
    "GK19gp23-33u:271": "prāptāh svāntikam ātma-rocir amṛtāny apy āśitāh preyasā ṭrptiṃ naiva yayur na vā viramitaṃ tad-dāna-karmāmunā ||JGc_1,23.40||",
    "GK19gp23-33u:272": "[śārdūla]",
    "GK19gp23-33u:273": "pratyuta-",
    "GK19gp23-33u:274": "navyāh kalādharāh śubhrā bhrāji-nakṣatra-mālikāh |",
    "GK19gp23-33u:275": "arāla-locanāh kṛṣṇa-cakoraṃ ṭrsṇa-jaṃ vyadhuḥ ||JGc_1,23.41|| [anuṣṭubh]",
    "GK19gp23-33u:276": "[46] atha kṛṣṇas tatra sa-tṛṣṇam acintayat-aho ! nava-tāruṇyasya",
    "GK19gp23-33u:277": "puṇya-sampada etā, vara-lāvaṇyasya mat-kretavya-navya-paṇya-śreṇyas",
    "GK19gp23-33u:278": "trilokī-lakṣmyāś cūḍāmaṇayaḥ, sphuran-manmathasya jīvanauṣadhayaḥ",
    "GK19gp23-33u:279": "kumudāyamāna-madīya-locanayor navīnāś candra-kalāh sahāvatīrya ruciṃ vitīrya virājante",
    "GK19gp23-33u:280": "[47] tad evaṃ sthite-",
    "GK19gp23-33u:281": "kṛṣṇāpāṅga-śaraḥ sāṅgaṃ bhittvāpāṅga-śaraṃ mama |",
    "GK19gp23-33u:282": "manorathinam udbhettuṃ kila prāviśad antaram ||JGc_1,23.42|| [anuṣṭubh]",
    "GK19gp23-33u:283": "iti tāh pratyekaṃ pratyetavyaṃ cakruḥ |",
    "GK19gp23-33u:284": "[48] vastutas tu hares tāsu sarvāsu latāsv iva dvitra-lava-sevana-pūrvakam",
    "GK19gp23-33u:285": "apūrvatayābhraman-netra-bhramara-yugalaṃ kamalinyām iva rādhāyām nirbādhām sthitim ātasthe",
    "GK19gp23-33u:286": "[49] āsthitavatīti ca tatredaṃ sa tu vicārayāmāsa-",
    "GK19gp23-33u:287": "śobhāyāh śubhadā śobhā ramāyāh paramā ramā |",
    "GK19gp23-33u:288": "seyaṃ mal-locanasyāpi rādhikā-cāru-locanam ||JGc_1,23.43|| [anuṣṭubh]",
    "GK19gp23-33u:289": "[50] tad evaṃ sati sā ca tadīya-tādṛśa-dṛśaḥ sparṣataḥ",
    "GK19gp23-33u:290": "kampa-sampad-unmīlana-rasa-prasara-vaśatayā kṣobhaṃ labhamānāpi taṃ prati",
    "GK19gp23-33u:291": "prahita-lobhāṃ śobhām uvāha |",
    "GK19gp23-33u:292": "[51] ātra ca praśnottara-mayaṃ padyam:",
    "GK19gp23-33u:293": "smerayoḥ prati vidhūdyad-asrayo",
    "GK19gp23-33u:294": "rādhikā-nayanayos tulāṃvada |",
    "GK19gp23-33u:295": "śāradaṃ vikaca-mecakotpalaṃ",
    "GK19gp23-33u:296": "yan maranda-jhara-moci tat kim u? ||JGc_1,23.44|| [rathoddhatā]",
    "GK19gp23-33u:297": "[52] tad evaṃ sthite tāḥ puraḥ-sthitā yadyapy",
    "GK19gp23-33u:298": "anavadya-saṃvanana-pravīṇa-veṇu-vidyā-maditā lajjām ujjahati sma, tathāpy avitathābhijātyatayā namratā-kamrā muni-vratam evānuvavṛtire |",
    "GK19gp23-33u:299": "[53] śrī-kṛṣṇas tu yadā viśīṣṭa-lalanā-madhyam adhyāvasann evam adyotiṣṭha, tadā tāsāṃ parama-durlabha-parimala-mātrāṇām api",
    "GK19gp23-33u:300": "vaiṇava-madhura-gīta-madhu-maditatayā svayam eva kṛtābhiyātrāṇām āgatiṃ dṛśoḥ pathi nirmāya, sa-narma-smitas tad-vidhām buddhim upadhayā labdha-śuddhim avadhārayann iva tan-mukhād",
    "GK19gp23-33u:301": "unmukhānurāga-jāgarūka-vāg-amṛtam āsvādayitum, tāsu ca samutsukatām",
    "GK19gp23-33u:302": "āsādayituṃ, nijāntika-sthiti-yācñā-garbheṇa sphurad-upekṣā-sandarbheṇa",
    "GK19gp23-33u:303": "vacasā tāh kṣobhayāmāsa |",
    "GK19gp23-33u:304": "yathā-",
    "GK19gp23-33u:305": "mahābhāgā yuṣman-milanam abhavan naḥ śubha-kṛte",
    "GK19gp23-33u:306": "tataḥ pṛcchāmy atrāgamanam idam avyāhatam iti |",
    "GK19gp23-33u:307": "tad etāvat-kleśād abhigamanataḥ saṅkucita-dhīḥ",
    "GK19gp23-33u:308": "sa bhūyaḥ sampṛcche bhavad-abhimataṃ kiṃ nu karavai? ||JGc_1,23.45||",
    "GK19gp23-33u:309": "[śikhariṇī]",
    "GK19gp23-33u:310": "[54] tad evam atrādara-jñāpanayā jñātvāpy ajñāna-vijñāpanayā ca sveṣūpekṣāpekṣayor ekataratayā tad-abhiprāyaṃ prāyaśo boddhum asamarthāsu",
    "GK19gp23-33u:311": "tāsu tata evānabhivyakta-kiñcid-arthāsu punaḥ sa-narma ca tathā vācaṃ",
    "GK19gp23-33u:312": "prāha-",
    "GK19gp23-33u:313": "pṛcchato' pi purato mama bhavyaṃ maunam eva kurutha pratigīr yat |",
    "GK19gp23-33u:314": "tad-bhavad-vraja-gṛhe gṛha-bhājāṃ",
    "GK19gp23-33u:315": "kiṃ nirāmayam atha pratibhāti? ||JGc_1,23.46|| [svāgatā]",
    "GK19gp23-33u:316": "[55] tataś ca mithaḥ sa-smita-nirīkṣitāsu tāsu punar uvāca-",
    "GK19gp23-33u:317": "tad idaṃ durabhiprāyaṃ boddhuṃ bahvadīyam asmi na samarthaḥ |",
    "GK19gp23-33u:318": "svayam iha yūyaṃ tasmāt kathayata saṅkocam uddhūya ||JGc_1,23.47||",
    "GK19gp23-33u:319": "[56] punar atīva saṅkacatīr nirīkṣya yojanāviśeṣa-śleṣamayatayāpi tathā",
    "GK19gp23-33u:320": "prathayāmāsa-",
    "GK19gp23-33u:321": "atha na bhavati kāryaṃ brūtha tan neti buddhaṃ vrajam anu cala-cittā yāta nādhvaṃ mayātra",
    "GK19gp23-33u:322": "vanam idam aitghoraṃ rātrir atrātighorā svayam atiśayi-ghora-prāṇi-vṛndaiḥ parītāḥ ||JGc_1,23.48||",
    "GK19gp23-33u:323": "[57] atra nādhvam iti na yāteti vā yojanā |",
    "GK19gp23-33u:324": "punas tad eva śleṣayituṃ",
    "GK19gp23-33u:325": "sopāna-viśeṣaṃ cakāra-na cedṛśī svairatā bhavādṛśīnāṃ sadṛśī bhavati yataḥ",
    "GK19gp23-33u:326": "mātāpitara-pramukhāḥ sahajāḥ patayaś ca vaḥ santi iti |",
    "GK19gp23-33u:327": "[58] punaḥ sa-hāsam āha sma-śrūyante' pi tanūjāḥ iti |",
    "GK19gp23-33u:328": "[59] atra kathakaś cintayāmāsa-vṛndā-paurṇamāsī-saṃvāda-gata-siddhāntānusāri-dhiyā-",
    "GK19gp23-33u:329": "siṣeva ātmany avaruddha-saurataḥ",
    "GK19gp23-33u:330": "sarvāḥ śarat-kāvya-kathā-rasāśrayāḥ [BhP 10.33.25]",
    "GK19gp23-33u:331": "ity anena pratipannasya tatrakīya-rasasyālambana-vairūpyād",
    "GK19gp23-33u:332": "vairasyāpannatā-bhiyā ca tad idaṃ parihasitam eveti vidvan-matatayā",
    "GK19gp23-33u:333": "vyaktīkariṣyāmi iti |",
    "GK19gp23-33u:334_0": "[60] atha tad eva spaṣṭam ācaṣṭa-[61] tad evaṃ tābhiḥ saha rantuṃ kṛta-vaṃśī-dhvaniḥ",
    "GK19gp23-33u:334_1": "sa tu sarasānāṃ śiromaṇir yadyapḸ tāsām utpattita eva sva-mātra-sātkṛta-pati-bhāvānām",
    "GK19gp23-33u:334_2": "anyatra patir iti pratītir",
    "GK19gp23-33u:335": "loka-saṃvadana-vaśaṃvadatā-mātra-mayī kevala-sva-saṅgama-kāmanā-vrataś",
    "GK19gp23-33u:336": "cāparāṅga-saṅgama-rūpa-virūpatā-nirjayīti viśadam arthaṃ tāsu",
    "GK19gp23-33u:337": "svīya-kāntā-bhāva-samutpatty-anyathānupapattyā sambhāvitavān |",
    "GK19gp23-33u:338": "[62] yadyapi ca tāsām ajāta-putrāṇām api devaraṃ-manya-putrādiṣu",
    "GK19gp23-33u:339": "putratā-vyavahāraḥ kevalaṃ",
    "GK19gp23-33u:340": "sannihita-bālaka-viṣayaka-vatsalatā-svabhāvākāras tat-sambandhābhimānas tu bahir evācāra ity āpta-vacanān nirdhāritavāṃs tathāpi tat-tad-ullekhana-karmaṇā narma-mātram ācaritavān |",
    "GK19gp23-33u:341": "tad ācarya ca",
    "GK19gp23-33u:342": "tad-bandhūnām andhāyamānānām api tad-anveṣaṇa-nirbandhād bhayaṃ vicārya sāmarṣam iva vivakṣitam uvāca-katham iha tat-tad-bhayaṃ kurutha iti |",
    "GK19gp23-33u:343": "atra ca ṣaṣṭhī pañcamī vā samasyate |",
    "GK19gp23-33u:344": "[63] kiṃ cātra khaṇḍam akhaṇḍaṃ ca padyaṃ yathāyatham anūḍhā ūḍhābhāsāś ca tā dṛṣṭvācaṣṭeti gamyate |",
    "GK19gp23-33u:345": "tatrānūḍhāḥ prati sahajā ity antam |",
    "GK19gp23-33u:346": "ūḍhābhāsāḥ",
    "GK19gp23-33u:347": "pratiśrūyante' pi tanūjā ity antam |",
    "GK19gp23-33u:348": "akhaṇḍaṃ tu sarvāḥ pratīti jñeyam |",
    "GK19gp23-33u:349": "[64] punaś cārtha-dhvani-saṃvalanayā cittam āndolayāmāsa-",
    "GK19gp23-33u:350": "dṛṣṭaṃ yad-vanam aty apūrva-kusumair divyartunā pūjitaṃ dyotaiś carcitam indunā yamunayā cātmānilair nartitam |",
    "GK19gp23-33u:351": "sāmagrīyam udeti deva-nicitāsmākaṃ vihāra-krame",
    "GK19gp23-33u:352": "tasmād etad abhāvatas tu va iha stavyā na vāstavyatā ||JGc_1,23.49||",
    "GK19gp23-33u:353": "kintu-",
    "GK19gp23-33u:354": "diṣṭenāpte tatra gatvā sva-goṣṭhe",
    "GK19gp23-33u:355": "kaṣṭenāpi svīya-dharmaṃ kurudhvam |",
    "GK19gp23-33u:356": "patyur bhaktir bāla-vatsādi-pālya-",
    "GK19gp23-33u:357": "vyaktīnāṃ yaḥ pālanādiś ca diṣṭaḥ ||JGc_1,23.50||",
    "GK19gp23-33u:358": "[65] tataḥ kaṣṭa-sādhyaṃ taṃ dharmaṃ bādhyamānaṃ",
    "GK19gp23-33u:359": "vidhāyātrāvikala-sarva-dharma-phale mama sukha-vihāra-sthale praviśata |",
    "GK19gp23-33u:360": "[66] anyathā punar udyad-vidhu-vanam idaṃ bhavatīnāṃ vidhuvanāya",
    "GK19gp23-33u:361": "sampatsyata iti yācñā-pakṣābhiprāyaḥ |",
    "GK19gp23-33u:362": "[67] punaḥ sa vimarśam iva provāca-",
    "GK19gp23-33u:363": "aham ahaha na budhye smeti pūrvaṃ pralāpaṃ cakara tad iha yūyaṃ tad vicārya kṣamadhvam |",
    "GK19gp23-33u:364": "rati-visara-vilāsair yantraṇād āgatā yas",
    "GK19gp23-33u:365": "tad-ucitam akhilaṃ yat snigdhatā mayy upaiti ||JGc_1,23.51||",
    "GK19gp23-33u:366": "tad api na yadvad virahe prītis tadvan na sānnidhye bhavati tato gṛha-yānaṃ bhavatīnām aucitīṃ cinute ||JGc_1,23.52||",
    "GK19gp23-33u:367": "[68] atra ca prīti-viṣayād dūre sthitir na yukteti virodhi-lakṣaṇayā",
    "GK19gp23-33u:368": "yācñāpakṣaḥ saṅgamyate |",
    "GK19gp23-33u:369": "tataś ca-",
    "GK19gp23-33u:370": "pūrvaṃ yac cirataḥ spṛhāvalanayā saṃkptam āsīt punar vaṃśyākāraṇayā balād upacitaṃ tad bhagnam uccair yataḥ |",
    "GK19gp23-33u:371": "tac chrutvā dayitād vyalīka-vacanaṃ bāḍhaṃ na niścikyire",
    "GK19gp23-33u:372": "kiṃ na smaḥ kim u vā sma ity aḸ tadā gopāla-vāma-bhruvaḥ ||JGc_1,23.53||",
    "GK19gp23-33u:373": "tad āsāṃ niścalāṅgīnāṃ kāñcīnām api rājayaḥ |",
    "GK19gp23-33u:374": "samaṃ samantataḥ kleśāt tūṣṇīkām eva saṅgatāḥ ||JGc_1,23.54||",
    "GK19gp23-33u:375": "tataś ca-",
    "GK19gp23-33u:376": "bāṣpa-vyājād āsāṃ priya-kṛta-parihṛti-samūḍha-santāpaḥ |",
    "GK19gp23-33u:377": "manye hṛdayāmbhoruha-nivahaḥ svarasān muhuś ca susrāva ||JGc_1,23.55||",
    "GK19gp23-33u:378": "[69] atra caivaṃ vicārayāmāsuḥ-",
    "GK19gp23-33u:379": "prāṇāṃs tyajāma dayitasya pade luṭhāma kupyāma tatra vinivṛtya gṛhaṃ vrajāma |",
    "GK19gp23-33u:380": "kṛṣṇāṃ viśāma ca na vā kaṭhināyamānam etaṃ svabhālam abhihatya nicāyayāma ||JGc_1,23.56||",
    "GK19gp23-33u:381": "[70] tatra tu-",
    "GK19gp23-33u:382": "śiraḥ-pīḍā bāṣpa-vyathita-galatā hṛd-gata-mahā-",
    "GK19gp23-33u:383": "prakampaḥ pratyaṅga-skhalanam iti nānā-vikṛtayaḥ |",
    "GK19gp23-33u:384": "priye rūkṣe jātā dalayitum amūr āvavṛtire paraṃ tad-vaktrāntaḥ-prasadanam agāt pālayitṛtām",
    "GK19gp23-33u:385": "masī-valita-dṛg-jala-srava-tamobhir ārād uraḥ-",
    "GK19gp23-33u:386": "sthalaṃ valita-kuṅkuma-praciti-sandhyam āvṛṇvatīḥ |",
    "GK19gp23-33u:387": "avāṅ-mukha-vidhur vadhūḥ sapadi paurṇamāsī-śaśi-",
    "GK19gp23-33u:388": "sphuran niśi ca tāmasīr iva cacāya tasmin hariḥ ||JGc_1,23.58||",
    "GK19gp23-33u:389": "[71] tataś ca kiñcid amarṣe sati-",
    "GK19gp23-33u:390": "śvāsa-dīrṇa-madhurādhara-śriyaḥ",
    "GK19gp23-33u:391": "komalāṅghria-dala-kīrṇa-bhūmayaḥ |",
    "GK19gp23-33u:392": "hanta kāntam api taṃ nata-bhruvo",
    "GK19gp23-33u:393": "vivyadhur nayana-sāyakāsribhiḥ ||JGc_1,23.59||",
    "GK19gp23-33u:394": "[72] tad evaṃ kṣobhe sati dāḍimād antaḥ-sakta-rakta-bījānām iva nijānāṃ bhāvānāṃ hṛdayān niṣkulākṛtiḥ svayam eva jātā, tathāpi",
    "GK19gp23-33u:395": "vaidagdhī-digdhatayā priya-gīrvad eva sandigdham ūcuḥ |",
    "GK19gp23-33u:396": "yad adyāpi gāyanti-",
    "GK19gp23-33u:397": "iyam iva mā kuru punar ativādam |",
    "GK19gp23-33u:398": "bhakta-janān bhaja muhur itarāṃs tyaja vibhur iva rahita-vivādam ||dhruvam||",
    "GK19gp23-33u:399": "pati-putrādika-bhajanam ihādhikam iti yaṃ vadasi vicāram |",
    "GK19gp23-33u:400": "sa tvayy eva hi tiṣṭhatu na tu bahir iti vimṛśāmaḥ sāram ||JGc_1,23.60||",
    "GK19gp23-33u:401": "anayor artha-śleṣo' yam ubhayam eva pakṣaṃ viśeṣayati |",
    "GK19gp23-33u:402": "atha dhava-suta-mukha-gaṇatas tava sukham asti satāṃ hṛdi yātam |",
    "GK19gp23-33u:403": "tad api ca na hi bhavad-anusaraṇaṃ bhavad-icchati yuvatī-jātam",
    "GK19gp23-33u:404": "atra sandigdha-kāku-padaṃ nahīti padaṃ tad-icchā-nirdhāraṇe, yad vā niṣedhe-",
    "GK19gp23-33u:405": "svām āśām anuvardhaya vara-tanu-tatir iha labhatāṃ śātam |",
    "GK19gp23-33u:406": "satatānaśvara-vara varadeśvara na vitanu vitanūtpātam ||JGc_1,23.62||",
    "GK19gp23-33u:407": "atrānuvardhayeti samedhane chedane vā-",
    "GK19gp23-33u:408": "gṛha-karmāṇy anucittaṃ sukha-tanu bhavatā nahy apinaddham |",
    "GK19gp23-33u:409": "caraṇau pracalata iha na ca valataḥ pratigamanaṃ kila baddham",
    "GK19gp23-33u:410": "atra sukha-tanv iti bhavatety asya cittam ity asya vā viśeṣaṇam |",
    "GK19gp23-33u:411": "apinaddham iti bandhanābhāve bandhane vā na ceti pūrva-nahi-vat |",
    "GK19gp23-33u:412": "kileti",
    "GK19gp23-33u:413": "niścaye' nṛte vā |",
    "GK19gp23-33u:414": "svabhava-tāpa-bharam amṛta-dharādhara-rasa-jharataḥ svata eva |",
    "GK19gp23-33u:415": "nāśaya yadi na hi mādṛśam api sa hi saṅkramitā sakhideva ||JGc_1,23.64||",
    "GK19gp23-33u:416": "atra svabhaveti kāme svajāte vā |",
    "GK19gp23-33u:417": "mādṛśam ity asmat-sadṛśe vā jane'",
    "GK19gp23-33u:418": "smad-arthe vā |",
    "GK19gp23-33u:419": "lakṣmī-sukha-dadam api bhavataḥ padam ahaha pulindī-bhavyam |",
    "GK19gp23-33u:420": "spṛṣṭaṃ yad-avadhi dṛṣṭaṃ tad-avadhi sarvaṃ jagad-apasavyam",
    "GK19gp23-33u:421": "||JGc_1,23.65||atrāpasavyaṃ pratikūlam ity ubhaya-pakṣe' pi samañjasam |",
    "GK19gp23-33u:422": "ākṣepa-pakṣe punlindī-bhavyam iti nīca-gāmitvaṃ vyajyate-",
    "GK19gp23-33u:423": "lakṣīr vrajam anu tulasī-vanam anu bhavad-udaya-sphurad-udayā |",
    "GK19gp23-33u:424": "dṛśyata iti tava pada-dhūlyāplavam icchaty api pati-hṛdayā",
    "GK19gp23-33u:425": "||JGc_1,23.66||yasyā vīkṣaṇam api valita-kṣaṇa-pārṣada-vṛnda-nidhānam |",
    "GK19gp23-33u:426": "tadvad vayam api hṛdi vāñchām api nahyāmaḥ savitānam ||JGc_1,23.67||",
    "GK19gp23-33u:427": "atrāpi-śabdaḥ samuccaye pūrvavat kākvā niṣedhe vā |",
    "GK19gp23-33u:428": "tattvaṃ sukṛpaya kṛta-vṛjinātyaya tava yāś caraṇe raktāḥ |",
    "GK19gp23-33u:429": "tā bhavataḥ smita-vīkṣaṇa-vismita-cittāḥ kuru nija-bhaktāḥ ||JGc_1,23.68||",
    "GK19gp23-33u:430": "idam ubhayatra ca yogyam |",
    "GK19gp23-33u:431": "alakāvṛta-mukha kuṇḍala-dhṛta-sukha hasita-vibhūṣita-netra |",
    "GK19gp23-33u:432": "dattābhaya-bhuja-vakṣaḥ-śrī-yuja dāsyo vayam api te' tra ||JGc_1,23.69||",
    "GK19gp23-33u:433": "atra cāpiḥ pūrvavat |",
    "GK19gp23-33u:434": "tava muralī-kalam api ca rūpa-balam anubhūyābhavad eva |",
    "GK19gp23-33u:435": "druma-kulam api pulakāṅkura-saṅkulam iha kā nārī deva ||JGc_1,23.70||",
    "GK19gp23-33u:436": "atra keti kaumutye niṣedhe vā-",
    "GK19gp23-33u:437": "vyaktaṃ vraja-bhaya-hara-līlā-caya devas tvam asi sa ko' pi |",
    "GK19gp23-33u:438": "tan no nija-karam api śirasi ca dhara dāsīnāṃ bhramato' pi ||JGc_1,23.71||",
    "GK19gp23-33u:439": "[73] tad evaṃ sthite-",
    "GK19gp23-33u:440": "tathā vilāpa-tāpena na tāsāṃ vivyathe hariḥ |",
    "GK19gp23-33u:441": "yathā rādhā preṅkhita-bhrū-dhanur iṅkhi-dṛg-āśugaiḥ ||JGc_1,23.72||",
    "GK19gp23-33u:442": "atha vyathita-mānasaḥ prathita-bhāva-kāruṇyataḥ",
    "GK19gp23-33u:443": "prahasya muditānanaḥ svaka-rahasyam ullāsayan |",
    "GK19gp23-33u:444": "pratisvam anayat priyā druta-matiḥ sva-pārśvaṃ balī balād api balānujo valayati sma līlāṃ prati ||JGc_1,23.73||",
    "GK19gp23-33u:445": "āmṛśann aṅgulīḥ pāṇiṃ prakoṣṭhaṃ bāhum apy atha |",
    "GK19gp23-33u:446": "tāsāṃ hari-karas tṛptiṃ nāgāndhanam ivādhanaḥ ||JGc_1,23.74||yad api ca rādhā tāsu svam abhijugopāyutādi-saṅkhyāsu |",
    "GK19gp23-33u:447": "tad api ca hariṇā spaṣṭaṃ dṛṣṭā tārāsu candralekheva ||JGc_1,23.75||rādhā",
    "GK19gp23-33u:448": "yarhi svakara-spṛṣṭā jātā murārāteḥ |",
    "GK19gp23-33u:449": "ativismitaye jajñe tarhi ca sā tatra candralekheva ||JGc_1,23.76||",
    "GK19gp23-33u:450": "gopyaḥ kṛṣṇaṃ tatra kṛṣṇaś ca rādhām āśliṣoccair āvrajan narma-śarma |",
    "GK19gp23-33u:451": "bhāva-śreṇyaḥ sthāyi-bhāvaṃ svabhāvo yadvat puṇyād vāsanāṃ pūrva-labdhām ||JGc_1,23.77||",
    "GK19gp23-33u:452": "[74] tatra kāścid bhūrur iva nibhālya vana-mālyaḥ parīhāsataḥ parasparam ūcuḥ-",
    "GK19gp23-33u:453": "jalade vilasati vidyud bibhyati hṛdayāni bhīrūṇām |",
    "GK19gp23-33u:454": "kiṃ parihasasi sakhi tvaṃ kiṃ na hi paśyasi puraś citram ||JGc_1,23.78||",
    "GK19gp23-33u:455": "ātmārāmā apy aho yasya gandhād brahmānandaṃ bāḍham āccādayanti |",
    "GK19gp23-33u:456": "pūrṇānandaḥ sa svayaṃ hanta tābhiḥ svānandāya krīḍanāya prayete ||JGc_1,23.79||",
    "GK19gp23-33u:457": "[75] atha samāpanam-",
    "GK19gp23-33u:458": "īdṛg apyayi rādhe yas tāsāṃ mukha-nirīkṣakaḥ |",
    "GK19gp23-33u:459": "tvad-utkarṣa-rasāyāsīd iva tāsu parīkṣakaḥ ||JGc_1,23.80||",
    "GK19gp23-33u:460": "iti śrī-śrī-gopāla-campūm anu",
    "GK19gp23-33u:461": "prathama-saṅga-raṅgaja-vāko-vākya-bhaṅgī-saṅgītaṃ nāma trayoviṃśaṃ pūraṇam",
    "GK19gp23-33u:462": "atha caturviṃśaṃ pūraṇam",
    "GK19gp23-33u:463": "śrī-rādhā-saubhāgya-śravaṇa-subhāgyaṃ nāma",
    "GK19gp23-33u:464": "[1] tataḥ snigdhakaṇṭha uvāca-",
    "GK19gp23-33u:465": "[2] atha saṅkṣepeṇa varṇitaṃ, yathā-",
    "GK19gp23-33u:466": "tābhiḥ sametābhir udāraceṣṭitaḥ",
    "GK19gp23-33u:467": "priyekṣaṇotphulla-mukhībhir acyutaḥ |",
    "GK19gp23-33u:468": "udāra-hāsa-dvija-kunda-dīdhitir",
    "GK19gp23-33u:469": "vyorocataiṇāṅka ivoḍubhir vṛtaḥ ||[BhP 10.29.43] iti |",
    "GK19gp23-33u:470": "[3] tatra prathama-caraṇaḥ śloka-sātkriyayālaṅkriyayā paricaryate-",
    "GK19gp23-33u:471": "kāntasya tābhiḥ sva-karaṃ spṛśan karaḥ sarpan paraṃ cāvayavaṃ vitarkitaḥ |",
    "GK19gp23-33u:472": "kīrṇaś ca tasyāntaram antaraṃ bhajan[*5]",
    "GK19gp23-33u:473": "dṛṣṭaḥ punas taj jitakāśitāṃ gataḥ ||JGc_1,24.1|| [indravaṃśā]",
    "GK19gp23-33u:474": "[*5] vrajan (gha)",
    "GK19gp23-33u:475": "[4] atha dvitīya-caraṇaḥ-",
    "GK19gp23-33u:476": "priyaṃ niyutaśo' py amūr na hi vilokamānāḥ samaṃ",
    "GK19gp23-33u:477": "nimeṣam upasedire yad iyam eva divyā sthitiḥ |",
    "GK19gp23-33u:478": "priyeṇa nijam arpitaṃ yad avaloka-śuddhāmṛtaṃ",
    "GK19gp23-33u:479": "samaṃ bubhujire pṛthak tad adhikaṃ tu kiṃ varṇyatām? ||JGc_1,24.2||",
    "GK19gp23-33u:480": "[pṛthvī]",
    "GK19gp23-33u:481": "[5] atha siṃhāvaloka-nyāyād dvitīya-tṛtīya-caraṇau ca, yathā-",
    "GK19gp23-33u:482": "yathā dṛśāṃ diśi diśi tā dadhur muhus tathā haris tad-abhimukhaṃ dadhe dṛśam |",
    "GK19gp23-33u:483": "yadānvabhūd arahita-cāturakṣyatā",
    "GK19gp23-33u:484": "tadāhasīt sphuṭam asakṛt kṛta-kramam ||JGc_1,24.3|| [rucirā*]",
    "GK19gp23-33u:485": "[6] tadvad uttarārdhaṃ ca-",
    "GK19gp23-33u:486": "kavibhiḥ kṛṣṇe śaśitā tāsu ca nakṣatratā kavitā |",
    "GK19gp23-33u:487": "kintu smita-mukha-dīvyad-vilasita-vṛndair amī varitāḥ ||JGc_1,24.4||",
    "GK19gp23-33u:488": "[anuṣṭubh]",
    "GK19gp23-33u:489_0": "[7] tataś ca nānā-narma-karmaṭhatayā haṭhavattayā ca kṛṣṇena kiṃcid asaṃkoce viracite,",
    "GK19gp23-33u:489_1": "prāyaśaḥ sarvāvayave cāvalocite, nicolādi-viparyaye ca paricite sāsraṃ bahu vihasya",
    "GK19gp23-33u:489_2": "tad iha sarvam eva yathāvat paryācitam ācere",
    "GK19gp23-33u:490": "[8] tad evam ācārya sasukham udaṅ-mukha-gati-caryayā",
    "GK19gp23-33u:491": "yamunā-tīra-vana-śreṇīṃ śobhayann eṇīdṛśas tāḥ sva-kāntibhir ācakarṣa, [9]",
    "GK19gp23-33u:492": "yatra labdha-harṣaś candramasam api nija-dakṣiṇataḥ samākarṣann iva saṅgitayāṅgīcakāra",
    "GK19gp23-33u:493_0": "[10] tad anu ca sarvābhir arvācīna-yauvanābhis tam ekam anusarantībhir ata eva parasparaṃ",
    "GK19gp23-33u:493_1": "saṅgam apariharantībhir, ata eva sahasānupalabdhānurahasa-kaṇikābhir, ata eva tan-milana-viśeṣāya",
    "GK19gp23-33u:494": "kalita-purūtkalikābhiḥ saha, sa haris tādṛśatām eva parāmṛśati sma-",
    "GK19gp23-33u:495": "[11] athānyathānupapattyā saṅgānasukham evāvalambamānaḥ kevalaṃ",
    "GK19gp23-33u:496": "cañcac-cañcarīka-lulita-lalita-sukumāra-kusumāñcitaṃ vanam evāyaṃ sarva-guṇa-śālī vanamālī cañcati sma |",
    "GK19gp23-33u:497": "kintu,",
    "GK19gp23-33u:498": "saṅgānaṃ tad idaṃ paraspara-guṇa-grāmānubhūtiḥ svataḥ śarmāpy atra manorathāntara-kṛteḥ śaśvad babhūvāspadam |",
    "GK19gp23-33u:499": "yatrāliṅgana-cumbanādi-vidhaye tāsāṃ harer apy adaḥ saukhyaṃ lakṣyam abhūt parāvṛti-vidhāṃ cāveśitā nirmame ||JGc_1,24.5||",
    "GK19gp23-33u:500": "[śārdūla]",
    "GK19gp23-33u:501": "[12] tad etad varṇitaṃ yathā śrī-bādarāyaṇinā-",
    "GK19gp23-33u:502": "upagīyamāna udgāyan vanitā-śata-yūthapaḥ |",
    "GK19gp23-33u:503": "mālāṃ bibhrad vaijayantīṃ vyacaran maṇḍayan vanam ||[BhP 10.29.44] iti |",
    "GK19gp23-33u:504": "[13] gāne viśeṣaś ca śrī-parāśareṇa-",
    "GK19gp23-33u:505": "kṛṣṇaḥ śarac-candramasaṃ kaumudīṃ kumudākaram |",
    "GK19gp23-33u:506": "jagau gopī-janas tv ekaṃ kṛṣṇa-nāma punaḥ punaḥ ||[ViP 5.13.52]",
    "GK19gp23-33u:507": "vidhur ayam āgatavān śaradaṃ prati samprati |",
    "GK19gp23-33u:508": "itavān vidhur atha nahi bhavatīḥ prati |",
    "GK19gp23-33u:509": "mādhava jaya gokula-vīra jaya jaya kṛṣṇa hare ||a||",
    "GK19gp23-33u:510": "kumudākara-calanaṃ na bhaved iti seyaṃ |",
    "GK19gp23-33u:511": "kaumudikāgād idam unneyam |",
    "GK19gp23-33u:512": "keśava jaya hārda-śarīra jaya jaya kṛṣṇa hare ||b||",
    "GK19gp23-33u:513": "kusuma-vanī madhupair iyam añcati kāntim |",
    "GK19gp23-33u:514": "mama bhavatīṣu prathayatu kāntim |",
    "GK19gp23-33u:515": "śyāmala jaya hārda-samīra jaya jaya kṛṣṇa hare ||c||",
    "GK19gp23-33u:516": "puṣpita-kuñja-caye vṛndācita-śobhā |",
    "GK19gp23-33u:517": "bhavad-anugataye kila kṛta-lobhā |",
    "GK19gp23-33u:518": "mohana jaya saṃvidi dhīra jaya jaya kṛṣṇa hare ||JGc_1,24.6||",
    "GK19gp23-33u:519": "[daśāvatārastotra]",
    "GK19gp23-33u:520": "[14] tad evaṃ gāyate priyāya pratigṛṇatīṣu tāsu nava-yuvatīṣu punaḥ",
    "GK19gp23-33u:521": "śrī-śuka-vacanāti-rahasyaṃ, yathā-",
    "GK19gp23-33u:522": "nadyāḥ pulinam āviśya gopībhir hima-vālukam |",
    "GK19gp23-33u:523": "juṣṭaṃ[*6] tat-taralānandi-kumudāmoda-vāyunā ||",
    "GK19gp23-33u:524": "[*6] reme, vallabha, gītā press",
    "GK19gp23-33u:525": "bāhu-prasāra-parirambha-karālakoru-",
    "GK19gp23-33u:526": "nīvī-stanālabhana-narma-nakhāgra-pātaiḥ |",
    "GK19gp23-33u:527": "kṣvelyāvaloka-hasitair vraja-sundarīṇām",
    "GK19gp23-33u:528": "uttambhayan rati-patiṃ ramayāñcakāra ||[BhP 10.29.45-6] iti |",
    "GK19gp23-33u:529": "[15] tad etad, yathā-tad evaṃ bhrāmaṃ bhrāmaṃ jāta-prasare' py alabdhāvasare sa-tṛṣṇa-kṛṣṇa-sahita-mahita-mahilāvisare'",
    "GK19gp23-33u:530": "bhilaṣita-vilasitāya viralatā na jātā |",
    "GK19gp23-33u:531": "[16] ajātāyāṃ ca tasyāṃ kṛṣṇayā taraṅga-kara-nikara-citam aharahar avakalitaṃ pulina-viśeṣam eva tad-ucitaṃ prabalam avakalayāmāsa |",
    "GK19gp23-33u:532": "[17] balānujanmā yaḥ khalu hima-bālukeva bālukā yasmiṃs tādṛśa iti",
    "GK19gp23-33u:533": "parama-śubhra-śubhra-guṇatayā vibhrājate sma |",
    "GK19gp23-33u:534": "[18] yatraiva ca tādṛśa-sarva-guṇa-pūrṇa-pūrṇimā-nija-dvija-rāja-virājamāna-suṣamāsuṣama-pratisaṅkrama-para-bhāga-jāgarūka-mahā-mahasā",
    "GK19gp23-33u:535": "sahasā nayanāni nābhyudaya-dayanāni bhavanti sma |",
    "GK19gp23-33u:536": "[19] yatraiva ca tūlikāvad anukūlikā bālukā vastra-mātram āstaraṇam apekṣate sma; yatraiva ca kalinda-tanayā svayaṃ valita-sakhīnayā",
    "GK19gp23-33u:537": "saugandhika-sugandha-gandhavāha-vahanādinā sevāṃ vahati sma |",
    "GK19gp23-33u:538": "[20] tatra cātra śrī-keśavaḥ praveśam anubhūya pratipreyasy api yugmībhūya bāhu-prasārādi-līlāṃ śīlayāmāsa |",
    "GK19gp23-33u:539": "[21] sā ceyaṃ paramarahasyeti rahasy eva kiñcid vyasyate |",
    "GK19gp23-33u:540": "[22] yathā mithas tat tan mithunam-",
    "GK19gp23-33u:541": "bāhu-prasāram akarot parirambhaṇāya bāhū tu tat-karaṇatāṃ ciram īyatur na |",
    "GK19gp23-33u:542": "yo yasya naiti vaśatāṃ sa kathaṃ nu tasya prāpnotu sādhakatama-sthitim añjasaiva? ||JGc_1,24.7||",
    "GK19gp23-33u:543": "kṛtaṃ ca parirambhanaṃ na parihartum īśāv amū babhūvatur aghāri-tat-priya-vadhū-janāv ātmanā",
    "GK19gp23-33u:544": "kathañcid api vīrudhā bhavati cet taroḥ saṃgamas tayoḥ katham apṛktatā svayam anīhayor jāyatām? ||JGc_1,24.8|| [pṛthvī]",
    "GK19gp23-33u:545": "sakhīnām apy āsyā-rahita-samaye yat praṇayinoḥ parīrambhārambhāt prabala-sukha-mūrcchā samajani |",
    "GK19gp23-33u:546": "tayos tāṃ vicchetuṃ param ahaha nānā-vilasita-",
    "GK19gp23-33u:547": "pratīkṣā supteva svayam atha jajāgāra paritaḥ ||JGc_1,24.9|| [śikhariṇī]",
    "GK19gp23-33u:548": "tataś ca-",
    "GK19gp23-33u:549": "rahasi saṅkucatī punar apy asau nija-kareṇa harer akirat karam |",
    "GK19gp23-33u:550": "vyathitatām iva tāṃ tu vivṛṇvatīṃ tad anumṛṣṭi-miṣād ayam aspṛśat ||JGc_1,24.10|| [drutavilambitā]",
    "GK19gp23-33u:551": "vadanaṃ tava vṛṇvate bata bhramarā nānugatāsti kācana |",
    "GK19gp23-33u:552": "iti lālayati sma sa cchalād alakānāṃ tatim apy amūm anu ||JGc_1,24.11|| [viyoginī]",
    "GK19gp23-33u:553": "uru-sparśe niraste' pi nīvīm aspṛkṣad acyutaḥ |",
    "GK19gp23-33u:554": "niḥśaṅkayācakānāṃ hi tathācaritam īkṣyate ||JGc_1,24.12|| [anuṣṭubh]",
    "GK19gp23-33u:555": "kalayati saṃvastrayati saṃhastayate sma tasya yā rāmā |",
    "GK19gp23-33u:556": "praṇayī sa haris tasyāḥ spṛśati ca colīṃ vitūstanavyājāt ||JGc_1,24.13|| [gīti]",
    "GK19gp23-33u:557": "vakṣas te kim api nirīkṣyate praphullaṃ sparśaṃ cāṇv api sahate calākṣi yan na |",
    "GK19gp23-33u:558": "tasmān man-nakha-nakharañjanī-spṛg eva syān nīruk tad iti harir jahāsa cātra ||JGc_1,24.14||",
    "GK19gp23-33u:559": "[*7] This verse does not appear in ca, gha.",
    "GK19gp23-33u:560": "madhusūdanatāṃ mukhāmbuje haritāṃ hṛd-bhava-kumbhi-kumbhayoḥ |",
    "GK19gp23-33u:561": "gatavān bata nandajaḥ kathaṃ",
    "GK19gp23-33u:562": "rati-nātha-prabhavāya nārhati ||JGc_1,24.15|| [viyoginī]",
    "GK19gp23-33u:563": "atha yat kathanīyatocitaṃ kathitaṃ tat prathitaṃ ca kiñcana |",
    "GK19gp23-33u:564": "yad athākathitaṃ dvi-karmakaṃ",
    "GK19gp23-33u:565": "smṛti-rītyā tad avehi pāṇineḥ ||JGc_1,24.16|| [viyoginī]",
    "GK19gp23-33u:566": "[23] ity evaṃ sthite-",
    "GK19gp23-33u:567": "gopyas tāḥ pratipadya sarva-viṣaya-śreyāṃsam ātma-priyaṃ",
    "GK19gp23-33u:568": "svādhīnaṃ sapadi pratisvam asakṛt tatrātigarvaṃ dadhuḥ |",
    "GK19gp23-33u:569": "lokaś ced bahu-rāja-rāṣṭra-vasatir jaṅganti bhaṅgaṃ tadā",
    "GK19gp23-33u:570": "tasyāntar-hitatā hiteti kila so' py antardadhe mādhavaḥ ||JGc_1,24.17||",
    "GK19gp23-33u:571": "[śārdūla]",
    "GK19gp23-33u:572": "[24] tena ca vicāritaṃ khalv idaṃ-ahaha, mama paramam uddeśyam eva",
    "GK19gp23-33u:573": "vismṛta-deśyam abhūt, yataḥ sarvābhir eva nirviśeṣaṃ ramamāṇe mayi",
    "GK19gp23-33u:574": "ramā-śiromaṇīyamānā rādhāpi sādhāraṇatāṃ gatā |",
    "GK19gp23-33u:575": "[25] kiṃ ca, sva-manoratha-prathanāyāṃ rādhāyāḥ prathamā prathamānā-gamanatā samprati pratipannā, tasmān mahā-maha eva mama hitāya",
    "GK19gp23-33u:576": "mahīyate |",
    "GK19gp23-33u:577": "sa ca śāradatā-viśāradatāyām asyāṃ paurṇamāsyāṃ rāsa-rasa eva tūrṇaṃ pūrṇatām arhati |",
    "GK19gp23-33u:578": "eṣa tu sarvāsām aikamatya-pratipatty-anusārata",
    "GK19gp23-33u:579": "eva sāratām prasārayati |",
    "GK19gp23-33u:580": "aikyamataṃ ca pratyekaṃ sābhimānāntarāsu parāsu kiñcin mad-udāsīnatā-paraṃ dāsī-kartum āsīdati",
    "GK19gp23-33u:581": "tasmād aśeṣa-guṇādhikāṃ",
    "GK19gp23-33u:582": "rādhikām ādāya tirodhāya sthāsyāmi iti |",
    "GK19gp23-33u:583": "[26] tad etad vibhāvya bhāvyam arthaṃ sādhayan, mādhavas tatra tatrālasa-kara-caraṇādi-kriyāṃ priyāṃ priyāṃ praty uvāca-nūnaṃ",
    "GK19gp23-33u:584": "vañcita-kāñcī-dhvanitayā kayācid apy atra sthīyata iti nāsthīyate |",
    "GK19gp23-33u:585": "tac ca mama bhavad-ekānucāri-vihāritayā vicāritīkriyate |",
    "GK19gp23-33u:586": "tasmād atyāyāsavatyā bhavatyā sthīyatām |",
    "GK19gp23-33u:587": "mayā tu samayā mṛgayamāṇatāṃ nirmāya nātisamaya-virāmam āgamanīyam |",
    "GK19gp23-33u:588": "[27] tad etad abhidhāya, tatas tataḥ sarvataś cāntardhāya rādhayā saha",
    "GK19gp23-33u:589": "sahasā jagāma |",
    "GK19gp23-33u:590": "[28] atha samaya-katipaya-vyatyayam asahamānā sā sā ca tatas tata utthāya prasthāya ca tam anvicchantīti bhramaṇāt kramaśaḥ eka-dvāditayā paramparaṃ militāḥ |",
    "GK19gp23-33u:591": "militāś ca tāḥ paramparam apratītitaḥ śapathaṃ prathamānāḥ",
    "GK19gp23-33u:592": "kṛṣṇa-patham evānveṣayāmāsuḥ |",
    "GK19gp23-33u:593": "kintu-",
    "GK19gp23-33u:594": "anveṣṭuṃ kṛṣṇam iṣṭaṃ nikaṭam abhigataṃ cintayitvā pradūnāḥ kartuṃ tan naiva śekuḥ param ahaha gatāḥ klāntim etā nipetuḥ |",
    "GK19gp23-33u:595": "sthitvā tadvac cirāya sphuraṇa-mayam amuṃ prāpya sarvāḥ samantān",
    "GK19gp23-33u:596": "matvānyo' nyaṃ tam eva pratihata-matayaś cakrur āliṅganādi ||JGc_1,24.18||",
    "GK19gp23-33u:597": "[sragdharā]",
    "GK19gp23-33u:598": "tataś ca-",
    "GK19gp23-33u:599": "yās tu tṛṣṇākulatayā kṛṣṇa-bhāva-vaśaṃ gatāḥ |",
    "GK19gp23-33u:600": "kṛṣṇāyante sma tā eva sarva-pālakatām itāḥ ||JGc_1,24.19|| [anuṣṭubh]",
    "GK19gp23-33u:601": "[29] atha kathañcid anusaṃhita-bahirarthāḥ samayaṃ gamayitum asamarthāḥ",
    "GK19gp23-33u:602": "pūrvābhyāsa-vaśān nija-rakṣāyā vaśān nikhila-sukhada-śīlāṃ",
    "GK19gp23-33u:603": "bālyādi-katal-līlāṃ gātum ārabdhās tad-āveśa-parirabdhā babhūvuḥ |",
    "GK19gp23-33u:604": "[30] tatra ca kṛṣṇam anvicchantyas tata ito gacchantyas taru-vallī-pallīm",
    "GK19gp23-33u:605": "api muhur api pṛcchanti sma, unmāda-vṛtter anuvṛtteḥ, yathā-",
    "GK19gp23-33u:606": "līlā gāyaṃs tat-tad-āveśa-vaśyas",
    "GK19gp23-33u:607": "tat-tad-bhāvaṃ prāpa gopī-nikāyaḥ |",
    "GK19gp23-33u:608": "citraṃ kṛṣṇāveśitām āpa yā yā gaurāṅgī sā kṛṣṇa-varṇā pratītā ||JGc_1,24.20|| [śālinī]",
    "GK19gp23-33u:609": "adyāpi smṛtam uttapaty ahaha mac-cittaṃ yad etā muhuḥ",
    "GK19gp23-33u:610": "pṛcchanti sma hariṃ viyoga-vidhurā hā hā tarūn apy aho |",
    "GK19gp23-33u:611": "āstāṃ tan mama hṛdy aruntudam idaṃ gītābhir etat-kṛte",
    "GK19gp23-33u:612": "ghorād bhītibhir unmadiṣṇu-hṛdayā ghorānukāraṃ dadhuḥ ||JGc_1,24.21||",
    "GK19gp23-33u:613": "[śārdūla]",
    "GK19gp23-33u:614": "[31] tadīdṛśalīlāveśaḥ paraparagacchapṛcchābhiniveśataḥ kramaśaḥ",
    "GK19gp23-33u:615": "pracita-niṣkramīkṛtim avāpa, yat pṛcchābhiniveśaś caivam apagacchati sma,",
    "GK19gp23-33u:616": "yathā-",
    "GK19gp23-33u:617": "kāṃścit vikāsi-kusumair upahāsa-bhāvān",
    "GK19gp23-33u:618": "kāṃścin natāgra-valanair vimukhī-kṛtāsyān |",
    "GK19gp23-33u:619": "kāṃścin madāli-virutai rūṣitokti-yuktān",
    "GK19gp23-33u:620": "matvā tarūṃs tad anuyoga-rasād viremuḥ ||JGc_1,24.22|| [vasantatilakā]",
    "GK19gp23-33u:621": "[32] tataś ca kṣitim eva praśna-lakṣitī-kṛtavatyaḥ, yathā-",
    "GK19gp23-33u:622": "aho kim akaros tapaḥ kiyad ihorvi yac chrī-hareḥ",
    "GK19gp23-33u:623": "pada-spṛg anu vindase pulaka-rūpa-nānāṅkurān |",
    "GK19gp23-33u:624": "trivikramaja-vikramāt kim iva tat tvayā sambhṛtaṃ varāha-parirambhataḥ kim athavā kvacit kintu na ||JGc_1,24.23|| [pṛthvī]",
    "GK19gp23-33u:625": "pṛthvī kṣamā ca nāmnā tvaṃ tat-padāṅkam udaṅkitā |",
    "GK19gp23-33u:626": "tasmāt tvām eva taṃ praṣṭuṃ tā vayaṃ gatim āgatāḥ ||JGc_1,24.24||",
    "GK19gp23-33u:627": "[anuṣṭubh]",
    "GK19gp23-33u:628_0": "[33] tad evaṃ sarvāsu tarv-ādikaṃ pṛcchantīṣu tata itaś ca gacchantīṣu tadīyaṃ saurabhyaṃ",
    "GK19gp23-33u:628_1": "parirabhya, jagat-prāṇeṣu sannidhānaṃ prati praṇīta-prayāṇeṣu, tad-vaidagdhī-digdha-snigdha-hṛdayā",
    "GK19gp23-33u:629": "rādhā-sakhī-samudayā hariṇīṃ prati kṛta-praṇayāḥ sānumodatayā hāri vyāharanti sma-",
    "GK19gp23-33u:630": "apy eṇapatny upagataḥ priyayeha gātrais tanvan dṛśāṃ sakhi sunirvṛtim acyuto vaḥ |",
    "GK19gp23-33u:631": "kāntāṅga-saṅga-kuca-kuṅkuma-rañjitāyāḥ",
    "GK19gp23-33u:632": "kunda-srajaḥ kula-pater iha vāti gandhaḥ ||[BhP 10.30.11] [vasantatilaka]",
    "GK19gp23-33u:633": "bāhuṃ priyāṃsa upadhāya gṛhīta-padmo",
    "GK19gp23-33u:634": "rāmānujas tulasikāli-kulair madāndhaiḥ |",
    "GK19gp23-33u:635": "anvīyamāna iha vas taravaḥ praṇāmaṃ kiṃ vābhinandati caran praṇayāvalokaiḥ? ||[BhP 10.30.12]",
    "GK19gp23-33u:636": "[34] atra khalu eṇeti patnīti sakhīti pada-trayeṇa-he praśasta-netre !",
    "GK19gp23-33u:637": "mādṛśa-mānuṣī-sadṛśa-vicāra-saṃcarita-vṛndāvana-kṣetre !",
    "GK19gp23-33u:638": "tat-tad-asmadīya-sukha-prakhyeṇa sukhena labdha-mad-vidha-sakhye ! iti vyajya sukha-rajya-māna-hṛdayāḥ",
    "GK19gp23-33u:639": "[35] priyayā samam acyutaḥ śrī-kṛṣṇaḥ śliṣṭatayā tasyāḥ sakāśād aviśliṣṭaḥ sann adasīya-śobhā-kṛtāsaṅgair aṅgair yuṣmākaṃ tādṛśāṃ dṛśāṃ",
    "GK19gp23-33u:640": "kevala-sva-darśanajānandād apy atiśayitam ānandam utkarṣayan kiṃ yuṣmat-samīpam āpa? tatra tan-mithuna-ślāghā-garbha-vacanena hetuṃ racayanti kānta iti |",
    "GK19gp23-33u:641": "gokula-rāja-kula-tilakasya yā kunda-mālā, tasyāḥ kutrāpy alabhya-saurabhyam iha",
    "GK19gp23-33u:642": "tad-bhāra-milaj-java-bhaṅga-nibha-vāyu-saṅgataḥ prasarati |",
    "GK19gp23-33u:643": "kīdṛśyāḥ?",
    "GK19gp23-33u:644": "mālāyāḥ kāntā-parama-puṇyena parama-sarva-sādguṇyena tasyāpi lālasasya yā",
    "GK19gp23-33u:645": "paramāspada-rūpā, tasyā aṅga-saṅge kuca-kuṅkuma-paṅka-kula-saṅkulāyāḥ |",
    "GK19gp23-33u:646": "ataḥ santata-paricaya-viśeṣeṇa tat-saurabhya-viśeṣaṃ parirabhya sphuṭam ābhis tathā samupalabhyata ity arthaḥ |",
    "GK19gp23-33u:647": "[36] atha tāṃ tad-darśana-jātena harṣeṇa samprati tad-viyoga-jātena",
    "GK19gp23-33u:648": "tarṣeṇa sthagita-vacanām āśaṅkya, tena ca tayoḥ saṅgamam eva niṣṭaṅkya,",
    "GK19gp23-33u:649": "paramānandatas tadīya-vilāsa-viśeṣaṃ vandamānās, tatra",
    "GK19gp23-33u:650": "pallavādi-bhara-namrāṇāṃ kamrāṇāṃ purūṇāṃ tarūṇām api",
    "GK19gp23-33u:651": "tadīya-sauvidallādi-bhṛtya-viśeṣa-bhāvena tad-vandanam utprekṣya, priyayā saha vihāra-ratena tena teṣām abhinandanaṃ sandihānās, tayos",
    "GK19gp23-33u:652": "tādṛśa-vilāsāveśātiśayam āha-bāhum iti |",
    "GK19gp23-33u:653": "[37] atha tasyām udāsīnā vadanti sma-",
    "GK19gp23-33u:654": "latā imāḥ pṛcchata yā na lokitāḥ purā taru-śliṣṭatayāpi puṣpitāḥ |",
    "GK19gp23-33u:655": "sampraty amūḥ sparśa-vaśād bakī-ripoḥ",
    "GK19gp23-33u:656": "puṣpānvitās tan-nakha-citram atra hi ||JGc_1,24.25|| [upajāti 12]",
    "GK19gp23-33u:657": "[38] atha tasmāl labdhavismaye, punar akasmād akhilaśubhapadyāni",
    "GK19gp23-33u:658": "tadīya-padanalinayor amalināni padāni dadhānā, vasudhā sudhām iva",
    "GK19gp23-33u:659": "sudhāmāvaliṃ tāsām anyāsām api tadapratītispṛśi dṛśi kirati sma, yāni prekṣya cāmūbhir utprekṣyate",
    "GK19gp23-33u:660": "iyaṃ kṣitir muni-caritā tad-uttaraṃ",
    "GK19gp23-33u:661": "dade na hīty avamṛśatī punar dade |",
    "GK19gp23-33u:662": "dhvajāmbhjādy-upavalitāṅghri-lāñchana-",
    "GK19gp23-33u:663": "pradarśanād iva likhatī tad-āgamam ||JGc_1,24.26|| [rucirā*] ||",
    "GK19gp23-33u:664": "[39] kiyad-dūre tu tābhis tat-padāntarāṇy eva padāntarāṇi pratipannāni |",
    "GK19gp23-33u:665": "tathā hi-",
    "GK19gp23-33u:666": "tad anu tasya padaṃ padam antarā padam anīdṛśam ādadṛśe param |",
    "GK19gp23-33u:667": "anatam alpam amadhya-kṛśaṃ dhvajādy-",
    "GK19gp23-33u:668": "upacitiṃ viparītadiśi śritam ||JGc_1,24.27|| [drutavilambitā*]",
    "GK19gp23-33u:669": "[40] tatra cedam anumīyate sma-",
    "GK19gp23-33u:670": "mṛgākṣyā lakṣyaṃ syād iha caraṇa-cihnaṃ hari-pada-",
    "GK19gp23-33u:671": "prasaktaṃ vaiśiṣṭyād api tu nahi pūrvatra kim api |",
    "GK19gp23-33u:672": "sphuṭaṃ tasmāt kāñcidd hṛdi vidadhad atrārpayad asau prasiddhā stenānāṃ jagati hi hatāṅka-praśamitā ||JGc_1,24.28|| [śārdūla]",
    "GK19gp23-33u:673": "asavya-savyau yūnor yat padāṅkau vyatimardinau |",
    "GK19gp23-33u:674": "tat tarkyate mithaḥ spaṣṭam",
    "GK19gp23-33u:675": "aṃsa-nyasta-prakoṣṭhatā ||JGc_1,24.29|| [anuṣṭubh]",
    "GK19gp23-33u:676": "[41] tad evaṃ sādhāraṇīnāṃ varṇanam ākarṇya rādhā-sakhyaḥ punar ālapanti sma-",
    "GK19gp23-33u:677": "paraspara-karagra-sphurad-amanda-khelāspadaṃ",
    "GK19gp23-33u:678": "pramatta-kari-dampati-sthiti tayos tu yūnor yugam |",
    "GK19gp23-33u:679": "yad atra vijane vane vigata-śṛṅkhalaṃ līlayā vidhāsyati paraṃ mahas tad atisuṣṭhu puṣṇāti naḥ ||JGc_1,24.30|| [pṛthvī]",
    "GK19gp23-33u:680": "[42] atha tatra suhṛdāṃ vacanam-",
    "GK19gp23-33u:681": "anayārādhito nūnaṃ bhagavān harir īśvaraḥ |",
    "GK19gp23-33u:682": "yan no vihāya govindaḥ prīto yām anayad rahaḥ ||[BhP 10.30.28] iti |",
    "GK19gp23-33u:683": "[43] ayam arthaḥ: nūnam anayā param anayayā ko' py anaśvara-śaktir",
    "GK19gp23-33u:684": "aṅgīkṛta-bhakta-bhaktir īśvara eva nirbādhitam ārādhitaḥ, na tu devatā-mātram |",
    "GK19gp23-33u:685": "sa ca sakala-harit-pati-patiḥ śrī-harir eva, na ca haraḥ",
    "GK19gp23-33u:686": "sṛṣṭi-karaś ca |",
    "GK19gp23-33u:687": "haritāyām api sarvāvatāra-vistāravān svayaṃ bhagavān iti",
    "GK19gp23-33u:688": "sambhāvitī-bhavati na cānyas tad-aṃśatayāpi labdha-praśaṃsaḥ |",
    "GK19gp23-33u:689": "[44] tādṛśa-camatkāra-kāraṇam apy avatārayanti, yan naḥ iti |",
    "GK19gp23-33u:690": "yāṃ khalu guṇa-rūpa-mahasā sahasā nikhila-hṛdayaṃ vindamānaḥ śrī-govindaḥ svayam ayaṃ nināya, na tu na iva na nināya |",
    "GK19gp23-33u:691": "tat-paripāṭī ca praty-urasaṃ vidhāya",
    "GK19gp23-33u:692": "prīti-rīti-parītatayā kṛtā, na tu tad-viparītatayā |",
    "GK19gp23-33u:693": "prītir api smara-mahaḥ-pravaha-rahaḥ-saṃhatatayā, na tu sāmānyatā-mānyatayā |",
    "GK19gp23-33u:694": "rahaḥ-saṃhananam api śarma-sampad-aṃhati-bṛṃhita-guṇa-baṃhitatayā, na tu tad-asaṃhitatayā",
    "GK19gp23-33u:695": "tac ca sarva-guṇa-vismāyikānām apy asmākaṃ tyāga-jāgarūka-samayata eva, na tu tad-vinimayata iti svayaṃ yan gacchann eva nināya iti |",
    "GK19gp23-33u:696": "[45] tad evam eva manyāmahe-yā khalu dhanyā rādhābhidhā vidhātrā",
    "GK19gp23-33u:697": "niḥsādhāraṇa-nāma-guṇa-rūpatayā nirmitā, saiva daiva-kṛtānukulyā bhavitum arhati |",
    "GK19gp23-33u:698": "tatra yadyapi tādṛśa-bhagavad-ārādhana-sādhanatayā",
    "GK19gp23-33u:699": "tan-nāma-nirvacanaṃ sacita-racanaṃ bhaved, athāpi",
    "GK19gp23-33u:700": "phala-sambandha-nirbandha eva śreyān iti rādhayati govindaṃ, govindena vā rādhyata iti niruktir eva yukti-matīti mati-gamyam iti |",
    "GK19gp23-33u:701": "[46] atha punas tasyām udāsīnāḥ procuḥ-",
    "GK19gp23-33u:702": "ayi kalayata ete reṇavo' py atra dhanyā",
    "GK19gp23-33u:703": "yad ajita-pada-padma-sparśa-bhājaḥ sphuranti |",
    "GK19gp23-33u:704": "dhruvam agham apahartuṃ brahma-bhargābdhi-kanyā",
    "GK19gp23-33u:705": "dadhati śirasi yāṃs tad-darśa-bhāgyaṃ stavāma ||JGc_1,24.31|| [mālinī]",
    "GK19gp23-33u:706": "[47] atha kācit tasyāṃ pratispardhinī vardhamāna-matsarāgnir",
    "GK19gp23-33u:707": "dhūma-śikhāyamānaṃ vacanam ujjagāra-",
    "GK19gp23-33u:708": "bhavati sukhadam asmin śrī-harer aṅghri-cihnaṃ",
    "GK19gp23-33u:709": "yadi na sajati tasyā hanta durnīti-matyāḥ |",
    "GK19gp23-33u:710": "kalayata bata dhārṣṭyaṃ suṣṭhu bhāvatka-bhogyaṃ",
    "GK19gp23-33u:711": "tad-adhara-madhu juṣṭaṃ kurvatī sā nililye ||JGc_1,24.32|| [mālinī]",
    "GK19gp23-33u:712": "[48] atha tasyāḥ sakhyaḥ punar ūcuḥ-",
    "GK19gp23-33u:713": "katham ahaha padāni tāni tasyāḥ subhagatarāṅka-padāni na sphuranti |",
    "GK19gp23-33u:714": "api hṛdi dadhad eva tāṃ nininye sakhi dayitāṃ dayitaḥ sujāta-gātrīm ||JGc_1,24.33|| [puṣpitāgrā]",
    "GK19gp23-33u:715": "[49] atha punaḥ pratispardhinīnāṃ vacanam-",
    "GK19gp23-33u:716": "paśyotsaṅga-kṛtāṅganā-valayinaḥ kāmāturasyāsakṛt",
    "GK19gp23-33u:717": "tad-vastrādika-saṃvṛti-prathanayā vyagrasya lakṣmāṇy ataḥ |",
    "GK19gp23-33u:718": "nimna-vyasta-padāni mālya-ghusṛṇāstīrṇāni gharmāmbhasā bhūyaḥ siktatamāni velli-talatā-kṣepānta-vartmāni ca ||JGc_1,24.34||",
    "GK19gp23-33u:719": "[śārdūla]",
    "GK19gp23-33u:720": "[50] tasyāḥ sakhīnāṃ vacanam-",
    "GK19gp23-33u:721": "nyag-jānu-dvaya-lakṣaṇasya purataḥ sūkṣmaṃ padāṅka-dvayaṃ",
    "GK19gp23-33u:722": "vaimukhyena dhṛtaṃ vyanakti sudṛśas tasyās tad-ūrvoḥ sthitim | iti |",
    "GK19gp23-33u:724": "[51] atha spardhinīnām-",
    "GK19gp23-33u:725": "tasmin garbhaka-mālya-khaṇḍa-patanād uddaṇḍam ālakṣyate kāminyāḥ kila kāmukena racitā keśasya veśakriyā ||JGc_1,24.35|| [śārdūla]",
    "GK19gp23-33u:726": "kiṃ ca-",
    "GK19gp23-33u:727": "atrāpraguṇatābaddhā mithaḥ paddhati-paddhatiḥ |",
    "GK19gp23-33u:728": "rādhā-mādhavayoḥ krīḍāṃ nirvrīḍāṃ vedayaty asau ||JGc_1,24.36|| [anuṣṭubh]",
    "GK19gp23-33u:729": "[52] atha tāḥ sanijavṛndayā vṛndayā pariṣkṛtasya latāmandiravṛndasya",
    "GK19gp23-33u:730": "dvāraṃ tayoḥ praveśadvāraṃ vivikṣanti sma |",
    "GK19gp23-33u:731": "[53] tatra tayā samadhutayā madhuraṃ puṣpavṛndaṃ tathā praveśadeśe",
    "GK19gp23-33u:732": "niveśitam, yathā tallolubha-śubhaṃyumadhukaranikarā eva dauvārikā iva",
    "GK19gp23-33u:733": "nivārakā jātāḥ |",
    "GK19gp23-33u:734": "[54] te hi praveśārambhata eva dhṛtasaṃrambhāḥ praviśatām",
    "GK19gp23-33u:735": "abhimukhaṃ dhāvantaḥ svakaśilīmukhatām arthāntareṇāpi prathayanti sma |",
    "GK19gp23-33u:736": "[55] atha kathañcana ślathatāṃ cirataḥ prathayamāneṣu teṣu kramaśaḥ sarvās tarvādipallavavellanapūrvakam āviddhapaddhatitayā praviśya param apūrvaṃ tad dhāma niśāmayāmāsuḥ, yathā-",
    "GK19gp23-33u:737": "pika-prathita-pañcamaṃ bhramara-pūrṇa-mandra-svaraṃ",
    "GK19gp23-33u:738": "maruc-calita-pallava-prakaṭa-vādyam udyat-prabham |",
    "GK19gp23-33u:739": "bhujaṅga-ripu-nartana-jñapita-cañcalāvāri-bhṛd-",
    "GK19gp23-33u:740": "vibhā-valita-tad-dvayātula-sabhāsad-aṅgīkṛtam ||JGc_1,24.37|| [pṛthvī]",
    "GK19gp23-33u:741": "vicitra-kusumaiś cita-sthalam analpa-talpākulaṃ",
    "GK19gp23-33u:742": "bahu-vyajana-cāmaraṃ surabhi-vīṭikā-sampuṭam |",
    "GK19gp23-33u:743": "sa-candra-vara-candanāguru-gurūru-pātrānvitaṃ",
    "GK19gp23-33u:744": "latā-gṛha-rahaḥ-puraṃ dhvanayati sma tāḥ praty adaḥ ||JGc_1,24.38||",
    "GK19gp23-33u:745": "[pṛthvī]",
    "GK19gp23-33u:746": "(yugmakam)",
    "GK19gp23-33u:747": "ayaṃ kusuma-saṃcayaś caraṇa-pāta-jāta-ślathas",
    "GK19gp23-33u:748": "tad etad api talpakaṃ vighaṭitāṅga-bhaṅgī-sthiti |",
    "GK19gp23-33u:749": "idaṃ vyajana-cāmaraṃ galita-yantrajāndolanaṃ",
    "GK19gp23-33u:750": "tathā surabhi-vīṭikādy api vibhukta-muktī-kṛtam ||JGc_1,24.39|| [pṛthvī]",
    "GK19gp23-33u:751": "tataḥ kim iva pṛcchatha sva-vadaveta mām ujjhitaṃ paraṃ drutam itaḥ paraṃ vrajata tatra taṃ prāpnuta |",
    "GK19gp23-33u:752": "amī pika-mukhā mama sphuṭam upeyur utpitsutāṃ svayaṃ bhavati duḥkhite bhavati kasya vāṅgīkṛtiḥ? ||JGc_1,24.40|| [pṛthvī]",
    "GK19gp23-33u:753": "(yugmakam)",
    "GK19gp23-33u:754": "kiṃ ca-",
    "GK19gp23-33u:755": "idaṃ mṛga-madāvṛtaṃ ghusṛṇa-bindu-mandokṣitaṃ",
    "GK19gp23-33u:756": "kṣitaṃ śayanakaṃ tataḥ sa-parivṛtti-lakṣmāpy adaḥ |",
    "GK19gp23-33u:757": "paraspara-viparyaya-prathiti-śāli yad bāndhavaṃ kulaṃ katham amuṣya na sphuratu pāribhāvī daśā ||JGc_1,24.41|| [pṛthvī]",
    "GK19gp23-33u:758": "[56] atha tayor vṛttam anuvṛttyatām |",
    "GK19gp23-33u:759": "[57] yadā tu nikuñja-pura-dvāri",
    "GK19gp23-33u:760": "praveśa-kṛtāveśānāṃ tāsāṃ kolāhala-vikalatāvakalitā, tadā",
    "GK19gp23-33u:761": "sambhrama-valitena rādhā-lalitena tena tataḥ pracalana-kalanāya tasyāḥ svasya ca cela-sambhālanādikam ārabdham, na tu labdham |",
    "GK19gp23-33u:762": "kintu-",
    "GK19gp23-33u:763": "utkarṇatā-samavakarṇana-vastra-veṣā-",
    "GK19gp23-33u:764": "dhānāni yā vivaśatā nijagāra tāṃ ca |",
    "GK19gp23-33u:765": "tūrṇir yadā nigirati sma tadā murārir",
    "GK19gp23-33u:766": "labdha-kṣaṇaḥ praṇayinī-valitaṃ nililye ||JGc_1,24.42|| [vasantatilakā] ||",
    "GK19gp23-33u:767": "[58] athāgrima-kathā-prathanāya parāmṛśyate |",
    "GK19gp23-33u:768": "[59] na caivam api tāsāṃ tasya ca kāmukatā-sāmānyaṃ manyatām |",
    "GK19gp23-33u:769": "tan-nikāma-katā-nivāraṇasya karaṇasya kāraṇaṃ svarūpaṃ tāvan nirūpyate-",
    "GK19gp23-33u:770": "preta-prāya-śarīrāḥ sarve te kāmukāḥ kalitāḥ |",
    "GK19gp23-33u:771": "kṛṣṇaḥ sāndrānandas tasya ca rādhā-mukhāḥ śobhāḥ ||JGc_1,24.43|| [upagīti]",
    "GK19gp23-33u:772": "[60] yathoktam-",
    "GK19gp23-33u:773": "tvakśmaśru-roma-nakha-keśa-pinaddham antar",
    "GK19gp23-33u:774": "māṃsāsthi-rakta-kṛmi-viṭ-kapha-pitta-vātam |",
    "GK19gp23-33u:775": "jīvac-chavaṃ bhajati kāntam ativimūḍhā",
    "GK19gp23-33u:776": "yā te padābja-makarandam ajighratī strī ||[BhP 10.60.45]",
    "GK19gp23-33u:777": "kṛṣi bhūr-vācakaḥ śabdo ṇaś ca nirvṛti-vācakaḥ |",
    "GK19gp23-33u:778": "tayor aikyaṃ paraṃ brahma kṛṣṇa ity abhidhīyate ||",
    "GK19gp23-33u:779": "narākṛti paraṃ brahma |",
    "GK19gp23-33u:780": "tvayy eva nitya-sukha-bodha-tanāv anante |",
    "GK19gp23-33u:781": "[BhP 10.14.22],",
    "GK19gp23-33u:782": "tābhir vidhūta-śokābhir bhagavān acyuto vṛtaḥ |",
    "GK19gp23-33u:783": "vyārocatādhikaṃ tāta puruṣaḥ śaktibhir yathā ||[BhP 10.32.10] iti ca |",
    "GK19gp23-33u:784": "[61] bhāvaś ca na kāmatāṃ bhāvayate, kintu tan-nibha-prema-viśeṣatām eva,",
    "GK19gp23-33u:785": "yataḥ-",
    "GK19gp23-33u:786": "utkaṇṭhā prāpti-yogaḥ pratipada-milanāśleṣa-cumbādi-keliḥ",
    "GK19gp23-33u:787": "śrī-gopī-kṛṣṇayor apy avara-taruṇayor apy amī tulya-rūpāḥ |",
    "GK19gp23-33u:788": "kintu prācor mithaḥ syur nirupādhi-hitatāmātra-śarma-pradhānās",
    "GK19gp23-33u:789": "te' rvācor ātma-tṛpti-pravalana-paratāmātra-kptāḥ prathante",
    "GK19gp23-33u:790": "||JGc_1,24.44|| [sragdharā]",
    "GK19gp23-33u:791": "[62] yathaiva svayam eva tās tat-prema-devatā vadiṣyanti-",
    "GK19gp23-33u:792": "yat te sujāta-caraṇāmbu-ruhaṃ staneṣu bhītāḥ śanaiḥ priya dadhīmahi karkaśeṣu |",
    "GK19gp23-33u:793": "[BhP 10.31.19] ity ādinā |",
    "GK19gp23-33u:794": "[63] tasmāl lakṣaṇaviśeṣāt tatpremaviśeṣa evāsau kāmaveśāyata iti",
    "GK19gp23-33u:795": "kāmatayo-pacaryate na tu vastutas tattayā smaryate |",
    "GK19gp23-33u:796": "atas tatkeliśrutiphalaśrutir api tathā viśrutiḥ-",
    "GK19gp23-33u:797": "vikrīḍitaṃ vraja-vadhūbhir idaṃ ca viṣṇoḥ",
    "GK19gp23-33u:798": "śraddhānvito' nuśṛṇuyād atha varṇayed yaḥ |",
    "GK19gp23-33u:799": "bhaktiṃ parāṃ bhagavati parilabhya kāmaṃ hṛd-rogam āśv apahinoty acireṇa dhīraḥ ||[BhP 10.33.39] iti |",
    "GK19gp23-33u:800": "[64] tāsām eṣa ca bhāva-viśeṣataḥ khalu sarveṣām api mahatāṃ mahattarāṇāṃ mahattamānām apy anveṣaṇa-padavīm anavacchinnatayā navīkaroti |",
    "GK19gp23-33u:801": "yathā ca prathayiṣyate śrīmad-uddhavena-",
    "GK19gp23-33u:802": "etāḥ paraṃ tanu-bhṛto bhuvi gopa-vadhvo",
    "GK19gp23-33u:803": "govinda evam akhilātmani rūḍha-bhāvāḥ |",
    "GK19gp23-33u:804": "vāñchanti yad bhava-bhiyo munayo vayaṃ ca kiṃ brahma-janmabhir",
    "GK19gp23-33u:805": "ananta-kathā-rasasya ||[BhP 10.47.58]",
    "GK19gp23-33u:806": "[65] ataeva tādṛśa-tat-prema-tṛṣṇaḥ śrī-kṛṣṇaś ca tena svasya vaśatām",
    "GK19gp23-33u:807": "urīkariṣyati-",
    "GK19gp23-33u:808": "na pāraye' haṃ niravadya-saṃyujāṃ",
    "GK19gp23-33u:809": "sva-sādhu-kṛtyaṃ vibudhāyuṣāpi vaḥ |",
    "GK19gp23-33u:810": "[BhP 10.32.22] ity ādinā |",
    "GK19gp23-33u:811": "[66] tad evaṃ sati tāsu sarva evānye' pi guṇāḥ svata evānuguṇā bhavanti-",
    "GK19gp23-33u:812": "yasyāsti bhaktir bhagavaty akiñcanā sarvair guṇais tatra samāsate surāḥ |",
    "GK19gp23-33u:813": "[BhP 5.18.12] itivat |",
    "GK19gp23-33u:814": "[67] tataś caivaṃ varṇyate-",
    "GK19gp23-33u:815": "yad-amita-rasa-śāstre vyañji vaidagdhya-vṛndaṃ",
    "GK19gp23-33u:816": "tad-aṇum api na vettuṃ kalpate kāmi-lokaḥ |",
    "GK19gp23-33u:817": "tad akhilam api yasya prema-sindhau na kiñcin mithunam ajita-gopī-rūpam etad vibhāti ||[*8]",
    "GK19gp23-33u:818": "[68] tad evaṃ sati ca sarvāsu tāsu śrī-rādhā punar asādhāraṇatāṃ dhārayati",
    "GK19gp23-33u:819": "| yathoktaṃ, anayārādhito nūnam ity ādinā |",
    "GK19gp23-33u:820": "[69] tad evam ākalite",
    "GK19gp23-33u:821": "nirgalite phalitam avakalitaṃ kriyate |",
    "GK19gp23-33u:822": "[*8] This verse is marked as a quote in Puri Das' edition, but I have no evidence that it is indeed so.",
    "GK19gp23-33u:823": "evaṃ rādhā-prema-dhāmā yayā'sāv",
    "GK19gp23-33u:824": "ātmārāmo' py āpta-kāmo' py adabhram |",
    "GK19gp23-33u:825": "reme yasmāt kāmināṃ kāminīnāṃ",
    "GK19gp23-33u:826": "nyakkāro' bhūd ātmanaiveti manye ||JGc_1,24.45|| [śālinī]",
    "GK19gp23-33u:827": "[70] ātmārāmatā hy atra paramānanda-rūpatayā āpta-kāmatā ca",
    "GK19gp23-33u:828": "parama-lakṣmī-lakṣaṇa-gopī-lakṣa-vallabhatā-vilakṣaṇatayā, [71] adabhratā ca tāḥ parityajyāpi tasyām akhaṇḍitatāyā vyajyamānatayeti prasajyate |",
    "GK19gp23-33u:829": "[72] tatra ca sati-",
    "GK19gp23-33u:830": "anyo' nyānugatiṃ yadapy anusṛtau premṇaḥ pravāhau tayo",
    "GK19gp23-33u:831": "rādhā-mādhavayos tadapy anupadaṃ kauṭilyam āsīdataḥ |",
    "GK19gp23-33u:832": "yo gāmbhīryam apāṃ javaṃ ca dadhate pūraḥ sa hi prekṣyate",
    "GK19gp23-33u:833": "sāvarta-pracayas tataḥ parataraḥ sāralya-kaivalyavān ||JGc_1,24.46||",
    "GK19gp23-33u:834": "[śārdūla] [73] yathoktam-",
    "GK19gp23-33u:835": "aher iva gatiḥ premṇaḥ svabhāva-kuṭilo bhavet |",
    "GK19gp23-33u:836": "ato hetor ahetoś ca yūnor māna udañcati ||[UN 15.102] ||",
    "GK19gp23-33u:837": "[74] tad evaṃ sthite tan-maya-vilāsa-viśeṣo varṇyate-",
    "GK19gp23-33u:838": "dara-mukulita-netrā tiryag-ālambi-kaṇṭhī",
    "GK19gp23-33u:839": "śithilita-bhuja-yugmā stabdha-sakthīyam āsīt |",
    "GK19gp23-33u:840": "tad api ca madhu-hantrā jānatā svaṃ kṛtārthaṃ",
    "GK19gp23-33u:841": "muhur api hasitā kiṃ bhrū-kuṭiṃ nāpi kuryāt? ||JGc_1,24.47|| [mālinī] ||",
    "GK19gp23-33u:842": "[75] tad evaṃ vṛtte vṛtte netari cānunetari mānvat tasyāḥ kiñcid",
    "GK19gp23-33u:843": "ahaṃ-māna-sparśo' pi sadarśo babhūva |",
    "GK19gp23-33u:844": "yathā ca tayā pūrvaṃ",
    "GK19gp23-33u:845": "nātyūhāpoha-sāmarthyam āsīd ity adhunā khalv idaṃ bhāvitam-",
    "GK19gp23-33u:846": "etāvantaṃ diṣṭam ajñāsiṣaṃ na",
    "GK19gp23-33u:847": "preyaḥ-saṅgāt kintv idānīṃ tad ūhe |",
    "GK19gp23-33u:848": "preyān sarvāḥ projjhya mām eva ramyāṃ",
    "GK19gp23-33u:849": "saṅgamyāntaḥ-kānanaṃ yan nināya ||JGc_1,24.48|| [śālinī]",
    "GK19gp23-33u:850": "[76] tataś cāgrima-gamanāya vyagreṇa nāthena prārthitāpi sā lālityena kiñcid ālasyam api vyañjayāmāsa, yathā-",
    "GK19gp23-33u:851": "tvad-gātra-spṛṣṭatā-mātra-",
    "GK19gp23-33u:852": "ślathāṅga-gatitāṃ gatām |",
    "GK19gp23-33u:853": "spandāya cātimandāṃ māṃ yatra tatra svayaṃ naya ||JGc_1,24.49|| [anuṣṭubh] ||",
    "GK19gp23-33u:854": "[77] tad anu ca tad-udāsīnatādhīna-bhāva-samūham ūhamānaḥ praṇayavān api",
    "GK19gp23-33u:855": "praṇaya-mānavān idaṃ sopalambha-parīhāsa-lambham uvāca-kathaṃ bhavatyā",
    "GK19gp23-33u:856": "muhyate? mama skandha eva sa-nirbandham āruhyatām iti |",
    "GK19gp23-33u:857": "[78] tadā ca tajjayā serṣyālajjayādhaḥsajjadānanam asyāḥ paśyann, antarhitavān api sakautukam antarhitavān |",
    "GK19gp23-33u:858": "sahasāntarhite ca tasmin vismitā vismitā ca sā vidhurahitā kumudinīva vidhuritā babhūva |",
    "GK19gp23-33u:859": "tatra kila sānulāpaṃ vilalāpa",
    "GK19gp23-33u:860": "ca-",
    "GK19gp23-33u:861": "hā nātha ha ramaṇa hā priyatātikānta hā hā kva gacchasi mahābhuja hā kva vāsi? |",
    "GK19gp23-33u:862": "dāsyāṃ sadā kṛpaṇatājuṣi nanv amuṣyām ātmopakaṇṭham api sūcaya jīviteśa ||JGc_1,24.50|| [vasantatilakā]",
    "GK19gp23-33u:863": "[79] atrāstu tāvat tava rūpa-nirūpaṇaṃ tvan-nikaṭa-bhūmim",
    "GK19gp23-33u:864": "ivodhaghaṭanayāpi dhīratāṃ dhārayāmīti dhvanitam |",
    "GK19gp23-33u:865": "[80] tataś ca, yadyapy evam api catura-śiromaṇinā tena vicāritam asti sma,",
    "GK19gp23-33u:866": "yathā-yady etasyāś ca mayā parityāgaḥ parityaktābhiḥ samprati pratīyate,",
    "GK19gp23-33u:867": "mayā pṛthag enayā ca saṅgamyate, tadā parasparam āsattyāṃ satyāṃ",
    "GK19gp23-33u:868": "mahā-rāsa-mahaḥ sampadyate iti, tathāpi sneha-vaśān mūrcchantīṃ tām āgacchati tasminn accha-hṛdaye mṛgayamāṇā mṛgalocanā drutam āgacchanti sma |",
    "GK19gp23-33u:869": "[81] tataś ca sambhramataḥ pracchannatāṃ gacchati śrī-kṛṣṇaḥ-",
    "GK19gp23-33u:870": "eṣā campaka-mālikātra patitā kiṃ candralekhāthavā",
    "GK19gp23-33u:871": "kāntīnām adhidevatā bhavati vā vṛndāvana-śrīr uta? |",
    "GK19gp23-33u:872": "hā kaṣṭaṃ nahi ceṣṭate kim iyam ity udvigna-dhī-vṛttayas",
    "GK19gp23-33u:873": "tām āvavrur amūś camūru-nayanā bhṛṅgī-nibhāḥ padminīm ||JGc_1,24.51||",
    "GK19gp23-33u:874": "[śārdūla]",
    "GK19gp23-33u:875": "tatrānyās tu sakhī-nibhāḥ samabhavaṃs tasyāṃ dravan-mānasāḥ",
    "GK19gp23-33u:876": "prāṇa-prāṇa-samāḥ sa-māna-manasaḥ sakhyaś citaṃ tatyajuḥ |",
    "GK19gp23-33u:877": "yasmin nāsty avalambanaṃ kila kim apy asmin vidhiḥ sad-vidhis",
    "GK19gp23-33u:878": "tādṛkṣeṣu vilakṣaṇeṣu valayaty anyac ca dhanyaṃ bahu ||JGc_1,24.52||",
    "GK19gp23-33u:879": "[śārdūla]",
    "GK19gp23-33u:880": "kṛṣṇa-prasaṅga-parivāsitam aṅganānām aṅgaṃ yadā tu nasi saṅgatim aṅgati sma |",
    "GK19gp23-33u:881": "sāraṅga-laṅgima-dṛśaḥ param aṅga-saṅghāś",
    "GK19gp23-33u:882": "cācetiṣuḥ savayaso' pi tadāṅga-tulyāḥ ||JGc_1,24.53|| [vasantatilakā]",
    "GK19gp23-33u:883": "[82] tadā tu-",
    "GK19gp23-33u:884": "kāśmīrārdraṃ kvāpi sindūra-liptaṃ",
    "GK19gp23-33u:885": "kvāpi cchinnaṃ kvāpi bhinnaṃ kva cāpi |",
    "GK19gp23-33u:886": "antaḥ-pītācchādanaṃ tan-nicolaṃ",
    "GK19gp23-33u:887": "paśyan saṅghaḥ saṅginīnāṃ nananda ||JGc_1,24.54|| [śālinī]",
    "GK19gp23-33u:888": "svayam api yadapi tadā sā hari-parimala-bhāg athāpi tāsāṃ tu |",
    "GK19gp23-33u:889": "āgantuka-subahūnāṃ",
    "GK19gp23-33u:890": "gātrāt tad-bhāg uvāha vailakṣyam ||JGc_1,24.55|| [āryā]",
    "GK19gp23-33u:891": "[83] tad evaṃ sarvā eva hṛdya-sauhṛdya-visrabdhās tām ātmaikadhyam āgatāṃ",
    "GK19gp23-33u:892": "madhyam adhyāsya tayā saha paraspara-parīrambha-baddhāḥ",
    "GK19gp23-33u:893": "sudustara-duḥkha-naddhāḥ puru ruruduḥ |",
    "GK19gp23-33u:894": "[84] sudustaraṃ ruditvā ca tām amūs tu papracchuḥ-asmākaṃ khalu na duḥkhaṃ",
    "GK19gp23-33u:895": "pañcabhiḥ saheti kalpenānalpam api duḥkhaṃ kalpatvāya nākalpata kalpam |",
    "GK19gp23-33u:896": "tatas tan nātipraṣṭavyaṃ bhavatīty ananya-gatyā bhavatyās tu tat tyāgaḥ katham iti kathyatām, kathaṃ vā vikalatā-hetuḥ kevalatā jātā, tad api ca |",
    "GK19gp23-33u:897": "[85] sā punar anutāpa-vipad-uttaram uttaram uvāca-",
    "GK19gp23-33u:898": "kutaḥ kathaṃ kutra ca tena nītā cakāra kiṃ vāham idaṃ na jāne |",
    "GK19gp23-33u:899": "anena hīnā tu vicārayāmi svīyaṃ tu daurātmyam anartha-hetuḥ ||JGc_1,24.56|| [upajāti 11]",
    "GK19gp23-33u:900": "[86] tataś ca dhairya-paryayataḥ punaḥ krandanam anuvindamānā",
    "GK19gp23-33u:901": "khinnatā-nati-bhinna-sakhīkābhiḥ kābhiścit kṛta-sāntvanā mārjitānanā",
    "GK19gp23-33u:902": "veśa-niveśa-kṛta-mānanā sā samam unnamayāmāse |",
    "GK19gp23-33u:903": "[87] tayā ca samam unnayanam āyāmase-samprati ca kutra sa pratilabhyate? iti |",
    "GK19gp23-33u:905": "[88] sā covāca-nātidūram akrūra-cetāḥ sa tu kutukitayā vilasati, na tu kitavatayā-",
    "GK19gp23-33u:906": "yataḥ gokula-rāja-kumāraḥ",
    "GK19gp23-33u:907": "śuci-rati-gambhīra-dhīr hrīmān |",
    "GK19gp23-33u:908": "tad api ca maryādāṃ naḥ svīkārāyātyajat karuṇaḥ ||JGc_1,24.57|| iti [upagīti]",
    "GK19gp23-33u:909": "[89] tasmāt tadīya-caraṇa-carita-vartmānucaraṇam eva naḥ śreyaḥ |",
    "GK19gp23-33u:910": "tad etad vacanaṃ racayamānā vana-pracayaṃ puṣpāvacaya-parā iva vicinvanti sma |",
    "GK19gp23-33u:911": "tato dhvajādi-padāni pada-padma-cihnāni kramatas tāvad amūr anvakrāman yāvat tāni spaṣṭāni dṛṣṭāni |",
    "GK19gp23-33u:912": "paratas tu parivīrun-mahīruha-niviḍatam",
    "GK19gp23-33u:913": "āraṇya-dharaṇy-andha-tama-praviṣṭāni dṛṣṭvā nyavartanta, na ca tatrāvartanta |",
    "GK19gp23-33u:914": "[90] tatra cedaṃ vicārayāmāsuḥ-nūnam asmajjayā lajjayā sajjann asāv iha sahasā na sākṣād-bhavitum adhyavasyati, tasmāt tad abodha-nidhāya-bhūr",
    "GK19gp23-33u:915": "iyaṃ dūrataḥ pariharaṇīyā parihṛtya ca sā pulina-dharaṇir evānusaraṇīyā |",
    "GK19gp23-33u:916": "[91] yatrāham atrāsmi-tatra-bhavatyas tu kutratyatām itā ity apadeśād apatrapām apanayann ayam aparokṣatāṃ prapanīpadyate |",
    "GK19gp23-33u:917": "[92] tad etad vicārya samācārya ca paryanveṣaṇās tam uddiśya diśyaṃ diśyaṃ vanaṃ praviśya, svayam anvicchantam iva saṃcarantaṃ dainya-sainya-mayam",
    "GK19gp23-33u:918": "atigāna-vitānam ācaranti sma iti |",
    "GK19gp23-33u:919": "[93] tad evaṃ teṣāṃ sabhāsadāṃ kathā-samādher avadhāya kathakaḥ samāpanam",
    "GK19gp23-33u:920": "āha-",
    "GK19gp23-33u:921": "īdṛg eṣa varaḥ kṛṣṇas tava vṛndāvaneśvari |",
    "GK19gp23-33u:922": "tvāṃ vinā tu paraḥ-koṭīr api nāṅgīcakāra yaḥ ||JGc_1,24.58|| [anuṣṭubh]",
    "GK19gp23-33u:923": "iti śrī-śrī-gopāla-campūm anu",
    "GK19gp23-33u:924": "śrī-rādhā-saubhāgya-śravaṇa-subhāgyaṃ nāma caturviṃśaṃ pūraṇam",
    "GK19gp23-33u:925": "atha pañcaviṃśaṃ pūraṇam",
    "GK19gp23-33u:926": "vipralambhana-stambhana-śrī-kṛṣṇa-lambhanam",
    "GK19gp23-33u:927": "[1] atha madhukaṇṭha uvāca-tac ca gānam avadhīyatām |",
    "GK19gp23-33u:928": "yathā-",
    "GK19gp23-33u:929": "vrajavidho daśāsmākam īkṣyatām vrajavidho daśāsmākam īkṣyatām ||JGc_1,25.1||",
    "GK19gp23-33u:930": "jayati te' dhikaṃ janmanā vrajaḥ",
    "GK19gp23-33u:931": "śrayata indirāpy asya bhūrajaḥ |",
    "GK19gp23-33u:932": "tad api hā'jahā nas tvam atra bho vayam imaḥ kathaṃ vānyatāṃ prabho ||JGc_1,25.2||",
    "GK19gp23-33u:933": "parama-jāti-bhāg uttamaṃ svataḥ śaradijaṃ ca yat paṅkajaṃ tataḥ |",
    "GK19gp23-33u:934": "dala-kulāvṛteḥ kānti-devatāṃ",
    "GK19gp23-33u:935": "harasi yad dṛśā śaśvad eva tām ||JGc_1,25.3||",
    "GK19gp23-33u:936": "katham aho vayaṃ svacchatām itā bhavitum īśmahe tad-bahiḥ-sthitāḥ |",
    "GK19gp23-33u:937": "api kila tvayā yācñayā sitāḥ svayam amūr vareṇāpi sanditāḥ ||JGc_1,25.4||",
    "GK19gp23-33u:938": "iti gatās tava preṣyatāṃ punaḥ kim u tayā dṛśā haṃsi tās tu naḥ? |",
    "GK19gp23-33u:939": "yad iha śastrataḥ kevalaṃ vadhaḥ sphurati nākṣitas tan-mataṃ tv adhaḥ ||JGc_1,25.5||",
    "GK19gp23-33u:940": "bahu-vidhād bhayād yat tvayāvitaṃ",
    "GK19gp23-33u:941": "sakala-gokulaṃ kānanānvitam |",
    "GK19gp23-33u:942": "tad api manmahe svāvanaṃ yatas tvad-anurāgataḥ so' pi kiṃ hataḥ? ||JGc_1,25.6||",
    "GK19gp23-33u:943": "kṛpaṇa-pālaka śrī-vrajeśvarī-",
    "GK19gp23-33u:944": "tanuja yogya-dhīr asti naśvarī |",
    "GK19gp23-33u:945": "iti tavātmaval lipti-riktatā",
    "GK19gp23-33u:946": "paraga-pīḍayā bhāti tiktatā ||JGc_1,25.7||",
    "GK19gp23-33u:947": "tvam asi nānyavat ko' pi kopanaḥ sphurasi yat prabho viśva-gopanaḥ |",
    "GK19gp23-33u:948": "tad iha padmajābhyarthitaḥ sva-bhūḥ",
    "GK19gp23-33u:949": "parama-sātvatād anvayād abhūḥ ||JGc_1,25.8||",
    "GK19gp23-33u:950": "iti taveśituḥ suṣṭhu yaḥ karaḥ prathita-saṃsṛter bhīti-bhīkaraḥ |",
    "GK19gp23-33u:951": "śirasi naḥ kuru śrī-kara-grahaṃ",
    "GK19gp23-33u:952": "tam iha nānyathā bhāvayāgraham ||JGc_1,25.9||",
    "GK19gp23-33u:953": "vrajaga-bhī-hṛtau vīra yoṣitāṃ śamayasi smitenaiva roṣitām |",
    "GK19gp23-33u:954": "tad iha nānyathā daṇḍanaṃ kuru prakaṭayānana-śrī-mahaḥ puru ||JGc_1,25.10||",
    "GK19gp23-33u:955": "yad api te padaṃ śrī-niketanam",
    "GK19gp23-33u:956": "vṛjinajin mahā-puṇya-ketanam |",
    "GK19gp23-33u:957": "tad api go-gaṇasyānuvartanaṃ",
    "GK19gp23-33u:958": "viṣa-bhṛtaḥ śiro-varti-nartanam ||JGc_1,25.11||",
    "GK19gp23-33u:959": "yad adhi tat tad apy ātta-duḥsthiti",
    "GK19gp23-33u:960": "svayam abhūt tataḥ śāntatākṣitiḥ |",
    "GK19gp23-33u:961": "ahaha tan manāg nas tu vakṣasi",
    "GK19gp23-33u:962": "sva-viraha-jvale kiṃ na rakṣasi? ||JGc_1,25.12||",
    "GK19gp23-33u:963": "madhura-līlayā karṇa-ramyayā",
    "GK19gp23-33u:964": "viśada-vākyayā vyakta-gamyayā |",
    "GK19gp23-33u:965": "mukha-sugandhitāsātmyayā cirāt tṛṣam itā vayaṃ hanta te girā ||JGc_1,25.13||",
    "GK19gp23-33u:966": "tava kathāmṛtaṃ tapta-jīvanaṃ",
    "GK19gp23-33u:967": "kavibhir īḍitaṃ kalmaṣārdanam |",
    "GK19gp23-33u:968": "pravitaranti ye teṣu durjanāḥ sapadi naḥ kṛte jñapta-varjanāḥ ||JGc_1,25.14||",
    "GK19gp23-33u:969": "prahasitaṃ tava preṅkhi-locanaṃ",
    "GK19gp23-33u:970": "viharaṇa-kramād bhāva-rocanam |",
    "GK19gp23-33u:971": "muralikā-rutaṃ sarva-śocanaṃ",
    "GK19gp23-33u:972": "vipinatas tu naḥ prāṇa-mocanam ||JGc_1,25.15||",
    "GK19gp23-33u:973": "calasi yarhi vā dhenu-cāraṇe",
    "GK19gp23-33u:974": "dalati dhīs tu nas tatra kāraṇe |",
    "GK19gp23-33u:975": "śila-tṛṇāṅkurair yāva-sannatā",
    "GK19gp23-33u:976": "kila bhavat-padoḥ sāsmakān gatā ||JGc_1,25.16||",
    "GK19gp23-33u:977": "ahaha jājvalaty antarāṇi naḥ smara nijān janān dīna-māninaḥ |",
    "GK19gp23-33u:978": "caraṇa-paṅkajaṃ hṛdy amūdṛśāṃ ramaṇa he tvayā dhīyatāṃ bhṛśam ||JGc_1,25.17||",
    "GK19gp23-33u:979": "ahaha yarhi yāsy ahni kānanaṃ kuṭila-kuntalaṃ śrīmad-ānanam |",
    "GK19gp23-33u:980": "muhur apaśyatāṃ tarhi sa kṣaṇaḥ sphurati sarvadā kalpa-lakṣaṇaḥ ||JGc_1,25.18||",
    "GK19gp23-33u:981": "kim iha tac ca vā vācyatāṃ vrajen nimir apīha yac chapyate vraje? |",
    "GK19gp23-33u:982": "katham aho vayaṃ tās tu gopikā na hi bhavāma vā tatra kopikāḥ? ||JGc_1,25.19||vitata-gītikā-jāla-sanditāḥ",
    "GK19gp23-33u:983": "svaka-janān atikramya cārditāḥ |",
    "GK19gp23-33u:984": "karam itā mahāraṇya-bhṛd diśi cchalamayaḥ striyaḥ kas tyajen niśi? ||JGc_1,25.20||",
    "GK19gp23-33u:985": "prahasitaṃ priya prema-vīkṣaṇaṃ",
    "GK19gp23-33u:986": "vihasitādikaṃ valgu-lakṣaṇam |",
    "GK19gp23-33u:987": "bṛhad uraḥ śriyo dhāma vīkṣyate nija-vimūḍhatāsmābhir īkṣyate ||JGc_1,25.21||",
    "GK19gp23-33u:988": "dina-laye' laka-dhvāntam ekataḥ",
    "GK19gp23-33u:989": "prasṛta-gorajaḥ sandhyam anyataḥ |",
    "GK19gp23-33u:990": "mukhatayā mataṃ yāminīśvaraṃ darśayan muhur yacchasi smaram ||JGc_1,25.22||",
    "GK19gp23-33u:991": "sva-rati-vṛddhito' nanya-kāṅkṣiṇī",
    "GK19gp23-33u:992": "bhavati vaṃśikā yatra sākṣiṇī |",
    "GK19gp23-33u:993": "tam adhara-dravaṃ śoka-nāśanaṃ",
    "GK19gp23-33u:994": "vitara vīra bhoḥ prāṇadāśanam ||JGc_1,25.23||",
    "GK19gp23-33u:995": "iti tu yat tvayā kāma-kalpanaṃ",
    "GK19gp23-33u:996": "kila kalābalāt tac ca kalpanam |",
    "GK19gp23-33u:997": "vayam anārataṃ sneha-bhāvanāḥ",
    "GK19gp23-33u:998": "katham ayāmahe jātu kāmanāḥ? ||JGc_1,25.24||",
    "GK19gp23-33u:999": "prakaṭatā tu te goṣṭha-vāsināṃ",
    "GK19gp23-33u:1000": "vṛjina-nāśinī prāṇa-bhāsinām |",
    "GK19gp23-33u:1001": "vitara naḥ sakṛt tvat-spṛhā-yujāṃ",
    "GK19gp23-33u:1002": "yad iha sūdanaṃ snigdha-hṛd-rujām ||JGc_1,25.25|| [rājahaṃsī]",
    "GK19gp23-33u:1003": "[2] tad etad udgāya tad apy etad ity āhuḥ-yat te sujāta-caraṇāmburuhaṃ",
    "GK19gp23-33u:1004": "[BhP 10.31.19] ity ādi |",
    "GK19gp23-33u:1005": "[3] atra cedaṃ gadyam-yat kila kamalataḥ komalatā-yugalaṃ tava",
    "GK19gp23-33u:1006": "caraṇa-yugalaṃ stanāv anu snehataḥ saṃhananāyehamānāś ca vayaṃ tāv atikarkaśāv iti tarkataś ca stambhamānāḥ, śanair eva tayos tad dadhīmahīti vāñchāmaḥ |",
    "GK19gp23-33u:1007": "tad aho, kaṭhina-manastayā duraṭām aṭavīm anughaṭayati tvayi kūrpādibhis tat kiṃ na vyathate? kintu vyathata eva, yatas",
    "GK19gp23-33u:1008": "tad-bhāvanā-juṣāṃ bhavad-ekāyuṣām asmākaṃ manasi tan maṅkṣu saṅkrāmati |",
    "GK19gp23-33u:1009": "tasmāt tad aṭanam evāsmākaṃ hṛt-pīḍā, tal-lālanam eva tac-chamanam iti",
    "GK19gp23-33u:1010": "tal-lālanam eva dehīti bhāvaḥ |",
    "GK19gp23-33u:1011": "[4] tad evaṃ sati-",
    "GK19gp23-33u:1012": "gīter āsīd vipariṇamanaṃ tarhi tāsāṃ vilāpas tasyāpy uccai ruditam iti yan nādbhutaṃ tat tu tāsu |",
    "GK19gp23-33u:1013": "kṛṣṇaṃ draṣṭuṃ prabhavati balād yasya tṛṣṇātidhṛṣṇak tasyānyasyāpy ahaha śatadhā dṛśyate tat tad atra ||JGc_1,25.26||",
    "GK19gp23-33u:1014": "[mandākrāntā]",
    "GK19gp23-33u:1015": "[5] atha tathā masṛṇam asṛṇikam aśru nudatīṣu rudatīṣu sudatīṣu,",
    "GK19gp23-33u:1016": "tad-anuṣaṅgata eva tamasaḥ saṅgataḥ kramaśas tan niśamayan niśāmayan",
    "GK19gp23-33u:1017": "mura-śamanaḥ svaka-nayana-salila-kalilatayā nayana-lakṣeṇāpy alakṣitaḥ sahasā mahasāvṛtaḥ sarvāsāṃ madhyam adhyāsitavān, ambarāvṛtatayā",
    "GK19gp23-33u:1018": "sva-prathām āvṛtavāṃś ca |",
    "GK19gp23-33u:1019": "[6] ekā tu tatra tasya manāg āgamanādhigama-kamana-nayanāpi pūrvavad idam apūrva-sphuraṇa-puraskṛtam iti kevalaṃ kṛṣṇa kṛṣṇety alaṃ kala-kalatayā",
    "GK19gp23-33u:1020": "kalaṃ kalayāmāsa |",
    "GK19gp23-33u:1021": "[7] ākarṇita-tad-varṇa-karṇāś ca vara-varṇinyas",
    "GK19gp23-33u:1022": "tan-nirṇāyaka-svābhyarṇa-tan-nirvarṇanās tūrṇam eva pūrṇatām avāpuḥ |",
    "GK19gp23-33u:1023": "[8] mahāghana-ghanāghana-ghana-saṅgamān",
    "GK19gp23-33u:1024": "nidāgha-drāghīyastayātihrasva-doghā hradinya iva |",
    "GK19gp23-33u:1025": "ubhayatra hi gata-prāya-jīvanatābhiprāyam āgatā |",
    "GK19gp23-33u:1026": "[9] tan-nirvarṇanaṃ ca, yathā-",
    "GK19gp23-33u:1027": "āvis tāsu babhūva narma tad iti vyañjan viyujyāpi sa smeraḥ saṅkucad anantaraṃ svam adhiyan pītāmbara-prāvṛtaḥ |",
    "GK19gp23-33u:1028": "kartuṃ sad vinayaṃ srag-aṃśu-yugalaṃ hasta-dvayenāmṛśan",
    "GK19gp23-33u:1029": "sragvī manmatha-manmatha-sthitir atiśrīṇām gatiḥ śrīpatiḥ ||JGc_1,25.27||",
    "GK19gp23-33u:1030": "[śārdūla]",
    "GK19gp23-33u:1031": "tataś ca-",
    "GK19gp23-33u:1032": "priyas tyāga-vrīḍād vidadhad iva tāṭasthyam abhitaḥ sa tābhiḥ kāntābhis tvaritataram āsādi paritaḥ |",
    "GK19gp23-33u:1033": "samudraḥ saṅkocaṃ samaya-kalitaṃ ced valayate tadā nadyaḥ sadyaś capala-gatitāṃ sannidadhati ||JGc_1,25.28|| [śikhariṇī]",
    "GK19gp23-33u:1034": "[10] tatrāhaṃ-prathamikayā samupetāsu tāsu prathamataḥ śrī-parāśareṇa",
    "GK19gp23-33u:1035": "kathitā kācit, yathā-",
    "GK19gp23-33u:1036": "kācid ālokya govindam āyāntaṃ atiharṣitā |",
    "GK19gp23-33u:1037": "kṛṣṇa kṛṣṇeti kṛṣṇeti prāha nānyad udairayat ||JGc_1,25.29|| [ViP 5.13.43] iyaṃ bhadrā-nāmnī",
    "GK19gp23-33u:1038": "[11] atha śrī-bādarāyaṇinā varṇitā varṇyate-",
    "GK19gp23-33u:1039": "kācit karaṃ murārāter ācacāra nijāñjalau |",
    "GK19gp23-33u:1040": "nava-pallava-pātrāntar",
    "GK19gp23-33u:1041": "yathā kamala-tallajam ||JGc_1,25.30|| [anuṣṭubh] eṣā candrāvalī |",
    "GK19gp23-33u:1042": "tathā,",
    "GK19gp23-33u:1043": "kācit tad-aṅghri-kamalaṃ",
    "GK19gp23-33u:1044": "vyājato kucayor dadhe |",
    "GK19gp23-33u:1045": "labdha-vāñchita-niṣpattiḥ",
    "GK19gp23-33u:1046": "kurvatīva śivārcanam ||JGc_1,25.31|| [anuṣṭubh] eṣā padmā |",
    "GK19gp23-33u:1047": "tathā,",
    "GK19gp23-33u:1048": "kācid añjalināgṛhṇāt tanvī tāmbula-carvitam |",
    "GK19gp23-33u:1049": "yadā tadīya-rāgasya",
    "GK19gp23-33u:1050": "pātrīvācarati sma sā ||JGc_1,25.32|| [anuṣṭubh] iyaṃ śaivyā |",
    "GK19gp23-33u:1051": "tathā,",
    "GK19gp23-33u:1052": "kācid dadhāra tad-bāhuṃ",
    "GK19gp23-33u:1053": "aṃse candana-rūṣitam |",
    "GK19gp23-33u:1054": "yā dehataḥ snehataś ca vyānañja sva-samarthatām ||JGc_1,25.33|| [anuṣṭubh] seyaṃ śyāmalā vāmataḥ",
    "GK19gp23-33u:1055": "tathā,",
    "GK19gp23-33u:1056": "apagamita-nimeṣā yā tu tasyāsyam abjaṃ",
    "GK19gp23-33u:1057": "nayana-yugam alīndra-dvandvam uccair apīpyat |",
    "GK19gp23-33u:1058": "avakalitam akārṣīd rūpakaṃ tat tad eṣā",
    "GK19gp23-33u:1059": "rasa-rasana-vibhūter jigyatus te tu yad yat ||JGc_1,25.34|| [mālinī] asau lalitā |",
    "GK19gp23-33u:1060": "tathā,",
    "GK19gp23-33u:1061": "tasmin kāpy avaloka-mātra-balaval lajjā-prasajjan-manā",
    "GK19gp23-33u:1062": "mīlan-netratayā vicitra-pulakā citrāyamāṇā sthitā |",
    "GK19gp23-33u:1063": "tām antar-valita-priyāṃ prati mamāścaryaṃ viyoga-sthiter",
    "GK19gp23-33u:1064": "madhye yogam ihāpi bhogam itavaty eṣeti yā cintyate ||JGc_1,25.35||",
    "GK19gp23-33u:1065": "[śārdūla]",
    "GK19gp23-33u:1066": "eṣā khalu viśākhā |",
    "GK19gp23-33u:1067": "tathā,",
    "GK19gp23-33u:1068": "premā kopaṃ prasavati vṛthāpy astram atrāsti netraṃ tac ca sthānād acalam api sad vidhyad udbhāti dūram |",
    "GK19gp23-33u:1069": "vedhaś cāsau vraṇam api vinā śrīhareḥ kleśadaḥ syād evaṃ yasyāḥ kim api caritaṃ tām imāṃ varṇayet kaḥ? ||JGc_1,25.36||",
    "GK19gp23-33u:1070": "[mandākrāntā]",
    "GK19gp23-33u:1071": "asau tu śrī-rādhā, tā etāḥ sammukhataḥ |",
    "GK19gp23-33u:1072": "tathā,",
    "GK19gp23-33u:1073": "kṛṣṇa-meghāgamollāsa-",
    "GK19gp23-33u:1074": "pallavad-vadana-śriyaḥ |",
    "GK19gp23-33u:1075": "sarvāś ca labdha-parvāṇaḥ",
    "GK19gp23-33u:1076": "sadyaḥ siddhāḥ punar navāḥ ||JGc_1,25.37|| [anuṣṭubh] etāḥ sarvataḥ |",
    "GK19gp23-33u:1077": "atiparimiti-śobhā-bhājanaṃ kṛṣṇa-rūpaṃ",
    "GK19gp23-33u:1078": "nayad anupama-kāntiṃ yauvataṃ tad vireje |",
    "GK19gp23-33u:1079": "idam upamiti-śūnyaṃ yat tu kāvyaṃ samāptaṃ sa iha na mama doṣas tadd hi tattvaṃ tathaiva ||JGc_1,25.38||",
    "GK19gp23-33u:1080": "[12] tad evaṃ tāsāṃ tasya ca parasparaṃ",
    "GK19gp23-33u:1081": "parama-madana-mada-prada-vadana-nayana-nilaya-līlayā candra-cakora-śīlatā",
    "GK19gp23-33u:1082": "latāvad utphullatāṃ gatā |",
    "GK19gp23-33u:1083": "[13] tathā ca kṣaṇa-katipaye labdha-kṣaṇa-pracaye tāḥ sādaram ādāya,",
    "GK19gp23-33u:1084": "jala-jāta-jāta-samīraṇa-samīra-saraṇi-taraṇijā-taralatara-taraṅga-raṅga-nibha-nīra-sanīḍa-tīra-sarasaika-saikata-pulināntaraṃ",
    "GK19gp23-33u:1085": "nirvrīḍaṃ krīḍann eva vṛndāvana-devaḥ sevayāmāsa |",
    "GK19gp23-33u:1086": "[14] tad eva khalu praśasta-bhaṅga-saṅgha-lakṣeṇa hasta-lakṣeṇa",
    "GK19gp23-33u:1087": "parama-dhanyayā svayam eva ravi-deva-kanyayā",
    "GK19gp23-33u:1088": "kañja-kiñjalka-piñja-latā-mañjula-gandha-gandhavāha-parirabdha-komala-sitābhra-śubhra-bālukābhir",
    "GK19gp23-33u:1089": "atiniścita-citta-yācitam, tatra ca śārada-sudhākara-kara-nikara-sudhā-liptatayā dūrato' pi tamastoma-śamanaṃ,",
    "GK19gp23-33u:1090": "jala-sthala-kusuma-samudayāmodā-moda-madita-mukhara-madhukara-madhurī-kṛtam",
    "GK19gp23-33u:1091": "urīkṛtavān |",
    "GK19gp23-33u:1092": "[15] urīkṛte ca tasmin paramādeye nādeye puline, smita-vilasita-netraḥ",
    "GK19gp23-33u:1093": "sva-nāmnā sita-śata-patra-netraḥ sarvāsām arvācīna-vayasāṃ savayasāṃ",
    "GK19gp23-33u:1094": "sva-hasta-vinyasta-praśasta-kuṅkuma-grasta-nava-stana-vastra-vistṛtī-kṛta-svastikāsanas",
    "GK19gp23-33u:1095": "tatra stotra-bhaṅgī-saṅgīta-kalā-raṅga-bhūmitām avāpa sa tāpa-nodanaḥ |",
    "GK19gp23-33u:1096": "yathā,",
    "GK19gp23-33u:1097": "ūrdhvaṃ glaur ātapatraṃ talam anu pulinaṃ hīra-cūrṇācitāṅgaṃ",
    "GK19gp23-33u:1098": "śrīmat-pīṭhaṃ samantāt kusuma-vana-śataṃ toraṇānīva yasya |",
    "GK19gp23-33u:1099": "taṃ divya-svarṇa-varṇa-vraja-kulaja-ramā-rāji-vibhrāji-dehaṃ",
    "GK19gp23-33u:1100": "sneha-śrī-kāmya-gehaṃ hari-maṇi-ruciraṃ prāṇa-nāthaṃ smarāmi",
    "GK19gp23-33u:1101": "||JGc_1,25.39||[sragdharā]",
    "GK19gp23-33u:1102": "[16] tataś ca vṛndāvana-sevikābhir vṛndā-pradhāna-kānana-devikābhiḥ",
    "GK19gp23-33u:1103": "parama-prayatna-pālya-mālya-divya-gandha-sandha-candra-candana-madhura-madhu-madānukūla-tāmbūlādyaṃ",
    "GK19gp23-33u:1104": "dadānābhir, muhūrtārdhaṃ vardhamāna-parihāsa-vilāsaṃ preyasī-sahitaḥ",
    "GK19gp23-33u:1105": "preyān mahita-mahattayā śuśubhe |",
    "GK19gp23-33u:1106": "[17] śobhamānaś ca nigūḍha-mānābhir amūbhir vraja-camūru-dṛgbhiḥ saṃvādam akpta |",
    "GK19gp23-33u:1107": "[18] tataś ca tāsāṃ",
    "GK19gp23-33u:1108": "vṛthā-parityāga-doṣa-labdha-poṣa-roṣa-mayābhiprāyakatayā jātaṃ citta-śoṣaṃ",
    "GK19gp23-33u:1109": "moṣaṃ nayantīnāṃ toṣa-prāyaṃ vyañjayantīnām",
    "GK19gp23-33u:1110": "anunaya-garbha-nānā-vinoda-sandarbha-vārtāṃ vartayati tasmin,",
    "GK19gp23-33u:1111": "kācit karaṃ caraṇam asya parā tathorum anyāvalagnam aparā mṛdu mardayantī |",
    "GK19gp23-33u:1112": "antar nigūḍha-kupitā bahir accha-bhāvā",
    "GK19gp23-33u:1113": "bhrū-locana-prasṛmara-smitam abhyuvāca ||JGc_1,25.40|| [vasantatilakā]",
    "GK19gp23-33u:1114": "[19] kecid evaṃ ca varṇayanti-",
    "GK19gp23-33u:1115": "nayana-valanaiś cillī-cālair nigūḍha-mṛdu-smitair",
    "GK19gp23-33u:1116": "lalita-lapitair antar-bhaṅgair bahir valitārjavaiḥ |",
    "GK19gp23-33u:1117": "catura-manasas tasmin kṛṣṇaṃ priyaṃ vaśa-vartinaṃ",
    "GK19gp23-33u:1118": "praṇaya-nayataḥ prāhuḥ pṛkta-prahelikam aṅganāḥ ||JGc_1,25.41|| [hariṇī]",
    "GK19gp23-33u:1119": "[20] ayi catura-pura-purandara! prahelikā-kalikām ekāṃ vikāśaya |",
    "GK19gp23-33u:1120": "yathā,",
    "GK19gp23-33u:1121": "bhajanti bhajataḥ kecin nānye' nyān eva kecana |",
    "GK19gp23-33u:1122": "ubhayāṃś cāpare ke' pi nobhayān agatīn pare ||JGc_1,25.42|| [anuṣṭubh]",
    "GK19gp23-33u:1123": "[21] śrī-kṛṣṇas tu citte tad avabudhyābhidhatte sma-",
    "GK19gp23-33u:1124": "arthajñāḥ kṛta-hantāro dhārmikā dharma-gāthinaḥ |",
    "GK19gp23-33u:1125": "vimūḍha-pūrṇa-muktāś ca dayāvantaś ca te kramāt ||JGc_1,25.43|| [anuṣṭubh]",
    "GK19gp23-33u:1126": "[22] tac chrutvā ca parasparam asaraṇa-cillibhir amūbhiś",
    "GK19gp23-33u:1127": "cillī-vallī-vellanenedaṃ jñāpitam-",
    "GK19gp23-33u:1128": "cāturībhir iha nas tu karṣato dharma-dhāma diśataḥ samujjhataḥ |",
    "GK19gp23-33u:1129": "nirdayaṃ punar amuṣya śiṣyate yena nāsmad-atiduḥkham īkṣyate ||JGc_1,25.44|| [rathoddhatā]",
    "GK19gp23-33u:1130": "[23] atra cāturībhiḥ iti tasyānarthajñatā, dharma-dhāma diśataḥ ity adhārmikatā, tad-ubhayābhyāṃ tad-ubhaya-rahitatā, punaḥ cāturībhiḥ iti",
    "GK19gp23-33u:1131": "vimūḍhatā, tābhir nas tu karṣataḥ iti pūrṇatā muktatā ca |",
    "GK19gp23-33u:1132": "tatra svakṛtānuddeśena kṛta-hantṛtā ca niṣiddhā |",
    "GK19gp23-33u:1133": "tyāge",
    "GK19gp23-33u:1134": "cāsmad-duḥkha-vīkṣaṇābhāvena nirdayatā tu śeṣiteti śliṣyati |",
    "GK19gp23-33u:1135": "[24] sa tu tad evam avabudhya sva-śuddhy-avagamanāya punar uvāca-",
    "GK19gp23-33u:1136": "nāhaṃ teṣāṃ sadṛg api tu māṃ lubdham ūhadhvam ṛddhau premṇas tāṃ tad-viṣaya-virahaṃ hanta kṛtvāpi vaśmi |",
    "GK19gp23-33u:1137": "yuṣmān vācyaṃ kim iha mayakā māyitāvat-pratīter",
    "GK19gp23-33u:1138": "etad yan me vyasanam asakṛn māṃ ca duḥkhākaroti ||JGc_1,25.45||",
    "GK19gp23-33u:1139": "yūyaṃ hitvā nikhilam aniśaṃ kāmayadhve paraṃ māṃ",
    "GK19gp23-33u:1140": "mat-kāmyās tu prayuta-niyutaṃ prema-bhedena santi |",
    "GK19gp23-33u:1141": "tasmān na pratyupakṛti-kalāleśa-kalpaṃ vidhātuṃ śaknomīti prathayata nijaiḥ sad-guṇair eva tuṣṭim ||JGc_1,25.46||",
    "GK19gp23-33u:1142": "[mandākrāntā]",
    "GK19gp23-33u:1143": "[25] tad evam anavadyaṃ kṛṣṇa-vadyam avadhārya-",
    "GK19gp23-33u:1144": "manojñatvena na paraṃ surūpatvam ihānvabhūt |",
    "GK19gp23-33u:1145": "budhatvenāpi kṛṣṇasya sa-tṛṣṇo' yaṃ priyā-gaṇaḥ ||JGc_1,25.47|| [anuṣṭubh]",
    "GK19gp23-33u:1146": "[26] tatra gīrvāṇīnām ākāśataḥ parihāsavāṇīyam-",
    "GK19gp23-33u:1147": "rucim anu kuṭilākṣīṇāṃ stutim anu jihmaṃ bruvāṇānām |",
    "GK19gp23-33u:1148": "mādhava gopa-vadhūnāṃ guṇataḥ kasmān mudaṃ tanuṣe ||JGc_1,25.48||",
    "GK19gp23-33u:1149": "[upagīti]",
    "GK19gp23-33u:1150": "sa eko jayatān māna-mātaṅgo vraja-subhruvām |",
    "GK19gp23-33u:1151": "hariṇā nirjitasyāpi yasya vīryād bibhīyate ||JGc_1,25.49|| [anuṣṭubh] ||",
    "GK19gp23-33u:1152": "[27] atha samāpanam-",
    "GK19gp23-33u:1153": "vaidagdhī-digdha-buddhīddhaḥ so' yaṃ rādhe sakhā tava |",
    "GK19gp23-33u:1154": "alambhūṣṇuṃ tatra mene yas tvāṃ tuṣṇīṃ sthitām api ||JGc_1,25.50||",
    "GK19gp23-33u:1155": "[anuṣṭubh]",
    "GK19gp23-33u:1156": "iti śrī-śrī-gopāla-campūm anu",
    "GK19gp23-33u:1157": "vipralambhana-stambhana-śrī-kṛṣṇa-lambhanam nāma pañcaviṃśaṃ pūraṇam",
    "GK19gp23-33u:1158": "atha ṣaḍviṃśaṃ pūraṇam",
    "GK19gp23-33u:1159": "rāsa-vilāsa-prasāraṇam",
    "GK19gp23-33u:1160": "[1] atha snigdhakaṇṭha uvāca-",
    "GK19gp23-33u:1161": "suvacanam aghaśatroḥ śṛṇvatī śreṇir āsāṃ virahajanitaduḥkhaṃ pūrvasiddhaṃ vyadhāvīt |",
    "GK19gp23-33u:1162": "param iha na tad eva vyādhunot kintu śaṅkā- ntaram api yad",
    "GK19gp23-33u:1163": "amaṃsta spaṣṭam āyattam etam ||JGc_1,26.1|| [mālinī]",
    "GK19gp23-33u:1164": "[2] tad evam amūr utphullavadanakañjasadana-mañjunayanakhañjarīṭāḥ sa punar mañjulam ābhāṣate",
    "GK19gp23-33u:1165": "yuṣmatkṛte sma sucirān manasāsmi dūya- mānena yūyam api tastha madartham eva |",
    "GK19gp23-33u:1166": "tasyātha durlabhatamasya manorathasya prāptāv ihānurahasaṃ maham ācarāma ||JGc_1,26.2|| [vasantatilakā]",
    "GK19gp23-33u:1167": "[3] sa ca rāsarūpa eva nirūpyate |",
    "GK19gp23-33u:1168": "tathā hi-",
    "GK19gp23-33u:1169": "dīpaḥ śāradabhūripūritaśaśī yatrāsti vṛndāvanaṃ raṅgaḥ śrīvrajanāyikāḥ svayam imā yūyaṃ kalākovidāḥ",
    "GK19gp23-33u:1170": "taṃ cemaṃ samayaṃ sametya muditaḥ so' haṃ hariḥ kiṃ paraṃ kartāsmi kṣaṇam antarā tam api kiṃ rāsaṃ vinā bhoḥ priyāḥ ||JGc_1,26.3|| [śārdūla]",
    "GK19gp23-33u:1171": "[4] iti kṣīṇatamā vrajajaladhisambhavākṣīṇacandramāḥ sarvā api tāś",
    "GK19gp23-33u:1172": "cakorākṣīr aṣaḍakṣīṇayugapad liṅganādinā sukhalakṣalakṣitīkṛtya, balavad",
    "GK19gp23-33u:1173": "ādṛtya, rāsanṛtya-vidhaye nirjambālam astambajālam abandhuraṃ bandhuraṃ kamalabandhujāpulinam āvṛtya, parasparakarasaṃvalanayā valayākārāś cakāra",
    "GK19gp23-33u:1174": "[5] kṛte ca valaye-",
    "GK19gp23-33u:1175": "kṛṣṇāyāḥ pulinaṃ gatena ramaṇenāpūri kāmas tadā tenāmuṣya manas tathā pratipadaṃ tena dvayaṃ cakṣuṣoḥ |",
    "GK19gp23-33u:1176": "tenāṅgasphuradaṅganāsamudayas tenātha pūrvaṃ paraṃ sarvaṃ parva ca tad bruve kim aparaṃ nādyāpi viśrāmyati ||JGc_1,26.4|| [śārdūlavikrīḍitam]||",
    "GK19gp23-33u:1177": "[6] tad evaṃ sva-kalita-caye valaye vanamālī śobhānicayam upalabhamānaś",
    "GK19gp23-33u:1178": "cintayāmāsa-",
    "GK19gp23-33u:1179": "upari yathojjvalam indor valayaṃ pulinaṃ tathā bhuvi ca |",
    "GK19gp23-33u:1180": "kintu kalaṅkas tasmin nirmala-ramaṇī-kulāny atra ||JGc_1,26.5|| [upagīti]",
    "GK19gp23-33u:1181": "[7] tad aho ! cāmīkara-maṇisarākāro' yaṃ ramaṇīya-ramaṇī-valayaḥ",
    "GK19gp23-33u:1182": "prati-yugma-madhyaṃ yadi mahāmara-katāyamāna-nāyaka-sambadhyamānatām",
    "GK19gp23-33u:1183": "ābadhnāti, tadā hṛdyatām āpadyate |",
    "GK19gp23-33u:1184": "[8] tac ca tathāveśena mat-praveśena paraṃ sidhyatīti nidhāya sthitaḥ",
    "GK19gp23-33u:1185": "sann, akasmād yathā-manorathākāram evāvasthitavān, yathā svayam api katham iti tu na tat-prathanam avāpa |",
    "GK19gp23-33u:1186": "tataś ca-",
    "GK19gp23-33u:1187": "hari-hariṇākṣī-valitaṃ pulinaṃ tad valgu bhāti sma |",
    "GK19gp23-33u:1188": "sva-pratibimbenādād",
    "GK19gp23-33u:1189": "yad vidhu-bimbāya sārūpyam ||JGc_1,26.6|| [upagīti]",
    "GK19gp23-33u:1190": "suhṛd indoḥ pulinaṃ tat- pulinasyābhūn nata-bhruvāṃ pracayaḥ |",
    "GK19gp23-33u:1191": "tat-pracayasya ca valanaṃ śrīyuta-gopāla-mūrtīnām ||JGc_1,26.7|| [āryā]",
    "GK19gp23-33u:1192": "yatra ca,",
    "GK19gp23-33u:1193": "paraspara-karāvali-grathita-maṇḍalī-maṇḍanīr anusvam abalā milann",
    "GK19gp23-33u:1194": "ubhayatas tadā mādhavaḥ |",
    "GK19gp23-33u:1195": "tadīya-bhujapāśyayā kalita-mṛṣṭa-pṛṣṭhas tathā",
    "GK19gp23-33u:1196": "tad-aṃsa-nihitātma-dor abhavad eṣa rāsodyame ||JGc_1,26.8|| [pṛthvī]",
    "GK19gp23-33u:1197": "gaurī-kṛṣṇau gaurī-kṛṣṇāv itthaṃ lakṣe lakṣe yugme |",
    "GK19gp23-33u:1198": "vṛttākāre vaṃśī-śaṃśī",
    "GK19gp23-33u:1199": "rādhā-saṅgī tasthau madhye ||JGc_1,26.9|| [vidyunmālā]",
    "GK19gp23-33u:1200": "rāsaṃ prārabhata svayaṃ harir asau kaiśorakaṃ mānayann ity evaṃ sa",
    "GK19gp23-33u:1201": "parāśaro' pi bhagavān prāvocad uccair yataḥ |",
    "GK19gp23-33u:1202": "tasmād gopa-vadhūbhir eva saphalaṃ taj-jātam itthaṃ tu me haṃho paśyata vacmi vā kim aparaṃ romṇāṃ ca jātaṃ mahaḥ ||JGc_1,26.10||[śārdūlavikrīḍitam]",
    "GK19gp23-33u:1203": "sa vividha-vanitā-vṛndair yadapi bahu-preyasī tadā jajñe |",
    "GK19gp23-33u:1204": "tadapi ca rādhā jñaptir manye tasyāparāḥ kṛtayaḥ ||JGc_1,26.11|| [āryā]",
    "GK19gp23-33u:1205": "tad evam-",
    "GK19gp23-33u:1206": "anaṅgam aṅgena nijena sāṅgaṃ",
    "GK19gp23-33u:1207": "kṛtvādhi-raṅga-kṣiti saṅgamayya |",
    "GK19gp23-33u:1208": "aṅgīcakārāṅga tam aṅga-hārair",
    "GK19gp23-33u:1209": "navyāṅganā-saṅgama-maṅgalāya ||JGc_1,26.12|| [upajāti 11]",
    "GK19gp23-33u:1210": "kalita-kanaka-bhāsaḥ smera-netrā vidhūti-",
    "GK19gp23-33u:1211": "kṣubhita-valaya-vīthī-śiñjita-vyakta-tālāḥ |",
    "GK19gp23-33u:1212": "vividha-gati-vihārānaṅga-sārāṅga-hārā hari-hari-maṇi-mūrtīr antarā tā virejuḥ ||JGc_1,26.13||",
    "GK19gp23-33u:1213": "tataś ca-",
    "GK19gp23-33u:1214": "navīna-vinata-bhruvāṃ nija-navīna-kānta-cchavī- juṣāṃ",
    "GK19gp23-33u:1215": "naṭana-cāturī-kula-dhurīṇa-līlā-yujām |",
    "GK19gp23-33u:1216": "calad-valaya-śṛṅkhalāvalita-nūpurāṇāṃ dhvanir naṭādhva-nidhi-tālatāṃ",
    "GK19gp23-33u:1217": "dhvanayati sma yāvad divam ||JGc_1,26.14|| [pṛthvī]",
    "GK19gp23-33u:1218": "rāse śiñjita-tāla-jālam udabhūt tadvad yathā khecarān apy ākṛkṣad aho vidūratarataḥ kṛtveva pūrva-sthitān |",
    "GK19gp23-33u:1219": "dyo-yānābhidha-mañca-sañcaya-gatā",
    "GK19gp23-33u:1220": "vādyaṃ ca gītaṃ ca ye sabhyatvaṃ ca samaṃ madād vidadhataḥ svaṃ nātra niścikyire ||JGc_1,26.15||[śārdūlavikrīḍitam]",
    "GK19gp23-33u:1221": "[9] tatra devīnāṃ sañjalpaḥ-paśya, paśya-",
    "GK19gp23-33u:1222": "hariṇā gānam āsādi gānena ramaṇī-kulam |",
    "GK19gp23-33u:1223": "ramaṇībhir atho gānaṃ gānena sa hariḥ punaḥ ||JGc_1,26.16|| [anuṣṭubh] pulinaṃ vilasat-kṛṣṇaṃ kṛṣṇaṃ sāliṅganāṅganaṃ kalaya |",
    "GK19gp23-33u:1224": "āṅganam abhinava-gītaṃ gītaṃ",
    "GK19gp23-33u:1225": "saṅgīta-saṅgi-saṅgītam ||JGc_1,26_17|| [gīti]",
    "GK19gp23-33u:1226": "[10] tatra svayam ārambhe lāsya-sambheda eva jātaḥ |",
    "GK19gp23-33u:1227": "[11] tad yathābhinayaṃ yathā-",
    "GK19gp23-33u:1228": "aṅga-hāra-calad-aṅga-hāriṣu svāntahāri vilasadvihāriṣu |",
    "GK19gp23-33u:1229": "lāsya-kāriṣu ca lāsyam ācaran bhrū-naṭī-ghaṭita-netrā nartakāḥ ||JGc_1,26.18||",
    "GK19gp23-33u:1230": "[rathoddhatā]",
    "GK19gp23-33u:1231": "[12] tauryatrika-śaurya-varāṇāṃ khecarāṇāṃ vādye tūdbhūte tāṇḍava-maṇḍalaṃ",
    "GK19gp23-33u:1232": "ca sābhinayam, yathā-",
    "GK19gp23-33u:1233": "udyad-dundubhi-maḍḍu-ḍiṇḍima-ḍamar-vādye mṛdaṅgaṃ gate vādye",
    "GK19gp23-33u:1234": "dyo-pada-vidya-vedya-nadane sadyo' tha vidyotite |",
    "GK19gp23-33u:1235": "te tarhy udbhaṭa-nāṭya-nīti-ghaṭanā-saṅghaṭṭa-niṣkuṇṭhatā- sūtkaṇṭhāḥ",
    "GK19gp23-33u:1236": "pada-pāṇi-kaṇṭha-kaṭi-sammoṭāli-koṭiṃ dadhuḥ ||JGc_1,26.19|| [śārdūla]",
    "GK19gp23-33u:1237": "[13] tatra ca śastra-praśastānām iva teṣāṃ kṛta-hastakānāṃ punar lakṣyād acyava eva lakṣitaḥ",
    "GK19gp23-33u:1238": "tathā hi-",
    "GK19gp23-33u:1239": "hitvā hitvāpy atra hastāli-bandhaṃ tālālambā hastakāni pradarśya |",
    "GK19gp23-33u:1240": "gaurī-śyāmā lāghavāt pūrṇamānā rāsollāse tadvad āsan punaś ca",
    "GK19gp23-33u:1241": "||JGc_1,26.20|| [śālinī]",
    "GK19gp23-33u:1242": "puṣpa-vṛndam apatan muhur muhuḥ kṛṣṇa-gaura-tanu-maṇḍalīm anu |",
    "GK19gp23-33u:1243": "vṛṣṭir ūrdhvam adharatra nīra-bhṛd vidyud-ālir iti yatra citratā ||JGc_1,26.21||",
    "GK19gp23-33u:1244": "[rathoddhatā]",
    "GK19gp23-33u:1245": "[14] atra devā devyaś ca bhavya-bhāva-bhavān navya-paribhavāt kamalākṣaṃ sākṣād iva sambodhayantas tathā yoga-māyāyā yogataḥ paraṃ sva-sva-yogyam",
    "GK19gp23-33u:1246": "antaḥ samadhigamya ramyam idaṃ vādya-kolāhalāvṛtam ujjaguḥ |",
    "GK19gp23-33u:1247": "[15] tad etad ekīkṛtyānugīyate-",
    "GK19gp23-33u:1248": "jaya jaya sad-guṇa-sāra |",
    "GK19gp23-33u:1249": "jagati viśiṣṭaṃ kalayitum iṣṭaṃ",
    "GK19gp23-33u:1250": "gokula-lasad-avatāra",
    "GK19gp23-33u:1251": "||a||dhruvam||kamala-bhaveśvara-vaikuṇṭheśvara-patnī-cintita-seva |",
    "GK19gp23-33u:1252": "rājasi rāse valita-vilāse nija-ramaṇībhir deva ||b|| naṭavat-parikara",
    "GK19gp23-33u:1253": "nikhila-kalādhara racita-paraspara-moda |",
    "GK19gp23-33u:1254": "āliṅgana-mukha-vitata-mahā-sukha",
    "GK19gp23-33u:1255": "vallava-vadhu-hṛta-toda ||c|| vyativīkṣaṇa-kṛta-sāttvika-parivṛta-maṇḍalam",
    "GK19gp23-33u:1256": "anu bahu-mūrte |",
    "GK19gp23-33u:1257": "vraja-taruṇī-gaṇa-racita-nayana-paṇa-sacita-vaśīkṛti-pūrte ||d||",
    "GK19gp23-33u:1258": "caraṇa-kañja-dhṛti-kara-pallava-kṛti-cillī-valita-vihārān |",
    "GK19gp23-33u:1259": "madhya-bhaṅga-tati-maṇi-kuṇḍala-gati-pulaka-sveda-vikārān ||e|| kalayati bhavatā ghana-sāmyavatā taḍid iva sarvā lalanā |",
    "GK19gp23-33u:1260": "api vaḥ parimiti-taratamatām iti seyaṃ jñapayati tulanā ||f|| sumadhura-kaṇṭhe",
    "GK19gp23-33u:1261": "nṛtyotkaṇṭhe tava rati-mātra-prīte |",
    "GK19gp23-33u:1262": "tvat-sparśāmṛta-mada-caya-saṃvṛta-citte bhāva-krīte ||g||",
    "GK19gp23-33u:1263": "yuvatī-jāte gītaja-śātenāvṛta-viśva-prabhave |",
    "GK19gp23-33u:1264": "yas tvaṃ rājasi",
    "GK19gp23-33u:1265": "tat-sukha-bhāg asi nama etasmai prabhave ||h|| yā saha bhavatā vismayam avatā svara-jātīr atiśuddham |",
    "GK19gp23-33u:1266": "gāyati seyaṃ nikhilair geyaṃ kalayati nija-guṇa-ruddham ||i|| tata utkarṣaṃ valayita-harṣaṃ valayati yeyaṃ gāne",
    "GK19gp23-33u:1267": "| sā śrī-rādhā valitārādhā bhavatā kalitā māne ||j|| yeyaṃ rāse śramaja-vilāse vigalan-mallī-valayā",
    "GK19gp23-33u:1268": "sā bhavad-aṃse lasad-avataṃse",
    "GK19gp23-33u:1269": "dharati karaṃ vara-kalayā ||k|| yā cāṃsaṃ pari bhuja-parighaṃ paricumbati tava sa-vinodam",
    "GK19gp23-33u:1270": "hṛṣyati seyaṃ tan na gaṇeyaṃ yad roma ca sāmodam ||l||",
    "GK19gp23-33u:1271": "cala-kuṇḍala-dhara gaṇḍa-mukura-vara samiṣa-sparśa-vidhāne |",
    "GK19gp23-33u:1272": "tāmbūla-drava-parivartād dravam ayase cumbana-dāne ||m|| eṣā",
    "GK19gp23-33u:1273": "nartana-kīrtana-vartana-śiñjita-jāta-sutālā |",
    "GK19gp23-33u:1274": "tava rāmānuja karam atulāmbujam iṣam ādhādd hṛdi bālā ||n||",
    "GK19gp23-33u:1275": "atha rāsa-krama-parivalita-śrama-vanitālambita-deha |",
    "GK19gp23-33u:1276": "parito-bhramaṇaka-gaṇa-viśramaṇaka samudita-parama-sneha ||o||",
    "GK19gp23-33u:1277": "kavi-kṛta-niścaya-śubhra-yaśaś-caya-mālā-samudaya-hārin |",
    "GK19gp23-33u:1278": "jayajayajayajaya jayajayajayajaya jayajaya rāsa-vihārin ||p|| ||JGc_1,26.22|| |",
    "GK19gp23-33u:1281": "8 x 12]",
    "GK19gp23-33u:1282": "[16] rājasi rāse valita-vilāse ity uktaṃ rūpam evaṃ nirūpayanti-",
    "GK19gp23-33u:1283": "rūpaṃ yan nijanityasaubhagaśiroratnaṃ narākṛty asāv ānīyātra yadīyaśaktivibhavasyāgryāṃ sthitiṃ praikṣayat |",
    "GK19gp23-33u:1284": "citraṃ vismayate yataḥ svayam api svāśeṣasaṃveditā tasmin bhūṣaṇabhūṣaṇe' py adhur amūḥ śobhāṃ svayā śobhayā ||JGc_1,26.23||[śārdūlavikrīḍitam]",
    "GK19gp23-33u:1285": "[17] tad uktam, yan martya-līlaupāyikam [BhP 3.2.12] ity ādi,",
    "GK19gp23-33u:1286": "tatrātiśuśubhe [BhP 10.33.6] ity ādi ca |",
    "GK19gp23-33u:1287": "[18] tad evaṃ sati śrī-rādhikāyāṃ tu kaimutyam eva stutyaṃ jātam |",
    "GK19gp23-33u:1288": "yuvatī-jāta ity ādāv evaṃ varṇayanti-",
    "GK19gp23-33u:1289": "tāsāṃ vraja-kiśorīṇāṃ nityam aprasavātmanām |",
    "GK19gp23-33u:1290": "guṇaiḥ sa-prasavaiḥ pūrṇaṃ viśvam apy anvayair iva ||JGc_1,26.24|| [anuṣṭubh]",
    "GK19gp23-33u:1291": "[20] yā saha bhavatā ity ādāv upaślokayanti ca-",
    "GK19gp23-33u:1292": "śarva-brahma-sureśa-mukhya-diviṣad-vṛndāni yad-gānataḥ śaśvan moham ayus",
    "GK19gp23-33u:1293": "tam eva dayitaṃ kṛtvānugaṃ yā jagau |",
    "GK19gp23-33u:1294": "sārdhaṃ tena parāś camat-kṛti-parās",
    "GK19gp23-33u:1295": "tāṃ nirmimāṇām api vyarthīkṛtya vivikta-rāga-valanāṃ vandāmahe rādhikām ||JGc_1,26.25||",
    "GK19gp23-33u:1296": "[21] tām evoddiśya cala-kuṇḍala ity ādāv ca kavayanti-",
    "GK19gp23-33u:1297": "tad-adhara-rasam ācāntaṃ prāg akṛta dvir yad eṣa tad yuktam |",
    "GK19gp23-33u:1298": "dvija-saṃskṛta-tāmbūlaṃ katham adyād anyathā tasyāḥ ||JGc_1,26.26|| [āryā]",
    "GK19gp23-33u:1299": "kiṃ ca-",
    "GK19gp23-33u:1300": "kṛṣṇaḥ snehasya mūlaṃ kila lasati vapū-rūpam ity evam asmiṃs tādṛg",
    "GK19gp23-33u:1301": "nanda-vrajāntar-jana-sadasi sadaivānu-bhūti-pracāraḥ |",
    "GK19gp23-33u:1302": "so' yaṃ yāsām amaṃsta praṇaya-maya-ṛṇāny ātmani preyasīnāṃ tāsām apy ūrdhvam ūrdhva-prathita-nidhi-maṇiṃ rādhikām eva naumi ||JGc_1,26.27||",
    "GK19gp23-33u:1303": "[sragdharā]",
    "GK19gp23-33u:1304": "rādhā sva-kāntaṃ vaśitaṃ vidhāya niḥśeṣam ākrīḍati tena sārdham |",
    "GK19gp23-33u:1305": "nāhaṃ tathetīva śivā śivāntas- tanau nilīnārdha-tanu-cchalena ||JGc_1,26.28||",
    "GK19gp23-33u:1306": "[upajāti 11]",
    "GK19gp23-33u:1307": "athavā-",
    "GK19gp23-33u:1308": "ardhenārdhena tanvā vyatimilanavato rudrayor eṣa bhāvaḥ kāvya-jñais",
    "GK19gp23-33u:1309": "tarkyate yaḥ sa punar iha mayā manyatāṃ bhaṇyamānaḥ |",
    "GK19gp23-33u:1310": "premṇā yau pūrṇa-rūpau trijagati viditau rādhikā-mādhavākhyau pūrṇāṅgatvaṃ tayor apy ati-tad-asamayor nāv apīty aucitī na ||JGc_1,26.29|| [sragdharā]",
    "GK19gp23-33u:1311": "[22] tad evaṃ sati-",
    "GK19gp23-33u:1312": "vādye gīte ca divye pramada-śithilite bhūṣaṇānām alīnām apy āsīd",
    "GK19gp23-33u:1313": "dhvāna-vargaḥ pratinidhi-samaye tasya tasyāpi tatra |",
    "GK19gp23-33u:1314": "khede jāte tathāgāt",
    "GK19gp23-33u:1315": "prabala-naṭa-kalā lāsyatāṃ yena keśa-",
    "GK19gp23-33u:1316": "karṇottaṃsāvataṃsa-pramukha-vara-sabhā tadvad ullāsyate sma",
    "GK19gp23-33u:1317": "||JGc_1,26.30||[sragdharā]",
    "GK19gp23-33u:1318": "evaṃ pariṣvaṅga-karābhimarśa- snigdhekṣaṇoddāma-vilāsa-hāsān |",
    "GK19gp23-33u:1319": "samaṃ priyābhir vyatikṛtya nṛtyan vyāñjīd asau sa-pratibimba-bimbam",
    "GK19gp23-33u:1320": "||JGc_1,26.31|| [upajāti 11]",
    "GK19gp23-33u:1321": "tataś ca-",
    "GK19gp23-33u:1322": "mālāḥ keśāli-veśān kuca-yugala-paṭīr maṇḍanāny anya-vāsāṃsy apy etā naiva",
    "GK19gp23-33u:1323": "śekuḥ kalayitum asakṛd rāsa-parvāvasāne |",
    "GK19gp23-33u:1324": "dhyāte yatrāpi sampraty api",
    "GK19gp23-33u:1325": "muni-vitatir vismaraty eva sarvam citraṃ tat-preyasīnāṃ tad iha bhavati",
    "GK19gp23-33u:1326": "kiṃ tādṛśe tat-prasaṅge ||JGc_1,26.32||[sragdharā]",
    "GK19gp23-33u:1327": "taṃ dṛṣṭvāpy atha rāsam ambara-gatā rāmāś ca kāmārditā mohaṃ prāpur, adaś ca tāvad abhito' py āstāṃ paraṃ śrūyatām |",
    "GK19gp23-33u:1328": "candrādyair upalakṣitaṃ nabhasi yad bambhramyate sarvadā jyotiś-cakram idaṃ ca vismaya-karī caskambha yan mādhurī ||JGc_1,26.33||[śārdūlavikrīḍitam]",
    "GK19gp23-33u:1329": "[23] tad evaṃ līlā-lubdhāsu paramāveśataḥ sa-priyāsu tāsu",
    "GK19gp23-33u:1330": "vilubhita-kriyāsu rāsa-vilāsaḥ samupararāma |",
    "GK19gp23-33u:1331": "[24] uparamati ca tasmiṃs,",
    "GK19gp23-33u:1332": "tat-tad-ananusandhāna-sandhim anu tāni mithunāni yathāvat kuñjāya kuñjāya",
    "GK19gp23-33u:1333": "pṛthak pṛthag antardadhire |",
    "GK19gp23-33u:1334": "antardhāya ca, tat tan mithunaṃ",
    "GK19gp23-33u:1335": "paraspara-parikara-pariṣkāra-parāyaṇatām āsasāda |",
    "GK19gp23-33u:1336": "[25] tatra ca pratyekaṃ",
    "GK19gp23-33u:1337": "teṣām āliṅganādi-sacivaṃ vacanādi-racanam evāsīt |",
    "GK19gp23-33u:1338": "yathā-",
    "GK19gp23-33u:1339": "hanta mām antarā kāntam antar āptaṃ tamas tvayā |",
    "GK19gp23-33u:1340": "iti bruvantaṃ śliṣyantaṃ taṃ sāsiñcan nijāśrubhiḥ ||JGc_1,26.34|| [anuṣṭubh]",
    "GK19gp23-33u:1341": "tataś ca-",
    "GK19gp23-33u:1342": "hanta klamaḥ samajani sphuṭa-mad-vihārād asyā",
    "GK19gp23-33u:1343": "navīna-taru-pallava-komalāyāḥ |",
    "GK19gp23-33u:1344": "jñātaś ca hanta na maye' ti pṛthak sa",
    "GK19gp23-33u:1345": "tāsāṃ sāśrur mamārja muhur ānana-gharma-bindūn ||JGc_1,26.35||",
    "GK19gp23-33u:1346": "[vasantatilakā]",
    "GK19gp23-33u:1347": "bāṣpe mṛjye harir bāṣpaṃ svede svedaṃ tadā dadhe |",
    "GK19gp23-33u:1348": "gopāla-kula-subhrūṇāṃ",
    "GK19gp23-33u:1349": "śrame rāsa-vilāsaje ||JGc_1,26.36|| [anuṣṭubh]",
    "GK19gp23-33u:1350": "[26] tatra bahula-sāmagrī-vāhinīnāṃ vṛndā-sakhī-vāhinīnāṃ",
    "GK19gp23-33u:1351": "kṛta-praśna-vṛndāyāṃ vṛndāyāṃ śrī-kṛṣṇa-varṇanam, yathā-",
    "GK19gp23-33u:1352": "sāsrālokanam añcalānila-kṛtir vaktrālakādy-unmṛjā- gaṇḍāntaḥ-paricumbanaṃ",
    "GK19gp23-33u:1353": "paṭa-yugādhānaṃ tanū-carcaṇam |",
    "GK19gp23-33u:1354": "tāmbūlārpaṇam atyapūrva-madhurālāpaḥ",
    "GK19gp23-33u:1355": "stava-prakriyā seyaṃ rāsa-pariśrama-praśamanī kāntāsu kṛṣṇa-kriyā",
    "GK19gp23-33u:1356": "||JGc_1,26.37|| [śārdūla]",
    "GK19gp23-33u:1357": "[27] atha kāntā-varṇanaṃ, yathā-",
    "GK19gp23-33u:1358": "vakra-smera-vilokanaṃ nava-dalaiḥ saṃvījanaṃ mārdavād aṅgānām abhimardanaṃ",
    "GK19gp23-33u:1359": "vighaṭita-srag-vastra-saṃyojanam |",
    "GK19gp23-33u:1360": "samyaṅ marmaga-narma-śarma-racanaṃ tāmbūla-candrārpaṇaṃ seyaṃ",
    "GK19gp23-33u:1361": "rāsa-pariśrama-praśamanī kṛṣṇe priyāṇāṃ kriyā ||JGc_1,26.38|| [śārdūla]",
    "GK19gp23-33u:1362": "[28] tataḥ svayam āgatya pratyakṣīkṛtya cānyathā manyamānāyāṃ tasyāṃ",
    "GK19gp23-33u:1363": "sa-smitaṃ punar amūr ūcuḥ-",
    "GK19gp23-33u:1364": "dṛṣṭaṃ devi mitho hari-vraja-vadhū-dvandva-vrajenāmunā svīkṛtya pramadāt prayatna-vidhinā nepathyam aṅge dhṛtaṃ |",
    "GK19gp23-33u:1365": "etad yatra sakhi kṣaṇād apagataṃ kiṃ brūmahe tad varaṃ gīrṇaṃ sad-bhavatān mṛṣā na tu rahas tad vyaktim",
    "GK19gp23-33u:1366": "āpadyatām ||JGc_1,26.39||[śārdūlavikrīḍitam]",
    "GK19gp23-33u:1367": "[29] atha vṛndā sa-smitaṃ cetasi cintayāmāsa-satyam āhur imā, yat punaḥ punaḥ śramāpanodanaṃ sarvendriyāmodanaṃ śubha-veśaṃ gāna-vinoda-viśeṣam",
    "GK19gp23-33u:1368": "ārabhamāṇāni tānīmāni mithunāni mṛśyante |",
    "GK19gp23-33u:1369": "[30] atha snigdhakaṇṭhaḥ samāpanam āha sma-",
    "GK19gp23-33u:1370": "rādhe tvad-vallabhaḥ so' yaṃ sarveṣām api durlabhaḥ |",
    "GK19gp23-33u:1371": "varītuṃ tvām antaraṅgām anyā gopīr vṛtīyati ||JGc_1,26.40|| [anuṣṭubh]",
    "GK19gp23-33u:1372": "iti śrī-śrī-gopāla-campūm anu",
    "GK19gp23-33u:1373": "rāsa-vilāsa-prasāraṇaṃ nāma",
    "GK19gp23-33u:1374": "ṣaḍ-viṃśaṃ pūraṇam",
    "GK19gp23-33u:1375": "atha saptaviṃśaṃ pūraṇam",
    "GK19gp23-33u:1376": "rāsa-prapañca-pañca-pūraṇī-pūraṇam",
    "GK19gp23-33u:1377": "[1] madhukaṇṭha uvāca-",
    "GK19gp23-33u:1378": "atha vilasita-kheda-sveda-kulyāyamānāḥ saha hari-vara-gauryaḥ sūrya-putrīṃ",
    "GK19gp23-33u:1379": "samīyuḥ |",
    "GK19gp23-33u:1380": "yad amita-śatam etāḥ sā bhajantī sravantī sarabha-sarasa-pūrtiṃ tat-kṣaṇād",
    "GK19gp23-33u:1381": "eva bheje ||JGc_1,27.1|| [mālinī]",
    "GK19gp23-33u:1382": "atikramya sva-maryādāṃ śyāmaḥ śyāmāś ca māṃ yayuḥ |",
    "GK19gp23-33u:1383": "itīva yamunā śyāmā drāg atikrāmati sma tām ||JGc_1,27.2|| [anuṣṭubh]",
    "GK19gp23-33u:1384": "[2] athāṅga-rucā ghana-capalā ghanāyamānā, vācā ca cāṭaka-bhaṇita-stanitāyamānā ghanāgama-lakṣmīr iva lakṣmī-lakṣmī-patīnāṃ",
    "GK19gp23-33u:1385": "sabhā sā mihirajā-pravāhe nabhasi hasta-grāham avagāhamānā bhāsate sma |",
    "GK19gp23-33u:1386": "mithaḥ prahasita-prathā-kala-kalaḥ samākarṣaṇaṃ muhuḥ stimita-gātratā",
    "GK19gp23-33u:1387": "pṛthula-vepathu-prakramaḥ |",
    "GK19gp23-33u:1388": "tad etad atha yat sthitaṃ bata jalāvagāhāt purā tad evam anumīyate samudiyāya tasya cchaviḥ ||JGc_1,27.3|| [pṛthvī]",
    "GK19gp23-33u:1389": "yadā jalaṃ na hi viviśur nata-bhruvas tadāmunā prasiṣicire samaṃ tathā |",
    "GK19gp23-33u:1390": "amuṃ yathā laghu-gatim atra menire vibhūbhavann udaka-bhṛd añcatīti tāḥ ||JGc_1,27_4|| [vasantatilakā] jalād evaṃ siṣecāmur ghanaṃ",
    "GK19gp23-33u:1391": "ghana-rasa-pradaḥ |",
    "GK19gp23-33u:1392": "viviśur jalam evāmūr yathāsāra-śarārditāḥ",
    "GK19gp23-33u:1393": "||JGc_1,27_5|| [anuṣṭubh] tadāvalagna-daghnaṃ vārmagnāś capala-locanāḥ |",
    "GK19gp23-33u:1394": "kṛṣṇasāra-vadhū-rūpāḥ purastād gatim adviṣan ||JGc_1,27_6|| [anuṣṭubh]",
    "GK19gp23-33u:1395": "yadā tāsāṃ netra-pratiphalana-miśrā jhaṣa-gaṇā muhur naivāgacchan pariciti-vidhānaṃ katham api |",
    "GK19gp23-33u:1396": "tadā spardhābaddhā iva mṛdulaṃ kṣaṇagaṃ bhṛśam amī spṛśanto bhīrūṇāṃ murahara-dṛśoḥ kautukam adhuḥ ||JGc_1,27_7||",
    "GK19gp23-33u:1397": "[śikhariṇī] haṃsā gatīś cakra-khagāḥ payodharān mīnā dṛśaḥ sārasanāni sārasāḥ |",
    "GK19gp23-33u:1398": "tāsām upetyāpagatā yatas tadā teṣāṃ tu sāmrājyam apūri sarvataḥ ||JGc_1,27.8|| [indravaṃśā] mukha-vṛndaṃ khalu tāsāṃ kamalāny abhibhūya babhrāje |",
    "GK19gp23-33u:1399": "taj-jātiṣu tad-adhikatā",
    "GK19gp23-33u:1400": "vidhutā vā kiṃ nidānam asti sma? ||JGc_1,27.9|| [udgīti] ||",
    "GK19gp23-33u:1401": "[3] tataś ca locana-nikocaṃ hasantīṣu tāsu svayaṃ tena nāgara-candreṇa",
    "GK19gp23-33u:1402": "pravartitā vyātyukṣī, yathā-",
    "GK19gp23-33u:1403": "meghaṃ vidyud vidyutaṃ cātra meghaḥ siñcaty uccair megha-tulye pravāhe |",
    "GK19gp23-33u:1404": "citraṃ citraṃ citram etat kim etat nāṭyaṃ paśyety ūcire vyoma-rāmāḥ",
    "GK19gp23-33u:1405": "||JGc_1,27.10|| [śālinī] tataś cākaṇṭha-nirmagnā mahilāḥ kamalānanāḥ |",
    "GK19gp23-33u:1406": "madhusūdana-saṃsaktāḥ kamalinya iva sthitāḥ ||JGc_1,27_11|| [anuṣṭubh]",
    "GK19gp23-33u:1407": "gaṇe gaurāṅgīnāṃ harir acita-dharṣāt paribhavaṃ gate tatra",
    "GK19gp23-33u:1408": "svarṇāmbuja-ghana-vanī nihnutim adāt |",
    "GK19gp23-33u:1409": "viparyāso yarhy asphurad iha ca nīlāmbujavanī tadā tasyāpahnuty-ucita-citi-kṛte' bhūd anupamam ||JGc_1,27_12|| [śikhariṇī] ambuja-gandhi tathāmbuja-",
    "GK19gp23-33u:1410": "rūpaṃ madhu-yug yathāmbujaṃ tad iva |",
    "GK19gp23-33u:1411": "tāsāṃ tasya ca vadanaṃ kiṃ jala-kelāv adād bhramaṃ na mithaḥ ||JGc_1,27.13|| [gīti] kathañcid api yā",
    "GK19gp23-33u:1412": "labdhā hariṇāmbhoja-kānane |",
    "GK19gp23-33u:1413": "kim api vyañjayāmāsa tasyā hāhā-kṛtiṃ param",
    "GK19gp23-33u:1414": "||JGc_1,27_14|| [anuṣṭubh] smita-vilasita-nīlāmbhojam āsīdad ekā mukham",
    "GK19gp23-33u:1415": "anu hari-vaktra-sphūrti-sandigdha-cittā |",
    "GK19gp23-33u:1416": "iha ca vara-maranda-svādam",
    "GK19gp23-33u:1417": "āsādya sadyaṃ samaruci-yuvatībhyaḥ śaṅkinī svaṃ jugopa ||JGc_1,27_15||",
    "GK19gp23-33u:1418": "[mālinī] durlabhaṃ yad ajani svayaṅgrahā- liṅganaṃ tad iha jātam añjasā |",
    "GK19gp23-33u:1419": "yarhi magnam anayā gabhīra-vār ujjahāra harir apy amūm atha ||JGc_1,27_16|| [rathoddhatā] drutam atha vara-rāmā vāri vakṣoja-daghnaṃ",
    "GK19gp23-33u:1420": "yugapad ayi bhavatyaḥ prāṇa-nāthaṃ vijetum |",
    "GK19gp23-33u:1421": "sthagita-kṛti-karābhyām",
    "GK19gp23-33u:1422": "icchavaḥ sektum uccaiḥ katham atha bata jigyur jigyire vā kathaṃ na ||JGc_1,27_17|| [mālinī] padminyā mukha-padmaṃ",
    "GK19gp23-33u:1423": "mudritam api sa madhusūdanaḥ pibati |",
    "GK19gp23-33u:1424": "iti miṣa-kalayā sudṛśaś",
    "GK19gp23-33u:1425": "chalita-dṛśas tadvad ācarat kṛṣṇaḥ ||JGc_1,27.18|| [gīti] hariṇā hṛdaye tāsāṃ vitīrṇā nakhara-vraṇāḥ",
    "GK19gp23-33u:1426": "adbhutaṃ sahasā śliṣṭā madaneṣu-kṛta-vraṇāḥ",
    "GK19gp23-33u:1427": "||JGc_1,27_19|| [anuṣṭubh] aupajānuka-bhujas tu yadāsau pārśvatīya-mukhatīyatayāsīt |",
    "GK19gp23-33u:1428": "aupakarṇika-dṛśāṃ sa tad āsām",
    "GK19gp23-33u:1429": "aupanīvika-karo' py ajaniṣṭa ||JGc_1,27_20|| [svāgatā] yadā rādhā vāri-kelau sakhīnāṃ purato gatā |",
    "GK19gp23-33u:1430": "vināpi sekaṃ sa tadā jaḍatām abhajat priyaḥ ||JGc_1,27_21|| [anuṣṭubh] rādhā-puraḥ-saratayā",
    "GK19gp23-33u:1431": "kṛṣṇaṃ cakāra jaḍam udyamam antarāpi |",
    "GK19gp23-33u:1432": "naitad viveda vanitā-nicitir mithas tu svīyām ajijñapad asau jita-kāśitāṃ ca ||JGc_1,27_22||",
    "GK19gp23-33u:1433": "alaka-valayi-netraṃ kañja-netreṇa kīrṇaṃ svam anu madhupa-tīkṣṇaṃ kañjam unnīya tasyām |",
    "GK19gp23-33u:1434": "sabhayam apagatāyāṃ tatra senādhipāyāṃ sa tu tad-anuga-sainyaṃ prāviśac cāviśac ca ||JGc_1,27.23||",
    "GK19gp23-33u:1435": "[mālinī]",
    "GK19gp23-33u:1436": "tataś ca-",
    "GK19gp23-33u:1437": "nīra-keli-bhṛta-rāga-cakṣuṣām aṭṭa-hāsa-nibha-hāsa-rociṣām |",
    "GK19gp23-33u:1438": "māra-yuddha-lasad-uddhata-śriyāṃ raudravad vyajani so' py asau rasaḥ",
    "GK19gp23-33u:1439": "||JGc_1,27.24|| [rathoddhatā] tataḥ krīḍā-yuddhaṃ dadhad agha-ripur",
    "GK19gp23-33u:1440": "nīra-vihṛti- prathāyām ekākī vraja-yuvati-koṭībhir abhitaḥ |",
    "GK19gp23-33u:1441": "tathā kṛtvā tīraṃ prasabham itavān samprati yathā purā kātyāyanyā bhajana-kṛti-kanyāsv",
    "GK19gp23-33u:1442": "akuruta ||JGc_1,27_25|| [śikhariṇī]",
    "GK19gp23-33u:1443": "tataś ca-",
    "GK19gp23-33u:1444": "marāla-kūjitā nīra-vasanā nīra-jānanāḥ |",
    "GK19gp23-33u:1445": "cañcad-bhramarakā nīrajānāṃ nālya iva sthitāḥ ||JGc_1,27.26|| [anuṣṭubh]",
    "GK19gp23-33u:1446": "atha hā hā hāsa-śabdāḥ pravṛttā nīra-tīrayoḥ |",
    "GK19gp23-33u:1447": "eke cātaka-gīs-tulyāḥ pare'",
    "GK19gp23-33u:1448": "lpa-stanita-prabhāḥ ||JGc_1,27.27|| [anuṣṭubh]<",
    "GK19gp23-33u:1449": "[4] tataś ca bahudhā parihasya vinoda-viśeṣaṇāya sakhyātireka-vivekāya ca dvābhyāṃ dvābhyām ekam ekam aṃśukaṃ dattavān, haris tāḥ sarvā",
    "GK19gp23-33u:1450": "vastraikaika-veṣṭita-dvi-dvi-kāya-yaṣṭīr utthitā nirīkṣya pratimukhaṃ",
    "GK19gp23-33u:1451": "parīkṣya ca bahu jahāsa |",
    "GK19gp23-33u:1452": "hasitvā ca tāsām uttam uttamaṃ vāsas tathā dhārayantīnāṃ cañcalatā-sambhṛtaṃ tiryag añcalatā-saṃvṛtaṃ",
    "GK19gp23-33u:1453": "aruṇa-guṇaṃ, madhye madhye stambha-nipuṇaṃ kvacana kvacana cākasmika-smita-lambhanaṃ vināpi dṛg-ambhaḥ kranditena vilokita-dambhaṃ",
    "GK19gp23-33u:1454": "vilocana-saṃrambhaṃ lambhaṃ lambhaṃ trilokī-mohane",
    "GK19gp23-33u:1455": "cikīrṣita-tadīya-ruci-dohane kusumāsāra-kāriṇī vimāna-cāriṇī-saṃhatiḥ",
    "GK19gp23-33u:1456": "praśasta-vastrālaṅkāra-mālyādīnāṃ puṭīḥ peṭakāś ca tat-purataḥ śanaiḥ pātanam anaiṣīt |",
    "GK19gp23-33u:1457": "[5] kṛṣṇas tu tāḥ sarva-stutāḥ samunna-vastrāḥ paśyann",
    "GK19gp23-33u:1458": "ati-samunnatānanda-vaśyaḥ svayam anurajya samupayujya vibhajya ca tāni",
    "GK19gp23-33u:1459": "vastrādīni prattavān |",
    "GK19gp23-33u:1460": "[6] tatra prathamataḥ svalpenaiva tena tena vicchittir jātā, yathā-",
    "GK19gp23-33u:1461": "majjanena tanu-rocir ācitaṃ sūkṣma-śubhra-vasanaṃ sata-cchavi |",
    "GK19gp23-33u:1462": "citrakaṃ",
    "GK19gp23-33u:1463": "dyuti-vicitram ity adaḥ prāyaveśam arucan hari-priyāḥ ||JGc_1,27.28||",
    "GK19gp23-33u:1464": "[rathoddhatā] ||",
    "GK19gp23-33u:1465": "[7] bahubhir bhūṣaṇais tu tatra tatra mithune parama-śobhā netra-lobhāya",
    "GK19gp23-33u:1466": "jāyate sma |",
    "GK19gp23-33u:1467": "tathā hi-",
    "GK19gp23-33u:1468": "yadā yadā nūtana-veśa-yauvanaṃ tathāvidhābhiḥ samam īkṣate harim |",
    "GK19gp23-33u:1469": "matvā tadā navya-vadhū-varān amūn divyo janaḥ puṣpa-kulāni varṣati",
    "GK19gp23-33u:1470": "||JGc_1,27.29|| [upajāti 12]",
    "GK19gp23-33u:1471": "[8] atha vana-vihārāya hariṇākṣīṇāṃ tatir evam ādi-vyājaṃ vyājahāra-",
    "GK19gp23-33u:1472": "anaṅgo nāma senānīḥ kṛṣṇa kas tava vidyate |",
    "GK19gp23-33u:1473": "hanta darśaya taṃ nityaṃ sakhīyaṃ māṃ bravīti yam ||JGc_1,27.30|| [anuṣṭubh]",
    "GK19gp23-33u:1474": "[9] śrī-kṛṣṇas tu gūḍha-smitam ūcivān tatra śrī-rādhāṃ prati, yathā-",
    "GK19gp23-33u:1475": "rādhe, maiṣīr draṣṭum anaṅgam |",
    "GK19gp23-33u:1476": "tasya tu paśya gaṇaṃ",
    "GK19gp23-33u:1477": "kṛta-sat-kṛta-sukṛta-sulambhita-saṅgam ||dhruvam||",
    "GK19gp23-33u:1478": "taru-vallī-tati-dampati-pallī bhavatīm atithīyantī |",
    "GK19gp23-33u:1479": "ākārayati",
    "GK19gp23-33u:1480": "calan-nava-pallava-pāṇibhir ātmīyantī ||a|| sā punar iha kusumāni kirati pathi racayitum āstara-caryām |",
    "GK19gp23-33u:1481": "kokila-kulam api tava hūtiṃ kila kalam anu",
    "GK19gp23-33u:1482": "kalayati varyām ||b|| bhrūṅkāreṇa ca bherī-śabdaṃ bhramarā vidadhati sa-sukham |",
    "GK19gp23-33u:1483": "śikhi-śatam api bata tanute nartanam abhitaś cālī-pramukham",
    "GK19gp23-33u:1484": "||c|| nija-ruci-dīpaṃ paritaḥ prathayati so' yaṃ rajanī-svāmī |",
    "GK19gp23-33u:1485": "eṣa ca panthāḥ svaṃ vistṛtavāṃs tvat-pada-rajasāṃ kāmī ||d|| ||JGc_1,27.31|| | iti |",
    "GK19gp23-33u:1487": "atha savitṛ-sutāyā dhanya-vanyā-pradeśe viracita-bahu-veśe tā virejuḥ sa-kāntam |",
    "GK19gp23-33u:1488": "tam anu paraparasmin vāsare kāryam anyad vilasitam anukāntaṃ sūcayāmāsa kāntaḥ ||JGc_1,27.32|| [mālinī] atha",
    "GK19gp23-33u:1489": "bhramara-dampati-vraja-janaḥ pratisvaṃ nijā- layād anugatiṃ dadhad",
    "GK19gp23-33u:1490": "bhavika-gītavad gītavān |",
    "GK19gp23-33u:1491": "aho kim iva so' pi taṃ nija-ramā-yutaṃ tad-vana-",
    "GK19gp23-33u:1492": "prabhuṃ pramitavān anuvrajati tatra sarvatra ca ||JGc_1,27_33|| [pṛthvī]",
    "GK19gp23-33u:1493": "[10] atha snigdhakaṇṭhaḥ papraccha-",
    "GK19gp23-33u:1494": "rātrīḥ kiñcin mātra-śeṣatvam āgād bambhramyante smāpi tasmin sapatnyaḥ |",
    "GK19gp23-33u:1495": "krīḍā-tṛṣṇā dhṛṣṇag evāṅga jātā hā kiṃ cakre tatra kṛṣṇāṅganābhiḥ?",
    "GK19gp23-33u:1496": "||JGc_1,27.34|| [śālinī]",
    "GK19gp23-33u:1497": "[11] tatra madhukaṇṭha uvāca-tataś ca tad-vanasya nirvarṇana-pūrvakaṃ",
    "GK19gp23-33u:1498": "varṇanaṃ vidhāya, keli-kalāpe vidhīyamāne-",
    "GK19gp23-33u:1499": "anyo' nyaṃ nihnutānveṣaṇa-kṛti-vihṛtiṃ preyasībhir murārir yāṃ cakre sā rahas tan-mithuna-mithunatā-kāraṇaṃ jāyate sma |",
    "GK19gp23-33u:1500": "yatrānviṣyānuyātā",
    "GK19gp23-33u:1501": "vividha-gati-vapuḥ-sphūrtinā tena yā yā kuñjāntas taṃ gṛhītvā pṛthag",
    "GK19gp23-33u:1502": "apara-dṛśāṃ dūratāṃ sāñcati sma ||JGc_1,27.35|| [sragd] kathañcana dadarśa yā kvacid apīha kṛṣṇānvitāṃ vadhūṃ rahasi kām api svayam idaṃ-vidhā kācana",
    "GK19gp23-33u:1503": "| pratītim agaman na hi sphuṭam amūṃ tamālānvitāṃ sphuṭat-puraṭa-yūthikāṃ",
    "GK19gp23-33u:1504": "sapadi manyamānā hṛdi ||JGc_1,27_36|| [pṛthvī] śiñjitaṃ",
    "GK19gp23-33u:1505": "vihaga-kākalī-kulair gānam anya-bhṛta-sambhṛta-svaraiḥ |",
    "GK19gp23-33u:1506": "rūpam apy atha",
    "GK19gp23-33u:1507": "tamāla-campaka- śreṇibhir muhur avāri tādṛśām ||JGc_1,27_37||",
    "GK19gp23-33u:1508": "[rathoddhatā] yatra santamasam asti santataṃ tad vanaṃ na para-durgamaṃ",
    "GK19gp23-33u:1509": "param |",
    "GK19gp23-33u:1510": "kuñja-madhya-lasad-oṣadhī-śriyā tatra tatra mithuna-rddhi-vardhi",
    "GK19gp23-33u:1511": "ca ||JGc_1,27_38|| [rathoddhatā] atha rahasi girāṃ vilāsa-kamraṃ",
    "GK19gp23-33u:1512": "calad-amalāṅga-vikāsi-romaharṣam |",
    "GK19gp23-33u:1513": "smara-valayi-kalā-spṛhātilolaṃ didivur alaṃ yugalāni tatra tatra ||JGc_1,27_39|| [puṣpitāgrā]",
    "GK19gp23-33u:1514": "[12] atha krama-vaśād",
    "GK19gp23-33u:1515": "adbhuta-bhayānaka-raudra-bībhatsa-vatsala-karuṇa-vīra-hāsya-śānta-śṛṅgāra-rasāḥ",
    "GK19gp23-33u:1516": "śṛṅgārānukūlatayā yathāyogaṃ rasayitum āsāditāḥ |",
    "GK19gp23-33u:1517": "[13] yathā-",
    "GK19gp23-33u:1518": "kvacid ahīna-tuhina-marīci-marīci-vīci-rocamāna-kānane",
    "GK19gp23-33u:1519": "paricitāparicita-nānā-vidha-mṛga-pakṣi-vṛkṣa-vallī-vilakṣaṇatā-vilokanāya",
    "GK19gp23-33u:1520": "kṛta-paribhramaṇam;",
    "GK19gp23-33u:1521": "kvacid api madākula-bhramara-kula-saṅkula-gūḍha-kuḍuṅga-kusuma-caya-cayanāya",
    "GK19gp23-33u:1522": "kampamāna-prāṇa-praṇayinī-janasya prakaṭaṃ cāṭutā-ghaṭanāya tatra balād iva viracita-praveśanābhiniveśam;",
    "GK19gp23-33u:1523": "kvacid api dhṛṣṭa-ṣaṭpada-daṣṭatā-labdha-kaṣṭa-spaṣṭa-duṣparihara-bāṣpa-lalanāvakalanād",
    "GK19gp23-33u:1524": "uddaṇḍitena sanāla-keli-kharanāla-daṇḍena tad-daṇḍanāya",
    "GK19gp23-33u:1525": "makara-kuṇḍala-tuṇḍa-paryanta-sparśi-roka-koka-nadāyamāna-netra-puṇḍarīkam;",
    "GK19gp23-33u:1526": "kvacid api lalitavilāsa-valitānana-lalanā-vapur anubhūya",
    "GK19gp23-33u:1527": "jugupsitī-kṛta-sthala-kamala-sthalāvalokanam;",
    "GK19gp23-33u:1528": "kvacid api śuka-nikarādhigamanīya-ramaṇīya-vāṇī-vilāsa-kalanāya",
    "GK19gp23-33u:1529": "salālana-kalita-kala-kalā-kalāpam;",
    "GK19gp23-33u:1530": "kvacid api nija-līlā-milad-ullala-bhāva-vilulita-sulalita-mukula-kula-latā-vakalanena",
    "GK19gp23-33u:1531": "vikalatayā vigalita-nayana-jala-leśam;",
    "GK19gp23-33u:1532": "kvacid api prauḍhatā-samūḍha-gūḍha-garva-parva-kharvaṇāya",
    "GK19gp23-33u:1533": "sadambharambhoru-varūtham anu nirvyūḍha-prarūḍhamāra-samprahāram;",
    "GK19gp23-33u:1534": "kvacid api mithuna-mithaḥ-keli-kalānukṛti-niyati-valita-praticchāyāvaloka-kautuka-vāhitayā",
    "GK19gp23-33u:1535": "vihita-bahu-hāsam;",
    "GK19gp23-33u:1536": "kvacid api parasparam",
    "GK19gp23-33u:1537": "aparaspara-sparśa-sukha-parāmarśajāta-nivṛtti-citta-vṛttitayā",
    "GK19gp23-33u:1538": "nimīlad-vilocana-rocamānam;",
    "GK19gp23-33u:1539": "kvacid api niryantraṇa-ramaṇa-śrama-paratantra-tandrāyām api tad eva",
    "GK19gp23-33u:1540": "ramaṇaṃ bhūyaḥ samanubhūya rāga-sāgarāyamāṇa-jāgaram--",
    "GK19gp23-33u:1541": "[14] sa eṣa keśavaḥ preyasībhiḥ saha vilalāsa |",
    "GK19gp23-33u:1542": "bhramaram iha nibhālya dattacumbaṃ vratatiṣu kīram apīha dāḍimīṣu |",
    "GK19gp23-33u:1543": "punar api ramaṇo manojavaśya- sthitiramaṇāya babhūva vallavīṣu ||JGc_1,27.40||",
    "GK19gp23-33u:1544": "[puṣpitāgrā] alir iha vadanopadaṃśam āsīn madhurasapānakaraḥ sarojinīnām |",
    "GK19gp23-33u:1545": "yad ajitaramaṇītatir nirīkṣya sphuṭam abhajan madanaṃ vidūrato' pi",
    "GK19gp23-33u:1546": "||JGc_1,27_41|| [puṣpitāgrā] ||",
    "GK19gp23-33u:1547": "[15] tac ca tac ca na varṇayitum ātmaśaktiṃ nirvarṇaye, yataḥ-",
    "GK19gp23-33u:1548": "tāṃ jyautsnīṃ tac ca vṛndā-vipinam api ca tat kuñja-vṛndaṃ tathā tāḥ śayyā",
    "GK19gp23-33u:1549": "dve dve ca te te hari-hariṇa-dṛśau tāś ca sa-prema-līlāḥ |",
    "GK19gp23-33u:1550": "paśyat paśyan mano me sapadi viṣayitām ujjhad atrānumuhyat paśyad drāg yāti",
    "GK19gp23-33u:1551": "tat-tad-viṣaya-valayatāṃ hanta paśyāni kena? ||JGc_1,27.42|| [sragdharā]",
    "GK19gp23-33u:1552": "[16] tad etad iha sāmānyatayā varṇitam, viśeṣataḥ punar evam-",
    "GK19gp23-33u:1553": "anyā varṇāḥ santi yatra sphuren na śrīrādhāyāḥ kāpi saubhāgyalakṣmīḥ |",
    "GK19gp23-33u:1554": "tasyāḥ sphūrtau varṇanāyāṃ na śakyā sāpy evaṃ ced anyavārtā tu dūre ||JGc_1,27.43|| [śālinī]",
    "GK19gp23-33u:1555": "[17] tataś ca parasparaṃ para-parāgamanātaṅkayā maṅkṣu",
    "GK19gp23-33u:1556": "saṅkucita-līlā-vilāsāḥ sa-viśleṣaṃ veṣaṃ saṃśleṣa-valitaṃ vidhāya",
    "GK19gp23-33u:1557": "vallī-gṛha-pallīnāṃ bahir-varti-sanniveśa-veṣaṃ sthalī-viśeṣaṃ kramataḥ krāmanti sma, yatra kṛṣṇasyāpy aikadhyam udbudhyate sma |",
    "GK19gp23-33u:1558": "[18] tathā ca taṃ krāntvā ca dāruṇatā-padāruṇatā-prakāśa-sānnidhyaṃ nidhyāyanti sma |",
    "GK19gp23-33u:1559": "tataḥ-",
    "GK19gp23-33u:1560": "pūrvasyāṃ diśi kācanāruṇa-ruci-cchāyāvṛṇoc candrikāṃ candro' py āśu tadā",
    "GK19gp23-33u:1561": "patann iva karair ālambatāstācalam |",
    "GK19gp23-33u:1562": "itthaṃ kairaviṇī-kulaṃ kila",
    "GK19gp23-33u:1563": "dara-glāniṃ yayāv ity amūs tad-rāsāṅkita-rātri-śānti-vibudhā mamluś ca kṛṣṇa-priyāḥ ||JGc_1,27.44||",
    "GK19gp23-33u:1564": "[19] tatra khecara-strīṇāṃ vacanam",
    "GK19gp23-33u:1565": "nīca-bhāva-valayī balād vrajann ūrdhvatāṃ nipatatīti niścitam |",
    "GK19gp23-33u:1566": "paśya",
    "GK19gp23-33u:1567": "gopa-sumukhī-mukhātigaḥ puṣkarāt skhalitavān asau vidhuḥ ||JGc_1,27.45||",
    "GK19gp23-33u:1568": "[rathoddhatā]",
    "GK19gp23-33u:1569": "kiṃ ca-",
    "GK19gp23-33u:1570": "ahriyata kuvalaya-mālā-",
    "GK19gp23-33u:1571": "līlā gopāṅganāpāṅgaiḥ |",
    "GK19gp23-33u:1572": "iti kila dūnita-bandhuḥ",
    "GK19gp23-33u:1573": "kuvalaya-bandhuḥ papāta hā sindhum ||JGc_1,27.46|| [upagīti]",
    "GK19gp23-33u:1574": "[20] śrī-vraja-devīnām api-",
    "GK19gp23-33u:1575": "tārāṇāṃ vṛndam āmṛdnann asmākam api sarvataḥ |",
    "GK19gp23-33u:1576": "ayam ākramate' nūrur vyoma cākramati drutam ||JGc_1,27.47|| [anuṣṭubh]",
    "GK19gp23-33u:1577_0": "[21] tataś ca tāsāṃ tathā-bhāvaṃ vibhāvya bhavya-svabhāvaḥ sa śrīmān navya-kiśoratā-navya-sad-bhāvaḥ",
    "GK19gp23-33u:1577_1": "pratisvam āliṅgitānāṃ darśita-praṇaya-sampad-iṅgitānāṃ vaktra-kamalaṃ sravad-asraṃ",
    "GK19gp23-33u:1577_2": "mamārja [22] sāntvayann eva cedaṃ sāntvam uvāca-",
    "GK19gp23-33u:1578": "acchinnaṃ samayaṃ vahāmi bhujayor antaḥ sakhi tvām iti pratyāśā yadi sidhyatīha tad api svāntaṃ na me tṛpyati |",
    "GK19gp23-33u:1579": "siddhau tatra tu vighna-jātam",
    "GK19gp23-33u:1580": "atulaṃ bandhvādi-sambhālanaṃ tasmād geha-gater avaśya-valane mā mlānir āsādyatām ||JGc_1,27.48||",
    "GK19gp23-33u:1581": "[23] iti pūrvavad eva pratyekaṃ hastena vyatiṣajya sajyamāna-vihāratayā",
    "GK19gp23-33u:1582": "vraja-vartmānuvartate sma |",
    "GK19gp23-33u:1583": "yadyapi vanitā-vaśatām antar yātas tathāpy asau kṛṣṇaḥ |",
    "GK19gp23-33u:1584": "bhajati snigdhān anyān sat-puruṣāṇām iyaṃ śailī ||JGc_1,27.49|| [āryā] ||",
    "GK19gp23-33u:1585": "[24] atha labdha-paraspara-vicchedeṣu ca tat-tat-pallī-vartma-bhedeṣu",
    "GK19gp23-33u:1586": "prāyeṇa prāpta-gaṇa-saṅgama-troṭatām adhika-koṭatayā bhāvinī-samudayaḥ",
    "GK19gp23-33u:1587": "svayaṃ na bhāvayitum īśāmbabhūva |",
    "GK19gp23-33u:1588": "[25] krameṇa cātyanta-raṅga-tat-tad-aṅganā-gaṇe gaṇeyatayāvaśiṣṭe tena saha nija-nijopavanāntar-varti-gehāṅgaṇa-vartma-bhedam āsādya, kṣaṇaṃ gamanād virarāma reme ca |",
    "GK19gp23-33u:1589": "tatra ca-",
    "GK19gp23-33u:1590": "gāḍhopagūḍha-ciratāṃ paṭu-cumbitaṃ tad- viśrambha-bhāg-abhihitaṃ",
    "GK19gp23-33u:1591": "bahu-mānitaṃ ca |",
    "GK19gp23-33u:1592": "tāsāṃ gatau racayatā vraja-rāja-putre- ṇākāri kiṃ na kim ito gaṇanāṃ na vedmi ||JGc_1,27.50||",
    "GK19gp23-33u:1593": "[26] tataś ca tāḥ sa-gadgadaṃ jagaduḥ-",
    "GK19gp23-33u:1594": "sambhāvitaṃ na valate sma yad asmakābhis tvat-prāptir atra bhaviteti tayā",
    "GK19gp23-33u:1595": "ca jātam |",
    "GK19gp23-33u:1596": "vijñāpanaṃ tu na idaṃ śṛṇu kṛṣṇa tasmin aṅgīkṛtaṃ pariharanti na jātu santaḥ ||JGc_1,27.51||",
    "GK19gp23-33u:1597": "tataś ca-",
    "GK19gp23-33u:1598": "mitho mithunam uttaraṃ viraham ūhamānaṃ mithaḥ",
    "GK19gp23-33u:1599": "patan-nayana-vāribhiḥ samabhiṣiktam āśliṣyata |",
    "GK19gp23-33u:1600": "tad evam akhilaṃ vapur niyatam ārdram āsīd bahis tad asya hṛdayaṃ punar vyajani tādṛg antar bahiḥ ||JGc_1,27.52|| [pṛthvi]",
    "GK19gp23-33u:1601": "[27] tataś ca, saha-kāntaḥ kāntā-samudayaḥ śakunta-kula-kala-kolāhalāt",
    "GK19gp23-33u:1602": "prātar iti -kalita-camatkāraḥ kampa-sampat-sampatad-asram",
    "GK19gp23-33u:1603": "ajasra-bhāvanā-nidānaṃ kathañcid eva viśleṣam iyeṣa |",
    "GK19gp23-33u:1604": "[28] tathā viśliṣya ca-",
    "GK19gp23-33u:1605": "tiryak paśyan muhur api mithas tatra tatrāpi sāsrī- bhāvād vyasraṃ mithunam atha tat kṛṣṇa-rādhādi nāma |",
    "GK19gp23-33u:1606": "gehaṃ gacchad yad iha gamanāyāśakan tan na citraṃ dhanyānāṃ syād ucitam akhilaṃ yat prayatnaṃ",
    "GK19gp23-33u:1607": "||JGc_1,27.53|| [mandā]",
    "GK19gp23-33u:1608": "ajani bahu-vyathatāntar bahu-dayitānāṃ viyogatas tasya |",
    "GK19gp23-33u:1609": "sarvāvaraka-rug-antaram iva jajñe sā tu rādhikā-viyutiḥ ||JGc_1,27.54||",
    "GK19gp23-33u:1610": "[gīti]",
    "GK19gp23-33u:1611": "jyautsnīṃ śāradikāṃ vihṛtya vividhaṃ tasmin balād āgataṃ vīkṣya brāhma-muhūrtam ullala-dhiyaś channādhva-mūrti-kriyāḥ |",
    "GK19gp23-33u:1612": "tat-tat-keli-kalā-vilāsa-valita-svāntāḥ sva-kānta-priyāḥ sāntas tarṣam anantar īṣad udita-śrānti vrajaṃ prāviśan ||JGc_1,27.55|| [śārdūla]",
    "GK19gp23-33u:1613": "[29] sa eṣa rāsotsava-viśeṣaś ca nivṛtta iti bahir eva vṛttaṃ nāntaḥ,",
    "GK19gp23-33u:1614": "yataḥ-",
    "GK19gp23-33u:1615": "rāsotsavaṃ kila samāpya gṛhādi-kṛtya- vyagrāś ca tan-mayatayā",
    "GK19gp23-33u:1616": "vraja-vāma-netrāḥ |",
    "GK19gp23-33u:1617": "nānā-vilāsa-maya-nartana-gīta-vādyaṃ sākṣād iva vyadadhatātra ca tat tad eva ||JGc_1,27.56||",
    "GK19gp23-33u:1618": "netā yeṣu tu rāsa-keliṣu bhavet kṛṣṇaḥ svayaṃ nāyikāḥ",
    "GK19gp23-33u:1619": "śrī-jaitra-vraja-subhruvo, rasa-kathās tatraiva nirlāñchanāḥ |",
    "GK19gp23-33u:1620": "tat-tad-varṇanam eva kāvya-vibudhāḥ kārtsnyena kuryuḥ paraṃ kintu",
    "GK19gp23-33u:1621": "śrī-śuka-sammataṃ na yad idaṃ pūryeta taiḥ sarvakaiḥ ||JGc_1,27.57||",
    "GK19gp23-33u:1622": "[śārdūla]",
    "GK19gp23-33u:1623": "[30] snigdhakaṇṭha uvāca-hanta, catvāras te kumārakāḥ kva gatāḥ? |",
    "GK19gp23-33u:1624": "[31] madhukaṇṭha uvāca-pūrvam ārūḍha-mahā-taravaḥ paścān nija-prabhoḥ",
    "GK19gp23-33u:1625": "sva-gṛha-vartmānuvartanam avadhāya, dūra-cariṣṇutayā tūṣṇīm evānuvartiṣṇutām avāpuḥ iti |",
    "GK19gp23-33u:1626": "[32] tad evaṃ madhukaṇṭhaḥ prathitam api rāsa-līlā-varṇanaṃ",
    "GK19gp23-33u:1627": "triyāmāniyamataḥ saṃkṣipya tadīya-samādher vikṣipyamāṇatā-sañjanāya",
    "GK19gp23-33u:1628": "sāñjalir vyañjayāmāsa-",
    "GK19gp23-33u:1629": "sa īdṛg vallabho labdhas tvayā śrīmati rādhike |",
    "GK19gp23-33u:1630": "yaṃ bheje rāsa-rabhasāt",
    "GK19gp23-33u:1631": "trilokī nāyikā-nibhā ||JGc_1,27.58|| [anuṣṭubh]",
    "GK19gp23-33u:1632": "[33] atha kañja-netraḥ kṛtāñjalitayā pratīkṣitānujñā-sārau sūta-kumārau",
    "GK19gp23-33u:1633": "svāntikam āhūya bhūyaḥ paricaskāra nijānām aṅgānām aṅganānām api pariṣkāra-dravyeṇa |",
    "GK19gp23-33u:1634": "[34] yad anu dāna-parvaṇā sarva eva bhāsamānaḥ sabhā-sajjanaḥ pratyekam",
    "GK19gp23-33u:1635": "eka-vyaktir api kriyā-lāghavād bahu-vidha-nibhāṃ vyaktim avāpa |",
    "GK19gp23-33u:1636": "[35] tato brāhma-muhūrte muhūrta-viśramāya sarva eva sva-sva-dhāma jagāma",
    "GK19gp23-33u:1637": "iti śrī-śrī-gopāla-campūm anu",
    "GK19gp23-33u:1638": "rāsa-prapañca-pañca-pūraṇī-pūraṇam nāma saptaviṃśaṃ pūraṇam",
    "GK19gp23-33u:1639": "athāṣṭaviṃśaṃ pūraṇam",
    "GK19gp23-33u:1640": "ambikā-vana-gamana-saṃvidhānaṃ",
    "GK19gp23-33u:1641": "[1] atha pratyahavat prabhāta-bhāsamānāyāṃ sabhāyāṃ",
    "GK19gp23-33u:1642": "svāvasara-jāta-prasaraḥ snigdhakaṇṭhaḥ sotkaṇṭham āha sma- madhukaṇṭha śrūyatām anantaraṃ hari-caritam |",
    "GK19gp23-33u:1643": "[2] tataḥ sarvānanda-varṣe harer navame varṣe parutnād apy adhikatayā",
    "GK19gp23-33u:1644": "yatnād aiṣamastye sāmastyena kṛta-vistāre giri-yajña-sāre nirvṛtte",
    "GK19gp23-33u:1645": "māsa-katipaye ca vṛtte vilakṣaṇa-lakṣaṇā śiva-kṣaṇadātipracuraṃ",
    "GK19gp23-33u:1646": "jana-samājam ājahāra |",
    "GK19gp23-33u:1647": "kintu prāyaśo yaśodhanādikām anayā sāmānādhikaraṇyād ambikāraṇyāya samam ambikā-pati-pūjanārthaṃ janā varṣaṃ varṣaṃ prati saharṣaṃ gacchanti |",
    "GK19gp23-33u:1648": "yacchanti ca vividhāni dhanāni kimuta tasyāṃ yogaviśeṣād asamāyāṃ samāyām |",
    "GK19gp23-33u:1649": "yatra",
    "GK19gp23-33u:1650": "kutūhalāvakalanādi-līlā-kallolinī-kallola-lola-śrī-gopāla-cālita-cittā",
    "GK19gp23-33u:1651": "gopālāḥ |",
    "GK19gp23-33u:1652": "kiṃ bahunā, gopāla-kṣiti-pāla-caraṇāś ca",
    "GK19gp23-33u:1653": "tad-yātrā-spṛhā-pātratām avāpuḥ |",
    "GK19gp23-33u:1654": "[3] saṃcerire ca te cireṇa",
    "GK19gp23-33u:1655": "mahārambha-sambhāra-bhāra-hāra-viśaṅkaṭa-vāra-niḥsāraṇayā |",
    "GK19gp23-33u:1656": "tatra janair nānā-sāmagrīr agarhya-vahyānaḍuhaś cānāṃsi vāhayantaḥ kolāhala-kutūhalam",
    "GK19gp23-33u:1657": "anvabhuvaṃś ca |",
    "GK19gp23-33u:1658": "[4] yatra putrānurāga-parimala-nirmala-pātrī vraja-dharitrī",
    "GK19gp23-33u:1659": "kṣiti-pālayitrī nānā-gopa-kalatrāṇāṃ sukha-satrāyamāṇatayā taiḥ saha satra-yātrāṃ cakāra",
    "GK19gp23-33u:1660": "kiṃ bahunā, go-gokula-pālana-kṛte",
    "GK19gp23-33u:1661": "kṛtehānupanandābhinandādīn ṛte sarva eva parva-pūrvaṃ calanti sma |",
    "GK19gp23-33u:1662": "yatra",
    "GK19gp23-33u:1663": "lālya-bhāvataḥ saṃnanda-nandanāv agrajam anuvrajataḥ sma lālaka-bhāvāt",
    "GK19gp23-33u:1664": "taj-janmānam anu ca |",
    "GK19gp23-33u:1665": "[5] tatra viśeṣatas tu-",
    "GK19gp23-33u:1666": "mukha-kamala-virājan-nāṭya-dṛk-khañjarītā",
    "GK19gp23-33u:1667": "stana-kanakaja-kumbha-bhrāji-patrāvalīkā |",
    "GK19gp23-33u:1668": "caraṇa-sarasijāṇāṃ",
    "GK19gp23-33u:1669": "haṃsaka-svāna-ramyā",
    "GK19gp23-33u:1670": "vraja-nija-mahilālī tatra bhavyaṃ babhāra ||JGc_1,28.1||",
    "GK19gp23-33u:1671": "tataś ca-",
    "GK19gp23-33u:1672": "na paraṃ cākṣuṣam āsīt tad-vraja-jana-calanaṃ vidūrataḥ kintu |",
    "GK19gp23-33u:1673": "śakaṭa-ghaṭāṭananād vādād apy andha-vedyaṃ ca ||JGc_1,28.2||surāṇāṃ nṝṇāṃ ca pratipada-bahūbhāva-mayatāṃ",
    "GK19gp23-33u:1674": "sa-vādyair gītādyaiḥ saha kusuma-varṣair jaya-ravaiḥ |",
    "GK19gp23-33u:1675": "mukundālokāya",
    "GK19gp23-33u:1676": "prathita-pathikālī-śavalanaiḥ",
    "GK19gp23-33u:1677": "samantāt saṅghaṭṭair abhiyayur amī āmbika-vanam ||JGc_1,28.3||tatra ca-",
    "GK19gp23-33u:1678": "bhrātrā satrā haris tatrāruhya kambali-vāhyakam |",
    "GK19gp23-33u:1679": "vicitra-mitra-gantrīṇāṃ",
    "GK19gp23-33u:1680": "vṛtaṃ pṛtanayāyayau ||JGc_1,28.4||kadācid unnataṃ tatra śakaṭaṃ ghaṭayan pṛthak |",
    "GK19gp23-33u:1681": "abhīṣṭaṃ draṣṭum utkaṇṭhī sa sma suṣṭhu pratiṣṭhate",
    "GK19gp23-33u:1682": "||JGc_1,28.5|| sakhi-bala-balavān vihāra-caryāṃ",
    "GK19gp23-33u:1683": "pathi vidadhat-kutukaṃ ca lokamānaḥ |",
    "GK19gp23-33u:1684": "muhur upacaritaḥ svayaṃ jananyā bakaripur āmbika-kānanaṃ viveśa ||JGc_1,28.6|| tatra ca-",
    "GK19gp23-33u:1685": "jaṅghālās te lakṣaśo loka-saṅghās",
    "GK19gp23-33u:1686": "tīrthaṃ yātāḥ kṛṣṇam āpuś ca daivāt |",
    "GK19gp23-33u:1687": "tṛṣṇā-dīnāḥ pāthasas tat-prayātāḥ",
    "GK19gp23-33u:1688": "saudhīṃ yadvad vṛṣṭim ante labhante ||JGc_1,28.7|| [6] tasminn idam adbhutam udbhūtam abhūt-",
    "GK19gp23-33u:1689": "utphulla-netra-kamalaṃ pulaka-prasāra-",
    "GK19gp23-33u:1690": "śaivālam aśru-milad-ūrmi-jana-pravāhaḥ |",
    "GK19gp23-33u:1691": "ākramya setum adhigamya",
    "GK19gp23-33u:1692": "suramya-kṛṣṇa-",
    "GK19gp23-33u:1693": "śobhā-mahāmbudhim agāj jalatām apīha ||JGc_1,28.8|| [7] tataś",
    "GK19gp23-33u:1694": "cābhikhyā-mātrataḥ kṛta-sarva-vaśībhāvasya tasya",
    "GK19gp23-33u:1695": "tad-āsecanaka-rūpa-nirūpaṇāt paśya paśyety evāsmin paśyati loke kathaṃcit",
    "GK19gp23-33u:1696": "kṛta-nivāraṇe ca tasmin kolāhala-kāraṇe vraja-vāsi-janaḥ sarva eva yathāyatham āvāsam āsasāda",
    "GK19gp23-33u:1697": "[8] āsādya ca purohita-hita-sahitatayā kṛta-snāna-dāna-vyāpāre",
    "GK19gp23-33u:1698": "śrī-vrajarāja-virājamāna-samāja-vāre kutukatas",
    "GK19gp23-33u:1699": "tairthika-sārtha-darśanārthaṃ snātānuliptatā-dīptaḥ sakhi-rāmārāma-ramaṇaḥ",
    "GK19gp23-33u:1700": "kamana-kamala-locanas tatra tatra bhramaṇa-kramam ācacāra |",
    "GK19gp23-33u:1701": "yatra",
    "GK19gp23-33u:1702": "nānā-deśa-janānāṃ",
    "GK19gp23-33u:1703": "veśa-niveśa-nirveśa-saṃveśa-bhāṣābhiniveśa-kriyā-viniveśa-viśeṣān anubhūya",
    "GK19gp23-33u:1704": "bahula-kutūhalam ākalayāṃ babhūva |",
    "GK19gp23-33u:1705": "[9] yatra ca kṛṣṇaṃ paśya rāmaṃ paśya śrīdāmānaṃ paśyety amī paśyantaḥ kolāhalaṃ baṃhayām āsuḥ |",
    "GK19gp23-33u:1706": "[10] yatra ca tadīya-vṛndāni govindīya-sundaratā-maranda-vinisyandam",
    "GK19gp23-33u:1707": "amandaṃ nayana-rasanayā rasayanti |",
    "GK19gp23-33u:1708": "mohātiśayavanti",
    "GK19gp23-33u:1709": "vihita-hita-sarvasvātma-nivedanaṃ sāsra-namra-kamra-vadanaṃ sadana-sadanād",
    "GK19gp23-33u:1710": "asīdanti ca saṃjitāñjalitayā tasthuḥ |",
    "GK19gp23-33u:1711": "[11] śrī-kṛṣṇas tu tad aṅgīkṛtyāpi śīla-vṛttyā tadīya-snehaṃ sāṅgīkurvan madīyā eva bhavad-bhavadīyārthā mat-pratyarpaṇataḥ pratisvaṃ yathā-niṣṭham",
    "GK19gp23-33u:1712": "avatiṣṭhantām iti santoṣayan kramaśo nijāśramam evāśramam ājagāma |",
    "GK19gp23-33u:1713": "[12] āgamya ca sāyantanam aśanaṃ saṃgatya mātur mānasam ānandena vitatya",
    "GK19gp23-33u:1714": "praśasta-vastra-mālālaṃkāra-sāraṃ parikṛtya sakhibhir ātmānaṃ parivṛtya",
    "GK19gp23-33u:1715": "sarva-bhāgavata-śiva-pradasya bhāgavata-paramparā-parama-guroḥ śivasya varivasyāyāṃ śiva-rātri-yātribhiḥ pitrādibhir ekāgratayā sva-maṅgala-kṛte",
    "GK19gp23-33u:1716": "kṛta-jāgaraṃ svīya-parakīya-rājakīya-janakīya-bahala-kolāhala-prakāraṃ",
    "GK19gp23-33u:1717": "śivāgāram anu nānā-vidyā-vismāyakatayā vidyamānān saṃpaśyati sma |",
    "GK19gp23-33u:1718": "sarve vrajajanās tatra kalpa-vṛkṣa-samā babhuḥ |",
    "GK19gp23-33u:1719": "adhideva ivādīpyad dhanyaḥ parjanya-nandanaḥ ||JGc_1,28.9|| [13] prabhāte ca prabhāte",
    "GK19gp23-33u:1720": "vadānyatā-pracārāhṛta-viprādīnām agaṇeya-gaṇāya guṇa-guṇitānnādi-dānataḥ",
    "GK19gp23-33u:1721": "saṃmānataś ca vitānita-yaśasi śrī-vrajarāja-sadasi teṣu",
    "GK19gp23-33u:1722": "tat-tīrtha-yātri-śateṣu ca cira-paricita-caravat",
    "GK19gp23-33u:1723": "parama-prīti-sphītībhāvana-nītitaḥ katham api prasthāpiteṣu tasyām amāvasyāyāṃ tāsminn eva vraja-vasatibhiḥ saha pitṛbhyāṃ lālitaḥ sa harir vāsateyīm uvāsa |",
    "GK19gp23-33u:1724": "[14] tataḥ sā ca rātrir yātrika-jana-prācurya-pūryamāṇā nāsīd iti kolāhalāpagamena hyastana-jāgara-klamena ca suptiḥ sarvataś ca nirbharam evāvirbhavati sma |",
    "GK19gp23-33u:1725": "[15] yatra danujāmitras tu vrīḍātaḥ krīḍātaś ca kiṃcid dūragataḥ sakhi-jana-janita-sukhaṃ nidrāyate sma |",
    "GK19gp23-33u:1726": "[16] atha tasyāṃ niśi diśi diśy api darśita-tamasi rahita-dantagaraḥ",
    "GK19gp23-33u:1727": "kaścij jarada-jagaraḥ sarpaḥ sarpan vrajarāja-caraṇa-rājīvaṃ nijagāra |",
    "GK19gp23-33u:1728": "[17] tena ca vīryavattayā nigīryamāṇe caraṇe śaraṇecchur vraja-dharaṇīśaḥ",
    "GK19gp23-33u:1729": "santata-kṛṣṇa-sphūrti-pūrti-pracita-cittatayā jāgrad eva kṛṣṇam uddiśya cukrośa |",
    "GK19gp23-33u:1730": "yathā-",
    "GK19gp23-33u:1731": "kṛṣṇa kṛṣṇa bata kṛṣṇa kṛṣṇa he tāta mām ajagaro graseta kim |",
    "GK19gp23-33u:1732": "ity asau smaraṇatas tanūjanes tasya moha-maya-bhāvam ayayau ||JGc_1,28.10|| [18] atha",
    "GK19gp23-33u:1733": "tat-pārśva-vartinaḥ śūra-cakra-vartinaś candra-hāsam ādāya samutthitāś candramasaṃ grasamānaṃ rāhum iva bāhu-śālinas taṃ paśyantaḥ pravyathitā",
    "GK19gp23-33u:1734": "vyarthī-bhūta-tat-prahāra-prayāsās tad-upāyāntaram apaśyantaś ca vyagratā-kvathitāḥ śarārubhir jvalad-agrodagra-dārubhir jaghnuḥ |",
    "GK19gp23-33u:1735": "[19] tathāpy atyajati tatrājagare prathama-śabdād eva",
    "GK19gp23-33u:1736": "jāgrad-vrajarāja-tanūjaḥ sura-gaja-rāja iva dhāvaṃs tarhy evājagāma |",
    "GK19gp23-33u:1737": "[20] āgacchataś ca tasya sa dīrghatara-dīrgha-pṛṣṭhaḥ puccham anu vāṭa-ghaṭita-nyāyena caraṇa-pallava-spṛṣṭatāṃ prāpa |",
    "GK19gp23-33u:1738": "[21] tat-spṛṣṭaś cāyaṃ visṛṣṭa-tac-caraṇaḥ svayam akasmāt sarpākārād",
    "GK19gp23-33u:1739": "utsarpan vapur antaram antareṇa vidyādharākāraṃ dhārayati sma |",
    "GK19gp23-33u:1740": "[22] tat-kara-pallava-spṛṣṭa-caraṇāḥ śrī-vraja-rāja-caraṇāś ca yathāvad virājamānatām āpuḥ",
    "GK19gp23-33u:1741_0": "[23] tataḥ sāścaryaṃ kṛtāvalokeṣu sarva-lokeṣu sudarśana-nāma-dharaḥ sa tu vidyādhara-caraḥ",
    "GK19gp23-33u:1741_1": "punar-labdha-svarūpa-varas taṃ praśaṃsan sva-śāpa-vṛttāntaṃ śaṃsaṃs tadīyāṃ kṣamām",
    "GK19gp23-33u:1741_2": "āśaṃsaṃs tad-anujñātaḥ",
    "GK19gp23-33u:1742": "svādhiṣṭhānam eva pratiṣṭhate sma |",
    "GK19gp23-33u:1743": "[24] ye pūrvaṃ tatrāpatrapām apahāya śrī-vraja-patipatnī-prabhṛtayaḥ",
    "GK19gp23-33u:1744": "kula-strī-janāḥ kim utānye saṃsṛjyamānatayānusṛtya kṛtya-mūḍhatām",
    "GK19gp23-33u:1745": "anubabhūvuḥ |",
    "GK19gp23-33u:1746": "[25] samprati tu te yathāyathaṃ mithaḥ samupagūḍhāh kevala-mūḍha-rodanā",
    "GK19gp23-33u:1747": "babhūvuḥ |",
    "GK19gp23-33u:1748": "yathā tātaṃ kṛṣṇaś ca rāmaś ca kṛṣṇaṃ rāmaṃ ca mātaraḥ |",
    "GK19gp23-33u:1749": "mātṝś",
    "GK19gp23-33u:1750": "cānyāstathānyo' nyam anye śiśliṣur unmadāḥ ||JGc_1,28.11|| [26] tad evaṃ kṛta-kṣapaṇāyāṃ kṣapāyāṃ tat-kṣaṇam eva tūrṇa-gamana-manasaḥ samam",
    "GK19gp23-33u:1751": "anaḥ-samūham ārohayantaś cira-gantavyaṃ panthānam antikam ivātikrāntavantaḥ prāptavantaś ca nija-vrajam |",
    "GK19gp23-33u:1752": "[27] yatropanandādayaḥ sa-nandanaṃ sahaja-mātraṃ śrīman-nanda-rājam",
    "GK19gp23-33u:1753": "anavadya-vādya-gīta-parīta-veda-ghoṣānugata-sarva-ghoṣā yathāyathaṃ saṃsajya nīrājya ca vrajopavanam āvāsya snapanādibhir upāsya ca tatraiva",
    "GK19gp23-33u:1754_0": "nija-gṛha-janaṃ prāpayya pākaṃ samāpayya ca sarvān eva sambhojya sukhena saṃyojya",
    "GK19gp23-33u:1754_1": "ca vartma-vārtāṃ saṃpṛcchya harṣa-dharṣādikaṃ samṛcchya ca sva-sva-vasatim anu vasatīṃ",
    "GK19gp23-33u:1754_2": "vāsayām āsuḥ |",
    "GK19gp23-33u:1755": "[28] atha samāpanam āha-",
    "GK19gp23-33u:1756": "īdṛśas te vrajādhīśa putraś citrayaśāḥ śaśī |",
    "GK19gp23-33u:1757": "yad-aṅghri-nakhara-jyotsnā",
    "GK19gp23-33u:1758": "tamaḥ sarvam anīnaśat ||JGc_1,28.12||",
    "GK19gp23-33u:1759": "iti śrī-gopāla-campūm anv",
    "GK19gp23-33u:1760": "ambikā-vana-gamana-saṃvidhānaṃ nāma aṣṭaviṃśaṃ pūraṇam",
    "GK19gp23-33u:1761": "athaikonatriṃśaṃ pūraṇam",
    "GK19gp23-33u:1762": "rahaḥ-kutūhala-vaha-bahala-rahaḥ krīḍākhyam",
    "GK19gp23-33u:1763": "[1] atha rātri-kathāṃ punaḥ snigdhakaṇṭhaḥ prathayāmāsa-",
    "GK19gp23-33u:1764": "yadā rāsād vāsaṃ rahasi yayur ābhīra-vanitās",
    "GK19gp23-33u:1765": "tadā śaṅkāṃ jagmuḥ svayam api tu nāsāṃ gṛha-janāḥ |",
    "GK19gp23-33u:1766": "yad anyās tad-rūpā",
    "GK19gp23-33u:1767": "vyadhita hari-māyā prati-gṛhaṃ",
    "GK19gp23-33u:1768": "yathāmībhir jñātaṃ nivavṛtira etāḥ patha iti ||JGc_1,29.1|| [2] atha",
    "GK19gp23-33u:1769": "tad-anantara-rātri-santatīr nānā-rasa-rāsa-vilāsādibhir ativāhayati",
    "GK19gp23-33u:1770": "śrī-govinde vṛndā tu vividha-sāhāyakaṃ samāharati sma, yathā-",
    "GK19gp23-33u:1771": "upavrajaṃ nyasyati sā tamālān dīprauṣadhīś ca vraja-dūra-deśe |",
    "GK19gp23-33u:1772": "ity ādi tatrābhisṛtau sa-vṛndā",
    "GK19gp23-33u:1773": "vṛndā hareḥ sevanam ācacāra ||JGc_1,29.2||tadā ca-",
    "GK19gp23-33u:1774": "acīcakāsad vipināny ājīhayad iha priyāḥ |",
    "GK19gp23-33u:1775": "rāsāyata-tvarad-rātrīr atrāmūr ajajāgarat ||JGc_1,29.3|| ārarambhata rambhorūr lambhaṃ lambhaṃ tato hariḥ",
    "GK19gp23-33u:1776": "| hārān iva vihārāṃs tān kāraṃ kāraṃ dadhe hṛdi ||JGc_1,29.4|| [3]",
    "GK19gp23-33u:1777": "kadācana caurya-caryayā tāsāṃ gṛham āyāti |",
    "GK19gp23-33u:1778": "tatreyaṃ dik-",
    "GK19gp23-33u:1779": "sāhāyye lalitāyāḥ kalayan veśaṃ viśākhāyāḥ |",
    "GK19gp23-33u:1780": "viparīte viparītaṃ harir aviśat tamasi veśma rādhāyāḥ ||JGc_1,29.5|| [4] tatrāndhe tamasi kāmyamāna-vāmyām āliṃ pratyāli-cchala-vacanam-",
    "GK19gp23-33u:1781": "susakhīyati te subhrūr asau gopa-matallikā |",
    "GK19gp23-33u:1782": "śape tubhyaṃ lapeyaṃ ca svayaṃ sakhyam urīkuru ||JGc_1,29.6|| [5] tatra kathaṃcid api tad-āgamane",
    "GK19gp23-33u:1783": "vṛddhābhiḥ kiṃcid ivāvagate kuñjāneva sva-līlayā kañja-locanas tābhiḥ samaṃ rañjayati |",
    "GK19gp23-33u:1784": "[6] tatra tat-preyasyā vṛddhābhivañcanā-cañcutā, yathā-",
    "GK19gp23-33u:1785": "yas tvāṃ rātriṣu vṛddhe mām api devo vibhīṣayate |",
    "GK19gp23-33u:1786": "sa tu mantribhir utkalito goṣṭhāt kuñjān vimardayati ||JGc_1,29.7||[7] tasmād atrānyathā māvagās tatra ca māgā iti dhvanitam |",
    "GK19gp23-33u:1787": "[8] atha sakhyāḥ-",
    "GK19gp23-33u:1788": "satyaṃ jarati mad-ālyā vara-yuji gaṇḍe makara-vataṃsāṅkaḥ |",
    "GK19gp23-33u:1789": "na mayā likhitaḥ kutukān na mṛṣā-muṣyāḥ sapatnyā ca ||JGc_1,29.8||[9] atra mama sakhītvena tasyāś ca sapatnītvena virodha-lakṣaṇā-prāpter mayaiva likhita iti tayā dhvanitam |",
    "GK19gp23-33u:1790": "[10] tad-anuvādinā kavinā tu tasya mrṣātvam iti |",
    "GK19gp23-33u:1791": "[11] atha vraja eva vighna-nighnatayā proṣita-bhartṛkā varṇyate |",
    "GK19gp23-33u:1792": "tatra śrī-kṛṣṇasya bhāvanā-",
    "GK19gp23-33u:1793": "rādhāṃ paśyasi jalpasi spṛśasi ca svātmann athāliṅgasi svasmiṃs tat tad anukriyām api tayārabdhāṃ bhajan nandasi |",
    "GK19gp23-33u:1794": "viśrambhaṃ na hi manyase tadapi ced anyāṃ daśāṃ yāmitas",
    "GK19gp23-33u:1795": "tat-prāptiṃ manuṣe tayā kathaya bho kiṃ te sukhaṃ setsyati ||JGc_1,29.9||",
    "GK19gp23-33u:1796": "[12] śrī-kṛṣṇaṃ prati sakhī-vacanam-",
    "GK19gp23-33u:1797": "bhūṣaṇam agni-prāyaṃ bhūṣaṇa-nibham agnim apy asau rādhā |",
    "GK19gp23-33u:1798": "tvad-virahe yā kalayati sā katham anyaiḥ samādheyā ||JGc_1,29.10|| tasyāḥ prāṇā bhavān sā ca bhavat-prāṇā iti sphuṭam |",
    "GK19gp23-33u:1799": "etad-vācā laghūkartuṃ prāṇantīṃ māṃ tu dhik prabho ||JGc_1,29_11||[13] athotkaṇṭhitā |",
    "GK19gp23-33u:1800": "tatra ca taṃ prati",
    "GK19gp23-33u:1801": "sakhī-vacanam-",
    "GK19gp23-33u:1802": "tām eva prerayaty uccair utkaṇṭhā tvāṃ tu naiti sā |",
    "GK19gp23-33u:1803": "iti tasyām asau kṛṣṇa",
    "GK19gp23-33u:1804": "vitṛṣṇā-śarma nāñcati ||JGc_1,29.12||",
    "GK19gp23-33u:1805": "asraiḥ kampair vivarṇa-cchavi-kula-valanair gadgadai romaharṣaiḥ svedaiḥ stambhair vimohair murahara dalita-prāya-dehāṃ vidhāya |",
    "GK19gp23-33u:1806": "na tyaktuṃ na grahītuṃ katham api suśakā prāṇa-ghātāvarodhād",
    "GK19gp23-33u:1807": "utkaṇṭhā kaṇṭha-lagnāśana-kavala-nibhāṃ tāṃ tu duḥkhākaroti",
    "GK19gp23-33u:1808": "||JGc_1,29.13|| parama-guṇas tvaṃ mādhava doṣāpūrṇa-prabhāvo' si |",
    "GK19gp23-33u:1809": "katham iva tāṃ guṇa-rūpā-",
    "GK19gp23-33u:1810": "kṛtim adhicittaṃ samadadhyāḥ ||JGc_1,29.14||",
    "GK19gp23-33u:1811": "[15] athābhisārikā |",
    "GK19gp23-33u:1812": "tatra tāṃ prati kasyāścid utprāsa-vacanam-",
    "GK19gp23-33u:1813": "sandhyāyāṃ kva nu yāsi lola-nayanāpy agrāyanaikāgrahā tatrāpy agratamaṃ sthalaṃ kim api tac cetasy alam bibhratī |",
    "GK19gp23-33u:1814": "sā caiṣā na hi budhyate tava gatir dṛṣṭvā tamālaṃ muhur viṣṭabdhā dhṛta-bhaṅgi-saṅgi-savayo-madhye muhur līyase ||JGc_1,29.15||",
    "GK19gp23-33u:1815": "ambara-maṇi-saṃvalitaṃ caramācalam adhijagantha pūrvādrim |",
    "GK19gp23-33u:1816": "śaṅke yan nija-kṛtyaṃ kartuṃ kṛṣṇāntikaṃ yāsi ||JGc_1,29.16||",
    "GK19gp23-33u:1817": "[16] tatrābhisāro, yathā-",
    "GK19gp23-33u:1818": "anyāś cābhisaranti bhāva-valitāḥ śubhra-kṣapāyāṃ kṛtaiḥ śubhrair veṣa-varair vidhāya pihitaṃ svaṃ satyam etad-vacaḥ |",
    "GK19gp23-33u:1819": "tasmin",
    "GK19gp23-33u:1820": "gopa-varāṅganāḥ punar amūḥ kāntāṅga-saṅga-smṛter",
    "GK19gp23-33u:1821": "jātānandatayā smita-dyuti-vṛtās teṣāṃ vyadhur vyarthatām ||JGc_1,29.17||",
    "GK19gp23-33u:1822": "sāmānādhikaraṇyaṃ tejas-tamaso raho kalitam |",
    "GK19gp23-33u:1823": "kavayanty api yat",
    "GK19gp23-33u:1824": "kṛṣṇa-bhrāntiṃ tamasi vraja-strīṇām ||JGc_1,29.18|| ārambhād api kampate",
    "GK19gp23-33u:1825": "hṛdayakaṃ prasthānataḥ stambhate",
    "GK19gp23-33u:1826": "pāda-dvandvam aho manasy anumilan dehaṃ niruddhe priyaḥ |",
    "GK19gp23-33u:1827": "yāsāṃ",
    "GK19gp23-33u:1828": "gopa-nata-bhrūvām abhisṛtau tāsāṃ paraṃ kāraṇaṃ daivaṃ yan nayate tad-antikam amūs taṃ vā balāt karṣati ||JGc_1,29.19||",
    "GK19gp23-33u:1829": "[17] kadācit kācit kāṃcid divāpi kṛṣṇa-samīpaṃ chalataḥ saṃvalayati,",
    "GK19gp23-33u:1830": "yathā-",
    "GK19gp23-33u:1831": "āli paśya paritaḥ śikhi-vṛndaṃ",
    "GK19gp23-33u:1832": "bhīti-rīti-rahitaṃ naṭad asti |",
    "GK19gp23-33u:1833": "bāḍham asya viharann adhigamyaṃ",
    "GK19gp23-33u:1834": "navya-nīrada-varaḥ pratibhāti ||JGc_1,29.20||[18] atra nirjanatvaṃ madhya-sthita-kṛṣṇatvaṃ ca dhvanitam |",
    "GK19gp23-33u:1835": "atha vāsakasajjā-",
    "GK19gp23-33u:1836": "puṣpāṇy ācinute vicitya cinute talpaṃ vrajasyāṅganā yan nāsti trijagaty api sphuṭam aho vaikuṇṭha-vīthiṣv api |",
    "GK19gp23-33u:1837": "evaṃ",
    "GK19gp23-33u:1838": "vāsaka-sajjikā lasati sā chāyā-dvitīyā yadā",
    "GK19gp23-33u:1839": "saṅginy-ācita-saṅgatiḥ punar asau vettīva kiñcin na hi ||JGc_1,29.21||",
    "GK19gp23-33u:1840": "tatra cotkaṇṭhāvaśyāyāṃ tasyāṃ taṃ prati sakhī-vacanam-",
    "GK19gp23-33u:1841": "talpaṃ kṛtvā bhavad-abhigamaṃ cintayantī samantāt tatrādṛṣṭe bhavati samaya-kṣepa-leśākṣamā sā |",
    "GK19gp23-33u:1842": "cakre cakrāṅkita-kara",
    "GK19gp23-33u:1843": "mahā-kampa-sampad-vihastā",
    "GK19gp23-33u:1844": "śasta-kalpaṃ kṛtam api ca tat kalpayantī viśīrṇam ||JGc_1,29.22||",
    "GK19gp23-33u:1845": "[20] atha vipralabdhā |",
    "GK19gp23-33u:1846": "tatra ca taṃ prati sakhī-vacanam-",
    "GK19gp23-33u:1847": "bhuktiṃ muktiṃ ca tanute na paraṃ bhavad-āgamaḥ |",
    "GK19gp23-33u:1848": "bhaktiṃ vyanakti ca vyaktaṃ suhṛtsu parameśvara ||JGc_1,29.23||",
    "GK19gp23-33u:1849": "[21] atha khaṇḍitā |",
    "GK19gp23-33u:1850": "tatra ca taṃ prati sakhī-vacanam-",
    "GK19gp23-33u:1851": "kuryās tvaṃ khaṇḍitāṃ kāṃcin nakharādy-aṅga-saṅgataḥ |",
    "GK19gp23-33u:1852": "taṃ vinā yāṃ tathākārṣīs tatra te mahatī kalā ||JGc_1,29.24||[22] khaṇḍitāṃ prati tasyāḥ suhṛd-upālambha-racanaṃ tad-dūtī-vacanam-",
    "GK19gp23-33u:1853": "mānini vacmi tvām aham iha suhṛdāṃ tava śṛṇotu vṛndaṃ ca |",
    "GK19gp23-33u:1854": "sahajā yā nija-vṛttir govinde svayam upāsva tām eva ||JGc_1,29.25|| [23] tatra kaṭhorāyamānāṃ prati ca-",
    "GK19gp23-33u:1855": "mānāgni-maya-dṛg-vāṇaṃ muñca tvaṃ kiṃ nu garvasi |",
    "GK19gp23-33u:1856": "rādhe kṛṣṇaś ca",
    "GK19gp23-33u:1857": "dṛk-paryak-parjanyāstraṃ vimokṣyati ||JGc_1,29.26||",
    "GK19gp23-33u:1858": "[24] atha sambhramād āgatasya nakharādi-sparśāt kṣatāyamāna-raktimnā",
    "GK19gp23-33u:1859": "samaktasya kāntasya vacanaṃ tasyāḥ prativacanaṃ ca |",
    "GK19gp23-33u:1860": "dayite dayita kathaṃ tvaṃ malina-mukhī dhig na vetsi hā kim idam |",
    "GK19gp23-33u:1861": "nakha-radana-kṣatam ūhet tvayi supte supti-rākṣasī cakre",
    "GK19gp23-33u:1862": "||JGc_1,29.27||[25] atha tasyāḥ sakhyā saṃvādaḥ-",
    "GK19gp23-33u:1863": "jalade vilasati vidyud bibhyati hṛdayāṇi bhīrūṇām |",
    "GK19gp23-33u:1864": "hasasi hariṃ kimu mugdhe na hi hṛdi citraṃ stuve' ham etasya ||JGc_1,29.28||[26] atha tasyāḥ kṛṣṇaṃ prati-",
    "GK19gp23-33u:1865": "āvṛṇutāmaruṇāṃśur nakha-pada-sindūra-cihnāni |",
    "GK19gp23-33u:1866": "añjanam api kṛṣṇābhaṃ tat tu tavauṣṭhaḥ sphuṭaṃ kurute ||JGc_1,29.29|| pūrvāṃ haritam ākramya",
    "GK19gp23-33u:1867": "niṣkrāman kṛṣṇa-nīradaḥ |",
    "GK19gp23-33u:1868": "nihnute śaśabhṛl-lekhāṃ harid-antara-lajjayā",
    "GK19gp23-33u:1869": "||JGc_1,29_30|| strī-bhāvam ākalayituṃ kamaṭhānukāraṃ gacchan-mahādri-talam āśritavān bhavān yat |",
    "GK19gp23-33u:1870": "tac cājitasya na tavānucitaṃ yatas tvaṃ svāṃ devatāṃ ramayituṃ sudhayodyato' si ||JGc_1,29.31|| māmapi hitvā krīḍasi tāmapi hitveti nānṛtaṃ vacanam |",
    "GK19gp23-33u:1871": "ekaṃ tatra jahāteranyadrūpaṃ dadhāter hi ||JGc_1,29_32|| nīrasā sarasā veti viviktir nātikāminām",
    "GK19gp23-33u:1872": "paśya vaṃśyā mukhaṃ nāyaṃ pibann ujjhati mādhavaḥ ||JGc_1,29_33||[27]",
    "GK19gp23-33u:1873": "tatra śrī-kṛṣṇasya vacanam-",
    "GK19gp23-33u:1874": "rādhe vapuṣā tanvī komala-hṛdayātisūkṣmādhīr asi ca |",
    "GK19gp23-33u:1875": "mānaḥ katham etāvān māti tvayi tat tu pṛcchāmi ||JGc_1,29.34|| mukham abjaṃ tava rasanā",
    "GK19gp23-33u:1876": "pallava-patrī kathaṃ vacaḥ krūram |",
    "GK19gp23-33u:1877": "āṃ jñātaṃ kila yasmāt tan-mūlaṃ bhāti",
    "GK19gp23-33u:1878": "hṛd-vajram ||JGc_1,29_35||[28] bhavatu ca-",
    "GK19gp23-33u:1879": "yathā me rocate māno na prasādas tathā tava |",
    "GK19gp23-33u:1880": "yatra svādhīnatā-vyaktiṃ",
    "GK19gp23-33u:1881": "kuruṣe tāḍanena ca ||JGc_1,29.36|| ardito' pi ruṣā rādhe līlābjenāsmi nārditaḥ |",
    "GK19gp23-33u:1882": "hanta mat-kaṇṭakair etat tvad-aṅghri-suhṛd ardyate",
    "GK19gp23-33u:1883": "||JGc_1,29_37||[29] tad evam upavadamāne tasmin punas tasyā vacanam-",
    "GK19gp23-33u:1884": "nirvṛty-ambudhi-kumbhajaḥ sthiti-mahā-meghāvalī-mārutaḥ",
    "GK19gp23-33u:1885": "prāṇānāṃ pavanāśanas tanuvanī-naidāgha-dāvānalaḥ |",
    "GK19gp23-33u:1886": "so' yaṃ te viraho yayā bata mayā soḍhastayā vā kathaṃ",
    "GK19gp23-33u:1887": "soḍhuṃ hanta na śakyate nava-navaḥ padmāpate durnayaḥ ||JGc_1,29.38|| [30]",
    "GK19gp23-33u:1888": "evaṃ rudatīṃ sakhīm ālakṣya sakhī taṃ prāha-",
    "GK19gp23-33u:1889": "anurāgavatī sandhyā svaccho' yaṃ vāsarastataḥ |",
    "GK19gp23-33u:1890": "sthāne tayā tasya saṅgo na rātryā malinātmanā ||JGc_1,29.39||[31] tvayi tu tad-etad-viparītaṃ",
    "GK19gp23-33u:1891": "pratīyate tato na svacchateti vyañjanā |",
    "GK19gp23-33u:1892": "tataḥ sā māninī punas tām āha-",
    "GK19gp23-33u:1893": "dīpa-jvālā mama hṛdi gatā sneham uddhūya vakre",
    "GK19gp23-33u:1894": "cakre yena pratihati-mitā taṃ kathaṃ nindasi tvam |",
    "GK19gp23-33u:1895": "nirdvandvāhaṃ sapadi bhavitāsmy eva so' py eṣa nānā-",
    "GK19gp23-33u:1896": "gopī-saṅghāt pramadam ayitā hanta kiṃ kasya duḥkham ||JGc_1,29.40|| [32]",
    "GK19gp23-33u:1897": "atha tasya tad-bāṣpāpasāraṇāya vyāja-racanaṃ vacanam-",
    "GK19gp23-33u:1898": "mīnād api tan-muktā-",
    "GK19gp23-33u:1899": "phalam udbhavatīti ratna-śāstrārtham |",
    "GK19gp23-33u:1900": "paśyann iva mama hastas tava mukham abhiyāti mānini prasabham ||JGc_1,29.41|| [33] tataś ca",
    "GK19gp23-33u:1901": "vimukhī-bhavantī manasīdaṃ vadantī kalahāntaritā-bhāvam āsasāda |",
    "GK19gp23-33u:1902": "aiṣīstvaṃ yadi mānasa mānenāmuṃ vaśīkartum |",
    "GK19gp23-33u:1903": "vaśage' py asmin kṛṣṇe",
    "GK19gp23-33u:1904": "tyajasi na kiṃ taṃ vṛthā-bhūtam ||JGc_1,29.42||[34] tadā ca sakhī tam",
    "GK19gp23-33u:1905": "uvāca-",
    "GK19gp23-33u:1906": "yā tava hṛdaya-vidāraṃ nakharair akaron murārāte |",
    "GK19gp23-33u:1907": "tāṃ manuṣe priya-dayitāṃ jvalati tu tasmād dṛg asmākam ||JGc_1,29.43|| yā khalu mānam",
    "GK19gp23-33u:1908": "amānaṃ dadhire tvan-māna-jīvanā dayitā |",
    "GK19gp23-33u:1909": "ghaṭate gopī-vallabha tasyāḥ sphuṭam asugamaḥ sugamaḥ ||JGc_1,29_44||[35] iti sakhīṣu parāṅ-mukhīṣu",
    "GK19gp23-33u:1910": "bahu taṭasthatāṃ ghaṭayan dūra-deśīya-deśam aṭati sma yadāsau, tadā tu-",
    "GK19gp23-33u:1911": "rādhāyā dṛṣṭa-mānāyāḥ sṛṣṭa-romāñca-sañcayāḥ |",
    "GK19gp23-33u:1912": "vaiṇava-dhvani-jātīyā",
    "GK19gp23-33u:1913": "jīyāsuḥ kīcaka-svanāḥ ||JGc_1,29.45|| [36] tad avagamya vāmāyā vacanam-",
    "GK19gp23-33u:1914": "na vadasi paruṣaṃ ruṣaṃ na dhatse manasi ca tatra kathaṃ kṛtāparādhe |",
    "GK19gp23-33u:1915": "hari hari satataṃ vimānitāhaṃ tvayi bata śarma kadāpi nāparādhe ||JGc_1,29.46||[37] tatra tasyā manaḥ-kathā-",
    "GK19gp23-33u:1916": "mānaṃ kurviti vakti sā priya-sakhī mānaṃ na vedmi sphuṭaṃ kauṭilyena yadi prasidhyati sa tat kauṭilyam evātra kim |",
    "GK19gp23-33u:1917": "hā tasya smita-kañja-cāru-nayanaṃ śyāmasya man-mānasaṃ",
    "GK19gp23-33u:1918": "draṣṭuṃ vāñchati hanta kaṣṭam aparāṃ sphūrtiṃ kathaṃ gacchatu ||JGc_1,29.47|| āgas-kṛte' pi tasmai rajyati hṛdayaṃ khalaṃ tad etan me |",
    "GK19gp23-33u:1919": "tyaktuṃ tad api na śakyaṃ katham iva sa hariḥ parityājyaḥ",
    "GK19gp23-33u:1920": "||JGc_1,29_48||tataś ca-",
    "GK19gp23-33u:1921": "balān mānaṃ śikṣayantīr api tatra sakhī-tatīḥ |",
    "GK19gp23-33u:1922": "rādhayā sārdham ākarṣan jīyād veṇu-kala-svanaḥ ||JGc_1,29.49||[38] tasyā mukham avakalayya",
    "GK19gp23-33u:1923": "tat-tad-upamā-jātiyatayā saṃśayya sthitavantaṃ kāntaṃ prati sakhī-vacanam-",
    "GK19gp23-33u:1924": "tasminn api vidhu-buddhiṃ kartuṃ mā kṛṣṇa sāhasaṃ kārṣīḥ |",
    "GK19gp23-33u:1925": "sarvaṃ jetṛ tad etad bhrū-dhanur anu netra-vāṇam utkṣipati ||JGc_1,29.50||tataś ca-",
    "GK19gp23-33u:1926": "bhramarīvāmbujāraṇyaṃ śapharīva jalāśayam |",
    "GK19gp23-33u:1927": "kṛṣṇaṃ labdhvā pūrvameva dṛṣṭā sābhūnna tūttaram ||JGc_1,29.51||atha svādhīnabhartṛkā |",
    "GK19gp23-33u:1928": "nityaṃ yā yācitāpi priyatama-hariṇā necchati sparśa-mātraṃ",
    "GK19gp23-33u:1929": "vācā seyaṃ muhus taṃ nidiśati rasanām apy aho saṃvarītum |",
    "GK19gp23-33u:1930": "tan manye nūnam",
    "GK19gp23-33u:1931": "asyāvayava-samuditir divya-sīdhu-prakāraḥ",
    "GK19gp23-33u:1932": "saṅgād apy aṅga yasya prabhavati muhur unmāda-lakṣmīr amūdṛk",
    "GK19gp23-33u:1933": "||JGc_1,29.52|| tatra ca vakti rūpaṃ yadā kṛṣṇas tadā sā rādhikādhikam |",
    "GK19gp23-33u:1934": "śṛṇoti naiva tat tasya paśyantī rūpam adbhutam ||JGc_1,29.53|| [39]",
    "GK19gp23-33u:1935": "etad-anantaraṃ sakhīnāṃ nibhṛtālāpaḥ-",
    "GK19gp23-33u:1936": "api līlāyitam anayā campakalatayā tamālādhaḥ |",
    "GK19gp23-33u:1937": "prāgalbhyāt punar etāṃ tad upari ramaṇa-spṛhāṃ vedmi ||JGc_1,29.54|| [40] atha",
    "GK19gp23-33u:1938": "śrīmat-parama-rūpa-gurūpadeśa-maya-svapna-kalitaṃ",
    "GK19gp23-33u:1939": "prātastana-lalita-rāga-saṃvalitaṃ lalitā-gītam-",
    "GK19gp23-33u:1940": "jāgaraṇād atha kuñja-vare |",
    "GK19gp23-33u:1941": "vīkṣita-bhāskara-ruci-nikare",
    "GK19gp23-33u:1942": "||kāntā-nidrā-bhaṅga-kare |",
    "GK19gp23-33u:1943": "api saṅkalita-sva-parikare ||mama dhīr majjati kaṃsa-hare |",
    "GK19gp23-33u:1944": "mauli-śikhopari-piñcha-dhare ||[dhruvam]",
    "GK19gp23-33u:1945": "muhur ullāsita-yuvati-kare |",
    "GK19gp23-33u:1946": "samamanyā bahir anaya-care",
    "GK19gp23-33u:1947": "||ghana-gahanādhvani gamana-pare |",
    "GK19gp23-33u:1948": "tatra ca bahu kṛta-sukha-vitare",
    "GK19gp23-33u:1949": "||āśāstambhita-viraha-gare |",
    "GK19gp23-33u:1950": "dhāmni sanātana-śarma-hare ||iti||",
    "GK19gp23-33u:1951": "[41] dināntare sakhī-saubhāgyam-",
    "GK19gp23-33u:1952": "kiṃcid vilokya kuñje sakhyāḥ prāgalbhyam ekāntāt |",
    "GK19gp23-33u:1953": "smerā karam anu muralīṃ prāgād barhāvaliṃ śirasi ||JGc_1,29.56||",
    "GK19gp23-33u:1954": "[42] tāṃ prati śrī-rādhā kim apīdam ācārya provāca-",
    "GK19gp23-33u:1955": "śete mañju-nikuñja-talpam anu sa preyān iti preyasi tvāṃ veṇuṃ kila hartum asya kutukāt prāhaiṣam asmi drutam |",
    "GK19gp23-33u:1956": "taṃ tu tvaṃ parihṛtya cāgatavatī śrānteva ca prekṣyase tad-vartmāny adurī-cakartha rabhasā yan mādṛśāṃ durgamam ||JGc_1,29.57||",
    "GK19gp23-33u:1957": "[43] tad evaṃ tāsāṃ tasya ca prāvṛṣija-kṛṣivad daiva-vaśata eva vaśe vaśaṃvade tad-anantaraṃ vasanta-pañcamīm anu vasanta-rāgaṃ janayan",
    "GK19gp23-33u:1958": "gopāla-janībhir militvā śrīmān gopālaḥ khalu khelati sma |",
    "GK19gp23-33u:1959": "[44] tathā",
    "GK19gp23-33u:1960": "hi-tasyāṃ pañcamyām",
    "GK19gp23-33u:1961_0": "utkaṇṭhita-ṣaṭ-pada-khaṇḍita-tuṇḍa-mudrākula-mukula-maṇḍalatayā prathamam unmīliteṣu",
    "GK19gp23-33u:1961_1": "keṣucit puṇḍrakeṣu śrīman-mādhava-rādhādīnām abādham āgamanam asambhāvya bhṛśam unmanāyamānāyāṃ",
    "GK19gp23-33u:1961_2": "vṛndāyāṃ sumanāyamānā kācid āli-pālir",
    "GK19gp23-33u:1962": "āgamya tām ullāsitavatī-[45] sakhi vṛnde ! katham iva mandatāṃ vindase ?",
    "GK19gp23-33u:1963": "āgamya ramyam idam avagamyatām |",
    "GK19gp23-33u:1964": "[46] vṛndāha--kīdṛśam ?",
    "GK19gp23-33u:1965": "[47] sā prāha-yādṛśaṃ bhavad-abhirucitam |",
    "GK19gp23-33u:1966": "[48] vṛndāha-kathyatāṃ tathyam |",
    "GK19gp23-33u:1967": "[48] sā prāha-kācid ālī mādhavī-maṇḍalam anu mādhavaṃ mādhava-prakāśa-darśanataḥ samujjṛmbhita-rādhā-vipralambha-bādhaṃ nibhālya tām ullolayāmāsa |",
    "GK19gp23-33u:1968": "ullolya ca saṅgataś calantī sakhībhir idaṃ",
    "GK19gp23-33u:1969": "vasanta-rāgeṇa gāyantī vallabham api lambhayāmāsa |",
    "GK19gp23-33u:1970": "[49] gānaṃ yathā-",
    "GK19gp23-33u:1971": "kṛṣṇa-vanaṃ sakhi bhāti saraṅgam |",
    "GK19gp23-33u:1972": "bhavatīm iva laghu netum adhīśaṃ |",
    "GK19gp23-33u:1973": "sevita-madhura-sa-saṅgham ||[dhruvam]",
    "GK19gp23-33u:1974": "jāgaram itam iva mādhavikāśatam anukṛta-jṛmbhā-bhaṅgam |",
    "GK19gp23-33u:1975": "cumbati",
    "GK19gp23-33u:1976": "madhupa-gaṇe kṛta-bhaṅgi smārayati priya-saṅgam",
    "GK19gp23-33u:1977": "||sarasa-rasālaja-mukula-kulaṃ paripulakayad iva samam aṅgam |",
    "GK19gp23-33u:1978": "ākāritam iva tava kurute pika-kalam anukalayad anaṅgam ||tvāṃ",
    "GK19gp23-33u:1979": "celā-kali-candana-marutā vāsayatānulavaṅgam |",
    "GK19gp23-33u:1980": "karṣati",
    "GK19gp23-33u:1981": "madhuripu-madhu-parvodita-vīṇā-veṇu-mṛdaṅgam ||nītāyāṃ tvayi mādhavi mādhava-mādhava-gāna-taraṅgam",
    "GK19gp23-33u:1982": "kirati parāga-cayaṃ locanam iva naṭayati",
    "GK19gp23-33u:1983": "cāru-kuraṅgam ||iti sā labdhvā vallabham aniśaṃ manasā valitāsaṅgam |",
    "GK19gp23-33u:1984": "jayati nirupama-rūpiṇi madhye yamunā-mānasa-gaṅgam ||JGc_1,29.58||[51]",
    "GK19gp23-33u:1985": "atra ca padyam ekaṃ gadyate-",
    "GK19gp23-33u:1986": "vana-ruci-ruciraḥ śrīmān",
    "GK19gp23-33u:1987": "madana-vinodāya nunna-gopīkaḥ |",
    "GK19gp23-33u:1988": "abhitaḥ surabhita-deśaḥ",
    "GK19gp23-33u:1989": "sahacari paśya mādhavaḥ sphurati ||JGc_1,29.59||",
    "GK19gp23-33u:1990": "[52] tad evaṃ niśamya tatra vindamānāṃ vṛndām anu punar evaṃ darśayāmāsa,",
    "GK19gp23-33u:1991": "yathā-",
    "GK19gp23-33u:1992": "rādhā harir api pulaki-vasantam |",
    "GK19gp23-33u:1993": "gāyati nija-nudam anu vikasantam ||dhruvam|| upadiśate diśi diśi guṇayantam |",
    "GK19gp23-33u:1994": "pikam anu pañcamam aticirayantam ||vāsantī-madhu rahasi dhayantam |",
    "GK19gp23-33u:1995": "śaṃsati madhuliham anugāyantam ||madhu-rasamanu gānaṃ ramayantam |",
    "GK19gp23-33u:1996": "rasayati vinimitam adharam ayantam ||malayaja-surabhi-dhuraṃ khañjantam |",
    "GK19gp23-33u:1997": "kavayati gandhavahaṃ prasajantam ||vādya-gaṇaṃ guṇa-valita-dig-antam |",
    "GK19gp23-33u:1998": "anunṛtyati",
    "GK19gp23-33u:1999": "mad-alola-dṛg-antam ||capalāghana-sama-rucim anu taṃ tam |",
    "GK19gp23-33u:2000": "naṭayati",
    "GK19gp23-33u:2001": "śikhi-gaṇam api nipatantam ||kirati cūrṇam anu pūrṇad-anantam |",
    "GK19gp23-33u:2002": "samam",
    "GK19gp23-33u:2003": "ālīla-lalanābhir anantam ||śrama-jala-kaṇa-gaṇam anu vilasantam |",
    "GK19gp23-33u:2004": "vahati",
    "GK19gp23-33u:2005": "parāga-bharaṃ rucim anantam ||JGc_1,29.60|| iti |",
    "GK19gp23-33u:2006": "[53] atha tāvatīṃ gatim apy asahamānāḥ sahamānā guravaḥ kuravam ācarya",
    "GK19gp23-33u:2007": "paryavasthayā tāsāṃ svatantratām āvārya sarvato nirodham udbodhayāmāsuḥ |",
    "GK19gp23-33u:2008": "[54] yatra khalu rakṣiṇī-vargas tāh sarvataḥ samacakṣiṣṭa |",
    "GK19gp23-33u:2009": "yena svata eva kṛṣṇasya ca tad-vaśyatā jātā |",
    "GK19gp23-33u:2010": "tad evaṃ vidhureṇa sarvatra ca tatra vidhure sati-",
    "GK19gp23-33u:2011": "padyāṃ paśyati veṇum ākalayati preṣyādikaṃ preṣayaty anyaṃ kṛtsnam upāyam ācarati yat kāntaḥ sa-kāntaḥ purā |",
    "GK19gp23-33u:2012": "tad",
    "GK19gp23-33u:2013": "gurvādi-nirodha-bandha-vidhiṣu prauḍheṣu hākarṣaṇaṃ jajñe niṣphalanam eva yena ca tayor marmāṇi bhedaṃ yayuḥ ||JGc_1,29.61||",
    "GK19gp23-33u:2014": "[55] tatra cobhayor manaḥ-kathā, yathā-",
    "GK19gp23-33u:2015": "na prāg dṛṣṭir amuṣya yat priya-janasyāsīt tad uccaiḥ sukhaṃ",
    "GK19gp23-33u:2016": "manye sā bata sāmprataṃ samabhavad yat tasya tad duḥkham |",
    "GK19gp23-33u:2017": "tasya svasya ca yā krameṇa mamatā jātādhunā sā dvayaṃ cūrṇīkartum athecchatīha kim ahaṃ kartāsmi kartā sa kim ||JGc_1,29.62||",
    "GK19gp23-33u:2018": "rātrāv adyātimātraṃ praṇayi-janam ahaṃ taṃ dadarśāpy asau māṃ naitāvan-mātram atra pratinava-madanaṃ hanta pasparśa ca drāk |",
    "GK19gp23-33u:2019": "yady eṣa svapna eva sphurati na hi tadāpy ātmanaḥ prāṇa-rakṣāṃ",
    "GK19gp23-33u:2020": "manye jāgrad-daśā vā tad api na hi hahā kṛṣṇa-kānte kva nu tvam",
    "GK19gp23-33u:2021": "||JGc_1,29.63|| śyāmāṅgam antarā dehaḥ suhṛdaḥ sarva eva ca |",
    "GK19gp23-33u:2022": "antar-mano-bhidas tāpaṃ dadhate vahni-jālavat ||JGc_1,29_64|| iti |",
    "GK19gp23-33u:2023": "evaṃ saṃcakrudhus te te rurudhuś ca vadhur yadā |",
    "GK19gp23-33u:2024": "tadā kṛṣṇas tīrtha-yātrāṃ tṛṣṇayā cchadma nirmame ||JGc_1,29.65|| yadā kṛṣṇānuraktābhiḥ sā yātrā tābhir ākali |",
    "GK19gp23-33u:2025": "mano-rājyaṃ tadā prājyam acāyi",
    "GK19gp23-33u:2026": "niracāyi ca ||JGc_1,29.66|| yadā pratasthe govindo vindan śakaṭam unnatam",
    "GK19gp23-33u:2027": "| tadā dṛk-pakṣiṇāṃ tābhir lakṣitā bandhu-vicyutiḥ ||JGc_1,29_67|| rātriṃ rātriṃ vasanti sma yatra te tatra niścitam |",
    "GK19gp23-33u:2028": "abhūd amūṣu samprāptir vidhor dākṣāyaṇīṣv iva ||JGc_1,29_68|| tathā hi-",
    "GK19gp23-33u:2029": "tābhiḥ svasya vidūrakābhir abhisāro' dyan-madābhis tadā",
    "GK19gp23-33u:2030": "gaty-arthaṃ kṛta-vāsakābhir udita-prollāsi-tat-kelibhiḥ |",
    "GK19gp23-33u:2031": "kābhiścit parivañcitābhir ativyāptābhir udvāsita-",
    "GK19gp23-33u:2032": "dvandvābhir vividha-sva-kelim abhajat tasmin sa kṛṣṇaḥ pathi ||JGc_1,29.69|| yarhi ca tīrthaṃ yātā gokulalokāstadā harirvidadhe |",
    "GK19gp23-33u:2033": "guṇajīvistrīveśaṃ tāsāmāsattisaukhyāya ||JGc_1,29_70|| [56] tatra",
    "GK19gp23-33u:2034": "jyotir-mantra-yoga-tantra-viduṣī-veṣo, yathā-",
    "GK19gp23-33u:2035": "sarvajñe kiṃ trilokyāṃ sukha-kara-sadanaṃ kṛṣṇa-goṣṭhaṃ kim asminn ājīvyaṃ kṛṣṇa-gānaṃ kim atula-bhavika-prāpaṇaṃ kṛṣṇa-lipsā |",
    "GK19gp23-33u:2036": "kiṃ bhogyaṃ kṛṣṇa-rūpaṃ pariṇatir iha kā kṛṣṇa-labdhiḥ samantād ity evaṃ rādhikāyāṃ prativacana-kṛtī pātu naḥ kṛṣṇa-dambhaḥ",
    "GK19gp23-33u:2037": "||JGc_1,29.71|| [57] dūtī-veśo yathā-",
    "GK19gp23-33u:2038": "kāsi preśyā kimīyā tava tam anugatā kiṃguṇā tasya tulyā tatra syāt kiṃ pramāṇaṃ vijana-gṛha-gatā paśya me sarvam aṅgam |",
    "GK19gp23-33u:2039": "ity evaṃ dig-vitāna-praṇihiti-valitaṃ sa-smitaṃ tan-nidiṣṭā",
    "GK19gp23-33u:2040": "rādhā-gīr-bhaṅgi-mātrāt paricitim akarod astu tat kāmya-vastu",
    "GK19gp23-33u:2041": "||JGc_1,29.72|| [58] tad evaṃ śrī-rādhayā tad-viraha-cintā-saṃbādhayāpi",
    "GK19gp23-33u:2042": "gata-tad-bādhayā kvacid anyathānyathā ca rajany antare punaḥ punar",
    "GK19gp23-33u:2043": "anya-bahu-vidha-veśaṃ keśavaṃ niśāmya bhaṇitam, yathā-",
    "GK19gp23-33u:2044": "seyaṃ bhiṣag-asitāṅgī mama hṛd-dāhaṃ cikitsituṃ labdhā |",
    "GK19gp23-33u:2045": "spṛśatī sakhi kara-nāḍīm anyāṅgaṃ dhik kutaḥ spṛśati ||JGc_1,29.73|| śyāmā vaiṇavikīyaṃ vidūra-vāsā niśārdham udbhūtam |",
    "GK19gp23-33u:2046": "sakhya-sthalam idam alpaṃ tan mama talpaṃ tu saṃkucad bhavatu ||JGc_1,29.74|| kavir iyam",
    "GK19gp23-33u:2047": "bhavatu śyāma-vyaktiḥ svadhīta-tad-vidyā |",
    "GK19gp23-33u:2048": "asmākaṃ raha eṣā katham iva jānāti tan na jānāmi ||JGc_1,29_75|| śyāmā citra-karīyaṃ citraṃ vijane prakāśayati |",
    "GK19gp23-33u:2049": "mām iva kām api yatra sva-tulita-puṃsānvitāṃ sakhi vyadhita ||JGc_1,29_76|| rahasi tad etad vadmi tvayi sakhi na paratra kutrāpi |",
    "GK19gp23-33u:2050": "tāmbūlikīyam asitā mohana-mantraṃ vijānāti ||JGc_1,29_77|| seyaṃ",
    "GK19gp23-33u:2051": "mālā-kārī-mūrtir mālāḥ prasārayati |",
    "GK19gp23-33u:2052": "tasya śyāmala-mūrteḥ kasmāt puṣpeṣu vāsanāṃ tanute ||JGc_1,29_78|| phala-vikrayiṇī śyāmā phalam iha vividhaṃ prasārayati |",
    "GK19gp23-33u:2053": "bilvaṃ kevalam atha kiṃ gṛhṇaty asmān vilokayati",
    "GK19gp23-33u:2054": "||JGc_1,29_79|| seyaṃ śyāmā na satī hāra-vyatihāra-sambhavad-dravyā |",
    "GK19gp23-33u:2055": "aparicitāpi svayam atha maṇisara-paridhāpanaṃ vaṣṭi ||JGc_1,29_80||",
    "GK19gp23-33u:2056": "yad-avadhi tad-aguru-sattvaṃ tasyā gṛhṇāmi gandha-jīvinyāḥ |",
    "GK19gp23-33u:2057": "tad-avadhi",
    "GK19gp23-33u:2058": "guravo mayi sakhi kṛṣṇam akṛṣṇaṃ ca bruvate ||JGc_1,29_81||[59] atha",
    "GK19gp23-33u:2059": "śrīvatsa-lakṣaṇasyāpy etad-upalakṣaṇaṃ bahu-racanaṃ vacanaṃ lakṣaṇīyam,",
    "GK19gp23-33u:2060": "yathā-",
    "GK19gp23-33u:2061": "sīvana-vijñā svayam api para-śilpānāṃ vilokanāt kartrī |",
    "GK19gp23-33u:2062": "sāhaṃ",
    "GK19gp23-33u:2063": "praṇayi-vyaktir lokaya gopi sva-hṛd-gatāṃ colīm ||JGc_1,29.82|| aham iha rañjana-kārī śyāmābhikhyā jagad-gata-khyātiḥ |",
    "GK19gp23-33u:2064": "yā mama vastraṃ vaste vikasati hṛt-kañja-rañjanāpy asyāḥ ||JGc_1,29_83||",
    "GK19gp23-33u:2065": "darpaṇa-kārmuka-vidruma-muktā vikretum īhase spaṣṭam |",
    "GK19gp23-33u:2066": "gūḍhaṃ",
    "GK19gp23-33u:2067": "sampuṭa-yugalaṃ kretum ahaṃ tu vrajastri pṛcchāmi ||JGc_1,29_84||",
    "GK19gp23-33u:2068": "saṃvāhana-nipuṇātmā sutanur ahaṃ tava niṣevaṇaṃ lipsuḥ |",
    "GK19gp23-33u:2069": "mat-sparśāṃśaja-saukhyaṃ subhage brāhmaṃ sukhaṃ jayati ||JGc_1,29_85||",
    "GK19gp23-33u:2070": "[60] tatra ca sati-",
    "GK19gp23-33u:2071": "kaṅkaṇa-kāri-strīvad-veśaṃ",
    "GK19gp23-33u:2072": "keśavam upetya yāḥ kāścit |",
    "GK19gp23-33u:2073": "dakṣiṇa-vāma-caritraṃ tenus tan na hi karavāmahe sadasi ||JGc_1,29.86|| andhakāra-maya-pakṣa-lakṣitām",
    "GK19gp23-33u:2074": "ambikā-vana-gatiṃ vidhāya tām |",
    "GK19gp23-33u:2075": "yady adiṣṭam abhavan murāriṇā miṣṭam iṣṭam ataniṣṭa tad bahu ||JGc_1,29.87||[61] tad evaṃ",
    "GK19gp23-33u:2076": "kaṃsārer hṛdayābja-sambhavad-alī-vīthīyamānā vraja-",
    "GK19gp23-33u:2077": "preyasyaḥ sphuṭam antarāntara-padaṃ yātāḥ kramād antataḥ |",
    "GK19gp23-33u:2078": "evaṃ ced bhavatān na tatra ca vayaṃ saṃdihya vibrūmahe rādhā yat kila karṇikā-sthitim agād asmākam atrāgrahaḥ ||JGc_1,29.88||",
    "GK19gp23-33u:2079": "[62] atha samāpanam-",
    "GK19gp23-33u:2080": "sudarśanasya śāpāntakārī rādhe sudarśanaḥ |",
    "GK19gp23-33u:2081": "atikāntas tavāvāti-kāntaḥ so'",
    "GK19gp23-33u:2082": "yaṃ bakāntakaḥ ||JGc_1,29.89||",
    "GK19gp23-33u:2083": "iti śrī-śrī-gopāla-campūm anu",
    "GK19gp23-33u:2084": "rahaḥ-kutūhala-vaha-bahala-rahaḥ krīḍākhyam ekonatriṃśaṃ pūraṇam",
    "GK19gp23-33u:2085": "atha triṃśaṃ pūraṇam",
    "GK19gp23-33u:2086": "nirvrīḍa-horikā-vikrīḍanaṃ",
    "GK19gp23-33u:2087": "[1] atha madhukaṇṭhaḥ prabhātakathāṃ kramataḥ prakramate sma-",
    "GK19gp23-33u:2088": "ambikā-vana-gatir babhūva sā keli-karmaṇi hareḥ samardhanī |",
    "GK19gp23-33u:2089": "āgatāvapi tadā punar vraje horikā-pramada-parva-paddhatiḥ ||JGc_1,30.1||",
    "GK19gp23-33u:2090_0": "[2] tatra ca parvaṇi sarva eva strī-puṃsa-janaḥ pramatta-gaṇa iva gāyan nṛtyan yudhyan",
    "GK19gp23-33u:2090_1": "kriḍatīti madhya-deśataḥ samudācāraḥ pracarati bhaviṣyottara-purāṇa-prāmāṇyasya purāṇānāṃ",
    "GK19gp23-33u:2090_2": "mānyatayā |",
    "GK19gp23-33u:2091": "[3] atha tatra yadā pūrṇa-guṇa-phālguna-pūrṇimā-niśāyāṃ kutuka-tṛṣṇak",
    "GK19gp23-33u:2092": "kṛṣṇaś ca rāmaś ca ḍhuṇḍhā-paraparyāya-horikā-gṛha-gṛhyāyāṃ bhuvi ramate sma |",
    "GK19gp23-33u:2093": "tadākasmād uttarasmād āgataḥ kaścid yadyapi guhyakādhipa-saṃgrāhyas",
    "GK19gp23-33u:2094": "tathāpi guhyaka-garhyatayā kaṃsa-śubhāśaṃsanas tatra krīḍantīr vraja-yuvatīḥ prati durdṛṣṭiṃ vidhāya tad-ākṛṣṭiṃ cintitavān |",
    "GK19gp23-33u:2095": "[4] cintayann eva ca sahasā tatra praviṣṭaḥ sa khalu durdhyānāviṣṭas",
    "GK19gp23-33u:2096": "tasmād akasmād aṅganānāṃ gaṇam udajavaj javataḥ kālayāmāsa |",
    "GK19gp23-33u:2097": "[5] atha sāgrajaḥ so' yaṃ gadāgrajastamasabhyasvabhāvamupalabhya pūrvaṃ",
    "GK19gp23-33u:2098": "tatparvarasikavaihāsikaveśaviśeṣaṃ dadhṛṣaṃ manvānaḥ sthagita ivāsīt |",
    "GK19gp23-33u:2099": "tataś ca-",
    "GK19gp23-33u:2100": "pratihari-gati-ceṣṭā śaṅkhacūḍena ruddhā dṛg api rutir api drāk kṛṣṇa-rāmeti tāsām |",
    "GK19gp23-33u:2101": "yad ayam atula-vega-drohi-rūpāti-śabdaiḥ",
    "GK19gp23-33u:2102": "pratipadam anuvartī vṛtti-lopaṃ cakāra ||JGc_1,30.2||",
    "GK19gp23-33u:2103": "[6] atha tatra śrī-kṛṣṇa-vākyam-",
    "GK19gp23-33u:2104": "pratyayantyo' py atijava-bharād asya ghorān nivṛttāḥ",
    "GK19gp23-33u:2105": "paśyantyo nāv api dhig amutas trāsa-vidhvasta-netrāḥ |",
    "GK19gp23-33u:2106": "krośantyo' pi pratirutikṛtānena nīruddha-śabdāḥ",
    "GK19gp23-33u:2107": "bhrātas tarhy apy ahaha kim amū rakṣituṃ na dravāva ||JGc_1,30.3||",
    "GK19gp23-33u:2108_0": "[7] tad evaṃ niścinvānau taṃ bhīṣaṇārambhatayā stambhayituṃ vicinvānau sahasā śāla-dvayaṃ",
    "GK19gp23-33u:2108_1": "sahasā troṭayantau punas tad-viṭapādikam api pramoṭayantau sudṛḍha-bhujāgra-jāgrat-tad-yugalatayā",
    "GK19gp23-33u:2108_2": "prabalatayā ca tāv",
    "GK19gp23-33u:2109": "anudadruvatuḥ |",
    "GK19gp23-33u:2110": "tad anu vidrava-vaśād anye' pi saṃvidrate sma |",
    "GK19gp23-33u:2111": "tadā ca-",
    "GK19gp23-33u:2112": "itthaṃ na tarkitaṃ laukair anayoḥ śāla-hastayoḥ |",
    "GK19gp23-33u:2113": "śālau kiṃ laghutāṃ yātau vigrahau gurutām uta ||JGc_1,30.4||",
    "GK19gp23-33u:2114": "tataś ca-",
    "GK19gp23-33u:2115": "agre śubhraṃ rauhiṇeyaṃ vidhāya",
    "GK19gp23-33u:2116": "śrī-govindaḥ pradravac chaṅkhacūḍam |",
    "GK19gp23-33u:2117": "kīrti-stoma-prāyatāṃ tasya tanvann eṣa prāyas taṃ purastāt karoti ||JGc_1,30.5||",
    "GK19gp23-33u:2118": "vilokya sa-balaṃ hariṃ parama-vikramaṃ sa-kramaṃ",
    "GK19gp23-33u:2119": "visṛjya vanitā-janaṃ tvaritam adravad guhyakaḥ |",
    "GK19gp23-33u:2120": "balasya kila kālatām amata mṛtyutāṃ yad dharer mṛgaṃ tad ucitaṃ yataḥ sa sa jagāma tat tat kṛtim ||JGc_1,30.6||",
    "GK19gp23-33u:2121": "[8] tena visṛṣṭāyāṃ cāvalāvalāvayaṃ balābhidhas tat-saṃvalanāya tatra sthitaḥ |",
    "GK19gp23-33u:2122": "[9] atha śrīmān danuja-gajasiṃhas tad-anujas tu sa-vikramaṃ vikramamāṇaḥ prahasya sphuṭam auttarāhvasya ca tasya dākṣiṇātyaṃ palāyanam avetya",
    "GK19gp23-33u:2123": "dūretyaṃ taṃ pratyavajñayā taru-yaṣṭiṃ hastād vibhraṣṭāṃ cakāra |",
    "GK19gp23-33u:2124": "[10] vidrutya labdha-sanīḍaṃ punar asau vikrīḍana-catura-cittas tata itas taṃ vidrāvya ceṣṭitena veveṣṭi sma |",
    "GK19gp23-33u:2125": "nṛsiṃha iva hiraṇyakaśipuṃ ripuṃ",
    "GK19gp23-33u:2126": "sa-nigraham eva jagrāha ca |",
    "GK19gp23-33u:2127": "[11] tatas taṃ hasta-rodhaṃ gṛhṇann ahnāya maṇi-gṛhītaye sphurann urasilaḥ kara-sarasijena",
    "GK19gp23-33u:2128": "kakkhaṭī-bhāva-vighaṭita-tad-adhīci-muny-asthijena gṛhīta-saṃgrāha-sāraṃ",
    "GK19gp23-33u:2129": "prahāram ājahāra uttarasminn anehasi mṛta-deha-pratīkādānam anuttaram itīva bhraṃśayāmāsa ca tasya tam uttaṃsam |",
    "GK19gp23-33u:2130": "[12] sa punar ātatāyī durmāyī maṇim anu prāṇān api vyaktam eva tyaktavān |",
    "GK19gp23-33u:2131": "tad-dhana-mātra-jīvana-yātraḥ khalv asau |",
    "GK19gp23-33u:2132": "tataś ca-",
    "GK19gp23-33u:2133": "jīvo ratnaṃ veti bhedākṣamaṃ taj-",
    "GK19gp23-33u:2134": "jyotir-mātraṃ vastu yakṣād gṛhītvā |",
    "GK19gp23-33u:2135": "paśyantīnāṃ yoṣitāṃ kaṃsa-vairī",
    "GK19gp23-33u:2136": "ninye kāmaṃ rāma-sāyujyam eva ||JGc_1,30.7||",
    "GK19gp23-33u:2137": "[13] taṃ cābhipannaṃ mukhaṃ vyādāya vinnapātaṃ panna-maṇiṃ vyāpannaṃ dṛṣṭvā śrī-kṛṣṇābhiprāyam abhiprayadbhir diviṣadbhir upahasitam, yathā-",
    "GK19gp23-33u:2138": "strī-ratnaṃ puru parakīyam ādithas tvaṃ svaṃ cūḍāmaṇim api hārayāṃ cakartha |",
    "GK19gp23-33u:2139": "atyākṣīr bata nija-jīvanaṃ ca dhik tvāṃ",
    "GK19gp23-33u:2140": "vyādāḥ kiṃ mukham atha vaktram atra yakṣa ||JGc_1,30.8||",
    "GK19gp23-33u:2141": "[14] tad evaṃ karṇa-rasanayā rasyamānam ācarya rahasyaṃ vihasya ca snigdhakaṇṭhaḥ punaḥ sa-bāṣpa-kaṇṭham uvāca-",
    "GK19gp23-33u:2142": "tat-kṣobhaṇaṃ tad dravaṇaṃ tathā tad-",
    "GK19gp23-33u:2143": "vikrīḍanaṃ tad-dhananaṃ sva-śatroḥ |",
    "GK19gp23-33u:2144": "tad-rakta-rajyan-maṇi-pāṇi-rocir",
    "GK19gp23-33u:2145": "mayy adya sadyaḥ prabham asya bhāti ||JGc_1,30.9||",
    "GK19gp23-33u:2146": "[15] punar madhukaṇṭha uvāca-tad evaṃ dalita-cūḍe śaṅkhacūḍe niṣpīḍite krīḍite ca vrīḍitena nivṛtte kolāhala-paramparātaḥ",
    "GK19gp23-33u:2147": "kātaratā-virata-prakṛtayaḥ sarva eva vrajorvīpati-prabhṛtayaḥ samāgatya vismitya ca tādṛśa-duṣṭa-naṣṭībhāvataḥ punar bhaya-sandehenāspṛṣṭāḥ",
    "GK19gp23-33u:2148": "spaṣṭānanda-sandoha-dohās tat-parva-krīḍāṃ nirvrīḍā iva vivavruḥ |",
    "GK19gp23-33u:2149": "[16] vivṛtya ca śāstra-vipratipatti-viprayojayitṛ-viprebhyaḥ",
    "GK19gp23-33u:2150": "sūta-sarvānanda-guṇa-prabhūta-sūta-māgadha-vandibhyaś ca paramāvadānāni dānāni bahūni cakruḥ",
    "GK19gp23-33u:2151": "tābhyaś ca śasta-vastrādīni prasthāpayāmāsuḥ |",
    "GK19gp23-33u:2152": "svasthāyamānāḥ samājagmuś ca kṛṣṇa-kṛṣṇāgrajau puraskṛtya nijaṃ vrajam iti",
    "GK19gp23-33u:2153": "evaṃ vicitra-vikrīḍaḥ putras te goṣṭha-nāyaka |",
    "GK19gp23-33u:2154": "taṃ krodha-vahnau ḍhuṇḍhāgre yakṣor abhraṃ jahāva yaḥ ||JGc_1,30.10||",
    "GK19gp23-33u:2155": "[17] athātra rātri-kathāyāṃ madhukaṇṭhas tāṃ horikā-kathām eva viśeṣataḥ sevayāmāsa |",
    "GK19gp23-33u:2156": "śiva-kṣapāyām atha yāpitāyāṃ valgūtsavā phālguna-pūrṇimāgāt |",
    "GK19gp23-33u:2157": "pakṣa-dvayasyāsya yathaiva kāntiḥ parva-dvayasyāsya ca tadvad asti ||JGc_1,30.11||",
    "GK19gp23-33u:2158": "hime gate hima-rucir ujjvalaṃ babhāv aphalguni sva-mahasi phalgu-parva ca |",
    "GK19gp23-33u:2159": "na vābhavan katham atha tatra gopikā madotkarād api paribhūta-gopikā ||JGc_1,30.12||",
    "GK19gp23-33u:2160": "[18] atha balakṣa-pakṣa-sapakṣakair",
    "GK19gp23-33u:2161": "avaprakara-śobhākara-karani-kara-karambitāṃ",
    "GK19gp23-33u:2162": "sva-manoratha-prathanāvalambitāṃ kṣapam anvīkṣya sarvās",
    "GK19gp23-33u:2163": "tat-parvānarvācīna-samudācāra-garvān mudā bahir āvirbhavanti sma, yathā-",
    "GK19gp23-33u:2164": "muhur agaṇita-gauravāḥ samantāt",
    "GK19gp23-33u:2165": "praṇaya-madāt paridhāya divya-veśam |",
    "GK19gp23-33u:2166": "api bata janatāsu horikāyāṃ harim abhisasrur aho vrajasya nāryaḥ ||JGc_1,30.13||",
    "GK19gp23-33u:2167": "[19] tad evaṃ sadma-sadmanāṃ sakhī-padma-varūthinībhiḥ saha",
    "GK19gp23-33u:2168": "yūtha-nātha-kavaca-sthiti-racana-kañculikādi-vastraiḥ",
    "GK19gp23-33u:2169": "surabhi-kaṣāya-mocana-yantra-prabhṛti-śastrair",
    "GK19gp23-33u:2170": "bahula-kāhalādi-vāditra-vicitra-kutūhalaiḥ",
    "GK19gp23-33u:2171": "sa-keli-gāli-rīti-maya-gīti-kolāhalaiḥ sārvatrika-tat-pārvaṇa-rītyā",
    "GK19gp23-33u:2172": "nirlajjatayā sajjatayā ca",
    "GK19gp23-33u:2173": "vraja-pura-dvāra-puraḥ-sthita-horikāyatanāgrīya-samagrāyata-prāṅgaṇa-vihāra-saṅgara-raṅga-bhuvi",
    "GK19gp23-33u:2174": "saṃgatā babhūvuḥ |",
    "GK19gp23-33u:2175": "[20] yāḥ khalu bala-balānujayor yathāsvaṃ pṛthak pṛthag anurāga-dharaṇād",
    "GK19gp23-33u:2176": "vibhāgam āgatās tat-tan-niṣṭha-dṛṣṭitayā tiṣṭhanti sma |",
    "GK19gp23-33u:2177": "[21] tatra tābhir īryamāṇaṃ vardhita-śauṭīrya-parimāṇaṃ kala-kalam",
    "GK19gp23-33u:2178": "ākalayya jayyatāmayyas tā iti bhāvanāṃ paryavasāya-sāhāyyāya sakhi-ghaṭayā",
    "GK19gp23-33u:2179": "kaṭakaṃ saṅghaṭayya tadvad eva sajjatayā bala-balānujāv api valgu valgantau tatraiva gacchataḥ sma |",
    "GK19gp23-33u:2180": "[22] gatau cānavadya-vādya-ghoṣeṇa ghoṣaṃ vadhirayantau pratisenām",
    "GK19gp23-33u:2181": "avadhīrayāmāsatuḥ |",
    "GK19gp23-33u:2182": "yena samuddīpita-mānāḥ pratisenāyamānāś ca tās tathā vādyataḥ saṃmukhatām āsādya paritas tān api sarvān aticitrayāmāsuḥ |",
    "GK19gp23-33u:2183": "[23] yatra pratispardhayā vardhamānayos tayor yūtha-varūthinī-pramāṇayor",
    "GK19gp23-33u:2184": "ekatra mādhavaḥ paratra tu rādhā rājāyate sma |",
    "GK19gp23-33u:2185": "jāyate sma ca tena janānām ativismayaḥ |",
    "GK19gp23-33u:2186": "tathā hi-",
    "GK19gp23-33u:2187": "yadvac chubhratara-prakīrṇaka-maṇi-cchatrādikaṃ śrī-harer",
    "GK19gp23-33u:2188": "āsīt tadvad amūbhir aprathi tadā śrī-rādhikāyām api |",
    "GK19gp23-33u:2189": "kiṃ cābhyāṃ na parasparaṃ nayanayoḥ prāntaś ca sehe yathā jetṛtvaṃ kva nu jeyatā ca bhavitā kutreti nātrohitam ||JGc_1,30.14||",
    "GK19gp23-33u:2190": "[24] tad evaṃ parasparam utsāhamānatām asahamānatām apy adhikṛtya",
    "GK19gp23-33u:2191": "kṛta-kṛtyatā-samāhārayor manoharaṇāyābhihāra-vihārayos tayor",
    "GK19gp23-33u:2192": "anīkinī-sahitayoḥ sarva-mahitayoḥ samañjasatām iva saṃjayantī",
    "GK19gp23-33u:2193": "vrajarāja-savayaḥ-purohita-śvaśurāvaraja-dāratayā gantavya-pakṣaṃ",
    "GK19gp23-33u:2194": "narma-śarmaṇā rañjayantī kācid ardha-vṛddhā tat-prema-samṛddhā",
    "GK19gp23-33u:2195": "madhyastha-padavīm adhyāsya pragalbhatayā gatyā vātyāyamānā",
    "GK19gp23-33u:2196": "rādhā-varga-madhyāt tat-pratipakṣasya kṣmādhavaṃ śrīman-mādhavaṃ",
    "GK19gp23-33u:2197": "saṃnihitavatī |",
    "GK19gp23-33u:2198": "saṃnidhāya ca yathā-yathaṃ prathamāna-smitatayā kṛte'",
    "GK19gp23-33u:2199": "bhivādane' bhivadane ca teṣāṃ sarveṣāṃ śṛṇvatām abravīt-",
    "GK19gp23-33u:2200": "[25] ahaṃ kila prajñā prājñā ca mahā-dharādhīśa-gaṇa-kṛtārādhāyā",
    "GK19gp23-33u:2201": "śrī-rādhāyā dūta-karmaṇi prabhūtatām āsannāsmi |",
    "GK19gp23-33u:2202": "tad etad avadhāryatām-",
    "GK19gp23-33u:2203": "[26] ity ukta-mātrām etāṃ madhumaṅgalaḥ sahāsam āha sma-kim uktam avadhāryatām iti |",
    "GK19gp23-33u:2204": "[27] tac chrutvā sarvasmin prahasati sovāca-vadhiro' yaṃ bhavatāṃ sabhāsad iti |",
    "GK19gp23-33u:2206": "[28] madhumaṅgala uvāca-yuktaṃ tavedaṃ nirargalatvam |",
    "GK19gp23-33u:2207": "yatas tasyā dharādhiśāyā vaśā bhavatī kasya vānyasya vaśā bhaviṣyati |",
    "GK19gp23-33u:2208": "[29] śrī-kṛṣṇas tu sa-gāmbhīryam uvāca-nikāmam eva nivedyatām |",
    "GK19gp23-33u:2209": "[30] dūtī tu tayā śiṣṭācāra-pratipālayitryā viśiṣṭam idam ādiṣṭam ity ardhokte viṣṇu viṣṇv ity uktvā provāca-śacī-jayi-tadīya-saciva-varābhir",
    "GK19gp23-33u:2210": "idam ādiṣṭam |",
    "GK19gp23-33u:2211": "sarvatra prasṛmara-samajñām asmadīya-rājñīm avajñāya dūrataś ca kim uta pūrataś chatrādika-dhāraṇaṃ bhavatām asādhāraṇam |",
    "GK19gp23-33u:2212": "[31] atha kṛṣṇaḥ sabhābhiḥ saha hasitvā provāca-satyaṃ tad-ādeśatas",
    "GK19gp23-33u:2213": "tad-abhiniveśaṃ tyajāmaḥ |",
    "GK19gp23-33u:2214": "kintu yuddhaṃ vinā rājñāṃ veda-buddhaṃ syād iti yuddhāya saṃnaddhayā bhavatyā bhāvyam ity eva vaktavyam |",
    "GK19gp23-33u:2215": "[32] atra madhumaṅgalaḥ saṃmukhaṃ gatas tad idam āha sma-deva tad idam eva",
    "GK19gp23-33u:2216": "samākarṇyatām |",
    "GK19gp23-33u:2217": "jātitaḥ strī cāstrī yo janastasmin vāmatārāme nāmamātreṇa rāmāspadamāgate nārjavacaryayā kāryamaryate",
    "GK19gp23-33u:2218": "tasmādārjavavarjanādūrjasvinaste vayam evadūtyāya sthāpanīyāḥ prasthāpanīyāśca |",
    "GK19gp23-33u:2219": "asmāsu cāham evaprahāpaṇīyaḥ |",
    "GK19gp23-33u:2220": "yataḥ kovido' smi |",
    "GK19gp23-33u:2221": "[33] dūtī sahāsamāha sma-lālāṭika bhavān yadi kovidas tarhy anyaḥ ko'",
    "GK19gp23-33u:2222": "vidaḥ |",
    "GK19gp23-33u:2223": "[34] madhumaṅgalaḥ sotprāsam uvāca-jalpāki kalayāmi bhavatī tasyāḥ sabhāyā vindur asti |",
    "GK19gp23-33u:2224": "tathāpi trayītanor mamāgrataḥ sthitir api tava na sthiratāṃ labheta |",
    "GK19gp23-33u:2225": "[35] dūtī sāvajñam uvāca-viśāradāyā mama purataḥ śāradas tvaṃ kiyad vā",
    "GK19gp23-33u:2226": "vaditāsi |",
    "GK19gp23-33u:2227": "tasmān nīvākavalitam ākalaya |",
    "GK19gp23-33u:2228": "[36] madhumaṅgalaḥ sa-roṣaṃ śrī-kṛṣṇam avalocya vakti sma-para-vaktavyā",
    "GK19gp23-33u:2229": "khalv iyaṃ vaktavyā bhavatīti nāsmākaṃ vaktavyā bhavitum arhati |",
    "GK19gp23-33u:2230": "kintu seyaṃ tāvad atra nirudhyatām yāvad ahaṃ tad vṛttam avabudhya sudhy-agraṇīr",
    "GK19gp23-33u:2231": "bhavantam avaruṇadhmi |",
    "GK19gp23-33u:2232": "[37] dūtī sa-hāsam uvāca-nūnaṃ bhavatāṃ dūtaḥ so' yam agrata eva vyagratām avāpa |",
    "GK19gp23-33u:2233": "yan māmatra ruddhann eva tatra jigamiṣati |",
    "GK19gp23-33u:2234": "tasmān na mādṛg iva niḥśaṅkaṃ so' yam iti bhavatāṃ kalaṅkāya paraṃ pratipatsyate |",
    "GK19gp23-33u:2235": "yuktam eva ca tat-tad-āvayoḥ |",
    "GK19gp23-33u:2236": "svāmi-guṇā hi parijanam anuyanti |",
    "GK19gp23-33u:2237": "[38] kṛṣṇa uvāca-bhāmini svāmi-guṇatvaṃ punaḥ prakārāntareṇa mantavyam |",
    "GK19gp23-33u:2238": "sā khalu vāmā vayaṃ tu dakṣiṇā iti |",
    "GK19gp23-33u:2239": "[39] dūty uvāca-yūyaṃ khalv apasavyā iti satyam eva yataḥ sveṣāṃ",
    "GK19gp23-33u:2240": "dakṣiṇatāvācitve' pi pratikūlatāṃ na jahītha |",
    "GK19gp23-33u:2241": "[40] madhumaṅgalas tu tad aśṛṇvann iva provāca-mahārāja vāmātvam eva khalu",
    "GK19gp23-33u:2242": "tāsāṃ balāya kalpate yasmād abalāḥ |",
    "GK19gp23-33u:2243": "[41] dūty uvāca-doṣa-jñāḥ khalu bhavantaḥ katham iva guṇānusandhānaṃ kurvantu |",
    "GK19gp23-33u:2244": "[42] madhumaṅgala uvāca-doṣaika-dṛk purobhāgīty evaṃ yac-chābdikair matam tasmāt tvam eva purataḥ sudhībhis tābhir āhitā |",
    "GK19gp23-33u:2245": "[43] dūty uvāca-asaṅkhyāvatāṃ bhavatāṃ purataḥ katham eka-saṅkhyāvatī",
    "GK19gp23-33u:2246": "pratyuttaraṃ dadyām |",
    "GK19gp23-33u:2247": "bhavāṃs tu tatrānubandha eva |",
    "GK19gp23-33u:2248": "tathāpi sarve śṛṇvantu |",
    "GK19gp23-33u:2249": "tāsām abalātvaṃ khalu virodhi-lakṣaṇayā yataḥ śastra-śarīratvam",
    "GK19gp23-33u:2250": "eva dṛśyate |",
    "GK19gp23-33u:2251": "tad etac ca tan-mukhyām upalakṣya lakṣyatām |",
    "GK19gp23-33u:2252": "keśāḥ pāśāś cala-nayana-yugaṃ vāṇa-yugmaṃ namad-bhrūś",
    "GK19gp23-33u:2253": "cāpaḥ karṇāvari-paridadhatau nāsikā divya-śastrī |",
    "GK19gp23-33u:2254": "dantā vajrāṇy apara-tad-aparaṃ tarkyam evaṃ tad etac-",
    "GK19gp23-33u:2255": "chastrai rādhā svayam udayati ko vā balīyān ato' nyaḥ ||JGc_1,30.15||",
    "GK19gp23-33u:2256": "[44] atra ko vā balīyān ato' nya iti kṛṣṇam eva kaṭākṣeṇa paśyantī prāha",
    "GK19gp23-33u:2257": "sma- [45] evaṃ vivadamānayor anayoḥ kṛṣṇas tu tayā prastutaṃ tasyāḥ saundaryam avadhārya kṣaṇaṃ dhīratāṃ saṃdhārya provāca-dūti jātita eva pratīpadarśiny asi |",
    "GK19gp23-33u:2258": "kiṃ bruve |",
    "GK19gp23-33u:2259": "kintu madīya-dūta-nirmitā rāja-nītir iyaṃ na tu bhītiḥ |",
    "GK19gp23-33u:2260": "[46] tato bhavatī tāvad atra sthitim anubhavatu |",
    "GK19gp23-33u:2261": "mama dūtas tatra gacchatu |",
    "GK19gp23-33u:2262": "tataḥ saṃcārakāṇām ācāreṇa samācāreṇa sācāre labdha-pracāre",
    "GK19gp23-33u:2263": "yathāyatham ācaritavyam |",
    "GK19gp23-33u:2264": "[47] punar madhumaṅgalaṃ praty uvāca-bhadraṃ svayam eva tatra gamyatām iti |",
    "GK19gp23-33u:2265": "[48] dūty uvāca-",
    "GK19gp23-33u:2266": "nyāye yuktau pramāṇe ca sthito madhyastha ucyate |",
    "GK19gp23-33u:2267": "paraṃ madhye sthito yaḥ syāt sa madhya-sthāvaraḥ smṛtaḥ ||JGc_1,30.16||",
    "GK19gp23-33u:2268": "[49] so' yaṃ punaś cheka eva |",
    "GK19gp23-33u:2269": "tataḥ śikṣām api nārhatīti svairam eva gacchatu |",
    "GK19gp23-33u:2270": "[50] madhumaṅgalas tu viśastā khalv iyaṃ kathaṃ śastaṃ vadatu nāmeti",
    "GK19gp23-33u:2271": "nivedya yathādiśanti mahārāja-mahāśayā iti prasthitavān |",
    "GK19gp23-33u:2272": "prasthāya ca tāsāṃ sthānam āsīdann āśī-rāśibhiḥ prasādam āsādayāmāsa |",
    "GK19gp23-33u:2273": "[51] sarvāś ca namaskṛtya sa-smitaṃ kṛtyaṃ pṛcchanti sma |",
    "GK19gp23-33u:2274": "[52] madhumaṅgalas tu bhavatīnām etan-nṛtya-darśanam eva kṛtyam iti procya",
    "GK19gp23-33u:2275": "pratyuvāca-kiṃ ca bhavatīnāṃ dūtī tatra gatā vartate brūte ca |",
    "GK19gp23-33u:2276": "asmākaṃ rājñī sārvabhaumaṃ bhavantaṃ militum icchatīti |",
    "GK19gp23-33u:2277": "tad avadhārya vismayād asmākaṃ rājñā cājñāpitam |",
    "GK19gp23-33u:2278": "sā khalu parānugatā jātāstīti śrūyate |",
    "GK19gp23-33u:2279": "tasmād etan na śraddadhyāma |",
    "GK19gp23-33u:2280": "ataḥ svasya svasā kācid asmāsu kasmaicana vivahanāya dīyatām |",
    "GK19gp23-33u:2281": "tadā tasyāḥ śvovasīyasāya syād iti |",
    "GK19gp23-33u:2282": "[53] sarvāḥ sa-bhrū-vijṛmbham āhuḥ sma-vācāṭa-tāpāṭavamaya-dhūrtatāyā",
    "GK19gp23-33u:2283": "mūrtir evāyaṃ sphuṭam anyathākāraṃ vadann asmān vañcayitum evānañcitavān asti |",
    "GK19gp23-33u:2284": "sa kadācid evaṃ na kadvadāyate |",
    "GK19gp23-33u:2285": "sā punar asmākaṃ saṃcārikā nemāṃ kucaratām ācaret |",
    "GK19gp23-33u:2286": "kintu baddheti saṃbadhyate |",
    "GK19gp23-33u:2287": "[54] viśākhovāca-yathākāraṃ tathākāraṃ vā vadatu |",
    "GK19gp23-33u:2288": "so' yaṃ kathaṃkāraṃ yūyam idaṃ vicārayatha |",
    "GK19gp23-33u:2289": "yato viprasyāsya kṛtaṃ khalu viprakṛtam eva bhaṇyate |",
    "GK19gp23-33u:2290": "katham iva prakṛtaṃ syāt |",
    "GK19gp23-33u:2291": "[55] madhumaṅgala uvāca-ko vātra mama lābhaḥ |",
    "GK19gp23-33u:2292": "[56] viśākhovāca-aye bhadra vipra labdhamapi tathaivānusandheyam |",
    "GK19gp23-33u:2293": "[57] tad evaṃ pratyādiṣṭas tu madhumaṅgala uvāca-sarva-klamatha-mathanānāṃ",
    "GK19gp23-33u:2294": "śamatha-damatha-satpatha-prathana-parāṇām atha kathaṃ na bhavaty asmākam evāyaṃ doṣaḥ |",
    "GK19gp23-33u:2295": "yat khalu sandhy-anusandhānam etābhis tu yuddham",
    "GK19gp23-33u:2296": "evānubaddham asti |",
    "GK19gp23-33u:2297": "[58] atha śrī-rādhikābhidadhāti sma-kiṃ balaḥ saṃvalate bhavadīyaḥ sa rājā |",
    "GK19gp23-33u:2298": "yasmād etāvad garvāyase |",
    "GK19gp23-33u:2299": "[59] madhumaṅgala uvāca-",
    "GK19gp23-33u:2300": "uccāṭanaṃ guṇa-gaṇa-prathanād vikṛṣṭir",
    "GK19gp23-33u:2301": "vaṃśī-kalād vikalanaṃ vara-rūpa-vṛndāt |",
    "GK19gp23-33u:2302": "stambho vilāsa-valayād vaśatā ca vāṇī",
    "GK19gp23-33u:2303": "mādhuryataḥ sumukhi yasya balī tataḥ kaḥ ||JGc_1,30.17||",
    "GK19gp23-33u:2304": "kiṃ ca-",
    "GK19gp23-33u:2305": "drāghiṣṭa-kṣepiṣṭha-preṣṭha-variṣṭha-sthaviṣṭha-baṃhiṣṭhāḥ |",
    "GK19gp23-33u:2306": "asman-nṛpateḥ purataḥ sarve garveṇa ricyante ||JGc_1,30.18||",
    "GK19gp23-33u:2307": "api ca-",
    "GK19gp23-33u:2308": "vṛndiṣṭha-kṣodiṣṭha-jyeṣṭha-gariṣṭha-hrasiṣṭha-sādhiṣṭhāḥ |",
    "GK19gp23-33u:2309": "asman-nṛpater agre viparītābhā-parītāḥ syuḥ ||JGc_1,30.19||",
    "GK19gp23-33u:2310": "[60] atha śrī-rādhā tu tad-avadhāraṇād antaḥ-prema-bādhāṃ katham api samādhāya lalitā-mukham īkṣitavatī |",
    "GK19gp23-33u:2311": "lalitā tu sa-vipralāpam ālalāpa-",
    "GK19gp23-33u:2312": "sa veṇur mūka-vadhiro yatrāgād vāvadūkatām |",
    "GK19gp23-33u:2313": "tatrāyaṃ kiṃ na vāgmī syād brahma-vaṃśa-samudbhavaḥ ||JGc_1,30.20||",
    "GK19gp23-33u:2314": "[61] kintu yathāsmākaṃ dūtī niruddhā tathā tam etam api nirudhya yuddhāya saṃnahyāmaḥ |",
    "GK19gp23-33u:2315": "anantaraṃ tu parama-pracaṇḍāḥ sva-pitṛ-purohita-paugaṇḍāḥ",
    "GK19gp23-33u:2316": "samādiśyantām |",
    "GK19gp23-33u:2317": "te ca strī-veśam evāsya balāt kurvantu |",
    "GK19gp23-33u:2318": "kṛte ca tad-veśe",
    "GK19gp23-33u:2319": "śrī-vrajarāja-purohita-bhāgineyaḥ so' yaṃ na cārbhakas tatra gacchann asmadīya-saṃdeśa-varṇāṃs tat-karṇābhyarṇān karotu |",
    "GK19gp23-33u:2320": "asmākam anyā kanyā na vidyate |",
    "GK19gp23-33u:2321": "kintu siṃhala-dvīpād dīpābhā padminīyam ekā jita-sarvātirekā",
    "GK19gp23-33u:2322": "nītāsti |",
    "GK19gp23-33u:2323": "sā tu svayaṃ rājñā pariṇīyatām |",
    "GK19gp23-33u:2324": "[62] tatra padminī-prāyeṇa duṣkula-sadmajeti nāvajñātavyā |",
    "GK19gp23-33u:2325": "viṣād apy amṛtaṃ grāhyam amedhyād api kāñcanam |",
    "GK19gp23-33u:2326": "nīcād apy uttamāṃ vidyāṃ",
    "GK19gp23-33u:2327": "strī-ratnaṃ duṣkulād api ||[GarP 1.110] iti hi smaryate |",
    "GK19gp23-33u:2328": "[63] madhumaṅgala uvāca-nanu bhavatyaś ca padminyas tarhi tā eva kathaṃ kule nānarhitāḥ |",
    "GK19gp23-33u:2329": "[64] lalitā sa-roṣam uvāca-",
    "GK19gp23-33u:2330": "āvṛtā jagati padminī yayā padmayā jitavatī sadāpi tām |",
    "GK19gp23-33u:2331": "rādhikādir api padminītayā bhaṇyatāṃ tatir aho mṛgī-dṛśām ||JGc_1,30.21||",
    "GK19gp23-33u:2332": "[65] atha śrī-rādhikā hasitvā cillī-cālanayā lasitvā ca sva-pitṛ-purohita-bālakānāṃ pañcāśataṃ",
    "GK19gp23-33u:2333": "rāja-purohita-svasrīyeṇa ca tathā saṃdiśya yuddha-kautukāyābhiniviśya",
    "GK19gp23-33u:2334": "tasya strī-veśasya purataḥ sthitiṃ nidiśya cāmūbhiś camūru-cakṣuś-camūbhir",
    "GK19gp23-33u:2335": "abhikrantavatī yuddhābhimukhatayā ca sthitavatī kṛṣṇaṃ ca manasyāhitavatī",
    "GK19gp23-33u:2336": "| tatra ca-",
    "GK19gp23-33u:2337": "abībhaṣad ayaṃ horīm ababhāṣad iyaṃ tathā |",
    "GK19gp23-33u:2338": "adīdipad asau bhāvam asau ca tam adīdipat ||JGc_1,30.22||",
    "GK19gp23-33u:2339": "[66] tataś ca rājāyamāna-gokula-yuvarājas taṃ nikāra-prakāraṃ",
    "GK19gp23-33u:2340": "baṭu-mukhataḥ kaṭu-nibhaṃ karṇa-puṭam ānīya tāṃ dūtīṃ",
    "GK19gp23-33u:2341": "sva-pakṣa-rakṣitābhiḥ kābhiścit pragalbhatā-lakṣitābhis tādṛśa-strībhiḥ",
    "GK19gp23-33u:2342": "puruṣa-veśāṃ vidhāya tena baṭunā saṃdideśa |",
    "GK19gp23-33u:2343": "tasyāḥ kanyāyāḥ so' yam evadhanyo vara iti |",
    "GK19gp23-33u:2344": "[67] saṃdiśya ca tām api madhumaṅgalavat puraḥ praḥīyābhiṣeṇayāmāsa |",
    "GK19gp23-33u:2345": "[68] tad evaṃ mithaḥ kṛte niyate netroḥ kābhiścid anyābhiḥ kutuka-kṛte",
    "GK19gp23-33u:2346": "taṭasthatayā tatra saṅghaṭamānābhiḥ prakaṭa-haṭhatayā dvayos",
    "GK19gp23-33u:2347": "tat-tad-veśa-viśeṣiṇoḥ kṛta-sandhe paṭāñcala-bandhe jāte cobhayataś ca",
    "GK19gp23-33u:2348": "nānā-hāsa-prabandhe śrī-rādhā-pakṣa-lakṣitābhir mṛgākṣībhir idam ākhyāyi |",
    "GK19gp23-33u:2349": "[69] varṣīyasānena vareṇāsmat-padminīyaṃ dharṣitā |",
    "GK19gp23-33u:2350": "tasmād yuddhārtham udyamaḥ saṃbadhyatām |",
    "GK19gp23-33u:2351": "[70] tataḥ saṃbaddheṣu śuṣirādibhiḥ sārdhaṃ yuddha-vādyārtham ānaddheṣu |",
    "GK19gp23-33u:2352": "narmāṅga-gālir udaka-kṣipa-yantra-yuktir",
    "GK19gp23-33u:2353": "daṇḍī-prapātana-nivartana-keli-rītiḥ |",
    "GK19gp23-33u:2354": "kāntākṛti-vyati-kṛta-grahaṇaṃ sakhīnāṃ sāhāyakaṃ yudhi babhau hari-horikāyāḥ ||JGc_1,30.23||",
    "GK19gp23-33u:2355": "[71] cirataś ca kṛṣṇa-keli-kalāvakalana-kevalatayā",
    "GK19gp23-33u:2356": "vikalita-sva-sva-keli-kalaha-pralāpeṣu rāma-śrīdāma-sudāmādi-kalāpeṣu",
    "GK19gp23-33u:2357": "tal-līlā-tṛṣṇak-kṛṣṇa eva sva-preyasībhiḥ saha sahasāhava-nibhaṃ viharati sma |",
    "GK19gp23-33u:2358": "[72] prathamaṃ tāvad asāv amūś ca parasparaṃ snigdhā vyatiṣajya vyatibiddhā babhūvuḥ, yataḥ-",
    "GK19gp23-33u:2359": "bhrū-kārmukā netra-bāṇā ye teṣāṃ māra-saṃyati |",
    "GK19gp23-33u:2360": "aṅgāstrāṇāṃ hanta kiṃ syād aparāddha-pṛṣatkatā ||JGc_1,30.24||",
    "GK19gp23-33u:2361": "[73] atha punar daṇḍādaṇḍidaṇḍanapūrvakaṃ bāhābāhavibahalamevāyaṃ harirāhavamuvāha |",
    "GK19gp23-33u:2362": "tathā hi-",
    "GK19gp23-33u:2363": "dorāndolanam aṅgulī-parimalaṃ keśa-grahaṃ veśanut pāṇyoś cañcalatāṃ tathā para-paraṃ vācyāṃ vicārāt param |",
    "GK19gp23-33u:2364": "kurvaṃs tat-para-dāra-sainyam aviśat kṛṣṇas tathā svaṃ yathā kutrāgād iti veda na sma janatā sāpy astu nāpi svayam ||JGc_1,30.25||",
    "GK19gp23-33u:2365": "[74] tataś ca kramaśaḥ para-parātikrama-pūrvakam apūrvotsāha-vṛtayoḥ",
    "GK19gp23-33u:2366": "sakhībhir āvṛtayor asādhāraṇa-krīḍā-raṇa-javayo rādhā-mādhavayor eva vyatiṣaṅgaḥ prasaṅga-māyātaḥ",
    "GK19gp23-33u:2367": "tatra ca |",
    "GK19gp23-33u:2368": "yathā-yathaṃ",
    "GK19gp23-33u:2369": "tat-kautukāvakalanataḥ sva-sva-vyāpāraṃ parityajya rajyamāna-citratayā",
    "GK19gp23-33u:2370": "citrāyamāṇā vara-varṇinyaḥ sauvarṇa-varṇākāratayā vṛṇvānā mithas tad",
    "GK19gp23-33u:2371": "varṇayāmāsuḥ |",
    "GK19gp23-33u:2372": "[76] tatha hi gītam-",
    "GK19gp23-33u:2373": "paśya paśya sakhi horīyuddham |",
    "GK19gp23-33u:2374": "rādhā-mādhava-kṛtam anurahasaṃ suciraṃ bhavad-anuruddham ||dhru||",
    "GK19gp23-33u:2375": "daṇḍādaṇḍi-gate parikhaṇḍita-taratamato vyatirodham |",
    "GK19gp23-33u:2376": "vyatiṣañjanam iha bhāti taḍid-ghana-ruci-jaya-lasad-udbodham ||",
    "GK19gp23-33u:2377": "mastaka-vastra-skhalanārambhāt pihite tan-mukha-yugale |",
    "GK19gp23-33u:2378": "bhramara-varāyitam ekenāsminn anyasmin bahu kamale ||",
    "GK19gp23-33u:2379": "bhuja-bhujagena harer bahudhāraci hṛdi tasyāḥ phaṇa-līlā |",
    "GK19gp23-33u:2380": "cakravāka-yuga-gīrṇir avākali yatra muhuḥ kṛti-śīlā ||",
    "GK19gp23-33u:2381": "api punar asminn avakalayata kila niravaniruha-tati-deśam |",
    "GK19gp23-33u:2382": "abhinava-kanaka-latā-parivalayita-taruṇa-tamāla-kuleśam ||",
    "GK19gp23-33u:2383": "taṃ yuvatī-kula-sāhāyaka-kṛta-bala-rādhā-vaśa-balinam |",
    "GK19gp23-33u:2384": "racayati nayati ca nija-viṣaye diśi rabhasarasād api valinam ||",
    "GK19gp23-33u:2385": "nītaṃ taṃ nava-pīta-paṭaṃ mṛga-nābhi-jalair abhiṣiktam |",
    "GK19gp23-33u:2386": "tanute sutanū-tatir iha vitanu-pramada-madād atiriktam ||",
    "GK19gp23-33u:2387": "seyaṃ rādhā svayam iha muralīṃ yad bata harati sa-yatnam |",
    "GK19gp23-33u:2388": "na tad adbhutam iva yad aharad asya prathamaṃ hṛn-maṇi-ratnam ||",
    "GK19gp23-33u:2389": "atha rāmādiḥ sakhi-janatā taṃ paśyantī viniruddham |",
    "GK19gp23-33u:2390": "sandhim adhitsata visṛjantī tāḥ prati dūtaṃ guṇa-śuddham ||",
    "GK19gp23-33u:2391": "rāmaḥ sa yadā phālguna-parvaṇi deyaṃ mene dātum |",
    "GK19gp23-33u:2392": "pratibhuvam ādāyātha tadā harir ābhir amanyata rātum ||",
    "GK19gp23-33u:2393": "jāte sandhāv akhilenāpi ca śaṃsati divye loke |",
    "GK19gp23-33u:2394": "nija-nija-kāntā-moha-virohaṇa-gītiḥ sa sa viluloke ||iti|| ||JGc_1,30.26||",
    "GK19gp23-33u:2395": "[77] evaṃ sthite parasparaṃ carcarikā-racana-nicāyane vismāyake jāte samāja-dvaye ca mithaḥ kiṃcid dūraṃ yāte kasmād apy akasmān mūḍha-dhīḥ",
    "GK19gp23-33u:2396": "śaṅkhacūḍaḥ samāgataḥ |",
    "GK19gp23-33u:2397": "sa tu vigīta evety alam ati-tad-vistareṇa |",
    "GK19gp23-33u:2398": "[78] atha samāpanam-",
    "GK19gp23-33u:2399": "śaṅkhacūḍaṃ nihatavān yan maṇiṃ dattavān api |",
    "GK19gp23-33u:2400": "rādhe kāntas tavāyaṃ tat kṛtavāṃs tvat-kṛte dvayam ||JGc_1,30.27||",
    "GK19gp23-33u:2401": "iti śrī-śrī-gopāla-campūm anu",
    "GK19gp23-33u:2402": "nirvrīḍa-horikā-vikrīḍanaṃ nāma triṃśaṃ pūraṇam",
    "GK19gp23-33u:2403": "athaikatriṃśaṃ pūraṇam",
    "GK19gp23-33u:2404": "nānā-rāga-vicitra-caritra-citram",
    "GK19gp23-33u:2405": "[1] atha snigdhakaṇṭhaḥ prabhāta-kathāṃ prathayāmāsa-[2] tad evaṃ pratikṣaṇam eva parama-prema-lakṣaṇa-līlāṃ phullad-ullāsataḥ sa",
    "GK19gp23-33u:2406": "gokula-bandhur daśamaṃ saṃvatsaraṃ saṃvalate sma |",
    "GK19gp23-33u:2407_0": "[3] sa tu nṛśaṃsaḥ kaṃsaḥ kramaśaḥ sarveṣu nirmita-nija-garveṣu tarhi nistarhiteṣu",
    "GK19gp23-33u:2407_1": "vaira-śuddhiṃ prati pratigata-buddhiḥ sarvataḥ śreṣṭhatayā rakṣitāvariṣṭa-keśināv",
    "GK19gp23-33u:2407_2": "āhūya saṃrabha-māṇatayā sabhayatayā cābhihitavān |",
    "GK19gp23-33u:2408": "mayāvajñayā nātiyogyā eva tatra viniyogyāḥ kṛtāḥ |",
    "GK19gp23-33u:2409": "sa tu dāraka iti buddhyā |",
    "GK19gp23-33u:2410": "kintu sphuṭam asau sarveṣāṃ dāraka eva jātaḥ |",
    "GK19gp23-33u:2411": "tataḥ",
    "GK19gp23-33u:2412": "kausīdya-khidyamānatayā bhavantāv anuyujyete |",
    "GK19gp23-33u:2413": "kim iha yujyata iti |",
    "GK19gp23-33u:2414": "[4] tāv ūcatuḥ-deva tad etad eva pratīkṣya sthiratayābhīkṣṇaṃ vartāvahe |",
    "GK19gp23-33u:2415": "sāmprataṃ tu sāmpratam ājñāpyatām |",
    "GK19gp23-33u:2416": "athavā kim ājñāpanayā |",
    "GK19gp23-33u:2417": "vināpi tāṃ viniyuktā eva yukta-sevakatayā vayam ity utthāya sābhyutthāna-praṇāmaṃ",
    "GK19gp23-33u:2418": "prasthitayos tayoḥ kaṃsaḥ śaśaṃsa |",
    "GK19gp23-33u:2419": "[5] ariṣṭas tāvat pratiṣṭhatām |",
    "GK19gp23-33u:2420": "iṣṭāpatti-vipattitas tu keśī ca",
    "GK19gp23-33u:2421": "tat-prativeśa-veśī bhavitā |",
    "GK19gp23-33u:2422": "tad etad avadhāya tau ca gṛham āgatya sātatyata eva tad-artham ājagṛhatuḥ |",
    "GK19gp23-33u:2423": "[6] atha kadācil lohitāyamāne sāyaṃ mārtaṇḍa-raśmi-maṇḍale nāmnāriṣṭaḥ",
    "GK19gp23-33u:2424": "sarva-diviṣa-dariṣṭaḥ sarvatra ca raṃhasā jaṅghanyamānaḥ sarvāṃś cāghnā",
    "GK19gp23-33u:2425": "jeghnīyamānaḥ śrīmantaṃ goṣṭha-dvārāntam ājagāma |",
    "GK19gp23-33u:2426": "[8] yadā hi citrāyuta-pūrṇa-candrāṃ pūrṇimām anu turṇita-cetāḥ",
    "GK19gp23-33u:2427": "sva-sukha-vardhana-govardhana-vilokana-kāmanayā śrī-rāma-kaniṣṭhaḥ kiṃcid dūraṃ praviṣṭa āsīt",
    "GK19gp23-33u:2428": "tataś ca-",
    "GK19gp23-33u:2429": "bhū-kampa-kramaṇān mahīdhra-calanaṃ tasyāgater vāri-bhṛd-",
    "GK19gp23-33u:2430": "vikṣobhaṃ nadanān niśācara-varaṃ vaikṛtyabhāg-ākṛteḥ |",
    "GK19gp23-33u:2431": "tad-rūpādri-viniścayaṃ kakudi vār-mug-vṛnda-saṅghaṭṭanād unnīya",
    "GK19gp23-33u:2432": "vrajaga-prajā diśi diśi drāk kāndiśīkyaṃ gatāḥ ||JGc_1,31.1|| kiṃcit kiṃcin mūtraṇād āpagānāṃ",
    "GK19gp23-33u:2433": "gūtha-tyāgād gaṇḍa-śailāvalīnām |",
    "GK19gp23-33u:2434": "sṛṣṭiṃ kartā paśyatāriṣṭa-nāmā",
    "GK19gp23-33u:2435": "devāriṣṭaḥ parvatātmā pratītaḥ ||JGc_1,31.2|| vṛṣa-dambhī sa-saṃrambhaṃ",
    "GK19gp23-33u:2436": "rambhaṇaṃ yad-vyadhād asau |",
    "GK19gp23-33u:2437": "tenāsīd vyakta-sandarbhaḥ svayaṃ",
    "GK19gp23-33u:2438": "go-garbha-pātinā ||JGc_1,31_3|| vapraṃ yadāpaskirate sma śṛṅgā-",
    "GK19gp23-33u:2439": "dibhir vikurvāṇatā vṛṣaḥ saḥ |",
    "GK19gp23-33u:2440": "tadākhilaṃ gokulam āśu mṛdbhiḥ pracchannam āsīd vana-maṇḍalaṃ ca ||JGc_1,31.4|| yatra tatra",
    "GK19gp23-33u:2441": "ādadhāti sa kṣmāpi tatra valate vidīrṇatām |",
    "GK19gp23-33u:2442": "netra-tulya-vilataḥ samucchritaṃ vāri rodana-nibhaṃ bibharti ca ||JGc_1,31.5|| [9] tatra lokānāṃ",
    "GK19gp23-33u:2443": "jātu mātu girireṣa samantād- uccalann api tathāvidha-mūrteḥ |",
    "GK19gp23-33u:2444": "kiṃ tu śṛṅga-talagaṃ ravi-yugmaṃ",
    "GK19gp23-33u:2445": "hā vyasismayata gokula-lokam ||JGc_1,31.6|| iti |",
    "GK19gp23-33u:2446": "[10] evam udghnatā gavām udghnān nighnatā ca sarvaṃ vastu prastubhyatā",
    "GK19gp23-33u:2447": "cāriṣṭena kṛtād ākruṣṭāt kaṣṭam anuspṛṣṭavantas te goṣṭha-niṣṭhā",
    "GK19gp23-33u:2448": "go-nara-prakṛṣṭāḥ kṛṣṇāya muhur vikṛṣṭavantaḥ |",
    "GK19gp23-33u:2449": "[11] sūrataḥ sa tu dūratas teṣām avagata-vikrośana-leśa-mātraṃ kutrāpy",
    "GK19gp23-33u:2450": "akṛta-yātra iva saṃmukhata evāvatasthe |",
    "GK19gp23-33u:2451": "avasthāya ca mā bhaiṣṭety abhayam uddiṣṭaṃ vidhāya krodhāviṣṭas tam ariṣṭam ājuhāva",
    "GK19gp23-33u:2452": "balīvarda-krodha-vardhana-narda-viśeṣeṇa |",
    "GK19gp23-33u:2453": "tad idaṃ tu taṃ prati samprati sukarārdanas tvam asīti jñāpanāya |",
    "GK19gp23-33u:2454": "[12] atha covāca, yathā-",
    "GK19gp23-33u:2455": "sapālaiḥ paśubhir manda trāsitaiḥ kim asattama |",
    "GK19gp23-33u:2456": "mayi śāstari duṣṭānāṃ",
    "GK19gp23-33u:2457": "tvad-vidhānāṃ durātmanām ||[BhP 10.36.7] iti |",
    "GK19gp23-33u:2458": "punaś ca-",
    "GK19gp23-33u:2459": "piṇḍīśūra vidūraḥ san krūratāṃ tvaṃ kim ṛcchasi |",
    "GK19gp23-33u:2460": "sāmudra-pūra iva māṃ kumbha-jātaṃ prapūrayeti ||JGc_1,31.7||[13] tad idaṃ ca tasya gāṃ-manyasya",
    "GK19gp23-33u:2461": "jighāṃsayā lokānāṃ gotva-bhramāpagamanayā coktavān iti gamyate |",
    "GK19gp23-33u:2462": "kiṃ ca-",
    "GK19gp23-33u:2463": "āsphoṭanaṃ kṛtam anena tadā yad asmād- āsphoṭanaṃ samabhavad danuja-śrutīnām |",
    "GK19gp23-33u:2464": "ko' yaṃ cakāra sa tu yad vṛsabhas tad uccaiḥ kopaṃ ca varṣa-śiśuvan nahi jāhasīti ||JGc_1,31.8|| kṛṣṇaḥ sakhyuḥ skandha-deśe sva-bāhuṃ",
    "GK19gp23-33u:2465": "nikṣipyāsāv uddhasann eva tasthau |",
    "GK19gp23-33u:2466": "yena krodhaṃ vardhayāmāsa tasya",
    "GK19gp23-33u:2467": "preyo-vargāṇāṃ ca sandeha-sargam ||JGc_1,31.9|| vṛṣas tv asau raja iva puccha-mārjanī- paribhramair ghana-gaṇa-lakṣam utkṣipan |",
    "GK19gp23-33u:2468": "kṣitiṃ kṣatām atha khura-vajra-vijvalat- khanitrakair vidadhad agād dhariṃ prati ||JGc_1,31_10|| sa vajrati sma na param āśu vidravaṃ prati dviṣat-pratirutatī-vratāṃ prati |",
    "GK19gp23-33u:2469": "na kevalaṃ harir iha hā samāyayau sakhāpi yaḥ parikṛta-tad-bhujāṃsakaḥ ||JGc_1,31.11||[14] tādṛśatayā spaṣṭam aviprakṛṣṭe ca tasmin śrīmān kṛṣṇas tu śṛṅga-dvayam evābhijagrāha,",
    "GK19gp23-33u:2470": "yathā-",
    "GK19gp23-33u:2471": "śṛṅge ye pūrvatāṃ nīte jayāya vṛṣa-rakṣasā |",
    "GK19gp23-33u:2472": "sva-sandānāya te sṛṣṭe kṛṣṇa-doṣṇor vaśaṃ gate ||JGc_1,31.12||",
    "GK19gp23-33u:2473": "bāhu-pāśa-sita-tīvra-śṛṅgakaḥ",
    "GK19gp23-33u:2474": "sa sphuṭaṃ pratimukhaṃ sarann api |",
    "GK19gp23-33u:2475": "pratyag aṣṭādaśa ca kramān balād dity-apatya-ripuṇāpayāpitaḥ ||JGc_1,31.13|| ayam uddhutas tad iha nāsti bhāratā na phalaṃ vinodana-kalā-vinodataḥ |",
    "GK19gp23-33u:2476": "iti mādhavaḥ sphuṭam ariṣṭam utkṣipan nati-rīḍhayā bata vivṛttim āṭiṭat ||JGc_1,31.14|| vyavartata hari-kṣiptaḥ",
    "GK19gp23-33u:2477": "paraṃ nokṣāsuraḥ kṣitau |",
    "GK19gp23-33u:2478": "hāsāveśa-vaśe kṣiptaḥ svarge' pi svargiṇāṃ gaṇaḥ",
    "GK19gp23-33u:2479": "||JGc_1,31_15|| papāta pucchaṃ bhuvi śṛṅgayor balāc chṛṅge tu pucchasya nipetatur bhuvi",
    "GK19gp23-33u:2480": "pṛṣṭhāṅghri caivaṃ vṛṣa-rakṣasas",
    "GK19gp23-33u:2481": "tadā yuktaṃ tad asmin viparīta-kāriṇi ||JGc_1,31.16|| tajjā lajjāpy utthitā",
    "GK19gp23-33u:2482": "tasya so' pi pratyuttasthāv abhyayuṅktāpi bhūyaḥ |",
    "GK19gp23-33u:2483": "kṛṣṇas tv enaṃ pātayan vāma-śṛṅge-",
    "GK19gp23-33u:2484": "ṇotkṛttenāmuṣya vaktraṃ cukuṭṭa ||JGc_1,31.17||[14] śṛṅgotpāṭaṇaṃ ghaṭayaṃs tv idam ācaṣṭa-",
    "GK19gp23-33u:2485": "abhadrasyāpi bhavato bhadrākṛti-vidha-sariṇaḥ |",
    "GK19gp23-33u:2486": "viṣāṇa-muṇḍanād",
    "GK19gp23-33u:2487": "bhadrākṛtir eva praśasyate ||JGc_1,31.18|| athārdra-vasanaṃ yathā parinipīḍayan jīvanaṃ",
    "GK19gp23-33u:2488": "vikarṣati janas tathā tam akarod ariṣṭaṃ hariḥ |",
    "GK19gp23-33u:2489": "malāni ca yadākirac",
    "GK19gp23-33u:2490": "chamala-mūtra-raktādikāny",
    "GK19gp23-33u:2491": "asyau parama-śuddhatām api jagāma kaivalyataḥ ||JGc_1,31.19|| layaṃ paramam āgatas tad api yat padaṃ nairṛtaṃ yayāvayam iti smṛtaṃ munibhir etad uccai ruṣā |",
    "GK19gp23-33u:2492": "prasūnam atha yan mudā vavṛṣur āditeyās tad apy amitra-vilayād bhaved ucitam īdṛśāt kiṃ punaḥ ||JGc_1,31.20||",
    "GK19gp23-33u:2493": "[15] atra ca śrī-gokula-prāṇābhiprāyam abhiprayadbhis tad eva",
    "GK19gp23-33u:2494": "cānuvadadbhir diviṣadbhir upahasitam-",
    "GK19gp23-33u:2495": "vatsaṃ laghuṃ daityatayāvagacchan jaghāna bāle' py aham ukṣa daitya |",
    "GK19gp23-33u:2496": "prauḍhaḥ kathaṃ tvām atibhīṣma-varṣma-",
    "GK19gp23-33u:2497": "praṣṭhaṃ na jānāni na ghātayānīti ||JGc_1,31.21||",
    "GK19gp23-33u:2498": "[16] atra gokula-janasya gokula-jīvanasya ca bhāvam āviśann eva",
    "GK19gp23-33u:2499": "śrī-śukadevas tad idaṃ vadati sma-",
    "GK19gp23-33u:2500": "evaṃ kukudminaṃ hatvā stūyamānaṃ svajātibhiḥ |",
    "GK19gp23-33u:2501": "viveśa goṣṭhaṃ sabalo gopīnāṃ nayanotsavaḥ ||[BhP 10.36.15] iti |",
    "GK19gp23-33u:2502": "āyāte vrajam acyute ripu-jaya-svasti-praśastīḍite",
    "GK19gp23-33u:2503": "sarve' py unmadatāṃ gatā bahu-vidhaṃ saṃvādam unnirmamuḥ |",
    "GK19gp23-33u:2504": "kiṃ tu drāk pitarāv amuṣya vadanaṃ tad vīkṣyamāṇāv amū svair bāṣpāmbubhir āplutaṃ mamṛjatur vikruśya mūkāv iva ||JGc_1,31.22||",
    "GK19gp23-33u:2505": "[17] atha samāpanam-",
    "GK19gp23-33u:2506": "ayaṃ sa stava-bhāk sūnus tava gopa-narādhipa |",
    "GK19gp23-33u:2507": "pūṣitās tridaśā yena mūṣitās tridaśārayaḥ ||JGc_1,31.23||",
    "GK19gp23-33u:2508": "[18] atha rātri-kathāyām api snigdhakaṇṭha evābhidadhe-[19] evaṃ",
    "GK19gp23-33u:2509": "horikā-prānta-kānta-krīḍāntarānusāreṇābhira-vīra-sarasijākṣīṇām",
    "GK19gp23-33u:2510": "akṣīṇānaṅgānāṃ vṛtta-kṛṣṇa-saṅgānāṃ bahudhā nivṛttaṃ rātri-vṛttaṃ svayam eva sakhībhir anusandhīyatām",
    "GK19gp23-33u:2511": "[20] vāsarāvasaraś cāyaṃ mad-ukti-nidigdha-dig-darśanataḥ parāmarśam ānīyatām |",
    "GK19gp23-33u:2512": "yathā cāha śrī-parāśaraḥ-",
    "GK19gp23-33u:2513": "sa tathā saha gopībhī rarāma madhusūdanaḥ |",
    "GK19gp23-33u:2514": "yathābda-koṭi-pratimaḥ kṣaṇas tena vinābhavat ||[ViP 5.13.57]",
    "GK19gp23-33u:2515": "yathā ca śrī-śukaḥ-",
    "GK19gp23-33u:2516": "gopyaḥ kṛṣṇe vanaṃ yāte tam anudruta-cetasaḥ |",
    "GK19gp23-33u:2517": "kṛṣṇa-līlāḥ pragāyantyo ninyur duḥkhena vāsarān ||[BhP 10.35.1] iti |",
    "GK19gp23-33u:2518": "[22] tathā hi-yadā khalv aharahaḥ kṣayam āsādya vādya-gīta-nṛtyaṃ vivṛtya",
    "GK19gp23-33u:2519": "sahacara-saṅginībhiḥ śṛṅgiṇībhiḥ saha sa harir vraja-jana-sneha-dhanaḥ",
    "GK19gp23-33u:2520": "sva-veśma praviśati tadā vigata-parimāṇā vimānānucāriṇaḥ sarva eva samam",
    "GK19gp23-33u:2521": "upary-upari-cariṇaḥ saha gaṇena kaṇehatya spaṣṭaṃ draṣṭum icchantas",
    "GK19gp23-33u:2522": "tad-abhāva-labdha-kadanāḥ sadanānta-paryantam āyānti |",
    "GK19gp23-33u:2523": "kṛta-veśma-praveśe",
    "GK19gp23-33u:2524": "tu tasmin vismaya-sthagitatayā sa-lālasatayā ca tatra tatra citrāyamāṇā rātriṃ gamayanti sma",
    "GK19gp23-33u:2525": "[23] śaraṇāntarāt punar yāvan niḥsarati sa eṣa śaraṇāgatāyāgatānusaraṇaḥ |",
    "GK19gp23-33u:2526": "tad evaṃ yadā niḥsarati niḥsṛtya ca gopa-gogaṇa-sañcaraṇāya veṇuṃ raṇayati |",
    "GK19gp23-33u:2527": "tadātanaṃ caritaṃ gocaratām aticarad api nija-bhāva-prabhāva-sampadā",
    "GK19gp23-33u:2528": "cakṣuṣīva racitaṃ vidhāya śrīmad-ābhīra-bhīrubhir abhigītam, yathā-",
    "GK19gp23-33u:2529": "avadhāraya sakhi tava sakhi-vṛttam |",
    "GK19gp23-33u:2530": "virahi-janānāṃ janayati hṛdayam vidayatayā bata kṛttam |",
    "GK19gp23-33u:2531": "[dhruvam idaṃ paraparatrāpi |]",
    "GK19gp23-33u:2532": "vāma-bhujākṛta-vāma-kapolakam ullala-cilli-bhāsam |",
    "GK19gp23-33u:2533": "sukumārāṅguli-vilasitam ujjvala-veṇu-mukhaṃ mṛdu-hāsam",
    "GK19gp23-33u:2534": "||rāga-kalā-kulitākhila-bhūcara-gāna-kalair anuviddham |",
    "GK19gp23-33u:2535": "vyomaga-yāna-janījana-mohanam anugamitākhila-siddham ||JGc_1,31.24|| [24]",
    "GK19gp23-33u:2536": "tataś ca muhur api tāvan mātre tāsāṃ gāna-pātre sati vana-vrajayor madhyam adhyāsya harṣaṃ tarṣaṃ ca dhāsyan vaṃśaṃ śaṃsayati sma |",
    "GK19gp23-33u:2537": "[25] tatra ca tābhir gītaṃ, yathā-",
    "GK19gp23-33u:2538": "citraṃ lakṣmī-rekhāsau hṛdi capalā na bhavati capalā |",
    "GK19gp23-33u:2539": "maṇim ambara-maṇim",
    "GK19gp23-33u:2540": "anu tārāvalir api sā rājāti taralā ||yasya sa cāyaṃ veṇu-kalāmṛta-varṣī",
    "GK19gp23-33u:2541": "kalayati gavyām |",
    "GK19gp23-33u:2542": "sa-tṛṇaka-daśanām unnata-karṇāmatrām arthiṣu bhavyām ||JGc_1,31.25||[25]",
    "GK19gp23-33u:2543": "tataścātuccha-piccha-guluccha-puṣpa-guccha-dhātu-cchavibhir",
    "GK19gp23-33u:2544": "malla-paricchadaṃ gacchati sma śrī-gopikānāṃ pracchanna-ramaṇaḥ |",
    "GK19gp23-33u:2545": "[27] taṃ gatvā ca satvara-prathama-payaḥ-pāyanāya gaṅgā-yamunādi-nāmnā gāḥ",
    "GK19gp23-33u:2546": "su-vikasvara-sarasijaṃ saraḥ prati kramād veṇu-gānataḥ samākārayati tasmin vraja-ramānāthe buddha-nijākāraṇa iva ruddha-pravāha-prasaratayāsthiratām",
    "GK19gp23-33u:2547": "utkalikām apy anusarati |",
    "GK19gp23-33u:2548": "vidūra-cara-sarid-visare ca punar āsāṃ gītaṃ,",
    "GK19gp23-33u:2549": "yathā-",
    "GK19gp23-33u:2550": "candraka-dhātu-dala-stavakādika-kṛta-mallottama-veśam |",
    "GK19gp23-33u:2551": "ākārayati sa gāḥ",
    "GK19gp23-33u:2552": "sarid-ālī labhate tatra viśeṣam ||kamita-bhaṅga-bhujā kila tat-pada-raja",
    "GK19gp23-33u:2553": "āśuga-tati-nītam |",
    "GK19gp23-33u:2554": "laghu sukṛtāsmād dṛg iva spṛhayati vidatī svam anabhinītam ||JGc_1,31.26||[28] atha tadā tadāhūti-kṛtām",
    "GK19gp23-33u:2555": "ārabhya tac-caritam upalabhya kadācid vraja-dharitrīśitrī-sadasi gatabhiḥ kābhiścana tābhir utkaṇṭhayā suṣṭhu pratuṣṭuṣamāṇābhir api nija-bhāvaṃ",
    "GK19gp23-33u:2556": "pidhāya bhāvāntara-sādhāraṇyaṃ vidhāya tad idaṃ varṇanaṃ tan-nirvarṇanam",
    "GK19gp23-33u:2557": "ivāsīt |",
    "GK19gp23-33u:2558": "[29] tatra gānāntaraṃ, yathā-",
    "GK19gp23-33u:2559": "ādi-puruṣa iva vaibhava-śālī |",
    "GK19gp23-33u:2560": "anucara-varṇita-vīrya-samunnatir ayam udayati vanamālī ||dhru|| sa gavākāraṇa-muralī-kalam anu tanute yatra",
    "GK19gp23-33u:2561": "vanaṃ ca |",
    "GK19gp23-33u:2562": "tad-rūpāntaryāmi-sphuraṇaja-bhāvān kalayati pañca ||puṣpa-hasita-madhu-baṣpa-navāṅkura-pulaka-tatīr anuyātam |",
    "GK19gp23-33u:2563": "ejan-namad",
    "GK19gp23-33u:2564": "api śākhā-tatibhir yat kila kalayati śātam ||JGc_1,31.27||[30] tad evam aniṅgānām apīṅgānām iva śaśvad iṅga-vyaṅgaṃ vihitavān |",
    "GK19gp23-33u:2565": "[31] atha samāsanne vinodenāhnāyavan madhyāhne kvacin mahā-sarasi",
    "GK19gp23-33u:2566": "sarasija-saurabha-sarasena ghana-rasena snāna-līlām abhiniviśya",
    "GK19gp23-33u:2567": "kevala-tilaka-vanamālā-valita-veśa-bhaṅgi-saṅgitā-pūrvakam apūrve tasminn ekānte kusumita-vanānte kānte mahā-śaila-prānte",
    "GK19gp23-33u:2568": "pallava-lasad-urutara-taru-tala-vilasita-śilāyām upaviśya",
    "GK19gp23-33u:2569": "virājannusrāvāra-cāraṃ prati bhūri-dūrī-bhāvam iteṣu mitreṣu nija-saurabha-rabhasa-samudita-madhura-madhu-kara-nikara-gāna-kṛtāvadhānas",
    "GK19gp23-33u:2570": "tad-dhūṅkāra-kāraṇa-svara-sāram anu kutuka-kṛtānusandhānas",
    "GK19gp23-33u:2571": "tad-anusāri-veṇu-cāri-raṇitena suracita-sārasādi-rasādhānaḥ so' yaṃ ramate sma |",
    "GK19gp23-33u:2572": "[32] tac ca, yathā-",
    "GK19gp23-33u:2573": "ramya-tilaka-nava-tulasī-dala-bhava-vana-mālātivikāsī |",
    "GK19gp23-33u:2574": "nija-saurabha-vaśa-madhupa-gītam anugāyati veṇu-vilāsī ||atha",
    "GK19gp23-33u:2575": "sārasa-yuta-haṃsāyuta-tatir alam anugamya parītā |",
    "GK19gp23-33u:2576": "parito nyaviśata tām āviśatī rutim iha yā hari-gītā ||JGc_1,31.28||[33] tataś ca tatas tataḥ samāgate sāgraje samagre sakhi-varge",
    "GK19gp23-33u:2577": "tadānīntana-barhi-prabarha-barhādi-nānā-vanya-nepathya-prathyamāna-śobha-lobhanīya-rūpa-varīyastayā",
    "GK19gp23-33u:2578": "praśasta-srajīyastayā ca vistṛta-śātasya tasya gocāraṇa-caritaṃ",
    "GK19gp23-33u:2579": "pracāraṇīyam |",
    "GK19gp23-33u:2580": "[34] tathā hi-kvacid api kṣiti-bhṛti vṛkṣa-śūnya-kṣiti-gata-puṇya-tṛṇaṃ",
    "GK19gp23-33u:2581": "dhenuṣu carantīṣu vahnīyamāna-mādhyāhnika-lalāṭaṃ-tapa-tapana-tāpāpanodāya",
    "GK19gp23-33u:2582": "veṇuṃ vāditavān |",
    "GK19gp23-33u:2583": "yatra balāhakās tat-pratimalla-nibha-mallāra-rāga-balād",
    "GK19gp23-33u:2584": "āhṛtās teṣāṃ śītalatā-valanāya babhūvuḥ |",
    "GK19gp23-33u:2585": "[35] yac ca vādyam udbhavat-puru-guru-garima-giri-droṇīḥ pratidhavan yat tat paramparayā ca sarvam api tatha raṇayat-trilokī-lokam api",
    "GK19gp23-33u:2586": "tat-kautukālokanāyākarṣati sma |",
    "GK19gp23-33u:2587": "[36] tatha ca sati tat tad anubhūya bhūyaś ca tābhir idaṃ tasyām eva",
    "GK19gp23-33u:2588": "sabhāyāṃ varṇitam-",
    "GK19gp23-33u:2589": "dhṛta-vana-mālya-vataṃsa-lasad-vana-veśa-tatir bala-saṅgī |",
    "GK19gp23-33u:2590": "giri-taṭam anu",
    "GK19gp23-33u:2591": "gocāraṇa-kāraṇa-veṇu-vinodana-raṅgī ||viśvaṃ bhramayati karṣati varṣati",
    "GK19gp23-33u:2592": "mudam api ghana-gaṇa-hārī |",
    "GK19gp23-33u:2593": "sāndra-cchāyām anu śītala-tanur anu",
    "GK19gp23-33u:2594": "sakhi-sukha-saṃcārī ||kusumaṃ varṣan nija-ruci-vitaraṇa-sauhṛdam enam upāste |",
    "GK19gp23-33u:2595": "ambu-dharaḥ sphuṭam upagantā na ca kiṃ tu chatram ivāste ||JGc_1,31.29||[37] tataś ca tatrātighane ghana-cchāye vihāraṃ vicchāyati sma |",
    "GK19gp23-33u:2596": "[38] tad etac ca vrajarāja-jāyā-samājam anu sādhāraṇa-sampradhāraṇatayā",
    "GK19gp23-33u:2597": "tābhir varṇitam, yathā-",
    "GK19gp23-33u:2598": "sva-sutaṃ kalayata keli-kalā-budham ātmopakrama-veṇum |",
    "GK19gp23-33u:2599": "vidhi-śiva-mohana-vividha-sva-ramaya-rāga-nivartita-dhenum ||JGc_1,31.30|| iti |",
    "GK19gp23-33u:2601": "[39] tad-anantaraṃ ca prāyaśaḥ kāścid vraja-devīr vrajād ahni cāpahnuty",
    "GK19gp23-33u:2602": "vyājaṃ vyajya vā tad-āgamana-vartmani tad-anuvartanāya vartamānās taṃ paśyantīḥ punar apaśyantīr iva dūrāt pariharantīr itthaṃ kāścid dūtikāḥ",
    "GK19gp23-33u:2603": "parihasanti-",
    "GK19gp23-33u:2604": "madāndhe rājate piñchī na sapiñchī puras tava |",
    "GK19gp23-33u:2605": "veṇu-dhvānī jagat-prāṇaḥ",
    "GK19gp23-33u:2606": "sa jagat-prāṇa eṣa neti ||JGc_1,31.31||[40] śrī-kṛṣṇaṃ ca chalena vijñāpayanti, yathā-",
    "GK19gp23-33u:2607": "jyotsnāṃ tanoti lalitāṃ dadhate vicitrāṃ śākhāṃ dadhāti nikhilaṃ jayatīti-bhāṅgyā |",
    "GK19gp23-33u:2608_0": "candrāvalīṃ ca lalitāṃ ca viśākhikāṃ ca rādhāṃ ca tāḥ sakhi-sadasy api sūcayanti ||JGc_1,31.32 ||[41]",
    "GK19gp23-33u:2608_1": "tatra kāścid deva-pūjā-vvyājena duṣprāpa-puṣpādikam avacinvānā bahala-kalaha-mūlatāṃ",
    "GK19gp23-33u:2609": "prayānti |",
    "GK19gp23-33u:2610": "[42] kāścit tu navya-bhavya-gavyādikaṃ tad-artham evānayanti tathāpi nātmanā tasminn arpayanti",
    "GK19gp23-33u:2611": "tata eva kṛtrima-dāna-catvara-deśam apadeśam avarudhya vartma vinirudhya pṛcchantaṃ taṃ prati",
    "GK19gp23-33u:2612": "kraya-vikrayika-rītyānyathā khyāpayanti |",
    "GK19gp23-33u:2613_0": "divyād api divyam etad vijñāya yajña-patnīr anu kṛta-yatnāsu krayikatām āśrayamāṇāsu",
    "GK19gp23-33u:2613_1": "yajña-bhuk-pati-vratāsu satyākṛti-kṛtinīvāka-parīpākam ākalayya kṛtsnaṃ vasnaṃ ca",
    "GK19gp23-33u:2613_2": "saṃkalayya vikretavyam iti |",
    "GK19gp23-33u:2614": "[43] tatra puṣpāvacaye praṇayinā saha vākovākyam, yathā-",
    "GK19gp23-33u:2615": "kā yūyaṃ vana-devatāḥ kurutha kiṃ puṣpāṇi saṃcinmahe kiṃ nirmāsyatha devatārcanam ato yūyaṃ kathaṃ devatāḥ |",
    "GK19gp23-33u:2616": "tac ca krīḍanam eva naḥ sphuṭam abhūd asmābhir īdṛg-vidhair",
    "GK19gp23-33u:2617": "aikātmyaṃ va iti prasahya viharan hārī hariḥ pātu vaḥ ||JGc_1,31.33||[44]",
    "GK19gp23-33u:2618": "kadācic ca-",
    "GK19gp23-33u:2619": "kā yūyaṃ vana-devatāḥ kurutha kiṃ puṣpāṇi gṛhṇīmahe rājyaṃ nas tridaśair vihāpitam idaṃ devyo vanasyātra kāḥ |",
    "GK19gp23-33u:2620": "asmaj-jātibhir",
    "GK19gp23-33u:2621": "arpitaṃ yadi tadāpy asmākam uccaiḥ sthitiḥ syād evaṃ sa-vivādam aṅgaja-raṇaḥ kṛṣṇasya tābhir babhau ||JGc_1,31.34||",
    "GK19gp23-33u:2622": "[45] kadācic ca kasyāścid dūtyā saha kṛṣṇasya vākovākyam-",
    "GK19gp23-33u:2623": "iyaṃ kā strī strītvaṃ bhavati katham īṣat-padam idaṃ kim asthāne siddhaṃ tava vacanam asthānakam idam |",
    "GK19gp23-33u:2624": "na kākor udbhūtaṃ bhavati tad aho kākūr iha kā tad evaṃ dūtī-vāg jayati hariṇākṣyā harim anu ||JGc_1,31.35|| [46] atha",
    "GK19gp23-33u:2625": "gavya-vikraya-vyājataḥ krīḍā-vivādo, yatha-",
    "GK19gp23-33u:2626": "kā yūyaṃ kila gavya-vikrayikikā lakṣmīm atītya sthitiṃ",
    "GK19gp23-33u:2627": "prāptānāṃ na tad asti sambhava-padaṃ yuṣmākam āsāṃ kvacit |",
    "GK19gp23-33u:2628": "mūlyaṃ tām atipatya tasya viditaṃ tasmān na tad-dūṣaṇaṃ",
    "GK19gp23-33u:2629": "dānaṃ tarhi mamāpi tadvadam idaṃ dattātha ghaṭṭeśituḥ ||JGc_1,31.36|| [47]",
    "GK19gp23-33u:2630": "atha sakhīn prati śrī-kṛṣṇasyādeśaḥ-",
    "GK19gp23-33u:2631": "gṛhṇīdhvaṃ pūrvam āsāṃ phalam atula-balād ghaṭṭa-caryā-vighaṭṭaṃ",
    "GK19gp23-33u:2632": "kartrīṇāṃ tasya cāste vitanuta parito rodanaṃ bodhanaṃ ca |",
    "GK19gp23-33u:2633": "budhyeran yady amūr na sphuṭataram aṭavīkārayā dhārayiṣyāmy etāḥ kiṃ vā hariṣye svayam atha pihitāḥ samyag anviṣya nīvīḥ",
    "GK19gp23-33u:2634": "||JGc_1,31.37||[48] tad evam uditvā muditvā ca tat tad ācaritavati tasmin",
    "GK19gp23-33u:2635": "kathaṃcid gṛham āgatya gaty-antareṇa sakhīṣu tat-prakhyāpayantībhir idam api gītam-",
    "GK19gp23-33u:2636": "taṃ śṛṇu sad-vidha-mohana-karaṇam |",
    "GK19gp23-33u:2637": "dhvaja-vajrāṅkuśa-lapa-dārpaṇa-bhūruha-punar-aṅkuraṇam ||dhruvam||",
    "GK19gp23-33u:2638": "gajagati viharati gāyati nṛtyati vādayate ca sa vaṃśam |",
    "GK19gp23-33u:2639": "asmat-paddhatim",
    "GK19gp23-33u:2640": "āvṛṇute' pi ca nāthati ghaṭṭagam aṃśam ||JGc_1,31.38||[49] tad evaṃ naukayā ramaṇam apy avagamanīyam |",
    "GK19gp23-33u:2641": "[50] yadā hi kvacid amūś camūru-dṛśas",
    "GK19gp23-33u:2642": "tadīya-saundarya-sārāvalokana-kutuki-dṛśaḥ samūha-vyūham ācarya",
    "GK19gp23-33u:2643": "vihāra-caryayā tam upasadya ca parihāsataḥ parataś caraṇa-caryām ācaranti",
    "GK19gp23-33u:2644": "| tadā caturānana-vimohanaḥ sa ca khalu",
    "GK19gp23-33u:2645_0": "sahacara-sahasra-visrambha-mahakaraḥ sahacaratayā sarvataḥ parvata-nirjharānekī-bhāvenāvarjya",
    "GK19gp23-33u:2645_1": "sphuṭam arjyamāna-sukhatayā madhye tāsāṃ vāmatā-yujāṃ mohanāya kūla-mud-rujāṃ durdhyāna-kāraṇāṃ",
    "GK19gp23-33u:2645_2": "durnivāraṇāṃ",
    "GK19gp23-33u:2646": "sarid-varāṃ pravartayati |",
    "GK19gp23-33u:2647": "pravartya ca puruṣa-dvayadvayasīyam iti",
    "GK19gp23-33u:2648": "vyavasīya-mānatayā tasyāṃ nāvyatayā bhāvyāyāṃ bahula-palāśa-dala-mayīṃ",
    "GK19gp23-33u:2649": "mahā-taraṇiṃ saraṇim anu sakhibhir akhila-maṇiḥ praṇīya karṇa-dhārāyamāṇas",
    "GK19gp23-33u:2650": "tābhir ātara-vitara-vistārādi-kātarābhiḥ praṇaya-maya-nayatayā",
    "GK19gp23-33u:2651": "praṇīta-kalahaṃ bahula-vilāsaṃ niculitālaṅkāra-kalanāya kalayati |",
    "GK19gp23-33u:2652": "[50] tad api gītaṃ, yathā-",
    "GK19gp23-33u:2653": "saritaṃ nāvaṃ racayati ca drutamasmākaṃ pathi tasyām |",
    "GK19gp23-33u:2654": "ārohayate pārayituṃ naḥ spṛśati miṣādapi yasyām ||JGc_1,31.39|| [50] tābhir evātra ślokitaṃ,",
    "GK19gp23-33u:2655": "yathā-",
    "GK19gp23-33u:2656": "ārohāya vidhāya saṃstaramilatparyakstavaṃ tadvacaḥ- sāhāyyaṃ viracayya naḥ",
    "GK19gp23-33u:2657": "sakhi nadīmadhyaṃ yadā jagmivān |",
    "GK19gp23-33u:2658": "vṛṇvan durvitaraṃ tadātarapaṇaṃ viṣkabhya naukāṃ na kāṃ cakre vakrakalākalāpakalanāṃ cakrāṅkapāṇiḥ sa tu",
    "GK19gp23-33u:2659": "||JGc_1,31.40||[53] tad evaṃ sākṣāt-kṛta-manoratha-tatiḥ",
    "GK19gp23-33u:2660": "samabhīpsita-gṛha-gatiḥ sakhibhiś carita-jalpaḥ punaḥ snānādi-racitākalpas",
    "GK19gp23-33u:2661": "tatraiva ca kutracana taṭinī-taṭe kadāpi yamunā-nikaṭe payaḥ-pāyanāya",
    "GK19gp23-33u:2662": "saṃkaṭitāṃ go-ghaṭāṃ ghaṭayan kramaśaś ca gaṇanayā gaṇaśaḥ prakaṭayaṃs",
    "GK19gp23-33u:2663": "tan-manana-caritārthatayā jagau |",
    "GK19gp23-33u:2664": "[54] tac ca tābhir anupaṭhitaṃ, yathā-",
    "GK19gp23-33u:2665": "maṇi-mālā-kṛta-go-gaṇa-gaṇanā-pūraṇam anu sānandam |",
    "GK19gp23-33u:2666": "praṇayitarāṃsaga-bhujam udgāna-hṛta-hariṇīkam amandam ||kṛṣṇaṃ kalayata",
    "GK19gp23-33u:2667": "mohana-mantragam eṇīm eṇī-nayanām |",
    "GK19gp23-33u:2668": "na yadi tadā katham ubhaya-vyaktiṃ",
    "GK19gp23-33u:2669": "vīkṣe tad apṛthag-ayanām ||JGc_1,31.41|| iti |",
    "GK19gp23-33u:2670": "[55] tataś cetas tataḥ sakhibhir akhilaiḥ praṇītānītāmanda-makaranda-sundara-kunda-dāmabhir mukundaḥ kṛtālaṅkṛtir yathā nijahāra |",
    "GK19gp23-33u:2671": "śreṇīkṛta-go-samāhṛtir yathā cāsasāra |",
    "GK19gp23-33u:2672": "tathā varṇitam |",
    "GK19gp23-33u:2673": "kintu tad-vilambataḥ kātarya-paryākulāyāḥ śrī-vrajeśvaryāḥ sabhāgatatayā",
    "GK19gp23-33u:2674": "svabhāva-gopanayā |",
    "GK19gp23-33u:2675": "tathā hi-",
    "GK19gp23-33u:2676": "āgatam iva harim aciram |",
    "GK19gp23-33u:2677": "kalayata suhṛdāṃ dayayā yad asau nagam api dadhre suciram ||dhruvam|| kunda-srag-avita-kautuka-veśaṃ",
    "GK19gp23-33u:2678": "viharantam |",
    "GK19gp23-33u:2679": "mṛdu-mṛdu-marud-anuvījitam anu lavam akhila-manāṃsi harantam",
    "GK19gp23-33u:2680": "||sura-vandibhir abhivanditam avahita-tat-kṛta-nartana-vādyam |",
    "GK19gp23-33u:2681": "muni-samudaya-nuti-guṇitaṃ guṇitā-nipuṇaṃ jagad abhivādyam ||atha",
    "GK19gp23-33u:2682": "go-dhana-gaṇam anu samam anugais tad-varṇita-garimāṇam |",
    "GK19gp23-33u:2683": "śrama-kāntibhir",
    "GK19gp23-33u:2684": "api sukha-kāriṇam ita-veṇu-kalā-varimāṇam",
    "GK19gp23-33u:2685": "||khura-reṇu-pluta-mālya-mano-haram īṣad-ghūrṇita-nayanam |",
    "GK19gp23-33u:2686": "etaṃ paśyata nija-jana-mānadam īpsita-gavyānayanam",
    "GK19gp23-33u:2687": "||kuṇḍala-lakṣmī-bhṛta-pāṇḍu-dyuti-gaṇḍaṃ gaja-pati-khelam |",
    "GK19gp23-33u:2688": "kṣaṇadā-pativat pramuditam uditaṃ prāgadhi-sandhyā-velam ||JGc_1,31.42|| iti |",
    "GK19gp23-33u:2690": "[56] atha vaiṣṇavaṃ vārāham api purāṇam anusṛtya gaty-antaraṃ",
    "GK19gp23-33u:2691": "pratyāyayiṣyāmaḥ |",
    "GK19gp23-33u:2692": "[57] evaṃ samayana-samayānavalokataḥ samayākaraṇāya",
    "GK19gp23-33u:2693": "tad-varṇanāvagāha-rocanāsu karṇajāha-vilocanāsu cetasi",
    "GK19gp23-33u:2694": "racita-tadīya-śocanaḥ śrī-kamala-locanaḥ samāgamya yathā-yatham",
    "GK19gp23-33u:2695": "avitatha-ramya-sukha-dhārayā sarvaṃ sukhākurvann api tāsāṃ",
    "GK19gp23-33u:2696": "viraha-dahana-jvālā-viśeṣāvaśeṣa-santapta-bhaṅgurāpāṅga-pātra-sapatra-kṛtas",
    "GK19gp23-33u:2697": "tad apasāraṇāya muralī-kalī-kalayā go-dhanālaya-govardhanācalayor antarāle tā evānanya-gatitayā saṃkalayya nirvṛtiṃ parikalayya ca",
    "GK19gp23-33u:2698": "vasanta-santata-rāsāya yukti-mukti-viṣayāṃ saṃvalayya tāsām āśāsānānām",
    "GK19gp23-33u:2699": "āśāṃ dadamānaḥ sva-vrajataḥ pragarjad-ariṣṭa-kṛtāriṣṭa-kaṣṭataḥ prakaṭam ākruṣṭaṃ śrutavān",
    "GK19gp23-33u:2700": "śruta-mātre ca tatra nija-nija-vartmanā tābhiḥ saha sahasā vrajam āvavrāja |",
    "GK19gp23-33u:2701": "tad-anantaraṃ tu vṛttaṃ pūrvam eva vṛttam asti |",
    "GK19gp23-33u:2702": "tatremāṃ gāthāṃ prathayanti-",
    "GK19gp23-33u:2703": "gatasya rāsa-vikrīḍām āgatasya vṛṣāsuram |",
    "GK19gp23-33u:2704": "devair na dṛṣṭaḥ kṛṣṇasya sambhramaḥ kim uta śramaḥ ||JGc_1,31.43|| [58] yadā khalu riṣṭaḥ so' yam ariṣṭas tadāpi tad-ariṇā hariṇā nijāviṣṭatā nāpakṛṣtā |",
    "GK19gp23-33u:2705": "vīryasya",
    "GK19gp23-33u:2706": "bahu-vikīryamāṇatām avāptāsya paryāpta-viṣayatāṃ so' yam anāsīdan diti-sūnur āsīditi |",
    "GK19gp23-33u:2707": "[59] anapakṛṣṭāyāṃ ca tasyāṃ saraṅga-bhūtāgas tat-saṅgamataḥ sāgaska iva pārṣṇi-prahārāl lambhita-vidaratayā vibhāgam āgamitaḥ |",
    "GK19gp23-33u:2708": "ya eva vibhāgas tīrthatāṃ samarthayan nikhila-puruṣārthaṃ pratyavyarthatām āsasāda |",
    "GK19gp23-33u:2709": "[60] yatra ca śrī-harir iyaṃ svayam akhilaiḥ sakhibhir majjan sajjanānām",
    "GK19gp23-33u:2710": "ācāraṃ pracārayāmāsa |",
    "GK19gp23-33u:2711": "pātālān mahā-tīrtham idaṃ samutthitam itītthaṃ",
    "GK19gp23-33u:2712": "vyajya nimajjya samunmajjya bahu visarjya ca sarva-vraja-janatayā",
    "GK19gp23-33u:2713": "janita-śarmā gīti-ripu-vijaya-karmā vrajam evāvavrāja |",
    "GK19gp23-33u:2714": "[61] āvrajya ca śrī-vraja-rājādīn praṇaya-vinayābhyāṃ susabhājya",
    "GK19gp23-33u:2715": "viśramaṇa-vyājataḥ śayyā-gṛham āsajya saṅketita-veṇu-saṃkvaṇitena",
    "GK19gp23-33u:2716": "paramānurāga-sāgaraḥ sarvataḥ śreyasīr amūḥ preyasīḥ",
    "GK19gp23-33u:2717": "pūrva-kṛta-vraja-vraja-bāhya-vibhāga-mayyāṃ mahyāṃ saṃkalayya kenāpy",
    "GK19gp23-33u:2718": "avayajyatayā punar api rāsāyāsāditavān |",
    "GK19gp23-33u:2719": "tatra ca-",
    "GK19gp23-33u:2720": "rādhayāsvāditā yāsīn mādhurī mādhavādhare |",
    "GK19gp23-33u:2721": "saivānubhūtā",
    "GK19gp23-33u:2722": "muralī-kalī-khuralikām anu ||JGc_1,31.44||tatraiva ca-",
    "GK19gp23-33u:2723": "abhisāre calacelā vraja-tanvīnāṃ tatī ruruce |",
    "GK19gp23-33u:2724": "api kiṃ vijaya-patākā",
    "GK19gp23-33u:2725": "dadhire' naṅgasya saṅgatiḥ ||JGc_1,31.45||",
    "GK19gp23-33u:2726": "[62] yatra ca pathi prathama-labdha-nirgamayā parama-ramayā",
    "GK19gp23-33u:2727": "nikhila-kalitārādhayā rādhayā samam ekāntataḥ kāntasya narma mahadeva",
    "GK19gp23-33u:2728": "śarma pupoṣa |",
    "GK19gp23-33u:2729": "[63] yadā hi cintā-santāpa-tānta-svāntā sā kāntā tādṛśa-vipattim uttīrṇaṃ taṃ kāntaṃ rahaḥ saṃhitavatī tadā lajjā-maryādām apy asajjantī pariṣvajya",
    "GK19gp23-33u:2730": "vyajyamāna-stambha-mukha-sāttvika-sambhavā ciraṃ vicāra-rahitatām ācarati sma |",
    "GK19gp23-33u:2731": "[64] sa ca tathaiva tām anucarati sma |",
    "GK19gp23-33u:2732": "[65] tataś ca sakhībhiḥ kathaṃcana sāntvitayoḥ kāntayoḥ kāntas tu sva-nirmitaṃ tat-kuṇḍaṃ tāsāṃ dṛṣṭi-kirmīritaṃ nirmimāṇaḥ sanarma kāntāṃ",
    "GK19gp23-33u:2733": "vyājahāra |",
    "GK19gp23-33u:2734": "[66] paśya paśya mama kamalākaro' yaṃ sāgara iva girirājam āsajya kamalodbhavaṃ bhāvayitā",
    "GK19gp23-33u:2735": "sudhākara ivaika-deśa-sthityāpi nija-rucibhiḥ",
    "GK19gp23-33u:2736": "kumuda-vanaṃ vikāsayitā |",
    "GK19gp23-33u:2737": "dambholi-pāṇir iva sa-dambholitayā vilāsī |",
    "GK19gp23-33u:2738": "ambhoja-janir iva bhuvana-visarjanena prabhāsī |",
    "GK19gp23-33u:2739": "tripura-jiṣṇur iva",
    "GK19gp23-33u:2740": "saha-sāgara-māna-śamanaḥ |",
    "GK19gp23-33u:2741": "śrīmān viṣṇur iva",
    "GK19gp23-33u:2742": "paramahaṃsa-cakrāśrayatā-kamanaḥ |",
    "GK19gp23-33u:2743": "śrī-rāma iva rohiṇī-sukha-saṃcārī |",
    "GK19gp23-33u:2744": "kiṃ",
    "GK19gp23-33u:2745": "bahunā, śrī-rāmānuja iva ca śiṣṭa-kaṣṭa-prada-pāpāriṣṭa-hārī |",
    "GK19gp23-33u:2746": "tad etan mayā khalu kṛta-sukṛta-prasaraṃ sara idam aciraṃ viracayya caritārthatā labdhā",
    "GK19gp23-33u:2747": "bhavatyā tu nedṛśa-naipuṇyaṃ puṇyaṃ kṛtam iti guṇy-anuguṇatā",
    "GK19gp23-33u:2748": "katham āpsyate ?",
    "GK19gp23-33u:2749": "[67] atha tasyāḥ savayasas tv idaṃ parihasanti sma-[68] na vayaṃ vṛṣaghnatā-nighnatayā vighnam āptāḥ |",
    "GK19gp23-33u:2750": "yena prāyaścittata iva lokasya prāyaścittam ārādhayāmaḥ |",
    "GK19gp23-33u:2751": "[69] kṛṣṇaḥ sahāsam āha sma-na khalv asau vṛṣaḥ |",
    "GK19gp23-33u:2752": "kiṃ tu vṛṣa-virodhī",
    "GK19gp23-33u:2753": "vṛṣatā-miṣavān asuraḥ |",
    "GK19gp23-33u:2754": "tasmāt tat-pakṣapātitayā bhavatīnām eva vṛṣaghnatā",
    "GK19gp23-33u:2755": "paryavasyatīti bhavatīnām eva niṣkṛtiḥ kṛtir viṣayatām arhati |",
    "GK19gp23-33u:2756": "[70] tatra ca prajākṛtaṃ rājanīti rājanīti-nyāyena bhavadīya-rājāyamānāyām",
    "GK19gp23-33u:2757": "asyām eva sā jāyamānā syād ity asāv eva tatra pradhānatayāvadhīyate |",
    "GK19gp23-33u:2758": "[71] sakhya ūcuḥ-bhavatu, tathāpi yathā-katham api bhavat-prasaṅgata eva saṅgataḥ khalv ayaṃ doṣa iti tan-moṣa-kṛte bhavat-kṛtam evānukartavyam |",
    "GK19gp23-33u:2759": "[72] yā khalu bhavan-maṅgalataḥ sarasī-bhūtāyāḥ savayasaḥ sarasī bhavitā",
    "GK19gp23-33u:2760": "sā punar amara-taraṅginīva kṛṣṇāṅga-rāga-vilāsinī |",
    "GK19gp23-33u:2761": "amṛta-nidhi-priyāvalir",
    "GK19gp23-33u:2762": "iva bahula-tārāṅgatā-bhāsinī |",
    "GK19gp23-33u:2763": "sūtrāma-gṛha-netrīvopendra-deva-ratāmodātirekiṇī |",
    "GK19gp23-33u:2764": "sāvitrī-mukha-vicitra-śrutir iva nālīkinī |",
    "GK19gp23-33u:2765": "umā-mūrtir iva giri-rājād",
    "GK19gp23-33u:2766": "udbhava-dhātrī |",
    "GK19gp23-33u:2767": "māmūrtir iva hari-hṛdi vilāsa-pātrī |",
    "GK19gp23-33u:2768": "rāma-śaktir iva gāmbhīryataḥ pralambamāna-mada-majjanī |",
    "GK19gp23-33u:2769": "kiṃ bahunā, rādheva",
    "GK19gp23-33u:2770": "rādhāntika-pūrṇa-vidhor vaśatā-sajjanīti |",
    "GK19gp23-33u:2771": "[73] atha sa-tṛṣṇaḥ śrī-kṛṣṇas tu rādhā-cibukaṃ kareṇādareṇa darāpy unnamya smita-ramyam idam āha sma-",
    "GK19gp23-33u:2772": "tad-vaktraṃ yadi ko vidhuḥ smita-kalā sā cet prabhā niṣprabhās te dambhā yadi bhāni dhig yadi ca te netre cakorair alam |",
    "GK19gp23-33u:2773": "itthaṃ sarvajanād asau saha-gaṇaṃ svaṃ praty avajñā-vacas",
    "GK19gp23-33u:2774": "tvat-prāśastya-mayaṃ niśamya hṛdaye rādhe muhur mlāyati ||JGc_1,31.46||[74] atha purataś calitvā kramataḥ sarva-pathīnābhiḥ",
    "GK19gp23-33u:2775": "sarvādhvanīnābhiḥ sarvāṅgīna-kamprābhiḥ sarvābhir militvā vidhu-vidhūta-tamasi yaminyāṃ sa-parvataḥ parvata-rājam anu",
    "GK19gp23-33u:2776": "ṛtu-rāja-virājamāna-kānana-gataṃ sarvato' py adhika-vilāsa-vitataṃ rāsam ullāsayāmāsa |",
    "GK19gp23-33u:2777": "[75] tatra devīnāṃ vāṇī-",
    "GK19gp23-33u:2778": "iyaṃ vidyud idaṃ śakra-dhanuḥ so' yaṃ navāmbudaḥ |",
    "GK19gp23-33u:2779": "śaśvad-ghana-rasaṃ vaṣan-namūḥ karṣati cātakīḥ ||JGc_1,31.47||",
    "GK19gp23-33u:2780": "[76] tatra vayaḥ-saubhāgyaṃ, yathā-",
    "GK19gp23-33u:2781": "kāntiḥ kānti-samūha-jāta-ghana-jillāvaṇyam īdṛg-ghana-",
    "GK19gp23-33u:2782": "prodyan-mauktika-jetṛ-rūpa-varimā viśvādi-kṛn-mohanaḥ |",
    "GK19gp23-33u:2783": "evaṃ ced ajitasya sārvadikatā kaiśorake vā tadā pūrṇe kaḥ kavitām iyān nava-navās tatrāpi yatra śriyaḥ ||JGc_1,31.48||",
    "GK19gp23-33u:2784": "[77] yathā ca pura-strī-janoditam anumoditaṃ śrī-bādarāyaṇinā-",
    "GK19gp23-33u:2785": "gopyas tapaḥ kim acaran yad amuṣya rūpaṃ",
    "GK19gp23-33u:2786": "lāvaṇya-sāram asamordhvam ananya-siddham |",
    "GK19gp23-33u:2787": "dṛgbhiḥ pibanty anusavābhinavaṃ durāpam",
    "GK19gp23-33u:2788": "ekānta-dhāma yaśasaḥ śriya aiśvarasya ||[BhP 10.44.14] iti |",
    "GK19gp23-33u:2789": "kāntīnāṃ mathanād bhavantu jaladāḥ kecit kadācit kvacit",
    "GK19gp23-33u:2790": "te' py uccair vilasanti tarhi taḍitaḥ kriḍanti cet tādṛśāḥ |",
    "GK19gp23-33u:2791": "itthaṃ kṛṣṇa-ghane taḍit-tulanayā tā varṇayan śrī-śukas",
    "GK19gp23-33u:2792": "tāsām avyabhicāri-śobhayitṛtāṃ vyānañja paśya sphuṭam ||JGc_1,31.49||",
    "GK19gp23-33u:2793": "[78] tathā ca tena tad-varṇanam-",
    "GK19gp23-33u:2794": "pāda-nyāsair bhuja-vidhutibhiḥ sasmitair bhrū-vilāsair",
    "GK19gp23-33u:2795": "bhajyan madhyaiś cala-kuca-paṭaiḥ kuṇḍalair gaṇḍalolaiḥ |",
    "GK19gp23-33u:2796": "svidyan-mukhyaḥ kavara-rasanā-granthayaḥ kṛṣṇa-vadhvo",
    "GK19gp23-33u:2797": "gāyantyas taṃ taḍita iva tā megha-cakre virejuḥ ||[BhP 10.33.7] iti |",
    "GK19gp23-33u:2798": "[79] tatra ca samprati, yathā-",
    "GK19gp23-33u:2799": "||JGc_1,31.50|| MISSING!",
    "GK19gp23-33u:2800": "pratikṣaṇam amī guṇā hari-ramāsu vṛddhiṃ gatā dinaṃ dinam iti bruve kim iha sarvadaivaṃ sthite |",
    "GK19gp23-33u:2801": "nave vayasi kiṃtarām iha ca tatra vā kiṃtamām ariṣṭa-śamanānta-niśy ajani yatra sā carcarī",
    "GK19gp23-33u:2802": "[80] rāsotsavo' yam api, yathā-",
    "GK19gp23-33u:2803": "yadā pūrvaṃ vṛttaḥ śaradam anu rāsaḥ kila tadā babhūvādyārambhad divijam api vādyādi-sacivam",
    "GK19gp23-33u:2804": "yadānye tat-paścād",
    "GK19gp23-33u:2805": "vyaraciṣata te tarhy akhilajin- mahā-saṅgītārhaṃ vyaraci hari-rādhādibhir",
    "GK19gp23-33u:2806": "adaḥ ||51||",
    "GK19gp23-33u:2807": "upary-uḍa-gaṇaḥ kṣitau surabhi-citra-puṣpāvalis tathā tad anu candrikā",
    "GK19gp23-33u:2808": "vividha-ratna-lakṣmīr iha |",
    "GK19gp23-33u:2809": "sa tatra śaśa-lāñchanī vimala-vaktra-saṅghā itas tad evam ubhayoḥ sthitir gagana-rāsa-raṅga-śriyoḥ",
    "GK19gp23-33u:2810": "divyāḥ kānana-vīthayaḥ kṣiti-dhanaṃ govardhana-kṣauṇi-bhṛn",
    "GK19gp23-33u:2811": "nānā-ratna-vilāsi-rāsa-valayaṃ śubhrāṃśu-śubhrā niśā |",
    "GK19gp23-33u:2812": "lakṣmī-vandita-lakṣma-yoṣid-upamā-cārūpamā-puṃ-lasal- lāsyaṃ rādhikayādhikaṃ nikhilakaṃ tat kena kiṃ varṇyatām ||JGc_1,31_53||",
    "GK19gp23-33u:2813": "yataḥ-",
    "GK19gp23-33u:2814": "jyotsnī sa didyute seva sa raṅgaḥ sva-tulādhṛtaḥ |",
    "GK19gp23-33u:2815": "sudṛśo' mūr amūdṛśyaḥ kṛṣṇaḥ svopama eva saḥ ||JGc_1,31.54||",
    "GK19gp23-33u:2816": "saundaryam iva sād-guṇyaṃ sarvordhvaṃ yatra dīvyati |",
    "GK19gp23-33u:2817": "sādguṇyam iva saundaryaṃ rādhikā sākhilādhikā ||JGc_1,31.55||",
    "GK19gp23-33u:2818": "[81] sa eṣa eva mahā-rāsa-rasaḥ kiṃcid āgama-kṛtā cāvagamitaḥ |",
    "GK19gp23-33u:2819": "vasanta-kusumāmoda-surabhī-kṛta-diṅ-mukhe |",
    "GK19gp23-33u:2820": "govardhana-girau ramye sthitaṃ rāsa-rasotsukam ||JGc_1,31.56|| iti |",
    "GK19gp23-33u:2821": "[82] atha tad-vasanta-rāsa-vilāsa-rajanyāḥ prātar eva sakhībhir agaṇyābhiḥ kṛtārādhayā tadīya-sāhāyaka-saṃbādhayā śrī-rādhayā sva-kara-kamala-kalite",
    "GK19gp23-33u:2822": "lalite sarva-sukhaṃ valayitum ullale tasmin pallale tayoḥ kāntayor alam eva sukha-parimalaḥ samullalāsa |",
    "GK19gp23-33u:2823": "tathā hi-",
    "GK19gp23-33u:2824": "kadācit kuṇḍasyāmbhasi viharate karhy api bahiḥ kadāpy antaḥ-kuñje kvacana-samaye rāsa-valaye",
    "GK19gp23-33u:2825": "samaṃ rādhā-devyā harir akhila-sakhyāli-sukhadaḥ",
    "GK19gp23-33u:2826": "purā tat tan nityaṃ smarayati mano naḥ svam abhitaḥ ||JGc_1,31.57||",
    "GK19gp23-33u:2827": "[83] kiṃ bahunā ? tatreyam api purāṇānāṃ gāthā-",
    "GK19gp23-33u:2828": "yathā rādhā priyā viṣṇos tasyāḥ kuṇḍaṃ priyaṃ tathā |",
    "GK19gp23-33u:2829": "sarva-gopīṣu saivaikā viṣṇor atyanta-vallabhā ||iti |",
    "GK19gp23-33u:2830": "[84] punaḥ smṛtim abhinīya samāpanaṃ padyaṃ nijagāda-",
    "GK19gp23-33u:2831": "anyo' nyaṃ milana-spṛhā-milanam apy asyāhatir dānavād yasmāt",
    "GK19gp23-33u:2832": "tad-dhitarātta-narma-milanaṃ kuṇḍa-dvayasya kriyā |",
    "GK19gp23-33u:2833": "sarvāsām adhi madhyam ujjvalatayā rāsāntarāla-sthitiḥ śrī-rādhā-jitayor",
    "GK19gp23-33u:2834": "mano mama manāg adyāpi naivojjhati ||JGc_1,31.58||[85] iti",
    "GK19gp23-33u:2835": "vaivaśya-pāravaśyam āsīdan sīdann iva mūrccham ṛcchan snigdhakaṇṭhaḥ",
    "GK19gp23-33u:2836": "sarvān eva ca tat-tad-bhava-bhavanān bhāvayāmāsa |",
    "GK19gp23-33u:2837": "[86] tac ca yuktaṃ, yathā-",
    "GK19gp23-33u:2838": "atipūrvaṃ yad apūrvaṃ nija-matir",
    "GK19gp23-33u:2839": "durlabham atīva hṛdyaṃ ca |",
    "GK19gp23-33u:2840": "vṛttaṃ tat pratinavatāṃ prayāti",
    "GK19gp23-33u:2841": "bhūyo' nubhūyamānaṃ ca ||JGc_1,31.59||[87] tad etad varṇayitvā",
    "GK19gp23-33u:2842": "snigdhakaṇṭhaḥ samāpanam āha sma-",
    "GK19gp23-33u:2843": "rādhe tvad-vallabhaḥ satyaṃ sarvair api sudurlabhaḥ |",
    "GK19gp23-33u:2844": "sulabho' py adhunā yo' yaṃ bhavatyā manyate' nyathā ||JGc_1,31.60||[88] atha kathaṃcid",
    "GK19gp23-33u:2845": "jāta-sāntvane tan-manasāṃ tv aneka-vikāre pāre manoratha-patham",
    "GK19gp23-33u:2846": "akhila-śobhā-śubha-pathya-nepathya-sāratanya-māna-dānatas tau sūta-kumārāv",
    "GK19gp23-33u:2847": "ārādhayāmāsur āśu rādhā-ramaṇa-prabhṛtayaḥ",
    "GK19gp23-33u:2848": "kṛta-sādhāraṇātikrama-prakṛtayaḥ sadaḥ-sadaḥ-sadayatayā śubhāśīrbhir abhyudayam āsādayāmāsuś ca |",
    "GK19gp23-33u:2849": "tataś ca pūrva-pūrvavad eva sarve svadhāma",
    "GK19gp23-33u:2850": "samāsannāḥ svapnataś ca tat-tad-anubhavantaś carita-jāgarā iva vāsarādim āsāditavantaḥ",
    "GK19gp23-33u:2851": "iti śrī-śrī-gopāla-campūm anu",
    "GK19gp23-33u:2852": "nānā-rāga-vicitra-caritra-citram",
    "GK19gp23-33u:2853": "ekaviṃśaṃ pūraṇam ||31||",
    "GK19gp23-33u:2854": "atha dvātriṃśaṃ pūraṇam",
    "GK19gp23-33u:2855": "keśi-dhvaṃsana-śaṃsanaṃ",
    "GK19gp23-33u:2856": "[1] atha punaḥ prātaḥ-kathāṃ yathāvat prathayiṣyāmaḥ, yathā-",
    "GK19gp23-33u:2857": "[2] madhukaṇṭhaḥ prathamataḥ kaṇṭha-ravam akṛtvā manasi nirṇiktam idaṃ",
    "GK19gp23-33u:2858": "viviktavān-",
    "GK19gp23-33u:2859": "[3] etad-anantaraṃ yadyapi ye khalv asmāsu bālyād eva stuhi-kṛṣṇatāṃ gatās teṣāṃ bhagaval-līlā-sukha-varṣi-devarṣi-vara-caraṇānāṃ kaṃsaṃ prati śaṃsanaṃ śaṃsanīyatām āsannam |",
    "GK19gp23-33u:2860": "[4] tathāpi bhagaval-līlādhikṛtim anuvartamānānāṃ sarvadopākurvāṇānāṃ na",
    "GK19gp23-33u:2861": "tūdākurvāṇānāṃ teṣāṃ tatraucitīm apy anaucitīṃ citī-kurvanty avipaścita iti tathaivaiṣāṃ parama-vipaścitām api vraja-vāsināṃ",
    "GK19gp23-33u:2862": "viniścita-nija-prema-jātīya-lasad-advitīya-sukha-prakarṣāṇāṃ nātiharṣāya syād iti cānirṇeya-vaktra-nāmnā tad-āmnātavyam iti |",
    "GK19gp23-33u:2863": "[5] atha sāpalāpaṃ spaṣṭam abhyācaṣṭa-",
    "GK19gp23-33u:2864": "[6] śrī-hariṇāriṣṭe vidviṣṭe kliṣṭena ca kaṃsena varṣaṃ yāvan na kaścit prasthāpitaḥ |",
    "GK19gp23-33u:2865": "keśī ca gacchan punaḥ sva-veśma praveśitaḥ |",
    "GK19gp23-33u:2866": "vṛthā vairaṃ mā kṛthā iti |",
    "GK19gp23-33u:2867": "[7] atha mukhya-māgha-kṛṣṇaikādaśyāṃ kaścid diviṣṭhaḥ sārvadika-jñāna-mahiṣṭhas taṃ prati pratikūla eva sann anukūla iva",
    "GK19gp23-33u:2868": "śrī-vasudevasya rahasyaṃ vṛttam anuvṛttaṃ cakāra yena khalu rāma-kṛṣṇāv",
    "GK19gp23-33u:2869": "api vasudeva-sutatayodāya-sātām |",
    "GK19gp23-33u:2870": "[8] tataś ca tat-kṛta-pratirodhād",
    "GK19gp23-33u:2871": "dhantum aśakyatayā vasudeva-devakyau punar maṅkṣu loha-śṛṅkhalayā kārāgāre kruddhena satā satāṃ viruddhena tena niruddhe |",
    "GK19gp23-33u:2872": "[9] nirudhya cārva-matinārva-dānavaḥ samāhūya bhūyaś ca niyuktaḥ |",
    "GK19gp23-33u:2873": "niyukta-mātraś cāyaṃ vrajāya kṛta-yātraḥ prātar eva tatrāyātaḥ |",
    "GK19gp23-33u:2874": "vrajaś",
    "GK19gp23-33u:2875": "cāriṣṭa-vadhād adhastān nandiśvara-girim ārabhya para-parastāt kṛta-vāsa",
    "GK19gp23-33u:2876": "iti dūrata eva taṃ labdhavān |",
    "GK19gp23-33u:2877": "[10] yatra ca sa",
    "GK19gp23-33u:2878": "prakharatara-khara-khura-ghṛṣṭi-cchinna-kṣoṇi-pṛṣṭhatayā goṣṭham āgacchan saṭāghaṭāmudasya nabhasy abhibhramayan bhreṣa-vaśād",
    "GK19gp23-33u:2879": "adabhra-bhayādabhra-pracchannatayā tat-tad-vṛtta-māṣa-cchatāṃ",
    "GK19gp23-33u:2880": "vimāna-paricchadānāṃ vimānān ucchādayāmāsa pūrva-pūrvamānān iva |",
    "GK19gp23-33u:2881": "yata eva nirjarāś ca te sphūrjad-ūrjasvalatā-varjanataḥ sa-jarā iva jātāḥ |",
    "GK19gp23-33u:2882": "tataś ca jaṅghālagatilaṅghitāṅghripaḥ sa punarakharvagarvataḥ sarvameva dhunvannarvadānavaḥ siṃhasaṃhatiriva ghargharitanirghoṣamātatāna |",
    "GK19gp23-33u:2883": "[12] ātate ca nirghoṣe",
    "GK19gp23-33u:2884": "samyag-argalita-mahārgalāvarga-durghaṭṭa-vikaṭa-kaṇṭaka-kavāṭa-durghaṭa-nirgama-maty-udagra-durgāyamāṇa-gariṣṭha-goṣṭha-viśaṅkaṭa-kuṭha-śākhāvṛti-saṅghaṃ",
    "GK19gp23-33u:2885": "saṅghaśaḥ samullaṅghitavatyaḥ sāsnāvatyaḥ pluta-gatyā sodbhramaṃ sapady aṭavīṃ praty eva ca drutaṃ paridrutavatyaḥ |",
    "GK19gp23-33u:2886": "[13] tad agaṇayann eva",
    "GK19gp23-33u:2887": "goṣṭhasyopaśalyaṃ praviṣṭaḥ paritaś ca ghoṭamānaḥ sa deva-dviḍ-ghoṭakas tu",
    "GK19gp23-33u:2888": "tamariṣṭa-moṭakam eva dhorita-rīti-gaty-anviṣṭavān |",
    "GK19gp23-33u:2889": "[14] atha gavāṃ dravācchokāviṣṭāḥ praṣṭhagoṣṭhapativiśiṣṭāḥ sarva eva gomino lokā",
    "GK19gp23-33u:2890": "nijānyokāṃsi jhagiti samujjhantastadabhimukhameva paramunmukhatayā cakrumuḥ |",
    "GK19gp23-33u:2891": "[15] yān samagrān apy atikramya samyag-rabhasam agrata eva gacchaṃs",
    "GK19gp23-33u:2892": "chātāsacchāta-karmā rāmāvara-janmā rāmam apy atikramyābhyamitrīyatayā",
    "GK19gp23-33u:2893": "citrīyate sma |",
    "GK19gp23-33u:2894": "[16] tataḥ samagra-vyagratāṃ gatā vraja-janāgraṇyas tam abhikramamāṇaṃ pratyācakṣāṇās tad etad ācakṣata |",
    "GK19gp23-33u:2895": "ayaṃ vājī vajrat-tanuruha-tatir vajri-vijayī",
    "GK19gp23-33u:2896": "nija-dhvāna-sphūrjād-vijita-divija-projjhita-pathaḥ |",
    "GK19gp23-33u:2897": "bhavāṃś",
    "GK19gp23-33u:2898": "chāyā-prāya-prabhava-nava-tāpiñcha-tulitas",
    "GK19gp23-33u:2899": "tatas tvaṃ mā yāsīḥ sapadi puratas tasya purataḥ ||JGc_1,32.1||[17] tad evam atyāhite pratyāsanne mātara-putrayor apīdaṃ vivadanam āsīt-",
    "GK19gp23-33u:2900": "putra kva gacchasi hayaṃ kalayāmi mātaḥ",
    "GK19gp23-33u:2901": "proddāma-durvyavasitaḥ khalu hanta so' yam |",
    "GK19gp23-33u:2902": "kiṃ naḥ kariṣyati sa vā vigata-svasādī",
    "GK19gp23-33u:2903": "tvaṃ yāhi geham aham asmi vicetanaḥ kim ||JGc_1,32.2|| [18] tataś ca kṣobhāt prodbhāvita-dhārṣṭyā goṣṭhādhīśam api sedaṃ nirdiṣṭavatī-",
    "GK19gp23-33u:2904": "mayā bālyān naiva tvayi gṛha-patāv uddhura-vacaḥ",
    "GK19gp23-33u:2905": "prayuktaṃ kiṃ tv adya prakaṭayitum iṣṭaṃ niśāmaya |",
    "GK19gp23-33u:2906": "kathaṃ na tvaṃ sarvaiḥ saha sapadi gṛhṇāsi pṛthukaṃ kathaṃ vā nānye' pi pratihayam ayanti vraja-pate ||JGc_1,32.3||[19]",
    "GK19gp23-33u:2907_0": "anādita eva ditīkṛta-diti-tanujaḥ śrī-rāmānunajas tu tad evaṃ varṇyamānam avakarṇya",
    "GK19gp23-33u:2907_1": "vihasya mātaraṃ viśvāsya viśva-viśvāsāspada-sukhadas taṃ sāsūkṣaṇaṃ kṣaṇaṃ nirīkṣya",
    "GK19gp23-33u:2907_2": "svam upahvaram ānetum āhvayata |",
    "GK19gp23-33u:2908": "[20] sa ca pūtanāriṇāhūtas tat-tejasāpy antaḥ paribhūtaḥ śūraṃ-manyatayā tasminn adhūtaḥ prathamatas tāvan nija-parākrama-kramaṇāya kramaśaḥ",
    "GK19gp23-33u:2909": "pratyag-gaty-anukrama-mantharatayā vikramamāṇas taṃ prati samprati yamunāṃ yāvad avakāśa-kṣoṇīṃ viśrāṇitavān |",
    "GK19gp23-33u:2910": "dūratas tu nijābhidravasya tejasvitā bhaved iti kṣoṇīṃ viśrāṇya ca kṛṣṇaṃ nidhāryatayā nirdhārya",
    "GK19gp23-33u:2911": "garvād dharyakṣa-lakṣasyeva garjitam arjann ari-pakṣaṃ tarjati sma |",
    "GK19gp23-33u:2912": "tataś ca sarvaṃ yugapad aririṣatīva cikariṣatīva jigariṣatīva ca tasmiṃs",
    "GK19gp23-33u:2913": "tad-asahamānaḥ sahasā siṃha-nādaṃ bṛṃhayan siṃha-saṃhananaḥ sa ca kṛṣṇas",
    "GK19gp23-33u:2914": "taṃ dhṛṣṇajam abhisāgraham abhigraham eva jagrāha |",
    "GK19gp23-33u:2915": "samagra eva vrajaś ca vyagratayā tad-anugatim iti sthite sa tu tat paśyann utteritākhyayā gatyā tam eva roṣāda-mandam abhyavacaskanda, yatra-",
    "GK19gp23-33u:2916": "vyoma so' yam atiyan nirāplavat",
    "GK19gp23-33u:2917": "tat pibanniva mukhaṃ vyadīdarat |",
    "GK19gp23-33u:2918": "evam aṅghri-yugalena yad vyahaṃs tac ca tat-pratigataṃ harir vyadhāt ||JGc_1,32.4|| tataś",
    "GK19gp23-33u:2919": "drāg-ucchalac-caraṇa-puccham atuccham etam ucchūna-roma-tati-gucchavad unnamayya |",
    "GK19gp23-33u:2920": "cikṣepa",
    "GK19gp23-33u:2921": "cāpaśataka-kṣiti-lakṣitāgre",
    "GK19gp23-33u:2922": "ḍiṇḍīra-piṇḍam iva vāridhi-bhaṅga-saṅghaḥ ||JGc_1,32.5|| sa labdha-saṃjñaḥ",
    "GK19gp23-33u:2923": "punar utthitas tadā vyādāya vaktraṃ tarasāpatad dharim |",
    "GK19gp23-33u:2924": "so' py asya vaktre bhujam uttaraṃ hasan prādān mahā-dardūrakasya nāgavat ||JGc_1,32.6|| divyāhivat kṛṣṇa-bhujaś ca",
    "GK19gp23-33u:2925": "tad-galā-",
    "GK19gp23-33u:2926": "vaṭe sphuṭaṃ vīra-rasād avardhata |",
    "GK19gp23-33u:2927": "mahā-viṣa-jvāla-hatā ivāpi tad-",
    "GK19gp23-33u:2928": "radās tadā petur amuṣya tejasā ||JGc_1,32.7|| dantā nipetuḥ samaindriyāṇy",
    "GK19gp23-33u:2929": "apy uddhūtim āpur vapur āpa kampam |",
    "GK19gp23-33u:2930": "jarātra tat kālam uditya mṛtyuṃ pratīkṣamāṇā kila vartate sma ||JGc_1,32.8|| yadāsya kaṇṭhaṃ rurudhe sa",
    "GK19gp23-33u:2931": "tad-bhujas",
    "GK19gp23-33u:2932": "tadākhilāṅgāni vidīrṇataṃ yayuḥ |",
    "GK19gp23-33u:2933": "tasyaiva śokād iva tāni yat paraṃ tadāśrayāṇy eva bhavanti sarvaśaḥ ||JGc_1,32.9|| viśantaṃ keśinaḥ kaṇṭhaṃ",
    "GK19gp23-33u:2934": "kṛṣṇa-dor-daṇḍam eva kim |",
    "GK19gp23-33u:2935": "jagat-prāṇāśanaṃ matvā tasya prāṇā vidudruvuḥ",
    "GK19gp23-33u:2936": "||JGc_1,32_10|| ekaṃ dvāraṃ ruddham etad galākhyaṃ man-niṣkrāntau tāni bhūyāṃsi kuryām",
    "GK19gp23-33u:2937": "itthaṃ kiṃ tat-prāṇa-vargaḥ samantāc chidrāṇy ācaryātha tasmāt pratasthe ||JGc_1,32.11|| tasya prāṇe nirgate",
    "GK19gp23-33u:2938": "deha-gehāt",
    "GK19gp23-33u:2939": "kārṣṇo bāhur nirgataḥ prāghuṇābhaḥ |",
    "GK19gp23-33u:2940": "gehaṃ tac ca svāminaṃ taṃ vinābhūt khaṇḍaṃ khaṇḍaṃ diṣṭataḥ kiṃ ca naṣṭam ||JGc_1,32.12||keśikaṇṭhā-vaṭāt",
    "GK19gp23-33u:2941": "tena nirakoṣi yadā bhujaḥ |",
    "GK19gp23-33u:2942": "tadā svabhāvam evāptaḥ saṃhāre divya-bāṇavat",
    "GK19gp23-33u:2943": "ante muktaṃ tena gūtham ity uktaṃ yuktam iṣyate |",
    "GK19gp23-33u:2944": "tādṛśāṃ",
    "GK19gp23-33u:2945": "mukti-kṛt-kṛṣṇa-kṛpā yā sātiyuktikā ||JGc_1,32.14|| dvidhākṛtaṃ keśi-dehaṃ",
    "GK19gp23-33u:2946": "varṇayanti dvidhākṛtam |",
    "GK19gp23-33u:2947": "jarāsandha-nibhaṃ kecit kecit karkaṭikā-nibham",
    "GK19gp23-33u:2948": "||JGc_1,32_15||[22] tad evam aśva-daiteye vapuṣā labdha-dvaite svarūpeṇa tu labdhādvaite pramanasāṃ vikīrṇa-sumanasāṃ sumanasāṃ kṛṣṇābhiprāyam abhiprayatām uktir yathā-",
    "GK19gp23-33u:2949": "āsyaṃ vyādāḥ sapadi nikhilaṃ mad-vapus tvaṃ garītuṃ tatrāhaṃ tat parikalayituṃ tad-gale bāhum ādhām |",
    "GK19gp23-33u:2950": "tenaivāsīr yadi vigalita-prāṇakas tarhi tāvad garvinn arvann ahaha sahasā sāhasaṃ kiṃ nv akārṣīḥ ||JGc_1,32.16|| iti |",
    "GK19gp23-33u:2951": "atha vrajaḥ kala-kala-śabdam abdavat sṛjan muhur harim acalaṃ mudāvṛṇot |",
    "GK19gp23-33u:2952": "sa vṛṣṭivat pramadajam asram asravaj jhara-prabhaṃ sa ca tad asūta bhūtale ||JGc_1,32.17|| [23] atha sarve sa-tṛṣṇā madhyam adhyāsita-kṛṣṇāḥ prematāratamya-ramyatayā yathāsvam",
    "GK19gp23-33u:2953": "antar-antar-labdhāntarās tad-anta-vyantaritatve' pi tad-anantaraṃ-manyās",
    "GK19gp23-33u:2954": "te dhanyās tad-aparam apy āliṅganatas tam eva manvānā vikāra-vṛndam",
    "GK19gp23-33u:2955": "avindata |",
    "GK19gp23-33u:2956": "[23] tataś ca kṣaṇa-katipayāt pratigata-bahir-matitayā saha-kṛṣṇāḥ",
    "GK19gp23-33u:2957": "kṛṣṇāghaṭṭam aṭitvā sasnuḥ |",
    "GK19gp23-33u:2958": "yat khalv adyāpi keśi-tīrthatayā",
    "GK19gp23-33u:2959": "tīrtha-varyāḥ paryavayanti |",
    "GK19gp23-33u:2960": "yasya ca bhāsvat-putryāḥ pratiloma-gatiṃ",
    "GK19gp23-33u:2961": "prati kiṃcin nikaṭata eva kuṭha-kūṭa-ghaṭita-taṭa-ghaṭṭāntaram adhiṣṭhāya",
    "GK19gp23-33u:2962": "tat-pariśrama-śamanāya viśaśramuḥ |",
    "GK19gp23-33u:2963": "dvitīya-ghaṭṭaś cāyaṃ cenaghaṭṭa iti",
    "GK19gp23-33u:2964": "vṛddhaiś cīra-ghaṭṭa iti cādhunikair udghaṭyate |",
    "GK19gp23-33u:2965": "ceneti viśrama-sukhasya",
    "GK19gp23-33u:2966": "hi māthura-bhāṣā |",
    "GK19gp23-33u:2967": "[25] atha viśramya ca kaṃsa-bhraṃśana-śaṃsanam idaṃ",
    "GK19gp23-33u:2968": "keśi-dhvaṃsanam iti ramya-sukhaṃ samyag avagamya dvi-guṇa-phullam",
    "GK19gp23-33u:2969": "ullasantas taṃ tanyamāna-kīrti-nartita-mukhair vandi-mukhair vanditam",
    "GK19gp23-33u:2970": "antar-vindamānaṃ śrī-govindam āvṛṇvantaḥ śrīmantaṃ vraja-devam anu vrajantas te vraja-janāḥ prathamaṃ go-vrajam ayojayan |",
    "GK19gp23-33u:2971": "hī-hī-jāte go-duhāṃ tatra jāte kārṣṇaṃ tat tu prasphuṭaṃ paryacāyi |",
    "GK19gp23-33u:2972_0": "āsārāṇāṃ nardite yadvad uccair ambhodasya snigdha-gambhīra-śabdaḥ ||JGc_1,32.18 ||",
    "GK19gp23-33u:2972_1": "[26] atha śakraṃ jitavantas te vraja-yuvarājādi-gomantaḥ pratisvaṃ go-vṛndam anvitavantaḥ",
    "GK19gp23-33u:2972_2": "paraṃ vraja-rājādaya eva vrajam āvrajitavantaḥ |",
    "GK19gp23-33u:2973": "[27] kaṃsas tu keśi-dhvaṃsanam api śṛṇvan vyagra-manā vigra iva gṛhān na niḥsasāra |",
    "GK19gp23-33u:2974": "[28] atha samāpanam |",
    "GK19gp23-33u:2975": "so' yaṃ tava vrajādhīśa sutaḥ sūtamanorathaḥ |",
    "GK19gp23-33u:2976": "keśinaṃ cātra yaścakre yamasya prativeśinam ||",
    "GK19gp23-33u:2977": "iti śrī-śrī-gopāla-campūm anu keśi-dhvaṃsana-śaṃsanaṃ nāma dvātriṃśaṃ pūraṇam ||32||",
    "GK19gp23-33u:2978": "atha trayastriṃśaṃ pūraṇam",
    "GK19gp23-33u:2979": "sarva-manoratha-pūraṇaṃ",
    "GK19gp23-33u:2980": "[1] atha niśīthinī-kathāyāṃ kuṇṭhaḥ samutkaṇṭhaś ca madhukaṇṭhaḥ",
    "GK19gp23-33u:2981": "sa-gadgadaṃ jagāda-[2] tad evaṃ rāmānujasya ramaṇinām apy amūṣāṃ dinaṃ dinam apy anuparamaṇaṃ ramaṇam atīva jīvana-samatām avāpa |",
    "GK19gp23-33u:2982": "[3] yatra samutkaṇṭhaāpy akuṇṭhā jātā |",
    "GK19gp23-33u:2983": "yataḥ-",
    "GK19gp23-33u:2984": "yadapi paraspara-milanaṃ hari-gopīnāṃ cirān na vicchinnam |",
    "GK19gp23-33u:2985": "tadapi na tṛṣṇā śāntā svāpnika-pāne yathā pipāsūnām ||JGc_1,33.1||",
    "GK19gp23-33u:2986": "[4] tatra tu ramaṇaṃ, yathā-",
    "GK19gp23-33u:2987": "anyo' nyaṃ rahasi prayāti milati śliṣyaty alaṃ cumbati krīḍaty ullasati bravīti nidiśaty udbhūṣayaty anvaham |",
    "GK19gp23-33u:2988": "gopī-kṛṣṇa-yugaṃ muhur bahuvidhaṃ kintu svayaṃ nohate śaśvat kiṃ nu karomi kiṃ nv akaravaṃ kurvīya kiṃ vety api ||JGc_1,33.2||",
    "GK19gp23-33u:2989": "[5] utkaṇṭhāyāṃ tu tad eva padyaṃ bahu-vidham ity anantaram evaṃ",
    "GK19gp23-33u:2990": "paṭhanīyam-",
    "GK19gp23-33u:2991": "gopī-kṛṣṇa-yugaṃ muhur bahu-vidhaṃ kintv etad evohate",
    "GK19gp23-33u:2992": "tac caitanb na hi jāgarastham api tu svapnādi-citta-bhramaḥ ||2b||",
    "GK19gp23-33u:2993": "[6] kiṃ bahunā tad-anubhave ca tāsāṃ bhāvaneyam-",
    "GK19gp23-33u:2994": "utpattir akṣṇor abhito na sat-phalā",
    "GK19gp23-33u:2995": "yābhyāṃ na tasyadbhuta-rūpam īkṣitam |",
    "GK19gp23-33u:2996": "hā karṇayor apy alam arthadā na sā yābhyāṃ śrutaṃ naiva hareḥ subhāṣitam ||JGc_1,33.3||",
    "GK19gp23-33u:2997": "hā cakṣur-ādīni hareḥ samāgame yady āgamiṣyan śravaṇādi karma ca |",
    "GK19gp23-33u:2998": "tad āvrajiṣyan viṣayīṇi nāpy amūny aṣūyayā dhig vyatidūyamānatām ||JGc_1,33.4|| iti |",
    "GK19gp23-33u:2999": "[7] kadācic ca-",
    "GK19gp23-33u:3000": "sāṅgāliṅgana-laṅgime' ṅga-valayā-saṅge' pi śārṅgī tadā",
    "GK19gp23-33u:3001": "gopīnāṃ sphurati sma dūra-gatayā premāpagā-pūrataḥ |",
    "GK19gp23-33u:3002": "yasmād utkalikā-kalāpa-valanā-vṛttiṃ bahir lumpatī svapnābhāṃ diśatī śatīm api dṛśi sphūrtiṃ muhur lumpati ||JGc_1,33.5||[8]",
    "GK19gp23-33u:3003": "śrī-rādhāyāṃ tu sutarām anirvacanīyam eva sarvaṃ tat-prathamatayā mithas",
    "GK19gp23-33u:3004": "tan-mithunasyāpi |",
    "GK19gp23-33u:3005": "tathā hi-",
    "GK19gp23-33u:3006": "rādhā'jānād asaṅge danuja-vijayinaḥ saṅgam ārād asaṅgaṃ",
    "GK19gp23-33u:3007": "saṅge caivaṃ samantād gṛha-samaya-sukha-svapna-śītādikāni |",
    "GK19gp23-33u:3008": "etasyā vṛttir eṣājani sapadi yadānyad vicitraṃ tadāsīt",
    "GK19gp23-33u:3009": "kāntākānta-svabhāvo' py ahaha yad anayor vaiparītyāya jajñe ||JGc_1,33.6||",
    "GK19gp23-33u:3010_0": "[9] tad evam atibhūmitām ite bhāva-bhūmani tena ca sarvābhyarṇatām iva jāte vṛtta-jāte",
    "GK19gp23-33u:3010_1": "sva-sva-vadhū-nirodhāya niyukta-pura-janī-janeṣu ca guruṣu tad-uṭṭaṅkanataḥ kṛṣṇas",
    "GK19gp23-33u:3010_2": "tu tṛṣṇā-lajjābhyāṃ sajjan-manāḥ sva-mānasam anv evaṃ bhāvayāmāsa-[10] hanta kim",
    "GK19gp23-33u:3010_3": "idam antarā jātam ? kaulīnaṃ khalu kaulīnaṃ janaṃ kau līnam iva karotīti man-manaḥ",
    "GK19gp23-33u:3010_4": "kañcana vicāram ācāraṃ ca na sañcarati |",
    "GK19gp23-33u:3011": "lokaś ca śokaṃ prayāsyatīti nija-vargyam anu duḥkhaṃ pāṇi-sargyaṃ svayam evākaravam |",
    "GK19gp23-33u:3012": "tatḥ kiṃ karavāṇi ?",
    "GK19gp23-33u:3013": "[11] punaḥ sa-praṇidhānam idaṃ vivinakti sma-nedam anācāram iva pratibhāti",
    "GK19gp23-33u:3014": "| bhāti hi mama cittam anena |",
    "GK19gp23-33u:3015": "na tu mlāniṃ yāti |",
    "GK19gp23-33u:3016": "[12] punar api ca parāmamarśa-tāḥ punar mama parāṅganā evānubhūyante, na tu parāṅganāḥ |",
    "GK19gp23-33u:3017": "tasmād bhaved atra viśeṣaḥ sandarbha-viśeṣaḥ |",
    "GK19gp23-33u:3018": "yam eva khalv aham iva loko' py ayam anirṇīya nūnaṃ",
    "GK19gp23-33u:3019": "garga-durvarṇanayāsmad-apayānaṃ nirṇīya ca śīrṇībhavan śaṅkayā",
    "GK19gp23-33u:3020": "saṅka-sukatām urīcakre yena cāmūr api nūnaṃ svaṃ dhik-kurvanti |",
    "GK19gp23-33u:3021": "yathā-",
    "GK19gp23-33u:3022": "vraje jāter jātā vraja-jana-samāna-prakṛtitā",
    "GK19gp23-33u:3023": "tataḥ kṛṣṇe premā tam anu sahasā taṃ prati gatiḥ |",
    "GK19gp23-33u:3024": "tatas tatrāsaṅgas tam anu viparītaṃ kim api tat tato vyaktaṃ tac ca praṇaya sakhi dhik kiṃ nu karavai ||JGc_1,33.7|| iti |",
    "GK19gp23-33u:3025": "[13] atha taṃ parāṅganā-pārāṅgana-vicāra-garbhaṃ sandarbhaṃ punar asmin",
    "GK19gp23-33u:3026": "nija-nijābhilaṣita-kallola-lola-mat-prema-kallolinī-vallabhe",
    "GK19gp23-33u:3027": "mad-aṅga-saṅgata-marul-lavenāpi velati vallavāvalaye na samyag anusandhātuṃ sandhāṃ labhamahe",
    "GK19gp23-33u:3028": "[14] kiṃ ca yadi ca vāstavatayā na vidyate doṣas tathāpi tat-kathāpi",
    "GK19gp23-33u:3029": "prathayati mama saṅkocam iti vrajād vyavadhātum ivāvadadhāti me citta-vṛttiḥ |",
    "GK19gp23-33u:3030": "[15] tad etad vyavadhānam eva cāyatām āyati-śuddhiṃ",
    "GK19gp23-33u:3031": "vidhāsyati |",
    "GK19gp23-33u:3032": "[16] ṛṇa-vraṇa-kalaṅkānāṃ kāle lopo bhaviṣyatīti nyāyena mama samyag-anusandhānena teṣām lokānāṃ paścāt-tāpam anu sad-upadeśa-grahaṇena",
    "GK19gp23-33u:3033": "ca |",
    "GK19gp23-33u:3034": "[17] atha tad etad vibhāvya punaḥ sodvegaṃ vibhāvayāmbabhūva-",
    "GK19gp23-33u:3035": "hā goṣṭhaṃ vipinaṃ paśūn vraja-janaṃ dāsān sakhīn preyasīs",
    "GK19gp23-33u:3036": "tātaṃ mātaram apy aho katham amūṃ hāsyāmi rādhām api |",
    "GK19gp23-33u:3037": "māṃ yāny aṅga vinā kṣaṇaṃ katham api prāpsyanti nātma-sthitiṃ",
    "GK19gp23-33u:3038": "yāny antar-jvalana-prabhāni vidadhat prāpsyāmi dāha-prathām ||JGc_1,33.8||",
    "GK19gp23-33u:3039": "[18] punar vibhāvyātmānam uddiśyāha-",
    "GK19gp23-33u:3040": "antaḥpurīyasi vaneṣu sakhīyasi tvaṃ vanyān mṛgān nija-tanūyasi gopa-rāmāḥ |",
    "GK19gp23-33u:3041": "dṛṣṭaś cakora-nayanābhir amūbhir indu-",
    "GK19gp23-33u:3042": "darśaṃ kathaṃ vahasi kṛṣṇa paratra tṛṣṇām ||JGc_1,33.9||",
    "GK19gp23-33u:3043": "[19] punaḥ preyasīr anusandhāya-",
    "GK19gp23-33u:3044": "yasminn āropitā hārās tāsāṃ hanta mayā hṛdi |",
    "GK19gp23-33u:3045": "sāmrājyaṃ hā kariṣyanti tasminn apy asra-bindavaḥ ||JGc_1,33.10||",
    "GK19gp23-33u:3046": "[20] tatra ca śrī-rādhām anusandhāya hanta hanteti procya punar āha-",
    "GK19gp23-33u:3047": "hā candra-drava-yuta-candanena siktā rādhāyāṃ tanu-latikā mayā sahārdam |",
    "GK19gp23-33u:3048": "saiṣā mad-virahaja-locanodagāhā",
    "GK19gp23-33u:3049": "mlāsyantī pratapati sampratīha māṃ ca ||JGc_1,33.11||",
    "GK19gp23-33u:3050": "yā pūrvam upalabdhāsīn nava-candra-kalopamā |",
    "GK19gp23-33u:3051": "vahneḥ śikheva sā jātā rādhā dandagdhi hṛn mama ||JGc_1,33.12||",
    "GK19gp23-33u:3052": "rādhā prema-prādhvam atrāgato' haṃ hā prādhvaḥ śyāmāśu so' haṃ kathaṃ vā |",
    "GK19gp23-33u:3053": "tasmāt prādhvaṃ kṛtya dhī-vṛttayo' sminn eva prādhvaṃ kutracin nāparatra ||JGc_1,33.13||",
    "GK19gp23-33u:3054": "[21] iti kṣaṇaṃ bāṣpāyamāṇekṣaṇatayā tūṣṇīm āsīt |",
    "GK19gp23-33u:3055": "punaś ca tathā tathā",
    "GK19gp23-33u:3056": "bhāvana-vrāte jāte-hanta hanta katham aham aho klībamānaḥ punaḥ",
    "GK19gp23-33u:3057": "śoka-prapañcam añcāmi yataḥ samprati bhiduraṃ cittaṃ na vidūratāṃ vindeta iti vicintayati sma |",
    "GK19gp23-33u:3058": "[22] tad evaṃ sāvadhānaṃ sahasā rahas tad vimuñcan sahacara-sahacāritām",
    "GK19gp23-33u:3059": "āpannaḥ, kintu nātiprasannatayā etad anantaram udantas tu prātar eva prathayiṣyāmi iti sa-gadgadaṃ gaditvā snigdhakaṇṭhaḥ sa-madhukaṇṭhaḥ",
    "GK19gp23-33u:3060": "sva-vāsasā vadanaṃ vasānaḥ sa-śabdaṃ rudann alabdha-tad-avasānaś ciram āsīt |",
    "GK19gp23-33u:3061": "cirata eva tu tasmād viramya śrī-rādhā-mādhavādīn api",
    "GK19gp23-33u:3062": "sva-sādhāraṇān adhigamya tad idam avādīt-",
    "GK19gp23-33u:3063": "sukyākurvanta evādhvaṃ tad idaṃ sukham ātmanaḥ |",
    "GK19gp23-33u:3064": "kathāgataṃ tu tad duḥkhaṃ kathakānena bādhatām ||JGc_1,33.14|| iti |",
    "GK19gp23-33u:3065": "[23] tad evaṃ tayoḥ sadanam āsannayoḥ śrī-rādhā-mādhavādayaś ca punaḥ svapna-labdham iva tad duḥkhaṃ sukha-paryavasānam upalabdhaṃ vidhāya yathāsvam āvāsam āsādayāmāsuḥ |",
    "GK19gp23-33u:3066": "[24] atha prātaḥkathāyāṃ snigdhakaṇṭha uvāca-tad evaṃ",
    "GK19gp23-33u:3067": "kaṃsa-gṛhyānanyānanyāya-bhājo nigṛhyārvaveśi-keśi-vadhāt pūrvam ahar-mukhe",
    "GK19gp23-33u:3068": "cālita-cakṣur-aravindaḥ śrīmān govindaś cetasi cintitavān-prāyaḥ sarva eva hiṃsitāḥ kaṃsa-pakṣīyāḥ keśī cādya śvo vā patiṣyati |",
    "GK19gp23-33u:3069": "kevalaṃ kuvalayāpīḍaḥ karī varīvarti |",
    "GK19gp23-33u:3070": "[25] anye labdhāntare tat-pradhānatāsv avyapekṣatayā na tatra mama gantavyam asti |",
    "GK19gp23-33u:3071": "yataḥ pitṛ-mukhāvṛtakaḥ khalv aham, na tu svatantra-mantraḥ |",
    "GK19gp23-33u:3072": "kintu yogyaṃ vyājantaraṃ mṛgyate |",
    "GK19gp23-33u:3073": "bhavatu,",
    "GK19gp23-33u:3074": "yathāprāptaṃ tat samāptavyam |",
    "GK19gp23-33u:3075": "tad alaṃ tac-cintanam anena |",
    "GK19gp23-33u:3076": "[27] tad etad vicārya ca-hanta hanta tatra prayāne ca jāte na jāne kiyān kārya-paryāyāvarodhaḥ syāt iti |",
    "GK19gp23-33u:3077": "kathaṃ vrajaṃ vinā samayaṃ gamayiṣyāmi iti |",
    "GK19gp23-33u:3078": "[28] punaḥ sāsraṃ cintayāñcakāra-",
    "GK19gp23-33u:3079": "vinā māṃ tātaḥ prāg na pibati jalaṃ sā ca jananī vinā mām ucchvāsān visṛjati batāsūn iva muhuḥ",
    "GK19gp23-33u:3080": "yathā tau hā tadvad vrajam anugatā viśva-janatā",
    "GK19gp23-33u:3081": "tad āstāṃ tiryañco' py ahaha hṛdi śalyaṃ vidadhati ||JGc_1,33.15||",
    "GK19gp23-33u:3082": "[29] tad idaṃ cāgrajam api vedayitum utsahe |",
    "GK19gp23-33u:3083": "yataḥ-",
    "GK19gp23-33u:3084": "duḥkhāyate pumān kaścit kaścid vā yaḥ sukhāyate |",
    "GK19gp23-33u:3085": "pūrvasmin na dayālutvaṃ parasmiṃs tu dayālutā ||JGc_1,33.16||",
    "GK19gp23-33u:3086": "[30] tad evaṃ prātar vicāram ācārya tadaiva daivata āpatitaṃ keśinaṃ ca mṛtyuṃ prāpayya gocāraṇāya caraṇa-caryayā vanaṃ sañcarantaṃ śrīkāntaṃ",
    "GK19gp23-33u:3087": "kvacid ekanta-gatayā harṣitaḥ śrīmān devarṣiḥ sapadi sākṣād āsedivān |",
    "GK19gp23-33u:3088": "sa cāsannam āgaccantam accha-paricchadaṃ śrī-nāradaṃ dadarśa |",
    "GK19gp23-33u:3089": "[31] dṛṣṭvā ca gīrdevatā-deham ivākṣara-rūpatāṃ dharantaṃ",
    "GK19gp23-33u:3090": "gaṅgā-pravāham iva viṣṇupadād avatarantam,",
    "GK19gp23-33u:3091": "kailāsam iva vaiṣṇava-lakṣa-śiva-mūrtiṃ,",
    "GK19gp23-33u:3092": "nija-yaśaḥ-stomam iva vividha-gāna-kṛta-karṇa-pūrtim,",
    "GK19gp23-33u:3093": "kṣīra-nīra-nidhi-m ivāntarvāsita-nārāyaṇaādi-nāmānam,",
    "GK19gp23-33u:3094": "amanda-kalā-sāndra-candramasam ivāntaraṅgatayā dhṛta-kṛṣṇa-dhāmānam,",
    "GK19gp23-33u:3095": "śārada-nīrada-samudāyam iva śarma-netrāpy adhārā varṣantam,",
    "GK19gp23-33u:3096": "bhakti-viśeṣāsakti-vyakta-nija-bhakta-prahāsam iva kṛta-harṣantaṃ",
    "GK19gp23-33u:3097": "parāmamarśa |",
    "GK19gp23-33u:3098": "[32] sa ca tam evaṃ dadarśa-sadācaraṇa-suṣṭhutāyāṃ sādhu-padmavat,",
    "GK19gp23-33u:3099": "sadāśeṣa-sukhada-pada-pṛṣṭhatāyāṃ kṛta-tad-vidha-tanu-śrī-kamaṭhavat,",
    "GK19gp23-33u:3100": "jaṅghāla-sat0kaṭaka-śobhitāyāṃ vijaya-dhvajavat,",
    "GK19gp23-33u:3101": "sahajānūru-nāma-śastatāyāṃ garutmata-stambhavat,",
    "GK19gp23-33u:3102": "kākudmatavitatatāyāṃ nija-vraja-taṭavat,",
    "GK19gp23-33u:3103": "śubha-śobhāvalagna-prahlādakatāyāṃ narasiṃhavat,",
    "GK19gp23-33u:3104": "bhuvana-kamala-ramaṇīya-nābhitāyāṃ sarovaravat, nārāyaṇavad vā,",
    "GK19gp23-33u:3105": "vara-guṇa-rasanāpītāmbaratāyāṃ navya-ravy-aṃśuvat,",
    "GK19gp23-33u:3106": "santatam udara-śvasana-calatāyāṃ pippala-dalavat,",
    "GK19gp23-33u:3107": "hṛdayaṅgama-svarṇa-rekhā-śrī-kaṭāyāṃ nīlamaṇi-nikaṣa-paṭṭavat,",
    "GK19gp23-33u:3108": "sad-guṇa-ratnālaya-hṛdayatāyāṃ ratnākaravat,",
    "GK19gp23-33u:3109": "maryādā-paryāpaṇa-bhujatāyāṃ jiṣṇu-ratnārgalavat,",
    "GK19gp23-33u:3110": "aṅgadādi-labdha-praveṣṭatāyāṃ kauśalyā-garbha-maṅgalavat,",
    "GK19gp23-33u:3111": "rocamāna-mudrākaratāyāṃ kalpa-vallī-pallavavat,",
    "GK19gp23-33u:3112": "samutkaṇṭha-svara-rūpatāyāṃ pāñcajanyavat,",
    "GK19gp23-33u:3113": "dvijatārādhirāja-dāsyatāyāṃ dvija-rājavat,",
    "GK19gp23-33u:3114": "nāsayā śuka-mukha-sakti-jetṛ-śobhitāyāṃ svayam eva yadvat,",
    "GK19gp23-33u:3115": "nija-satya-vrata-bhakta-rocana-vilocanatāyāṃ navīna-divya-mīnavat,",
    "GK19gp23-33u:3116": "candraka-śobha-keśa-nirmāṇatāyāṃ sanīradāgama-samaya-nīradavat,",
    "GK19gp23-33u:3117": "makarāṅkālaṅkṛta-śravaṇatāyāṃ makaradhvajavat,",
    "GK19gp23-33u:3118": "sarvadā sarvatrāmṛta-varṣi-śiti-mūrti-kṛta-pūrtitāyāṃ punar",
    "GK19gp23-33u:3119": "amṛta-raśmivat,",
    "GK19gp23-33u:3120": "rohiṇī-yaśodā-nanda-nandanatāyāṃ rauhiṇeyavat,",
    "GK19gp23-33u:3121": "narasiṃhatā-saṃhita-saṃhananatāyāṃ pnuar narasiṃhavat,",
    "GK19gp23-33u:3122": "muhur apūrva-māna-rūpatāyāṃ punar mīna-mahīnavat,",
    "GK19gp23-33u:3123": "paṭiṣṭhatā-vighaṭita-bali-gariṣṭha-bhāvatāyāṃ vāmana-devavat,",
    "GK19gp23-33u:3124": "utpatha-vṛṣalāñchita-vṛṣa-nindakatāyāṃ jina-nandanavat,",
    "GK19gp23-33u:3125": "payorāśi-nimajjad-uddhara-gotra-samuddharaṇa-dhūryatāyāṃ punaḥ",
    "GK19gp23-33u:3126": "śrī-kamaṭhavat,",
    "GK19gp23-33u:3127": "dharaṇī-dhara-hāri-vihāritāyāṃ vārāhāvatāravat,",
    "GK19gp23-33u:3128": "kṛtavīrya-jāta-durjana-kṣatra-kṣapaṇatāyāṃ bhārgava-rāmavat,",
    "GK19gp23-33u:3129": "bhāvi-kālayavana-saṃyamanatāyāṃ viṣṇuyaśas-tanayavat,",
    "GK19gp23-33u:3130": "lakṣmaṇa-carita-racita-pracura-sukhatāyāṃ punaḥ śrī-rāmacandravad iti |",
    "GK19gp23-33u:3131": "[33] tad evam aikarūpya-śleṣeṇa śabda-śleṣeṇa ca mithaś cintita-sad-upamānayor anayoḥ śrī-devarṣir amuṃ śrī-harṣi-śrī-nidhānaṃ",
    "GK19gp23-33u:3132": "veda-pārāyaṇataḥ stūyamānaṃ vidhāya vīkāśaṃ nivedayāmāsa-",
    "GK19gp23-33u:3133": "śamitaḥ śamito yena dānavo' sau sadānavaḥ |",
    "GK19gp23-33u:3134": "sa paro' paratāṃ yātaḥ sodayo' nudayo bhavān ||JGc_1,33.17||avilambena ye ḍimbe hasatāhasata tvayā |",
    "GK19gp23-33u:3135": "te sarve pūtanāpūrvāḥ pūnāḥ pūtāś ca sarvataḥ ||JGc_1,33.18||guṇair",
    "GK19gp23-33u:3136": "aguṇatāṃ yātas tvam asau nandanandana |",
    "GK19gp23-33u:3137": "bibharṣi vasudhāṃ citraṃ sthitvāpi vasudhopari ||JGc_1,33.19||śaśadhara-mūrtiḥ śuklā gaṅgā-viśadā sarasvatī śyenī |",
    "GK19gp23-33u:3138": "kīrtis tava tu bakāntaka śubhrā sarvaṃ karoti śubhrābham ||JGc_1,33.20||tvat-kīrtyā śvetitaḥ kaṃso' py etat kṛṣṇa mṛṣoditam |",
    "GK19gp23-33u:3139": "tat-sparśas tasya nāsty eva kintu tad-bhīti-vaikṛtam ||JGc_1,33.21||",
    "GK19gp23-33u:3140": "[34] tad evaṃ sthite tu kiñcin mama nivedanam asti, tathā hi-",
    "GK19gp23-33u:3141": "premā vaśayati sarvaṃ khalv iti na mṛṣā prasiddhir udbhāti |",
    "GK19gp23-33u:3142": "kṛṣṇa tvam api sa yasmān na bhajasi pūrvāparānusandhānam ||JGc_1,33.22||tasmād vimana-sama-dhiyaṃs tvām aham āgacchamācchannam |",
    "GK19gp23-33u:3143": "tāṃ smārayitum avaśyaṃ yā sambhavitā bhaval-līlā ||JGc_1,33.23||loke'",
    "GK19gp23-33u:3144": "smiṃs tava bhaktā bahavaḥ kramaśaś ca te pālyāḥ |",
    "GK19gp23-33u:3145": "tasmād avaśyam udiyuḥ paurvāparyeṇa tā līlāḥ ||JGc_1,33.24||",
    "GK19gp23-33u:3146": "keśinaṃ ditijam aśva-veśinaṃ",
    "GK19gp23-33u:3147": "yo jaghāna sa bhavān athābhavān |",
    "GK19gp23-33u:3148": "tān vidhātum aparān satāṃ parān uccakaiḥ prabhavitākhilāvitā ||JGc_1,33.25||",
    "GK19gp23-33u:3149": "tathā hi-",
    "GK19gp23-33u:3150": "keli-mātreṇa te daityā yad-bhidelimatāṃ gatāḥ |",
    "GK19gp23-33u:3151": "pacelimas tena tāpāt kaṃsaḥ pradhvaṃsam eṣyati ||JGc_1,33.26||krūraḥ sa netuṃ sadyas tvām akrūras tu prahāsyati |",
    "GK19gp23-33u:3152": "tvaṃ ca mātrādikaṃ hitvā yātrāṃ taṃ hantum āpsyasi ||JGc_1,33.27||",
    "GK19gp23-33u:3153": "[35] atha sa-vaivarṇyaṃ nirvarṇya tathāvasthitavati tasmin bhāvāntaram ṛṣir udbhāvayann uvāca-tataś ca sujana-roṣṭāraṃ kaṃsaṃ kroṣṭāram iva",
    "GK19gp23-33u:3154": "roṣitāsi, yataḥ-",
    "GK19gp23-33u:3155": "kūpa-maṇḍūkavat kaṃsaḥ kaṇḍūtiṃ khaṇḍayan nijām |",
    "GK19gp23-33u:3156": "tvat-karkaśa-bhujābhogi-saṅgharṣaṃ labdhum icchati ||JGc_1,33.28||",
    "GK19gp23-33u:3157": "[36] yaṃ khalu mātari-puruṣaṃ puruṣottarmas tvam iha jīva-grāhaṃ grhīṣyasi",
    "GK19gp23-33u:3158": "| samūla-ghātaṃ haniṣyasy akṛta-kāraṃ kariṣyasi, kara-grāhaṃ gṛhṇaṃś ca viśrānti-paryantam aśrānti-vikramatayā virkakṣyasi |",
    "GK19gp23-33u:3159": "harṣadbhiḥ pāṇi-karṣaṃ niṣkarṣaṃs tama anekapam |",
    "GK19gp23-33u:3160": "drakṣyase puṇḍarīkākṣa tvaṃ vyaktaṃ haritāṃ gataḥ ||JGc_1,33.29||",
    "GK19gp23-33u:3161": "[37] tatra saṅkṣepārtha-nikṣepaś cāyam-",
    "GK19gp23-33u:3162": "akrūraṃ dvāra-mātraṃ vidadhad atha bhavān vṛṣṇi-dhiṣṇyāni gatvā bhuṅktvā traiyakṣa-cāpaṃ sapadi kuvalayāpīḍakaṃ pīḍayitvā |",
    "GK19gp23-33u:3163": "mallān hatvā paraśvo danuja-jani-tanuṃ kaṃsakaṃ dhvaṃsayitvā rājyaṃ dattvograsenaṃ prati nija-janakau mocayiṣyaty avaśyam ||JGc_1,33.30||",
    "GK19gp23-33u:3164": "[38] atra paurāḥ paurāṇikīm iva gāthāṃ gātāraḥ-",
    "GK19gp23-33u:3165": "unmīlan nīla-śubhrāruṇa-kamala-jitī khañjana-dhvaṃsi-līlā-",
    "GK19gp23-33u:3166": "cāñcalye siṃha-saṅgha-pramathana-madatā-vyañjinī yasya netre |",
    "GK19gp23-33u:3167": "ceṣṭā durduṣṭa-vṛnda-praśama-paṭu-kalā-kalpinī majjayantī pīyūṣe sajjanālīr nava-vayasi varā śyāmalaḥ kaḥ sameti ||JGc_1,33.31||",
    "GK19gp23-33u:3168": "[39] kṛṣṇaḥ svagatam uvāca-ugrasenāya rājyaṃ dāsyāmīti yuktam eva khalūktam |",
    "GK19gp23-33u:3169": "yato mama vrajāgamanam eva ramaṇīyam |",
    "GK19gp23-33u:3170": "[40] prakāśaṃ cāha sma-tatas tataḥ ?",
    "GK19gp23-33u:3171": "[41] ṛṣir uvāca-",
    "GK19gp23-33u:3172": "grāmyāḥ paurā nṛpālāḥ sadasi nabhasi tu svarga-saṅgīta-vijñā",
    "GK19gp23-33u:3173": "devā devādi-nāthā vidhi-śiva-vidhijās te vayaṃ ca stuvānāḥ |",
    "GK19gp23-33u:3174": "rakta-tyag-danti-danta-cchavir avikara-bhāgaṃsakau lūna-mallau",
    "GK19gp23-33u:3175": "drakṣyāmo bhrātarau vāṃ kavalita-balavat kaṃsakaṃ tvām apīha",
    "GK19gp23-33u:3176": "[42] tatra malla-sabhā-gatānām idaṃ kolāhala-kutūhalaṃ bhavitā-",
    "GK19gp23-33u:3177": "kim idaṃ śyāmalaṃ rūpaṃ madhuraṃ raudram eva vā |",
    "GK19gp23-33u:3178": "strī cāstrī ca na yad divyaṃ vastram astraṃ yathāyatham ||JGc_1,33.33||",
    "GK19gp23-33u:3179": "[43] pāpa-kaṃse cāpavargam ite-",
    "GK19gp23-33u:3180": "vadhārhasyāpi kaṃsasya strīṇāṃ dṛg-vāri-bindavaḥ |",
    "GK19gp23-33u:3181": "dharaṇyāṃ nipatiṣyanti drāvayiṣyanti hṛt tava ||JGc_1,33.34||",
    "GK19gp23-33u:3182": "[44] kṛṣṇa uvāca-hanta tau mama nija-janakāv iti bhavatā kāv uktau ?",
    "GK19gp23-33u:3183": "[45] ṛṣiḥ sa-hāsam uvāca-",
    "GK19gp23-33u:3184": "prāg ayaṃ vasudevasya kvacij jātas tavātmajaḥ |",
    "GK19gp23-33u:3185": "vāsudeva iti śrīmān abhijñāḥ sampracakṣate ||[BhP 10.8.14]",
    "GK19gp23-33u:3186": "[46] kṛṣṇaḥ sāścarya-smitam uvāca- tatas tataḥ ?",
    "GK19gp23-33u:3187": "[47] ṛṣir uvāca-vasudevādayas tu naṣṭaṃ cintāmaṇim iva spaṣṭaṃ vindamānās",
    "GK19gp23-33u:3188": "tvāṃ hātuṃ na hi sahiṣyante |",
    "GK19gp23-33u:3189": "[48] tava ca tad-anurodhāya yadūnām itas tataḥ palāyana-samavāya-dūnānām avarodhāya ca niścita-cittasya katicid vāsarāṇi bhaviṣyanti |",
    "GK19gp23-33u:3190": "[49] tvad-anuṣaṅgatas tatra saṅgatā tad-apekṣitī-kṛtya vraja-kṣiti-pati-prabhṛti-vraja-janatāpi",
    "GK19gp23-33u:3191": "śākaṭa-vāṭa-paṭa-nivāsam asatsyati |",
    "GK19gp23-33u:3192": "[50] tathāpi cirataḥ kaṃsa-prathita-vyathatayā",
    "GK19gp23-33u:3193": "prāpta-vitathatāyāyadu-rāja-rājadhānyāḥ sphurad-ugrasenenāpy ugrasenena duḥsamādhānaṃ samādhānam",
    "GK19gp23-33u:3194": "svayaṃ bahu-praṇidhānata eva syād iti kṣaṇam api kṣaṇam alabhamāś cirāyamāṇe nija-vraja-prayāṇe vicārya rāmeṇa sama",
    "GK19gp23-33u:3195": "aikacarya-caryayā svajana-vraje vraje virājamānaṃ vrajeśam upavrajya svasya vrajāgamanam avaśya-kāryatayā nirdhārya vrajam eva vrājiṣyasi |",
    "GK19gp23-33u:3196": "[51] kṛṣṇa uvāca-hanta ! te kiṃ tyajanta eva mām āvrājiṣyanti ?",
    "GK19gp23-33u:3197": "[52] ṛṣir uvāca-",
    "GK19gp23-33u:3198": "nandādayas tava paraṃ mahatāgraheṇa prāpsyanti goṣṭham atha tad-vapuṣātmanā na |",
    "GK19gp23-33u:3199": "dṛśyaṃ bhaved vapur iti sphuṭam asya tasmin saṅkocitā samucitā na tu tadvad ātmā ||JGc_1,33.35||",
    "GK19gp23-33u:3200": "[53] kṛṣṇa uvāca-hanta kim ahaṃ vakṣyāmi ?",
    "GK19gp23-33u:3201": "[54] ṛṣir uvāca-tatrabhavatā tad idaṃ saṅgīrṇaṃ gīrṇam ācariṣyate-",
    "GK19gp23-33u:3202": "yāta yūyaṃ vrajaṃ tāta vayaṃ ca sneha-duḥkhitān |",
    "GK19gp23-33u:3203": "jñātīn vo draṣṭum eṣyāmo vidhāya suhṛdāṃ sukham ||[BhP 10.45.23] iti |",
    "GK19gp23-33u:3204": "[55] tad idam eva bhavad-āśvāsanaṃ teṣāṃ viśvāsya śaśvāyamānatām",
    "GK19gp23-33u:3205": "ācariṣyati |",
    "GK19gp23-33u:3206": "[56] kṛṣṇa uvāca-kadāham āgamiṣyāmi ?",
    "GK19gp23-33u:3207": "[57] ṛṣir uvāca-yadā suhṛdāṃ hṛdayaṅgamaṃ sukham utpatsyate |",
    "GK19gp23-33u:3208": "[58] kṛṣṇa uvāca-tac ca kadā ?",
    "GK19gp23-33u:3209": "[59] ṛṣir uvāca-teṣāṃ sukhasyotpattaye tu dūraṃ vyāptum unmukhaṃ bhavitā |",
    "GK19gp23-33u:3210": "[60] kṛṣṇa uvāca-aho bata ! viyatīva kiyatī vyāptis tatra ?",
    "GK19gp23-33u:3211": "[61] ṛṣir uvāca-tat-tat-kārya-jālataḥ kāla-kṣepaaṃ kṣepayaty api bhavati",
    "GK19gp23-33u:3212": "yāvat kaṃsa-pakṣa-lakṣa-vidhvaṃsanaṃ,",
    "GK19gp23-33u:3213": "yāvad-bhavat-putrādi-vicitra-sampad-gaṇaś ca sampatsyate |",
    "GK19gp23-33u:3214": "[62] kṛṣṇa uvāca-aho mahātman! mahad vyasanaṃ khalu mayi nyasanam āyāsyati",
    "GK19gp23-33u:3215": "| yatho dīrghasūtratā mama bandhanāya nirbandham āpatsyate |",
    "GK19gp23-33u:3216": "[63] ṛṣir uvāca-mā tāpam āpadyatha, bhavataḥ svabhāva evāyam, yat kadācid antraṅgāṇāṃ parivāra-saṅghānāṃ sukha-bhaṅgaṃ svāṅgānām iva viṣahya",
    "GK19gp23-33u:3217": "bahiraṅgāṇāṃ duḥkha-bhaṅgaṃ karomi |",
    "GK19gp23-33u:3218": "[64] kṛṣṇa uvāca-bhavatu, bhāvi-kathā prathyatām |",
    "GK19gp23-33u:3219": "tatra",
    "GK19gp23-33u:3220": "madīya-durvṛttatām ayaṃ vraja-duḥkha-vṛttaṃ tāvad āstām, pura-vṛttaṃ",
    "GK19gp23-33u:3221": "purastād anuvartyatām, yenāham uparaktas tatra niṣpratibhatāṃ vyaktam āpsyāmi |",
    "GK19gp23-33u:3222": "[65] ṛṣir uvāca-sāmprataṃ tava gāyatra-vratam eva sa-gargeṇa",
    "GK19gp23-33u:3223": "vasudevādi-yadu-vargeṇa prathayiṣyate |",
    "GK19gp23-33u:3224": "yatra ca vrajataḥ",
    "GK19gp23-33u:3225": "karṇī-rathārohiṇī rohiṇī ca tatra neṣyate, na tu vraja-janaḥ kaścit |",
    "GK19gp23-33u:3226": "kṣātra-vidhāna-pātratayā tan-nirmāṇe tasya nirmāṇa-duḥkhaṃ",
    "GK19gp23-33u:3227": "duḥkhanana-mūlaṃ bhavitā iti |",
    "GK19gp23-33u:3228": "[66] kṛṣṇaḥ svagatam idam adhigatavān-hanta prasaṅgatas tad-duḥkham",
    "GK19gp23-33u:3229": "evāsaṅgaṃ labhate |",
    "GK19gp23-33u:3230": "man-mātṛ-saṅginī hi sā rohiṇī kathaṃ tad-bhaṅginī",
    "GK19gp23-33u:3231": "bhaviṣyati iti |",
    "GK19gp23-33u:3232": "[67] tataḥ kathāntaraṃ pṛcchāma iti spaṣṭaṃ papraccha-tatas",
    "GK19gp23-33u:3233": "tad-vratācārānantaraṃ kintarām ācariṣyāmi ?",
    "GK19gp23-33u:3234": "[68] ṛṣir uvāca-tataḥ sāndīpani-sandīpita-vidyā-sabhām avantīm",
    "GK19gp23-33u:3235": "āsādyānavadya-vidyā-samudāyāya bhrātarau yuvām akātarau sa-brahmacāritayā",
    "GK19gp23-33u:3236": "gaurava-saṅkulatayā gauravaṃ kulam eṣyatha |",
    "GK19gp23-33u:3237": "yatra sakṛn-nigada-mātreṇa",
    "GK19gp23-33u:3238": "sarvāṃ vidyām adhīyantau dhārayantau ca sarvataś camatkāram arpayiṣyathaḥ |",
    "GK19gp23-33u:3239": "yatredaṃ sakhedam upaślokayan mahāṃl loka-saṅghaḥ parasparaṃ savismayam ālokayiṣyati |",
    "GK19gp23-33u:3240": "yathā-",
    "GK19gp23-33u:3241": "aṅgaṃ pallava-komalaṃ prabhavanaṃ lakṣmī-parārdhāśritaṃ",
    "GK19gp23-33u:3242": "sevyatvaṃ sama-sevakāyuta-mano-rājyābham udbhrājate |",
    "GK19gp23-33u:3243": "yasya śrī-ramaṇasya so' pi nitarāṃ vāgīśvarī-lobhano' py ācāryāṇy upadiṣṭa-kāṣṭha-ghaṭanaṃ śarma-śriyā nirmame ||JGc_1,33.36||",
    "GK19gp23-33u:3244": "[69] tad evaṃ catuḥṣaṣṭhi-mātraikr aho-rātraiḥ sarvāsv api kalāsvadhītinā",
    "GK19gp23-33u:3245": "bhavatā",
    "GK19gp23-33u:3246": "guru-patnī-bhikṣita-pañca-jana-bhakṣita-tat-putrānayana-maya-dakṣiṇā-nivedane",
    "GK19gp23-33u:3247": "cedaṃ lokā vyativedayiṣyante |",
    "GK19gp23-33u:3248": "yathā-",
    "GK19gp23-33u:3249": "vastv asti yat tad gurave pradīyatām adurlabhaṃ ced athavā sudurlabham |",
    "GK19gp23-33u:3250": "naṣṭaṃ vapur yad gurujasya tad vapuṣ-",
    "GK19gp23-33u:3251": "mantaṃ yamāt paśyatam ānināya saḥ ||JGc_1,33.37||",
    "GK19gp23-33u:3252": "tataś ca-",
    "GK19gp23-33u:3253": "yamād api samānetā gurv-apatyaṃ tvayā yadā |",
    "GK19gp23-33u:3254": "vivaderan mukhe tarhi miryeran narayo hṛdi ||JGc_1,33.38||",
    "GK19gp23-33u:3255": "[70] kṛṣṇaḥ svagatam-na jāne, janena tad varṇyamānam ākarṇya niravalambatāṃ saṃvalamānānāṃ mayy anukampā-sampātavatām ambādīnāṃ kā daśā",
    "GK19gp23-33u:3256": "bhavatā yā samprati ca mama hṛt-kampāya sampadyate |",
    "GK19gp23-33u:3257": "[71] bhavatu,",
    "GK19gp23-33u:3258": "prastāvāntaraṃ vistārayāmaḥ iti spaṣṭam ācaṣṭa-bhagavan ! ko' sau pañcajanaḥ ?",
    "GK19gp23-33u:3259": "[72] ṛṣir uvāca-jaya-vijayavat kasmāccit kāraṇāc-chaṅkhāsuratāṃ prāpto'",
    "GK19gp23-33u:3260": "sau prasiddhaḥ śaṅkha-viśeṣa eva |",
    "GK19gp23-33u:3261": "tvaṃ ca tad-aṅgam ādāsyase |",
    "GK19gp23-33u:3262": "kintu-",
    "GK19gp23-33u:3263": "yadā yadā dhmāpayitā bhavān daraṃ netre tad-ārdre iva te bhaviṣyataḥ |",
    "GK19gp23-33u:3264": "labdhaṃ yaśodā-stana-pānajaṃ sukhaṃ",
    "GK19gp23-33u:3265": "kṛpā-bhareṇa smaraṇa-prathāvataḥ ||JGc_1,33.39||",
    "GK19gp23-33u:3266": "[73] kṛṣṇaḥ sodvegam uvāca-etad vastūddeśaṃ vinā kathāntaraṃ prastūyatām |",
    "GK19gp23-33u:3267": "[74] ṛṣir uvāca-kiñcid anyad alpaṃ śrūyatām |",
    "GK19gp23-33u:3268": "vitta-vidyas tvaṃ mathurāyām āgata-mātraḥ śrīmad-vrajāya kṛta-yātras tatratya-pitrādibhiḥ",
    "GK19gp23-33u:3269": "kṛta-saṅkocanas tad-ājñā-laṅghanaṃ nāyatyāṃ maṅgalam iti racita-vicāratayā",
    "GK19gp23-33u:3270": "carita-śocanaḥ svānukūlya-kaivalya-lasad-uddhavam ativinītam uddhavam evābhinītaṃ matvā vraja-janānām āvijamānatā-jananāya niyojayiṣyasi |",
    "GK19gp23-33u:3271": "teṣāṃ saṅkocata eva na ca vraja-janam ātmopahṛtam āhariṣyasi |",
    "GK19gp23-33u:3272": "[75] te hy evaṃ rahasyaṃ maṃsyante, kṛṣṇasya vraja-mātra-tṛṣṇasya",
    "GK19gp23-33u:3273": "vraja-deśe praveśe punar lambhanaṃ vipralambhataḥ stambhanam eva lapsyate",
    "GK19gp23-33u:3274": "| vraja-janasyātra praveśaś ca tathāveśa eveti |",
    "GK19gp23-33u:3275": "atha vraja-janaḥ sa ca svayam api nayāsyati |",
    "GK19gp23-33u:3276": "jñātīn vo draṣṭum eṣyāmaḥ [BhP 10.45.13] iti",
    "GK19gp23-33u:3277": "rahasya-tvad-vacanasya bhavadbhis tu nāgamyatām iti",
    "GK19gp23-33u:3278": "svārasya-bhaṅga-prasaṅgaḥ syād iti |",
    "GK19gp23-33u:3279": "[76] tathā svārasyam api tādṛśa-tan-mantraṇāyantraṇayā, na tu svatantratayā |",
    "GK19gp23-33u:3280": "kiṃ ca, tava cetasi yaḥ ko' py anyaḥ saṅkocaḥ samprati sampratītiṃ vinārocamānatāṃ pratipannavān asti |",
    "GK19gp23-33u:3281": "so' pi vraja-bhūmāv",
    "GK19gp23-33u:3282": "āvrajanādi-varjane sāhāyakaṃ muhur nirvāhayitā |",
    "GK19gp23-33u:3283": "[77] vraja-janaṃ prati tad idaṃ tu vedavad aparatantraṃ mantraṃ nivedayiṣyasi |",
    "GK19gp23-33u:3284": "samprati ca bhavatāṃ sambandhe jarāsandhādibhiḥ kṛtānusandhe tatrāpi nirb andhāt kaṭakena dhāṭī ghaṭayiṣyate iti |",
    "GK19gp23-33u:3285": "[78] tathāsminn uddhava-dvārā pitrādiṣu vācika-patrikā, yathā-",
    "GK19gp23-33u:3286": "sambandhād vaḥ samantād aham api sa tathā yāmi taṃ vṛṣṇi-vṛnde",
    "GK19gp23-33u:3287": "yuṣmākaṃ prāṇa-yogya-praṇaya-bhuvi tathaivāvanaṃ saṃvidhitse |",
    "GK19gp23-33u:3288": "kintv eṣā mūrtir atra svayam api tu bhavat-pārśva-vartī mamātmā kiṃ vā mūrtiś ca tasmin bhavati hi bhavatāṃ sphūrtir eva pramāṇam",
    "GK19gp23-33u:3289": "kiṃ ca-",
    "GK19gp23-33u:3290": "āyāsyāmīti kiṃ jalped baddhaḥ praṇaya-rajjūbhiḥ |",
    "GK19gp23-33u:3291": "yena baddhas tu tasyecchām anicchāṃ cānuyāti saḥ ||JGc_1,33.41||",
    "GK19gp23-33u:3292": "[79] śrī-vasudevādīnāṃ deva-dviḍ-upadravasya vidravaḥ khalu bhavad-abhimata eveti tu mayā matam eva |",
    "GK19gp23-33u:3293": "[80] atha purastād uddhava-darśana-mātreṇa ca te parama-sukhaṃ prāpsyanti",
    "GK19gp23-33u:3294": "| yataḥ-",
    "GK19gp23-33u:3295": "aparicaye' py avalokād bhaktaṃ bhaktaḥ piparti kṛṣṇasya |",
    "GK19gp23-33u:3296": "svaramātrāt tad-gānārambhaḥ sujanaṃ pramodayati ||JGc_1,33.42||",
    "GK19gp23-33u:3297": "[81] tataś ca tava viśleṣān nava-navārtās te tvad-vārtām eva vārtām anuvartamānāḥ śīghram iva viyanti kiyanti māsā vāsarāṇīva taṃ katicin",
    "GK19gp23-33u:3298": "māsān vāsayitvā paryavasāne tad-dvārā sambhāvanām evāpekṣya mudrita-mukhena svasti-mukhena sandekṣyanti, yathā-",
    "GK19gp23-33u:3299": "īśvaras tvam iti so' yam asmākaṃ uddhavaḥ samupadiśya gacchati |",
    "GK19gp23-33u:3300": "putra tat tu na vayaṃ sma man-mahe",
    "GK19gp23-33u:3301": "śrīśa tā kim u sute na rocate ||JGc_1,33.43||",
    "GK19gp23-33u:3302": "kiṃ ca-",
    "GK19gp23-33u:3303": "yady aho suta bhavān adhīśvaras tarhy api sphuratu te padābjayoḥ |",
    "GK19gp23-33u:3304": "prītir atra ca paratra naḥ sadā kṛṣṇatām anu yataḥ satṛṣṇatā ||JGc_1,33.44||",
    "GK19gp23-33u:3305": "[82] kṛṣṇa uvāca-uddhavas tu kiṃ māṃ vakṣyate ?",
    "GK19gp23-33u:3306": "[83] ṛṣir uvāca-",
    "GK19gp23-33u:3307": "vinā candraṃ śaral-lakṣmīr vinā puṣpaṃ madhūnnatiḥ |",
    "GK19gp23-33u:3308": "vinā payodaṃ varṣā-śrīr vinā tvāṃ kā vraja-sthitiḥ ||iti |",
    "GK19gp23-33u:3309": "[84] kṛṣṇaḥ sāsram uvāca-yad vraje mama vilamba-saṃvalana-kāraṇaṃ viśeṣeṇa ca varṇaya |",
    "GK19gp23-33u:3310": "[85] ṛṣir uvāca-tatra bhaktaṃ bhajamānasya kavacaṃ bibhrāṇasya śatrūn nighnānasya tava vyāsaṅgāntaram api labdhāntaratām āpsyati |",
    "GK19gp23-33u:3311": "[86] kṛṣṇaḥ sodvegam uvāca-hanta kiṃ tat ?",
    "GK19gp23-33u:3312": "[87] ṛṣir uvāca-yat khalu vasudeva-svasrīyāṇāṃ yudhiṣṭhirādīnāṃ dhṛtarāṣṭreṇa duṣṭa-bhraṣṭa-rāṣṭrī-kṛtānāṃ pakṣasya puṣṭīkaraṇāya bhavitā",
    "GK19gp23-33u:3313": "| te ca tvām eva paramātiṣṭhamānā bhakta-vaśyatāṃ vāvaśyamānasya tava kaitava-rahita-bhakti-bhāja iti |",
    "GK19gp23-33u:3314": "yad-arthaṃ prathamatas tāvad abhijātam",
    "GK19gp23-33u:3315": "abhijātaṃ cākrūraṃ dūtatayā dūram āpayiṣyasi |",
    "GK19gp23-33u:3316": "[88] prakṛta-vyāsaṅgaḥ punar aṅgībhūtaḥ prabhūta eva |",
    "GK19gp23-33u:3317": "yataḥ",
    "GK19gp23-33u:3318": "kaṃsa-pakṣa-nirharaṇaṃ tadāpi tvayā kṛtākṛtam eva vartsyati |",
    "GK19gp23-33u:3319": "[89] tathā hi-varākeṣu kaṃsa-pakṣīyeṣu cānyeṣu tīrtha-kākatāṃ gateṣu yat khalv astiḥ prāptiś ceti tasya tatra kalatra-dvayam asti |",
    "GK19gp23-33u:3320": "[90] tat punar vaidhavyenāndhībhūtam iva",
    "GK19gp23-33u:3321": "sva-bandhu-jana-dattānusandhībhavat-pitṛtayā dhṛtāśvāsa-nirbandhaṃ",
    "GK19gp23-33u:3322": "jarāsandhaṃ gamiṣyati |",
    "GK19gp23-33u:3323": "yatra ca-",
    "GK19gp23-33u:3324": "||JGc_1,33.45|| MISSING!",
    "GK19gp23-33u:3325": "visrasta-keśaveśādyos tayoḥ kaṃsasya bhāryayoḥ |",
    "GK19gp23-33u:3326": "drakṣyanti vihasiṣyanti cāṅgāni pathikā api ||JGc_1,33.46||",
    "GK19gp23-33u:3327": "[91] tatas tat-preraṇayā jarāsandhaḥ prāpta-jarāsandha iva",
    "GK19gp23-33u:3328": "kāla-rūptāvantaḥ bhavantam eva trayoviṃśati-saṅkhyābhir akṣauhiṇībhir abhiyāsyati |",
    "GK19gp23-33u:3329": "tādṛśatāṃ bhṛśam avidvān kīṭaka iva kṛpīṭa-yonim |",
    "GK19gp23-33u:3330": "abhiyāya cābhiyā mathurāṃ mathnann ivāvariṣyati ||JGc_1,33.47||tataś ca-",
    "GK19gp23-33u:3331": "indv-arka-dyota-keliṃ kutuka-kalanayā nirmimāṇāv adhṛṣyau jārāsandhaṃ tad-andhaṃ tama iva kaṭakaṃ troṭayantau bhavantau |",
    "GK19gp23-33u:3332": "ekaṃ taṃ māgadheśaṃ tama iva ghṛṇayā bāḍham utsṛjya parva-",
    "GK19gp23-33u:3333": "prāptaṃ sarvaṃ sva-bhaktaṃ sva-mahasi dadhatau bhāsyataḥ śaśvad eva",
    "GK19gp23-33u:3334": "[92] evaṃ saptadaśa-svapyati-sampāteṣv apayāteṣu",
    "GK19gp23-33u:3335": "kūṭīkṛta-mleccha-koṭi-traya-prakaṭa-kaṭakaḥ samahāyavanaḥ kāla-yavanaḥ",
    "GK19gp23-33u:3336": "prātar evātidūrataḥ sāmudra-pūra ivālokiṣyate, yena nīvṛd eva nivṛto bhavitā |",
    "GK19gp23-33u:3337": "[93] kṛṣṇa uvāca-bhūri-dūratayā śātrava-pātratā-rahitaḥ sa kasmād asmākam",
    "GK19gp23-33u:3338": "ahitatām āpsyati ?",
    "GK19gp23-33u:3339": "[94] ṛṣir",
    "GK19gp23-33u:3340": "uvāca-yadu-varga-vādita-gārgyārādhita-bharga-vara-sphurad-upasarga-jani-sargata",
    "GK19gp23-33u:3341": "eva yādava-davaṃ prati bhaya-dava-visarga-nirargale tasmin jarāsandhānusandhānād eva |",
    "GK19gp23-33u:3342": "sa cātrāvaśya-maraṇa-vaśatyām āpsyatīti",
    "GK19gp23-33u:3343": "mat-preraṇāc ca ?",
    "GK19gp23-33u:3344": "[95] kṛṣṇa uvāca-kathaṃ tarhi tasya garhitasya maraṇaṃ bhavitā ?",
    "GK19gp23-33u:3345": "[96] ṛṣir uvāca-garhitatvam eva tattvataḥ khalv ahitaṃ kāraṇam |",
    "GK19gp23-33u:3346": "prakāraṃ cāmuṃ sahāsyam udgāsyanti-",
    "GK19gp23-33u:3347": "śītaṃ mahas tad anusṛtya mukunda-mūrter",
    "GK19gp23-33u:3348": "mlecchādhirāḍ adhi tamaḥ-kaṭu-kīṭa-tulyaḥ |",
    "GK19gp23-33u:3349": "eṣa jvalaj-jalanavan mucukunda-tejaḥ",
    "GK19gp23-33u:3350": "saṅgād alaṃ valita-vismiti bhasmati sma ||JGc_1,33.49||",
    "GK19gp23-33u:3351": "[97] atha kṛṣṇaḥ svagatam adhigatavān-na jāne yojana-śatakam ardati tasmin durdama-durjana-saṃmarde",
    "GK19gp23-33u:3352": "parikṣiptatayā vikṣipta-cittaḥ kutra vā vrajiṣyati ?",
    "GK19gp23-33u:3353": "[98] ṛṣis tu tad-abhiprayan prathayati sma-kāmyakataḥ paścimāyāṃ diśi giri-taṭa-gata-gariṣṭhāṭavīm aṭiṣyati |",
    "GK19gp23-33u:3354": "kintu bhavatā yādavānām iva",
    "GK19gp23-33u:3355": "vraja-bhavanānām aritas taniṣyamāṇa-santāpa-santānābhāvāya tad idaṃ cintayiṣyate |",
    "GK19gp23-33u:3356": "[99] samprati śaraṇāgatatayā kṛta-mad-anusaraṇānāṃ yādavānām avanāya yuktatayā niyukta ivāsmi |",
    "GK19gp23-33u:3357": "[100] tatas tatra gariṣṭhaṃ prakoṣṭhāntaraṃ vidheyam |",
    "GK19gp23-33u:3358": "tanta yadi govardhana-dharaṇataḥ-",
    "GK19gp23-33u:3359": "tasmān mac-charaṇaṃ goṣṭhaṃ man-nāthaṃ mat-parigraham |",
    "GK19gp23-33u:3360": "gopāye svātma-yogena so æyaṃ me vrata āhitaḥ ||[BhP 10.25.18]",
    "GK19gp23-33u:3361": "ity anusṛtya kṛta-rakṣāṇāṃ mat-prāṇāvali-lakṣāṇām iva vrajādhyakṣāṇāṃ yady",
    "GK19gp23-33u:3362": "arayas te ca rayād vighna-nighnatāṃ kariṣyanti |",
    "GK19gp23-33u:3363": "tadā sarvam eva kharvaṃ syāt |",
    "GK19gp23-33u:3364": "teṣām aṭavīṣu go-koṭi-lakṣa-rakṣakāṇāṃ rakṣā ca prakoṣṭha-ghaṭanayā",
    "GK19gp23-33u:3365": "durghaṭā |",
    "GK19gp23-33u:3366": "[101] tathā-",
    "GK19gp23-33u:3367": "rahī-bhūta-marū-bhūtaṃ cakṣū-bhūtaṃ manī-kṛtam |",
    "GK19gp23-33u:3368": "yasya yat tat kathaṃ tena tyajyatāṃ vyajyatām api ||",
    "GK19gp23-33u:3369": "iti nyāyena tatra samprati gamanam api tatrakīya-saṅkoca-viśeṣata eva viśeṣataḥ prasahya mahyaṃ na rocate |",
    "GK19gp23-33u:3370": "saṅkocāntaraṃ tu tasy anāntarīyakam eva manye |",
    "GK19gp23-33u:3371": "tataḥ samprati sākṣān mama tatra sthitim api na lakṣayāmi,",
    "GK19gp23-33u:3372": "tasmāt teṣu bahiḥ-śaśvad-udāsīnatā-vinyasanam eva mayi tad-upāsīnatāyāṃ",
    "GK19gp23-33u:3373": "pravīṇatām ācarati |",
    "GK19gp23-33u:3374": "[102] tata eva śatravas tatra mad-bahiraṅgatāyā jānānā gṛhṇīran iti |",
    "GK19gp23-33u:3375": "[103] tad evaṃ vrajata udāsīnāyamānasya tava tādṛśa-cintā-mātreṇācintya-śaktyā drāg eva",
    "GK19gp23-33u:3376": "samudrāntaḥ-purī-viśeṣasya vyaktyā tatra ca yadūnāṃ jhaṭiti prasaktyā tam urīkariṣyasi |",
    "GK19gp23-33u:3377": "tad-anantaram eva kāla-yavane kālavad ācariṣyasi |",
    "GK19gp23-33u:3378": "mucukundaṃ ca prati mukundatvaṃ",
    "GK19gp23-33u:3379": "kunda-sundara-danta-kandalita-manda-hāsa-maya-samaya-racana-vacana-vilāsataḥ",
    "GK19gp23-33u:3380": "kṛpām ullāsayiṣyasi |",
    "GK19gp23-33u:3381_0": "[104] atha mathurām eva rāmeṇa saha sahacara-yadu-kumāra-vṛtaḥ pratigatya patyabhāvavataḥ",
    "GK19gp23-33u:3381_1": "puruṣā mleccatas tān mleccha-yodhān nidhanam eva rodhayamānas tad-amāna-dhanāni nija-rājadhānīti",
    "GK19gp23-33u:3381_2": "dvārakāṃ hārayann api",
    "GK19gp23-33u:3382": "mleccha-paricchadatayā manasi nācchatāṃ maṃsyase |",
    "GK19gp23-33u:3383": "[105] atha punaḥ punar jāta iva sa rājā jarā-jātaḥ pūrva-pūrvavad eva madhupurīm avaruddhānas tad-dhana-hartṝṇāṃ bhartṝn yuṣmān eva",
    "GK19gp23-33u:3384": "pratabhigamiṣyati |",
    "GK19gp23-33u:3385": "[106] tataś ca tad-dhanānām avarakṣaṇāya nija-janānāṃ rakṣaṇāya",
    "GK19gp23-33u:3386": "cākṣāma-śyāma-śubhra-vapuṣau parama-puruṣau kutuka-viśeṣād avyañjita-ruṣau",
    "GK19gp23-33u:3387": "śubhavantau bhavantau sa-dravam apadravantau tad-dharṣata iva vastutas tu",
    "GK19gp23-33u:3388": "tad-dharṣataḥ pravarṣaṇākhyaṃ girim ārokṣyathaḥ |",
    "GK19gp23-33u:3389": "[107] āruhya ca taṃ tu druhadbhiḥ prasahya dahyamānam ujjhantāv ekādaśa-yojana-samuttuṅga-śṛṅgād utplutya bhūri-dūraṃ yuvāṃ patiṣyathaḥ |",
    "GK19gp23-33u:3390": "patitvā ca dvārakā-patitām āgamiṣyathaḥ |",
    "GK19gp23-33u:3391": "[108] sa tu vāṃ pratāpam avidan nija-paścāt-tāpa-pāpa-pādapa-bījāyamānam",
    "GK19gp23-33u:3392": "abhiśāpaṃ hṛdi vāpaṃ vāpaṃ gṛham avāpsyati |",
    "GK19gp23-33u:3393": "gīrvāṇa-śreṇyākāśa-vāṇyā tu",
    "GK19gp23-33u:3394": "hasiṣyate-",
    "GK19gp23-33u:3395": "mṛdhe tu vijitaṃ purā tvam asi yad-dvayenāmunā",
    "GK19gp23-33u:3396": "sa saptadaśa-bārakaṃ vijita eva kiṃ tad-girā |",
    "GK19gp23-33u:3397": "aho sakutuka-drave prakaṭam adya cājī yathā",
    "GK19gp23-33u:3398": "jarā-suta na yad-dhruvaṃ tam adasīyamānarcchitha ||JGc_1,33.50||",
    "GK19gp23-33u:3399": "[109] kṛṣṇa uvāca-labdha-durgāṇāṃ yadu-vargāṇāṃ balaṃ vā teṣāṃ balam eva vāvalambanaṃ vidhāya tadāpi kiṃ vrajaṃ nāvrajiṣyāmi |",
    "GK19gp23-33u:3400": "[110] ṛṣir svagatam āha sma-aho tādṛśi saṅkoce' py etādṛg-asyotkaṇṭhā",
    "GK19gp23-33u:3401": "mādṛg-antabuddhiṃ kuṇṭhayati iti |",
    "GK19gp23-33u:3402": "[111] spaṣṭaṃ tu spaṣṭaṃ kāraṇam ācaṣṭa-ekasmin kaṃse dhvaṃsite bahavas",
    "GK19gp23-33u:3403": "tat-sambandhi-bāndhavā jarāsandhavat kaṃsāyiṣyante, katham āgamanaṃ syāt ?",
    "GK19gp23-33u:3404": "[112] kṛṣṇa uvāca-darśana-mātrārtham api na syāt |",
    "GK19gp23-33u:3405": "[113] ṛṣiḥ sarūkṣa-hāsam uvāca-nahi nahi |",
    "GK19gp23-33u:3406": "[114] kṛṣṇa uvāca-katham iva ?",
    "GK19gp23-33u:3407": "[115] ṛṣir uvāca-vasudevādy-anujñāṃ vineti vijñāpitam eva |",
    "GK19gp23-33u:3408": "[116] kṛṣṇa uvāca-tarhy āgamanam eva na bhavitā |",
    "GK19gp23-33u:3409": "[117] ṛṣir uvāca-bhavitā, kintu kāla-vilambitayā |",
    "GK19gp23-33u:3410": "bhavāṃs tu vrajāgamanaṃ",
    "GK19gp23-33u:3411": "manasi-kṛtya vivāha-kṛtya-vimukhatayā sthāsyati, kintu tad api",
    "GK19gp23-33u:3412": "vyabhicariṣyati |",
    "GK19gp23-33u:3413": "[118] kṛṣṇa uvāca-hanta kiṃ tatra kāraṇam ?",
    "GK19gp23-33u:3414": "[119] ṛṣir uvāca-raivata-nāmā kaścit prācīnaḥ surājā druhiṇa-vihitatayā",
    "GK19gp23-33u:3415": "rauhiṇeyāya yadā duhitaraṃ vitariṣyati, tadā vasudeva-devaky-ādibhir",
    "GK19gp23-33u:3416": "īḍitair vivāhāya bahudhā vihitāmreḍitaiḥ kṛtaḥ sa ca prayatnas tvayā sapatna iva nānumodiṣyate",
    "GK19gp23-33u:3417": "[120] tad evam eva vāsara-śate gate kadācit kaścid udvijamāna iva dvijanmā",
    "GK19gp23-33u:3418": "vijane santaṃ bhavantam āvrajiṣyati |",
    "GK19gp23-33u:3419": "āvrajya ca sa dhanyātmā",
    "GK19gp23-33u:3420": "pitṛ-paravatyāś ca para-sātkṛti-maya-svabhayāvṛtatayāpāvṛtāyamānāyā",
    "GK19gp23-33u:3421": "bhīṣmaka-kanyāyāḥ sanyāyāṃ patrikāṃ sāpatrapam iva tvayy arpayiṣyati |",
    "GK19gp23-33u:3422": "tasyāḥ saṅkṣepatas tv ayam artha-vikṣepaḥ-",
    "GK19gp23-33u:3423": "tava svabhāvenākṛṣṭā svasya vā tvayi keśava |",
    "GK19gp23-33u:3424": "kṛṣyeya ced balād anyenāsūn madhye jahāmy aham ||JGc_1,33.51|| iti |",
    "GK19gp23-33u:3425": "[121] tataś ca marma-spṛśā dharma-dṛśā vidharmād bhayaṃ bhāvayamānas tvam",
    "GK19gp23-33u:3426": "anyathā-manyamānatāṃ na lapsyase |",
    "GK19gp23-33u:3427": "kiṃ bahunā, vivāham api nirvāhayiṣyase",
    "GK19gp23-33u:3428": "[122] yathā ca loke kathā prathām āpsyati |",
    "GK19gp23-33u:3429": "bhīṣmādri-sthita-rukmiṇī-maṇi-maya-śreṇī-viloka-spṛhāṃ",
    "GK19gp23-33u:3430": "śārdūla-sthitim āśritā nṛpa-sutās tāvan madān nirmamuḥ |",
    "GK19gp23-33u:3431": "yāvac-chaṅkha-nināda-garja-dalita-prāgalbhya-tat-tat-sabhā-",
    "GK19gp23-33u:3432": "madhya-dhvaṃsi-nṛsiṃha-navya-taruṇaś cakre manāṅ nodyamam ||JGc_1,33.52||",
    "GK19gp23-33u:3433": "[123] tad evaṃ paryayam āgatāyāṃ maryādāyāṃ tādṛśa-paryāyatāṃ kāścd anyāś ca dhanyāḥ kanyās tām ādhivinnāṃ praṇayan pariṇetāsi |",
    "GK19gp23-33u:3434": "tāś ca bhavantam antareṇa na śarīra-sthitim anusareyuḥ iti |",
    "GK19gp23-33u:3435": "[124] tatra satyabhāmāṃ tāvat-pāṇau praṇeṣyasi, yatra jāmbavatīm api",
    "GK19gp23-33u:3436": "saṃvalayiṣyasi, yatra ca jāmbavān kukuda-mudaṃ lapsyate |",
    "GK19gp23-33u:3437": "tathā hi samāsena kathayiṣyanti |",
    "GK19gp23-33u:3438": "prasene niḥsene nija-sahajanau divya-maṇi-bhāg-",
    "GK19gp23-33u:3439": "gale siṃha-dhvaste racayad abhiśastaṃ harim asau |",
    "GK19gp23-33u:3440": "yadā satrājit-tarhy anumṛtayamāṇo maṇim amuṃ",
    "GK19gp23-33u:3441": "sa kanyāmṛkṣendrād alabhata sa tasmād api punaḥ ||JGc_1,33.53||",
    "GK19gp23-33u:3442": "[125] maṇim anveṣṭuṃ cira-rātrāya kāntāraṃ gate tu tvayi parama-kānte",
    "GK19gp23-33u:3443": "punar nirdaratayā bhallūka-daraṃ praviṣṭe dvārakāyāṃ suṣṭhu kaṣṭam āpatiṣyati |",
    "GK19gp23-33u:3444": "yataḥ-",
    "GK19gp23-33u:3445": "yarhītir bhavataḥ kṛṣṇa tarhītir na tu durlabhā |",
    "GK19gp23-33u:3446": "akṣṇo rītistu lokānāṃ rītir eva tadā matā ||JGc_1,33.54||",
    "GK19gp23-33u:3447": "[126] prāptāyāṃ saratnāyāṃ satyabhāmāyāṃ ratnaṃ punaḥ svasminn arpite nāragītena satrā satrājitey eva pratyarpayiṣyasi |",
    "GK19gp23-33u:3448": "[127] yadā ca pāṇḍavānām uddaṇḍaṃ dāha-vṛttam atathyaṃ kathyamānam ākarṇya",
    "GK19gp23-33u:3449": "tūrṇam eva hastināpuraṃ prasthitau bhaviṣyathaḥ |",
    "GK19gp23-33u:3450_0": "[128] tadā garbhe suhitas tvad-ahitaḥ śatadhanvā tu vāṃ dūragau manvānaḥ prāpta-ratnaṃ",
    "GK19gp23-33u:3450_1": "satrājitaṃ sayatnaṃ sapatnavan nihatya ratnam apahṛtya tac ca karṇaṭiriṭirākāriṇam",
    "GK19gp23-33u:3450_2": "akrūraṃ pratyapahnutya jñāti-hatyā-bhītyā",
    "GK19gp23-33u:3451": "kuśasthalād avagatya vidroṣyati |",
    "GK19gp23-33u:3452": "[129] atha svapuram āgatya tad adhigatya tam evānupaditayānusṛtya nihatya ca maṇim asaṅgatya paścād akrūrāt pratipatya svam abhi durjanābhiśāpam",
    "GK19gp23-33u:3453": "ārjavān mārjayiṣyasi |",
    "GK19gp23-33u:3454": "[130] kṛṣṇaḥ svagatm uvāca-",
    "GK19gp23-33u:3455": "saṅgaḥ kvāyaṃ vrajasthānāṃ mad-eka-prāṇatā-juṣām |",
    "GK19gp23-33u:3456": "kva vā yadūnāṃ satrājic-chatadhanvādi-śālinām ||JGc_1,33.55||",
    "GK19gp23-33u:3457": "athavā-",
    "GK19gp23-33u:3458": "bhaved yaḥ proṣya-pāpīyāṃs tasya kiṃ karma śarmadam |",
    "GK19gp23-33u:3459": "yad yat karoti tatraiva snātvā kālaka eva saḥ ||JGc_1,33.56||",
    "GK19gp23-33u:3460": "[131] spaṣṭaṃ cācaṣṭa-kathāntaraṃ prathyatām |",
    "GK19gp23-33u:3461": "yad-anantaraṃ goṣṭhasthā mamānantarasthā bhaviṣyanti |",
    "GK19gp23-33u:3462": "[132] ṛṣir uvāca-tad apy āyāsyati śrūyatām |",
    "GK19gp23-33u:3463": "atha bhavatā tās",
    "GK19gp23-33u:3464": "tat-tad-upāyam upāyaṃsateti varṇyamānam ākarṇya mṛgayāyāṃ parītā ravi-duhitā ca tvāṃ varītā",
    "GK19gp23-33u:3465": "etan nirvarṇya ca janā varṇayiṣyanti |",
    "GK19gp23-33u:3466": "yathā-",
    "GK19gp23-33u:3467": "sūrye jīvati tat-kanyā tam anāpṛcchya paśyata |",
    "GK19gp23-33u:3468": "svayaṃ vṛtavatī kṛṣṇaṃ varākī kānyakanyakā ||JGc_1,33.57||",
    "GK19gp23-33u:3469": "[133] atha rājādhidevyā nandinīṃ mitravindāṃ svayaṃvaraṇena bhavantam",
    "GK19gp23-33u:3470": "anuvindamānāṃ tatra bhrātṛbhyāṃ vindānuvindābhyāṃ nindyamānāṃ yuddhena vindamānaḥ pariṇetāsi",
    "GK19gp23-33u:3471": "[134] kṛṣṇa uvāca-rājādhidevī khalv ānakadundubher bhāginīti bhaṇyate,",
    "GK19gp23-33u:3472": "satrājid api gotrajatayā tarhi katham idaṃ loka-garhitam arhiṣyati ?",
    "GK19gp23-33u:3473": "[135] ṛṣiḥ sa-hāsam uvāca-rājādhidevyā iva śrutakīrter api sutāṃ bhadrām upayaṃsyase |",
    "GK19gp23-33u:3474": "[136] kṛṣṇaḥ sasaṅkoca-locanam uvāca-tad api katham ?",
    "GK19gp23-33u:3475": "[137] ṛṣir uvāca-yādava-prabhavāṇām ayam eva kula-krama-samācāraḥ |",
    "GK19gp23-33u:3476": "[138] kṛṣṇaḥ svagatam uvāca-na khalv idaṃ jñāteyaṃ, kintu kāpeyam eva |",
    "GK19gp23-33u:3477": "tathāpi bhadram evedam æ yasmād anena sambandhena vraja-bandhavas tad idaṃ maṃsyante |",
    "GK19gp23-33u:3478": "nāsau teṣāṃ gotratayā stotra-viṣayatām ātmani manyate, kintu",
    "GK19gp23-33u:3479": "gotrānta-ramitānām asmākam eva iti |",
    "GK19gp23-33u:3480": "[139] ṛṣir uvāca-mitravindām anu cedaṃ vandiṣyante-",
    "GK19gp23-33u:3481": "yathārtha-nāmnā sāmnātā mitravindā sva-bandhubhiḥ |",
    "GK19gp23-33u:3482": "sva-mitraṃ vindamānā yā tad-amitrān nirākarot ||JGc_1,33.58||",
    "GK19gp23-33u:3483": "[140] bhadrām anu varṇayiṣyanti-",
    "GK19gp23-33u:3484": "śrutakīrtiḥ sutā-vyājāt kīrtim eva vyajāyata |",
    "GK19gp23-33u:3485": "kṛṣṇa-sātkṛtitaḥ sā tu bhadrāpy ajani viśrutā ||JGc_1,33.59||",
    "GK19gp23-33u:3486": "[141] atha nāgnajitīm apy udvakṣyasi |",
    "GK19gp23-33u:3487": "yatra saptānāṃ vṛṣabhāṇāṃ yugapad bandhaḥ khalu tat-pitrā paṇa-bandhatayā sthāpayiṣyate |",
    "GK19gp23-33u:3488": "tatra ca-",
    "GK19gp23-33u:3489": "yadā tvaṃ sapta-vṛṣabhān udditān ācariṣyasi |",
    "GK19gp23-33u:3490": "tadā tvad-gopatāṃ smṛtvā bāṣpaṃ mokṣyāmahe vayam ||JGc_1,33.60||",
    "GK19gp23-33u:3491": "[142] kṛṣṇa uvāca-hanta yuṣmabhyam api rocate khalv iyaṃ mal-līlā ?",
    "GK19gp23-33u:3492": "[143] ṛṣir uvāca-āstām asmad-vārtā |",
    "GK19gp23-33u:3493": "bāḍham asmat-pitre' pi |",
    "GK19gp23-33u:3494": "yathā prārthitaṃ tad bhūri-bhāgyam [BhP 10.14.34] ity ādinā |",
    "GK19gp23-33u:3495": "tatra ca yā kāpi tava preyasī līlā, sā tu parama-śreyasī |",
    "GK19gp23-33u:3496": "yat-sambandhena",
    "GK19gp23-33u:3497": "bhavan-mantra-dvayaṃ mantra-rājatayā pracāritam āvābhyām |",
    "GK19gp23-33u:3498": "tathā hi-",
    "GK19gp23-33u:3499": "nṛpo na hari-sevitā vyaya-kṛtī na hary-arpakaḥ",
    "GK19gp23-33u:3500": "kavir na hari-varṇakaḥ śrita-gurur na hary-āśritaḥ |",
    "GK19gp23-33u:3501": "guṇī na hari-tatparaḥ sarasa-dhīr naḥ kṛṣṇāśrayaḥ sa na vraja-ramānugaḥ sva-hṛdi sapta śalyāni me ||JGc_1,33.61||",
    "GK19gp23-33u:3502": "[144] kṛṣṇaḥ svagatam uvāca-sādhīyān mamānubhavaḥ |",
    "GK19gp23-33u:3503": "sa tu na savādhībhavitum arhati |",
    "GK19gp23-33u:3504": "yataś ca na svānubhava evāyam anubhāvaś ca |",
    "GK19gp23-33u:3505": "tan-mano nānyathā manyasva iti |",
    "GK19gp23-33u:3506": "[145] spaṣṭaṃ ca pṛṣṭavān-tatas tataḥ ?",
    "GK19gp23-33u:3507": "[146] ṛṣir uvāca-tad evaṃ kāvya-śreṇīr iva nānā-deśa-veśa-bhāṣā-rasair",
    "GK19gp23-33u:3508": "eṇīdṛśaḥ pāṇaukṛtya pūrva-pūrvavad rāginīṃ madrādhipater api kanyāṃ sanyāyatayā varyāṃ bhāryā-varyāṃ kariṣyasi |",
    "GK19gp23-33u:3509": "na kevalā sā, tāsām adharāḥ ṣoḍaśa-sahasra-parimāṇāś cāparāḥ |",
    "GK19gp23-33u:3510": "[147] tatra madra-kanyāyāḥ pariṇaya-nyāyaṃ bhadram evaṃ varṇayiṣyanti-",
    "GK19gp23-33u:3511": "atyuccair bandha -vedhyāprakaṭa-jhaṣa-tanoś chedam ākarṇya paṇyaṃ",
    "GK19gp23-33u:3512": "kanyāyā madrapātuḥ kṣitipati-niyutāsādhyam ekas tu paścāt |",
    "GK19gp23-33u:3513": "dūrād āgamya paścād api ca viluluve tāṃ harir yaḥ sa paścād bhūtvā tān yuktam ārdad yudhi tad api matāgrīyatā tasya citrā",
    "GK19gp23-33u:3514": "[148] kanyānāṃ ṣoḍaśa-sahasrāṇy uddiśya ca sahasra-vaktratām eva devatāḥ prāpsyanti |",
    "GK19gp23-33u:3515": "[149] tatra dig-darśanam, yathā-",
    "GK19gp23-33u:3516": "atha naraka-nikāyyaṃ nārakaṃ menire tās",
    "GK19gp23-33u:3517": "tad-adhikam api taṃ tu śrī-harir manyate sma |",
    "GK19gp23-33u:3518": "naraka-haraṇa-nāmāpy atra yatnātiyatnaṃ yad akṛta yad ihāsīd vyagratā-biddha-buddhiḥ ||JGc_1,33.63||",
    "GK19gp23-33u:3519": "[150] naraka-vadha-prakriyāṃ caivaṃ varṇayiṣyanti |",
    "GK19gp23-33u:3520": "bhittvā durgāṇi kṛṣṇaḥ sasuta-mura-yutaṃ bhaumam unmukhya rājye",
    "GK19gp23-33u:3521": "tat-putraṃ sthāpayitvā sura-nara-duhitur bandhanād ujjahāra |",
    "GK19gp23-33u:3522": "devāmbā-kuṇḍalādyo maṇi-giri-varuṇa-cchatram uddhṛtya tac ca",
    "GK19gp23-33u:3523": "pratyarpya kṣudra-vṛṣṇaḥ saha maṇi-giriṇāpy agrahīt pārijātam ||JGc_1,33.64||",
    "GK19gp23-33u:3524": "[151] tad evaṃ tava svargastha-vighna-hantṛtāṃ tatra ca vṛtraghnaḥ",
    "GK19gp23-33u:3525": "kṛtaghnatām avadhāya vayam evaṃ manyāmahe |",
    "GK19gp23-33u:3526": "tvām arcanti yadā svargyās tadā svargaḥ surālayaḥ |",
    "GK19gp23-33u:3527": "tvāṃ nārcanti yadā svargyās tadā svargaḥ surālayaḥ ||JGc_1,33.65||",
    "GK19gp23-33u:3528": "[152] yuktam eva tat-",
    "GK19gp23-33u:3529": "ajanāśam asau naṣṭo jīvanāśaṃ nanāśa ca |",
    "GK19gp23-33u:3530": "ūrdhva-śoṣaṃ sa cāśuṣyat kṛṣṇa yas tvat-parāṅmukhaḥ ||JGc_1,33.66||",
    "GK19gp23-33u:3531": "[153] kṛṣṇa uvāca-tatas tataḥ ?",
    "GK19gp23-33u:3532": "[154] ṛṣir uvāca-tad evaṃ tatra sarva-svāsthya-maya-gārhasthya-caye",
    "GK19gp23-33u:3533": "pratiśvastanaṃ sphurad-upacaye sati suta-sampattir api matim atītya",
    "GK19gp23-33u:3534": "pratyahaṃ pratoṣyate |",
    "GK19gp23-33u:3535": "kiṃ bahunā, bhavadvad-varṣa-ṣaṭkān anantaram eva yauvana-prapañcatas teṣām api prajātāḥ prajās tāvaty eva diṣṭe",
    "GK19gp23-33u:3536": "dṛṣṭa-yauvanā bhaviṣyanti |",
    "GK19gp23-33u:3537": "bhavān punar īdṛśatayā paraṃ nava-vayāḥ",
    "GK19gp23-33u:3538": "sthāsyati |",
    "GK19gp23-33u:3539": "[155] tathā ca paurāṇī vāṇī-nātidīrgheṇa kālena sa kārṣṇī rūḍha-yauvanaḥ",
    "GK19gp23-33u:3540": "[BhP 10.55.9] iti |",
    "GK19gp23-33u:3541": "tac ca kṛṣṇaṃ matvā striyo hrītāḥ [BhP 10.55.28]iti ca",
    "GK19gp23-33u:3542": "[156] tatra ca kaimutyam idam avadhira-mātraāṇām anavadhikam",
    "GK19gp23-33u:3543": "avadhāna-nidhāna-pātrāyate |",
    "GK19gp23-33u:3544": "yathā-",
    "GK19gp23-33u:3545": "tatra pravayaso' py āsan yuvāno' tibalaujasaḥ |",
    "GK19gp23-33u:3546": "pibanto' kṣair mukundasya mukhāmbhoja-sudhāṃ muhuḥ || [BhP 10.45.19] iti",
    "GK19gp23-33u:3547": "[157] etena śrīmad-vraje tu tad-atiśayāt sphuṭam eva tad-atiśayaḥ",
    "GK19gp23-33u:3548": "saṅgamitaḥ |",
    "GK19gp23-33u:3549": "[158] kṛṣṇa uvāca-aho mahātman ! mahān ayam atyayaḥ sampraty api duratyayaṃ duḥkham arpayati",
    "GK19gp23-33u:3550": "yat tāvad vilambaṃ tatrāvalambitāsmi |",
    "GK19gp23-33u:3551": "bhavatu, prakṛtaṃ prakriyatām |",
    "GK19gp23-33u:3552": "[159] ṛṣir uvāca-śambareṇa janmata eva dyumnavat tava gṛhād apahṛtasya",
    "GK19gp23-33u:3553": "pradyumna-nāmnas tvat-putrasya samparāye sambandhaṃ tad-dhanana-caritraṃ",
    "GK19gp23-33u:3554": "vicitratayā gāsyanti, yathā-",
    "GK19gp23-33u:3555": "kṛṣṇe' pi dhṛṣṇag-bhavitātra kaḥ pumān yas tu svayaṃ yoddhum amuṃ vrajiṣyati |",
    "GK19gp23-33u:3556": "yad adya jātaṃ khalu tasya jātakaṃ hṛtvā tato mṛtyum avāpa śambaraḥ ||JGc_1,33.67||",
    "GK19gp23-33u:3557": "[160] atha prādyumnim anu cāmnāsyanti-",
    "GK19gp23-33u:3558": "ūṣāṃ bāṇasya kanyāṃ rahasi gatam ananāniruddhaṃ niruddhaṃ yuddhe buddhā tam etaṃ drutam abhigatavān yudhyato' gryān nihatya |",
    "GK19gp23-33u:3559": "brahmāṇḍa-dhvaṃsad-akṣa-jvalana-vaha-mahā-śūla-bhṛc-chūlapāṇiṃ",
    "GK19gp23-33u:3560": "tat-pakṣaṃ nirjayaṃs tad-bhuja-balam alūnād yas tu tatrānyakaḥ kaḥ ||JGc_1,33.68||",
    "GK19gp23-33u:3561": "[161] kṛṣṇa uvāca-vismayaḥ khalv ayam |",
    "GK19gp23-33u:3562": "yad vismariṣyāmy eva vraja-vārtām",
    "GK19gp23-33u:3563": "[162] ṛṣir uvāca-na hi na hi |",
    "GK19gp23-33u:3564": "sā hi tavāhite manasi rāga-mayī jāgarūkatām eva parām āgamiṣyati |",
    "GK19gp23-33u:3565": "[163] hanta ! yat khalu nirantaram antargatam, tat katham antargatam iva jāyeta |",
    "GK19gp23-33u:3566": "kintu pūrva-nirdiṣṭaṃ gurv-anādiṣṭatā-paraṃ tasmin",
    "GK19gp23-33u:3567": "nirdiṣṭi-viśiṣṭim ācariṣyati |",
    "GK19gp23-33u:3568": "[164] tadā ca kadācana rāmeṇa saha rahasya-vārtā tava vartiṣyate |",
    "GK19gp23-33u:3569": "yatra",
    "GK19gp23-33u:3570": "sva-gamanam anālocya rāmaṃ śaśvad anuśocya vrajasthānāṃ smṛtitaḥ",
    "GK19gp23-33u:3571": "pracyavamāna-bāṣpas tvayā ca tathānuśocatā procyamānas tava sandeśaṃ",
    "GK19gp23-33u:3572": "praveśayan māthura-vraja-deśa-praveśaṃ gopa-veśam āveśya prāpsyati |",
    "GK19gp23-33u:3573": "prāpya ca sa yathā kathā-viṣayas tathā samasya varṇayiṣyati-",
    "GK19gp23-33u:3574": "vrajasthānāṃ rāmaḥ sva-sahaja-viyogārciṣi hareḥ purā satyaṃ jajñe punar iha tu jātaḥ sukha-kṛtī",
    "GK19gp23-33u:3575": "yatas teṣāṃ jvālāṃ sphurad amṛta-vācā praśamayaṃs tadīyāṃ sphūrtiṃ dṛg-viṣayam iva cakre sva-balataḥ",
    "GK19gp23-33u:3576": "[165] kim anyad vā vinyasitavyam |",
    "GK19gp23-33u:3577": "tena tathā te nanditā yathā sarve' pi svayaṃ saparva-prāyatayā taṃ prārthayāmāsuḥ |",
    "GK19gp23-33u:3578": "[166] tad-upabhoga-tṛṣṇayā cira-pālita-sukumāra-kaumāra-kusumānāṃ",
    "GK19gp23-33u:3579": "sura-vallī-samatā-suṣamāṇām iva labdha-cara-tadīya-saṃśleṣāṇām",
    "GK19gp23-33u:3580": "ābhīra-kumārī-viśeṣāṇām aṅgīkārāya |",
    "GK19gp23-33u:3581": "[167] śrīmān baladevaś ca yathāvad eva tathā valayāmāsa |",
    "GK19gp23-33u:3582": "valayitvā ca vrajaṃ prati pravalitānujāgamana-viśvāsaḥ sva-preyasīr ihaiva vihāya dvārakām api niścinta iva caliṣyati |",
    "GK19gp23-33u:3583": "āgatya ca dvārakāṃ tvām api sāntvayiṣyati |",
    "GK19gp23-33u:3584": "yathā-kartavyāvaśeṣaṃ vidhāya vraja-śleṣam avāpsyati |",
    "GK19gp23-33u:3585": "[168] kṛṣṇa uvāca-kiyān avaśeṣas tāvāṃś ca viśeṣaḥ kathyatām |",
    "GK19gp23-33u:3586": "[169] ṛṣir uvāca-kramaśa eva prakaramaṇīyaḥ |",
    "GK19gp23-33u:3587": "tathā hi-vrajaṃ prati calitavati sakala-guṇa-tantre balabhadre puṇḍraka-maṇḍala-patiḥ",
    "GK19gp23-33u:3588": "kṛtrima-vāsudevatayā citrita-rūpas tvāṃ spardhayā vardhamāna-garvaṃ",
    "GK19gp23-33u:3589": "sādhu-krodha-samudbodhanam evaṃ sandekṣyati-",
    "GK19gp23-33u:3590": "vāsudevo' vatīrṇo' ham eka eva na cāparaḥ |",
    "GK19gp23-33u:3591": "bhūtānām anukampārthaṃ tvaṃ tu mithyābhidhāṃ tyaja ||[BhP 10.66.5] iti |",
    "GK19gp23-33u:3592": "[170] pratisandekṣyanti tu taṃ yadavaḥ, yathā-",
    "GK19gp23-33u:3593": "puṇḍra-keśa sa bhavān abhūd dhariḥ",
    "GK19gp23-33u:3594": "kāśi-rāḍ na kim ihābhavac chiraḥ |",
    "GK19gp23-33u:3595": "mitratām aśivatāṃ tathāsajann anyathā prathitavān sa tu tvayi ||JGc_1,33.70||",
    "GK19gp23-33u:3596": "vṛttāntenāmunā tu tvad-vṛttāntaḥ so' yam īkṣate |",
    "GK19gp23-33u:3597": "kṛtāntenācireṇa tvaṃ kṛtānta iva vartase ||JGc_1,33.71|| iti |",
    "GK19gp23-33u:3598": "[171] kṛṣṇa uvāca-tatas tataḥ ?",
    "GK19gp23-33u:3599": "[172] ṛṣir uvāca-tatas tad-vadhānantaraṃ tvaṃ tu taṃ tan-mitraṃ kāśīrājam api prāptanāśī-kariṣyasi",
    "GK19gp23-33u:3600": "tayoḥ śivādya-pacitir apy apacitim eva",
    "GK19gp23-33u:3602": "tataś ca-",
    "GK19gp23-33u:3603": "yadā satrāyitā tatra kāśīśa-tanayas tadā |",
    "GK19gp23-33u:3604": "tasmāt kaṣṭāyamānaḥ sann aṣṭim ucciar aṭiṣyati ||JGc_1,33.72||",
    "GK19gp23-33u:3605": "[173] atha rāmas tu dvividaṃ rāma-senāgrām agrāmaṇyaṃ vidann api haniṣyati",
    "GK19gp23-33u:3606": "| yathā ca kathayiṣyanti-",
    "GK19gp23-33u:3607": "āśritya rāmaṃ dvividaḥ svecchayā narakaṃ śritaḥ |",
    "GK19gp23-33u:3608": "iti tan-niṣkṛtiṃ kurvan rāmo' nyas tam adaṇḍayat ||JGc_1,33.73||",
    "GK19gp23-33u:3609": "[174] śrī-rāma uddiśya ca vandi-vṛndāni vandiṣyante-",
    "GK19gp23-33u:3610": "hālālohita-locane hala-bhṛti vyākoṣa-śoṇābja-yug-",
    "GK19gp23-33u:3611": "gaṅgā-bhrānti-bharākarā madhukarāḥ koṭir gatāḥ kūṭatām |",
    "GK19gp23-33u:3612": "kiṃ ca kṣauṇi-śaṭhā haṭād agharipos tejaḥ prasuptaṃ yaśasy udbuddhaṃ kila vardhituṃ tad iti te vārdhiṃ gatiṃ saṅgatāḥ ||JGc_1,33.74||",
    "GK19gp23-33u:3613": "[175] kṛṣṇa uvāca-hanta maharṣe ! bāṭa-ghaṭita-nyāyenāpi mama",
    "GK19gp23-33u:3614": "vraja-sambandhibhiḥ samaṃ samanvayaḥ kiṃ na bhavitā ?",
    "GK19gp23-33u:3615": "[176] ṛṣir uvāca-bhavitā |",
    "GK19gp23-33u:3616": "yatas tad eva vṛttaṃ kramataḥ kramate sma |",
    "GK19gp23-33u:3617": "[177] tathā hi-yadā rāmas tīrtha-yātrāṃ kariṣyati, yasyāś cānte bhīṣmādi-śāntatā-prānte duryodhana-vadhaḥ sampatsyate, tasyāḥ prāg yadā",
    "GK19gp23-33u:3618": "kadāpi sūryoparāgaḥ sāgaravat parva-garimāṇam āgantā |",
    "GK19gp23-33u:3619": "yaś caivaṃ varṇayiṣyate-",
    "GK19gp23-33u:3620": "grasta-sūryeṇa tamasā tamasā vyāpi tad dinam |",
    "GK19gp23-33u:3621": "udite hari-vaktrendau smerājani kumudvatī ||JGc_1,33.75|| iti |",
    "GK19gp23-33u:3622": "tadā tu-",
    "GK19gp23-33u:3623": "kaṃsa-pratāpitāḥ sarve vayaṃ yātā diśaṃ diśam |",
    "GK19gp23-33u:3624": "etarhy eva punaḥ sthānaṃ daivenāsāditāḥ svasaḥ ||JGc_1,33.76|| iti |",
    "GK19gp23-33u:3625": "[BhP",
    "GK19gp23-33u:3626": "[178] śrī-vasudeva-vacanāt kaṃsa-vadhān nātivyavadhāna-kāle kuru-bhuvi",
    "GK19gp23-33u:3627": "suvimala-jātīyā bhāratīyāḥ prajāḥ prāyaḥ prayāsyanti |",
    "GK19gp23-33u:3628": "yatra",
    "GK19gp23-33u:3629": "yudhiṣṭhirograsenādi-saṃsaktānāṃ bhavadīya-mahiṣṭha-bhaktānāṃ samāgamaḥ",
    "GK19gp23-33u:3630": "parameṣṭhi-goṣṭhīm api kaniṣṭhāṃ kariṣyati |",
    "GK19gp23-33u:3631": "[179] kiṃ bahunā, bhavān api tatra bhavitā |",
    "GK19gp23-33u:3632": "vraja-vāsi-tatir api vrajitā |",
    "GK19gp23-33u:3633": "yataḥ parimilanāya parasparam adhikam abhikatāṃ gatānāṃ lakṣya-mātraṃ",
    "GK19gp23-33u:3634": "tvad-ādikaṃ lakṣyate |",
    "GK19gp23-33u:3635": "[180] kṛṣṇaḥ sāsram uvāca-tatas tataḥ ?",
    "GK19gp23-33u:3636": "[181] ṛṣir uvāca-tataś ca-",
    "GK19gp23-33u:3637": "yathārka-tapto jala-bindur indunā",
    "GK19gp23-33u:3638": "nidāgha-dagdhaṃ vipinṃ payomucā |",
    "GK19gp23-33u:3639": "viṣārditaṃ vārbhavatā vilokyate saṅgāt tathā tvad-virahī tvayā vrajaḥ ||JGc_1,33.77||",
    "GK19gp23-33u:3640": "[182] kṛṣṇaḥ sa-gadgadam uvāca-tatas tataḥ ?",
    "GK19gp23-33u:3641": "[183] ṛṣir uvāca-tataś ca-",
    "GK19gp23-33u:3642": "mātā tātaḥ pitṛ-sahacarā bhrātaro bandhu-vargā",
    "GK19gp23-33u:3643": "dāsā hṛdyās tava nija-janāḥ kecid anye ca tatra |",
    "GK19gp23-33u:3644": "prāpsyanti tvāṃ bhavati ca bhaviṣyanti te' nanya-cittās",
    "GK19gp23-33u:3645": "teṣv āveśād bahuṣu bhavitā naika-cetā bhavāṃs tu ||JGc_1,33.78||",
    "GK19gp23-33u:3646": "tataś ca-",
    "GK19gp23-33u:3647": "tvaṃ vrajeti nija-prema gopayann iva vatsyasi |",
    "GK19gp23-33u:3648": "vrajas tu sva-guṇais tatra sarva-preyān bhaviṣyati ||JGc_1,33.79||",
    "GK19gp23-33u:3649": "tatra ca-",
    "GK19gp23-33u:3650": "yadā yadā drakṣyati tāṃ bhavāṃs tadā pūrṇaṃ samūrṇo lavitā dṛśor jalam |",
    "GK19gp23-33u:3651": "bhavantam apy evam amī yathāmunā kaṇṭhāntam antar hṛdayaṃ nirotsyate ||JGc_1,33.80||",
    "GK19gp23-33u:3652": "[184] tad evaṃ vaiśākham ārabhya varṣā yāvad atiharṣāt tvāṃ nirṇimeṣam eva nirvarṇayantas te vraja-vāsinaḥ saṃvatsyanti |",
    "GK19gp23-33u:3653": "tad-ante sad-anūkaṭayā",
    "GK19gp23-33u:3654": "labdha-mūka-sthitiṣu śrīman-nandādiṣu teṣām ānakadundubhi-prabhṛtīnāṃ",
    "GK19gp23-33u:3655": "parama-snigdhāntaḥ-karaṇatāṃ vilocya jāta-putra-pautrāvalokanena",
    "GK19gp23-33u:3656": "kṣiti-vipakṣa-pakṣa-prāyatāvakalanena ca svasminn aviśvasti-srastitaḥ",
    "GK19gp23-33u:3657": "samāśvastim api vilokya sarva-ślokya-caritaḥ",
    "GK19gp23-33u:3658_0": "sahāyīkṛta-balarāmoddhava-rohiṇīkatayā taiḥ saha nija-vṛndāvana-vraja-darśanam ekānte",
    "GK19gp23-33u:3658_1": "mantraṇā-pūrvakaṃ vicintya niścintya ca śrīman-nandādīn sa-sāntvaṃ māthurān eva prasthāpayiṣyasi |",
    "GK19gp23-33u:3659": "[185] idam eva bādarāyaṇir apy āha tataḥ kāmaiḥ pūryamāṇaḥ sa-vrajaḥ",
    "GK19gp23-33u:3660": "saha-bāndhavaḥ [BhP 10.84.67] ity ādinā kṛṣṇe kamala-patrākṣe",
    "GK19gp23-33u:3661": "saṃnyastākhila-rādhasaḥ [BhP 10.65.6] iti pūrvoktes tvad-āgamana-tātparyā",
    "GK19gp23-33u:3662": "eva teṣāṃ kāmā iti |",
    "GK19gp23-33u:3663": "prasthāpana-samayatas teṣāṃ viśeṣāvasthā-varṇanaṃ tu tat tad asmākaṃ buddhim āstṛṇotīty alam ativistareṇa |",
    "GK19gp23-33u:3664": "[186] kṛṣṇa uvāca-asmad-avasthāṃ tu varṇaya |",
    "GK19gp23-33u:3665": "[187] ṛṣir uvāca-kuru-sthalāt kuśasthalam āgatya sthitaḥ sa bhavān pāṇḍava-rājena rājasūya-mantraṇāyāsmad-dvārā nimantritaṃ sann indraprasthaṃ prasthāsyate |",
    "GK19gp23-33u:3666": "[188] tataś ca satvaraṃ gatvā bhīa-prabhṛtaye dik-sīma-vijaya-yaśāṃsi",
    "GK19gp23-33u:3667": "dattvā bhīma-dvārā jarāsandhaṃ hatvā tat-kṛta-bandhāni nṛpa-vṛndāni",
    "GK19gp23-33u:3668": "mocayitvā vijitena rāja-vrajena yudhiṣṭhiraṃ rocayitvā rājasūyena",
    "GK19gp23-33u:3669": "yājayiṣyasi |",
    "GK19gp23-33u:3670": "tatra jarāsandha-ghātanaṃ, yathā-",
    "GK19gp23-33u:3671": "bandhaṃ bandhaṃ yam anu mumuce taṃ jarāsandham enaṃ hanyām addhā svayam atha yadi śravyam etan na tarhi |",
    "GK19gp23-33u:3672": "itthaṃ kṛṣṇa tvam iha kalayan bhīmasenena yuddhād dharyād daitya-prakṛtim amukaṃ ghātayiṣyasy asy upetya ||JGc_1,33.81||",
    "GK19gp23-33u:3673": "[189] milad-artana-giri-garta-vartamāna-nṛpāṇāṃ kṛpayā mocanam, yathā-",
    "GK19gp23-33u:3674": "kārāgārāndha-tāmisra-bandhād andhāyitān nṛpān |",
    "GK19gp23-33u:3675": "svarūpa-dṛṣṭibhiḥ sṛṣṭa-dṛṣṭīn parikariṣyati ||JGc_1,33.82||",
    "GK19gp23-33u:3676": "[190] rājasūyam, yathā-",
    "GK19gp23-33u:3677": "nirjitya kṣitipati-maṇḍalāni pāṇḍoḥ putrais tāny anugamitāni saṅghaṭayya |",
    "GK19gp23-33u:3678": "cedīśaṃ sadasi nihatya tad-viruddhaṃ",
    "GK19gp23-33u:3679": "teṣāṃ tad-viracayitāsi rājasūyam ||JGc_1,33.83||",
    "GK19gp23-33u:3680": "yajñe tasmin nṛloko nṛpati-tad-adhipā vipra-viprarṣi-varyāḥ",
    "GK19gp23-33u:3681": "svargasthāḥ svarga-pālās tridaśa-munivarāḥ kiṃ ca vedhāḥ śivāś ca |",
    "GK19gp23-33u:3682": "dṛṣṭyā śrutyāpi tat tad bahuvidha-bhagavad-rūpa-vṛndasya vijñāḥ paśyanto rūpam etat tava kim api muhur vismariṣyanti sarvam",
    "GK19gp23-33u:3683": "[191] tad evaṃ rājasūyaṃ santānya kuntyāḥ santānān sammānya yadā dvārakāyāṃ gantāsi, tadā sādhūnāṃ śalyaṃ śālvaṃ lohamaya-vyoma-cāri-pūryā",
    "GK19gp23-33u:3684": "parāg eva tām āvārya dṛṣṭvā pūryamāṇa-pāñcajanyaḥ sannāti-prayatnatas taṃ",
    "GK19gp23-33u:3685": "deva-sapatnaṃ haniṣyasi |",
    "GK19gp23-33u:3686": "tataś ca-",
    "GK19gp23-33u:3687": "krudhyan krudhyat-saubha-puraṃ vyomādhva dvārakārudham |",
    "GK19gp23-33u:3688": "dhvaṃsayiṣyasi tad yadvat tripuraṃ tripurāntakṛt ||JGc_1,33.85||",
    "GK19gp23-33u:3689": "[192] atra ca gāyanti-",
    "GK19gp23-33u:3690": "ūḍumbare kṛmis tāvan nijāḍambara-garvitaḥ |",
    "GK19gp23-33u:3691": "yāvan na danti-dantānām antaḥ patati tat-phalam ||JGc_1,33.86||",
    "GK19gp23-33u:3692": "[193] kṛṣṇa uvāca-adyāpi kati-vilambā vraja-bhū-gatiḥ ?",
    "GK19gp23-33u:3693": "[194] ṛṣir uvāca-āyatāv evāyātā śrūyatām |",
    "GK19gp23-33u:3694": "[195] tad etat procya maharṣiṇā manasi procyate sma-eṣā ca kalilokair viralair evāvakalayiṣyate",
    "GK19gp23-33u:3695": "asyā hi bahirmukhān pratavaguṇṭhayitum antarmukhāṃs tūtkaṇṭhayituṃ maharṣibhiḥ parokṣa-prāyī-kṛtāyāḥ",
    "GK19gp23-33u:3696": "asmad-ādi-saṃvādamayyāḥ śrī-bhāgavata-bhārata-pādmādīnām",
    "GK19gp23-33u:3697": "eka-vākyatā-karaṇata eva śakyā pratītir iti |",
    "GK19gp23-33u:3698": "tad idaṃ ca kiñcana",
    "GK19gp23-33u:3699": "mad-upadeśa-nidigdhaṃ madhukaṇṭha-snigdhakaṇṭhābhyāṃ",
    "GK19gp23-33u:3700": "prāpta-kṛṣṇopakaṇṭhābhyāṃ kṣīra-kaṇṭhābhyām api sva-kaṇṭhād eva",
    "GK19gp23-33u:3701": "campū-dvayam apūrva-racanayā sampūrṇaṃ kurvadbhyām uttara-campūttara-bhāgam añcadbhyāṃ",
    "GK19gp23-33u:3702": "prastoṣyate, tad eva samasya vicāryate |",
    "GK19gp23-33u:3703": "[196] yadā śālva-yuddham udbuddham, tadā pāṇḍavānāṃ durodara-daṇḍa iti",
    "GK19gp23-33u:3704": "vana-parva-kathā |",
    "GK19gp23-33u:3705": "śālvasya tu prāṇān daṇḍayitvā madhu-pura-dvāri",
    "GK19gp23-33u:3706": "vakratā-caṇḍaṃ savidūratha-dantavakraḥ khaṇḍa-khaṇḍaśaḥ khaṇḍitaś ca,",
    "GK19gp23-33u:3707": "tenānena bhaviteti pādmottara-khaṇḍa-prathā |",
    "GK19gp23-33u:3708": "tad-anantaraṃ ca punar vrajāgamanam asya mahādeva-devyāḥ saṃvāda-rahasya-maye tatraiva spaṣṭaṃ niṣṭaṅkyate |",
    "GK19gp23-33u:3709": "yat khalu satya-saṅkalpatayānalpa-samajñā-vijñātānāṃ āyāsye iti dyotakaiḥ [BhP 10.41.17], āgamiṣyaty atidīrgheṇa [BhP 10.46.34] ity",
    "GK19gp23-33u:3710": "ādi-bahutarād bhagavad-bhāgavatānāṃ pratijñānusārāt śrīmad-bhāgavatenāpy",
    "GK19gp23-33u:3711": "udbhāvitam |",
    "GK19gp23-33u:3712": "na kevalaṃ pratijñā-mātraṃ tatra pratīti-pātrīkṛtam, kintu",
    "GK19gp23-33u:3713": "tad-āgatir apy adhigatīkṛtam |",
    "GK19gp23-33u:3714": "[197] tathā hi prathame dvārakā-prajā-vacane-yarhy ambujākṣāpasasāra bho bhavān kurūn madhūn vātha suhṛd-didṛkṣayā [BhP 1.11.9] iti pratyakṣaṃ lakṣyate |",
    "GK19gp23-33u:3715": "na ca tat tu kālāntara-gatam |",
    "GK19gp23-33u:3716": "kurukṣetra-yātrāyāṃ hi sphuṭam asya vacanaṃ tasya tat-kālatām eva racayati |",
    "GK19gp23-33u:3717": "tathā hi-",
    "GK19gp23-33u:3718": "api smaratha naḥ sakhyaḥ svānām artha-cikīrṣayā |",
    "GK19gp23-33u:3719": "gatāṃś cirāyitāñ chatru-pakṣa-kṣapaṇa-cetasaḥ ||[BhP 10.82.41] iti |",
    "GK19gp23-33u:3720": "[198] vidūrathāntaśatruvadham evāvavadhim atra karoti nānyad iti |",
    "GK19gp23-33u:3721": "tad evaṃ sthite tad-anantaraṃ ca labdhāntaratayā tenānena teṣāṃ",
    "GK19gp23-33u:3722": "prakṛti-jāgocara-prakṛti-svapadāvirbhāvanaṃ ca tatra pādma evodbhāvaitam |",
    "GK19gp23-33u:3723": "tad api brahma-hrada-majjana-tad-unmajjanād anantaraṃ tad-darśitavata",
    "GK19gp23-33u:3724": "etasya caitadīyānāṃ cābhiprāyeṇa śrīmad-bhāgavatenābhipretam |",
    "GK19gp23-33u:3725": "api naḥ svagatiṃ sūkṣmām [BhP 10.28.12] iti, na veda svāṃ gatiṃ bhraman [BhP",
    "GK19gp23-33u:3726": "10.28.14] iti, gopānāṃ svaṃ lokaṃ [BhP 10.28.15] iti, kṛṣṇaṃ ca tatra",
    "GK19gp23-33u:3727": "chandobhiḥ stūyamānam [BhP 10.28.18] ity anena |",
    "GK19gp23-33u:3728": "ataeva skānde-",
    "GK19gp23-33u:3729": "vatsair vatsatarībhiś ca sarāmo bālakair vṛtaḥ |",
    "GK19gp23-33u:3730": "vṛndāvanāntaragataḥ sadā krīḍati mādhavaḥ ||",
    "GK19gp23-33u:3731": "sadā sthiti-prayogaś cātra vaikuṇṭha-nāthasya dhruva-gajendrādy-artham",
    "GK19gp23-33u:3732": "anyatra gamanena vaikuṇṭha iva śrī-vrajendra-nandanasya mathurādi-gamanena",
    "GK19gp23-33u:3733": "sadā vṛndāvana-ramaṇam api na bādhyate |",
    "GK19gp23-33u:3734": "[199] atredaṃ vicārayāmaḥ-",
    "GK19gp23-33u:3735": "jananī-veśa-sambandhābhāsāt pūtanikāpi sā |",
    "GK19gp23-33u:3736": "janaī-gatim avrājīd iti kaimutya-yogataḥ ||JGc_1,33.87||upakṛṣṇaṃ",
    "GK19gp23-33u:3737": "kṛṣṇa-ghoṣaḥ sugo-gopaṃ tad āpsyati |",
    "GK19gp23-33u:3738": "atiduḥkhaṃ duṣpratīpaṃ tad golokaṃ sa-śarma ca ||JGc_1,33.88||",
    "GK19gp23-33u:3739": "kiṃ ca-",
    "GK19gp23-33u:3740": "sāṅgaṃ yāvad vaibhavaṃ ca vrajaḥ kṛṣṇaṃ vrajiṣyati |",
    "GK19gp23-33u:3741": "sa-kṛṣṇam anukṛṣṇaṃ yo dhāsyate ca sa-rāmakam",
    "GK19gp23-33u:3742": "||JGc_1,33.89||sadvādaśa-skandham evaṃ śrī-bhāgavatam īkṣate |",
    "GK19gp23-33u:3743": "yathā-śakti-budho' nyasya śakti-prati na vidyate ||JGc_1,33.90||",
    "GK19gp23-33u:3744": "[200] tad evaṃ vimṛṣya tu śrī-devarṣiḥ spaṣṭam ācaṣṭa- [201] yadā tvaṃ rājasūyataḥ sukhaṃ sambhūya svālaya-calanārambhaṃ sambhāvayiṣyasi, tadā",
    "GK19gp23-33u:3745": "vakrabhāva-cakrataḥ śakram api jigīṣur dantavakras tvāṃ kevalaṃ",
    "GK19gp23-33u:3746": "sarva-caṅkramaṇa-cakravalaṃ vitarkayan balena balena ca vinābhūtena tvayā",
    "GK19gp23-33u:3747": "kevalena gadāyuddham adhvany anivicchan madhupurīm āgantum urīkariṣyati |",
    "GK19gp23-33u:3748": "tām āgatya ca gatyantaraṃ cintayan man-mukhatas tava",
    "GK19gp23-33u:3749": "dvārakā-saṃmukha-prasthānaṃ śālva-saṃsthāpanaṃ cāsthāya sadyas tvāṃ praty eva duḥsthātmatayā prasthāsyate |",
    "GK19gp23-33u:3750": "[202] tadaiva ca mano-juti-vibhūti-mayena mayā kathanayā nija-vraja-gamanāya tad evāspadam āspadaṃ kurval-labdha-manorathas",
    "GK19gp23-33u:3751": "tādṛśa-divya-rathaś ca tvaṃ tat-kṣaṇam eva mathurā-pura-dvāri",
    "GK19gp23-33u:3752": "prāpta-gati-prathas taṃ gadāvantaṃ niṣkrāmantaṃ drakṣyasi, srakṣyasi ca tvāṃ prati krāmantaṃ taṃ prati gadāṃ srakṣyante ca, pratyastrāṇīva",
    "GK19gp23-33u:3753": "tvad-ābhimukhyena karūṣa-mukhyena tena caidyenaiva sātma-jyotiṣkā niṣkāsya prāṇāḥ |",
    "GK19gp23-33u:3754": "[203] tatra ca ślokaḥ khalv ayam-",
    "GK19gp23-33u:3755": "bhīmasyāhaṃ tulya-saṃvid-gadāyā",
    "GK19gp23-33u:3756": "dvandvāghāte mādhavaṃ māgadhābham |",
    "GK19gp23-33u:3757": "jitvā rājyaṃ māthuraṃ sādhayiṣyāmy evaṃ naṅkṣaty eṣa ko dantavakraḥ ||JGc_1,33.91||",
    "GK19gp23-33u:3758": "tataś ca-",
    "GK19gp23-33u:3759": "dantavakra-citā-vahni-prāye krodhe tava svayam |",
    "GK19gp23-33u:3760": "vidūrathaś ca bhavitā dūrataḥ krūra-kīṭavat ||JGc_1,33.92||[204] tad evaṃ dantavakraṃ vidūratham api vidūratas tadā gadā-cakra-ghātaṃ ghātayitvā",
    "GK19gp23-33u:3761": "sva-vacana-satyaṅkāraḥ svajana-hṛd-rujām agadaṅkāraḥ svīya-mukhānām",
    "GK19gp23-33u:3762": "astuṅkāraḥ śrīmad-vraja-virājamāna-rāja-kumāraḥ svaka-vraja-kulam eva bhavān mathurā-bhavān anuyokṣyate |",
    "GK19gp23-33u:3763": "tat tu sarvaṃ pragāḍha-bhāvam",
    "GK19gp23-33u:3764": "avagāḍhaṃ kurukṣetrād āgater arvāg-bhavad-āgamana-maryādābhyantarīṇa-kālaṃ",
    "GK19gp23-33u:3765": "kālam iva cālayituṃ punar api sudināyamānatāṃ pratipālayituṃ samprati yamunā-pārīṇaṃ jātam ity avakalayyānukāmīnena nija-divya-vimānena",
    "GK19gp23-33u:3766": "samuttīrya diviṣadbhiḥ kusumair avakīryamāṇaḥ sahasā tad-vāsaṃ cāsat tu mud yokṣyate |",
    "GK19gp23-33u:3767": "[205] uttīrṇe ca tvayi sarvataḥ kīrṇena ninitāśeṣeṇa",
    "GK19gp23-33u:3768": "ratha-ghargharita-viśeṣeṇa tvad-āgamanam eva manvānās tvat-parimala-valanena tu niścinvānāḥ sarva-vidhā eva tvad-ekādhvānataḥ",
    "GK19gp23-33u:3769": "pradhāvanam eva tanvānāḥ śrīman-nandādy-abhidhānāḥ sannidhānaṃ vināpi śikhaṇḍi-maṇḍalavad amī mārtaṇḍa-maṇḍala-stha-megha-khaṇḍam iva",
    "GK19gp23-33u:3770": "divya-rathārūḍhaṃ tvām agūḍhaṃ niśāmya",
    "GK19gp23-33u:3771": "samya-gūḍha-pramada-bahala-kolāhalaṃ kalayiṣyanti |",
    "GK19gp23-33u:3772": "[206] kalayantaś ca stambha-sveda-romodbheda-svara-bheda-rodana-vibheda-pralaya-mayatayā",
    "GK19gp23-33u:3773": "spandanam apy avindamānāḥ syandanād dūratas tad-avasthā eva sthāsyanti |",
    "GK19gp23-33u:3774": "[207] tvaṃ punaḥ sahasā rathād avatīrya teṣāṃ pathā yathā-vīryaṃ dhāvan",
    "GK19gp23-33u:3775": "sakala-gīrvāṇa-vikīryamāṇa-kusumādi-vāditrādi-kṛtamānaḥ sarvathāpy",
    "GK19gp23-33u:3776": "asambhāvita-samānaḥ param āsaktyā sarvān api tān anarvācīna-śaktyā ca pṛthak pṛthag eva ca yugapad eva ca saṅgacchan samāliṅgaṃs tat tad",
    "GK19gp23-33u:3777": "aṅga-saṅgataṃ svāṅgam apii na tato bhinnam aṅgīkariṣyasi |",
    "GK19gp23-33u:3778": "[208] te ca tathā śokāpanudaṃ datta-mudaṃ tvāṃ labhamānāḥ sarve janyavas",
    "GK19gp23-33u:3779": "tvad-ananyaṃ-manyā bhaviṣyati |",
    "GK19gp23-33u:3780": "[209] tathā ca gāsyate-",
    "GK19gp23-33u:3781": "yadā yātaḥ kṛṣṇaḥ punar api yadūnāṃ nagaratas tadā gopāḥ so' pi prati-nijam adhur moda-nivaham",
    "GK19gp23-33u:3782": "vyatiśliṣṭā yarhi pratijanam idaṃ nājani manāg ayaṃ kṛṣṇaḥ kṛṣṇaḥ kim aham iti tarhi sphuṭataram",
    "GK19gp23-33u:3783": "yataḥ-",
    "GK19gp23-33u:3784": "yadvat kalyantimānāṃ sukṛta-virahiṇāṃ satya-dharmāvatāraḥ",
    "GK19gp23-33u:3785": "pṛthvī-sthānāṃ mahāvagraha-hata-vapuṣāṃ varṣukābda-pracāraḥ |",
    "GK19gp23-33u:3786": "ākūpāra-hradānāṃ muni-hṛta-payasāṃ navya-gaṅgā-prasāras",
    "GK19gp23-33u:3787": "tadvad goṣṭha-sthitānāṃ tava viraha-rujāṃ hanta te saṅga-sāraḥ",
    "GK19gp23-33u:3788": "[210] atha cirāya pratimāvat labdha-tvat-pariṣvaktiṣu vraja-jana-vyaktiṣu",
    "GK19gp23-33u:3789": "pūrvam avyaktībhāvam āpannā madhumaṅgala-pūrṇābhyarṇā paurṇamāsī sa-vṛndā",
    "GK19gp23-33u:3790": "vṛndā ca samam apracchannatāṃ gacchantī tu sukha-saṃmūrcchanān mūrcchām iva gatābhyas tābhyaḥ sābhyasūyam iva kramād bahir vṛttiṃ yacchantī",
    "GK19gp23-33u:3791": "tad-vanikāyāṃ tan-nikāyam upaveśayiṣyati |",
    "GK19gp23-33u:3792": "[211] tathā ca kathayiṣyanti-",
    "GK19gp23-33u:3793": "kṛṣṇaṃ madhya-gataṃ vidhāya pitarau tad-bhrātaraḥ strī-gaṇās",
    "GK19gp23-33u:3794": "tan-mitrāṇi kuṭumba-saṃvalanayā cānye cirāt prāptitaḥ |",
    "GK19gp23-33u:3795": "muñcantaḥ sphuṭam aśru tasya sukhadaṃ cārūpa-cāraṃ ciraṃ vismṛtya sthagita-kriyāḥ samabhavan mūkāś ca vaisvaryataḥ ||JGc_1,33.95||",
    "GK19gp23-33u:3796": "[212] tvaṃ tu tatra strī-kumāraṃ putra-pautraṃ kubja-vāmanaṃ dāsī-dāsam",
    "GK19gp23-33u:3797": "api sarvaṃ yathāyathaṃ toṣayiṣyasi |",
    "GK19gp23-33u:3798": "[213] dārukas tu dāruvad eva dūrasthitas tat-prema-vaśyatayā kautukam iva drakṣyati |",
    "GK19gp23-33u:3799": "[214] tataś ca tatrāsīnā paurṇamāsī kupitevālapiṣyati-ahaha kim idam avidanta iva kurvantaḥ stha ? pathi pariśrāntam imaṃ katham iva na",
    "GK19gp23-33u:3800": "viśrāntaṃ kurutha |",
    "GK19gp23-33u:3801": "[215] tad evaṃ jāta-camatkārābhyāṃ tat-pariśrama-kātarābhyāṃ",
    "GK19gp23-33u:3802": "mātgara-pitarābhyām ubhayataḥ",
    "GK19gp23-33u:3803": "sva-sva-bhajanākṛtāliṅganamaya-praṇaya-ceṣṭitaḥ sarvair eva ca parito veṣṭitaḥ sva-goṣṭha-prakoṣṭha-madhyaga-śakaṭa-ghaṭā-ghaṭita-vāṭam",
    "GK19gp23-33u:3804": "avāpsyasi |",
    "GK19gp23-33u:3805": "[216] tataś ca te sarve bhavat-paricaryā-maya-parisaryākṛtaḥ sambharamam",
    "GK19gp23-33u:3806": "evācariṣyanti, na tu kārya-kramam |",
    "GK19gp23-33u:3807": "tathā hi-",
    "GK19gp23-33u:3808": "||JGc_1,33.96|| MISSING!",
    "GK19gp23-33u:3809": "yarhy āgantāsy aghahara cirād dvārakātas tadā te",
    "GK19gp23-33u:3810": "sarve' py ete vraja-jani-janā śreṣṭha-madhyastha-nighnāḥ |",
    "GK19gp23-33u:3811": "dhāvanto' pi pratidiśam aho tat-tad-ekaika-kāryaṃ",
    "GK19gp23-33u:3812": "kurvanto' pi sthagita-kṛtitām eva yāsyanti hanta ||JGc_1,33.97||",
    "GK19gp23-33u:3813": "yadyapi gopāḥ samyak paricarituṃ tvāṃ na tarhi śakṣyanti |",
    "GK19gp23-33u:3814": "tad api na tat-pramadāmṛta-bhogās tvāmī sadaiva pokṣyanti ||JGc_1,33.98||",
    "GK19gp23-33u:3815": "[217] tad ārabhya ca-",
    "GK19gp23-33u:3816": "kiṃ bhoktavyaṃ kvāsitavyaṃ svapanīyaṃ kva vāmunā |",
    "GK19gp23-33u:3817": "iti mātrādi-dhī-yātrā nātrāyāsyati tṛptatām ||98||",
    "GK19gp23-33u:3818": "sakhāyante sukhādhīnā vismariṣyanti sarvakam |",
    "GK19gp23-33u:3819": "smariṣyanti tu tāṃ tvat-kāṃ punaḥ saṃśleṣa-navyatām ||JGc_1,33.99||dāsāś",
    "GK19gp23-33u:3820": "ca tava dāśārha punar āśāṃ sva-mūrtiṣu |",
    "GK19gp23-33u:3821": "dhāsyanti sevā-sudhayā vidhāsyanti yad āplavam ||JGc_1,33.100||gāvaḥ",
    "GK19gp23-33u:3822": "prāgvad bhavat-sphūrti-prabhāva-sthita-tad-daśāḥ |",
    "GK19gp23-33u:3823": "tadvad eva sadaivāmūr dhāsyanti pramadaṃ tvayi ||JGc_1,33.101||śiśavaḥ",
    "GK19gp23-33u:3824": "paśavaś caiva vayāṃsi ca payāṃsi ca |",
    "GK19gp23-33u:3825": "ye' nye hṛdyā janā hṛdyās tava teṣāṃ tu kā kathā ||JGc_1,33.102||",
    "GK19gp23-33u:3826": "[218] kūrmasyeva smaraṇānubhāvena tava tena tvadīyāḥ pūrvavad eva hi te",
    "GK19gp23-33u:3827": "sthātāraḥ |",
    "GK19gp23-33u:3828": "tathaiva vrajād baladevaḥ kuśasthalīm āsādya tvayi nivedayiṣyati |",
    "GK19gp23-33u:3829": "yathā śrī-hari-vaṃśe-",
    "GK19gp23-33u:3830": "tathaivādhvaga-veśena sopaśliṣṭe janārdanam |",
    "GK19gp23-33u:3831": "pratyagra-vana-mālena vakṣasābhivirājatā ||",
    "GK19gp23-33u:3832": "upaviṣṭaṃ tadā rāmaṃ papraccha kuśalaṃ vraje |",
    "GK19gp23-33u:3833": "bāndhaveṣu ca sarveṣu goṣu caiva janārdanaḥ ||",
    "GK19gp23-33u:3834": "pratyuvāca tadā rāmo bhrātaraṃ sādhu-bhāṣitam |",
    "GK19gp23-33u:3835": "sarveṣāṃ kuśalaṃ kṛṣṇa yeṣāṃ kuśalam icchasi ||[HV 83.53,55-6] iti |",
    "GK19gp23-33u:3836": "[219] tad evaṃ sthite' pi tadā tava sadā vrajāvasthiti-pratītis tu teṣāṃ nātijaniṣyate",
    "GK19gp23-33u:3837": "syandanaṃ tad atra tad-avastham eva sthāpitam astīty",
    "GK19gp23-33u:3838": "anāsthā-bhāvanayā |",
    "GK19gp23-33u:3839": "[220] kiṃ ca, tava savayasaḥ pravayasaḥ pratīdaṃ pratīpam āvedayiṣyanti |",
    "GK19gp23-33u:3840": "priya-vayasyasya nātiasaumanasyaṃ manasy abhyasyate |",
    "GK19gp23-33u:3841": "yato",
    "GK19gp23-33u:3842": "janitānurāga-janatāsu tāsu prāg iva nānurāgaṃ jāgaram āgamayati |",
    "GK19gp23-33u:3843": "tāś ca tathā dṛṣṭvā lagita-duḥkha-sthagitatayā śuṣkā iva tiṣṭhanti |",
    "GK19gp23-33u:3844": "[221] tad etad ākarṇayantaḥ prāpta-kadanāntaratayā vivarṇavadanānte",
    "GK19gp23-33u:3845": "tvan-mātara-pitarādayaḥ kātaratām avāpsyanti |",
    "GK19gp23-33u:3846": "[222] tvaṃ tu jantu-mātra-citta-jñas tad vijñāya svayam eva tān vijñāpayiṣyasi-kathaṃ bhavanto nādyāpy ānandād udbhavanto dṛśyante |",
    "GK19gp23-33u:3847": "sarve tu sagadgadaṃ gadiṣyanti-asmākam ānanda-kāraṇaṃ",
    "GK19gp23-33u:3848": "tvad-avadhāraṇa-padavīṃ vindata eva |",
    "GK19gp23-33u:3849": "[224] atha tvaṃ vakṣyasi-bāḍhaṃ kintu yena bhavadbhiḥ sandihyate, so' yaṃ śatāṅgaḥ sāṅga-bhavat-kārya-saṅgamanāya saṅge rakṣitatayā lakṣyate |",
    "GK19gp23-33u:3850": "yathā vānyathā jñāpayatha, tathā prathayiṣyāmi |",
    "GK19gp23-33u:3851": "etad eva prāg eva niveditaṃ mayā-",
    "GK19gp23-33u:3852": "yāta yūyaṃ vrajaṃ tāta vayaṃ ca sneha-duḥkhitān |",
    "GK19gp23-33u:3853": "jñātīn vo draṣṭum eṣyāmo vidhāya suhṛdāṃ sukham ||[BhP 10.45.23] iti |",
    "GK19gp23-33u:3854": "[225] jñātīn iti yuṣman-madhyata evāsau vāsaḥ sambhaviṣyati, draṣṭum iti tatra ca yuṣmad-darśanam evāsmākaṃ puruṣārtha ity arthaḥ |",
    "GK19gp23-33u:3855": "yad vā draṣṭum iti darśana-viṣayī-bhavitum ity arthaḥ |",
    "GK19gp23-33u:3856": "athāpi bhūman mahimā guṇasya te viboddhum arhaty amalāntarātmabhiḥ [BhP 10.14.6] ity atra bodha-viṣayī-bhavitum itivad etad uddhavena ca bhavatsu samudbuddhaṃ",
    "GK19gp23-33u:3857": "cakre-",
    "GK19gp23-33u:3858": "āgamiṣyaty adīrgheṇa kālena vrajam acyutaḥ |",
    "GK19gp23-33u:3859": "priyaṃ vidhāsyate pitror bhagavān sātvatāṃ patiḥ ||",
    "GK19gp23-33u:3860": "hatvā kaṃsaṃ raṅga-madhye pratīpaṃ sarva-sātvatām |",
    "GK19gp23-33u:3861": "yad āha vaḥ samāgatya kṛṣṇaḥ satyaṃ karoti tat ||[BhP 10.46.34-5] iti |",
    "GK19gp23-33u:3862": "[226] sātvatāṃ patir api pūrṇa-ṣaḍaiśvarya-sampattir api pitror yuvayor",
    "GK19gp23-33u:3863": "vrajeśitroḥ parama-sukha-śriyaṃ sadā svalālanā-rūpaṃ priyaṃ vidhāsyate |",
    "GK19gp23-33u:3864": "tatrāpy acyuta evāvasthāsyate, yatas tat tato hetor adyāpi satyaṃ śapathaṃ",
    "GK19gp23-33u:3865": "karoti, kurvann eva vartata ity arthaḥ |",
    "GK19gp23-33u:3866": "tad anenaiva nayena bhavatāṃ praṇayarṇaṃ vinayeya, na tu manāg api gamanāgastvena |",
    "GK19gp23-33u:3867": "tathā hi-",
    "GK19gp23-33u:3868": "pitrādi-pratirūpa-rūpa-vasudevādi-pratīghātajād-",
    "GK19gp23-33u:3869": "duḥkhāt kaṃsa-vināśanārtham agamaṃ śīghrāṃ nivṛttiṃ vidan |",
    "GK19gp23-33u:3870": "tatrāsīt suhṛdāṃ manoratha-tatir yuddhāyatir durhṛdāṃ caivaṃ tad-vyasanaṃ samāpya yadi ca prāgāṃ kva vā yāmy aham ||JGc_1,33.103|| iti |",
    "GK19gp23-33u:3871": "[227] tataḥ śrī-vrajeśvarānumatyā pratyāsannāḥ sarve' pi prārthayiṣyante |",
    "GK19gp23-33u:3872": "evaṃ ced iha ca tava dvārakā-vad eva bahala-gṛha-bṛṃhaṇāya spṛhayāmaḥ |",
    "GK19gp23-33u:3873": "anyathā-karaṇaṃ tu yad asmākam adhanyatāṃ vahatīti |",
    "GK19gp23-33u:3874": "[228] tad etad ākarṇya bhūmiṃ nirvarṇya tvaṃ tu tasminn asantuṣṭa iva cetasi cintayitāsi-gṛha-śabdaḥ khalv ebhir gṛhiṇī-paryāyatayā",
    "GK19gp23-33u:3875": "paryavasāyitaḥ |",
    "GK19gp23-33u:3876": "tatra ca hanta mama svāntaṃ kīdṛśaṃ vāmī vidhāsyantīti |",
    "GK19gp23-33u:3877": "[229] atha punar vibhāvayitāsi-bhavatu, pūrṇa-jñāna-tūrṇa-vidhānā ca paurṇamāsy atra sarvaṃ śarma nirmāsyati, na tv anyathākarmatāṃ dhāsyatīti",
    "GK19gp23-33u:3878": "| vaktavyaṃ tu vakṣyasi |",
    "GK19gp23-33u:3879": "tarhi rohiṇī-mātā rauhiṇeya-bhrātā ca dvārakāgārād ākāraṇīyau |",
    "GK19gp23-33u:3880": "tāv eva sarvam arvāg-bhāvyaṃ nivedayiṣyataḥ |",
    "GK19gp23-33u:3881": "[230] atha punar dāruka-sārathiṃ prati prathayiṣyasi-bho sārathe !",
    "GK19gp23-33u:3882": "sarathaḥ prathamānayātyantīnatayā bhavān yadu-bhavanam āsādya sadyaḥ śrīmad-bhrātaraṃ tan-mātaraṃ ca prāpayeti |",
    "GK19gp23-33u:3883": "punar vicārya vakṣyasi-hanta !",
    "GK19gp23-33u:3884": "tam uddhavam apy ānayeti |",
    "GK19gp23-33u:3885": "[231] tatas tad-vandanāruke dāruke pavanam anuharamāṇena yānena",
    "GK19gp23-33u:3886": "muhūrta-mātrārdhatais taiḥ sārdham āgate tasmin vismita-manasaḥ",
    "GK19gp23-33u:3887": "śrīman-nandādayaḥ paramānandāśayatayā sahasā bhavad-āgamanavad eva sahasā mahasā todyamānātodya-vrajaṃ tan-nijālayam āneṣyanti |",
    "GK19gp23-33u:3888": "[232] gateṣu ca dineṣu tri-catureṣu rāmādayas te vrajasthābhir ucitam eva tubhyaṃ rocayiṣyanti-",
    "GK19gp23-33u:3889": "yeṣāṃ prema-guṇair yas tvaṃ baddhaḥ suṣṭhutayā hariḥ |",
    "GK19gp23-33u:3890": "tasya tair viniruddhā ye kuryus te katham anyathā ||JGc_1,33.104||",
    "GK19gp23-33u:3891": "[233] sarve ca militvā nirṇeṣyanti mānyāḥ kanyā-vicāram |",
    "GK19gp23-33u:3892": "kātyāyanyārādhikās tāḥ kanyā dhanyādayaḥ sanyāyatām arhantīti |",
    "GK19gp23-33u:3893": "[234] rāmoddhavau tu parama-niṣṇātau kṛṣṇavaj jñātvā tūṣṇīm",
    "GK19gp23-33u:3894": "evāvasthāsyataḥ |",
    "GK19gp23-33u:3895": "[235] tatas tad-artham ārambhe labdha-sambhede vraja-pati-jampatī",
    "GK19gp23-33u:3896": "pūrṇa-mano-gatī pūrṇimābhyarṇam āsādya sadyas tasyāṃ varivasyā-pūrvakaṃ",
    "GK19gp23-33u:3897": "sarvaṃ nivedayiṣyataḥ |",
    "GK19gp23-33u:3898": "[236] sāpi vakṣyati-tad api bhadram eva, kintu varyāḥ parama-varyā",
    "GK19gp23-33u:3899": "rādhādayaḥ kathaṃ vā na svīkāryāḥ ?",
    "GK19gp23-33u:3900": "[237] tau tu sa-vailakṣyaṃ vakṣyataḥ-kāḥ khalu rādhikādy-abhidhāḥ ?",
    "GK19gp23-33u:3901": "sā vakṣyati-dhanyānāṃ vṛṣabhānv-ādīnāṃ kanyā eva |",
    "GK19gp23-33u:3902": "punas tau vakṣyataḥ-sudhy-ādi-guro ! na budhyāmahe |",
    "GK19gp23-33u:3903": "niḥśodhyaṃ tu bodhyatām |",
    "GK19gp23-33u:3904": "sā tu sa-hāsaṃ vakṣyati-yathā kātyāyany-ārādhikānāṃ kanyātvam evam anyāsāṃ",
    "GK19gp23-33u:3905": "rādhikādikānām api |",
    "GK19gp23-33u:3906": "tau punar utphulla-nayanaṃ vakṣyataḥ-vispaṣṭaṃ kathyatām |",
    "GK19gp23-33u:3907": "yadi",
    "GK19gp23-33u:3908": "viṣaya-maye' py asmādṛśi kṛpā-viṣayatācaryate |",
    "GK19gp23-33u:3909": "sā vakṣyati-bhavantaḥ khalv idaṃ nānubhavanta iva santi |",
    "GK19gp23-33u:3910": "yat punar adyāpi kanyā eva tā dhanyāḥ |",
    "GK19gp23-33u:3911": "māyā-kalpita-cchāyā-prāyā evānyatra pariṇāyitāḥ |",
    "GK19gp23-33u:3912": "tac ca svapnavad eva |",
    "GK19gp23-33u:3913": "yasmān maryādālaṅghana-paryāyatayā tā eva ca",
    "GK19gp23-33u:3914": "śayyādau paryavasāyante iti |",
    "GK19gp23-33u:3915": "kiṃ tad idaṃ kiñcana bhavantāv anu",
    "GK19gp23-33u:3916": "sa-vedanaṃ nivedayāmi |",
    "GK19gp23-33u:3917": "tās tad ekānuraktā mādṛśa-sāntvanayā param adyāvadhi dhairya-sampṛktāḥ |",
    "GK19gp23-33u:3918": "samprati tu tyakta-mātrātirikta-prāṇa-gātrā",
    "GK19gp23-33u:3919": "bhaviṣyanti |",
    "GK19gp23-33u:3920": "tāsāṃ tad idaṃ na kevalam aham eva vidaty asmi, kintu sarvāpi vraja-janatā |",
    "GK19gp23-33u:3921": "tac ca pūrvam api kiñcit kiñcid viśeṣtas tu kṛṣṇa-kṛta-vṛṣṇi-sthāna-prasthāna-gata-tad-anavasthāvasthāyām",
    "GK19gp23-33u:3922": "yata idaṃ munayo' pi varṇayiṣyanti |",
    "GK19gp23-33u:3923": "[238] tatra pūrvaṃ yathā-kuja-gatiṃ gamitā na vidāmaḥ; kaśmalena kavaraṃ vasanaṃ vā [BhP 10.35.17] ity ādinā |",
    "GK19gp23-33u:3924": "uttaraṃ tu, nivārayāmaḥ samupetya mādhavaṃ; kiṃ no ækariṣyan kula-vṛddha-bāndhavāḥ [BhP 10.39.28] ity uktvā,",
    "GK19gp23-33u:3925": "visṛjya lajjāṃ ruruduḥ sma su-svaraṃ; govinda dāmodara mādhaveti [BhP",
    "GK19gp23-33u:3926": "10.39.31] ity ādinā, kṛṣṇa-dūte samāyāte uddhave tyakta-laukikāḥ [BhP",
    "GK19gp23-33u:3927": "10.47.9] ity ādinā, gata-hriyaḥ [BhP 10.47.10] ity ādinā,",
    "GK19gp23-33u:3928": "mātaraṃ pitaraṃ bhrātṝn patīn putrān svasṝn api |",
    "GK19gp23-33u:3929": "yad-arthe jahima dāśārha dustyajān sva-janān prabho ||[BhP 10.65.11] ity",
    "GK19gp23-33u:3930": "ādinā,",
    "GK19gp23-33u:3931": "yā dustyajaṃ svajanam ārya-pathaṃ ca hitvā ity ādinā ca |",
    "GK19gp23-33u:3932": "[239] atra patīn putrān iti yad uktaṃ, tat khalu gauṇīm eva vṛttim anukramya, na tu mukhyām iti bhavat-praśnānukrameṇa prakhyāsāmi |",
    "GK19gp23-33u:3933": "tatra yady anyathā manyadhve, tary evam ācakṣmahe-narakādānīta-guru-kumāratayā",
    "GK19gp23-33u:3934": "jita-dharmarāja-dhāmā rājad-aghajin-nāmā so' yam etad anurakta-jano' py adharmasya kalayāpi spraṣṭuṃ draṣṭuṃ ca na śakyata eva |",
    "GK19gp23-33u:3935": "kintu",
    "GK19gp23-33u:3936": "lajjā-mātraṃ tasya tasya ca maryādā-paryāpakam iti vastutas tu na kevalaṃ rāgata eva tās tādṛśīṃ gati-mārgatāḥ kintv anādi-siddha-svabhāvatayā",
    "GK19gp23-33u:3937": "tad-vadhū-bhāvataś ceti mantra-draṣṭāro' pi niṣṭaṅkayanti |",
    "GK19gp23-33u:3938": "tad etad balarāmoddhavau ca suṣṭhu jānīta iti tāv api praṣṭavyau, anyathā tāsu tat-sandeśa-haratā tayor na deśa-rūpatām āsīdet |",
    "GK19gp23-33u:3939": "[240] punas tau vakṣyataḥ-vatsaḥ kim idam anusandadhāti ?",
    "GK19gp23-33u:3940": "sā vakṣyati-sa ca pūrvaṃ kiñcid anusaṃhitavān āsīt |",
    "GK19gp23-33u:3941": "uttaraṃ tu samyag vidann evāste |",
    "GK19gp23-33u:3942": "kintu samprati lajjayā nāvadhānaṃ sajjayati |",
    "GK19gp23-33u:3943": "tau vakṣyataḥ-tāsāṃ tad-artha-prāṇa-jihāsāṃ kim asau jānāti?",
    "GK19gp23-33u:3944": "sā vakṣyati-uktam eva samyag vidann āsta iti |",
    "GK19gp23-33u:3945": "[241] yataḥ pūrvam apy uddhave tathā samudbuddhaṃ kṛtavān, yathā ca tad-vacanaṃ satya-vacasaś ca gāsyanti-",
    "GK19gp23-33u:3946": "gacchoddhava vrajaṃ saumya pitror nau prītim āvaha |",
    "GK19gp23-33u:3947": "gopīnāṃ mad-viyogādhiṃ mat-sandeśair vimocaya ||",
    "GK19gp23-33u:3948": "tā man-manaskā mat-prāṇā mad-arthe tyakta-daihikāḥ |",
    "GK19gp23-33u:3949": "mām eva dayitaṃ preṣṭham ātmānaṃ manasā gatāḥ |",
    "GK19gp23-33u:3950": "ye tyakta-loka-dharmāś ca mad-arthe tān bibharmy aham ||",
    "GK19gp23-33u:3951": "mayi tāḥ preyasāṃ preṣṭhe dūra-sthe gokula-striyaḥ |",
    "GK19gp23-33u:3952": "smarantyo æṅga vimuhyanti virahautkaṇṭhya-vihvalāḥ ||",
    "GK19gp23-33u:3953": "dhārayanty ati-kṛcchreṇa prāyaḥ prāṇān kathañcana |",
    "GK19gp23-33u:3954": "pratyāgamana-sandeśair ballavyo me mad-ātmikāḥ ||[BhP 10.46.3-6]",
    "GK19gp23-33u:3955": "[242] atra mat-sandeśaiḥ iti mayy āveśya manaḥ kṛṣṇe vimuktāśeṣa-vṛtti yat anusmarantyo māṃ nityam acirān mām upaiṣyatha [BhP 10.47.36] iti paryavasānair ity arthaḥ |",
    "GK19gp23-33u:3956": "mām eva dayitam iti, me vallavyaḥ ity atra tu viśeṣo' py asti, tasmāt tad eka-vrata-jīvana-vratānāṃ tad-bhāryāṇāṃ nānyā gatir nyāyyā |",
    "GK19gp23-33u:3957": "[243] kṛṣṇa uvāca-tatas tataḥ?",
    "GK19gp23-33u:3958": "[244] ṛṣir uvāca-tatas tau bhāvayiṣyataḥ |",
    "GK19gp23-33u:3959": "satyam asmākaṃ prakaṭatare' pi",
    "GK19gp23-33u:3960": "loka-dharma-ghaṭanānarha-pratikāre' pi tāsāṃ vighaṭana-duḥkhe yad adyāpi snuṣākaraṇa-spṛhā nāpayāti, pratyuta sātatyata eva tāsu snuṣābhānaṃ vibhāti |",
    "GK19gp23-33u:3961": "dharmānyathā-bhāve lakṣyate |",
    "GK19gp23-33u:3962": "yad avaśyam āyatyāṃ",
    "GK19gp23-33u:3963": "vidita-rahasyatām āyātīti |",
    "GK19gp23-33u:3964": "tad api prāpta-kālatāṃ kalayati sma |",
    "GK19gp23-33u:3965": "[245] atha tau spaṣṭaṃ vakṣyataḥ-rahasyam idaṃ lokāḥ kathaṃ maṃsyante |",
    "GK19gp23-33u:3966": "sā vakṣyati-māyāyāḥ svabhāva-vyāpitir iyam avyabhicāritayā lakṣyate, yad avaśyam āyatyāṃ vidita-rahasyatām āyātīti |",
    "GK19gp23-33u:3967": "tad api prāpta-kālatāṃ",
    "GK19gp23-33u:3968": "kalayati sma |",
    "GK19gp23-33u:3969": "[246] yataḥ sarveṣām api sat-saṅkalpānām upari prabhavator bhavator",
    "GK19gp23-33u:3970": "nigūḍhā yā tad-artham utkaṇṭhā, sā hy adhunā parāṃ koṭim ārūḍhā jhaṭiti",
    "GK19gp23-33u:3971": "rūḍha-kāryā bhaved eva |",
    "GK19gp23-33u:3972": "tau vakṣyataḥ-svīyām ananya-sambandhitāṃ tāḥ kathaṃ vidanti |",
    "GK19gp23-33u:3973": "[247] sā vakṣyati-pūrvaṃ sa vo hi svāmī bhavati iti durvāsaso vacanenāpi samyaṅ nāviduḥ kintu paścād viduḥ |",
    "GK19gp23-33u:3974": "[248] tau vakṣyataḥ-katham iva?",
    "GK19gp23-33u:3975": "[249] sā vakṣyati- uddhavena śrī-kṛṣṇābhiprāyam anuvyaktīkaraṇāt |",
    "GK19gp23-33u:3976": "ataevoktam-api bata madhu-puryām ārya-putro ædhunāste [BhP 10.47.21] iti |",
    "GK19gp23-33u:3977": "[250] tau vakṣyataḥ-tāsāṃ śvaśuraṃ-manyādīnāṃ ye' nugatās te prāyeṇānutāpaṃ prāpsyanti",
    "GK19gp23-33u:3978": "[251] atha sā tu puruṣam iva vakṣyati-tat kim āsāṃ parama-sādhvīnāṃ",
    "GK19gp23-33u:3979": "mādhvīkavan madhura-snigdhatāvalitānāṃ",
    "GK19gp23-33u:3980": "duṣkara-taraṇa-duḥkha-bhāskara-puṣkalatāpa-śuṣkatā soḍhavyā |",
    "GK19gp23-33u:3981": "tathā",
    "GK19gp23-33u:3982": "sarva-dhurīṇatā-pravīṇasya nija-kula-dhurandharasya govardhana-dharasya",
    "GK19gp23-33u:3983": "durdhara-lajjā-bhāra-sajjanam anumodanīyam |",
    "GK19gp23-33u:3984": "vastutas tu teṣām api na sukha-bhaṅga-prasaṅgaḥ yad-dhāmārtha-suhṛt-priyātma-tanaya-prāṇāśayās",
    "GK19gp23-33u:3985": "tvat-kṛte [BhP 10.14.35] iti śrī-śuka-vacanād api |",
    "GK19gp23-33u:3986": "tathā ca na",
    "GK19gp23-33u:3987": "vacana-marmābhir ācaraṇīyam, yathā sarva-sukha-sacanam eva syāt |",
    "GK19gp23-33u:3988": "[252] tad etan nirūpya sā punaḥ sahāsaṃ vakṣyati-sāmprataṃ pratataṃ kutukāntaraṃ bhavadvyāṃ kila nāvakalitam |",
    "GK19gp23-33u:3989": "yat khalu yuṣman-nandana",
    "GK19gp23-33u:3990": "ānanda-dyūte tāsāṃ patiṃmanyāṃst tat-pitrādi-paryantaṃ sarvaṃ jitavān |",
    "GK19gp23-33u:3991": "lajjām eva sajjan na tad-gṛham ānītavān iti |",
    "GK19gp23-33u:3992": "[253] tad idaṃ guptam api kṛtam ādi-varāha-nāmā bhagavān api sva-purāṇe",
    "GK19gp23-33u:3993": "sākṣitayā lakṣayatīti sarvathātra nānyathā mantavyam |",
    "GK19gp23-33u:3994": "yathā-",
    "GK19gp23-33u:3995": "dyūta-krīḍā bhagavatā kṛtā gopa-janaiḥ saha |",
    "GK19gp23-33u:3996": "paṇāvahāra-rūpeṇa jitā gopyo dhanāni ca |",
    "GK19gp23-33u:3997": "gopair ānīya tatraiva kṛṣṇāya viniveditāḥ ||iti |",
    "GK19gp23-33u:3998": "[254] tau vakṣyataḥ-tat-pitrādīnāṃ tan-mitrādīnāṃ vā ko vyavasāyaḥ ?",
    "GK19gp23-33u:3999": "[255] sā vakṣyati-te' pi mayopadiṣṭaṃ tattvīkṛtya pṛṣṭa-kṛtyās tad idam uddiṣṭavantaḥ-",
    "GK19gp23-33u:4000": "aho para-sparśa-subhīru yad vapur yat kṛṣṇasāra-praṇayaika-śarma ca |",
    "GK19gp23-33u:4001": "tāsāṃ mṛgīṇām iva tat-paraṃ prati praditsavo vyādha-manāṃsi bibhrati ||JGc_1,33.105||",
    "GK19gp23-33u:4002": "[256] tau vakṣyataḥ- rādhikādy-ārādhikānāṃ kā vārtā ?",
    "GK19gp23-33u:4003": "[257] sā vakṣyati-mat-pṛṣṭābhis tābhir apy evam ādiṣṭam-",
    "GK19gp23-33u:4004": "yathā sītā-devyā daśa-mukha-kṛtārtir vipad abhūd yathā vā rukmiṇyā vivahana-vidhiś cedipa-kṛte",
    "GK19gp23-33u:4005": "tathā rādhādīnāṃ para-gṛha-gatir yā bata vipat",
    "GK19gp23-33u:4006": "kathaṃ tasyā nityā sthitir abhimatā hanta suhṛdām ||JGc_1,33.106|| [*9]",
    "GK19gp23-33u:4007": "[*9] This verse is repeated in Uttara-campū, 31.43.",
    "GK19gp23-33u:4008": "[258] tau vakṣyataḥ-atha rādhikādīnām ārtānāṃ kā vārtā ?",
    "GK19gp23-33u:4009": "[259] sā vakṣyati-",
    "GK19gp23-33u:4010": "deyam adhīnaṃ kārtsnyenābhivyāptyā ca tatra kṛṣṇe svam |",
    "GK19gp23-33u:4011": "tad-rūpaṃ racayitvā sātipratyaya-padāni tā dadhire ||JGc_1,33.107||",
    "GK19gp23-33u:4012": "[260] tau vakṣyataḥ-tāḥ kiṃ sākṣād anuyuktāḥ ?",
    "GK19gp23-33u:4013": "[261] sā vakṣyati-atha kim ? yatas tāsāṃ marma-prakaṭana-karmaṭhatayā mayā",
    "GK19gp23-33u:4014": "pṛṣṭam-bho vipaścitaḥ kāścid evaṃ vadanti |",
    "GK19gp23-33u:4015": "tāḥ khalu kṛṣṇe",
    "GK19gp23-33u:4016": "prema-mātrākharva-sarvasvāḥ |",
    "GK19gp23-33u:4017": "premā ca balavad",
    "GK19gp23-33u:4018": "virodhi-sad-bhāva-milad-bhaya-prayāsa-pracchādana-paricchadatayā yathā",
    "GK19gp23-33u:4019": "vardhate, na tathānyathā |",
    "GK19gp23-33u:4020": "[262] tarhi kathaṃ tāsām apy anyāsām iva patitayā",
    "GK19gp23-33u:4021": "tat-sampatti-kāmanā-nikāmam antaranuvartata iti ?",
    "GK19gp23-33u:4022": "[263] tad etad ākarṇya pāṭala-paṭala-savarṇa-varṇinyas tā vara-varṇinyas",
    "GK19gp23-33u:4023": "tad idam avarṇayanta |",
    "GK19gp23-33u:4024": "[264] hanta ! tāsām eva savirodhas tad-avarodhaḥ sambhavatā-dṛtīyamānā",
    "GK19gp23-33u:4025": "dvitīya-pati-bhāvanā ca, na punar anyasyāḥ kasyāścid api |",
    "GK19gp23-33u:4026": "yā khalu tad-avarodha-virodha-vāñchā |",
    "GK19gp23-33u:4027": "sā vā kathaṃ prema-prathana-mayī syād iti na",
    "GK19gp23-33u:4028": "budhyāmahe |",
    "GK19gp23-33u:4029": "[265] asmākam yadyapy asau pārśva-gato raho-gatas tathāpi tasyāṅghri-yugaṃ",
    "GK19gp23-33u:4030": "navaṃ navam [BhP 1.11.34] ity eva bodha-viṣayo bhavati |",
    "GK19gp23-33u:4031": "kintu-",
    "GK19gp23-33u:4032": "budhitāḥ paitṛka-janatā",
    "GK19gp23-33u:4033": "buddhāḥ śvaśurābhimānino lokāḥ |",
    "GK19gp23-33u:4034": "mānitāḥ sarve' py asmābhir na mato dharmas tu kenāpi ||JGc_1,33.108||",
    "GK19gp23-33u:4035": "[266] yad asmākaṃ bālyād eva tasmin nija-rmaṇatā-bhāvanāṃ dūrīkartum āgraham urīkurvanti, tasmād asmān mā sneha-peṣaṃ piṇḍhi, kintu svābhīṣṭam eva viśaṇḍhi |",
    "GK19gp23-33u:4036": "[267] atha tau vakṣyataḥ-bhavatyā kim udbhāvitam ?",
    "GK19gp23-33u:4037": "[268] sā vakṣyati-tato mayā hasitvā śavasitvā ca tābhyaḥ pratyāśā-mātraṃ",
    "GK19gp23-33u:4038": "pratyāsāditam asti |",
    "GK19gp23-33u:4039": "yadi bhavator icchā samṛcchate, tās tu daivatas",
    "GK19gp23-33u:4040": "tāvan-nija-prāṇa-valalbhasya valalbhatvneālābhāl labdha-mahā-duḥkhās tatra ca svasyānya-hasta-patitatayā jugupsitaṃ-manyatā śuṣkās tatra ca",
    "GK19gp23-33u:4041": "priyāpriya-viprakarṣa-sannikarṣataḥ prāpta-mano-dharṣās tatra ca nirantaraṃ śaṅkamānaiḥ patiṃ-manyādibhir maṅkṣu",
    "GK19gp23-33u:4042": "maṅkṣu-kṛta-nivāraṇa-bhartsanādi-nikarṣās tatas tata eva ca",
    "GK19gp23-33u:4043": "duḥsaha-preṣṭha-viraha-tīvra-tāpa [BhP 10.29.10] ity",
    "GK19gp23-33u:4044": "ādy-uktatādṛg-avasthābhyo' pi mahānurāgataḥ pīḍanād",
    "GK19gp23-33u:4045_0": "bahula-dahanākāra-kārāgāra-vasatiṃ-manyatayā nigīrṇa-sarva-kṣaṇaṃ kṣaṇam api kalpaṃ",
    "GK19gp23-33u:4045_1": "manvānāḥ samprati tadīya-mahā-viraha-vaha-samayam atītya cātmānaṃ tad-upekṣyatām",
    "GK19gp23-33u:4045_2": "apy utprekṣya lajjā-mātra-paryavasānam āsajya ca dhik-kṛtaṃ-manyā daśamīm api daśāṃ",
    "GK19gp23-33u:4045_3": "tanvānāḥ |",
    "GK19gp23-33u:4046": "kiṃ bahunā,",
    "GK19gp23-33u:4047": "bahir-antaḥ-sukumāratāyām api kaumārata eva",
    "GK19gp23-33u:4048": "vyādhānubiddha-snigdha-kānana-pratyāsatty-aparityāgi-mṛgīvat",
    "GK19gp23-33u:4049": "prakhara-darāpāra-para-pāravaśya-labdha-vicitra-durgati-samplutatayā",
    "GK19gp23-33u:4050": "paśyatāṃ śṛṇvatām api hṛdayaṃ dhunvānā raso' yam iti manyamānena",
    "GK19gp23-33u:4051": "niṣkaruṇa-kautukena kenacid evopekṣituṃ śakyante, na punar anyena |",
    "GK19gp23-33u:4052": "[269] tau sāsraṃ vakṣyataḥ-samprati tāḥ kāṃ gatiṃ matiṃ cāsādayanti ?",
    "GK19gp23-33u:4053": "[270] sā vakṣyati-",
    "GK19gp23-33u:4054": "kurvanti maunaṃ krandaṃ vā śūnyaṃ paśyati vartma vā |",
    "GK19gp23-33u:4055": "kṛṣṇaṃ vāñchanti mṛtyuṃ vā tāsām evaṃvidhā gatiḥ ||JGc_1,33.109||",
    "GK19gp23-33u:4056": "[271] punas tau sāsraṃ vakṣyataḥ-samprati tāḥ prati vatsasya kā vidhitsā ?",
    "GK19gp23-33u:4057": "[272] sā vakṣyati-tad etat paścād api niścīyatām |",
    "GK19gp23-33u:4058": "yat khalu preyasāṃ premākṣemaṃ tad-bhāvanāmaya-premānurūpam eva sva-sthemānaṃ labhate |",
    "GK19gp23-33u:4059": "na tu svāgraha-grahilatām iti |",
    "GK19gp23-33u:4060": "[273] tau vakṣyataḥ-manyāmahe tathāpy asmattaḥ saṅkocaṃ rocayiṣyati |",
    "GK19gp23-33u:4061": "[274] sā vakṣyati-bhavatāṃ hṛdi sadā vidyotamānaḥ so' yaṃ tad api vetti,",
    "GK19gp23-33u:4062": "tasmān nitāntaṃ nānyathā kariṣyati |",
    "GK19gp23-33u:4063": "kiṃ bahunā, bhavad-āśravam anu sarveṣām eva saṃśravaḥ pratibhāti |",
    "GK19gp23-33u:4064": "kim uta tasya ?",
    "GK19gp23-33u:4065": "[275] tau vakṣyataḥ-tarhi garga-niṣedha-vedhasya kā cikitsā ?",
    "GK19gp23-33u:4066": "[276] sā sa-hāsaṃ vakṣyati-sa khalu līlā-naiyatyam eva",
    "GK19gp23-33u:4067": "tatratya-doṣatayādhyastavān |",
    "GK19gp23-33u:4068": "sva-yajamāna-hita-samīhita-sahitatayā, na tu parama-śubha-niveśa-veśa-rūpāṇām āsāṃ kleśa-leśa-praveśadā sadeśatā sambhavati |",
    "GK19gp23-33u:4069": "[277] tau vakṣyataḥ-sampraty asmābhiḥ kim iva sopānam upeyam ?",
    "GK19gp23-33u:4070": "[278] sā vakṣyati-sopānaṃ mayā copeyam, bhavadbhis tu sarva eva vraja-janā",
    "GK19gp23-33u:4071": "bhojanāya praṇayena nimantrya nimantryantām |",
    "GK19gp23-33u:4072": "tarhy antaḥ-paṭī-kṣepān",
    "GK19gp23-33u:4073": "naṭīnām ākāra iva tat prakaṭībhaviṣyati |",
    "GK19gp23-33u:4074": "[279] tau vakṣyataḥ-yathājñāpayanti vijñānācārya-varyāḥ |",
    "GK19gp23-33u:4075": "[280] kṛṣṇa uvāca- tatas tataḥ ?",
    "GK19gp23-33u:4076": "[281] ṛṣir uvāca- tataḥ sā pratyakṣata eva tāv abhi bahulam abhivadantī gṛhāya prahāpayiṣyati",
    "GK19gp23-33u:4077": "[282] atha kathakasya manaḥ-kathā-tataś ca pūrṇimā manasi",
    "GK19gp23-33u:4078": "viviveca-śrī-kṛṣṇa-līlāyām anādi-siddhaṃ śrīmad-bhāgavatam eva mukhyaṃ pramāṇam |",
    "GK19gp23-33u:4079_0": "[283] tatra yā khalu rāsa-yoge yoga-māyām upāśritaḥ [BhP 10.29.1] ity anena nitya-vyakti-svarūpa-śakti-vṛtti-viśeṣakā",
    "GK19gp23-33u:4079_1": "yā yogamāyā tan-nirvāhakatayā bādarāyaṇinā samudīritā, sā punar aham eva |",
    "GK19gp23-33u:4080": "tatra tena rāsaṃ prakāśaṃ parīkṣit-pariṣadi varṇayitvā tatra prāptam avarṇa-tritayaṃ",
    "GK19gp23-33u:4081": "nirasya rasyatayā samāhitam |",
    "GK19gp23-33u:4082": "tathā samprati vraje' pi tat-prasaktam iti jñātvā mayāpi samādheyam |",
    "GK19gp23-33u:4083": "tatra tejīyasāṃ na doṣāya [BhP 10.33.29] itivad atrāpi yadyapi narakād ānītā ity ādinā tal-lepa-sambhāvanāpayāpitaiva",
    "GK19gp23-33u:4084": "[284] atha para-dāra-vāra-samāhāra-kāraṇān ācāraś ca yathā gopīnāṃ",
    "GK19gp23-33u:4085": "tat-patīnāṃ ca [BhP 10.33.25] ity anena yaṃ parihāram āpitas tathātrāpi",
    "GK19gp23-33u:4086": "tāś ca na kevalaṃ rāgata eva tādṛśīṃ gatim āgatāḥ ity ādinā tāsu",
    "GK19gp23-33u:4087": "tadīya-nityāṅganā-bhāva-vyaṅgataḥ sa ca sāṅgī-kṛtaḥ |",
    "GK19gp23-33u:4088": "[285] tathāpi nāsūyan khalu kṛṣṇāya [BhP 10.33.37] itivad asūyābhāsavattayā sambhāvitās tat-patiṃ-manyāḥ samādhātavyāḥ |",
    "GK19gp23-33u:4089": "tac ca tad-rahasyaṃ pūrvaṃ guptam āsīd iti māyā-dvārā yathā-guptaṃ samāhitam |",
    "GK19gp23-33u:4090": "sāmprataṃ tu vyaktam abhūd iti tathā tad-dvārā vyaktam eva samādheyam |",
    "GK19gp23-33u:4091": "yena ca sarveṣām api sarva-samādhānam ādheyaṃ bhavitā, anyathā",
    "GK19gp23-33u:4092": "tat-tat-karaṇaṃ vṛthā-paraṃ syāt iti |",
    "GK19gp23-33u:4093": "[286] atha spaṣṭam ācaṣṭa--[287] ṛṣir uvāca-dināntare tu",
    "GK19gp23-33u:4094": "sarva-nimantraṇāyāṃ yathā-vṛttānte vartite sarvāḥ sādhāraṇa-mahodayāḥ",
    "GK19gp23-33u:4095": "śrī-rādhādayaś ca tatrāgamiṣyanti |",
    "GK19gp23-33u:4096": "kintu pūrvata eva",
    "GK19gp23-33u:4097": "jana-saṅgīta-vrajeśa-nirmitānaṅgīkāratām ātmano duḥkha-bhaṅgī-saṅgitāṃ",
    "GK19gp23-33u:4098": "maṃsyanta eva |",
    "GK19gp23-33u:4099": "tava ca rūkṣatā-vīkṣaṇena tāḥ sūkṣmāṅgatāṃ gamiṣyanti |",
    "GK19gp23-33u:4100": "tatra sāmpratam anyāsāṃ svasamāna-kanyānām aṅgīkāreṇa hṛt-kamale' pi bhaṅgitām āpatsyante",
    "GK19gp23-33u:4101": "[288] tathā ca bhāvī ślokaḥ-",
    "GK19gp23-33u:4102": "dāva-trastā mṛga-duhitaraś candrahīnāś cakoryaḥ srastā vṛkṣān nava-kalatikā nīra-riktāḥ śapharyaḥ |",
    "GK19gp23-33u:4103": "ūrja-prāntād bahir apagatā hanta navyābja-nālyo",
    "GK19gp23-33u:4104": "yadvad dṛṣṭā hari-virahitā rādhikādyāś ca tadvat ||JGc_1,33.110||",
    "GK19gp23-33u:4105": "[289] tad evaṃ tāsāṃ kṛcchrāyamāṇānām amitābhyamita-tādṛśvarī",
    "GK19gp23-33u:4106": "śrī-vrajeśvarī tu bāṣpa-pūrṇa-nayanā paurṇamāsīṃ nirvarṇayiṣyati |",
    "GK19gp23-33u:4107": "sā tu vadiṣyati-sarve sarvato' py anvicchantu |",
    "GK19gp23-33u:4108": "yathādyatana-nimantraṇataḥ",
    "GK19gp23-33u:4109": "kaścid api na paścimatām añcati |",
    "GK19gp23-33u:4110": "[290] kṛṣṇa uvāca- tatas tataḥ ?",
    "GK19gp23-33u:4111": "[291] ṛṣir uvāca-tatas tad-ākarṇana-mātrataḥ sarve sarvato nirvarṇanāya",
    "GK19gp23-33u:4112": "saṅgatya satvaram eva cāgatya yathāvat kathayiṣyanti |",
    "GK19gp23-33u:4113": "teṣu kāścin mahilās tu kiñcid apy aprastutya śrī-rādhikādikāḥ pratyapūrvatāpūrvaṃ drakṣyanti",
    "GK19gp23-33u:4114": "tataḥ paurṇamāsī vakṣyati-kim iva paśyatha ? kim iva ca kiñcin na kathayatha ?",
    "GK19gp23-33u:4115": "[292] tā vakṣyanti-kim iva vakṣyāmaḥ, yataḥ sarvair āhataṃ manyeta |",
    "GK19gp23-33u:4116": "[293] paurṇamāsī vakṣyati-tathyaṃ cet kathyatām, mayi kṛṣṇa-mātari ca |",
    "GK19gp23-33u:4117": "tās tu nīcair vakṣyanti-tatrāpy etāsāṃ rādhikādikānāṃ dhṛta-tulyatā-pūrtiīr apaśyāmaḥ |",
    "GK19gp23-33u:4118": "paurṇamāsī spaṣṭaṃ vakṣyati-anyāś ca punar acchaṃ gacchantu |",
    "GK19gp23-33u:4119": "[294] kṛṣṇa uvāca- tatas tataḥ ?",
    "GK19gp23-33u:4120": "[295] ṛṣir uvāca-tato bahala-kutūhala-vahā bahulā mahilās tatra tatra gatvā jñāta-tādṛśa-tattvāḥ punaḥ paurṇamāsy-ante labdha-sattvās tadvad evāvartayiṣyanti |",
    "GK19gp23-33u:4121": "vārtā caiṣā vraja-rāja-sabhā-paryantaṃ paryavasiṣyati |",
    "GK19gp23-33u:4122": "vraja-rājaś ca paurṇamāsīm anu tūrṇam āsādya prasādya ca",
    "GK19gp23-33u:4123": "vakṣyati-bhagavati parama-vismāpanam idam asmān bodhaya |",
    "GK19gp23-33u:4124": "[296] paurṇamāsī vakṣyati-bhavat-kanyā-bhāvābhimāninyām āryāyām idam āścaryaṃ paryavasyati",
    "GK19gp23-33u:4125": "bhavāṃs tu sarva-vrajasthaṃ strī-puṃsa-vrajam",
    "GK19gp23-33u:4126": "eka-sabhānugataṃ karotu |",
    "GK19gp23-33u:4127": "[297] śrī-kṛṣṇa uvāca- tatas tataḥ ?",
    "GK19gp23-33u:4128": "[298] ṛṣir uvāca-tad etad avadhārya jñāta-kārya-gatinā vraja-bhūpatinā",
    "GK19gp23-33u:4129": "tad-abhihite tathā-vihite tava hitavatī paurṇamāsī mahitāyāṃ tasyām eva",
    "GK19gp23-33u:4130": "sabhāyām āhita-brahmāsanam āsīnā kim api praṇihitavatī bhavitā |",
    "GK19gp23-33u:4131": "tad-avyavahitam eva ca siṃha-pṛṣṭhāhitam ahita-vigrahā",
    "GK19gp23-33u:4132": "mahāyudhāṣṭaka-veṣṭitā devī-gaṇa-sevitā devī nabhasaḥ sarabhasam",
    "GK19gp23-33u:4133": "avatariṣyati |",
    "GK19gp23-33u:4134": "avatīrṇa-mātrā ca paurṇamāsyā vrajeśvarayoḥ",
    "GK19gp23-33u:4135": "kṛṣṇa-kṛṣṇāgrajayor anyeṣām api bhūmi-spṛśām abhūmi-spṛg-māninī",
    "GK19gp23-33u:4136": "yathā-nyāyam abhivādanādikam ākāśata eva prakāśayiṣyati |",
    "GK19gp23-33u:4137": "[299] tataḥ sāścaryaṃ paryavolokamāneṣu teṣu devī vakṣyati-kathaṃ veha sandehaḥ kriyate ? pūrvata eva tāvad ubhaya-vidhā etā nāpūrvatayā mantavyāḥ |",
    "GK19gp23-33u:4138": "pūrvāsāṃ sajātīyā dvitīyā hi yogamāyājñayā garga-vighnaṃ",
    "GK19gp23-33u:4139": "nighnatyā māyayā mayā nirmitāḥ |",
    "GK19gp23-33u:4140": "saṃjñāyāś chāyā-vat ratyās",
    "GK19gp23-33u:4141": "tan-māyā-kalpitāvac ca |",
    "GK19gp23-33u:4142": "[300] tāś cemā gṛha-gṛhāt saṃgṛhṇāmi iti tathāhnāya sāpahnavaṃ",
    "GK19gp23-33u:4143": "kula-vadhū-madhye vidhāya punar vakṣyati-lakṣyatāṃ kula-pālikābhir",
    "GK19gp23-33u:4144": "ubhaya-vilakṣaṇatā |",
    "GK19gp23-33u:4145": "yat parama-lakṣmī-lakṣmāṇi prāg-āgatānām eva lakṣyante nārvāg-āgatānām |",
    "GK19gp23-33u:4146": "tathā maṇi-tattva-dṛśām iva tādṛśāṃ dṛṣṭibhir",
    "GK19gp23-33u:4147": "eva netrānandaka-saundarya-viśeṣa-vṛṣṭis tābhya eva labhyā, na tv anyāsāṃ,",
    "GK19gp23-33u:4148": "na ca punar ābhyaś cākcikya-cikvaṇa-kāca-tulyābhyaḥ |",
    "GK19gp23-33u:4149": "[301] kṛṣṇa uvāca- tatas tataḥ ?",
    "GK19gp23-33u:4150": "[302] ṛṣir uvāca-atha sarvābhis tathā tad āścaryaṃ sākṣātkāryamāṇam avadhārya tad-āryāṇāṃ samajyāyāṃ nivedayiṣyate-hanta yathāvad eva devī",
    "GK19gp23-33u:4151": "vadatīti |",
    "GK19gp23-33u:4152": "tataḥ śrī-vraja-rāja-vacanaṃ-tarhy adhunā kiṃ vidheyam ?",
    "GK19gp23-33u:4153": "[303] devī vakṣyati-bhojane nirvṛtte man-nirvartitāḥ sva-sva-pati-gṛham",
    "GK19gp23-33u:4154": "anuvartantām |",
    "GK19gp23-33u:4155": "parās tu kṛṣṇa-mātra-pati-sammati-parāyaṇāḥ",
    "GK19gp23-33u:4156": "sva-sva-pitṛ-gṛham |",
    "GK19gp23-33u:4157": "mayā tu yamunā-taṭeṣṭa-praśastālaye sthāsyate, yathā yadā mātṛ-caraṇair ājñāpyate, tathā tadā vyavahartavyam |",
    "GK19gp23-33u:4158": "[304] kṛṣṇa uvāca- tatas tataḥ ?",
    "GK19gp23-33u:4159": "[305] ṛṣir uvāca-tad evam āpracchana-pūrvakam āpṛcchya pracchannāyāṃ devyāṃ sarveṣu ballava-valayeṣu pracchanneṣu varṇānāṃ vara-varṇinībhir",
    "GK19gp23-33u:4160": "varṇyamānaṃ tad ākarṇya bhavata-pativratās tu tat-kṣaṇād eva",
    "GK19gp23-33u:4161": "jūrit-parityakta-mūrtikā vyakta-nija-kānti-sphūrtikāś ca bhaviṣyanti |",
    "GK19gp23-33u:4162": "tathā hi-",
    "GK19gp23-33u:4163": "rāhu-grāsād iva śaśi-kalā vāridād ṛkṣa-mālā",
    "GK19gp23-33u:4164": "varṣādharṣāt pulina-rucayaḥ sparśanād dīpa-lakṣmyāḥ |",
    "GK19gp23-33u:4165": "niṣkramyāmūḥ para-paribhavāt tat-kṣaṇaṃ vindamānāḥ kāntiṃ svīyāṃ nayana-kadanaṃ mocayeyur janānām ||JGc_1,33.111||",
    "GK19gp23-33u:4166": "tatra ca-",
    "GK19gp23-33u:4167": "tārāsu candra-valayasya kalāḥ kalāsu tasyāticāru dadhate sphuraṇaṃ yathā śrīḥ |",
    "GK19gp23-33u:4168": "gopāṅganāhvaya-ramāsu viśākhikādi-",
    "GK19gp23-33u:4169": "sakhyaḥ sakhīṣu ca tathā vṛṣabhānu-putrīḥ ||JGc_1,33.112||",
    "GK19gp23-33u:4170": "[306] kṛṣṇa uvāca- tatas tataḥ ?",
    "GK19gp23-33u:4171": "[307] ṛṣir uvāca-tato devyādeśa-veśa-vaśā yathāyathaṃ te vihitavanta eva |",
    "GK19gp23-33u:4172": "tathāpi vidhiṃ vinā na saṅgrāhyās tā itii śrī-vraja-rājādibhir vihite ca tasmin vivāha-vicāre bhavāṃs tv agrajasya vivāhārtham āgṛhya taṃ",
    "GK19gp23-33u:4173": "tad-artha-rakṣita-kaumārā dvārakāta āgatya kadācit tena",
    "GK19gp23-33u:4174": "prasādī-kṛta-sva-vihārāḥ |",
    "GK19gp23-33u:4175": "kāścin nitya-kiśorikā vidhinā ca vivāhya",
    "GK19gp23-33u:4176": "nairapekṣyam ivāvagāhya vigata-pūrvāśaṅkaḥ parama-lalita-mādhava-samayam",
    "GK19gp23-33u:4177": "ālambyālaṅkṛta-pūrṇa-manorathāṅkaḥ śrī-vraja-rāja-gṛhiṇī-muhur",
    "GK19gp23-33u:4178": "āgraha-gṛhītatayā śanair eva sva-vivāham aṅgīkāra-saṅginaṃ kariṣyati |",
    "GK19gp23-33u:4179": "[308] tatra bahu-mahasā śrī-rāma-vivahane jāte taṃ jātaṃ samāsataḥ samāsāṃ samam eva tvat-kṛta-vivāham eva varṇayiṣyanti-",
    "GK19gp23-33u:4180": "go-dhuṅnyarbuda-geha-geha-balavad-vādyānavadya-dhvani-",
    "GK19gp23-33u:4181": "prollāsita-vraja-maṇḍale diviṣadāṃ vāditra-citre mahe |",
    "GK19gp23-33u:4182": "ādāna-pratidāna-dāna-vacanodāraiḥ sadārair narair nirvyūḍhā murajid-vivāha-paṭalī jñātā na tat-tad-bhidā ||JGc_1,33.113||",
    "GK19gp23-33u:4183": "[309] tad evam aṅgīkāreṇa ca-ye yathā māṃ prapadyante tāṃs tathaiva bhajāmy aham [Gītā 4.11] iti bhavataḥ samādhiḥ samādhīyeta |",
    "GK19gp23-33u:4184": "[310] atra ye yathā iti ye yad-icchayetety evam eva vivikṣitam |",
    "GK19gp23-33u:4185": "yataś ca sādhāraṇa-janam anvanurāga-laṅghita-loka-dharma-maryādā-saṅghānām",
    "GK19gp23-33u:4186": "aṅganāntarāṇām apy antar-vṛttis tat-tad-gṛhiṇī-pada-spṛhiṇī dṛśyate |",
    "GK19gp23-33u:4187": "kim uta bhavantam anu santata-priyāṇāṃ māyā-mayātyayād eva",
    "GK19gp23-33u:4188": "labdhānyathā-bhāva-prāyāṇām ? [BhP 10.21.9] iti",
    "GK19gp23-33u:4189": "tad-vākya-vyakta-tādṛśābhiprāyāṇāṃ svatas tādṛśābhiprāyatve saty api",
    "GK19gp23-33u:4190": "bhramara-gītāyām api bata madhu-puryām ārya-putro ædhunāste [BhP 10.47.21]",
    "GK19gp23-33u:4191": "ity ādau, bhujam aguru-sugandhaṃ mūrdhnyadhāsyat kadā nu ity anena tadīyaṃ",
    "GK19gp23-33u:4192": "prakaṭaṃ tathā svīkāraṃ prārthayamānānāṃ",
    "GK19gp23-33u:4193": "bhavad-gṛhiṇī-bhāva-spṛhā-bṛṃhaṇam iti sthite tathaiva tad yojayituṃ śakyata iti |",
    "GK19gp23-33u:4194": "sarveṣām asmākaṃ dhairya-paryāpaṇam evam eva bhavatācariṣyate |",
    "GK19gp23-33u:4195": "yataḥ-",
    "GK19gp23-33u:4196": "gatānām utpattyā tvayi ratim api tvad-vivahanān",
    "GK19gp23-33u:4197": "nirastānāṃ tvat-prāpty-abhilaṣita-saṃnyasta-jagatām |",
    "GK19gp23-33u:4198": "amūṣām utkaṇṭhā yadi hata-phalā tarhi valatāṃ kathaṃ vā viśvāsas tvayi muraharāsmākam abhitaḥ",
    "GK19gp23-33u:4199": "[311] tad etad avadhāya madhukaṇṭhenāmukta-kaṇṭham anusandhīyate sma-aho !",
    "GK19gp23-33u:4200": "tad etat-paryantaṃ phalam āgatāyā bhagaval-līlatāyā mādhurya-prasavitā |",
    "GK19gp23-33u:4201": "tathā hi-",
    "GK19gp23-33u:4202": "prāg-dūra-priyatā tato guru-jana-dhvasta-prayatnātmatā",
    "GK19gp23-33u:4203": "tat paścāc chruti-loka-laṅghi-rabhasād guptā priyāṅgīkṛtiḥ |",
    "GK19gp23-33u:4204": "tasmād dūra-mahā-viyoga-ciratā tat-prāntam udvāhataḥ prāptaṃ cen mithunaṃ mitho hari-ramā-rūpaṃ sukhaṃ kiṃ param",
    "GK19gp23-33u:4205": "||JGc_1,33.115|| iti |",
    "GK19gp23-33u:4206": "[312] atha prakṛta-tat-kartṛka-kathā |",
    "GK19gp23-33u:4207": "[313] kṛṣṇa uvāca-tatas tataḥ ?",
    "GK19gp23-33u:4208": "[314] ṛṣir uvāca-tataś ca sarveṣāṃ gataye duhituḥ pataye tubhyaṃ",
    "GK19gp23-33u:4209": "kautukāvahāni bahūni yautukāni parama-dhanyāṃ nija-nija-kanyāṃ ca prasthāpyate |",
    "GK19gp23-33u:4210": "gopāḥ sopādhyāyāḥ sadā tadā dhyāyaṃ dhyāyaṃ divas-pṛthivyāv",
    "GK19gp23-33u:4211": "api svānanda-samudra-mudrite kariṣyanti |",
    "GK19gp23-33u:4212": "[315] kṛṣṇa uvāca- tatas tataḥ ?",
    "GK19gp23-33u:4213": "[316] ṛṣir uvāca-tatra ca kavi-lokānāṃ ślokāv etāv udeṣyataḥ-",
    "GK19gp23-33u:4214": "yarhy āyātā vraja-nṛpa-gṛhaṃ rādhikādyās tadāsāṃ sva-jyotsnābhis tad alam abhavad dhema-dhāma-prakāram",
    "GK19gp23-33u:4215": "golokākhyaṃ padam udayitā yat tu tasya prakāśas tāsāṃ śrīṇām anugata iti dyotanaṃ yatra jātam",
    "GK19gp23-33u:4216": "asaṅkhya-gaṇana-snuṣā-gaṇa-nivāsam ākasmikaṃ kathaṃ vraja-patī tadā viadadhatus tathā tac chṛṇu |",
    "GK19gp23-33u:4217": "gṛhī iva taruṇa-vrajā yad iha bhānti yāvat-spṛhaṃ",
    "GK19gp23-33u:4218": "vanāny upavana-prabhāṇy ati-sahasra-saṃsthāny api ||JGc_1,33.117||",
    "GK19gp23-33u:4219": "[317] tad etad avadhāya madhukaṇṭhenāmukta-kaṇṭhaṃ punar anusandhīyate sma-",
    "GK19gp23-33u:4220_0": "[318] bāḍhaṃvivāhādibhir asaṅkoce virocamāna eva gopa-jātibhir nārībhiḥ saha gopajāti-yogya-veśa-dhāriṇas",
    "GK19gp23-33u:4220_1": "tasya līlā-nairantaryam api tadocitatayā paryālocitaṃ pādmottara-khaṇḍe dantavakra-vadhānantara-tad-vrajāgamane",
    "GK19gp23-33u:4221": "yathā-",
    "GK19gp23-33u:4222": "kālindyāḥ puline ramye puṇya-vṛkṣa-samāvṛte |",
    "GK19gp23-33u:4223": "gopa-nārībhir aniśaṃ krīḍayāmāsa keśavaḥ ||",
    "GK19gp23-33u:4224": "ramya-keli-sukhenaiva gopa-veṣa-dharo hariḥ |",
    "GK19gp23-33u:4225": "baddha-prema-rasenātra māsa-dvayam uvāsa ha ||[PadmaP 6.252.19-27]",
    "GK19gp23-33u:4226": "kiṃ ca-",
    "GK19gp23-33u:4227": "yaḥ kaumāra-haraḥ sa eva hi varas tā eva caitra-kṣapāḥ",
    "GK19gp23-33u:4228": "ity ādy apy adhiyan kayācid uditaṃ gopālikā-gīr iti |",
    "GK19gp23-33u:4229": "bhāvonmādaja-gāna-nṛtya-vivaśaḥ śrī-guṇḍicā-parvasu",
    "GK19gp23-33u:4230": "śrī-caitanya-tanur mataṃ sa bhagavān aṅgīkariṣaty adaḥ ||JGc_1,33.118||",
    "GK19gp23-33u:4231": "[319] tad īdṛg eva bhāvini vidagdha-mādhava-lalita-mādhavāhvaye",
    "GK19gp23-33u:4232": "pūrvottara-nāṭaka-dvaye sarva-racanāyāḥ parama-phalatayā sarvānte",
    "GK19gp23-33u:4233": "prakārāntareṇāvakalpate-",
    "GK19gp23-33u:4234": "tavātra parimṛgyatā kim api lakṣma sākṣād iyaṃ mayā tvam upasāditā nikhila-loka-lakṣmīr asi",
    "GK19gp23-33u:4235": "yathā jagati cañcatā caṇaka-muṣṭi-sampattaye",
    "GK19gp23-33u:4236": "janena patitā puraḥ kanaka-vṛṣṭir āsādyate ||[LalM 10.10]",
    "GK19gp23-33u:4237": "iti śrī-kṛṣṇa-vākyādinā,",
    "GK19gp23-33u:4238": "sakhyas tā militā nisarga-madhura-premābhirāmīkṛtā",
    "GK19gp23-33u:4239": "yāmī me samagaṃs tu saṃstavavatī śvaśrūś ca goṣṭheśvarī |",
    "GK19gp23-33u:4240": "vṛndāraṇya-nikuñja-dhāmni bhavatā saṅgo' yaṃ raṅgavān saṃvṛttaḥ kim ataḥ paraṃ priyataraṃ kartavyam atrāsmi me ||[LalM 10.36]",
    "GK19gp23-33u:4241": "iti pūrṇa-manorathāṅka-pūraka-śrī-rādhā-vākya-paryantena granthena |",
    "GK19gp23-33u:4242": "[320] tad idam eva",
    "GK19gp23-33u:4243": "śrīmad-bhagavad-bhakti-rasāmṛta-sindhu-nidhi-rūpa-śrīmad-ujjvala-nīlamaṇāv",
    "GK19gp23-33u:4244": "api sarva-rasa-paripāṭī-pūrti-sāra-mūrti-samṛddhimad-ākhya-sambhogatayā",
    "GK19gp23-33u:4245": "darśitam |",
    "GK19gp23-33u:4246": "[321] teṣām upāsanā-vāsanā cedṛśy eva tadīya-ślokenāvalokyate-",
    "GK19gp23-33u:4247": "gopeśau pitarau tavācala-dhara śrī-rādhikā preyasī śrīdāmā subalādayaś ca suhṛdo nīlāmbaraḥ pūrvajaḥ |",
    "GK19gp23-33u:4248": "veṇur vādyam alaṅkṛtiḥ śikhidalaṃ nandīśvaro mandiraṃ vṛndāṭavy api niṣkuṭaḥ param ato jānāmi nānyat prabho ||iti |",
    "GK19gp23-33u:4249": "[322] atha punaḥ śrī-kṛṣṇa-nārada-saṃvādaṃ madhukaṇṭhaḥ kaṇṭhataḥ prakaṭayāmāsa-",
    "GK19gp23-33u:4250": "[323] ṛṣir uvāca-tad evaṃ māsa-dvitaye sarveṣām eva paramānandena",
    "GK19gp23-33u:4251": "labdha-vyatyaye datta-vrajoddhavaḥ kadācid bhavān rāmoddhavābhyāṃ samaṃ saṃmantrya śrī-vrajamahendrādīn parama-gauravād āmantrya",
    "GK19gp23-33u:4252": "nivedayiṣyati-adhunā yady ājñā rājñām ājñāyeta |",
    "GK19gp23-33u:4253": "tadā syandano' yaṃ sadāruko dvārakāṃ vindeta |",
    "GK19gp23-33u:4254": "[324] atha parama-hṛdayālutāmaya-dayālur asau śrī-vraja-rājas tu",
    "GK19gp23-33u:4255": "vakṣyati-yathā tatra śrīmad-bhrātṛ-prabhṛtīnāṃ bhṛti-bhuk-paryantānāṃ",
    "GK19gp23-33u:4256": "duḥkhaṃ na syāt tathā ca prathanīyam |",
    "GK19gp23-33u:4257": "[325] bhavān vakṣyati-sarvathā sarveṣām ādṛtyās tatra-bhavatāṃ bhṛtyās tatra pradyumnādayaḥ pradyotanta eva |",
    "GK19gp23-33u:4258": "tathāpi bhavatām apūrtiś cet tadā bhavad-ārādhana-śatayāsman-mūrti-vyūham api tatra nārāyaṇaḥ pārayiṣyati |",
    "GK19gp23-33u:4259": "[326] punar vraja-rājo vakṣyati-rohiṇī-rāmavad ayam uddhavaś cāsmad-eka-sampad-uddhavas tasmād ayam api tathācaraṇīyaḥ |",
    "GK19gp23-33u:4260": "[327] bhavān vakṣyati-yatra bhavad-icchā, tad vā kiṃ na setsyati ? kintv ājñāntaraṃ jñāpaya",
    "GK19gp23-33u:4261": "[328] vrajarājo vakṣyati-jaivātṛka ! bhavatām akrūrādi-racitenāticiraṃ",
    "GK19gp23-33u:4262": "bhavatā viraheṇa cirāya tarv-antimaḥ sarva eva jīvaḥ suṣṭhu durjīvanam avāpi |",
    "GK19gp23-33u:4263": "tato na kim api pratyeti |",
    "GK19gp23-33u:4264": "tatas tvad-viraha-parihārāya",
    "GK19gp23-33u:4265": "nānya-jana-locana-gocaraḥ syām iti prārthayate |",
    "GK19gp23-33u:4266": "tato niḥśalākam ālaya-viśeṣaṃ saṃśleṣaya |",
    "GK19gp23-33u:4267": "[329] bhavān vakṣyati-hanta ! vṛndāvana eva tādṛśaṃ prakāśa-vṛndaṃ vartate",
    "GK19gp23-33u:4268": "| yat khalu brahma-hrade nimajjya punas tasmād unmajjya ca bhavadbhiḥ",
    "GK19gp23-33u:4269": "pūrvam apy apūrvaṃ dṛṣṭam asti |",
    "GK19gp23-33u:4270": "śatāṅgasyāsya kāmaṅgāmitayā tat-praveśitāpi prativeśīyate |",
    "GK19gp23-33u:4271": "tato yathājñāpyate prājñānāṃ rājñā |",
    "GK19gp23-33u:4272": "[330] vraja-rājo vakṣyati-vatsa! tad eva pracchannaṃ vanaṃ gacchāmaḥ |",
    "GK19gp23-33u:4273": "[331] tataḥ sa-pratiśrava-śravaṇaṃ bhavān vakṣyati-yathā mahecchānām icchā tathaiva setsyati",
    "GK19gp23-33u:4274": "punaś ca tiryag avekṣya pārśva-lakṣyaṃ dārukam",
    "GK19gp23-33u:4275": "ādekṣyasi-sārathe ! tathā rathaṃ prathaya, yathā sarva eva vrajas",
    "GK19gp23-33u:4276": "tatrāntar-bhavaṃs tad-dhāma praviśaṃś ca dhāma-grāmataḥ svar-vāsinām api",
    "GK19gp23-33u:4277": "dṛg-ārāmatāṃ nāsīdati |",
    "GK19gp23-33u:4278": "[332] atha tena sūtena tu tathākṛta-prathe rathe sarva eva",
    "GK19gp23-33u:4279": "vraja-prāṇi-vrajaḥ svairaṃ nivśamānas taṃ deśaṃ praviveśa |",
    "GK19gp23-33u:4280": "[333] tad evaṃ sati-",
    "GK19gp23-33u:4281": "utsarpaj-jyotir-ālī-vibhava-vaśatayā taṃ rathaṃ tūrdhva-bhājaṃ",
    "GK19gp23-33u:4282": "carmākṣā menire tarhy uparigatatayā tat-padopāsakāś ca |",
    "GK19gp23-33u:4283": "kṛṣṭvā brahma-hradāt prāg api murajayinā lambhitā gomino yā",
    "GK19gp23-33u:4284": "tāṃ vṛndāraṇya-madhye gatim iha sugatās tadvidaś cārv apaśyan",
    "GK19gp23-33u:4285": "tatra parjanya-varyāś ca ye gatāḥ prāg-adṛśyatām |",
    "GK19gp23-33u:4286": "drakṣyante te' pi tatraiva tad āścaryaṃ bhaviṣyati ||JGc_1,33.120||",
    "GK19gp23-33u:4287": "tataś ca-",
    "GK19gp23-33u:4288": "vṛndāraṇye sa-kalpa-druma-vividha-latā-mañju-kuñjādi-dhanye",
    "GK19gp23-33u:4289": "ghoṣe cintāmaṇīndra-prathita-nilayatā-citta-vṛtti-pramoṣe |",
    "GK19gp23-33u:4290": "rāmādyaiḥ kāma-dhug-gavy-anugati-kutukī lakṣa-lakṣmī-prakāra-",
    "GK19gp23-33u:4291": "śrī-gopī-prāṇa-sāraḥ sa jayati nitarāṃ gopa-goptuḥ kumāraḥ",
    "GK19gp23-33u:4292": "[334] atha snigdhakaṇṭha uvāca-tatas tataḥ ?",
    "GK19gp23-33u:4293": "[335] madhukaṇṭha uvāca-tad evam anyaṃ ca vṛttāntaṃ varṇitavān |",
    "GK19gp23-33u:4294": "śrīmān",
    "GK19gp23-33u:4295_0": "vraja-sukha-varṣī devarṣiś ca parasparaṃ harṣitāṃ prapannaḥ sa-bāṣpa-romaharṣādhibhiḥ",
    "GK19gp23-33u:4295_1": "sampannaḥ snigdha-saṃvāda-vicchedataḥ parikhidya śanair eva ca vicchidya sva-sva-varmānuvartate",
    "GK19gp23-33u:4295_2": "sma śrīmad-vrajendra-nandanas tu tat-kathā-paryantānandena paryāptaḥ sarvaṃ tad-duḥkha-jātam",
    "GK19gp23-33u:4295_3": "ācchannatām āpannam eva cakāra |",
    "GK19gp23-33u:4296": "tatra bhagavantaḥ śrī-devarṣi-caraṇā yad-yad-bhāvitayā samudbhāvitavantas tat sarvam abhūd eva |",
    "GK19gp23-33u:4297": "[336] tad-anantaram api yathā vrajasya rājñānujñāpitam |",
    "GK19gp23-33u:4298": "tathā",
    "GK19gp23-33u:4299": "vāsudeva-prasādād vasudeva-pravīṇānāṃ tad-vartma-vīkṣādīnānāṃ",
    "GK19gp23-33u:4300": "dāruka-kathita-tat-tad-vṛttābhoga-bhoga-pīnānāṃ svalpa-kālatām āpakam āyādhīnānāṃ tad-āgamanāśayā bahir evāsīnānāṃ tad-iṣṭa-siddhir",
    "GK19gp23-33u:4301": "indhāmbabhūveti |",
    "GK19gp23-33u:4302": "[337] tad evam ākarṇya sarve' pi sabhāsadaḥ procuḥ- tatas tataḥ ?",
    "GK19gp23-33u:4303": "[338] madhukaṇṭha uvāca-tataś ca sarva-sukhārāmābhyāṃ śrī-rohiṇīm ābhyāṃ",
    "GK19gp23-33u:4304": "gopocita-veṣādy-abhiniveśa-labdha-sakhi-gaṇa-praveśoddhavenoddhavena ca sārdham asminn eva goloka-nāmake parama-duravaloke loke",
    "GK19gp23-33u:4305": "parama-vibhavavatāṃ bhavatāṃ madhye vibhavann eva so' yaṃ virājate |",
    "GK19gp23-33u:4306": "[339] punaḥ sarve' py ūcuḥ- tatas tataḥ ?",
    "GK19gp23-33u:4307": "[340] madhukaṇṭha uvāca-tataś ca sarvataḥ prasarad-amanda-bhavad-ānanda-kallola-lolan-manastayā vayam apy āgamya",
    "GK19gp23-33u:4308": "bhavad-bhavadīya-kṛpā-mātra-gamyaṃ ramyaṃ vāsa-varyam ajarya-saṅgamam",
    "GK19gp23-33u:4309": "āsādayāma |",
    "GK19gp23-33u:4310": "[341] śrī-vrajarāja uvāca-kathaṃ katham iti kathyatām |",
    "GK19gp23-33u:4311": "[342] madhukaṇṭha uvāca-pūrvaṃ tāvad asmadīyānāṃ duṣprārabdha-vaśād adya śvaś cicaliṣa-yātrāsu yātrāyāṃ vilambanam āsīt |",
    "GK19gp23-33u:4312": "tatra ca sati",
    "GK19gp23-33u:4313": "śrīmad-vraja-prāṇasya yaduṣu saṅkramaṇam avakarṇya prāṇa-viyojanam ivāsīt",
    "GK19gp23-33u:4314": "| cirāya tu vraje tat-prati-saṅkramaṇaṃ cākarṇya sadyaś calitum udyame",
    "GK19gp23-33u:4315": "kṛta-prakrame tad-anugata-vraja-janasya tasya martya-loka-pathād",
    "GK19gp23-33u:4316": "antardhānam avadhārya vāridhi-praveśam udyacchatāṃ",
    "GK19gp23-33u:4317": "dayā-varṣi-devarṣi-caraṇācarita-nideśam upaniṣat-kṛtya jīvikākṛtya ca śrī-vṛndāvanāgamanaṃ jātam |",
    "GK19gp23-33u:4318": "jāte cāgamane tat-tat-padaṃ",
    "GK19gp23-33u:4319": "kṛṣṇa-rūpya-krīḍāspadatayā nirūpya mūrcchānantaraṃ jāgaram ṛcchatām asmākam akasmād atrānupraveśaḥ kathaṃ jāta iti na yathātathyaṃ prathayituṃ śakyate sma |",
    "GK19gp23-33u:4320": "[343] sarve sāścaryam ūcuḥ- tatas tataḥ ?",
    "GK19gp23-33u:4321": "[344] madhukaṇṭha uvāca-tato bhagavac-caraṇa-rājīva-lokanataḥ",
    "GK19gp23-33u:4322": "punar-jīvana-lābhopakrameṇa krameṇa ca bhavad-upasevanāya",
    "GK19gp23-33u:4323": "śrī-gopāla-pūrva-campūṃ sampūrṇayantas tad idaṃ sudināham āsīdāmeti kiṃvānyat kathanīyam",
    "GK19gp23-33u:4324": "[345] tad etad uktvā samāpanam idaṃ padyaṃ nigadya paṇāyati sma-",
    "GK19gp23-33u:4325": "so' yaṃ gopendra putras tava mahita-mahīyaḥsu śaśvan-mahīyyas",
    "GK19gp23-33u:4326": "tvan-nānā-bandhutānām api vividhatayā bandhutā-baddha-buddhiḥ |",
    "GK19gp23-33u:4327": "yasmāl labdhā bhavantaḥ śiva-kamala-bhavādyantara-dhyeya-vargād",
    "GK19gp23-33u:4328": "dūraṃ dhāma prabhāvaṃ vibhavam api mahā-prema-mādhuryam atra",
    "GK19gp23-33u:4329": "[346] tad etad uktvā bhrātaraṃ praty uvāca-",
    "GK19gp23-33u:4330": "gopāla-yaśasā spṛṣṭaṃ yan mṛṣṭaṃ sūta-janma ca |",
    "GK19gp23-33u:4331": "tat tu sparśa-maṇer jātaṃ jāta-rūpa-mayo' pi naḥ ||JGc_1,33.123||",
    "GK19gp23-33u:4332": "tathā hi-",
    "GK19gp23-33u:4333": "atra śrī-vraja-rāja-rājita-sabhā-madhye krama-dhyeyatā-",
    "GK19gp23-33u:4334": "sādhye śrī-harir eṣa rāma-sahitaḥ pratyakṣatām āgataḥ |",
    "GK19gp23-33u:4335": "tatrāpi sva-kathā-prathāṃ kathayituṃ naḥ samyag ādiṣṭavān kāruṇyaṃ kim athāsya varṇyam asakṛt puṇyaṃ ca kiṃ naḥ sakhe ||JGc_1,33.124||",
    "GK19gp23-33u:4336": "[347] tad evaṃ śrī-vrajadeva-kumāra-sukumāra-mukham abhipaśyann",
    "GK19gp23-33u:4337": "aṅkuravat-pulaka-kula-saṅkula-kalevaratā-balena punar arjunatām arjayann",
    "GK19gp23-33u:4338": "iva tataś ca stambha-sambha-janam",
    "GK19gp23-33u:4339": "atigambhīra-kampa-sampat-sampatana-sāmpratatayā lumpan patann iva punaś ca nirnimiṣatā-nirmita-suparvatām ātmani parvan pūrvāvasthām avasthāpayann iva samanantaraṃ ca",
    "GK19gp23-33u:4340": "labdha-prapañca-nava-nava-dala-valaya-valita-valgu-puṭa-śobhālobhākara-kara-sampuṭam",
    "GK19gp23-33u:4341": "anūna-bāṣpa-navya-divya-prasūna-pūrṇaṃa kurvann upasaṃharann iva",
    "GK19gp23-33u:4342": "sa-snigdhakaṇṭhaḥ sa madhukaṇṭhaḥ pūrvavad eva",
    "GK19gp23-33u:4343": "pūrva-deva-mātrā-ruci-karaṃvaraṃ varayāmāsa-",
    "GK19gp23-33u:4344": "vāṇī kaṃsaripo tavānukathanaṃ karṇau kathā-karṇanaṃ",
    "GK19gp23-33u:4345": "hastau santata-sevanaṃ hṛdayam apy utkaṇṭhayā dhāraṇam |",
    "GK19gp23-33u:4346": "śīrṣaṃ gokula-vastu-mātra-namanaṃ dṛṣṭī samasta-vraja-",
    "GK19gp23-33u:4347": "preṣṭhānāṃ sthiti-vīkṣaṇaṃ ca bhajatāṃ nau naiva tat-tad-bahiḥ",
    "GK19gp23-33u:4348_0": "[348] tad evaṃ labdha-bhakti-prapañcaṃ taṃ ca taṃ ca kuñcan-manasaṃ bhūyo bhūya āhūya",
    "GK19gp23-33u:4348_1": "pramada-vraja-virājamānaḥ śrīmān vrajarājaḥ sabhājana-bhājanatayā nija-samīpam āpayāmāsa,",
    "GK19gp23-33u:4348_2": "samupaveśayāmāsa ca |",
    "GK19gp23-33u:4349": "tena ca sarvam api samājaṃ śarmaṇā bhrājayāmāsa |",
    "GK19gp23-33u:4350": "tataś ca-",
    "GK19gp23-33u:4351": "puṇḍraṃ pūrvāṅga-carcā nija-maṇi-valitālaṅkṛtir divyatāmbū-",
    "GK19gp23-33u:4352": "lāgryaṃ prāgya-sva-vastra-vratatir iti bahu svātmanaivopayujya |",
    "GK19gp23-33u:4353": "gantryo vāhāḥ samantāt parijana-janatāḥ spṛhya-gṛhyādivastūny",
    "GK19gp23-33u:4354": "etāny anyaiḥ samarpya dvayam abhihitavān śrīla-goloka-rājaḥ",
    "GK19gp23-33u:4355": "adyārabhyānupālyeta lālyena bhavator dvayam |",
    "GK19gp23-33u:4356": "asya mātrā tathā mātā tadvat pitrā mayā pitā ||JGc_1,33.127||",
    "GK19gp23-33u:4357": "jaya-dhvani-yutās tadā vavṛṣur uddhatāḥ sad-dhanaṃ",
    "GK19gp23-33u:4358": "yathā bata sadaḥ-sadastad avagāhya bāhyaṃ gṛham |",
    "GK19gp23-33u:4359": "tathāntara-gatā yataś capalam eva tat-pūritaṃ",
    "GK19gp23-33u:4360": "sthalaṃ kila kṛta-kriyaṃ vyasṛjad ātma-labdhān janān ||JGc_1,33.128||",
    "GK19gp23-33u:4361": "[349] tad evaṃ kathā-sātau datta-sātau madhukaṇṭha-snigdhakaṇṭhau sadaiva",
    "GK19gp23-33u:4362": "labdha-kṛṣṇopakaṇṭhau ca tad-vilāsa-vilokanotkaṇṭhau pratikṣaṇam",
    "GK19gp23-33u:4363": "amanda-paramānandam anuvindamānāv eva virājete |",
    "GK19gp23-33u:4364": "[350] atra pūrvam āpātataḥ sudurbodhatāśaṅkayā yadyapi na varṇitās tathāpy asyāṃ śrī-goloka-kṛta-prabhāyāṃ sabhāyāṃ śānta-veśatayā purodhasāṃ",
    "GK19gp23-33u:4365": "madhya-sambadhyamānāsanaḥ sukhākṛta-sarva-svajanaḥ sarveṣām agraṇyaḥ śrīmān parjanyaḥ parjanya iva sarva-sukhaṃ varṣann āsīt |",
    "GK19gp23-33u:4366": "varīyasī varīyasī cāntaḥ-sabhāyāṃ tathā labdha-prabhā samavartata |",
    "GK19gp23-33u:4367": "śrīmān uddhavaś ca sarveṣām uddhava evājanīti sarva-janīnaṃ sukhaṃ kiyad varṇanīyam ?",
    "GK19gp23-33u:4368": "[351] rahasyaṃ punar idaṃ rasyamānaṃ vidhīyatām-",
    "GK19gp23-33u:4369": "vṛndāraṇyābhidhāne sarasi sarasija-śreṇi-lakṣmīṣu gopīṣv ekā rādhābhidhā sā vibhavati satataḥ divya-saugandhika-śrīḥ |",
    "GK19gp23-33u:4370": "bhrāmyan yām eva labdhuṃ vrajapati-tanayaś cāvarmūr vartama-vṛttīḥ",
    "GK19gp23-33u:4371": "sarvā nirmāya yasyām alir iva kalayā kelim uccais tanoti ||JGc_1,33.129||",
    "GK19gp23-33u:4372": "śrī-kṛṣṇa kṛṣṇa-caitanya sa-sanātana-rūpaka |",
    "GK19gp23-33u:4373": "gopāla raghunāthāpta-vraja-vallabha pāhi mām ||1||",
    "GK19gp23-33u:4374": "saṃvat-pañcaka-veda-ṣoḍaśa-yutaṃ śākaṃ daśeṣv eka-bhāg-",
    "GK19gp23-33u:4375": "jātaṃ yarhi tadākhilaṃ vilikhitā gopāla-campūr iyam |",
    "GK19gp23-33u:4376": "vṛndā-kānanam āśritena laghunā jīvena kenāpi tad vṛndā-kānanam eva sambhṛti-kalāṃ dhattāṃ samantād iha ||2||",
    "GK19gp23-33u:4377": "prāyaḥ sarvā harer līlāḥ kramaśaḥ sūcitā mayā |",
    "GK19gp23-33u:4378": "yathā-svaṃ labdha-rucibhir upāsyantāṃ mahātmabhiḥ ||3||",
    "GK19gp23-33u:4379": "iti śrī-śrī-gopāla-campūm anu",
    "GK19gp23-33u:4380": "sarva-manoratha-pūraṇaṃ nāma trayastriṃśaṃ pūraṇam",
    "GK19gp23-33u:4381": "kaiśora-vilāsaḥ sampūrṇaḥ |",
    "GK19gp23-33u:4382": "sampūritā ceyaṃ śrī-śrī-gopāla-pūrva-campūr iti |"
}