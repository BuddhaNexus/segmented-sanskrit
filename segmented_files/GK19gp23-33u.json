{
  "GK19gp23-33u:0": "(23)",
  "GK19gp23-33u:1": "atha trayoviṃśaṃ pūraṇam",
  "GK19gp23-33u:2": "prathama-saṅga-raṅgaja-",
  "GK19gp23-33u:3": "vākovākya-bhaṅgī-saṅgītam",
  "GK19gp23-33u:4": "[1] atha rāsārambhe nija-śapatha-sambhedaṃ vedayaṃṣtadīdaṃ yācanam ācinomi /",
  "GK19gp23-33u:5": "nije kāvye sarvaṃ rasa-valanam astiti likhatā",
  "GK19gp23-33u:6": "mayā dhārstyāt spaṣṭī-kṛta-mati-rahasyaṃ tu yadīha /",
  "GK19gp23-33u:7": "tad etad govinda-vraja-vijana-kāntānucaraṇaṃ",
  "GK19gp23-33u:8": "dadhadbhir yogyasya śravasi param arpyaṃ na sadasi //",
  "GK19gp23-33u:9": "JGc_1,23.1//",
  "GK19gp23-33u:10": "iti / [śikhariṇī]",
  "GK19gp23-33u:11": "[2] atha rātri-kathāyām grathyamāna-prathāyāṃ madhukaṇṭhaḥ snigdhakaṇṭhaṃ snigdhakaṇṭham apy ālambamānaḥ sambabhāṣe,",
  "GK19gp23-33u:12": "yatra prathamamīdaṃ prāñjali vyañjayāmāsa-",
  "GK19gp23-33u:13": "rāsa-kelir ajaniṣṭa jāgaraṃ",
  "GK19gp23-33u:14": "sa sphuṭaṃ bhavatu tat-kathā tathā /",
  "GK19gp23-33u:15": "kāraṇaṃ bhavati yasya yad-vidhaṃ",
  "GK19gp23-33u:16": "tasya tad-vidhatayā matā sthitiḥ //",
  "GK19gp23-33u:17": "JGc_1,23.2//",
  "GK19gp23-33u:18": "[rathoddhatā]",
  "GK19gp23-33u:19": "[3] tad etad ākarṇya sānandaṃ nirvarṇya ca sarve' pi procuḥ-yukti-yuktam eva cedam uktam, yataḥ-",
  "GK19gp23-33u:20": "paramā yā rasa-dhārā",
  "GK19gp23-33u:21": "sā yadi madhye viyuktim āyāti /",
  "GK19gp23-33u:22": "pūrvāpara-saṃvalanā-",
  "GK19gp23-33u:23": "bhāvān naiva svarūpam āyāti //JGc_1,23.3// [gīti]",
  "GK19gp23-33u:24": "tasmād yatheccham avicchedam evedaṃ prastūyatām /",
  "GK19gp23-33u:25": "[4]madhukaṇṭha uvāca-",
  "GK19gp23-33u:26": "mukhaṃ śaśimukhī-gaṇa-pracura-moha-saṃrohaṇaṃ",
  "GK19gp23-33u:27": "dṛśor yugam amūdṛśāṃ mṛga-dṛśāṃ ghūrṇanam /",
  "GK19gp23-33u:28": "tanuḥ sutanu-maṇḍalī-dhṛti-vikhaṇḍanī śrī-hares",
  "GK19gp23-33u:29": "tadājani yadā janiṃ mṛgayate sma rāsotsavaḥ //JGc_1,23.4// [pṛthvī]",
  "GK19gp23-33u:30": "mukhaṃ vidhu-vimohanaṃ nayanam abja-dṛg-lobhanaṃ",
  "GK19gp23-33u:31": "rucir ghana-rucī-hita-prathama-saṅga-raṅga-pradā /",
  "GK19gp23-33u:32": "ramā-ramaṇa-rāmaṇīyaka-vibhūṣi-rāmāvales",
  "GK19gp23-33u:33": "tadājani yadā janiṃ mṛgayate sma rāsotsavaḥ //JGc_1,23.5// [pṛthvī]",
  "GK19gp23-33u:34": "[5] atha pūrva-krameṇa pūrṇimāśrame pūrṇāḥ pulindyaḥ [BhP 10.21.17] ity ādié vṛtte nirvṛtte satya-pūrnaṃ-manyatayā rādhikā-mātra-karṣāya haris tarṣaṃ dhṛtavān-katham aho,",
  "GK19gp23-33u:35": "nibhṛtamīdaṃ sambhṛtaṃ syāt?iti /",
  "GK19gp23-33u:36": "[6] tatra kācit tat-kuṅkuma-lipta-carī vana-carī śrī-rādhām anu karuṇayā taruṇāruṇa-kamala-locanam uvāca-",
  "GK19gp23-33u:37": "tava muralīm iva nitarāṃ viṣama-śaraḥ sa vijito bhavatā /",
  "GK19gp23-33u:38": "ahaha na jāne katham iva śuṣkāṃ biddhāṃ ca tām kurute //JGc_1,23.6// [upagīti]",
  "GK19gp23-33u:39": "[7] tadā ca vana-gīrvāṇibhir ākāśa-vāṇīyam udbhāvitā-",
  "GK19gp23-33u:40": "śuṣkā tapta-śalākayā ca parito biddhā suvaṃśodbhavā",
  "GK19gp23-33u:41": "seyaṃ te muralī priyeti niyataṃ vijñātavān manmathaḥ/",
  "GK19gp23-33u:42": "tāṃ śuṣyad-vapuṣaṃ vidhāya kulajāṃ bāṇair nijaiḥ pañcabhir",
  "GK19gp23-33u:43": "biddhāṅgīṃ vidadhāti hā bakaripo tvat-prītaye samprati //",
  "GK19gp23-33u:44": "JGc_1,23.7//",
  "GK19gp23-33u:45": "[śārdūla-vikrīḍītam]",
  "GK19gp23-33u:46": "[8] tarhy eva cādhīratayā bhraman vanamālī kvacana tamāle kuṅkumālekham imam ālokayāmāsa-",
  "GK19gp23-33u:47": "ānaṅgārcir bhinnā tvad-atiśubhagāṅgāvṛta-manā",
  "GK19gp23-33u:48": "muralyāṃ rāga-śrī-parimala-kulaṃ sambhṛtavatī /",
  "GK19gp23-33u:49": "sadā śyāmāṃ kāntiṃ diśī vidiśi cābhāvayamato",
  "GK19gp23-33u:50": "mayāptaṃ kṛṣṇatvaṃ tad api na hi kṛṣṇa tvam abhitaḥ //",
  "GK19gp23-33u:51": "JGc_1,23.8// [śikhariṇī]",
  "GK19gp23-33u:52": "[9] tad etan niśamana-pūrvakān niśāmanān muraśamanena tad idaṃ vicāritam-hanta hanta /",
  "GK19gp23-33u:53": "rādhāyā eveyam asādhāraṇa-vāg-arthavatī lipiḥ /",
  "GK19gp23-33u:54": "seyaṃ sambhavet /",
  "GK19gp23-33u:55": "evam api kula-janmatayā tayā manmatha-vikāram ācchādayantyā sthīyate /",
  "GK19gp23-33u:56": "tasmān nikhilāvṛti-dhvaṃsanaṃ vaṃśī-śaṃsanaṃ paraṃ mama śaraṇam iti /",
  "GK19gp23-33u:57": "[10] tad evaṃ rādhā-sudhā-durbhikṣāditas titikṣām abhajan sa punar veṇu-śikṣā-bhikṣam eva kevalāṃ sevate sma,",
  "GK19gp23-33u:58": "yatra varṣā api tarṣākaratayā vyatīyuḥ,",
  "GK19gp23-33u:59": "samṛddha-gardhanatayā śarad apy ardhaṃ vardhate sma /",
  "GK19gp23-33u:60": "[11] tatrāha, rahaḥ-śikṣā tu yathā-",
  "GK19gp23-33u:61": "yarhy ākarṣa-vidhiṃ harir muralikā-śikṣāsu tasyāh kramāc",
  "GK19gp23-33u:62": "cakre tarhi gatāś cirāt para-para-kṣobhās ta ete tayā /",
  "GK19gp23-33u:63": "kampo ghūrṇanam āsanād vicalanaṃ dvitra-kramā vāstuto",
  "GK19gp23-33u:64": "niṣkrāntir vana-vartma-vartanam upavrajyā ca dūrādhvani //JGc_1,23.9// [śārdūla]",
  "GK19gp23-33u:65": "kiṃ ca-",
  "GK19gp23-33u:66": "rādhākarṣa-kṛte kṛtā muralikā-śikṣātha yā yā tadā",
  "GK19gp23-33u:67": "sā sā tena sadāśayā valayitāpy āsīd alaṃ niṣkalā /",
  "GK19gp23-33u:68": "tām etāṃ nata-kandharaḥ sa-pulakaṃ vande' ham uccaiḥ sadā",
  "GK19gp23-33u:69": "yā kṛṣṇasya manorathāvalim aho pūrṇam akārsīn muhuḥ //",
  "GK19gp23-33u:70": "JGc_1,23.10//",
  "GK19gp23-33u:71": "[śārdūla-vikrīḍītam]",
  "GK19gp23-33u:72": "[12] tathā hi, tad evaṃ prāvṛṣi veṇu-śikṣā-parīkṣā-tṛṣṇag asau kṛṣṇaḥ samayaṃ pratīkṣamāṇaḥ śaral-lakṣmīm āgatāṃ lakṣitavān /",
  "GK19gp23-33u:73": "lakṣayann eva ca vicāritavān-",
  "GK19gp23-33u:74": "[13] iyaṃ khalu svabhāvataḥ svacchā mal-līlā-paricchadatāṃ yadi gacchati,",
  "GK19gp23-33u:75": "tadā pramadāvalim ṛcchāmaḥ /",
  "GK19gp23-33u:76": "kintu, samaya-mayatayā sarvavaśya-kāriṇam api bhāvaṃ vaśyaṃ kurvatīm enāṃ paśyāmi,",
  "GK19gp23-33u:77": "yathā mām api rādhā /",
  "GK19gp23-33u:78": "[14] tato yady asyāṃ api vaśyatām vyasyan bhāvāntara-bhāvitatvaṃ bhāvayituṃ prabhavāmi,",
  "GK19gp23-33u:79": "tad-ārādhāyām api tad-ādhānāya nirbādhatāṃ gatavān asmīty avadadhāmi /",
  "GK19gp23-33u:80": "[15] tad evaṃ vicārayann agrecaraṃ maṅgalaṃ vilocayann uvāca-āho /",
  "GK19gp23-33u:81": "śvo-vasīyasam evādhyavasīyate / yataḥ-",
  "GK19gp23-33u:82": "khañjana-khelā-rañjita-kañja-nayanaṃ nayan vidhiḥ sa mama /",
  "GK19gp23-33u:83": "rādhā-mañjula-netra-sphurad-ānanam āsu sañjayitā //JGc_1,23.11// [upagīti]",
  "GK19gp23-33u:84": "[16] tad etacchubha ṣakunamanubhavatā,",
  "GK19gp23-33u:85": "yāvat paurṇamāsaṃṃā sameva sarvata eva veṇudhareṇa ve nusvanacaryāsañcāryate sma / tataś ca-",
  "GK19gp23-33u:86": "vaṃśī-kalād udayataḥ śaradi prabhāvān",
  "GK19gp23-33u:87": "mallībhir apy atula-phulla-daśāṃ gatābhiḥ /",
  "GK19gp23-33u:88": "rātrīr nibhālya muhur ullasitāh sa ṛāma-",
  "GK19gp23-33u:89": "bhrātā ratiṃ rati-kṛte' kṛta vallavībhiḥ //",
  "GK19gp23-33u:90": "JGc_1,23.12//",
  "GK19gp23-33u:91": "[vasantatilakā]",
  "GK19gp23-33u:92": "[17] tataś ca tūrṇam eva pūrṇa-candrā bahu-tithī tithir atithir iva tasya prasannatāṃ vidhātum āsannavatī /",
  "GK19gp23-33u:93_0": "tatra cājñāyāhni vana-vihāra-śālī vana-mālī dhenūr ādāya vrajāgamanaṃ vidhāya sāyaṃ",
  "GK19gp23-33u:93_1": "pratyavasāya nija-candra-śālikālindaṃ vindamānaḥ sphuṭam āditye' staṅgatya sthite",
  "GK19gp23-33u:93_2": "sa-tārā-samudayaṃ taṃ sāndra-candrikaṃ candram udayantaṃ paśyaṃs tad-vaśya-bhāva-viśeṣa-śleṣatas",
  "GK19gp23-33u:93_3": "tad idaṃ cintayāmāsa-",
  "GK19gp23-33u:94": "jāguḍa-piṇḍa-sapiṇḍaṃ kiṃ vidhu-bimbaṃ tad etad unnamati /",
  "GK19gp23-33u:95": "kiṃ vā roṣāruṇa-ruci mukham idam udbhāti kāmasya? //JGc_1,23.13// [āryā]",
  "GK19gp23-33u:96": "punaś ca,",
  "GK19gp23-33u:97": "kuṅkuma-rasa-saṅkulam iva kiṃ vidhu-bimbaṃ puraḥ sphurati /",
  "GK19gp23-33u:98": "athavā rādhā-mukham idam udayati yamunā-vanāt purataḥ ? //JGc_1,23.14// [upagīti]",
  "GK19gp23-33u:99": "[18] tatra yadi vidhu-bimbam evedaṃ,",
  "GK19gp23-33u:100": "tadā tad idaṃ vibhāvyate-",
  "GK19gp23-33u:101": "pūrṇa-candro' yam aindrīṃ haritam anugataḥ preyasīṃ dūradeśād",
  "GK19gp23-33u:102": "asyāvaktraṃ vilimpan ghusṛṇa-śavaliteneva śaśvat kareṇa /",
  "GK19gp23-33u:103": "tad-vyājān mām amūdṛk-kṛtim upadiśatīvādya sadyaḥ kiśoraṃ",
  "GK19gp23-33u:104": "śubhrātmā yas tadīyaṃ bhavati viracanaṃ sarvato-bhadram eva //JGc_1,23.15// [śārdūla]",
  "GK19gp23-33u:105": "[19] kiṃ cāyam idam apy upadiśann iva sambhāvyate-",
  "GK19gp23-33u:106": "vidhur ahaṃ haritaḥ pratidik-pati-",
  "GK19gp23-33u:107": "praṇayiṇi ramayan jana-śarmadaḥ /",
  "GK19gp23-33u:108": "tvam iha kiṃ nu vidho sthagitāyase",
  "GK19gp23-33u:109": "para-ramā-ramaṇaṃ prati samprati? //",
  "GK19gp23-33u:110": "JGc_1,23.16//",
  "GK19gp23-33u:111": "[drutavilambita]",
  "GK19gp23-33u:112": "[20] tad evaṃ sarvathaiva daivānukūlyataś candra-candrikā-sāndrita śubhaṃ tasya kakubham eva gantuṃ śantur asmi, yataḥ-",
  "GK19gp23-33u:113": "nikhilam eva vanaṃ vidhunāmunā",
  "GK19gp23-33u:114": "diśi diśi pratirañjitam īkṣyate /",
  "GK19gp23-33u:115": "mad-anukūlam idaṃ śakunaṃ bhaved",
  "GK19gp23-33u:116": "iti gatir mama tatra śubhāvahā //",
  "GK19gp23-33u:117": "JGc_1,23.17//",
  "GK19gp23-33u:118": "[drutavilambita]",
  "GK19gp23-33u:119": "[21] atha yadi kāmābhidhānasya kopa-dhāmānanam idam,",
  "GK19gp23-33u:120": "tadā viṣama-bāṇasya tasyānuyānam eva bhaya-nirvāṇaṃ viśrāṇayati /",
  "GK19gp23-33u:121": "yadi ca tasyā eva kānti-sadanaṃ vanam idaṃ vidyate,",
  "GK19gp23-33u:122": "tadā tu sutarām eva tad-diśaṃ praviśatas tan mama śarma-marma praviśatiti / kiṃ ca-",
  "GK19gp23-33u:123": "rayāṇe vartate cittaṃṇrtyaty akṣīca dakṣiṇam /",
  "GK19gp23-33u:124": "tasmād vṛttaṃ caṇrtyaṃ ca kānt abhirbhavitāmama //JGc_1,23.18// [anuṣṭubh]",
  "GK19gp23-33u:125": "[22] tad etad uṭṭaṅkya niṣṭaṅkya ca praṇaya-paṇa-santuṣṭaṃ dāmādi-kumāra-catuṣṭayaṃ saṅgataḥ prasajya,",
  "GK19gp23-33u:126": "tad-dvārā nidrā-vyājād anyān dvāra-pālakatayā tatraiva saṃvalayya,",
  "GK19gp23-33u:127": "nibhṛta-kṛta-pratīhārataś caraṇa-vihāratas tām eva haritaṃ harir muralī-dhara-karatayānusaran dina-kara-tanayā-tīram anvatīrṇavān /",
  "GK19gp23-33u:128": "āvatīrya ca vicāritavān-",
  "GK19gp23-33u:129": "na kruddha-kāmānanam etad asti",
  "GK19gp23-33u:130": "prayāti yac chubra-daśām udañcat /",
  "GK19gp23-33u:131": "viyogi-rādhāsyam idaṃ ca na syād",
  "GK19gp23-33u:132": "yataḥ kalaṅkādi bhaved vibhedi //JGc_1,23.19// [upajāti 11]",
  "GK19gp23-33u:133": "[23] tataś ca mrga-lāñchana evāyam iti niścitya punar vicāritavān-",
  "GK19gp23-33u:134": "śārvaraṃ ṣarvarīśānaḥ saṃhartuṃ siṃhatāṃ gataḥ /",
  "GK19gp23-33u:135": "pūrva-parvatam ārohan sarvaṃ parvati parvaṇa //JGc_1,23.20// [anuṣṭubh]",
  "GK19gp23-33u:136": "kintu,",
  "GK19gp23-33u:137": "candramā rādhikā-vaktram anukurvan virājate /",
  "GK19gp23-33u:138": "tadākāram idaṃ cetaḥ kathaṃ mama vidūyate? //JGc_1,23.21// [anuṣṭubh]",
  "GK19gp23-33u:139": "[24] punar vibhāvya candraṃ prati prāha sma-",
  "GK19gp23-33u:140": "anupama-rucir asmi sarva-lokeṣv",
  "GK19gp23-33u:141": "iti bhagavann amṛta-dyute na dṛpya /",
  "GK19gp23-33u:142": "na tu bhavad-upamā daśāpi tasyāś",
  "GK19gp23-33u:143": "caraṇa-nakhā vilasanti rādhikāyāh //",
  "GK19gp23-33u:144": "JGc_1,23.22//",
  "GK19gp23-33u:145": "[puṣpitāgrā]",
  "GK19gp23-33u:146": "[25] tad evaṃ vicintya samucita-sthānaṃ vicitya dūrataś caturāṃś caturaḥ kumāran vartmani vartamānatayā vidhāya,",
  "GK19gp23-33u:147": "svayam upasaritam uccatara-catvaram ātmanā rūḍhaṃ sandhāya,",
  "GK19gp23-33u:148": "vraja-diśam avadhāya,",
  "GK19gp23-33u:149": "veṇuṃ mukhe nidhāya,",
  "GK19gp23-33u:150": "vādayiṣyamānaś cintayāmāsa-prathamaṃ rādhā-",
  "GK19gp23-33u:151": "gamanam eva sādhayāmaḥ /",
  "GK19gp23-33u:152": "tām vinā phalasya ca viphalatām kalayāmi /",
  "GK19gp23-33u:153": "tad-āgamana-kamanīyatayā tu ramaṇīnāṃ anyāsām apy āgatir mama manasi ramaṇīyatām āyāmam ānayati /",
  "GK19gp23-33u:154": "kintu tad eva bhavyaṃ kathaṃ bhavyam ity eva pratipattavyam /",
  "GK19gp23-33u:155": "ām ām, bāṇa-vidyā-pravīṇenaiva vaiṇavikena mayā tathā yoktavyam,",
  "GK19gp23-33u:156": "yathā tena saivāviṣṭākṛṣṭā ca bhavati nāparā iti /",
  "GK19gp23-33u:157": "[26] tad evaṃ sampradhāryāvadhārya ca tena,",
  "GK19gp23-33u:158": "veṇum evaṃ vādayiṣyāmīti yadā vicāryate sma,",
  "GK19gp23-33u:159": "tadā ca tābhiḥ sāndra-candrika-candramasaḥ sandṛṣṭ-vaśatayā sāndṛṣṭikam idaṃ parāmṛṣṭam-",
  "GK19gp23-33u:160": "hanta / sa khalv ayam oṣadhīśo' py ādhi-vyādhita-janān asmān adya sadyaḥ pratiritsed eva,",
  "GK19gp23-33u:161": "na tu cikitset iti /",
  "GK19gp23-33u:162": "[27] tataś ca tat-kṣaṇaṃ kiñcid vilakṣaṇaṃ śaśa-lakṣmāṇam ālakṣya vṛndā cedaṃ cintitavatī-",
  "GK19gp23-33u:163": "hanta hanta /",
  "GK19gp23-33u:164": "tāsāṃ kṛṣṇa-viyogāgni-bāṣpair viṣvag-viniḥśrtaiḥ /",
  "GK19gp23-33u:165": "ādarśa iva paśyāndhaś candramā mandatāṃ gatah //JGc_1,23.23// [anuṣṭubh]",
  "GK19gp23-33u:166": "[28] atha camūru-dṛśām amūṣāṃ muhur api saṃmukhatayā vaśīkṛtim ivāpannaḥ śaśī svadiśi tadā madād unnatena kṛṣṇasya gabhasti-śatena tasya sphūrtiṃ samānināyeti /",
  "GK19gp23-33u:167": "[29] tad-avalokanāya vyākulatākulāyamanāsu tāsu-",
  "GK19gp23-33u:168": "śāradena śaśinā hariṃ prati",
  "GK19gp23-33u:169": "prasthitiḥ samam ayoji subhruvām /",
  "GK19gp23-33u:170": "pratyayoji kila tena sā tadā",
  "GK19gp23-33u:171": "maṅkṣu tasya muralī-kalena tu //",
  "GK19gp23-33u:172": "JGc_1,23.24//",
  "GK19gp23-33u:173": "[rathoddhatā]",
  "GK19gp23-33u:174": "[30] yatas tadaiva ca-",
  "GK19gp23-33u:175": "anurāgeṇa rāgeṇa varṇa-bhāgena mādhurīḥ /",
  "GK19gp23-33u:176": "kalayantaṃ kalaṃ veṇoḥ kalayāmāsa keśavaḥ //JGc_1,23.25// [anuṣṭubh]",
  "GK19gp23-33u:177": "[31] tatrānurāgo yathā,",
  "GK19gp23-33u:178": "sāśru-kaṇṭha-nayanaṃ sakaṇṭakaṃ",
  "GK19gp23-33u:179": "kampa-sampad-ayanaṃ sa-mādhavaḥ /",
  "GK19gp23-33u:180": "rādhikā-virahajādhibādhitaḥ",
  "GK19gp23-33u:181": "śravya-veṇu-kalabhavyam ājagau //",
  "GK19gp23-33u:182": "JGc_1,23.26//",
  "GK19gp23-33u:183": "[rathoddhatā]",
  "GK19gp23-33u:184": "[32] rāgo yathā-",
  "GK19gp23-33u:185": "rāgam īdṛśam asāv acīkpat",
  "GK19gp23-33u:186": "prāpa rāgaīva yaḥ priyā-hṛdi /",
  "GK19gp23-33u:187": "yaḥ sphuṭaṃ na rasitaḥ purā bhuvi",
  "GK19gp23-33u:188": "kvāpi nāmṛtavad aṅga-viśrutaḥ //",
  "GK19gp23-33u:189": "JGc_1,23.27//",
  "GK19gp23-33u:190": "[rathoddhatā]",
  "GK19gp23-33u:191": "[33] tat-praṇāda-maya-varṇa-vibhāgo, yathā-",
  "GK19gp23-33u:192": "ayi sudhāṃśu-sudhā-mukhi rādhike",
  "GK19gp23-33u:193": "madhura-bhāva-dhurā madhu-mādhavi /",
  "GK19gp23-33u:194": "mayi sadā dayite dayite ciraṃ",
  "GK19gp23-33u:195": "tava guṇair hṛdayaṃ mama dīryati //",
  "GK19gp23-33u:196": "JGc_1,23.28//",
  "GK19gp23-33u:197": "[drutavilambita]",
  "GK19gp23-33u:198": "[34] atha bāṇaīva veṇu-nāde pravīṇaḥ svayamaṣav anena tasyāh siddhāṃ biddhatām avabudhya sudhy-agraṇīr anyāś ca tan-nyāyam ājuhāva /",
  "GK19gp23-33u:199": "[35] tatra varṇa-vibhāgas tv evam-",
  "GK19gp23-33u:200": "ahaha gopa-sutā mama gīḥ-sitā",
  "GK19gp23-33u:201": "dharatha hanta manoratha-durdharāḥ /",
  "GK19gp23-33u:202": "iti bhavāmi bhavaj-jita-lajjitas",
  "GK19gp23-33u:203": "tad-udayaṃ sudayaṃ kuruta priyāh //",
  "GK19gp23-33u:204": "JGc_1,23.29//",
  "GK19gp23-33u:205": "[drutavilambita]",
  "GK19gp23-33u:206": "[36] atha yadā pīta-vasanena gītam evam udgītam,",
  "GK19gp23-33u:207": "tadā tāsam eva karṇābhyarṇatām āgataṃ tatra ca yathāyatham abhirucitam eva cittī-kṛtaṃ rāgādikam avadhārya nivārtyatātikrama-niratāsthiratāh pratasthire /",
  "GK19gp23-33u:208": "tatra ca kṛṣṇābhimukhatām evātasthire,",
  "GK19gp23-33u:209": "nānyat kim api / tathā hi,",
  "GK19gp23-33u:210": "yā yatra karmaṇi gatās tad-anusthitiṃ tā",
  "GK19gp23-33u:211": "vismṛtya tasya muralī-śruti-divya-netrāh /",
  "GK19gp23-33u:212": "dṛśya-prabhaṃ tam abhivavrajur aśru-nīra-",
  "GK19gp23-33u:213": "srotasvatī-mayatayā nija-jīvaneśam //",
  "GK19gp23-33u:214": "JGc_1,23.30//",
  "GK19gp23-33u:215": "[vasantatilakā]",
  "GK19gp23-33u:216": "tadā ca-",
  "GK19gp23-33u:217": "gokula-kumudākṣīṇāṃ",
  "GK19gp23-33u:218": "kumudvatīnāṃ tadā tathā kumudām /",
  "GK19gp23-33u:219": "akuruta kumad-ādhīśaḥ",
  "GK19gp23-33u:220": "sa tadā śatadhā parām sumudām //JGc_1,23.31// [āryā]",
  "GK19gp23-33u:221": "tadā ca-",
  "GK19gp23-33u:222": "śuśrūṣantyaḥ patīn kāścin niruddhāh prasthitiṃ prati /",
  "GK19gp23-33u:223": "kṛṣṇaṃ tatraiva tāh prapur ity evaṃ muni-jalptam //JGc_1,23.32// [anuṣṭubh]",
  "GK19gp23-33u:224": "[37] ātra ca ṣnigdhakaṇṭhenāntaś cintitam,",
  "GK19gp23-33u:225_0": "tā etāh khalu pādmottarakhaṇḍa-dṛṣṭa-daṇḍakāraṇya-gata-muni-varyatayā sādhaka-caryas",
  "GK19gp23-33u:225_1": "tadānim api lakṣmī-varyāṇāṃ rādhikādi-nitya-tad-bhāryāṇāṃ sva-kāmyaṃ sukāmyaṃ sāmyam",
  "GK19gp23-33u:225_2": "anavāptā yathā tad avāpya śrī-kṛṣṇam avāptās tathā varṇyam iti sthite-",
  "GK19gp23-33u:226": "tam eva paramātmānaṃ jāra-buddhyāpi saṅgatāh/",
  "GK19gp23-33u:227": "jahur guṇa-mayaṃ dehaṃ sadyaḥ prakṣīṇa-bandhanāh //[BhP 10.29.11]",
  "GK19gp23-33u:228": "ity eva pratipattaye kalpate /",
  "GK19gp23-33u:229": "[38] uktaṃ ca pādmottara-khaṇḍa [272.167] eva-",
  "GK19gp23-33u:230": "te sarve strītvam āpannāh samudbhūtāś ca gokule /",
  "GK19gp23-33u:231": "hariṃ samprāpya kāmena tato muktā bhavārṇavāt //iti /",
  "GK19gp23-33u:232": "[39] kintu, nāsūyan khalu kṛṣṇaya [BhP 10.33.37] ity ukta-diśā tadīyās tu na tad ūhitum īśāmāsur iti jñeyam /",
  "GK19gp23-33u:233_0": "yac ca jighāmsayāpi haraye stanaṃ dattvāpi sad-gatim [BhP 10.6.35] ity asya sadṛśena",
  "GK19gp23-33u:233_1": "tam eva paramātmānaṃ jāra-buddhyāpi ity ādinā sādhanasya nikarṣa-rūpam aper abhidheyaṃ",
  "GK19gp23-33u:233_2": "phalasya tu sarvottama-rūpatvaṃ pratipadyate /",
  "GK19gp23-33u:234": "[40] tac ca yuktaṃ, yataḥ-",
  "GK19gp23-33u:235": "tāsāṃ kṛṣṇaḥ parātmā na tu paraiti na prāpnuyāj jāratāṃ tat",
  "GK19gp23-33u:236": "prānte prāptaḥ patitvaṃ dadad ucita-matiṃ jāram atyāpi vittaḥ/",
  "GK19gp23-33u:237": "yadvad bakyāṃ jighāṃsāv api samucitam atyarpaṇāl lālya-bhāvaṃ",
  "GK19gp23-33u:238": "lebhe dhātrī-nibhāyāṃ sthiratamam iha yad yuktitas tat phalaṃ hi //",
  "GK19gp23-33u:239": "JGc_1,23.33// [sragdharā]",
  "GK19gp23-33u:240": "[41] tathāpi-",
  "GK19gp23-33u:241": "uktaṃ purastād etat te caidyaḥ siddhiṃ yathāgataḥ /",
  "GK19gp23-33u:242": "dviṣann api hṛṣīkeśaṃ kim utādhokṣaja-priyāh //[BhP 10.29.13]",
  "GK19gp23-33u:243": "ity anusārātā premāmṣena tu tāsāṃ mahad eva vailakṣaṇyam anugatam /",
  "GK19gp23-33u:244": "[42] ṇa ca nitya-kāntāsv api prakaṭa-līlāyāṃ jāra-buddhir dṛśyata iti tasyāh ślāghaiva vācyā / yataḥ-",
  "GK19gp23-33u:245": "yā nityā eva kāntā danuja-kula-ripo rādhikādyā na tāsām",
  "GK19gp23-33u:246": "ślāghāṃ sā jāratā-dhī-saciva-janir iyāt kintu rāgaḥ sa nityaḥ /",
  "GK19gp23-33u:247": "tāṃ bhittvā vighna-kartrīṃ druta-muditavatā tena taṃ nitya-kāntaṃ",
  "GK19gp23-33u:248": "prāpus tā nāparāsām iva vapur aparaṃ sa pratīkṣeta tāsām //",
  "GK19gp23-33u:249": "JGc_1,23.34//",
  "GK19gp23-33u:250": "[sragdharā] iti /",
  "GK19gp23-33u:251": "[43] tad etad vicintya sphuṭaṃ proce,",
  "GK19gp23-33u:252": "tatas tataḥ ?",
  "GK19gp23-33u:253": "[44] madhukaṇṭha uvāca-abhiṣrtavatīnāṃ viśeṣo yathā-",
  "GK19gp23-33u:254": "śrute murali-kākale nija-nijāhvaya-prāpake",
  "GK19gp23-33u:255": "samaṃ vraja-nata-bhruvaḥ sapadi phulla-dehā babhuḥ /",
  "GK19gp23-33u:256": "anaṅgam api vardhitaṃ vihitavān aho yas tadā",
  "GK19gp23-33u:257": "kathaṃ na kila vardhayen nija-kalā-balenāṅganāh ? //JGc_1,23.35// [pṛthvī]",
  "GK19gp23-33u:258": "[45] kiṃ ca,",
  "GK19gp23-33u:259": "satvara-prasāravattva-sattva-dhāma-hāyinī",
  "GK19gp23-33u:260": "sarva-gurv-ahārya-kūṭa-vāraṇatiyāyinī /",
  "GK19gp23-33u:261": "nātham ekam anv aneka-dāra-sampad-arpiṇī",
  "GK19gp23-33u:262": "ogha-mogham anv ananta-bhakta-loka-tarpiṇī //a//",
  "GK19gp23-33u:263": "lola-keśa-śaivalāñci-karṇa-pūra-cakriṇī",
  "GK19gp23-33u:264": "puṣpa-jāta-niṣprapāta-śubhra-pheṇa-cakriṇī /",
  "GK19gp23-33u:265": "ucchalan-navīna-mīna-netra-nīra-gātriṇī",
  "GK19gp23-33u:266": "agrimādhva-mātra-pātra-sammukhānuyātriṇī //b//",
  "GK19gp23-33u:267": "manda-cāla-bāhu-nāla-pāṇi-padma-sālinī",
  "GK19gp23-33u:268": "accha-bāla-kacchapāṅga-vatsa-janma-jālinī /",
  "GK19gp23-33u:269": "jūti-dhūti-kṛt-kuṭīra-tīra-dhīra-gāminī",
  "GK19gp23-33u:270": "ūru-bhūruhāli-pāta-samprapāta-kāminī //c//",
  "GK19gp23-33u:271": "kāñci-kāñci-kaṅkaṇādi-śiñjad-ambha-sañjinī",
  "GK19gp23-33u:272": "prāyaśas tu haṃsa-saṅgha-śṣabditānurañjinī /",
  "GK19gp23-33u:273": "tūrṇa-tūrṇa-ghūrṇanādi-saṅkulāṅga-nartinī",
  "GK19gp23-33u:274": "pūrṇa-pūrṇa-bhāva-gūrṇa-jāḍya-jāta-vartinī //d//",
  "GK19gp23-33u:275": "veśa-vastra-sanniveśa-cañcalatva-bhaṅginī",
  "GK19gp23-33u:276": "tat-tad-artha-vaiparītya-kāri-vega-saṅginī /",
  "GK19gp23-33u:277": "yan-nimittam ātma-sarva-saṅga-bhaṅga-bhāvinī",
  "GK19gp23-33u:278": "yatra sarva-nāma-rūpa-vismrtiś ca bhāvinī //e//",
  "GK19gp23-33u:279": "śyāma-dhāma-suṣṭhu-rāmam etam atra sad-dhavam",
  "GK19gp23-33u:280": "sindhu-tulyam uttaraṅgad-aṅgam āśu mādhavam /",
  "GK19gp23-33u:281": "pūrva-pūrva-bhinnayātir uttarāpta-saṅgatiḥ",
  "GK19gp23-33u:282": "āpagāli-sammitāpa seyam āli-saṃhatiḥ //",
  "GK19gp23-33u:283": "f//",
  "GK19gp23-33u:284": "//JGc_1,23.36// [tūṇaka]",
  "GK19gp23-33u:285": "[45] tās tatra ca-",
  "GK19gp23-33u:286": "śubhaṃyu-vana-mañjule savitṛjā-rucā saṅkule",
  "GK19gp23-33u:287": "prasūna-gaṇa-rājite bhramara-kokila-bhrājite /",
  "GK19gp23-33u:288": "sugandha-marud-añcite kumuda-bandhu śobhācite",
  "GK19gp23-33u:289": "samasta-guṇa-niścite nidhitayā ciraṃ sañcite //JGc_1,23.37// [pṛthvī]",
  "GK19gp23-33u:290": "sthale maṇija-catvaraṃ samadhiruhya taṃ satvaraṃ",
  "GK19gp23-33u:291": "vicitra-muralī-kalaṃ viracayantam udyat-kalam /",
  "GK19gp23-33u:292": "ghanāghana-ghana-śriyaṃ taḍīd-abhīṣu-vastra-priyaṃ",
  "GK19gp23-33u:293": "maṇi-dyuti-vikasvaraṃ dadṛśur aṅgi divya-smaram //JGc_1,23.38// [pṛthvī]",
  "GK19gp23-33u:294": "(yugmakam)",
  "GK19gp23-33u:295": "nirmāya kṛṣṇam abhitaḥ sthitim atra gaurī-",
  "GK19gp23-33u:296": "paṅktis tadā tam avalambitum utka-cittā /",
  "GK19gp23-33u:297": "madhye tamālam upalabhya suvarṇa-varṇa-",
  "GK19gp23-33u:298": "vallī-tatir vilasatīti kila vyaloki //",
  "GK19gp23-33u:299": "JGc_1,23.39//",
  "GK19gp23-33u:300": "[vasantatilakā]",
  "GK19gp23-33u:301": "atha-",
  "GK19gp23-33u:302": "vaṃśī-dūtikayā nimantrya kalitāh saurabhya-dhārā-sakhī",
  "GK19gp23-33u:303": "saṅghaiḥ sādrti bhūri dūra-saraṇer ānāyitāh subhruvaḥ /",
  "GK19gp23-33u:304": "prāptāh svāntikam ātma-rocir amṛtāny apy āśitāh preyasā",
  "GK19gp23-33u:305": "ṭrptiṃ naiva yayur na vā viramitaṃ tad-dāna-karmāmunā //JGc_1,23.40// [śārdūla]",
  "GK19gp23-33u:306": "pratyuta-",
  "GK19gp23-33u:307": "navyāh kalādharāh śubhrā bhrāji-nakṣatra-mālikāh /",
  "GK19gp23-33u:308": "arāla-locanāh kṛṣṇa-cakoraṃ ṭrsṇa-jaṃ vyadhuḥ //JGc_1,23.41// [anuṣṭubh]",
  "GK19gp23-33u:309": "[46] atha kṛṣṇas tatra sa-tṛṣṇam acintayat-aho /",
  "GK19gp23-33u:310": "nava-tāruṇyasya puṇya-sampada etā,",
  "GK19gp23-33u:311": "vara-lāvaṇyasya mat-kretavya-navya-paṇya-śreṇyas trilokī-lakṣmyāś cūḍāmaṇayaḥ,",
  "GK19gp23-33u:312": "sphuran-manmathasya jīvanauṣadhayaḥ kumudāyamāna-madīya-locanayor navīnāś candra-kalāh sahāvatīrya ruciṃ vitīrya virājante /",
  "GK19gp23-33u:313": "[47] tad evaṃ sthite-",
  "GK19gp23-33u:314": "kṛṣṇāpāṅga-śaraḥ sāṅgaṃ bhittvāpāṅga-śaraṃ mama /",
  "GK19gp23-33u:315": "manorathinam udbhettuṃ kila prāviśad antaram //JGc_1,23.42// [anuṣṭubh]",
  "GK19gp23-33u:316": "iti tāh pratyekaṃ pratyetavyaṃ cakruḥ /",
  "GK19gp23-33u:317": "[48] vastutas tu hares tāsu sarvāsu latāsv iva dvitra-lava-sevana-pūrvakam apūrvatayābhraman-netra-bhramara-yugalaṃ kamalinyām iva rādhāyām nirbādhām sthitim ātasthe /",
  "GK19gp23-33u:318": "[49] āsthitavatīti ca tatredaṃ sa tu vicārayāmāsa-",
  "GK19gp23-33u:319": "śobhāyāh śubhadā śobhā ramāyāh paramā ramā /",
  "GK19gp23-33u:320": "seyaṃ mal-locanasyāpi rādhikā-cāru-locanam //JGc_1,23.43// [anuṣṭubh]",
  "GK19gp23-33u:321": "[50] tad evaṃ sati sā ca tadīya-tādṛśa-dṛśaḥ sparṣataḥ kampa-sampad-unmīlana-rasa-prasara-vaśatayā kṣobhaṃ labhamānāpi taṃ prati prahita-lobhāṃ śobhām uvāha /",
  "GK19gp23-33u:322": "[51] ātra ca praśnottara-mayaṃ padyam:",
  "GK19gp23-33u:323": "smerayoḥ prati vidhūdyad-asrayo",
  "GK19gp23-33u:324": "rādhikā-nayanayos tulāṃvada /",
  "GK19gp23-33u:325": "śāradaṃ vikaca-mecakotpalaṃ",
  "GK19gp23-33u:326": "yan maranda-jhara-moci tat kim u? //",
  "GK19gp23-33u:327": "JGc_1,23.44//",
  "GK19gp23-33u:328": "[rathoddhatā]",
  "GK19gp23-33u:329": "[52] tad evaṃ sthite tāḥ puraḥ-sthitā yadyapy anavadya-saṃvanana-pravīṇa-veṇu-vidyā-maditā lajjām ujjahati sma,",
  "GK19gp23-33u:330": "tathāpy avitathābhijātyatayā namratā-kamrā muni-vratam evānuvavṛtire /",
  "GK19gp23-33u:331": "[53] śrī-kṛṣṇas tu yadā viśīṣṭa-lalanā-madhyam adhyāvasann evam adyotiṣṭha, tadā",
  "GK19gp23-33u:332": "tāsāṃ parama-durlabha-parimala-mātrāṇām api vaiṇava-madhura-gīta-madhu-maditatayā svayam eva kṛtābhiyātrāṇām āgatiṃ dṛśoḥ pathi nirmāya,",
  "GK19gp23-33u:333": "sa-narma-smitas tad-vidhām buddhim upadhayā labdha-śuddhim avadhārayann iva tan-mukhād unmukhānurāga-jāgarūka-vāg-amṛtam āsvādayitum,",
  "GK19gp23-33u:334": "tāsu ca samutsukatām āsādayituṃ,",
  "GK19gp23-33u:335": "nijāntika-sthiti-yācñā-garbheṇa sphurad-upekṣā-sandarbheṇa vacasā tāh kṣobhayāmāsa / yathā-",
  "GK19gp23-33u:336": "mahābhāgā yuṣman-milanam abhavan naḥ śubha-kṛte",
  "GK19gp23-33u:337": "tataḥ pṛcchāmy atrāgamanam idam avyāhatam iti /",
  "GK19gp23-33u:338": "tad etāvat-kleśād abhigamanataḥ saṅkucita-dhīḥ",
  "GK19gp23-33u:339": "sa bhūyaḥ sampṛcche bhavad-abhimataṃ kiṃ nu karavai? //",
  "GK19gp23-33u:340": "JGc_1,23.45// [śikhariṇī]",
  "GK19gp23-33u:341_0": "[54] tad evam atrādara-jñāpanayā jñātvāpy ajñāna-vijñāpanayā ca sveṣūpekṣāpekṣayor",
  "GK19gp23-33u:341_1": "ekataratayā tad-abhiprāyaṃ prāyaśo boddhum asamarthāsu tāsu tata evānabhivyakta-kiñcid-arthāsu",
  "GK19gp23-33u:341_2": "punaḥ sa-narma ca tathā vācaṃ prāha-",
  "GK19gp23-33u:342": "pṛcchato' pi purato mama bhavyaṃ",
  "GK19gp23-33u:343": "maunam eva kurutha pratigīr yat /",
  "GK19gp23-33u:344": "tad-bhavad-vraja-gṛhe gṛha-bhājāṃ",
  "GK19gp23-33u:345": "kiṃ nirāmayam atha pratibhāti? //JGc_1,23.46// [svāgatā]",
  "GK19gp23-33u:346": "[55] tataś ca mithaḥ sa-smita-nirīkṣitāsu tāsu punar uvāca-",
  "GK19gp23-33u:347": "tad idaṃ durabhiprāyaṃ",
  "GK19gp23-33u:348": "boddhuṃ bahvadīyam asmi na samarthaḥ /",
  "GK19gp23-33u:349": "svayam iha yūyaṃ tasmāt",
  "GK19gp23-33u:350": "kathayata saṅkocam uddhūya //JGc_1,23.47//",
  "GK19gp23-33u:351": "[56] punar atīva saṅkacatīr nirīkṣya yojanāviśeṣa-śleṣamayatayāpi tathā prathayāmāsa-",
  "GK19gp23-33u:352": "atha na bhavati kāryaṃ brūtha tan neti buddhaṃ",
  "GK19gp23-33u:353": "vrajam anu cala-cittā yāta nādhvaṃ mayātra /",
  "GK19gp23-33u:354": "vanam idam aitghoraṃ rātrir atrātighorā",
  "GK19gp23-33u:355": "svayam atiśayi-ghora-prāṇi-vṛndaiḥ parītāḥ //JGc_1,23.48//",
  "GK19gp23-33u:356": "[57] atra nādhvam iti na yāteti vā yojanā /",
  "GK19gp23-33u:357": "punas tad eva śleṣayituṃ sopāna-viśeṣaṃ cakāra-na cedṛśī svairatā bhavādṛśīnāṃ sadṛśī bhavati yataḥ mātāpitara-pramukhāḥ sahajāḥ patayaś ca vaḥ santi iti /",
  "GK19gp23-33u:358": "[58] punaḥ sa-hāsam āha sma-śrūyante' pi tanūjāḥ iti /",
  "GK19gp23-33u:359": "[59] atra kathakaś cintayāmāsa-vṛndā-paurṇamāsī-saṃvāda-gata-siddhāntānusāri-dhiyā-",
  "GK19gp23-33u:360": "siṣeva ātmany avaruddha-saurataḥ",
  "GK19gp23-33u:361": "sarvāḥ śarat-kāvya-kathā-rasāśrayāḥ [BhP 10.33.25]",
  "GK19gp23-33u:362": "ity anena pratipannasya tatrakīya-rasasyālambana-vairūpyād vairasyāpannatā-bhiyā ca tad idaṃ parihasitam eveti vidvan-matatayā vyaktīkariṣyāmi iti /",
  "GK19gp23-33u:363_0": "[60] atha tad eva spaṣṭam ācaṣṭa-[61] tad evaṃ tābhiḥ saha rantuṃ kṛta-vaṃśī-dhvaniḥ",
  "GK19gp23-33u:363_1": "sa tu sarasānāṃ śiromaṇir yadyapḸ tāsām utpattita eva sva-mātra-sātkṛta-pati-bhāvānām",
  "GK19gp23-33u:363_2": "anyatra patir iti pratītir loka-saṃvadana-vaśaṃvadatā-mātra-mayī kevala-sva-saṅgama-kāmanā-vrataś",
  "GK19gp23-33u:363_3": "cāparāṅga-saṅgama-rūpa-virūpatā-nirjayīti viśadam arthaṃ tāsu svīya-kāntā-bhāva-samutpatty-anyathānupapattyā sambhāvitavān /",
  "GK19gp23-33u:364_0": "[62] yadyapi ca tāsām ajāta-putrāṇām api devaraṃ-manya-putrādiṣu putratā-vyavahāraḥ",
  "GK19gp23-33u:364_1": "kevalaṃ sannihita-bālaka-viṣayaka-vatsalatā-svabhāvākāras tat-sambandhābhimānas tu",
  "GK19gp23-33u:364_2": "bahir evācāra ity āpta-vacanān nirdhāritavāṃs tathāpi tat-tad-ullekhana-karmaṇā narma-mātram ācaritavān /",
  "GK19gp23-33u:365": "tad ācarya ca tad-bandhūnām andhāyamānānām api tad-anveṣaṇa-nirbandhād bhayaṃ vicārya sāmarṣam iva vivakṣitam uvāca-katham iha tat-tad-bhayaṃ kurutha iti /",
  "GK19gp23-33u:366": "atra ca ṣaṣṭhī pañcamī vā samasyate /",
  "GK19gp23-33u:367": "[63] kiṃ cātra khaṇḍam akhaṇḍaṃ ca padyaṃ yathāyatham anūḍhā ūḍhābhāsāś ca tā dṛṣṭvācaṣṭeti gamyate /",
  "GK19gp23-33u:368": "tatrānūḍhāḥ prati sahajā ity antam /",
  "GK19gp23-33u:369": "ūḍhābhāsāḥ pratiśrūyante' pi tanūjā ity antam /",
  "GK19gp23-33u:370": "akhaṇḍaṃ tu sarvāḥ pratīti jñeyam /",
  "GK19gp23-33u:371": "[64] punaś cārtha-dhvani-saṃvalanayā cittam āndolayāmāsa-",
  "GK19gp23-33u:372": "dṛṣṭaṃ yad-vanam aty apūrva-kusumair divyartunā pūjitaṃ",
  "GK19gp23-33u:373": "dyotaiś carcitam indunā yamunayā cātmānilair nartitam /",
  "GK19gp23-33u:374": "sāmagrīyam udeti deva-nicitāsmākaṃ vihāra-krame",
  "GK19gp23-33u:375": "tasmād etad abhāvatas tu va iha stavyā na vāstavyatā //JGc_1,23.49//",
  "GK19gp23-33u:376": "kintu-",
  "GK19gp23-33u:377": "diṣṭenāpte tatra gatvā sva-goṣṭhe",
  "GK19gp23-33u:378": "kaṣṭenāpi svīya-dharmaṃ kurudhvam /",
  "GK19gp23-33u:379": "patyur bhaktir bāla-vatsādi-pālya-",
  "GK19gp23-33u:380": "vyaktīnāṃ yaḥ pālanādiś ca diṣṭaḥ //JGc_1,23.50//",
  "GK19gp23-33u:381": "[65] tataḥ kaṣṭa-sādhyaṃ taṃ dharmaṃ bādhyamānaṃ vidhāyātrāvikala-sarva-dharma-phale mama sukha-vihāra-sthale praviśata /",
  "GK19gp23-33u:382": "[66] anyathā punar udyad-vidhu-vanam idaṃ bhavatīnāṃ vidhuvanāya sampatsyata iti yācñā-pakṣābhiprāyaḥ /",
  "GK19gp23-33u:383": "[67] punaḥ sa vimarśam iva provāca-",
  "GK19gp23-33u:384": "aham ahaha na budhye smeti pūrvaṃ pralāpaṃ",
  "GK19gp23-33u:385": "cakara tad iha yūyaṃ tad vicārya kṣamadhvam /",
  "GK19gp23-33u:386": "rati-visara-vilāsair yantraṇād āgatā yas",
  "GK19gp23-33u:387": "tad-ucitam akhilaṃ yat snigdhatā mayy upaiti //JGc_1,23.51//",
  "GK19gp23-33u:388": "tad api na yadvad virahe prītis tadvan na sānnidhye",
  "GK19gp23-33u:389": "bhavati tato gṛha-yānaṃ bhavatīnām aucitīṃ cinute //JGc_1,23.52//",
  "GK19gp23-33u:390": "[68] atra ca prīti-viṣayād dūre sthitir na yukteti virodhi-lakṣaṇayā yācñāpakṣaḥ saṅgamyate / tataś ca-",
  "GK19gp23-33u:391": "pūrvaṃ yac cirataḥ spṛhāvalanayā saṃkptam āsīt punar",
  "GK19gp23-33u:392": "vaṃśyākāraṇayā balād upacitaṃ tad bhagnam uccair yataḥ /",
  "GK19gp23-33u:393": "tac chrutvā dayitād vyalīka-vacanaṃ bāḍhaṃ na niścikyire",
  "GK19gp23-33u:394": "kiṃ na smaḥ kim u vā sma ity aḸ tadā gopāla-vāma-bhruvaḥ //JGc_1,23.53//",
  "GK19gp23-33u:395": "tad āsāṃ niścalāṅgīnāṃ kāñcīnām api rājayaḥ /",
  "GK19gp23-33u:396": "samaṃ samantataḥ kleśāt tūṣṇīkām eva saṅgatāḥ //JGc_1,23.54//",
  "GK19gp23-33u:397": "tataś ca-",
  "GK19gp23-33u:398": "bāṣpa-vyājād āsāṃ priya-kṛta-parihṛti-samūḍha-santāpaḥ /",
  "GK19gp23-33u:399": "manye hṛdayāmbhoruha-nivahaḥ svarasān muhuś ca susrāva //JGc_1,23.55//",
  "GK19gp23-33u:400": "[69] atra caivaṃ vicārayāmāsuḥ-",
  "GK19gp23-33u:401": "prāṇāṃs tyajāma dayitasya pade luṭhāma",
  "GK19gp23-33u:402": "kupyāma tatra vinivṛtya gṛhaṃ vrajāma /",
  "GK19gp23-33u:403": "kṛṣṇāṃ viśāma ca na vā kaṭhināyamānam",
  "GK19gp23-33u:404": "etaṃ svabhālam abhihatya nicāyayāma //JGc_1,23.56//",
  "GK19gp23-33u:405": "[70] tatra tu-",
  "GK19gp23-33u:406": "śiraḥ-pīḍā bāṣpa-vyathita-galatā hṛd-gata-mahā-",
  "GK19gp23-33u:407": "prakampaḥ pratyaṅga-skhalanam iti nānā-vikṛtayaḥ /",
  "GK19gp23-33u:408": "priye rūkṣe jātā dalayitum amūr āvavṛtire",
  "GK19gp23-33u:409": "paraṃ tad-vaktrāntaḥ-prasadanam agāt pālayitṛtām //JGc_1,23.57//",
  "GK19gp23-33u:410": "masī-valita-dṛg-jala-srava-tamobhir ārād uraḥ-",
  "GK19gp23-33u:411": "sthalaṃ valita-kuṅkuma-praciti-sandhyam āvṛṇvatīḥ /",
  "GK19gp23-33u:412": "avāṅ-mukha-vidhur vadhūḥ sapadi paurṇamāsī-śaśi-",
  "GK19gp23-33u:413": "sphuran niśi ca tāmasīr iva cacāya tasmin hariḥ //JGc_1,23.58//",
  "GK19gp23-33u:414": "[71] tataś ca kiñcid amarṣe sati-",
  "GK19gp23-33u:415": "śvāsa-dīrṇa-madhurādhara-śriyaḥ",
  "GK19gp23-33u:416": "komalāṅghria-dala-kīrṇa-bhūmayaḥ /",
  "GK19gp23-33u:417": "hanta kāntam api taṃ nata-bhruvo",
  "GK19gp23-33u:418": "vivyadhur nayana-sāyakāsribhiḥ //JGc_1,23.59//",
  "GK19gp23-33u:419": "[72] tad evaṃ kṣobhe sati dāḍimād antaḥ-sakta-rakta-bījānām iva nijānāṃ bhāvānāṃ hṛdayān niṣkulākṛtiḥ svayam eva jātā,",
  "GK19gp23-33u:420": "tathāpi vaidagdhī-digdhatayā priya-gīrvad eva sandigdham ūcuḥ /",
  "GK19gp23-33u:421": "yad adyāpi gāyanti-",
  "GK19gp23-33u:422": "iyam iva mā kuru punar ativādam /",
  "GK19gp23-33u:423": "bhakta-janān bhaja muhur itarāṃs tyaja",
  "GK19gp23-33u:424": "vibhur iva rahita-vivādam //dhruvam//",
  "GK19gp23-33u:425": "pati-putrādika-bhajanam ihādhikam iti yaṃ vadasi vicāram /",
  "GK19gp23-33u:426": "sa tvayy eva hi tiṣṭhatu na tu bahir iti vimṛśāmaḥ sāram //JGc_1,23.60//",
  "GK19gp23-33u:427": "anayor artha-śleṣo' yam ubhayam eva pakṣaṃ viśeṣayati /",
  "GK19gp23-33u:428": "atha dhava-suta-mukha-gaṇatas tava sukham asti satāṃ hṛdi yātam /",
  "GK19gp23-33u:429": "tad api ca na hi bhavad-anusaraṇaṃ bhavad-icchati yuvatī-jātam //JGc_1,23.61//",
  "GK19gp23-33u:430": "atra sandigdha-kāku-padaṃ nahīti padaṃ tad-icchā-nirdhāraṇe,",
  "GK19gp23-33u:431": "yad vā niṣedhe-",
  "GK19gp23-33u:432": "svām āśām anuvardhaya vara-tanu-tatir iha labhatāṃ śātam /",
  "GK19gp23-33u:433": "satatānaśvara-vara varadeśvara na vitanu vitanūtpātam //JGc_1,23.62//",
  "GK19gp23-33u:434": "atrānuvardhayeti samedhane chedane vā-",
  "GK19gp23-33u:435": "gṛha-karmāṇy anucittaṃ sukha-tanu bhavatā nahy apinaddham /",
  "GK19gp23-33u:436": "caraṇau pracalata iha na ca valataḥ pratigamanaṃ kila baddham //JGc_1,23.63//",
  "GK19gp23-33u:437": "atra sukha-tanv iti bhavatety asya cittam ity asya vā viśeṣaṇam /",
  "GK19gp23-33u:438": "apinaddham iti bandhanābhāve bandhane vā na ceti pūrva-nahi-vat /",
  "GK19gp23-33u:439": "kileti niścaye' nṛte vā /",
  "GK19gp23-33u:440": "svabhava-tāpa-bharam amṛta-dharādhara-rasa-jharataḥ svata eva /",
  "GK19gp23-33u:441": "nāśaya yadi na hi mādṛśam api sa hi saṅkramitā sakhideva //JGc_1,23.64//",
  "GK19gp23-33u:442": "atra svabhaveti kāme svajāte vā /",
  "GK19gp23-33u:443": "mādṛśam ity asmat-sadṛśe vā jane' smad-arthe vā /",
  "GK19gp23-33u:444": "lakṣmī-sukha-dadam api bhavataḥ padam ahaha pulindī-bhavyam /",
  "GK19gp23-33u:445": "spṛṣṭaṃ yad-avadhi dṛṣṭaṃ tad-avadhi sarvaṃ jagad-apasavyam //",
  "GK19gp23-33u:446": "JGc_1,23.65//",
  "GK19gp23-33u:447": "atrāpasavyaṃ pratikūlam ity ubhaya-pakṣe' pi samañjasam /",
  "GK19gp23-33u:448": "ākṣepa-pakṣe punlindī-bhavyam iti nīca-gāmitvaṃ vyajyate-",
  "GK19gp23-33u:449": "lakṣīr vrajam anu tulasī-vanam anu bhavad-udaya-sphurad-udayā /",
  "GK19gp23-33u:450": "dṛśyata iti tava pada-dhūlyāplavam icchaty api pati-hṛdayā //",
  "GK19gp23-33u:451": "JGc_1,23.66//",
  "GK19gp23-33u:452": "yasyā vīkṣaṇam api valita-kṣaṇa-pārṣada-vṛnda-nidhānam /",
  "GK19gp23-33u:453": "tadvad vayam api hṛdi vāñchām api nahyāmaḥ savitānam //JGc_1,23.67//",
  "GK19gp23-33u:454": "atrāpi-śabdaḥ samuccaye pūrvavat kākvā niṣedhe vā /",
  "GK19gp23-33u:455": "tattvaṃ sukṛpaya kṛta-vṛjinātyaya tava yāś caraṇe raktāḥ /",
  "GK19gp23-33u:456": "tā bhavataḥ smita-vīkṣaṇa-vismita-cittāḥ kuru nija-bhaktāḥ //JGc_1,23.68//",
  "GK19gp23-33u:457": "idam ubhayatra ca yogyam /",
  "GK19gp23-33u:458": "alakāvṛta-mukha kuṇḍala-dhṛta-sukha hasita-vibhūṣita-netra /",
  "GK19gp23-33u:459": "dattābhaya-bhuja-vakṣaḥ-śrī-yuja dāsyo vayam api te' tra //JGc_1,23.69//",
  "GK19gp23-33u:460": "atra cāpiḥ pūrvavat /",
  "GK19gp23-33u:461": "tava muralī-kalam api ca rūpa-balam anubhūyābhavad eva /",
  "GK19gp23-33u:462": "druma-kulam api pulakāṅkura-saṅkulam iha kā nārī deva //JGc_1,23.70//",
  "GK19gp23-33u:463": "atra keti kaumutye niṣedhe vā-",
  "GK19gp23-33u:464": "vyaktaṃ vraja-bhaya-hara-līlā-caya devas tvam asi sa ko' pi /",
  "GK19gp23-33u:465": "tan no nija-karam api śirasi ca dhara dāsīnāṃ bhramato' pi //JGc_1,23.71//",
  "GK19gp23-33u:466": "[73] tad evaṃ sthite-",
  "GK19gp23-33u:467": "tathā vilāpa-tāpena na tāsāṃ vivyathe hariḥ /",
  "GK19gp23-33u:468": "yathā rādhā preṅkhita-bhrū-dhanur iṅkhi-dṛg-āśugaiḥ //JGc_1,23.72//",
  "GK19gp23-33u:469": "atha vyathita-mānasaḥ prathita-bhāva-kāruṇyataḥ",
  "GK19gp23-33u:470": "prahasya muditānanaḥ svaka-rahasyam ullāsayan /",
  "GK19gp23-33u:471": "pratisvam anayat priyā druta-matiḥ sva-pārśvaṃ balī",
  "GK19gp23-33u:472": "balād api balānujo valayati sma līlāṃ prati //JGc_1,23.73//",
  "GK19gp23-33u:473": "āmṛśann aṅgulīḥ pāṇiṃ prakoṣṭhaṃ bāhum apy atha /",
  "GK19gp23-33u:474": "tāsāṃ hari-karas tṛptiṃ nāgāndhanam ivādhanaḥ //",
  "GK19gp23-33u:475": "JGc_1,23.74//",
  "GK19gp23-33u:476": "yad api ca rādhā tāsu svam abhijugopāyutādi-saṅkhyāsu /",
  "GK19gp23-33u:477": "tad api ca hariṇā spaṣṭaṃ dṛṣṭā tārāsu candralekheva //",
  "GK19gp23-33u:478": "JGc_1,23.75//",
  "GK19gp23-33u:479": "rādhā yarhi svakara-spṛṣṭā jātā murārāteḥ /",
  "GK19gp23-33u:480": "ativismitaye jajñe tarhi ca sā tatra candralekheva //JGc_1,23.76//",
  "GK19gp23-33u:481": "gopyaḥ kṛṣṇaṃ tatra kṛṣṇaś ca rādhām",
  "GK19gp23-33u:482": "āśliṣoccair āvrajan narma-śarma /",
  "GK19gp23-33u:483": "bhāva-śreṇyaḥ sthāyi-bhāvaṃ svabhāvo",
  "GK19gp23-33u:484": "yadvat puṇyād vāsanāṃ pūrva-labdhām //JGc_1,23.77//",
  "GK19gp23-33u:485": "[74] tatra kāścid bhūrur iva nibhālya vana-mālyaḥ parīhāsataḥ parasparam ūcuḥ-",
  "GK19gp23-33u:486": "jalade vilasati vidyud bibhyati hṛdayāni bhīrūṇām /",
  "GK19gp23-33u:487": "kiṃ parihasasi sakhi tvaṃ kiṃ na hi paśyasi puraś citram //JGc_1,23.78//",
  "GK19gp23-33u:488": "ātmārāmā apy aho yasya gandhād",
  "GK19gp23-33u:489": "brahmānandaṃ bāḍham āccādayanti /",
  "GK19gp23-33u:490": "pūrṇānandaḥ sa svayaṃ hanta tābhiḥ",
  "GK19gp23-33u:491": "svānandāya krīḍanāya prayete //JGc_1,23.79//",
  "GK19gp23-33u:492": "[75] atha samāpanam-",
  "GK19gp23-33u:493": "īdṛg apyayi rādhe yas tāsāṃ mukha-nirīkṣakaḥ /",
  "GK19gp23-33u:494": "tvad-utkarṣa-rasāyāsīd iva tāsu parīkṣakaḥ //JGc_1,23.80//",
  "GK19gp23-33u:495": "iti śrī-śrī-gopāla-campūm anu",
  "GK19gp23-33u:496": "prathama-saṅga-raṅgaja-vāko-vākya-bhaṅgī-saṅgītaṃ nāma",
  "GK19gp23-33u:497": "trayoviṃśaṃ pūraṇam",
  "GK19gp23-33u:498": "//23//",
  "GK19gp23-33u:499": "*************************************************************",
  "GK19gp23-33u:500": "(24)",
  "GK19gp23-33u:501": "atha caturviṃśaṃ pūraṇam",
  "GK19gp23-33u:502": "śrī-rādhā-saubhāgya-śravaṇa-subhāgyaṃ nāma",
  "GK19gp23-33u:503": "[1] tataḥ snigdhakaṇṭha uvāca-",
  "GK19gp23-33u:504": "[2] atha saṅkṣepeṇa varṇitaṃ, yathā-",
  "GK19gp23-33u:505": "tābhiḥ sametābhir udāraceṣṭitaḥ",
  "GK19gp23-33u:506": "priyekṣaṇotphulla-mukhībhir acyutaḥ /",
  "GK19gp23-33u:507": "udāra-hāsa-dvija-kunda-dīdhitir",
  "GK19gp23-33u:508": "vyorocataiṇāṅka ivoḍubhir vṛtaḥ //[BhP 10.29.43] iti /",
  "GK19gp23-33u:509": "[3] tatra prathama-caraṇaḥ śloka-sātkriyayālaṅkriyayā paricaryate-",
  "GK19gp23-33u:510": "kāntasya tābhiḥ sva-karaṃ spṛśan karaḥ",
  "GK19gp23-33u:511": "sarpan paraṃ cāvayavaṃ vitarkitaḥ /",
  "GK19gp23-33u:512": "kīrṇaś ca tasyāntaram antaraṃ bhajan[*5]",
  "GK19gp23-33u:513": "dṛṣṭaḥ punas taj jitakāśitāṃ gataḥ //",
  "GK19gp23-33u:514": "JGc_1,24.1//",
  "GK19gp23-33u:515": "[indravaṃśā]",
  "GK19gp23-33u:516": "[*5] vrajan (gha)",
  "GK19gp23-33u:517": "[4] atha dvitīya-caraṇaḥ-",
  "GK19gp23-33u:518": "priyaṃ niyutaśo' py amūr na hi vilokamānāḥ samaṃ",
  "GK19gp23-33u:519": "nimeṣam upasedire yad iyam eva divyā sthitiḥ /",
  "GK19gp23-33u:520": "priyeṇa nijam arpitaṃ yad avaloka-śuddhāmṛtaṃ",
  "GK19gp23-33u:521": "samaṃ bubhujire pṛthak tad adhikaṃ tu kiṃ varṇyatām? //JGc_1,24.2// [pṛthvī]",
  "GK19gp23-33u:522": "[5] atha siṃhāvaloka-nyāyād dvitīya-tṛtīya-caraṇau ca, yathā-",
  "GK19gp23-33u:523": "yathā dṛśāṃ diśi diśi tā dadhur muhus",
  "GK19gp23-33u:524": "tathā haris tad-abhimukhaṃ dadhe dṛśam /",
  "GK19gp23-33u:525": "yadānvabhūd arahita-cāturakṣyatā",
  "GK19gp23-33u:526": "tadāhasīt sphuṭam asakṛt kṛta-kramam //JGc_1,24.3// [rucirā*]",
  "GK19gp23-33u:527": "[6] tadvad uttarārdhaṃ ca-",
  "GK19gp23-33u:528": "kavibhiḥ kṛṣṇe śaśitā tāsu ca nakṣatratā kavitā /",
  "GK19gp23-33u:529": "kintu smita-mukha-dīvyad-vilasita-vṛndair amī varitāḥ //JGc_1,24.4// [anuṣṭubh]",
  "GK19gp23-33u:530": "[7] tataś ca nānā-narma-karmaṭhatayā haṭhavattayā ca kṛṣṇena kiṃcid asaṃkoce viracite,",
  "GK19gp23-33u:531": "prāyaśaḥ sarvāvayave cāvalocite,",
  "GK19gp23-33u:532": "nicolādi-viparyaye ca paricite sāsraṃ bahu vihasya tad iha sarvam eva yathāvat paryācitam ācere /",
  "GK19gp23-33u:533": "[8] tad evam ācārya sasukham udaṅ-mukha-gati-caryayā yamunā-tīra-vana-śreṇīṃ śobhayann eṇīdṛśas tāḥ sva-kāntibhir ācakarṣa,",
  "GK19gp23-33u:534": "[9] yatra labdha-harṣaś candramasam api nija-dakṣiṇataḥ samākarṣann iva saṅgitayāṅgīcakāra /",
  "GK19gp23-33u:535": "[10] tad anu ca sarvābhir arvācīna-yauvanābhis tam ekam anusarantībhir ata eva parasparaṃ saṅgam apariharantībhir,",
  "GK19gp23-33u:536": "ata eva sahasānupalabdhānurahasa-kaṇikābhir,",
  "GK19gp23-33u:537": "ata eva tan-milana-viśeṣāya kalita-purūtkalikābhiḥ saha,",
  "GK19gp23-33u:538": "sa haris tādṛśatām eva parāmṛśati sma-",
  "GK19gp23-33u:539": "[11] athānyathānupapattyā saṅgānasukham evāvalambamānaḥ kevalaṃ cañcac-cañcarīka-lulita-lalita-sukumāra-kusumāñcitaṃ vanam evāyaṃ sarva-guṇa-śālī vanamālī cañcati sma / kintu,",
  "GK19gp23-33u:540": "saṅgānaṃ tad idaṃ paraspara-guṇa-grāmānubhūtiḥ svataḥ",
  "GK19gp23-33u:541": "śarmāpy atra manorathāntara-kṛteḥ śaśvad babhūvāspadam /",
  "GK19gp23-33u:542": "yatrāliṅgana-cumbanādi-vidhaye tāsāṃ harer apy adaḥ",
  "GK19gp23-33u:543": "saukhyaṃ lakṣyam abhūt parāvṛti-vidhāṃ cāveśitā nirmame //JGc_1,24.5// [śārdūla]",
  "GK19gp23-33u:544": "[12] tad etad varṇitaṃ yathā śrī-bādarāyaṇinā-",
  "GK19gp23-33u:545": "upagīyamāna udgāyan vanitā-śata-yūthapaḥ /",
  "GK19gp23-33u:546": "mālāṃ bibhrad vaijayantīṃ vyacaran maṇḍayan vanam //[BhP 10.29.44] iti /",
  "GK19gp23-33u:547": "[13] gāne viśeṣaś ca śrī-parāśareṇa-",
  "GK19gp23-33u:548": "kṛṣṇaḥ śarac-candramasaṃ kaumudīṃ kumudākaram /",
  "GK19gp23-33u:549": "jagau gopī-janas tv ekaṃ kṛṣṇa-nāma punaḥ punaḥ //[ViP 5.13.52]",
  "GK19gp23-33u:550": "vidhur ayam āgatavān śaradaṃ prati samprati /",
  "GK19gp23-33u:551": "itavān vidhur atha nahi bhavatīḥ prati /",
  "GK19gp23-33u:552": "mādhava jaya gokula-vīra jaya jaya kṛṣṇa hare //a//",
  "GK19gp23-33u:553": "kumudākara-calanaṃ na bhaved iti seyaṃ /",
  "GK19gp23-33u:554": "kaumudikāgād idam unneyam /",
  "GK19gp23-33u:555": "keśava jaya hārda-śarīra jaya jaya kṛṣṇa hare //b//",
  "GK19gp23-33u:556": "kusuma-vanī madhupair iyam añcati kāntim /",
  "GK19gp23-33u:557": "mama bhavatīṣu prathayatu kāntim /",
  "GK19gp23-33u:558": "śyāmala jaya hārda-samīra jaya jaya kṛṣṇa hare //c//",
  "GK19gp23-33u:559": "puṣpita-kuñja-caye vṛndācita-śobhā /",
  "GK19gp23-33u:560": "bhavad-anugataye kila kṛta-lobhā /",
  "GK19gp23-33u:561": "mohana jaya saṃvidi dhīra jaya jaya kṛṣṇa hare //",
  "GK19gp23-33u:562": "JGc_1,24.6//",
  "GK19gp23-33u:563": "[daśāvatārastotra]",
  "GK19gp23-33u:564": "[14] tad evaṃ gāyate priyāya pratigṛṇatīṣu tāsu nava-yuvatīṣu punaḥ śrī-śuka-vacanāti-rahasyaṃ, yathā-",
  "GK19gp23-33u:565": "nadyāḥ pulinam āviśya gopībhir hima-vālukam /",
  "GK19gp23-33u:566": "juṣṭaṃ[*6] tat-taralānandi-kumudāmoda-vāyunā //",
  "GK19gp23-33u:567": "[*6] reme, vallabha, gītā press",
  "GK19gp23-33u:568": "bāhu-prasāra-parirambha-karālakoru-",
  "GK19gp23-33u:569": "nīvī-stanālabhana-narma-nakhāgra-pātaiḥ /",
  "GK19gp23-33u:570": "kṣvelyāvaloka-hasitair vraja-sundarīṇām",
  "GK19gp23-33u:571": "uttambhayan rati-patiṃ ramayāñcakāra //[BhP 10.29.45-6] iti /",
  "GK19gp23-33u:572": "[15] tad etad, yathā-tad evaṃ bhrāmaṃ bhrāmaṃ jāta-prasare' py alabdhāvasare sa-tṛṣṇa-kṛṣṇa-sahita-mahita-mahilāvisare' bhilaṣita-vilasitāya viralatā na jātā /",
  "GK19gp23-33u:573": "[16] ajātāyāṃ ca tasyāṃ kṛṣṇayā taraṅga-kara-nikara-citam aharahar avakalitaṃ pulina-viśeṣam eva tad-ucitaṃ prabalam avakalayāmāsa /",
  "GK19gp23-33u:574": "[17] balānujanmā yaḥ khalu hima-bālukeva bālukā yasmiṃs tādṛśa iti parama-śubhra-śubhra-guṇatayā vibhrājate sma /",
  "GK19gp23-33u:575_0": "[18] yatraiva ca tādṛśa-sarva-guṇa-pūrṇa-pūrṇimā-nija-dvija-rāja-virājamāna-suṣamāsuṣama-pratisaṅkrama-para-bhāga-jāgarūka-mahā-mahasā",
  "GK19gp23-33u:575_1": "sahasā nayanāni nābhyudaya-dayanāni bhavanti sma /",
  "GK19gp23-33u:576": "[19] yatraiva ca tūlikāvad anukūlikā bālukā vastra-mātram āstaraṇam apekṣate sma;",
  "GK19gp23-33u:577": "yatraiva ca kalinda-tanayā svayaṃ valita-sakhīnayā saugandhika-sugandha-gandhavāha-vahanādinā sevāṃ vahati sma /",
  "GK19gp23-33u:578": "[20] tatra cātra śrī-keśavaḥ praveśam anubhūya pratipreyasy api yugmībhūya bāhu-prasārādi-līlāṃ śīlayāmāsa /",
  "GK19gp23-33u:579": "[21] sā ceyaṃ paramarahasyeti rahasy eva kiñcid vyasyate /",
  "GK19gp23-33u:580": "[22] yathā mithas tat tan mithunam-",
  "GK19gp23-33u:581": "bāhu-prasāram akarot parirambhaṇāya",
  "GK19gp23-33u:582": "bāhū tu tat-karaṇatāṃ ciram īyatur na /",
  "GK19gp23-33u:583": "yo yasya naiti vaśatāṃ sa kathaṃ nu tasya",
  "GK19gp23-33u:584": "prāpnotu sādhakatama-sthitim añjasaiva? //",
  "GK19gp23-33u:585": "JGc_1,24.7//",
  "GK19gp23-33u:586": "[vasantatilakā]",
  "GK19gp23-33u:587": "kṛtaṃ ca parirambhanaṃ na parihartum īśāv amū",
  "GK19gp23-33u:588": "babhūvatur aghāri-tat-priya-vadhū-janāv ātmanā /",
  "GK19gp23-33u:589": "kathañcid api vīrudhā bhavati cet taroḥ saṃgamas",
  "GK19gp23-33u:590": "tayoḥ katham apṛktatā svayam anīhayor jāyatām? //JGc_1,24.8// [pṛthvī]",
  "GK19gp23-33u:591": "sakhīnām apy āsyā-rahita-samaye yat praṇayinoḥ",
  "GK19gp23-33u:592": "parīrambhārambhāt prabala-sukha-mūrcchā samajani /",
  "GK19gp23-33u:593": "tayos tāṃ vicchetuṃ param ahaha nānā-vilasita-",
  "GK19gp23-33u:594": "pratīkṣā supteva svayam atha jajāgāra paritaḥ //",
  "GK19gp23-33u:595": "JGc_1,24.9// [śikhariṇī]",
  "GK19gp23-33u:596": "tataś ca-",
  "GK19gp23-33u:597": "rahasi saṅkucatī punar apy asau",
  "GK19gp23-33u:598": "nija-kareṇa harer akirat karam /",
  "GK19gp23-33u:599": "vyathitatām iva tāṃ tu vivṛṇvatīṃ",
  "GK19gp23-33u:600": "tad anumṛṣṭi-miṣād ayam aspṛśat //",
  "GK19gp23-33u:601": "JGc_1,24.10//",
  "GK19gp23-33u:602": "[drutavilambitā]",
  "GK19gp23-33u:603": "vadanaṃ tava vṛṇvate bata",
  "GK19gp23-33u:604": "bhramarā nānugatāsti kācana /",
  "GK19gp23-33u:605": "iti lālayati sma sa cchalād",
  "GK19gp23-33u:606": "alakānāṃ tatim apy amūm anu //JGc_1,24.11// [viyoginī]",
  "GK19gp23-33u:607": "uru-sparśe niraste' pi nīvīm aspṛkṣad acyutaḥ /",
  "GK19gp23-33u:608": "niḥśaṅkayācakānāṃ hi tathācaritam īkṣyate //JGc_1,24.12// [anuṣṭubh]",
  "GK19gp23-33u:609": "kalayati saṃvastrayati",
  "GK19gp23-33u:610": "saṃhastayate sma tasya yā rāmā /",
  "GK19gp23-33u:611": "praṇayī sa haris tasyāḥ",
  "GK19gp23-33u:612": "spṛśati ca colīṃ vitūstanavyājāt //JGc_1,24.13// [gīti]",
  "GK19gp23-33u:613": "vakṣas te kim api nirīkṣyate praphullaṃ",
  "GK19gp23-33u:614": "sparśaṃ cāṇv api sahate calākṣi yan na /",
  "GK19gp23-33u:615": "tasmān man-nakha-nakharañjanī-spṛg eva",
  "GK19gp23-33u:616": "syān nīruk tad iti harir jahāsa cātra //",
  "GK19gp23-33u:617": "JGc_1,24.14//",
  "GK19gp23-33u:618": "[praharṣiṇī][*7]",
  "GK19gp23-33u:619": "[*7] This verse does not appear in ca, gha.",
  "GK19gp23-33u:620": "madhusūdanatāṃ mukhāmbuje",
  "GK19gp23-33u:621": "haritāṃ hṛd-bhava-kumbhi-kumbhayoḥ /",
  "GK19gp23-33u:622": "gatavān bata nandajaḥ kathaṃ",
  "GK19gp23-33u:623": "rati-nātha-prabhavāya nārhati //JGc_1,24.15// [viyoginī]",
  "GK19gp23-33u:624": "atha yat kathanīyatocitaṃ",
  "GK19gp23-33u:625": "kathitaṃ tat prathitaṃ ca kiñcana /",
  "GK19gp23-33u:626": "yad athākathitaṃ dvi-karmakaṃ",
  "GK19gp23-33u:627": "smṛti-rītyā tad avehi pāṇineḥ //JGc_1,24.16// [viyoginī]",
  "GK19gp23-33u:628": "[23] ity evaṃ sthite-",
  "GK19gp23-33u:629": "gopyas tāḥ pratipadya sarva-viṣaya-śreyāṃsam ātma-priyaṃ",
  "GK19gp23-33u:630": "svādhīnaṃ sapadi pratisvam asakṛt tatrātigarvaṃ dadhuḥ /",
  "GK19gp23-33u:631": "lokaś ced bahu-rāja-rāṣṭra-vasatir jaṅganti bhaṅgaṃ tadā",
  "GK19gp23-33u:632": "tasyāntar-hitatā hiteti kila so' py antardadhe mādhavaḥ //JGc_1,24.17// [śārdūla]",
  "GK19gp23-33u:633": "[24] tena ca vicāritaṃ khalv idaṃ-ahaha,",
  "GK19gp23-33u:634": "mama paramam uddeśyam eva vismṛta-deśyam abhūt,",
  "GK19gp23-33u:635": "yataḥ sarvābhir eva nirviśeṣaṃ ramamāṇe mayi ramā-śiromaṇīyamānā rādhāpi sādhāraṇatāṃ gatā /",
  "GK19gp23-33u:636": "[25] kiṃ ca, sva-manoratha-prathanāyāṃ rādhāyāḥ prathamā prathamānā-gamanatā samprati pratipannā,",
  "GK19gp23-33u:637": "tasmān mahā-maha eva mama hitāya mahīyate /",
  "GK19gp23-33u:638": "sa ca śāradatā-viśāradatāyām asyāṃ paurṇamāsyāṃ rāsa-rasa eva tūrṇaṃ pūrṇatām arhati /",
  "GK19gp23-33u:639": "eṣa tu sarvāsām aikamatya-pratipatty-anusārata eva sāratām prasārayati /",
  "GK19gp23-33u:640": "aikyamataṃ ca pratyekaṃ sābhimānāntarāsu parāsu kiñcin mad-udāsīnatā-paraṃ dāsī-kartum āsīdati /",
  "GK19gp23-33u:641": "tasmād aśeṣa-guṇādhikāṃ rādhikām ādāya tirodhāya sthāsyāmi iti /",
  "GK19gp23-33u:642": "[26] tad etad vibhāvya bhāvyam arthaṃ sādhayan,",
  "GK19gp23-33u:643": "mādhavas tatra tatrālasa-kara-caraṇādi-kriyāṃ priyāṃ priyāṃ praty uvāca-nūnaṃ vañcita-kāñcī-dhvanitayā kayācid apy atra sthīyata iti nāsthīyate /",
  "GK19gp23-33u:644": "tac ca mama bhavad-ekānucāri-vihāritayā vicāritīkriyate /",
  "GK19gp23-33u:645": "tasmād atyāyāsavatyā bhavatyā sthīyatām /",
  "GK19gp23-33u:646": "mayā tu samayā mṛgayamāṇatāṃ nirmāya nātisamaya-virāmam āgamanīyam /",
  "GK19gp23-33u:647": "[27] tad etad abhidhāya,",
  "GK19gp23-33u:648": "tatas tataḥ sarvataś cāntardhāya rādhayā saha sahasā jagāma /",
  "GK19gp23-33u:649": "[28] atha samaya-katipaya-vyatyayam asahamānā sā sā ca tatas tata utthāya prasthāya ca tam anvicchantīti bhramaṇāt kramaśaḥ eka-dvāditayā paramparaṃ militāḥ /",
  "GK19gp23-33u:650": "militāś ca tāḥ paramparam apratītitaḥ śapathaṃ prathamānāḥ kṛṣṇa-patham evānveṣayāmāsuḥ / kintu-",
  "GK19gp23-33u:651": "anveṣṭuṃ kṛṣṇam iṣṭaṃ nikaṭam abhigataṃ cintayitvā pradūnāḥ",
  "GK19gp23-33u:652": "kartuṃ tan naiva śekuḥ param ahaha gatāḥ klāntim etā nipetuḥ /",
  "GK19gp23-33u:653": "sthitvā tadvac cirāya sphuraṇa-mayam amuṃ prāpya sarvāḥ samantān",
  "GK19gp23-33u:654": "matvānyo' nyaṃ tam eva pratihata-matayaś cakrur āliṅganādi //",
  "GK19gp23-33u:655": "JGc_1,24.18// [sragdharā]",
  "GK19gp23-33u:656": "tataś ca-",
  "GK19gp23-33u:657": "yās tu tṛṣṇākulatayā kṛṣṇa-bhāva-vaśaṃ gatāḥ /",
  "GK19gp23-33u:658": "kṛṣṇāyante sma tā eva sarva-pālakatām itāḥ //JGc_1,24.19// [anuṣṭubh]",
  "GK19gp23-33u:659_0": "[29] atha kathañcid anusaṃhita-bahirarthāḥ samayaṃ gamayitum asamarthāḥ pūrvābhyāsa-vaśān",
  "GK19gp23-33u:659_1": "nija-rakṣāyā vaśān nikhila-sukhada-śīlāṃ bālyādi-katal-līlāṃ gātum ārabdhās tad-āveśa-parirabdhā babhūvuḥ /",
  "GK19gp23-33u:660": "[30] tatra ca kṛṣṇam anvicchantyas tata ito gacchantyas taru-vallī-pallīm api muhur api pṛcchanti sma,",
  "GK19gp23-33u:661": "unmāda-vṛtter anuvṛtteḥ, yathā-",
  "GK19gp23-33u:662": "līlā gāyaṃs tat-tad-āveśa-vaśyas",
  "GK19gp23-33u:663": "tat-tad-bhāvaṃ prāpa gopī-nikāyaḥ /",
  "GK19gp23-33u:664": "citraṃ kṛṣṇāveśitām āpa yā yā",
  "GK19gp23-33u:665": "gaurāṅgī sā kṛṣṇa-varṇā pratītā //JGc_1,24.20// [śālinī]",
  "GK19gp23-33u:666": "adyāpi smṛtam uttapaty ahaha mac-cittaṃ yad etā muhuḥ",
  "GK19gp23-33u:667": "pṛcchanti sma hariṃ viyoga-vidhurā hā hā tarūn apy aho /",
  "GK19gp23-33u:668": "āstāṃ tan mama hṛdy aruntudam idaṃ gītābhir etat-kṛte",
  "GK19gp23-33u:669": "ghorād bhītibhir unmadiṣṇu-hṛdayā ghorānukāraṃ dadhuḥ //JGc_1,24.21// [śārdūla]",
  "GK19gp23-33u:670": "[31] tadīdṛśalīlāveśaḥ paraparagacchapṛcchābhiniveśataḥ kramaśaḥ pracita-niṣkramīkṛtim avāpa,",
  "GK19gp23-33u:671": "yat pṛcchābhiniveśaś caivam apagacchati sma, yathā-",
  "GK19gp23-33u:672": "kāṃścit vikāsi-kusumair upahāsa-bhāvān",
  "GK19gp23-33u:673": "kāṃścin natāgra-valanair vimukhī-kṛtāsyān /",
  "GK19gp23-33u:674": "kāṃścin madāli-virutai rūṣitokti-yuktān",
  "GK19gp23-33u:675": "matvā tarūṃs tad anuyoga-rasād viremuḥ //",
  "GK19gp23-33u:676": "JGc_1,24.22//",
  "GK19gp23-33u:677": "[vasantatilakā]",
  "GK19gp23-33u:678": "[32] tataś ca kṣitim eva praśna-lakṣitī-kṛtavatyaḥ, yathā-",
  "GK19gp23-33u:679": "aho kim akaros tapaḥ kiyad ihorvi yac chrī-hareḥ",
  "GK19gp23-33u:680": "pada-spṛg anu vindase pulaka-rūpa-nānāṅkurān /",
  "GK19gp23-33u:681": "trivikramaja-vikramāt kim iva tat tvayā sambhṛtaṃ",
  "GK19gp23-33u:682": "varāha-parirambhataḥ kim athavā kvacit kintu na //JGc_1,24.23// [pṛthvī]",
  "GK19gp23-33u:683": "pṛthvī kṣamā ca nāmnā tvaṃ tat-padāṅkam udaṅkitā /",
  "GK19gp23-33u:684": "tasmāt tvām eva taṃ praṣṭuṃ tā vayaṃ gatim āgatāḥ //JGc_1,24.24// [anuṣṭubh]",
  "GK19gp23-33u:685": "[33] tad evaṃ sarvāsu tarv-ādikaṃ pṛcchantīṣu tata itaś ca gacchantīṣu tadīyaṃ saurabhyaṃ parirabhya,",
  "GK19gp23-33u:686": "jagat-prāṇeṣu sannidhānaṃ prati praṇīta-prayāṇeṣu,",
  "GK19gp23-33u:687": "tad-vaidagdhī-digdha-snigdha-hṛdayā rādhā-sakhī-samudayā hariṇīṃ prati kṛta-praṇayāḥ sānumodatayā hāri vyāharanti sma-",
  "GK19gp23-33u:688": "apy eṇapatny upagataḥ priyayeha gātrais",
  "GK19gp23-33u:689": "tanvan dṛśāṃ sakhi sunirvṛtim acyuto vaḥ /",
  "GK19gp23-33u:690": "kāntāṅga-saṅga-kuca-kuṅkuma-rañjitāyāḥ",
  "GK19gp23-33u:691": "kunda-srajaḥ kula-pater iha vāti gandhaḥ //",
  "GK19gp23-33u:692": "[BhP 10.30.11] [vasantatilaka]",
  "GK19gp23-33u:693": "bāhuṃ priyāṃsa upadhāya gṛhīta-padmo",
  "GK19gp23-33u:694": "rāmānujas tulasikāli-kulair madāndhaiḥ /",
  "GK19gp23-33u:695": "anvīyamāna iha vas taravaḥ praṇāmaṃ",
  "GK19gp23-33u:696": "kiṃ vābhinandati caran praṇayāvalokaiḥ? //",
  "GK19gp23-33u:697": "[BhP 10.30.12] [vasantatilaka]",
  "GK19gp23-33u:698": "[34] atra khalu eṇeti patnīti sakhīti pada-trayeṇa-he praśasta-netre /",
  "GK19gp23-33u:699": "mādṛśa-mānuṣī-sadṛśa-vicāra-saṃcarita-vṛndāvana-kṣetre /",
  "GK19gp23-33u:700": "tat-tad-asmadīya-sukha-prakhyeṇa sukhena labdha-mad-vidha-sakhye /",
  "GK19gp23-33u:701": "iti vyajya sukha-rajya-māna-hṛdayāḥ prāha-",
  "GK19gp23-33u:702_0": "[35] priyayā samam acyutaḥ śrī-kṛṣṇaḥ śliṣṭatayā tasyāḥ sakāśād aviśliṣṭaḥ sann adasīya-śobhā-kṛtāsaṅgair",
  "GK19gp23-33u:702_1": "aṅgair yuṣmākaṃ tādṛśāṃ dṛśāṃ kevala-sva-darśanajānandād apy atiśayitam ānandam utkarṣayan",
  "GK19gp23-33u:702_2": "kiṃ yuṣmat-samīpam āpa?",
  "GK19gp23-33u:703": "tatra tan-mithuna-ślāghā-garbha-vacanena hetuṃ racayanti kānta iti /",
  "GK19gp23-33u:704": "gokula-rāja-kula-tilakasya yā kunda-mālā,",
  "GK19gp23-33u:705": "tasyāḥ kutrāpy alabhya-saurabhyam iha tad-bhāra-milaj-java-bhaṅga-nibha-vāyu-saṅgataḥ prasarati /",
  "GK19gp23-33u:706": "kīdṛśyāḥ? mālāyāḥ kāntā-parama-puṇyena parama-sarva-sādguṇyena tasyāpi lālasasya yā paramāspada-rūpā,",
  "GK19gp23-33u:707": "tasyā aṅga-saṅge kuca-kuṅkuma-paṅka-kula-saṅkulāyāḥ /",
  "GK19gp23-33u:708": "ataḥ santata-paricaya-viśeṣeṇa tat-saurabhya-viśeṣaṃ parirabhya sphuṭam ābhis tathā samupalabhyata ity arthaḥ",
  "GK19gp23-33u:709": "/",
  "GK19gp23-33u:710": "[36] atha tāṃ tad-darśana-jātena harṣeṇa samprati tad-viyoga-jātena tarṣeṇa sthagita-vacanām āśaṅkya,",
  "GK19gp23-33u:711": "tena ca tayoḥ saṅgamam eva niṣṭaṅkya,",
  "GK19gp23-33u:712": "paramānandatas tadīya-vilāsa-viśeṣaṃ vandamānās,",
  "GK19gp23-33u:713": "tatra pallavādi-bhara-namrāṇāṃ kamrāṇāṃ purūṇāṃ tarūṇām api tadīya-sauvidallādi-bhṛtya-viśeṣa-bhāvena tad-vandanam utprekṣya,",
  "GK19gp23-33u:714": "priyayā saha vihāra-ratena tena teṣām abhinandanaṃ sandihānās,",
  "GK19gp23-33u:715": "tayos tādṛśa-vilāsāveśātiśayam āha-bāhum iti /",
  "GK19gp23-33u:716": "[37] atha tasyām udāsīnā vadanti sma-",
  "GK19gp23-33u:717": "latā imāḥ pṛcchata yā na lokitāḥ",
  "GK19gp23-33u:718": "purā taru-śliṣṭatayāpi puṣpitāḥ /",
  "GK19gp23-33u:719": "sampraty amūḥ sparśa-vaśād bakī-ripoḥ",
  "GK19gp23-33u:720": "puṣpānvitās tan-nakha-citram atra hi //JGc_1,24.25// [upajāti 12]",
  "GK19gp23-33u:721": "[38] atha tasmāl labdhavismaye,",
  "GK19gp23-33u:722": "punar akasmād akhilaśubhapadyāni tadīya-padanalinayor amalināni padāni dadhānā,",
  "GK19gp23-33u:723": "vasudhā sudhām iva sudhāmāvaliṃ tāsām anyāsām api tadapratītispṛśi dṛśi kirati sma,",
  "GK19gp23-33u:724": "yāni prekṣya cāmūbhir utprekṣyate sma-",
  "GK19gp23-33u:725": "iyaṃ kṣitir muni-caritā tad-uttaraṃ",
  "GK19gp23-33u:726": "dade na hīty avamṛśatī punar dade /",
  "GK19gp23-33u:727": "dhvajāmbhjādy-upavalitāṅghri-lāñchana-",
  "GK19gp23-33u:728": "pradarśanād iva likhatī tad-āgamam //JGc_1,24.26// [rucirā*] //",
  "GK19gp23-33u:729": "[39] kiyad-dūre tu tābhis tat-padāntarāṇy eva padāntarāṇi pratipannāni / tathā hi-",
  "GK19gp23-33u:730": "tad anu tasya padaṃ padam antarā",
  "GK19gp23-33u:731": "padam anīdṛśam ādadṛśe param /",
  "GK19gp23-33u:732": "anatam alpam amadhya-kṛśaṃ dhvajādy-",
  "GK19gp23-33u:733": "upacitiṃ viparītadiśi śritam //",
  "GK19gp23-33u:734": "JGc_1,24.27//",
  "GK19gp23-33u:735": "[drutavilambitā*]",
  "GK19gp23-33u:736": "[40] tatra cedam anumīyate sma-",
  "GK19gp23-33u:737": "mṛgākṣyā lakṣyaṃ syād iha caraṇa-cihnaṃ hari-pada-",
  "GK19gp23-33u:738": "prasaktaṃ vaiśiṣṭyād api tu nahi pūrvatra kim api /",
  "GK19gp23-33u:739": "sphuṭaṃ tasmāt kāñcidd hṛdi vidadhad atrārpayad asau",
  "GK19gp23-33u:740": "prasiddhā stenānāṃ jagati hi hatāṅka-praśamitā //JGc_1,24.28// [śārdūla]",
  "GK19gp23-33u:741": "asavya-savyau yūnor yat",
  "GK19gp23-33u:742": "padāṅkau vyatimardinau /",
  "GK19gp23-33u:743": "tat tarkyate mithaḥ spaṣṭam",
  "GK19gp23-33u:744": "aṃsa-nyasta-prakoṣṭhatā //JGc_1,24.29// [anuṣṭubh]",
  "GK19gp23-33u:745": "[41] tad evaṃ sādhāraṇīnāṃ varṇanam ākarṇya rādhā-sakhyaḥ punar ālapanti sma-",
  "GK19gp23-33u:746": "paraspara-karagra-sphurad-amanda-khelāspadaṃ",
  "GK19gp23-33u:747": "pramatta-kari-dampati-sthiti tayos tu yūnor yugam /",
  "GK19gp23-33u:748": "yad atra vijane vane vigata-śṛṅkhalaṃ līlayā",
  "GK19gp23-33u:749": "vidhāsyati paraṃ mahas tad atisuṣṭhu puṣṇāti naḥ //JGc_1,24.30// [pṛthvī]",
  "GK19gp23-33u:750": "[42] atha tatra suhṛdāṃ vacanam-",
  "GK19gp23-33u:751": "anayārādhito nūnaṃ bhagavān harir īśvaraḥ /",
  "GK19gp23-33u:752": "yan no vihāya govindaḥ prīto yām anayad rahaḥ //[BhP 10.30.28] iti /",
  "GK19gp23-33u:753": "[43] ayam arthaḥ:",
  "GK19gp23-33u:754": "nūnam anayā param anayayā ko' py anaśvara-śaktir aṅgīkṛta-bhakta-bhaktir īśvara eva nirbādhitam ārādhitaḥ,",
  "GK19gp23-33u:755": "na tu devatā-mātram /",
  "GK19gp23-33u:756": "sa ca sakala-harit-pati-patiḥ śrī-harir eva,",
  "GK19gp23-33u:757": "na ca haraḥ sṛṣṭi-karaś ca /",
  "GK19gp23-33u:758": "haritāyām api sarvāvatāra-vistāravān svayaṃ bhagavān iti sambhāvitī-bhavati na cānyas tad-aṃśatayāpi labdha-praśaṃsaḥ /",
  "GK19gp23-33u:759": "[44] tādṛśa-camatkāra-kāraṇam apy avatārayanti, yan naḥ iti /",
  "GK19gp23-33u:760": "yāṃ khalu guṇa-rūpa-mahasā sahasā nikhila-hṛdayaṃ vindamānaḥ śrī-govindaḥ svayam ayaṃ nināya,",
  "GK19gp23-33u:761": "na tu na iva na nināya /",
  "GK19gp23-33u:762": "tat-paripāṭī ca praty-urasaṃ vidhāya prīti-rīti-parītatayā kṛtā,",
  "GK19gp23-33u:763": "na tu tad-viparītatayā /",
  "GK19gp23-33u:764": "prītir api smara-mahaḥ-pravaha-rahaḥ-saṃhatatayā,",
  "GK19gp23-33u:765": "na tu sāmānyatā-mānyatayā /",
  "GK19gp23-33u:766": "rahaḥ-saṃhananam api śarma-sampad-aṃhati-bṛṃhita-guṇa-baṃhitatayā,",
  "GK19gp23-33u:767": "na tu tad-asaṃhitatayā /",
  "GK19gp23-33u:768": "tac ca sarva-guṇa-vismāyikānām apy asmākaṃ tyāga-jāgarūka-samayata eva,",
  "GK19gp23-33u:769": "na tu tad-vinimayata iti svayaṃ yan gacchann eva nināya iti /",
  "GK19gp23-33u:770": "[45] tad evam eva manyāmahe-yā khalu dhanyā rādhābhidhā vidhātrā niḥsādhāraṇa-nāma-guṇa-rūpatayā nirmitā,",
  "GK19gp23-33u:771": "saiva daiva-kṛtānukulyā bhavitum arhati /",
  "GK19gp23-33u:772": "tatra yadyapi tādṛśa-bhagavad-ārādhana-sādhanatayā tan-nāma-nirvacanaṃ sacita-racanaṃ bhaved,",
  "GK19gp23-33u:773": "athāpi phala-sambandha-nirbandha eva śreyān iti rādhayati govindaṃ,",
  "GK19gp23-33u:774": "govindena vā rādhyata iti niruktir eva yukti-matīti mati-gamyam iti /",
  "GK19gp23-33u:775": "[46] atha punas tasyām udāsīnāḥ procuḥ-",
  "GK19gp23-33u:776": "ayi kalayata ete reṇavo' py atra dhanyā",
  "GK19gp23-33u:777": "yad ajita-pada-padma-sparśa-bhājaḥ sphuranti /",
  "GK19gp23-33u:778": "dhruvam agham apahartuṃ brahma-bhargābdhi-kanyā",
  "GK19gp23-33u:779": "dadhati śirasi yāṃs tad-darśa-bhāgyaṃ stavāma //JGc_1,24.31// [mālinī]",
  "GK19gp23-33u:780": "[47] atha kācit tasyāṃ pratispardhinī vardhamāna-matsarāgnir dhūma-śikhāyamānaṃ vacanam ujjagāra-",
  "GK19gp23-33u:781": "bhavati sukhadam asmin śrī-harer aṅghri-cihnaṃ",
  "GK19gp23-33u:782": "yadi na sajati tasyā hanta durnīti-matyāḥ /",
  "GK19gp23-33u:783": "kalayata bata dhārṣṭyaṃ suṣṭhu bhāvatka-bhogyaṃ",
  "GK19gp23-33u:784": "tad-adhara-madhu juṣṭaṃ kurvatī sā nililye //JGc_1,24.32// [mālinī]",
  "GK19gp23-33u:785": "[48] atha tasyāḥ sakhyaḥ punar ūcuḥ-",
  "GK19gp23-33u:786": "katham ahaha padāni tāni tasyāḥ",
  "GK19gp23-33u:787": "subhagatarāṅka-padāni na sphuranti /",
  "GK19gp23-33u:788": "api hṛdi dadhad eva tāṃ nininye",
  "GK19gp23-33u:789": "sakhi dayitāṃ dayitaḥ sujāta-gātrīm //",
  "GK19gp23-33u:790": "JGc_1,24.33//",
  "GK19gp23-33u:791": "[puṣpitāgrā]",
  "GK19gp23-33u:792": "[49] atha punaḥ pratispardhinīnāṃ vacanam-",
  "GK19gp23-33u:793": "paśyotsaṅga-kṛtāṅganā-valayinaḥ kāmāturasyāsakṛt",
  "GK19gp23-33u:794": "tad-vastrādika-saṃvṛti-prathanayā vyagrasya lakṣmāṇy ataḥ /",
  "GK19gp23-33u:795": "nimna-vyasta-padāni mālya-ghusṛṇāstīrṇāni gharmāmbhasā",
  "GK19gp23-33u:796": "bhūyaḥ siktatamāni velli-talatā-kṣepānta-vartmāni ca //JGc_1,24.34// [śārdūla]",
  "GK19gp23-33u:797": "[50] tasyāḥ sakhīnāṃ vacanam-",
  "GK19gp23-33u:798": "nyag-jānu-dvaya-lakṣaṇasya purataḥ sūkṣmaṃ padāṅka-dvayaṃ",
  "GK19gp23-33u:799": "vaimukhyena dhṛtaṃ vyanakti sudṛśas tasyās tad-ūrvoḥ sthitim / iti /",
  "GK19gp23-33u:800": "[51] atha spardhinīnām-",
  "GK19gp23-33u:801": "tasmin garbhaka-mālya-khaṇḍa-patanād uddaṇḍam ālakṣyate",
  "GK19gp23-33u:802": "kāminyāḥ kila kāmukena racitā keśasya veśakriyā //JGc_1,24.35// [śārdūla]",
  "GK19gp23-33u:803": "kiṃ ca-",
  "GK19gp23-33u:804": "atrāpraguṇatābaddhā mithaḥ paddhati-paddhatiḥ /",
  "GK19gp23-33u:805": "rādhā-mādhavayoḥ krīḍāṃ nirvrīḍāṃ vedayaty asau //JGc_1,24.36// [anuṣṭubh]",
  "GK19gp23-33u:806": "[52] atha tāḥ sanijavṛndayā vṛndayā pariṣkṛtasya latāmandiravṛndasya dvāraṃ tayoḥ praveśadvāraṃ vivikṣanti sma /",
  "GK19gp23-33u:807": "[53] tatra tayā samadhutayā madhuraṃ puṣpavṛndaṃ tathā praveśadeśe niveśitam,",
  "GK19gp23-33u:808": "yathā tallolubha-śubhaṃyumadhukaranikarā eva dauvārikā iva nivārakā jātāḥ /",
  "GK19gp23-33u:809": "[54] te hi praveśārambhata eva dhṛtasaṃrambhāḥ praviśatām abhimukhaṃ dhāvantaḥ svakaśilīmukhatām arthāntareṇāpi prathayanti sma /",
  "GK19gp23-33u:810": "[55] atha kathañcana ślathatāṃ cirataḥ prathayamāneṣu teṣu kramaśaḥ sarvās tarvādipallavavellanapūrvakam āviddhapaddhatitayā praviśya param apūrvaṃ tad dhāma niśāmayāmāsuḥ, yathā-",
  "GK19gp23-33u:811": "pika-prathita-pañcamaṃ bhramara-pūrṇa-mandra-svaraṃ",
  "GK19gp23-33u:812": "maruc-calita-pallava-prakaṭa-vādyam udyat-prabham /",
  "GK19gp23-33u:813": "bhujaṅga-ripu-nartana-jñapita-cañcalāvāri-bhṛd-",
  "GK19gp23-33u:814": "vibhā-valita-tad-dvayātula-sabhāsad-aṅgīkṛtam //JGc_1,24.37// [pṛthvī]",
  "GK19gp23-33u:815": "vicitra-kusumaiś cita-sthalam analpa-talpākulaṃ",
  "GK19gp23-33u:816": "bahu-vyajana-cāmaraṃ surabhi-vīṭikā-sampuṭam /",
  "GK19gp23-33u:817": "sa-candra-vara-candanāguru-gurūru-pātrānvitaṃ",
  "GK19gp23-33u:818": "latā-gṛha-rahaḥ-puraṃ dhvanayati sma tāḥ praty adaḥ //JGc_1,24.38// [pṛthvī]",
  "GK19gp23-33u:819": "(yugmakam)",
  "GK19gp23-33u:820": "ayaṃ kusuma-saṃcayaś caraṇa-pāta-jāta-ślathas",
  "GK19gp23-33u:821": "tad etad api talpakaṃ vighaṭitāṅga-bhaṅgī-sthiti /",
  "GK19gp23-33u:822": "idaṃ vyajana-cāmaraṃ galita-yantrajāndolanaṃ",
  "GK19gp23-33u:823": "tathā surabhi-vīṭikādy api vibhukta-muktī-kṛtam //",
  "GK19gp23-33u:824": "JGc_1,24.39//",
  "GK19gp23-33u:825": "[pṛthvī] tataḥ kim iva pṛcchatha sva-vadaveta mām ujjhitaṃ",
  "GK19gp23-33u:826": "paraṃ drutam itaḥ paraṃ vrajata tatra taṃ prāpnuta /",
  "GK19gp23-33u:827": "amī pika-mukhā mama sphuṭam upeyur utpitsutāṃ svayaṃ",
  "GK19gp23-33u:828": "bhavati duḥkhite bhavati kasya vāṅgīkṛtiḥ? //",
  "GK19gp23-33u:829": "JGc_1,24.40//",
  "GK19gp23-33u:830": "[pṛthvī] (yugmakam)",
  "GK19gp23-33u:831": "kiṃ ca-",
  "GK19gp23-33u:832": "idaṃ mṛga-madāvṛtaṃ ghusṛṇa-bindu-mandokṣitaṃ",
  "GK19gp23-33u:833": "kṣitaṃ śayanakaṃ tataḥ sa-parivṛtti-lakṣmāpy adaḥ /",
  "GK19gp23-33u:834": "paraspara-viparyaya-prathiti-śāli yad bāndhavaṃ",
  "GK19gp23-33u:835": "kulaṃ katham amuṣya na sphuratu pāribhāvī daśā //JGc_1,24.41// [pṛthvī]",
  "GK19gp23-33u:836": "[56] atha tayor vṛttam anuvṛttyatām /",
  "GK19gp23-33u:837": "[57] yadā tu nikuñja-pura-dvāri praveśa-kṛtāveśānāṃ tāsāṃ kolāhala-vikalatāvakalitā,",
  "GK19gp23-33u:838": "tadā sambhrama-valitena rādhā-lalitena tena tataḥ pracalana-kalanāya tasyāḥ svasya ca cela-sambhālanādikam ārabdham,",
  "GK19gp23-33u:839": "na tu labdham / kintu-",
  "GK19gp23-33u:840": "utkarṇatā-samavakarṇana-vastra-veṣā-",
  "GK19gp23-33u:841": "dhānāni yā vivaśatā nijagāra tāṃ ca /",
  "GK19gp23-33u:842": "tūrṇir yadā nigirati sma tadā murārir",
  "GK19gp23-33u:843": "labdha-kṣaṇaḥ praṇayinī-valitaṃ nililye //",
  "GK19gp23-33u:844": "JGc_1,24.42//",
  "GK19gp23-33u:845": "[vasantatilakā] //",
  "GK19gp23-33u:846": "[58] athāgrima-kathā-prathanāya parāmṛśyate /",
  "GK19gp23-33u:847": "[59] na caivam api tāsāṃ tasya ca kāmukatā-sāmānyaṃ manyatām /",
  "GK19gp23-33u:848": "tan-nikāma-katā-nivāraṇasya karaṇasya kāraṇaṃ svarūpaṃ tāvan nirūpyate-",
  "GK19gp23-33u:849": "preta-prāya-śarīrāḥ sarve te kāmukāḥ kalitāḥ /",
  "GK19gp23-33u:850": "kṛṣṇaḥ sāndrānandas tasya ca rādhā-mukhāḥ śobhāḥ //JGc_1,24.43// [upagīti] //",
  "GK19gp23-33u:851": "[60] yathoktam-",
  "GK19gp23-33u:852": "tvakśmaśru-roma-nakha-keśa-pinaddham antar",
  "GK19gp23-33u:853": "māṃsāsthi-rakta-kṛmi-viṭ-kapha-pitta-vātam /",
  "GK19gp23-33u:854": "jīvac-chavaṃ bhajati kāntam ativimūḍhā",
  "GK19gp23-33u:855": "yā te padābja-makarandam ajighratī strī //[BhP 10.60.45]",
  "GK19gp23-33u:856": "kṛṣi bhūr-vācakaḥ śabdo ṇaś ca nirvṛti-vācakaḥ /",
  "GK19gp23-33u:857": "tayor aikyaṃ paraṃ brahma kṛṣṇa ity abhidhīyate //",
  "GK19gp23-33u:858": "narākṛti paraṃ brahma /",
  "GK19gp23-33u:859": "tvayy eva nitya-sukha-bodha-tanāv anante / [BhP 10.14.22],",
  "GK19gp23-33u:860": "tābhir vidhūta-śokābhir bhagavān acyuto vṛtaḥ /",
  "GK19gp23-33u:861": "vyārocatādhikaṃ tāta puruṣaḥ śaktibhir yathā //[BhP 10.32.10] iti ca /",
  "GK19gp23-33u:862": "[61] bhāvaś ca na kāmatāṃ bhāvayate,",
  "GK19gp23-33u:863": "kintu tan-nibha-prema-viśeṣatām eva, yataḥ-",
  "GK19gp23-33u:864": "utkaṇṭhā prāpti-yogaḥ pratipada-milanāśleṣa-cumbādi-keliḥ",
  "GK19gp23-33u:865": "śrī-gopī-kṛṣṇayor apy avara-taruṇayor apy amī tulya-rūpāḥ /",
  "GK19gp23-33u:866": "kintu prācor mithaḥ syur nirupādhi-hitatāmātra-śarma-pradhānās",
  "GK19gp23-33u:867": "te' rvācor ātma-tṛpti-pravalana-paratāmātra-kptāḥ prathante //",
  "GK19gp23-33u:868": "JGc_1,24.44// [sragdharā]",
  "GK19gp23-33u:869": "[62] yathaiva svayam eva tās tat-prema-devatā vadiṣyanti-",
  "GK19gp23-33u:870": "yat te sujāta-caraṇāmbu-ruhaṃ staneṣu",
  "GK19gp23-33u:871": "bhītāḥ śanaiḥ priya dadhīmahi karkaśeṣu / [BhP 10.31.19] ity ādinā /",
  "GK19gp23-33u:872": "[63] tasmāl lakṣaṇaviśeṣāt tatpremaviśeṣa evāsau kāmaveśāyata iti kāmatayo-pacaryate na tu vastutas tattayā smaryate /",
  "GK19gp23-33u:873": "atas tatkeliśrutiphalaśrutir api tathā viśrutiḥ-",
  "GK19gp23-33u:874": "vikrīḍitaṃ vraja-vadhūbhir idaṃ ca viṣṇoḥ",
  "GK19gp23-33u:875": "śraddhānvito' nuśṛṇuyād atha varṇayed yaḥ /",
  "GK19gp23-33u:876": "bhaktiṃ parāṃ bhagavati parilabhya kāmaṃ",
  "GK19gp23-33u:877": "hṛd-rogam āśv apahinoty acireṇa dhīraḥ //[BhP 10.33.39] iti /",
  "GK19gp23-33u:878": "[64] tāsām eṣa ca bhāva-viśeṣataḥ khalu sarveṣām api mahatāṃ mahattarāṇāṃ mahattamānām apy anveṣaṇa-padavīm anavacchinnatayā navīkaroti /",
  "GK19gp23-33u:879": "yathā ca prathayiṣyate śrīmad-uddhavena-",
  "GK19gp23-33u:880": "etāḥ paraṃ tanu-bhṛto bhuvi gopa-vadhvo",
  "GK19gp23-33u:881": "govinda evam akhilātmani rūḍha-bhāvāḥ /",
  "GK19gp23-33u:882": "vāñchanti yad bhava-bhiyo munayo vayaṃ ca kiṃ brahma-janmabhir ananta-kathā-rasasya //[BhP 10.47.58]",
  "GK19gp23-33u:883": "[65] ataeva tādṛśa-tat-prema-tṛṣṇaḥ śrī-kṛṣṇaś ca tena svasya vaśatām urīkariṣyati-",
  "GK19gp23-33u:884": "na pāraye' haṃ niravadya-saṃyujāṃ",
  "GK19gp23-33u:885": "sva-sādhu-kṛtyaṃ vibudhāyuṣāpi vaḥ / [BhP 10.32.22] ity ādinā /",
  "GK19gp23-33u:886": "[66] tad evaṃ sati tāsu sarva evānye' pi guṇāḥ svata evānuguṇā bhavanti-",
  "GK19gp23-33u:887": "yasyāsti bhaktir bhagavaty akiñcanā",
  "GK19gp23-33u:888": "sarvair guṇais tatra samāsate surāḥ / [BhP 5.18.12] itivat /",
  "GK19gp23-33u:889": "[67] tataś caivaṃ varṇyate-",
  "GK19gp23-33u:890": "yad-amita-rasa-śāstre vyañji vaidagdhya-vṛndaṃ",
  "GK19gp23-33u:891": "tad-aṇum api na vettuṃ kalpate kāmi-lokaḥ /",
  "GK19gp23-33u:892": "tad akhilam api yasya prema-sindhau na kiñcin",
  "GK19gp23-33u:893": "mithunam ajita-gopī-rūpam etad vibhāti //[*8] [mālinī]",
  "GK19gp23-33u:894": "[68] tad evaṃ sati ca sarvāsu tāsu śrī-rādhā punar asādhāraṇatāṃ dhārayati /",
  "GK19gp23-33u:895": "yathoktaṃ, anayārādhito nūnam ity ādinā /",
  "GK19gp23-33u:896": "[69] tad evam ākalite nirgalite phalitam avakalitaṃ kriyate /",
  "GK19gp23-33u:897": "[*8] This verse is marked as a quote in Puri Das' edition,",
  "GK19gp23-33u:898": "but I have no evidence that it is indeed so.",
  "GK19gp23-33u:899": "evaṃ rādhā-prema-dhāmā yayā'sāv",
  "GK19gp23-33u:900": "ātmārāmo' py āpta-kāmo' py adabhram /",
  "GK19gp23-33u:901": "reme yasmāt kāmināṃ kāminīnāṃ",
  "GK19gp23-33u:902": "nyakkāro' bhūd ātmanaiveti manye //JGc_1,24.45// [śālinī]",
  "GK19gp23-33u:903": "[70] ātmārāmatā hy atra paramānanda-rūpatayā āpta-kāmatā ca parama-lakṣmī-lakṣaṇa-gopī-lakṣa-vallabhatā-vilakṣaṇatayā,",
  "GK19gp23-33u:904": "[71] adabhratā ca tāḥ parityajyāpi tasyām akhaṇḍitatāyā vyajyamānatayeti prasajyate /",
  "GK19gp23-33u:905": "[72] tatra ca sati-",
  "GK19gp23-33u:906": "anyo' nyānugatiṃ yadapy anusṛtau premṇaḥ pravāhau tayo",
  "GK19gp23-33u:907": "rādhā-mādhavayos tadapy anupadaṃ kauṭilyam āsīdataḥ /",
  "GK19gp23-33u:908": "yo gāmbhīryam apāṃ javaṃ ca dadhate pūraḥ sa hi prekṣyate",
  "GK19gp23-33u:909": "sāvarta-pracayas tataḥ parataraḥ sāralya-kaivalyavān //",
  "GK19gp23-33u:910": "JGc_1,24.46//",
  "GK19gp23-33u:911": "[śārdūla] [73] yathoktam-",
  "GK19gp23-33u:912": "aher iva gatiḥ premṇaḥ svabhāva-kuṭilo bhavet /",
  "GK19gp23-33u:913": "ato hetor ahetoś ca yūnor māna udañcati //[UN 15.102] //",
  "GK19gp23-33u:914": "[74] tad evaṃ sthite tan-maya-vilāsa-viśeṣo varṇyate-",
  "GK19gp23-33u:915": "dara-mukulita-netrā tiryag-ālambi-kaṇṭhī",
  "GK19gp23-33u:916": "śithilita-bhuja-yugmā stabdha-sakthīyam āsīt /",
  "GK19gp23-33u:917": "tad api ca madhu-hantrā jānatā svaṃ kṛtārthaṃ",
  "GK19gp23-33u:918": "muhur api hasitā kiṃ bhrū-kuṭiṃ nāpi kuryāt? //JGc_1,24.47// [mālinī] //",
  "GK19gp23-33u:919": "[75] tad evaṃ vṛtte vṛtte netari cānunetari mānvat tasyāḥ kiñcid ahaṃ-māna-sparśo' pi sadarśo babhūva /",
  "GK19gp23-33u:920": "yathā ca tayā pūrvaṃ nātyūhāpoha-sāmarthyam āsīd ity adhunā khalv idaṃ bhāvitam-",
  "GK19gp23-33u:921": "etāvantaṃ diṣṭam ajñāsiṣaṃ na",
  "GK19gp23-33u:922": "preyaḥ-saṅgāt kintv idānīṃ tad ūhe /",
  "GK19gp23-33u:923": "preyān sarvāḥ projjhya mām eva ramyāṃ",
  "GK19gp23-33u:924": "saṅgamyāntaḥ-kānanaṃ yan nināya //JGc_1,24.48// [śālinī]",
  "GK19gp23-33u:925": "[76] tataś cāgrima-gamanāya vyagreṇa nāthena prārthitāpi sā lālityena kiñcid ālasyam api vyañjayāmāsa, yathā-",
  "GK19gp23-33u:926": "tvad-gātra-spṛṣṭatā-mātra-",
  "GK19gp23-33u:927": "ślathāṅga-gatitāṃ gatām /",
  "GK19gp23-33u:928": "spandāya cātimandāṃ māṃ",
  "GK19gp23-33u:929": "yatra tatra svayaṃ naya //JGc_1,24.49// [anuṣṭubh] //",
  "GK19gp23-33u:930": "[77] tad anu ca tad-udāsīnatādhīna-bhāva-samūham ūhamānaḥ praṇayavān api praṇaya-mānavān idaṃ sopalambha-parīhāsa-lambham uvāca-kathaṃ bhavatyā muhyate?",
  "GK19gp23-33u:931": "mama skandha eva sa-nirbandham āruhyatām iti /",
  "GK19gp23-33u:932": "[78] tadā ca tajjayā serṣyālajjayādhaḥsajjadānanam asyāḥ paśyann,",
  "GK19gp23-33u:933": "antarhitavān api sakautukam antarhitavān /",
  "GK19gp23-33u:934": "sahasāntarhite ca tasmin vismitā vismitā ca sā vidhurahitā kumudinīva vidhuritā babhūva /",
  "GK19gp23-33u:935": "tatra kila sānulāpaṃ vilalāpa ca-",
  "GK19gp23-33u:936": "hā nātha ha ramaṇa hā priyatātikānta",
  "GK19gp23-33u:937": "hā hā kva gacchasi mahābhuja hā kva vāsi? /",
  "GK19gp23-33u:938": "dāsyāṃ sadā kṛpaṇatājuṣi nanv amuṣyām",
  "GK19gp23-33u:939": "ātmopakaṇṭham api sūcaya jīviteśa //",
  "GK19gp23-33u:940": "JGc_1,24.50//",
  "GK19gp23-33u:941": "[vasantatilakā]",
  "GK19gp23-33u:942": "[79] atrāstu tāvat tava rūpa-nirūpaṇaṃ tvan-nikaṭa-bhūmim ivodhaghaṭanayāpi dhīratāṃ dhārayāmīti dhvanitam /",
  "GK19gp23-33u:943": "[80] tataś ca, yadyapy evam api catura-śiromaṇinā tena vicāritam asti sma,",
  "GK19gp23-33u:944": "yathā-yady etasyāś ca mayā parityāgaḥ parityaktābhiḥ samprati pratīyate,",
  "GK19gp23-33u:945": "mayā pṛthag enayā ca saṅgamyate,",
  "GK19gp23-33u:946": "tadā parasparam āsattyāṃ satyāṃ mahā-rāsa-mahaḥ sampadyate iti,",
  "GK19gp23-33u:947": "tathāpi sneha-vaśān mūrcchantīṃ tām āgacchati tasminn accha-hṛdaye mṛgayamāṇā mṛgalocanā drutam āgacchanti sma /",
  "GK19gp23-33u:948": "[81] tataś ca sambhramataḥ pracchannatāṃ gacchati śrī-kṛṣṇaḥ-",
  "GK19gp23-33u:949": "eṣā campaka-mālikātra patitā kiṃ candralekhāthavā",
  "GK19gp23-33u:950": "kāntīnām adhidevatā bhavati vā vṛndāvana-śrīr uta? /",
  "GK19gp23-33u:951": "hā kaṣṭaṃ nahi ceṣṭate kim iyam ity udvigna-dhī-vṛttayas",
  "GK19gp23-33u:952": "tām āvavrur amūś camūru-nayanā bhṛṅgī-nibhāḥ padminīm //JGc_1,24.51// [śārdūla]",
  "GK19gp23-33u:953": "tatrānyās tu sakhī-nibhāḥ samabhavaṃs tasyāṃ dravan-mānasāḥ",
  "GK19gp23-33u:954": "prāṇa-prāṇa-samāḥ sa-māna-manasaḥ sakhyaś citaṃ tatyajuḥ /",
  "GK19gp23-33u:955": "yasmin nāsty avalambanaṃ kila kim apy asmin vidhiḥ sad-vidhis",
  "GK19gp23-33u:956": "tādṛkṣeṣu vilakṣaṇeṣu valayaty anyac ca dhanyaṃ bahu //JGc_1,24.52// [śārdūla]",
  "GK19gp23-33u:957": "kṛṣṇa-prasaṅga-parivāsitam aṅganānām",
  "GK19gp23-33u:958": "aṅgaṃ yadā tu nasi saṅgatim aṅgati sma /",
  "GK19gp23-33u:959": "sāraṅga-laṅgima-dṛśaḥ param aṅga-saṅghāś",
  "GK19gp23-33u:960": "cācetiṣuḥ savayaso' pi tadāṅga-tulyāḥ //",
  "GK19gp23-33u:961": "JGc_1,24.53//",
  "GK19gp23-33u:962": "[vasantatilakā]",
  "GK19gp23-33u:963": "[82] tadā tu-",
  "GK19gp23-33u:964": "kāśmīrārdraṃ kvāpi sindūra-liptaṃ",
  "GK19gp23-33u:965": "kvāpi cchinnaṃ kvāpi bhinnaṃ kva cāpi /",
  "GK19gp23-33u:966": "antaḥ-pītācchādanaṃ tan-nicolaṃ",
  "GK19gp23-33u:967": "paśyan saṅghaḥ saṅginīnāṃ nananda //JGc_1,24.54// [śālinī]",
  "GK19gp23-33u:968": "svayam api yadapi tadā sā",
  "GK19gp23-33u:969": "hari-parimala-bhāg athāpi tāsāṃ tu /",
  "GK19gp23-33u:970": "āgantuka-subahūnāṃ",
  "GK19gp23-33u:971": "gātrāt tad-bhāg uvāha vailakṣyam //JGc_1,24.55// [āryā]",
  "GK19gp23-33u:972": "[83] tad evaṃ sarvā eva hṛdya-sauhṛdya-visrabdhās tām ātmaikadhyam āgatāṃ madhyam adhyāsya tayā saha paraspara-parīrambha-baddhāḥ sudustara-duḥkha-naddhāḥ puru ruruduḥ /",
  "GK19gp23-33u:973": "[84] sudustaraṃ ruditvā ca tām amūs tu papracchuḥ-asmākaṃ khalu na duḥkhaṃ pañcabhiḥ saheti kalpenānalpam api duḥkhaṃ kalpatvāya nākalpata kalpam /",
  "GK19gp23-33u:974": "tatas tan nātipraṣṭavyaṃ bhavatīty ananya-gatyā bhavatyās tu tat tyāgaḥ katham iti kathyatām,",
  "GK19gp23-33u:975": "kathaṃ vā vikalatā-hetuḥ kevalatā jātā, tad api ca /",
  "GK19gp23-33u:976": "[85] sā punar anutāpa-vipad-uttaram uttaram uvāca-",
  "GK19gp23-33u:977": "kutaḥ kathaṃ kutra ca tena nītā",
  "GK19gp23-33u:978": "cakāra kiṃ vāham idaṃ na jāne /",
  "GK19gp23-33u:979": "anena hīnā tu vicārayāmi",
  "GK19gp23-33u:980": "svīyaṃ tu daurātmyam anartha-hetuḥ //JGc_1,24.56// [upajāti 11]",
  "GK19gp23-33u:981": "[86] tataś ca dhairya-paryayataḥ punaḥ krandanam anuvindamānā khinnatā-nati-bhinna-sakhīkābhiḥ kābhiścit kṛta-sāntvanā mārjitānanā veśa-niveśa-kṛta-mānanā sā samam unnamayāmāse /",
  "GK19gp23-33u:982": "[87] tayā ca samam unnayanam āyāmase-samprati ca kutra sa pratilabhyate? iti /",
  "GK19gp23-33u:983": "[88] sā covāca-nātidūram akrūra-cetāḥ sa tu kutukitayā vilasati,",
  "GK19gp23-33u:984": "na tu kitavatayā-",
  "GK19gp23-33u:985": "yataḥ gokula-rāja-kumāraḥ",
  "GK19gp23-33u:986": "śuci-rati-gambhīra-dhīr hrīmān /",
  "GK19gp23-33u:987": "tad api ca maryādāṃ naḥ",
  "GK19gp23-33u:988": "svīkārāyātyajat karuṇaḥ //",
  "GK19gp23-33u:989": "JGc_1,24.57//",
  "GK19gp23-33u:990": "iti [upagīti]",
  "GK19gp23-33u:991": "[89] tasmāt tadīya-caraṇa-carita-vartmānucaraṇam eva naḥ śreyaḥ /",
  "GK19gp23-33u:992": "tad etad vacanaṃ racayamānā vana-pracayaṃ puṣpāvacaya-parā iva vicinvanti sma /",
  "GK19gp23-33u:993": "tato dhvajādi-padāni pada-padma-cihnāni kramatas tāvad amūr anvakrāman yāvat tāni spaṣṭāni dṛṣṭāni /",
  "GK19gp23-33u:994": "paratas tu parivīrun-mahīruha-niviḍatam āraṇya-dharaṇy-andha-tama-praviṣṭāni dṛṣṭvā nyavartanta,",
  "GK19gp23-33u:995": "na ca tatrāvartanta /",
  "GK19gp23-33u:996": "[90] tatra cedaṃ vicārayāmāsuḥ-nūnam asmajjayā lajjayā sajjann asāv iha sahasā na sākṣād-bhavitum adhyavasyati,",
  "GK19gp23-33u:997": "tasmāt tad abodha-nidhāya-bhūr iyaṃ dūrataḥ pariharaṇīyā parihṛtya ca sā pulina-dharaṇir evānusaraṇīyā /",
  "GK19gp23-33u:998": "[91] yatrāham atrāsmi-tatra-bhavatyas tu kutratyatām itā ity apadeśād apatrapām apanayann ayam aparokṣatāṃ prapanīpadyate /",
  "GK19gp23-33u:999": "[92] tad etad vicārya samācārya ca paryanveṣaṇās tam uddiśya diśyaṃ diśyaṃ vanaṃ praviśya,",
  "GK19gp23-33u:1000": "svayam anvicchantam iva saṃcarantaṃ dainya-sainya-mayam atigāna-vitānam ācaranti sma iti /",
  "GK19gp23-33u:1001": "[93] tad evaṃ teṣāṃ sabhāsadāṃ kathā-samādher avadhāya kathakaḥ samāpanam āha-",
  "GK19gp23-33u:1002": "īdṛg eṣa varaḥ kṛṣṇas tava vṛndāvaneśvari /",
  "GK19gp23-33u:1003": "tvāṃ vinā tu paraḥ-koṭīr api nāṅgīcakāra yaḥ //JGc_1,24.58// [anuṣṭubh]",
  "GK19gp23-33u:1004": "iti śrī-śrī-gopāla-campūm anu",
  "GK19gp23-33u:1005": "śrī-rādhā-saubhāgya-śravaṇa-subhāgyaṃ nāma",
  "GK19gp23-33u:1006": "caturviṃśaṃ pūraṇam",
  "GK19gp23-33u:1007": "//24 //",
  "GK19gp23-33u:1008": "*************************************************************",
  "GK19gp23-33u:1009": "(25)",
  "GK19gp23-33u:1010": "atha pañcaviṃśaṃ pūraṇam",
  "GK19gp23-33u:1011": "vipralambhana-stambhana-śrī-kṛṣṇa-lambhanam",
  "GK19gp23-33u:1012": "[1] atha madhukaṇṭha uvāca-tac ca gānam avadhīyatām / yathā-",
  "GK19gp23-33u:1013": "vrajavidho daśāsmākam īkṣyatām",
  "GK19gp23-33u:1014": "vrajavidho daśāsmākam īkṣyatām //JGc_1,25.1//",
  "GK19gp23-33u:1015": "jayati te' dhikaṃ janmanā vrajaḥ",
  "GK19gp23-33u:1016": "śrayata indirāpy asya bhūrajaḥ /",
  "GK19gp23-33u:1017": "tad api hā'jahā nas tvam atra bho",
  "GK19gp23-33u:1018": "vayam imaḥ kathaṃ vānyatāṃ prabho //JGc_1,25.2//",
  "GK19gp23-33u:1019": "parama-jāti-bhāg uttamaṃ svataḥ",
  "GK19gp23-33u:1020": "śaradijaṃ ca yat paṅkajaṃ tataḥ /",
  "GK19gp23-33u:1021": "dala-kulāvṛteḥ kānti-devatāṃ",
  "GK19gp23-33u:1022": "harasi yad dṛśā śaśvad eva tām //JGc_1,25.3//",
  "GK19gp23-33u:1023": "katham aho vayaṃ svacchatām itā",
  "GK19gp23-33u:1024": "bhavitum īśmahe tad-bahiḥ-sthitāḥ /",
  "GK19gp23-33u:1025": "api kila tvayā yācñayā sitāḥ",
  "GK19gp23-33u:1026": "svayam amūr vareṇāpi sanditāḥ //JGc_1,25.4//",
  "GK19gp23-33u:1027": "iti gatās tava preṣyatāṃ punaḥ",
  "GK19gp23-33u:1028": "kim u tayā dṛśā haṃsi tās tu naḥ? /",
  "GK19gp23-33u:1029": "yad iha śastrataḥ kevalaṃ vadhaḥ",
  "GK19gp23-33u:1030": "sphurati nākṣitas tan-mataṃ tv adhaḥ //JGc_1,25.5//",
  "GK19gp23-33u:1031": "bahu-vidhād bhayād yat tvayāvitaṃ",
  "GK19gp23-33u:1032": "sakala-gokulaṃ kānanānvitam /",
  "GK19gp23-33u:1033": "tad api manmahe svāvanaṃ yatas",
  "GK19gp23-33u:1034": "tvad-anurāgataḥ so' pi kiṃ hataḥ? //JGc_1,25.6//",
  "GK19gp23-33u:1035": "kṛpaṇa-pālaka śrī-vrajeśvarī-",
  "GK19gp23-33u:1036": "tanuja yogya-dhīr asti naśvarī /",
  "GK19gp23-33u:1037": "iti tavātmaval lipti-riktatā",
  "GK19gp23-33u:1038": "paraga-pīḍayā bhāti tiktatā //JGc_1,25.7//",
  "GK19gp23-33u:1039": "tvam asi nānyavat ko' pi kopanaḥ",
  "GK19gp23-33u:1040": "sphurasi yat prabho viśva-gopanaḥ /",
  "GK19gp23-33u:1041": "tad iha padmajābhyarthitaḥ sva-bhūḥ",
  "GK19gp23-33u:1042": "parama-sātvatād anvayād abhūḥ //JGc_1,25.8//",
  "GK19gp23-33u:1043": "iti taveśituḥ suṣṭhu yaḥ karaḥ",
  "GK19gp23-33u:1044": "prathita-saṃsṛter bhīti-bhīkaraḥ /",
  "GK19gp23-33u:1045": "śirasi naḥ kuru śrī-kara-grahaṃ",
  "GK19gp23-33u:1046": "tam iha nānyathā bhāvayāgraham //JGc_1,25.9//",
  "GK19gp23-33u:1047": "vrajaga-bhī-hṛtau vīra yoṣitāṃ",
  "GK19gp23-33u:1048": "śamayasi smitenaiva roṣitām /",
  "GK19gp23-33u:1049": "tad iha nānyathā daṇḍanaṃ kuru",
  "GK19gp23-33u:1050": "prakaṭayānana-śrī-mahaḥ puru //JGc_1,25.10//",
  "GK19gp23-33u:1051": "yad api te padaṃ śrī-niketanam",
  "GK19gp23-33u:1052": "vṛjinajin mahā-puṇya-ketanam /",
  "GK19gp23-33u:1053": "tad api go-gaṇasyānuvartanaṃ",
  "GK19gp23-33u:1054": "viṣa-bhṛtaḥ śiro-varti-nartanam //JGc_1,25.11//",
  "GK19gp23-33u:1055": "yad adhi tat tad apy ātta-duḥsthiti",
  "GK19gp23-33u:1056": "svayam abhūt tataḥ śāntatākṣitiḥ /",
  "GK19gp23-33u:1057": "ahaha tan manāg nas tu vakṣasi",
  "GK19gp23-33u:1058": "sva-viraha-jvale kiṃ na rakṣasi? //JGc_1,25.12//",
  "GK19gp23-33u:1059": "madhura-līlayā karṇa-ramyayā",
  "GK19gp23-33u:1060": "viśada-vākyayā vyakta-gamyayā /",
  "GK19gp23-33u:1061": "mukha-sugandhitāsātmyayā cirāt",
  "GK19gp23-33u:1062": "tṛṣam itā vayaṃ hanta te girā //JGc_1,25.13//",
  "GK19gp23-33u:1063": "tava kathāmṛtaṃ tapta-jīvanaṃ",
  "GK19gp23-33u:1064": "kavibhir īḍitaṃ kalmaṣārdanam /",
  "GK19gp23-33u:1065": "pravitaranti ye teṣu durjanāḥ",
  "GK19gp23-33u:1066": "sapadi naḥ kṛte jñapta-varjanāḥ //JGc_1,25.14//",
  "GK19gp23-33u:1067": "prahasitaṃ tava preṅkhi-locanaṃ",
  "GK19gp23-33u:1068": "viharaṇa-kramād bhāva-rocanam /",
  "GK19gp23-33u:1069": "muralikā-rutaṃ sarva-śocanaṃ",
  "GK19gp23-33u:1070": "vipinatas tu naḥ prāṇa-mocanam //JGc_1,25.15//",
  "GK19gp23-33u:1071": "calasi yarhi vā dhenu-cāraṇe",
  "GK19gp23-33u:1072": "dalati dhīs tu nas tatra kāraṇe /",
  "GK19gp23-33u:1073": "śila-tṛṇāṅkurair yāva-sannatā",
  "GK19gp23-33u:1074": "kila bhavat-padoḥ sāsmakān gatā //JGc_1,25.16//",
  "GK19gp23-33u:1075": "ahaha jājvalaty antarāṇi naḥ",
  "GK19gp23-33u:1076": "smara nijān janān dīna-māninaḥ /",
  "GK19gp23-33u:1077": "caraṇa-paṅkajaṃ hṛdy amūdṛśāṃ",
  "GK19gp23-33u:1078": "ramaṇa he tvayā dhīyatāṃ bhṛśam //JGc_1,25.17//",
  "GK19gp23-33u:1079": "ahaha yarhi yāsy ahni kānanaṃ",
  "GK19gp23-33u:1080": "kuṭila-kuntalaṃ śrīmad-ānanam /",
  "GK19gp23-33u:1081": "muhur apaśyatāṃ tarhi sa kṣaṇaḥ",
  "GK19gp23-33u:1082": "sphurati sarvadā kalpa-lakṣaṇaḥ //JGc_1,25.18//",
  "GK19gp23-33u:1083": "kim iha tac ca vā vācyatāṃ vrajen",
  "GK19gp23-33u:1084": "nimir apīha yac chapyate vraje? /",
  "GK19gp23-33u:1085": "katham aho vayaṃ tās tu gopikā",
  "GK19gp23-33u:1086": "na hi bhavāma vā tatra kopikāḥ? //",
  "GK19gp23-33u:1087": "JGc_1,25.19//",
  "GK19gp23-33u:1088": "vitata-gītikā-jāla-sanditāḥ",
  "GK19gp23-33u:1089": "svaka-janān atikramya cārditāḥ /",
  "GK19gp23-33u:1090": "karam itā mahāraṇya-bhṛd diśi",
  "GK19gp23-33u:1091": "cchalamayaḥ striyaḥ kas tyajen niśi? //JGc_1,25.20//",
  "GK19gp23-33u:1092": "prahasitaṃ priya prema-vīkṣaṇaṃ",
  "GK19gp23-33u:1093": "vihasitādikaṃ valgu-lakṣaṇam /",
  "GK19gp23-33u:1094": "bṛhad uraḥ śriyo dhāma vīkṣyate",
  "GK19gp23-33u:1095": "nija-vimūḍhatāsmābhir īkṣyate //JGc_1,25.21//",
  "GK19gp23-33u:1096": "dina-laye' laka-dhvāntam ekataḥ",
  "GK19gp23-33u:1097": "prasṛta-gorajaḥ sandhyam anyataḥ /",
  "GK19gp23-33u:1098": "mukhatayā mataṃ yāminīśvaraṃ",
  "GK19gp23-33u:1099": "darśayan muhur yacchasi smaram //JGc_1,25.22//",
  "GK19gp23-33u:1100": "sva-rati-vṛddhito' nanya-kāṅkṣiṇī",
  "GK19gp23-33u:1101": "bhavati vaṃśikā yatra sākṣiṇī /",
  "GK19gp23-33u:1102": "tam adhara-dravaṃ śoka-nāśanaṃ",
  "GK19gp23-33u:1103": "vitara vīra bhoḥ prāṇadāśanam //JGc_1,25.23//",
  "GK19gp23-33u:1104": "iti tu yat tvayā kāma-kalpanaṃ",
  "GK19gp23-33u:1105": "kila kalābalāt tac ca kalpanam /",
  "GK19gp23-33u:1106": "vayam anārataṃ sneha-bhāvanāḥ",
  "GK19gp23-33u:1107": "katham ayāmahe jātu kāmanāḥ? //JGc_1,25.24//",
  "GK19gp23-33u:1108": "prakaṭatā tu te goṣṭha-vāsināṃ",
  "GK19gp23-33u:1109": "vṛjina-nāśinī prāṇa-bhāsinām /",
  "GK19gp23-33u:1110": "vitara naḥ sakṛt tvat-spṛhā-yujāṃ",
  "GK19gp23-33u:1111": "yad iha sūdanaṃ snigdha-hṛd-rujām //",
  "GK19gp23-33u:1112": "JGc_1,25.25// [rājahaṃsī]",
  "GK19gp23-33u:1113": "[2] tad etad udgāya tad apy etad ity āhuḥ-yat te sujāta-caraṇāmburuhaṃ [BhP 10.31.19] ity ādi /",
  "GK19gp23-33u:1114": "[3] atra cedaṃ gadyam-yat kila kamalataḥ komalatā-yugalaṃ tava caraṇa-yugalaṃ stanāv anu snehataḥ saṃhananāyehamānāś ca vayaṃ tāv atikarkaśāv iti tarkataś ca stambhamānāḥ,",
  "GK19gp23-33u:1115": "śanair eva tayos tad dadhīmahīti vāñchāmaḥ /",
  "GK19gp23-33u:1116": "tad aho, kaṭhina-manastayā duraṭām aṭavīm anughaṭayati tvayi kūrpādibhis tat kiṃ na vyathate?",
  "GK19gp23-33u:1117": "kintu vyathata eva,",
  "GK19gp23-33u:1118": "yatas tad-bhāvanā-juṣāṃ bhavad-ekāyuṣām asmākaṃ manasi tan maṅkṣu saṅkrāmati /",
  "GK19gp23-33u:1119": "tasmāt tad aṭanam evāsmākaṃ hṛt-pīḍā,",
  "GK19gp23-33u:1120": "tal-lālanam eva tac-chamanam iti tal-lālanam eva dehīti bhāvaḥ /",
  "GK19gp23-33u:1121": "[4] tad evaṃ sati-",
  "GK19gp23-33u:1122": "gīter āsīd vipariṇamanaṃ tarhi tāsāṃ vilāpas",
  "GK19gp23-33u:1123": "tasyāpy uccai ruditam iti yan nādbhutaṃ tat tu tāsu /",
  "GK19gp23-33u:1124": "kṛṣṇaṃ draṣṭuṃ prabhavati balād yasya tṛṣṇātidhṛṣṇak",
  "GK19gp23-33u:1125": "tasyānyasyāpy ahaha śatadhā dṛśyate tat tad atra //",
  "GK19gp23-33u:1126": "JGc_1,25.26//",
  "GK19gp23-33u:1127": "[mandākrāntā]",
  "GK19gp23-33u:1128": "[5] atha tathā masṛṇam asṛṇikam aśru nudatīṣu rudatīṣu sudatīṣu,",
  "GK19gp23-33u:1129_0": "tad-anuṣaṅgata eva tamasaḥ saṅgataḥ kramaśas tan niśamayan niśāmayan mura-śamanaḥ",
  "GK19gp23-33u:1129_1": "svaka-nayana-salila-kalilatayā nayana-lakṣeṇāpy alakṣitaḥ sahasā mahasāvṛtaḥ sarvāsāṃ",
  "GK19gp23-33u:1129_2": "madhyam adhyāsitavān,",
  "GK19gp23-33u:1130": "ambarāvṛtatayā sva-prathām āvṛtavāṃś ca /",
  "GK19gp23-33u:1131": "[6] ekā tu tatra tasya manāg āgamanādhigama-kamana-nayanāpi pūrvavad idam apūrva-sphuraṇa-puraskṛtam iti kevalaṃ kṛṣṇa kṛṣṇety alaṃ kala-kalatayā kalaṃ kalayāmāsa /",
  "GK19gp23-33u:1132": "[7] ākarṇita-tad-varṇa-karṇāś ca vara-varṇinyas tan-nirṇāyaka-svābhyarṇa-tan-nirvarṇanās tūrṇam eva pūrṇatām avāpuḥ /",
  "GK19gp23-33u:1133": "[8] mahāghana-ghanāghana-ghana-saṅgamān nidāgha-drāghīyastayātihrasva-doghā hradinya iva /",
  "GK19gp23-33u:1134": "ubhayatra hi gata-prāya-jīvanatābhiprāyam āgatā /",
  "GK19gp23-33u:1135": "[9] tan-nirvarṇanaṃ ca, yathā-",
  "GK19gp23-33u:1136": "āvis tāsu babhūva narma tad iti vyañjan viyujyāpi sa",
  "GK19gp23-33u:1137": "smeraḥ saṅkucad anantaraṃ svam adhiyan pītāmbara-prāvṛtaḥ /",
  "GK19gp23-33u:1138": "kartuṃ sad vinayaṃ srag-aṃśu-yugalaṃ hasta-dvayenāmṛśan",
  "GK19gp23-33u:1139": "sragvī manmatha-manmatha-sthitir atiśrīṇām gatiḥ śrīpatiḥ //JGc_1,25.27// [śārdūla]",
  "GK19gp23-33u:1140": "tataś ca-",
  "GK19gp23-33u:1141": "priyas tyāga-vrīḍād vidadhad iva tāṭasthyam abhitaḥ",
  "GK19gp23-33u:1142": "sa tābhiḥ kāntābhis tvaritataram āsādi paritaḥ /",
  "GK19gp23-33u:1143": "samudraḥ saṅkocaṃ samaya-kalitaṃ ced valayate",
  "GK19gp23-33u:1144": "tadā nadyaḥ sadyaś capala-gatitāṃ sannidadhati //",
  "GK19gp23-33u:1145": "JGc_1,25.28// [śikhariṇī]",
  "GK19gp23-33u:1146": "[10] tatrāhaṃ-prathamikayā samupetāsu tāsu prathamataḥ śrī-parāśareṇa kathitā kācit, yathā-",
  "GK19gp23-33u:1147": "kācid ālokya govindam",
  "GK19gp23-33u:1148": "āyāntaṃ atiharṣitā /",
  "GK19gp23-33u:1149": "kṛṣṇa kṛṣṇeti kṛṣṇeti",
  "GK19gp23-33u:1150": "prāha nānyad udairayat //",
  "GK19gp23-33u:1151": "JGc_1,25.29//",
  "GK19gp23-33u:1152": "[ViP 5.13.43] iyaṃ bhadrā-nāmnī /",
  "GK19gp23-33u:1153": "[11] atha śrī-bādarāyaṇinā varṇitā varṇyate-",
  "GK19gp23-33u:1154": "kācit karaṃ murārāter",
  "GK19gp23-33u:1155": "ācacāra nijāñjalau /",
  "GK19gp23-33u:1156": "nava-pallava-pātrāntar",
  "GK19gp23-33u:1157": "yathā kamala-tallajam //",
  "GK19gp23-33u:1158": "JGc_1,25.30//",
  "GK19gp23-33u:1159": "[anuṣṭubh] eṣā candrāvalī /",
  "GK19gp23-33u:1160": "tathā,",
  "GK19gp23-33u:1161": "kācit tad-aṅghri-kamalaṃ",
  "GK19gp23-33u:1162": "vyājato kucayor dadhe /",
  "GK19gp23-33u:1163": "labdha-vāñchita-niṣpattiḥ",
  "GK19gp23-33u:1164": "kurvatīva śivārcanam //",
  "GK19gp23-33u:1165": "JGc_1,25.31//",
  "GK19gp23-33u:1166": "[anuṣṭubh] eṣā padmā /",
  "GK19gp23-33u:1167": "tathā,",
  "GK19gp23-33u:1168": "kācid añjalināgṛhṇāt",
  "GK19gp23-33u:1169": "tanvī tāmbula-carvitam /",
  "GK19gp23-33u:1170": "yadā tadīya-rāgasya",
  "GK19gp23-33u:1171": "pātrīvācarati sma sā //",
  "GK19gp23-33u:1172": "JGc_1,25.32//",
  "GK19gp23-33u:1173": "[anuṣṭubh] iyaṃ śaivyā /",
  "GK19gp23-33u:1174": "tathā,",
  "GK19gp23-33u:1175": "kācid dadhāra tad-bāhuṃ",
  "GK19gp23-33u:1176": "aṃse candana-rūṣitam /",
  "GK19gp23-33u:1177": "yā dehataḥ snehataś ca",
  "GK19gp23-33u:1178": "vyānañja sva-samarthatām //",
  "GK19gp23-33u:1179": "JGc_1,25.33//",
  "GK19gp23-33u:1180": "[anuṣṭubh] seyaṃ śyāmalā vāmataḥ /",
  "GK19gp23-33u:1181": "tathā,",
  "GK19gp23-33u:1182": "apagamita-nimeṣā yā tu tasyāsyam abjaṃ",
  "GK19gp23-33u:1183": "nayana-yugam alīndra-dvandvam uccair apīpyat /",
  "GK19gp23-33u:1184": "avakalitam akārṣīd rūpakaṃ tat tad eṣā",
  "GK19gp23-33u:1185": "rasa-rasana-vibhūter jigyatus te tu yad yat //",
  "GK19gp23-33u:1186": "JGc_1,25.34//",
  "GK19gp23-33u:1187": "[mālinī] asau lalitā /",
  "GK19gp23-33u:1188": "tathā,",
  "GK19gp23-33u:1189": "tasmin kāpy avaloka-mātra-balaval lajjā-prasajjan-manā",
  "GK19gp23-33u:1190": "mīlan-netratayā vicitra-pulakā citrāyamāṇā sthitā /",
  "GK19gp23-33u:1191": "tām antar-valita-priyāṃ prati mamāścaryaṃ viyoga-sthiter",
  "GK19gp23-33u:1192": "madhye yogam ihāpi bhogam itavaty eṣeti yā cintyate //JGc_1,25.35// [śārdūla]",
  "GK19gp23-33u:1193": "eṣā khalu viśākhā /",
  "GK19gp23-33u:1194": "tathā,",
  "GK19gp23-33u:1195": "premā kopaṃ prasavati vṛthāpy astram atrāsti netraṃ",
  "GK19gp23-33u:1196": "tac ca sthānād acalam api sad vidhyad udbhāti dūram /",
  "GK19gp23-33u:1197": "vedhaś cāsau vraṇam api vinā śrīhareḥ kleśadaḥ syād",
  "GK19gp23-33u:1198": "evaṃ yasyāḥ kim api caritaṃ tām imāṃ varṇayet kaḥ? //",
  "GK19gp23-33u:1199": "JGc_1,25.36//",
  "GK19gp23-33u:1200": "[mandākrāntā]",
  "GK19gp23-33u:1201": "asau tu śrī-rādhā,",
  "GK19gp23-33u:1202": "tā etāḥ sammukhataḥ /",
  "GK19gp23-33u:1203": "tathā,",
  "GK19gp23-33u:1204": "kṛṣṇa-meghāgamollāsa-",
  "GK19gp23-33u:1205": "pallavad-vadana-śriyaḥ /",
  "GK19gp23-33u:1206": "sarvāś ca labdha-parvāṇaḥ",
  "GK19gp23-33u:1207": "sadyaḥ siddhāḥ punar navāḥ //",
  "GK19gp23-33u:1208": "JGc_1,25.37//",
  "GK19gp23-33u:1209": "[anuṣṭubh] etāḥ sarvataḥ /",
  "GK19gp23-33u:1210": "atiparimiti-śobhā-bhājanaṃ kṛṣṇa-rūpaṃ",
  "GK19gp23-33u:1211": "nayad anupama-kāntiṃ yauvataṃ tad vireje /",
  "GK19gp23-33u:1212": "idam upamiti-śūnyaṃ yat tu kāvyaṃ samāptaṃ",
  "GK19gp23-33u:1213": "sa iha na mama doṣas tadd hi tattvaṃ tathaiva //JGc_1,25.38// [mālinī]",
  "GK19gp23-33u:1214": "[12] tad evaṃ tāsāṃ tasya ca parasparaṃ parama-madana-mada-prada-vadana-nayana-nilaya-līlayā candra-cakora-śīlatā latāvad utphullatāṃ gatā /",
  "GK19gp23-33u:1215": "[13] tathā ca kṣaṇa-katipaye labdha-kṣaṇa-pracaye tāḥ sādaram ādāya,",
  "GK19gp23-33u:1216": "jala-jāta-jāta-samīraṇa-samīra-saraṇi-taraṇijā-taralatara-taraṅga-raṅga-nibha-nīra-sanīḍa-tīra-sarasaika-saikata-pulināntaraṃ nirvrīḍaṃ krīḍann eva vṛndāvana-devaḥ sevayāmāsa /",
  "GK19gp23-33u:1217_0": "[14] tad eva khalu praśasta-bhaṅga-saṅgha-lakṣeṇa hasta-lakṣeṇa parama-dhanyayā svayam",
  "GK19gp23-33u:1217_1": "eva ravi-deva-kanyayā kañja-kiñjalka-piñja-latā-mañjula-gandha-gandhavāha-parirabdha-komala-sitābhra-śubhra-bālukābhir",
  "GK19gp23-33u:1217_2": "atiniścita-citta-yācitam,",
  "GK19gp23-33u:1218": "tatra ca śārada-sudhākara-kara-nikara-sudhā-liptatayā dūrato' pi tamastoma-śamanaṃ,",
  "GK19gp23-33u:1219": "jala-sthala-kusuma-samudayāmodā-moda-madita-mukhara-madhukara-madhurī-kṛtam urīkṛtavān /",
  "GK19gp23-33u:1220": "[15] urīkṛte ca tasmin paramādeye nādeye puline,",
  "GK19gp23-33u:1221_0": "smita-vilasita-netraḥ sva-nāmnā sita-śata-patra-netraḥ sarvāsām arvācīna-vayasāṃ",
  "GK19gp23-33u:1221_1": "savayasāṃ sva-hasta-vinyasta-praśasta-kuṅkuma-grasta-nava-stana-vastra-vistṛtī-kṛta-svastikāsanas",
  "GK19gp23-33u:1221_2": "tatra stotra-bhaṅgī-saṅgīta-kalā-raṅga-bhūmitām avāpa sa tāpa-nodanaḥ / yathā,",
  "GK19gp23-33u:1222": "ūrdhvaṃ glaur ātapatraṃ talam anu pulinaṃ hīra-cūrṇācitāṅgaṃ",
  "GK19gp23-33u:1223": "śrīmat-pīṭhaṃ samantāt kusuma-vana-śataṃ toraṇānīva yasya /",
  "GK19gp23-33u:1224": "taṃ divya-svarṇa-varṇa-vraja-kulaja-ramā-rāji-vibhrāji-dehaṃ",
  "GK19gp23-33u:1225": "sneha-śrī-kāmya-gehaṃ hari-maṇi-ruciraṃ prāṇa-nāthaṃ smarāmi //",
  "GK19gp23-33u:1226": "JGc_1,25.39//[sragdharā]",
  "GK19gp23-33u:1227": "[16] tataś ca vṛndāvana-sevikābhir vṛndā-pradhāna-kānana-devikābhiḥ parama-prayatna-pālya-mālya-divya-gandha-sandha-candra-candana-madhura-madhu-madānukūla-tāmbūlādyaṃ dadānābhir,",
  "GK19gp23-33u:1228": "muhūrtārdhaṃ vardhamāna-parihāsa-vilāsaṃ preyasī-sahitaḥ preyān mahita-mahattayā śuśubhe /",
  "GK19gp23-33u:1229": "[17] śobhamānaś ca nigūḍha-mānābhir amūbhir vraja-camūru-dṛgbhiḥ saṃvādam akpta /",
  "GK19gp23-33u:1230_0": "[18] tataś ca tāsāṃ vṛthā-parityāga-doṣa-labdha-poṣa-roṣa-mayābhiprāyakatayā jātaṃ",
  "GK19gp23-33u:1230_1": "citta-śoṣaṃ moṣaṃ nayantīnāṃ toṣa-prāyaṃ vyañjayantīnām anunaya-garbha-nānā-vinoda-sandarbha-vārtāṃ vartayati tasmin,",
  "GK19gp23-33u:1231": "kācit karaṃ caraṇam asya parā tathorum",
  "GK19gp23-33u:1232": "anyāvalagnam aparā mṛdu mardayantī /",
  "GK19gp23-33u:1233": "antar nigūḍha-kupitā bahir accha-bhāvā",
  "GK19gp23-33u:1234": "bhrū-locana-prasṛmara-smitam abhyuvāca //",
  "GK19gp23-33u:1235": "JGc_1,25.40//",
  "GK19gp23-33u:1236": "[vasantatilakā]",
  "GK19gp23-33u:1237": "[19] kecid evaṃ ca varṇayanti-",
  "GK19gp23-33u:1238": "nayana-valanaiś cillī-cālair nigūḍha-mṛdu-smitair",
  "GK19gp23-33u:1239": "lalita-lapitair antar-bhaṅgair bahir valitārjavaiḥ /",
  "GK19gp23-33u:1240": "catura-manasas tasmin kṛṣṇaṃ priyaṃ vaśa-vartinaṃ",
  "GK19gp23-33u:1241": "praṇaya-nayataḥ prāhuḥ pṛkta-prahelikam aṅganāḥ //JGc_1,25.41// [hariṇī]",
  "GK19gp23-33u:1242": "[20] ayi catura-pura-purandara/",
  "GK19gp23-33u:1243": "prahelikā-kalikām ekāṃ vikāśaya / yathā,",
  "GK19gp23-33u:1244": "bhajanti bhajataḥ kecin nānye' nyān eva kecana /",
  "GK19gp23-33u:1245": "ubhayāṃś cāpare ke' pi nobhayān agatīn pare //JGc_1,25.42// [anuṣṭubh]",
  "GK19gp23-33u:1246": "[21] śrī-kṛṣṇas tu citte tad avabudhyābhidhatte sma-",
  "GK19gp23-33u:1247": "arthajñāḥ kṛta-hantāro dhārmikā dharma-gāthinaḥ /",
  "GK19gp23-33u:1248": "vimūḍha-pūrṇa-muktāś ca dayāvantaś ca te kramāt //JGc_1,25.43// [anuṣṭubh]",
  "GK19gp23-33u:1249": "[22] tac chrutvā ca parasparam asaraṇa-cillibhir amūbhiś cillī-vallī-vellanenedaṃ jñāpitam-",
  "GK19gp23-33u:1250": "cāturībhir iha nas tu karṣato",
  "GK19gp23-33u:1251": "dharma-dhāma diśataḥ samujjhataḥ /",
  "GK19gp23-33u:1252": "nirdayaṃ punar amuṣya śiṣyate",
  "GK19gp23-33u:1253": "yena nāsmad-atiduḥkham īkṣyate //",
  "GK19gp23-33u:1254": "JGc_1,25.44//",
  "GK19gp23-33u:1255": "[rathoddhatā]",
  "GK19gp23-33u:1256": "[23] atra cāturībhiḥ iti tasyānarthajñatā,",
  "GK19gp23-33u:1257": "dharma-dhāma diśataḥ ity adhārmikatā,",
  "GK19gp23-33u:1258": "tad-ubhayābhyāṃ tad-ubhaya-rahitatā,",
  "GK19gp23-33u:1259": "punaḥ cāturībhiḥ iti vimūḍhatā,",
  "GK19gp23-33u:1260": "tābhir nas tu karṣataḥ iti pūrṇatā muktatā ca /",
  "GK19gp23-33u:1261": "tatra svakṛtānuddeśena kṛta-hantṛtā ca niṣiddhā /",
  "GK19gp23-33u:1262": "tyāge cāsmad-duḥkha-vīkṣaṇābhāvena nirdayatā tu śeṣiteti śliṣyati /",
  "GK19gp23-33u:1263": "[24] sa tu tad evam avabudhya sva-śuddhy-avagamanāya punar uvāca-",
  "GK19gp23-33u:1264": "nāhaṃ teṣāṃ sadṛg api tu māṃ lubdham ūhadhvam ṛddhau",
  "GK19gp23-33u:1265": "premṇas tāṃ tad-viṣaya-virahaṃ hanta kṛtvāpi vaśmi /",
  "GK19gp23-33u:1266": "yuṣmān vācyaṃ kim iha mayakā māyitāvat-pratīter",
  "GK19gp23-33u:1267": "etad yan me vyasanam asakṛn māṃ ca duḥkhākaroti //JGc_1,25.45//",
  "GK19gp23-33u:1268": "yūyaṃ hitvā nikhilam aniśaṃ kāmayadhve paraṃ māṃ",
  "GK19gp23-33u:1269": "mat-kāmyās tu prayuta-niyutaṃ prema-bhedena santi /",
  "GK19gp23-33u:1270": "tasmān na pratyupakṛti-kalāleśa-kalpaṃ vidhātuṃ",
  "GK19gp23-33u:1271": "śaknomīti prathayata nijaiḥ sad-guṇair eva tuṣṭim //",
  "GK19gp23-33u:1272": "JGc_1,25.46//",
  "GK19gp23-33u:1273": "[mandākrāntā]",
  "GK19gp23-33u:1274": "[25] tad evam anavadyaṃ kṛṣṇa-vadyam avadhārya-",
  "GK19gp23-33u:1275": "manojñatvena na paraṃ surūpatvam ihānvabhūt /",
  "GK19gp23-33u:1276": "budhatvenāpi kṛṣṇasya sa-tṛṣṇo' yaṃ priyā-gaṇaḥ //JGc_1,25.47// [anuṣṭubh] //",
  "GK19gp23-33u:1277": "[26] tatra gīrvāṇīnām ākāśataḥ parihāsavāṇīyam-",
  "GK19gp23-33u:1278": "rucim anu kuṭilākṣīṇāṃ stutim anu jihmaṃ bruvāṇānām /",
  "GK19gp23-33u:1279": "mādhava gopa-vadhūnāṃ guṇataḥ kasmān mudaṃ tanuṣe //JGc_1,25.48// [upagīti]",
  "GK19gp23-33u:1280": "sa eko jayatān māna-mātaṅgo vraja-subhruvām /",
  "GK19gp23-33u:1281": "hariṇā nirjitasyāpi yasya vīryād bibhīyate //JGc_1,25.49// [anuṣṭubh] //",
  "GK19gp23-33u:1282": "[27] atha samāpanam-",
  "GK19gp23-33u:1283": "vaidagdhī-digdha-buddhīddhaḥ so' yaṃ rādhe sakhā tava /",
  "GK19gp23-33u:1284": "alambhūṣṇuṃ tatra mene yas tvāṃ tuṣṇīṃ sthitām api //JGc_1,25.50// [anuṣṭubh]",
  "GK19gp23-33u:1285": "iti śrī-śrī-gopāla-campūm anu",
  "GK19gp23-33u:1286": "vipralambhana-stambhana-śrī-kṛṣṇa-lambhanam nāma",
  "GK19gp23-33u:1287": "pañcaviṃśaṃ pūraṇam",
  "GK19gp23-33u:1288": "//25//",
  "GK19gp23-33u:1289": "*************************************************************",
  "GK19gp23-33u:1290": "(26)",
  "GK19gp23-33u:1291": "atha ṣaḍviṃśaṃ pūraṇam",
  "GK19gp23-33u:1292": "rāsa-vilāsa-prasāraṇam",
  "GK19gp23-33u:1293": "[1] atha snigdhakaṇṭha uvāca-",
  "GK19gp23-33u:1294": "suvacanam aghaśatroḥ śṛṇvatī śreṇir āsāṃ virahajanitaduḥkhaṃ pūrvasiddhaṃ vyadhāvīt /",
  "GK19gp23-33u:1295": "param iha na tad eva vyādhunot kintu śaṅkā- ntaram api yad amaṃsta spaṣṭam āyattam etam //JGc_1,26.1// [mālinī]",
  "GK19gp23-33u:1296": "[2] tad evam amūr utphullavadanakañjasadana-mañjunayanakhañjarīṭāḥ sa punar mañjulam ābhāṣate sma-",
  "GK19gp23-33u:1297": "yuṣmatkṛte sma sucirān manasāsmi dūya- mānena yūyam api tastha madartham eva /",
  "GK19gp23-33u:1298": "tasyātha durlabhatamasya manorathasya prāptāv ihānurahasaṃ maham ācarāma //",
  "GK19gp23-33u:1299": "JGc_1,26.2//",
  "GK19gp23-33u:1300": "[vasantatilakā]",
  "GK19gp23-33u:1301": "[3] sa ca rāsarūpa eva nirūpyate / tathā hi-",
  "GK19gp23-33u:1302": "dīpaḥ śāradabhūripūritaśaśī yatrāsti vṛndāvanaṃ raṅgaḥ śrīvrajanāyikāḥ svayam imā yūyaṃ kalākovidāḥ /",
  "GK19gp23-33u:1303": "taṃ cemaṃ samayaṃ sametya muditaḥ so' haṃ hariḥ kiṃ paraṃ kartāsmi kṣaṇam antarā tam api kiṃ rāsaṃ vinā bhoḥ priyāḥ //JGc_1,26.3// [śārdūla]",
  "GK19gp23-33u:1304": "[4] iti kṣīṇatamā vrajajaladhisambhavākṣīṇacandramāḥ sarvā api tāś cakorākṣīr aṣaḍakṣīṇayugapad liṅganādinā sukhalakṣalakṣitīkṛtya,",
  "GK19gp23-33u:1305": "balavad ādṛtya,",
  "GK19gp23-33u:1306": "rāsanṛtya-vidhaye nirjambālam astambajālam abandhuraṃ bandhuraṃ kamalabandhujāpulinam āvṛtya,",
  "GK19gp23-33u:1307": "parasparakarasaṃvalanayā valayākārāś cakāra /",
  "GK19gp23-33u:1308": "[5] kṛte ca valaye-",
  "GK19gp23-33u:1309": "kṛṣṇāyāḥ pulinaṃ gatena ramaṇenāpūri kāmas tadā tenāmuṣya manas tathā pratipadaṃ tena dvayaṃ cakṣuṣoḥ /",
  "GK19gp23-33u:1310": "tenāṅgasphuradaṅganāsamudayas tenātha pūrvaṃ paraṃ sarvaṃ parva ca tad bruve kim aparaṃ nādyāpi viśrāmyati //",
  "GK19gp23-33u:1311": "JGc_1,26.4//",
  "GK19gp23-33u:1312": "[śārdūlavikrīḍitam]//",
  "GK19gp23-33u:1313": "[6] tad evaṃ sva-kalita-caye valaye vanamālī śobhānicayam upalabhamānaś cintayāmāsa-",
  "GK19gp23-33u:1314": "upari yathojjvalam indor valayaṃ pulinaṃ tathā bhuvi ca /",
  "GK19gp23-33u:1315": "kintu kalaṅkas tasmin nirmala-ramaṇī-kulāny atra //JGc_1,26.5// [upagīti]",
  "GK19gp23-33u:1316": "[7] tad aho / cāmīkara-maṇisarākāro' yaṃ ramaṇīya-ramaṇī-valayaḥ prati-yugma-madhyaṃ yadi mahāmara-katāyamāna-nāyaka-sambadhyamānatām ābadhnāti,",
  "GK19gp23-33u:1317": "tadā hṛdyatām āpadyate /",
  "GK19gp23-33u:1318": "[8] tac ca tathāveśena mat-praveśena paraṃ sidhyatīti nidhāya sthitaḥ sann,",
  "GK19gp23-33u:1319": "akasmād yathā-manorathākāram evāvasthitavān,",
  "GK19gp23-33u:1320": "yathā svayam api katham iti tu na tat-prathanam avāpa / tataś ca-",
  "GK19gp23-33u:1321": "hari-hariṇākṣī-valitaṃ pulinaṃ tad valgu bhāti sma /",
  "GK19gp23-33u:1322": "sva-pratibimbenādād",
  "GK19gp23-33u:1323": "yad vidhu-bimbāya sārūpyam //JGc_1,26.6// [upagīti]",
  "GK19gp23-33u:1324": "suhṛd indoḥ pulinaṃ tat- pulinasyābhūn nata-bhruvāṃ pracayaḥ /",
  "GK19gp23-33u:1325": "tat-pracayasya ca valanaṃ śrīyuta-gopāla-mūrtīnām //JGc_1,26.7// [āryā]",
  "GK19gp23-33u:1326": "yatra ca,",
  "GK19gp23-33u:1327": "paraspara-karāvali-grathita-maṇḍalī-maṇḍanīr anusvam abalā milann ubhayatas tadā mādhavaḥ /",
  "GK19gp23-33u:1328": "tadīya-bhujapāśyayā kalita-mṛṣṭa-pṛṣṭhas tathā tad-aṃsa-nihitātma-dor abhavad eṣa rāsodyame //JGc_1,26.8// [pṛthvī]",
  "GK19gp23-33u:1329": "gaurī-kṛṣṇau gaurī-kṛṣṇāv itthaṃ lakṣe lakṣe yugme /",
  "GK19gp23-33u:1330": "vṛttākāre vaṃśī-śaṃśī rādhā-saṅgī tasthau madhye //",
  "GK19gp23-33u:1331": "JGc_1,26.9//",
  "GK19gp23-33u:1332": "[vidyunmālā]",
  "GK19gp23-33u:1333": "rāsaṃ prārabhata svayaṃ harir asau kaiśorakaṃ mānayann ity evaṃ sa parāśaro' pi bhagavān prāvocad uccair yataḥ /",
  "GK19gp23-33u:1334": "tasmād gopa-vadhūbhir eva saphalaṃ taj-jātam itthaṃ tu me haṃho paśyata vacmi vā kim aparaṃ romṇāṃ ca jātaṃ mahaḥ //",
  "GK19gp23-33u:1335": "JGc_1,26.10//",
  "GK19gp23-33u:1336": "[śārdūlavikrīḍitam]",
  "GK19gp23-33u:1337": "sa vividha-vanitā-vṛndair yadapi bahu-preyasī tadā jajñe /",
  "GK19gp23-33u:1338": "tadapi ca rādhā jñaptir manye tasyāparāḥ kṛtayaḥ //JGc_1,26.11// [āryā]",
  "GK19gp23-33u:1339": "tad evam-",
  "GK19gp23-33u:1340": "anaṅgam aṅgena nijena sāṅgaṃ",
  "GK19gp23-33u:1341": "kṛtvādhi-raṅga-kṣiti saṅgamayya /",
  "GK19gp23-33u:1342": "aṅgīcakārāṅga tam aṅga-hārair",
  "GK19gp23-33u:1343": "navyāṅganā-saṅgama-maṅgalāya //JGc_1,26.12// [upajāti 11]",
  "GK19gp23-33u:1344": "kalita-kanaka-bhāsaḥ smera-netrā vidhūti-",
  "GK19gp23-33u:1345": "kṣubhita-valaya-vīthī-śiñjita-vyakta-tālāḥ /",
  "GK19gp23-33u:1346": "vividha-gati-vihārānaṅga-sārāṅga-hārā hari-hari-maṇi-mūrtīr antarā tā virejuḥ //JGc_1,26.13// [mālinī]",
  "GK19gp23-33u:1347": "tataś ca-",
  "GK19gp23-33u:1348": "navīna-vinata-bhruvāṃ nija-navīna-kānta-cchavī- juṣāṃ naṭana-cāturī-kula-dhurīṇa-līlā-yujām /",
  "GK19gp23-33u:1349": "calad-valaya-śṛṅkhalāvalita-nūpurāṇāṃ dhvanir naṭādhva-nidhi-tālatāṃ dhvanayati sma yāvad divam //JGc_1,26.14// [pṛthvī]",
  "GK19gp23-33u:1350": "rāse śiñjita-tāla-jālam udabhūt tadvad yathā khecarān apy ākṛkṣad aho vidūratarataḥ kṛtveva pūrva-sthitān /",
  "GK19gp23-33u:1351": "dyo-yānābhidha-mañca-sañcaya-gatā vādyaṃ ca gītaṃ ca ye sabhyatvaṃ ca samaṃ madād vidadhataḥ svaṃ nātra niścikyire //",
  "GK19gp23-33u:1352": "JGc_1,26.15//",
  "GK19gp23-33u:1353": "[śārdūlavikrīḍitam]",
  "GK19gp23-33u:1354": "[9] tatra devīnāṃ sañjalpaḥ-paśya, paśya-",
  "GK19gp23-33u:1355": "hariṇā gānam āsādi gānena ramaṇī-kulam /",
  "GK19gp23-33u:1356": "ramaṇībhir atho gānaṃ gānena sa hariḥ punaḥ //",
  "GK19gp23-33u:1357": "JGc_1,26.16//",
  "GK19gp23-33u:1358": "[anuṣṭubh] pulinaṃ vilasat-kṛṣṇaṃ kṛṣṇaṃ sāliṅganāṅganaṃ kalaya /",
  "GK19gp23-33u:1359": "āṅganam abhinava-gītaṃ gītaṃ saṅgīta-saṅgi-saṅgītam //JGc_1,26_17// [gīti]",
  "GK19gp23-33u:1360": "[10] tatra svayam ārambhe lāsya-sambheda eva jātaḥ /",
  "GK19gp23-33u:1361": "[11] tad yathābhinayaṃ yathā-",
  "GK19gp23-33u:1362": "aṅga-hāra-calad-aṅga-hāriṣu svāntahāri vilasadvihāriṣu /",
  "GK19gp23-33u:1363": "lāsya-kāriṣu ca lāsyam ācaran bhrū-naṭī-ghaṭita-netrā nartakāḥ //",
  "GK19gp23-33u:1364": "JGc_1,26.18//",
  "GK19gp23-33u:1365": "[rathoddhatā]",
  "GK19gp23-33u:1366": "[12] tauryatrika-śaurya-varāṇāṃ khecarāṇāṃ vādye tūdbhūte tāṇḍava-maṇḍalaṃ ca sābhinayam, yathā-",
  "GK19gp23-33u:1367": "udyad-dundubhi-maḍḍu-ḍiṇḍima-ḍamar-vādye mṛdaṅgaṃ gate vādye dyo-pada-vidya-vedya-nadane sadyo' tha vidyotite /",
  "GK19gp23-33u:1368": "te tarhy udbhaṭa-nāṭya-nīti-ghaṭanā-saṅghaṭṭa-niṣkuṇṭhatā- sūtkaṇṭhāḥ pada-pāṇi-kaṇṭha-kaṭi-sammoṭāli-koṭiṃ dadhuḥ //JGc_1,26.19// [śārdūla]",
  "GK19gp23-33u:1369": "[13] tatra ca śastra-praśastānām iva teṣāṃ kṛta-hastakānāṃ punar lakṣyād acyava eva lakṣitaḥ / tathā hi-",
  "GK19gp23-33u:1370": "hitvā hitvāpy atra hastāli-bandhaṃ tālālambā hastakāni pradarśya /",
  "GK19gp23-33u:1371": "gaurī-śyāmā lāghavāt pūrṇamānā rāsollāse tadvad āsan punaś ca //JGc_1,26.20// [śālinī]",
  "GK19gp23-33u:1372": "puṣpa-vṛndam apatan muhur muhuḥ kṛṣṇa-gaura-tanu-maṇḍalīm anu /",
  "GK19gp23-33u:1373": "vṛṣṭir ūrdhvam adharatra nīra-bhṛd vidyud-ālir iti yatra citratā //",
  "GK19gp23-33u:1374": "JGc_1,26.21//",
  "GK19gp23-33u:1375": "[rathoddhatā]",
  "GK19gp23-33u:1376_0": "[14] atra devā devyaś ca bhavya-bhāva-bhavān navya-paribhavāt kamalākṣaṃ sākṣād iva",
  "GK19gp23-33u:1376_1": "sambodhayantas tathā yoga-māyāyā yogataḥ paraṃ sva-sva-yogyam antaḥ samadhigamya",
  "GK19gp23-33u:1376_2": "ramyam idaṃ vādya-kolāhalāvṛtam ujjaguḥ /",
  "GK19gp23-33u:1377": "[15] tad etad ekīkṛtyānugīyate-",
  "GK19gp23-33u:1378": "jaya jaya sad-guṇa-sāra /",
  "GK19gp23-33u:1379": "jagati viśiṣṭaṃ kalayitum iṣṭaṃ gokula-lasad-avatāra //",
  "GK19gp23-33u:1380": "a//",
  "GK19gp23-33u:1381": "dhruvam//",
  "GK19gp23-33u:1382": "kamala-bhaveśvara-vaikuṇṭheśvara-patnī-cintita-seva /",
  "GK19gp23-33u:1383": "rājasi rāse valita-vilāse nija-ramaṇībhir deva //",
  "GK19gp23-33u:1384": "b//",
  "GK19gp23-33u:1385": "naṭavat-parikara nikhila-kalādhara racita-paraspara-moda /",
  "GK19gp23-33u:1386": "āliṅgana-mukha-vitata-mahā-sukha vallava-vadhu-hṛta-toda //",
  "GK19gp23-33u:1387": "c//",
  "GK19gp23-33u:1388": "vyativīkṣaṇa-kṛta-sāttvika-parivṛta-maṇḍalam anu bahu-mūrte /",
  "GK19gp23-33u:1389": "vraja-taruṇī-gaṇa-racita-nayana-paṇa-sacita-vaśīkṛti-pūrte //",
  "GK19gp23-33u:1390": "d//",
  "GK19gp23-33u:1391": "caraṇa-kañja-dhṛti-kara-pallava-kṛti-cillī-valita-vihārān /",
  "GK19gp23-33u:1392": "madhya-bhaṅga-tati-maṇi-kuṇḍala-gati-pulaka-sveda-vikārān //",
  "GK19gp23-33u:1393": "e//",
  "GK19gp23-33u:1394": "kalayati bhavatā ghana-sāmyavatā taḍid iva sarvā lalanā /",
  "GK19gp23-33u:1395": "api vaḥ parimiti-taratamatām iti seyaṃ jñapayati tulanā //",
  "GK19gp23-33u:1396": "f//",
  "GK19gp23-33u:1397": "sumadhura-kaṇṭhe nṛtyotkaṇṭhe tava rati-mātra-prīte /",
  "GK19gp23-33u:1398": "tvat-sparśāmṛta-mada-caya-saṃvṛta-citte",
  "GK19gp23-33u:1399": "bhāva-krīte //g//",
  "GK19gp23-33u:1400": "yuvatī-jāte gītaja-śātenāvṛta-viśva-prabhave /",
  "GK19gp23-33u:1401": "yas tvaṃ rājasi tat-sukha-bhāg asi nama etasmai prabhave //",
  "GK19gp23-33u:1402": "h//",
  "GK19gp23-33u:1403": "yā saha bhavatā vismayam avatā svara-jātīr atiśuddham /",
  "GK19gp23-33u:1404": "gāyati seyaṃ nikhilair geyaṃ kalayati nija-guṇa-ruddham //",
  "GK19gp23-33u:1405": "i//",
  "GK19gp23-33u:1406": "tata utkarṣaṃ valayita-harṣaṃ valayati yeyaṃ gāne /",
  "GK19gp23-33u:1407": "sā śrī-rādhā valitārādhā bhavatā kalitā māne //",
  "GK19gp23-33u:1408": "j//",
  "GK19gp23-33u:1409": "yeyaṃ rāse śramaja-vilāse vigalan-mallī-valayā /",
  "GK19gp23-33u:1410": "sā bhavad-aṃse lasad-avataṃse dharati karaṃ vara-kalayā //",
  "GK19gp23-33u:1411": "k//",
  "GK19gp23-33u:1412": "yā cāṃsaṃ pari bhuja-parighaṃ paricumbati tava sa-vinodam /",
  "GK19gp23-33u:1413": "hṛṣyati seyaṃ tan na gaṇeyaṃ yad roma ca sāmodam //l//",
  "GK19gp23-33u:1414": "cala-kuṇḍala-dhara gaṇḍa-mukura-vara samiṣa-sparśa-vidhāne /",
  "GK19gp23-33u:1415": "tāmbūla-drava-parivartād dravam ayase cumbana-dāne //",
  "GK19gp23-33u:1416": "m//",
  "GK19gp23-33u:1417": "eṣā nartana-kīrtana-vartana-śiñjita-jāta-sutālā /",
  "GK19gp23-33u:1418": "tava rāmānuja karam atulāmbujam iṣam ādhādd hṛdi bālā //n//",
  "GK19gp23-33u:1419": "atha rāsa-krama-parivalita-śrama-vanitālambita-deha /",
  "GK19gp23-33u:1420": "parito-bhramaṇaka-gaṇa-viśramaṇaka samudita-parama-sneha //",
  "GK19gp23-33u:1421": "o//",
  "GK19gp23-33u:1422": "kavi-kṛta-niścaya-śubhra-yaśaś-caya-mālā-samudaya-hārin /",
  "GK19gp23-33u:1423": "jayajayajayajaya jayajayajayajaya jayajaya rāsa-vihārin //",
  "GK19gp23-33u:1424": "p//",
  "GK19gp23-33u:1425": "//",
  "GK19gp23-33u:1426": "JGc_1,26.22//",
  "GK19gp23-33u:1427": "/ iti / [8 x 8 x 12]",
  "GK19gp23-33u:1428": "[16] rājasi rāse valita-vilāse ity uktaṃ rūpam evaṃ nirūpayanti-",
  "GK19gp23-33u:1429": "rūpaṃ yan nijanityasaubhagaśiroratnaṃ narākṛty asāv ānīyātra yadīyaśaktivibhavasyāgryāṃ sthitiṃ praikṣayat /",
  "GK19gp23-33u:1430": "citraṃ vismayate yataḥ svayam api svāśeṣasaṃveditā tasmin bhūṣaṇabhūṣaṇe' py adhur amūḥ śobhāṃ svayā śobhayā //",
  "GK19gp23-33u:1431": "JGc_1,26.23//",
  "GK19gp23-33u:1432": "[śārdūlavikrīḍitam]",
  "GK19gp23-33u:1433": "[17] tad uktam, yan martya-līlaupāyikam [BhP 3.2.12] ity ādi,",
  "GK19gp23-33u:1434": "tatrātiśuśubhe [BhP 10.33.6] ity ādi ca /",
  "GK19gp23-33u:1435": "[18] tad evaṃ sati śrī-rādhikāyāṃ tu kaimutyam eva stutyaṃ jātam /",
  "GK19gp23-33u:1436": "[19] yuvatī-jāta ity ādāv evaṃ varṇayanti-",
  "GK19gp23-33u:1437": "tāsāṃ vraja-kiśorīṇāṃ nityam aprasavātmanām /",
  "GK19gp23-33u:1438": "guṇaiḥ sa-prasavaiḥ pūrṇaṃ viśvam apy anvayair iva //JGc_1,26.24// [anuṣṭubh]",
  "GK19gp23-33u:1439": "[20] yā saha bhavatā ity ādāv upaślokayanti ca-",
  "GK19gp23-33u:1440": "śarva-brahma-sureśa-mukhya-diviṣad-vṛndāni yad-gānataḥ śaśvan moham ayus tam eva dayitaṃ kṛtvānugaṃ yā jagau /",
  "GK19gp23-33u:1441": "sārdhaṃ tena parāś camat-kṛti-parās tāṃ nirmimāṇām api vyarthīkṛtya vivikta-rāga-valanāṃ vandāmahe rādhikām //JGc_1,26.25// [śārdūla]",
  "GK19gp23-33u:1442": "[21] tām evoddiśya cala-kuṇḍala ity ādāv ca kavayanti-",
  "GK19gp23-33u:1443": "tad-adhara-rasam ācāntaṃ prāg akṛta dvir yad eṣa tad yuktam /",
  "GK19gp23-33u:1444": "dvija-saṃskṛta-tāmbūlaṃ katham adyād anyathā tasyāḥ //JGc_1,26.26// [āryā]",
  "GK19gp23-33u:1445": "kiṃ ca-",
  "GK19gp23-33u:1446": "kṛṣṇaḥ snehasya mūlaṃ kila lasati vapū-rūpam ity evam asmiṃs tādṛg nanda-vrajāntar-jana-sadasi sadaivānu-bhūti-pracāraḥ /",
  "GK19gp23-33u:1447": "so' yaṃ yāsām amaṃsta praṇaya-maya-ṛṇāny ātmani preyasīnāṃ tāsām apy ūrdhvam ūrdhva-prathita-nidhi-maṇiṃ rādhikām eva naumi //",
  "GK19gp23-33u:1448": "JGc_1,26.27// [sragdharā]",
  "GK19gp23-33u:1449": "rādhā sva-kāntaṃ vaśitaṃ vidhāya niḥśeṣam ākrīḍati tena sārdham /",
  "GK19gp23-33u:1450": "nāhaṃ tathetīva śivā śivāntas- tanau nilīnārdha-tanu-cchalena //JGc_1,26.28// [upajāti 11]",
  "GK19gp23-33u:1451": "athavā-",
  "GK19gp23-33u:1452": "ardhenārdhena tanvā vyatimilanavato rudrayor eṣa bhāvaḥ kāvya-jñais tarkyate yaḥ sa punar iha mayā manyatāṃ bhaṇyamānaḥ /",
  "GK19gp23-33u:1453": "premṇā yau pūrṇa-rūpau trijagati viditau rādhikā-mādhavākhyau pūrṇāṅgatvaṃ tayor apy ati-tad-asamayor nāv apīty aucitī na //",
  "GK19gp23-33u:1454": "JGc_1,26.29// [sragdharā]",
  "GK19gp23-33u:1455": "[22] tad evaṃ sati-",
  "GK19gp23-33u:1456": "vādye gīte ca divye pramada-śithilite bhūṣaṇānām alīnām apy āsīd dhvāna-vargaḥ pratinidhi-samaye tasya tasyāpi tatra /",
  "GK19gp23-33u:1457": "khede jāte tathāgāt prabala-naṭa-kalā lāsyatāṃ yena keśa- karṇottaṃsāvataṃsa-pramukha-vara-sabhā tadvad ullāsyate sma //",
  "GK19gp23-33u:1458": "JGc_1,26.30//[sragdharā]",
  "GK19gp23-33u:1459": "evaṃ pariṣvaṅga-karābhimarśa- snigdhekṣaṇoddāma-vilāsa-hāsān /",
  "GK19gp23-33u:1460": "samaṃ priyābhir vyatikṛtya nṛtyan vyāñjīd asau sa-pratibimba-bimbam //JGc_1,26.31// [upajāti 11]",
  "GK19gp23-33u:1461": "tataś ca-",
  "GK19gp23-33u:1462": "mālāḥ keśāli-veśān kuca-yugala-paṭīr maṇḍanāny anya-vāsāṃsy apy etā naiva śekuḥ kalayitum asakṛd rāsa-parvāvasāne /",
  "GK19gp23-33u:1463": "dhyāte yatrāpi sampraty api muni-vitatir vismaraty eva sarvam citraṃ tat-preyasīnāṃ tad iha bhavati kiṃ tādṛśe tat-prasaṅge //",
  "GK19gp23-33u:1464": "JGc_1,26.32//[sragdharā]",
  "GK19gp23-33u:1465": "taṃ dṛṣṭvāpy atha rāsam ambara-gatā rāmāś ca kāmārditā mohaṃ prāpur,",
  "GK19gp23-33u:1466": "adaś ca tāvad abhito' py āstāṃ paraṃ śrūyatām /",
  "GK19gp23-33u:1467": "candrādyair upalakṣitaṃ nabhasi yad bambhramyate sarvadā jyotiś-cakram idaṃ ca vismaya-karī caskambha yan mādhurī //",
  "GK19gp23-33u:1468": "JGc_1,26.33//",
  "GK19gp23-33u:1469": "[śārdūlavikrīḍitam]",
  "GK19gp23-33u:1470": "[23] tad evaṃ līlā-lubdhāsu paramāveśataḥ sa-priyāsu tāsu vilubhita-kriyāsu rāsa-vilāsaḥ samupararāma /",
  "GK19gp23-33u:1471": "[24] uparamati ca tasmiṃs,",
  "GK19gp23-33u:1472": "tat-tad-ananusandhāna-sandhim anu tāni mithunāni yathāvat kuñjāya kuñjāya pṛthak pṛthag antardadhire /",
  "GK19gp23-33u:1473": "antardhāya ca,",
  "GK19gp23-33u:1474": "tat tan mithunaṃ paraspara-parikara-pariṣkāra-parāyaṇatām āsasāda /",
  "GK19gp23-33u:1475": "[25] tatra ca pratyekaṃ teṣām āliṅganādi-sacivaṃ vacanādi-racanam evāsīt / yathā-",
  "GK19gp23-33u:1476": "hanta mām antarā kāntam antar āptaṃ tamas tvayā /",
  "GK19gp23-33u:1477": "iti bruvantaṃ śliṣyantaṃ taṃ sāsiñcan nijāśrubhiḥ //JGc_1,26.34// [anuṣṭubh]",
  "GK19gp23-33u:1478": "tataś ca-",
  "GK19gp23-33u:1479": "hanta klamaḥ samajani sphuṭa-mad-vihārād asyā navīna-taru-pallava-komalāyāḥ /",
  "GK19gp23-33u:1480": "jñātaś ca hanta na maye' ti pṛthak sa tāsāṃ sāśrur mamārja muhur ānana-gharma-bindūn //",
  "GK19gp23-33u:1481": "JGc_1,26.35//",
  "GK19gp23-33u:1482": "[vasantatilakā]",
  "GK19gp23-33u:1483": "bāṣpe mṛjye harir bāṣpaṃ svede svedaṃ tadā dadhe /",
  "GK19gp23-33u:1484": "gopāla-kula-subhrūṇāṃ śrame rāsa-vilāsaje //JGc_1,26.36// [anuṣṭubh]",
  "GK19gp23-33u:1485": "[26] tatra bahula-sāmagrī-vāhinīnāṃ vṛndā-sakhī-vāhinīnāṃ kṛta-praśna-vṛndāyāṃ vṛndāyāṃ śrī-kṛṣṇa-varṇanam, yathā-",
  "GK19gp23-33u:1486": "sāsrālokanam añcalānila-kṛtir vaktrālakādy-unmṛjā- gaṇḍāntaḥ-paricumbanaṃ paṭa-yugādhānaṃ tanū-carcaṇam /",
  "GK19gp23-33u:1487": "tāmbūlārpaṇam atyapūrva-madhurālāpaḥ stava-prakriyā seyaṃ rāsa-pariśrama-praśamanī kāntāsu kṛṣṇa-kriyā //JGc_1,26.37// [śārdūla]",
  "GK19gp23-33u:1488": "[27] atha kāntā-varṇanaṃ, yathā-",
  "GK19gp23-33u:1489": "vakra-smera-vilokanaṃ nava-dalaiḥ saṃvījanaṃ mārdavād aṅgānām abhimardanaṃ vighaṭita-srag-vastra-saṃyojanam /",
  "GK19gp23-33u:1490": "samyaṅ marmaga-narma-śarma-racanaṃ tāmbūla-candrārpaṇaṃ seyaṃ rāsa-pariśrama-praśamanī kṛṣṇe priyāṇāṃ kriyā //JGc_1,26.38// [śārdūla]",
  "GK19gp23-33u:1491": "[28] tataḥ svayam āgatya pratyakṣīkṛtya cānyathā manyamānāyāṃ tasyāṃ sa-smitaṃ punar amūr ūcuḥ-",
  "GK19gp23-33u:1492": "dṛṣṭaṃ devi mitho hari-vraja-vadhū-dvandva-vrajenāmunā svīkṛtya pramadāt prayatna-vidhinā nepathyam aṅge dhṛtaṃ /",
  "GK19gp23-33u:1493": "etad yatra sakhi kṣaṇād apagataṃ kiṃ brūmahe tad varaṃ gīrṇaṃ sad-bhavatān mṛṣā na tu rahas tad vyaktim āpadyatām //",
  "GK19gp23-33u:1494": "JGc_1,26.39//",
  "GK19gp23-33u:1495": "[śārdūlavikrīḍitam]",
  "GK19gp23-33u:1496": "[29] atha vṛndā sa-smitaṃ cetasi cintayāmāsa-satyam āhur imā,",
  "GK19gp23-33u:1497": "yat punaḥ punaḥ śramāpanodanaṃ sarvendriyāmodanaṃ śubha-veśaṃ gāna-vinoda-viśeṣam ārabhamāṇāni tānīmāni mithunāni mṛśyante /",
  "GK19gp23-33u:1498": "[30] atha snigdhakaṇṭhaḥ samāpanam āha sma-",
  "GK19gp23-33u:1499": "rādhe tvad-vallabhaḥ so' yaṃ sarveṣām api durlabhaḥ /",
  "GK19gp23-33u:1500": "varītuṃ tvām antaraṅgām anyā gopīr vṛtīyati //JGc_1,26.40// [anuṣṭubh]",
  "GK19gp23-33u:1501": "iti śrī-śrī-gopāla-campūm anu",
  "GK19gp23-33u:1502": "rāsa-vilāsa-prasāraṇaṃ nāma",
  "GK19gp23-33u:1503": "ṣaḍ-viṃśaṃ pūraṇam",
  "GK19gp23-33u:1504": "//26 //",
  "GK19gp23-33u:1505": "*************************************************************",
  "GK19gp23-33u:1506": "(27)",
  "GK19gp23-33u:1507": "atha saptaviṃśaṃ pūraṇam",
  "GK19gp23-33u:1508": "rāsa-prapañca-pañca-pūraṇī-pūraṇam",
  "GK19gp23-33u:1509": "[1] madhukaṇṭha uvāca-",
  "GK19gp23-33u:1510": "atha vilasita-kheda-sveda-kulyāyamānāḥ saha hari-vara-gauryaḥ sūrya-putrīṃ samīyuḥ /",
  "GK19gp23-33u:1511": "yad amita-śatam etāḥ sā bhajantī sravantī sarabha-sarasa-pūrtiṃ tat-kṣaṇād eva bheje //JGc_1,27.1// [mālinī]",
  "GK19gp23-33u:1512": "atikramya sva-maryādāṃ śyāmaḥ śyāmāś ca māṃ yayuḥ /",
  "GK19gp23-33u:1513": "itīva yamunā śyāmā drāg atikrāmati sma tām //JGc_1,27.2// [anuṣṭubh]",
  "GK19gp23-33u:1514": "[2] athāṅga-rucā ghana-capalā ghanāyamānā,",
  "GK19gp23-33u:1515": "vācā ca cāṭaka-bhaṇita-stanitāyamānā ghanāgama-lakṣmīr iva lakṣmī-lakṣmī-patīnāṃ sabhā sā mihirajā-pravāhe nabhasi hasta-grāham avagāhamānā bhāsate sma /",
  "GK19gp23-33u:1516": "mithaḥ prahasita-prathā-kala-kalaḥ samākarṣaṇaṃ muhuḥ stimita-gātratā pṛthula-vepathu-prakramaḥ /",
  "GK19gp23-33u:1517": "tad etad atha yat sthitaṃ bata jalāvagāhāt purā tad evam anumīyate samudiyāya tasya cchaviḥ //",
  "GK19gp23-33u:1518": "JGc_1,27.3//",
  "GK19gp23-33u:1519": "[pṛthvī] yadā jalaṃ na hi viviśur nata-bhruvas tadāmunā prasiṣicire samaṃ tathā /",
  "GK19gp23-33u:1520": "amuṃ yathā laghu-gatim atra menire vibhūbhavann udaka-bhṛd añcatīti tāḥ //",
  "GK19gp23-33u:1521": "JGc_1,27_4//",
  "GK19gp23-33u:1522": "[vasantatilakā] jalād evaṃ siṣecāmur ghanaṃ ghana-rasa-pradaḥ /",
  "GK19gp23-33u:1523": "viviśur jalam evāmūr yathāsāra-śarārditāḥ //",
  "GK19gp23-33u:1524": "JGc_1,27_5//",
  "GK19gp23-33u:1525": "[anuṣṭubh] tadāvalagna-daghnaṃ vārmagnāś capala-locanāḥ /",
  "GK19gp23-33u:1526": "kṛṣṇasāra-vadhū-rūpāḥ purastād gatim adviṣan //",
  "GK19gp23-33u:1527": "JGc_1,27_6//",
  "GK19gp23-33u:1528": "[anuṣṭubh] yadā tāsāṃ netra-pratiphalana-miśrā jhaṣa-gaṇā muhur naivāgacchan pariciti-vidhānaṃ katham api /",
  "GK19gp23-33u:1529": "tadā spardhābaddhā",
  "GK19gp23-33u:1530": "iva mṛdulaṃ kṣaṇagaṃ bhṛśam amī spṛśanto bhīrūṇāṃ murahara-dṛśoḥ kautukam adhuḥ //",
  "GK19gp23-33u:1531": "JGc_1,27_7//",
  "GK19gp23-33u:1532": "[śikhariṇī] haṃsā gatīś cakra-khagāḥ payodharān",
  "GK19gp23-33u:1533": "mīnā dṛśaḥ sārasanāni sārasāḥ /",
  "GK19gp23-33u:1534": "tāsām upetyāpagatā yatas tadā teṣāṃ tu sāmrājyam apūri sarvataḥ //",
  "GK19gp23-33u:1535": "JGc_1,27.8//",
  "GK19gp23-33u:1536": "[indravaṃśā] mukha-vṛndaṃ khalu tāsāṃ",
  "GK19gp23-33u:1537": "kamalāny abhibhūya babhrāje /",
  "GK19gp23-33u:1538": "taj-jātiṣu tad-adhikatā",
  "GK19gp23-33u:1539": "vidhutā vā kiṃ nidānam asti sma? //JGc_1,27.9// [udgīti] //",
  "GK19gp23-33u:1540": "[3] tataś ca locana-nikocaṃ hasantīṣu tāsu svayaṃ tena nāgara-candreṇa pravartitā vyātyukṣī, yathā-",
  "GK19gp23-33u:1541": "meghaṃ vidyud vidyutaṃ cātra meghaḥ siñcaty uccair megha-tulye pravāhe /",
  "GK19gp23-33u:1542": "citraṃ citraṃ citram etat kim etat nāṭyaṃ paśyety ūcire vyoma-rāmāḥ //",
  "GK19gp23-33u:1543": "JGc_1,27.10//",
  "GK19gp23-33u:1544": "[śālinī] tataś cākaṇṭha-nirmagnā mahilāḥ kamalānanāḥ /",
  "GK19gp23-33u:1545": "madhusūdana-saṃsaktāḥ kamalinya iva sthitāḥ //",
  "GK19gp23-33u:1546": "JGc_1,27_11//",
  "GK19gp23-33u:1547": "[anuṣṭubh] gaṇe gaurāṅgīnāṃ harir acita-dharṣāt paribhavaṃ gate tatra svarṇāmbuja-ghana-vanī nihnutim adāt /",
  "GK19gp23-33u:1548": "viparyāso yarhy asphurad iha ca nīlāmbujavanī tadā tasyāpahnuty-ucita-citi-kṛte' bhūd anupamam //",
  "GK19gp23-33u:1549": "JGc_1,27_12//",
  "GK19gp23-33u:1550": "[śikhariṇī] ambuja-gandhi tathāmbuja-",
  "GK19gp23-33u:1551": "rūpaṃ madhu-yug yathāmbujaṃ tad iva /",
  "GK19gp23-33u:1552": "tāsāṃ tasya ca vadanaṃ kiṃ jala-kelāv adād bhramaṃ na mithaḥ //",
  "GK19gp23-33u:1553": "JGc_1,27.13//",
  "GK19gp23-33u:1554": "[gīti] kathañcid api yā labdhā hariṇāmbhoja-kānane /",
  "GK19gp23-33u:1555": "kim api vyañjayāmāsa tasyā hāhā-kṛtiṃ param //",
  "GK19gp23-33u:1556": "JGc_1,27_14//",
  "GK19gp23-33u:1557": "[anuṣṭubh] smita-vilasita-nīlāmbhojam āsīdad ekā mukham anu hari-vaktra-sphūrti-sandigdha-cittā /",
  "GK19gp23-33u:1558": "iha ca vara-maranda-svādam āsādya sadyaṃ samaruci-yuvatībhyaḥ śaṅkinī svaṃ jugopa //",
  "GK19gp23-33u:1559": "JGc_1,27_15//",
  "GK19gp23-33u:1560": "[mālinī] durlabhaṃ yad ajani svayaṅgrahā- liṅganaṃ tad iha jātam añjasā /",
  "GK19gp23-33u:1561": "yarhi magnam anayā gabhīra-vār ujjahāra harir apy amūm atha //",
  "GK19gp23-33u:1562": "JGc_1,27_16//",
  "GK19gp23-33u:1563": "[rathoddhatā] drutam atha vara-rāmā vāri vakṣoja-daghnaṃ yugapad ayi bhavatyaḥ prāṇa-nāthaṃ vijetum /",
  "GK19gp23-33u:1564": "sthagita-kṛti-karābhyām icchavaḥ sektum uccaiḥ katham atha bata jigyur jigyire vā kathaṃ",
  "GK19gp23-33u:1565": "na //JGc_1,27_17// [mālinī] padminyā mukha-padmaṃ",
  "GK19gp23-33u:1566": "mudritam api sa madhusūdanaḥ pibati /",
  "GK19gp23-33u:1567": "iti miṣa-kalayā sudṛśaś",
  "GK19gp23-33u:1568": "chalita-dṛśas tadvad ācarat kṛṣṇaḥ //",
  "GK19gp23-33u:1569": "JGc_1,27.18//",
  "GK19gp23-33u:1570": "[gīti] hariṇā hṛdaye tāsāṃ vitīrṇā nakhara-vraṇāḥ /",
  "GK19gp23-33u:1571": "adbhutaṃ sahasā śliṣṭā madaneṣu-kṛta-vraṇāḥ //",
  "GK19gp23-33u:1572": "JGc_1,27_19//",
  "GK19gp23-33u:1573": "[anuṣṭubh] aupajānuka-bhujas tu yadāsau pārśvatīya-mukhatīyatayāsīt /",
  "GK19gp23-33u:1574": "aupakarṇika-dṛśāṃ sa tad āsām aupanīvika-karo' py ajaniṣṭa //",
  "GK19gp23-33u:1575": "JGc_1,27_20//",
  "GK19gp23-33u:1576": "[svāgatā] yadā rādhā vāri-kelau sakhīnāṃ purato gatā /",
  "GK19gp23-33u:1577": "vināpi sekaṃ sa tadā jaḍatām abhajat priyaḥ //",
  "GK19gp23-33u:1578": "JGc_1,27_21//",
  "GK19gp23-33u:1579": "[anuṣṭubh] rādhā-puraḥ-saratayā jala-keli-yuddhe kṛṣṇaṃ cakāra jaḍam udyamam antarāpi /",
  "GK19gp23-33u:1580": "naitad viveda vanitā-nicitir mithas tu svīyām ajijñapad asau jita-kāśitāṃ ca //",
  "GK19gp23-33u:1581": "JGc_1,27_22//",
  "GK19gp23-33u:1582": "[vasantatilakā]",
  "GK19gp23-33u:1583": "alaka-valayi-netraṃ kañja-netreṇa kīrṇaṃ",
  "GK19gp23-33u:1584": "svam anu madhupa-tīkṣṇaṃ kañjam unnīya tasyām /",
  "GK19gp23-33u:1585": "sabhayam apagatāyāṃ tatra senādhipāyāṃ sa tu tad-anuga-sainyaṃ prāviśac cāviśac ca //JGc_1,27.23// [mālinī]",
  "GK19gp23-33u:1586": "tataś ca-",
  "GK19gp23-33u:1587": "nīra-keli-bhṛta-rāga-cakṣuṣām aṭṭa-hāsa-nibha-hāsa-rociṣām /",
  "GK19gp23-33u:1588": "māra-yuddha-lasad-uddhata-śriyāṃ raudravad vyajani so' py asau rasaḥ //",
  "GK19gp23-33u:1589": "JGc_1,27.24//",
  "GK19gp23-33u:1590": "[rathoddhatā] tataḥ krīḍā-yuddhaṃ dadhad agha-ripur nīra-vihṛti- prathāyām ekākī vraja-yuvati-koṭībhir abhitaḥ /",
  "GK19gp23-33u:1591": "tathā kṛtvā tīraṃ prasabham itavān samprati yathā purā kātyāyanyā bhajana-kṛti-kanyāsv akuruta //",
  "GK19gp23-33u:1592": "JGc_1,27_25// [śikhariṇī]",
  "GK19gp23-33u:1593": "tataś ca-",
  "GK19gp23-33u:1594": "marāla-kūjitā nīra-vasanā nīra-jānanāḥ /",
  "GK19gp23-33u:1595": "cañcad-bhramarakā nīrajānāṃ nālya iva sthitāḥ //JGc_1,27.26// [anuṣṭubh]",
  "GK19gp23-33u:1596": "atha hā hā hāsa-śabdāḥ pravṛttā nīra-tīrayoḥ /",
  "GK19gp23-33u:1597": "eke cātaka-gīs-tulyāḥ pare' lpa-stanita-prabhāḥ //JGc_1,27.27// [anuṣṭubh]<",
  "GK19gp23-33u:1598": "[4] tataś ca bahudhā parihasya vinoda-viśeṣaṇāya sakhyātireka-vivekāya ca dvābhyāṃ dvābhyām ekam ekam aṃśukaṃ dattavān,",
  "GK19gp23-33u:1599": "haris tāḥ sarvā vastraikaika-veṣṭita-dvi-dvi-kāya-yaṣṭīr utthitā nirīkṣya pratimukhaṃ parīkṣya ca bahu jahāsa /",
  "GK19gp23-33u:1600": "hasitvā ca tāsām uttam uttamaṃ vāsas tathā dhārayantīnāṃ cañcalatā-sambhṛtaṃ tiryag añcalatā-saṃvṛtaṃ sambhavad aruṇa-guṇaṃ,",
  "GK19gp23-33u:1601_0": "madhye madhye stambha-nipuṇaṃ kvacana kvacana cākasmika-smita-lambhanaṃ vināpi dṛg-ambhaḥ",
  "GK19gp23-33u:1601_1": "kranditena vilokita-dambhaṃ vilocana-saṃrambhaṃ lambhaṃ lambhaṃ trilokī-mohane cikīrṣita-tadīya-ruci-dohane",
  "GK19gp23-33u:1601_2": "kusumāsāra-kāriṇī vimāna-cāriṇī-saṃhatiḥ praśasta-vastrālaṅkāra-mālyādīnāṃ puṭīḥ",
  "GK19gp23-33u:1601_3": "peṭakāś ca tat-purataḥ śanaiḥ pātanam anaiṣīt /",
  "GK19gp23-33u:1602": "[5] kṛṣṇas tu tāḥ sarva-stutāḥ samunna-vastrāḥ paśyann ati-samunnatānanda-vaśyaḥ svayam anurajya samupayujya vibhajya ca tāni vastrādīni prattavān /",
  "GK19gp23-33u:1603": "[6] tatra prathamataḥ svalpenaiva tena tena vicchittir jātā, yathā-",
  "GK19gp23-33u:1604": "majjanena tanu-rocir ācitaṃ sūkṣma-śubhra-vasanaṃ sata-cchavi /",
  "GK19gp23-33u:1605": "citrakaṃ dyuti-vicitram ity adaḥ prāyaveśam arucan hari-priyāḥ //",
  "GK19gp23-33u:1606": "JGc_1,27.28//",
  "GK19gp23-33u:1607": "[rathoddhatā] //",
  "GK19gp23-33u:1608": "[7] bahubhir bhūṣaṇais tu tatra tatra mithune parama-śobhā netra-lobhāya jāyate sma / tathā hi-",
  "GK19gp23-33u:1609": "yadā yadā nūtana-veśa-yauvanaṃ tathāvidhābhiḥ samam īkṣate harim /",
  "GK19gp23-33u:1610": "matvā tadā navya-vadhū-varān amūn divyo janaḥ puṣpa-kulāni varṣati //JGc_1,27.29// [upajāti 12]",
  "GK19gp23-33u:1611": "[8] atha vana-vihārāya hariṇākṣīṇāṃ tatir evam ādi-vyājaṃ vyājahāra-",
  "GK19gp23-33u:1612": "anaṅgo nāma senānīḥ kṛṣṇa kas tava vidyate /",
  "GK19gp23-33u:1613": "hanta darśaya taṃ nityaṃ sakhīyaṃ māṃ bravīti yam //JGc_1,27.30// [anuṣṭubh]",
  "GK19gp23-33u:1614": "[9] śrī-kṛṣṇas tu gūḍha-smitam ūcivān tatra śrī-rādhāṃ prati, yathā-",
  "GK19gp23-33u:1615": "rādhe, maiṣīr draṣṭum anaṅgam /",
  "GK19gp23-33u:1616": "tasya tu paśya gaṇaṃ kṛta-sat-kṛta-sukṛta-sulambhita-saṅgam //dhruvam//",
  "GK19gp23-33u:1617": "taru-vallī-tati-dampati-pallī bhavatīm atithīyantī /",
  "GK19gp23-33u:1618": "ākārayati calan-nava-pallava-pāṇibhir ātmīyantī //",
  "GK19gp23-33u:1619": "a//",
  "GK19gp23-33u:1620": "sā punar iha kusumāni kirati pathi racayitum āstara-caryām /",
  "GK19gp23-33u:1621": "kokila-kulam api tava hūtiṃ kila kalam anu kalayati varyām //",
  "GK19gp23-33u:1622": "b//",
  "GK19gp23-33u:1623": "bhrūṅkāreṇa ca bherī-śabdaṃ bhramarā vidadhati sa-sukham /",
  "GK19gp23-33u:1624": "śikhi-śatam api bata tanute nartanam abhitaś cālī-pramukham //",
  "GK19gp23-33u:1625": "c//",
  "GK19gp23-33u:1626": "nija-ruci-dīpaṃ paritaḥ prathayati so' yaṃ rajanī-svāmī /",
  "GK19gp23-33u:1627": "eṣa ca panthāḥ svaṃ vistṛtavāṃs tvat-pada-rajasāṃ kāmī //",
  "GK19gp23-33u:1628": "d//",
  "GK19gp23-33u:1629": "//",
  "GK19gp23-33u:1630": "JGc_1,27.31// / iti /",
  "GK19gp23-33u:1631": "atha savitṛ-sutāyā dhanya-vanyā-pradeśe viracita-bahu-veśe tā virejuḥ sa-kāntam /",
  "GK19gp23-33u:1632": "tam anu paraparasmin vāsare kāryam anyad vilasitam anukāntaṃ sūcayāmāsa kāntaḥ //",
  "GK19gp23-33u:1633": "JGc_1,27.32//",
  "GK19gp23-33u:1634": "[mālinī] atha bhramara-dampati-vraja-janaḥ pratisvaṃ nijā- layād anugatiṃ dadhad bhavika-gītavad gītavān /",
  "GK19gp23-33u:1635": "aho kim iva so' pi taṃ nija-ramā-yutaṃ tad-vana- prabhuṃ pramitavān anuvrajati tatra sarvatra ca //JGc_1,27_33// [pṛthvī]",
  "GK19gp23-33u:1636": "[10] atha snigdhakaṇṭhaḥ papraccha-",
  "GK19gp23-33u:1637": "rātrīḥ kiñcin mātra-śeṣatvam āgād bambhramyante smāpi tasmin sapatnyaḥ /",
  "GK19gp23-33u:1638": "krīḍā-tṛṣṇā dhṛṣṇag evāṅga jātā hā kiṃ cakre tatra kṛṣṇāṅganābhiḥ? //JGc_1,27.34// [śālinī]",
  "GK19gp23-33u:1639": "[11] tatra madhukaṇṭha uvāca-tataś ca tad-vanasya nirvarṇana-pūrvakaṃ varṇanaṃ vidhāya,",
  "GK19gp23-33u:1640": "keli-kalāpe vidhīyamāne-",
  "GK19gp23-33u:1641": "anyo' nyaṃ nihnutānveṣaṇa-kṛti-vihṛtiṃ preyasībhir murārir yāṃ cakre sā rahas tan-mithuna-mithunatā-kāraṇaṃ jāyate sma /",
  "GK19gp23-33u:1642": "yatrānviṣyānuyātā vividha-gati-vapuḥ-sphūrtinā tena yā yā kuñjāntas taṃ gṛhītvā pṛthag apara-dṛśāṃ dūratāṃ sāñcati sma //",
  "GK19gp23-33u:1643": "JGc_1,27.35//",
  "GK19gp23-33u:1644": "[sragd] kathañcana dadarśa yā kvacid apīha kṛṣṇānvitāṃ vadhūṃ rahasi kām api svayam idaṃ-vidhā kācana /",
  "GK19gp23-33u:1645": "pratītim agaman na hi sphuṭam amūṃ tamālānvitāṃ sphuṭat-puraṭa-yūthikāṃ sapadi manyamānā hṛdi //",
  "GK19gp23-33u:1646": "JGc_1,27_36//",
  "GK19gp23-33u:1647": "[pṛthvī] śiñjitaṃ vihaga-kākalī-kulair gānam anya-bhṛta-sambhṛta-svaraiḥ /",
  "GK19gp23-33u:1648": "rūpam apy atha tamāla-campaka- śreṇibhir muhur avāri tādṛśām //",
  "GK19gp23-33u:1649": "JGc_1,27_37//",
  "GK19gp23-33u:1650": "[rathoddhatā] yatra santamasam asti santataṃ tad vanaṃ na para-durgamaṃ param /",
  "GK19gp23-33u:1651": "kuñja-madhya-lasad-oṣadhī-śriyā",
  "GK19gp23-33u:1652": "tatra tatra mithuna-rddhi-vardhi ca //",
  "GK19gp23-33u:1653": "JGc_1,27_38//",
  "GK19gp23-33u:1654": "[rathoddhatā] atha rahasi girāṃ vilāsa-kamraṃ calad-amalāṅga-vikāsi-romaharṣam /",
  "GK19gp23-33u:1655": "smara-valayi-kalā-spṛhātilolaṃ didivur alaṃ yugalāni tatra tatra //",
  "GK19gp23-33u:1656": "JGc_1,27_39//",
  "GK19gp23-33u:1657": "[puṣpitāgrā]",
  "GK19gp23-33u:1658": "[12] atha krama-vaśād adbhuta-bhayānaka-raudra-bībhatsa-vatsala-karuṇa-vīra-hāsya-śānta-śṛṅgāra-rasāḥ śṛṅgārānukūlatayā yathāyogaṃ rasayitum āsāditāḥ / [13] yathā-",
  "GK19gp23-33u:1659": "kvacid ahīna-tuhina-marīci-marīci-vīci-rocamāna-kānane paricitāparicita-nānā-vidha-mṛga-pakṣi-vṛkṣa-vallī-vilakṣaṇatā-vilokanāya kṛta-paribhramaṇam;",
  "GK19gp23-33u:1660_0": "kvacid api madākula-bhramara-kula-saṅkula-gūḍha-kuḍuṅga-kusuma-caya-cayanāya kampamāna-prāṇa-praṇayinī-janasya",
  "GK19gp23-33u:1660_1": "prakaṭaṃ cāṭutā-ghaṭanāya tatra balād iva viracita-praveśanābhiniveśam;",
  "GK19gp23-33u:1661_0": "kvacid api dhṛṣṭa-ṣaṭpada-daṣṭatā-labdha-kaṣṭa-spaṣṭa-duṣparihara-bāṣpa-lalanāvakalanād",
  "GK19gp23-33u:1661_1": "uddaṇḍitena sanāla-keli-kharanāla-daṇḍena tad-daṇḍanāya makara-kuṇḍala-tuṇḍa-paryanta-sparśi-roka-koka-nadāyamāna-netra-puṇḍarīkam;",
  "GK19gp23-33u:1662": "kvacid api lalitavilāsa-valitānana-lalanā-vapur anubhūya jugupsitī-kṛta-sthala-kamala-sthalāvalokanam;",
  "GK19gp23-33u:1663": "kvacid api śuka-nikarādhigamanīya-ramaṇīya-vāṇī-vilāsa-kalanāya salālana-kalita-kala-kalā-kalāpam;",
  "GK19gp23-33u:1664": "kvacid api nija-līlā-milad-ullala-bhāva-vilulita-sulalita-mukula-kula-latā-vakalanena vikalatayā vigalita-nayana-jala-leśam;",
  "GK19gp23-33u:1665": "kvacid api prauḍhatā-samūḍha-gūḍha-garva-parva-kharvaṇāya sadambharambhoru-varūtham anu nirvyūḍha-prarūḍhamāra-samprahāram;",
  "GK19gp23-33u:1666": "kvacid api mithuna-mithaḥ-keli-kalānukṛti-niyati-valita-praticchāyāvaloka-kautuka-vāhitayā vihita-bahu-hāsam;",
  "GK19gp23-33u:1667": "kvacid api parasparam aparaspara-sparśa-sukha-parāmarśajāta-nivṛtti-citta-vṛttitayā nimīlad-vilocana-rocamānam;",
  "GK19gp23-33u:1668": "kvacid api niryantraṇa-ramaṇa-śrama-paratantra-tandrāyām api tad eva ramaṇaṃ bhūyaḥ samanubhūya rāga-sāgarāyamāṇa-jāgaram--",
  "GK19gp23-33u:1669": "[14] sa eṣa keśavaḥ preyasībhiḥ saha vilalāsa /",
  "GK19gp23-33u:1670": "bhramaram iha nibhālya dattacumbaṃ vratatiṣu kīram apīha dāḍimīṣu /",
  "GK19gp23-33u:1671": "punar api ramaṇo manojavaśya- sthitiramaṇāya babhūva vallavīṣu //",
  "GK19gp23-33u:1672": "JGc_1,27.40//",
  "GK19gp23-33u:1673": "[puṣpitāgrā] alir iha vadanopadaṃśam āsīn madhurasapānakaraḥ sarojinīnām /",
  "GK19gp23-33u:1674": "yad ajitaramaṇītatir nirīkṣya sphuṭam abhajan madanaṃ vidūrato' pi //",
  "GK19gp23-33u:1675": "JGc_1,27_41//",
  "GK19gp23-33u:1676": "[puṣpitāgrā] //",
  "GK19gp23-33u:1677": "[15] tac ca tac ca na varṇayitum ātmaśaktiṃ nirvarṇaye, yataḥ-",
  "GK19gp23-33u:1678": "tāṃ jyautsnīṃ tac ca vṛndā-vipinam api ca tat kuñja-vṛndaṃ tathā tāḥ śayyā dve dve ca te te hari-hariṇa-dṛśau tāś ca sa-prema-līlāḥ /",
  "GK19gp23-33u:1679": "paśyat paśyan mano me sapadi viṣayitām ujjhad atrānumuhyat paśyad drāg yāti tat-tad-viṣaya-valayatāṃ hanta paśyāni kena? //",
  "GK19gp23-33u:1680": "JGc_1,27.42// [sragdharā]",
  "GK19gp23-33u:1681": "[16] tad etad iha sāmānyatayā varṇitam,",
  "GK19gp23-33u:1682": "viśeṣataḥ punar evam-",
  "GK19gp23-33u:1683": "anyā varṇāḥ santi yatra sphuren na śrīrādhāyāḥ kāpi saubhāgyalakṣmīḥ /",
  "GK19gp23-33u:1684": "tasyāḥ sphūrtau varṇanāyāṃ na śakyā sāpy evaṃ ced anyavārtā tu dūre //JGc_1,27.43// [śālinī] //",
  "GK19gp23-33u:1685_0": "[17] tataś ca parasparaṃ para-parāgamanātaṅkayā maṅkṣu saṅkucita-līlā-vilāsāḥ sa-viśleṣaṃ",
  "GK19gp23-33u:1685_1": "veṣaṃ saṃśleṣa-valitaṃ vidhāya vallī-gṛha-pallīnāṃ bahir-varti-sanniveśa-veṣaṃ sthalī-viśeṣaṃ",
  "GK19gp23-33u:1685_2": "kramataḥ krāmanti sma,",
  "GK19gp23-33u:1686": "yatra kṛṣṇasyāpy aikadhyam udbudhyate sma /",
  "GK19gp23-33u:1687": "[18] tathā ca taṃ krāntvā ca dāruṇatā-padāruṇatā-prakāśa-sānnidhyaṃ nidhyāyanti sma / tataḥ-",
  "GK19gp23-33u:1688": "pūrvasyāṃ diśi kācanāruṇa-ruci-cchāyāvṛṇoc candrikāṃ candro' py āśu tadā patann iva karair ālambatāstācalam /",
  "GK19gp23-33u:1689": "itthaṃ kairaviṇī-kulaṃ kila dara-glāniṃ yayāv ity amūs tad-rāsāṅkita-rātri-śānti-vibudhā mamluś ca kṛṣṇa-priyāḥ //JGc_1,27.44// [śārdūla]",
  "GK19gp23-33u:1690": "[19] tatra khecara-strīṇāṃ vacanam",
  "GK19gp23-33u:1691": "nīca-bhāva-valayī balād vrajann ūrdhvatāṃ nipatatīti niścitam /",
  "GK19gp23-33u:1692": "paśya gopa-sumukhī-mukhātigaḥ puṣkarāt skhalitavān asau vidhuḥ //",
  "GK19gp23-33u:1693": "JGc_1,27.45//",
  "GK19gp23-33u:1694": "[rathoddhatā]",
  "GK19gp23-33u:1695": "kiṃ ca-",
  "GK19gp23-33u:1696": "ahriyata kuvalaya-mālā-",
  "GK19gp23-33u:1697": "līlā gopāṅganāpāṅgaiḥ /",
  "GK19gp23-33u:1698": "iti kila dūnita-bandhuḥ",
  "GK19gp23-33u:1699": "kuvalaya-bandhuḥ papāta hā sindhum //JGc_1,27.46// [upagīti]",
  "GK19gp23-33u:1700": "[20] śrī-vraja-devīnām api-",
  "GK19gp23-33u:1701": "tārāṇāṃ vṛndam āmṛdnann asmākam api sarvataḥ /",
  "GK19gp23-33u:1702": "ayam ākramate' nūrur vyoma cākramati drutam //JGc_1,27.47// [anuṣṭubh]",
  "GK19gp23-33u:1703_0": "[21] tataś ca tāsāṃ tathā-bhāvaṃ vibhāvya bhavya-svabhāvaḥ sa śrīmān navya-kiśoratā-navya-sad-bhāvaḥ",
  "GK19gp23-33u:1703_1": "pratisvam āliṅgitānāṃ darśita-praṇaya-sampad-iṅgitānāṃ vaktra-kamalaṃ sravad-asraṃ mamārja /",
  "GK19gp23-33u:1704": "[22] sāntvayann eva cedaṃ sāntvam uvāca-",
  "GK19gp23-33u:1705": "acchinnaṃ samayaṃ vahāmi bhujayor antaḥ sakhi tvām iti pratyāśā yadi sidhyatīha tad api svāntaṃ na me tṛpyati /",
  "GK19gp23-33u:1706": "siddhau tatra tu vighna-jātam atulaṃ bandhvādi-sambhālanaṃ tasmād geha-gater avaśya-valane mā mlānir āsādyatām //JGc_1,27.48// [śārdūla]",
  "GK19gp23-33u:1707": "[23] iti pūrvavad eva pratyekaṃ hastena vyatiṣajya sajyamāna-vihāratayā vraja-vartmānuvartate sma /",
  "GK19gp23-33u:1708": "yadyapi vanitā-vaśatām antar yātas tathāpy asau kṛṣṇaḥ /",
  "GK19gp23-33u:1709": "bhajati snigdhān anyān sat-puruṣāṇām iyaṃ śailī //JGc_1,27.49// [āryā] //",
  "GK19gp23-33u:1710": "[24] atha labdha-paraspara-vicchedeṣu ca tat-tat-pallī-vartma-bhedeṣu prāyeṇa prāpta-gaṇa-saṅgama-troṭatām adhika-koṭatayā bhāvinī-samudayaḥ svayaṃ na bhāvayitum īśāmbabhūva /",
  "GK19gp23-33u:1711": "[25] krameṇa cātyanta-raṅga-tat-tad-aṅganā-gaṇe gaṇeyatayāvaśiṣṭe tena saha nija-nijopavanāntar-varti-gehāṅgaṇa-vartma-bhedam āsādya,",
  "GK19gp23-33u:1712": "kṣaṇaṃ gamanād virarāma reme ca / tatra ca-",
  "GK19gp23-33u:1713": "gāḍhopagūḍha-ciratāṃ paṭu-cumbitaṃ tad- viśrambha-bhāg-abhihitaṃ bahu-mānitaṃ ca /",
  "GK19gp23-33u:1714": "tāsāṃ gatau racayatā vraja-rāja-putre- ṇākāri kiṃ na kim ito gaṇanāṃ na vedmi //",
  "GK19gp23-33u:1715": "JGc_1,27.50//",
  "GK19gp23-33u:1716": "[vasantatilaka]",
  "GK19gp23-33u:1717": "[26] tataś ca tāḥ sa-gadgadaṃ jagaduḥ-",
  "GK19gp23-33u:1718": "sambhāvitaṃ na valate sma yad asmakābhis tvat-prāptir atra bhaviteti tayā ca jātam /",
  "GK19gp23-33u:1719": "vijñāpanaṃ tu na idaṃ śṛṇu kṛṣṇa tasmin aṅgīkṛtaṃ pariharanti na jātu santaḥ //",
  "GK19gp23-33u:1720": "JGc_1,27.51//",
  "GK19gp23-33u:1721": "[vasantatilakā]",
  "GK19gp23-33u:1722": "tataś ca-",
  "GK19gp23-33u:1723": "mitho mithunam uttaraṃ viraham ūhamānaṃ mithaḥ",
  "GK19gp23-33u:1724": "patan-nayana-vāribhiḥ samabhiṣiktam āśliṣyata /",
  "GK19gp23-33u:1725": "tad evam akhilaṃ vapur niyatam ārdram āsīd bahis",
  "GK19gp23-33u:1726": "tad asya hṛdayaṃ punar vyajani tādṛg antar bahiḥ //JGc_1,27.52// [pṛthvi]",
  "GK19gp23-33u:1727_0": "[27] tataś ca, saha-kāntaḥ kāntā-samudayaḥ śakunta-kula-kala-kolāhalāt prātar iti",
  "GK19gp23-33u:1727_1": "-kalita-camatkāraḥ kampa-sampat-sampatad-asram ajasra-bhāvanā-nidānaṃ kathañcid eva viśleṣam iyeṣa /",
  "GK19gp23-33u:1728": "[28] tathā viśliṣya ca-",
  "GK19gp23-33u:1729": "tiryak paśyan muhur api mithas tatra tatrāpi sāsrī- bhāvād vyasraṃ mithunam atha tat kṛṣṇa-rādhādi nāma /",
  "GK19gp23-33u:1730": "gehaṃ gacchad yad iha gamanāyāśakan tan na citraṃ dhanyānāṃ syād ucitam akhilaṃ yat prayatnaṃ vināpi //JGc_1,27.53// [mandā]",
  "GK19gp23-33u:1731": "ajani bahu-vyathatāntar bahu-dayitānāṃ viyogatas tasya /",
  "GK19gp23-33u:1732": "sarvāvaraka-rug-antaram iva jajñe sā tu rādhikā-viyutiḥ //JGc_1,27.54// [gīti]",
  "GK19gp23-33u:1733": "jyautsnīṃ śāradikāṃ vihṛtya vividhaṃ tasmin balād āgataṃ vīkṣya brāhma-muhūrtam ullala-dhiyaś channādhva-mūrti-kriyāḥ /",
  "GK19gp23-33u:1734": "tat-tat-keli-kalā-vilāsa-valita-svāntāḥ sva-kānta-priyāḥ sāntas tarṣam anantar īṣad udita-śrānti vrajaṃ prāviśan //JGc_1,27.55// [śārdūla]",
  "GK19gp23-33u:1735": "[29] sa eṣa rāsotsava-viśeṣaś ca nivṛtta iti bahir eva vṛttaṃ nāntaḥ, yataḥ-",
  "GK19gp23-33u:1736": "rāsotsavaṃ kila samāpya gṛhādi-kṛtya- vyagrāś ca tan-mayatayā vraja-vāma-netrāḥ /",
  "GK19gp23-33u:1737": "nānā-vilāsa-maya-nartana-gīta-vādyaṃ sākṣād iva vyadadhatātra ca tat tad eva //",
  "GK19gp23-33u:1738": "JGc_1,27.56//",
  "GK19gp23-33u:1739": "[vasantatilakā]",
  "GK19gp23-33u:1740": "netā yeṣu tu rāsa-keliṣu bhavet kṛṣṇaḥ svayaṃ nāyikāḥ śrī-jaitra-vraja-subhruvo,",
  "GK19gp23-33u:1741": "rasa-kathās tatraiva nirlāñchanāḥ /",
  "GK19gp23-33u:1742": "tat-tad-varṇanam eva kāvya-vibudhāḥ kārtsnyena kuryuḥ paraṃ kintu śrī-śuka-sammataṃ na yad idaṃ pūryeta taiḥ sarvakaiḥ //JGc_1,27.57// [śārdūla]",
  "GK19gp23-33u:1743": "[30] snigdhakaṇṭha uvāca-hanta,",
  "GK19gp23-33u:1744": "catvāras te kumārakāḥ kva gatāḥ? /",
  "GK19gp23-33u:1745": "[31] madhukaṇṭha uvāca-pūrvam ārūḍha-mahā-taravaḥ paścān nija-prabhoḥ sva-gṛha-vartmānuvartanam avadhāya,",
  "GK19gp23-33u:1746": "dūra-cariṣṇutayā tūṣṇīm evānuvartiṣṇutām avāpuḥ iti /",
  "GK19gp23-33u:1747": "[32] tad evaṃ madhukaṇṭhaḥ prathitam api rāsa-līlā-varṇanaṃ triyāmāniyamataḥ saṃkṣipya tadīya-samādher vikṣipyamāṇatā-sañjanāya sāñjalir vyañjayāmāsa-",
  "GK19gp23-33u:1748": "sa īdṛg vallabho labdhas tvayā śrīmati rādhike /",
  "GK19gp23-33u:1749": "yaṃ bheje rāsa-rabhasāt trilokī nāyikā-nibhā //JGc_1,27.58// [anuṣṭubh]",
  "GK19gp23-33u:1750": "[33] atha kañja-netraḥ kṛtāñjalitayā pratīkṣitānujñā-sārau sūta-kumārau svāntikam āhūya bhūyaḥ paricaskāra nijānām aṅgānām aṅganānām api pariṣkāra-dravyeṇa /",
  "GK19gp23-33u:1751": "[34] yad anu dāna-parvaṇā sarva eva bhāsamānaḥ sabhā-sajjanaḥ pratyekam eka-vyaktir api kriyā-lāghavād bahu-vidha-nibhāṃ vyaktim avāpa /",
  "GK19gp23-33u:1752": "[35] tato brāhma-muhūrte muhūrta-viśramāya sarva eva sva-sva-dhāma jagāma /",
  "GK19gp23-33u:1753": "iti śrī-śrī-gopāla-campūm anu",
  "GK19gp23-33u:1754": "rāsa-prapañca-pañca-pūraṇī-pūraṇam nāma",
  "GK19gp23-33u:1755": "saptaviṃśaṃ pūraṇam",
  "GK19gp23-33u:1756": "//27 //",
  "GK19gp23-33u:1757": "*************************************************************",
  "GK19gp23-33u:1758": "(28)",
  "GK19gp23-33u:1759": "athāṣṭaviṃśaṃ pūraṇam",
  "GK19gp23-33u:1760": "ambikā-vana-gamana-saṃvidhānaṃ",
  "GK19gp23-33u:1761": "[1] atha pratyahavat prabhāta-bhāsamānāyāṃ sabhāyāṃ svāvasara-jāta-prasaraḥ snigdhakaṇṭhaḥ sotkaṇṭham āha sma- madhukaṇṭha śrūyatām anantaraṃ hari-caritam /",
  "GK19gp23-33u:1762_0": "[2] tataḥ sarvānanda-varṣe harer navame varṣe parutnād apy adhikatayā yatnād aiṣamastye",
  "GK19gp23-33u:1762_1": "sāmastyena kṛta-vistāre giri-yajña-sāre nirvṛtte māsa-katipaye ca vṛtte vilakṣaṇa-lakṣaṇā",
  "GK19gp23-33u:1762_2": "śiva-kṣaṇadātipracuraṃ jana-samājam ājahāra /",
  "GK19gp23-33u:1763": "kintu prāyaśo yaśodhanādikām anayā sāmānādhikaraṇyād ambikāraṇyāya samam ambikā-pati-pūjanārthaṃ janā varṣaṃ varṣaṃ prati saharṣaṃ gacchanti /",
  "GK19gp23-33u:1764": "yacchanti ca vividhāni dhanāni kimuta tasyāṃ yogaviśeṣād asamāyāṃ samāyām /",
  "GK19gp23-33u:1765": "yatra kutūhalāvakalanādi-līlā-kallolinī-kallola-lola-śrī-gopāla-cālita-cittā gopālāḥ /",
  "GK19gp23-33u:1766": "kiṃ bahunā, gopāla-kṣiti-pāla-caraṇāś ca tad-yātrā-spṛhā-pātratām avāpuḥ /",
  "GK19gp23-33u:1767": "[3] saṃcerire ca te cireṇa mahārambha-sambhāra-bhāra-hāra-viśaṅkaṭa-vāra-niḥsāraṇayā /",
  "GK19gp23-33u:1768": "tatra janair nānā-sāmagrīr agarhya-vahyānaḍuhaś cānāṃsi vāhayantaḥ kolāhala-kutūhalam anvabhuvaṃś ca /",
  "GK19gp23-33u:1769": "[4] yatra putrānurāga-parimala-nirmala-pātrī vraja-dharitrī kṣiti-pālayitrī nānā-gopa-kalatrāṇāṃ sukha-satrāyamāṇatayā taiḥ saha satra-yātrāṃ cakāra /",
  "GK19gp23-33u:1770": "kiṃ bahunā, go-gokula-pālana-kṛte kṛtehānupanandābhinandādīn ṛte sarva eva parva-pūrvaṃ calanti sma /",
  "GK19gp23-33u:1771": "yatra lālya-bhāvataḥ saṃnanda-nandanāv agrajam anuvrajataḥ sma lālaka-bhāvāt taj-janmānam anu ca /",
  "GK19gp23-33u:1772": "[5] tatra viśeṣatas tu-",
  "GK19gp23-33u:1773": "mukha-kamala-virājan-nāṭya-dṛk-khañjarītā",
  "GK19gp23-33u:1774": "stana-kanakaja-kumbha-bhrāji-patrāvalīkā /",
  "GK19gp23-33u:1775": "caraṇa-sarasijāṇāṃ haṃsaka-svāna-ramyā",
  "GK19gp23-33u:1776": "vraja-nija-mahilālī tatra bhavyaṃ babhāra //JGc_1,28.1//",
  "GK19gp23-33u:1777": "tataś ca-",
  "GK19gp23-33u:1778": "na paraṃ cākṣuṣam āsīt tad-vraja-jana-calanaṃ vidūrataḥ kintu /",
  "GK19gp23-33u:1779": "śakaṭa-ghaṭāṭananād vādād apy andha-vedyaṃ ca //",
  "GK19gp23-33u:1780": "JGc_1,28.2//",
  "GK19gp23-33u:1781": "surāṇāṃ nṝṇāṃ ca pratipada-bahūbhāva-mayatāṃ",
  "GK19gp23-33u:1782": "sa-vādyair gītādyaiḥ saha kusuma-varṣair jaya-ravaiḥ /",
  "GK19gp23-33u:1783": "mukundālokāya prathita-pathikālī-śavalanaiḥ",
  "GK19gp23-33u:1784": "samantāt saṅghaṭṭair abhiyayur amī āmbika-vanam //JGc_1,28.3//tatra ca-",
  "GK19gp23-33u:1785": "bhrātrā satrā haris tatrāruhya kambali-vāhyakam /",
  "GK19gp23-33u:1786": "vicitra-mitra-gantrīṇāṃ vṛtaṃ pṛtanayāyayau //",
  "GK19gp23-33u:1787": "JGc_1,28.4//",
  "GK19gp23-33u:1788": "kadācid unnataṃ tatra śakaṭaṃ ghaṭayan pṛthak /",
  "GK19gp23-33u:1789": "abhīṣṭaṃ draṣṭum utkaṇṭhī sa sma suṣṭhu pratiṣṭhate //",
  "GK19gp23-33u:1790": "JGc_1,28.5//",
  "GK19gp23-33u:1791": "sakhi-bala-balavān vihāra-caryāṃ",
  "GK19gp23-33u:1792": "pathi vidadhat-kutukaṃ ca lokamānaḥ /",
  "GK19gp23-33u:1793": "muhur upacaritaḥ svayaṃ jananyā",
  "GK19gp23-33u:1794": "bakaripur āmbika-kānanaṃ viveśa //JGc_1,28.6// tatra ca-",
  "GK19gp23-33u:1795": "jaṅghālās te lakṣaśo loka-saṅghās",
  "GK19gp23-33u:1796": "tīrthaṃ yātāḥ kṛṣṇam āpuś ca daivāt /",
  "GK19gp23-33u:1797": "tṛṣṇā-dīnāḥ pāthasas tat-prayātāḥ",
  "GK19gp23-33u:1798": "saudhīṃ yadvad vṛṣṭim ante labhante //",
  "GK19gp23-33u:1799": "JGc_1,28.7//",
  "GK19gp23-33u:1800": "[6] tasminn idam adbhutam udbhūtam abhūt-",
  "GK19gp23-33u:1801": "utphulla-netra-kamalaṃ pulaka-prasāra-",
  "GK19gp23-33u:1802": "śaivālam aśru-milad-ūrmi-jana-pravāhaḥ /",
  "GK19gp23-33u:1803": "ākramya setum adhigamya suramya-kṛṣṇa-",
  "GK19gp23-33u:1804": "śobhā-mahāmbudhim agāj jalatām apīha //",
  "GK19gp23-33u:1805": "JGc_1,28.8//",
  "GK19gp23-33u:1806_0": "[7] tataś cābhikhyā-mātrataḥ kṛta-sarva-vaśībhāvasya tasya tad-āsecanaka-rūpa-nirūpaṇāt",
  "GK19gp23-33u:1806_1": "paśya paśyety evāsmin paśyati loke kathaṃcit kṛta-nivāraṇe ca tasmin kolāhala-kāraṇe",
  "GK19gp23-33u:1806_2": "vraja-vāsi-janaḥ sarva eva yathāyatham āvāsam āsasāda /",
  "GK19gp23-33u:1807_0": "[8] āsādya ca purohita-hita-sahitatayā kṛta-snāna-dāna-vyāpāre śrī-vrajarāja-virājamāna-samāja-vāre",
  "GK19gp23-33u:1807_1": "kutukatas tairthika-sārtha-darśanārthaṃ snātānuliptatā-dīptaḥ sakhi-rāmārāma-ramaṇaḥ",
  "GK19gp23-33u:1807_2": "kamana-kamala-locanas tatra tatra bhramaṇa-kramam ācacāra /",
  "GK19gp23-33u:1808": "yatra nānā-deśa-janānāṃ veśa-niveśa-nirveśa-saṃveśa-bhāṣābhiniveśa-kriyā-viniveśa-viśeṣān anubhūya bahula-kutūhalam ākalayāṃ babhūva /",
  "GK19gp23-33u:1809": "[9] yatra ca kṛṣṇaṃ paśya rāmaṃ paśya śrīdāmānaṃ paśyety amī paśyantaḥ kolāhalaṃ baṃhayām āsuḥ /",
  "GK19gp23-33u:1810": "[10] yatra ca tadīya-vṛndāni govindīya-sundaratā-maranda-vinisyandam amandaṃ nayana-rasanayā rasayanti /",
  "GK19gp23-33u:1811": "mohātiśayavanti vihita-hita-sarvasvātma-nivedanaṃ sāsra-namra-kamra-vadanaṃ sadana-sadanād asīdanti ca saṃjitāñjalitayā tasthuḥ /",
  "GK19gp23-33u:1812_0": "[11] śrī-kṛṣṇas tu tad aṅgīkṛtyāpi śīla-vṛttyā tadīya-snehaṃ sāṅgīkurvan madīyā eva",
  "GK19gp23-33u:1812_1": "bhavad-bhavadīyārthā mat-pratyarpaṇataḥ pratisvaṃ yathā-niṣṭham avatiṣṭhantām iti",
  "GK19gp23-33u:1812_2": "santoṣayan kramaśo nijāśramam evāśramam ājagāma /",
  "GK19gp23-33u:1813_0": "[12] āgamya ca sāyantanam aśanaṃ saṃgatya mātur mānasam ānandena vitatya praśasta-vastra-mālālaṃkāra-sāraṃ",
  "GK19gp23-33u:1813_1": "parikṛtya sakhibhir ātmānaṃ parivṛtya sarva-bhāgavata-śiva-pradasya bhāgavata-paramparā-parama-guroḥ",
  "GK19gp23-33u:1813_2": "śivasya varivasyāyāṃ śiva-rātri-yātribhiḥ pitrādibhir ekāgratayā sva-maṅgala-kṛte",
  "GK19gp23-33u:1813_3": "kṛta-jāgaraṃ svīya-parakīya-rājakīya-janakīya-bahala-kolāhala-prakāraṃ śivāgāram",
  "GK19gp23-33u:1813_4": "anu nānā-vidyā-vismāyakatayā vidyamānān saṃpaśyati sma /",
  "GK19gp23-33u:1814": "sarve vrajajanās tatra kalpa-vṛkṣa-samā babhuḥ /",
  "GK19gp23-33u:1815": "adhideva ivādīpyad dhanyaḥ parjanya-nandanaḥ //",
  "GK19gp23-33u:1816": "JGc_1,28.9//",
  "GK19gp23-33u:1817_0": "[13] prabhāte ca prabhāte vadānyatā-pracārāhṛta-viprādīnām agaṇeya-gaṇāya guṇa-guṇitānnādi-dānataḥ",
  "GK19gp23-33u:1817_1": "saṃmānataś ca vitānita-yaśasi śrī-vrajarāja-sadasi teṣu tat-tīrtha-yātri-śateṣu ca",
  "GK19gp23-33u:1817_2": "cira-paricita-caravat parama-prīti-sphītībhāvana-nītitaḥ katham api prasthāpiteṣu",
  "GK19gp23-33u:1817_3": "tasyām amāvasyāyāṃ tāsminn eva vraja-vasatibhiḥ saha pitṛbhyāṃ lālitaḥ sa harir vāsateyīm uvāsa /",
  "GK19gp23-33u:1818": "[14] tataḥ sā ca rātrir yātrika-jana-prācurya-pūryamāṇā nāsīd iti kolāhalāpagamena hyastana-jāgara-klamena ca suptiḥ sarvataś ca nirbharam evāvirbhavati sma /",
  "GK19gp23-33u:1819": "[15] yatra danujāmitras tu vrīḍātaḥ krīḍātaś ca kiṃcid dūragataḥ sakhi-jana-janita-sukhaṃ nidrāyate sma /",
  "GK19gp23-33u:1820": "[16] atha tasyāṃ niśi diśi diśy api darśita-tamasi rahita-dantagaraḥ kaścij jarada-jagaraḥ sarpaḥ sarpan vrajarāja-caraṇa-rājīvaṃ nijagāra /",
  "GK19gp23-33u:1821": "[17] tena ca vīryavattayā nigīryamāṇe caraṇe śaraṇecchur vraja-dharaṇīśaḥ santata-kṛṣṇa-sphūrti-pūrti-pracita-cittatayā jāgrad eva kṛṣṇam uddiśya cukrośa / yathā-",
  "GK19gp23-33u:1822": "kṛṣṇa kṛṣṇa bata kṛṣṇa kṛṣṇa he",
  "GK19gp23-33u:1823": "tāta mām ajagaro graseta kim /",
  "GK19gp23-33u:1824": "ity asau smaraṇatas tanūjanes",
  "GK19gp23-33u:1825": "tasya moha-maya-bhāvam ayayau //",
  "GK19gp23-33u:1826": "JGc_1,28.10//",
  "GK19gp23-33u:1827_0": "[18] atha tat-pārśva-vartinaḥ śūra-cakra-vartinaś candra-hāsam ādāya samutthitāś",
  "GK19gp23-33u:1827_1": "candramasaṃ grasamānaṃ rāhum iva bāhu-śālinas taṃ paśyantaḥ pravyathitā vyarthī-bhūta-tat-prahāra-prayāsās",
  "GK19gp23-33u:1827_2": "tad-upāyāntaram apaśyantaś ca vyagratā-kvathitāḥ śarārubhir jvalad-agrodagra-dārubhir jaghnuḥ /",
  "GK19gp23-33u:1828": "[19] tathāpy atyajati tatrājagare prathama-śabdād eva jāgrad-vrajarāja-tanūjaḥ sura-gaja-rāja iva dhāvaṃs tarhy evājagāma /",
  "GK19gp23-33u:1829": "[20] āgacchataś ca tasya sa dīrghatara-dīrgha-pṛṣṭhaḥ puccham anu vāṭa-ghaṭita-nyāyena caraṇa-pallava-spṛṣṭatāṃ prāpa /",
  "GK19gp23-33u:1830": "[21] tat-spṛṣṭaś cāyaṃ visṛṣṭa-tac-caraṇaḥ svayam akasmāt sarpākārād utsarpan vapur antaram antareṇa vidyādharākāraṃ dhārayati sma /",
  "GK19gp23-33u:1831": "[22] tat-kara-pallava-spṛṣṭa-caraṇāḥ śrī-vraja-rāja-caraṇāś ca yathāvad virājamānatām āpuḥ /",
  "GK19gp23-33u:1832_0": "[23] tataḥ sāścaryaṃ kṛtāvalokeṣu sarva-lokeṣu sudarśana-nāma-dharaḥ sa tu vidyādhara-caraḥ",
  "GK19gp23-33u:1832_1": "punar-labdha-svarūpa-varas taṃ praśaṃsan sva-śāpa-vṛttāntaṃ śaṃsaṃs tadīyāṃ kṣamām",
  "GK19gp23-33u:1832_2": "āśaṃsaṃs tad-anujñātaḥ svādhiṣṭhānam eva pratiṣṭhate sma /",
  "GK19gp23-33u:1833": "[24] ye pūrvaṃ tatrāpatrapām apahāya śrī-vraja-patipatnī-prabhṛtayaḥ kula-strī-janāḥ kim utānye saṃsṛjyamānatayānusṛtya kṛtya-mūḍhatām anubabhūvuḥ /",
  "GK19gp23-33u:1834": "[25] samprati tu te yathāyathaṃ mithaḥ samupagūḍhāh kevala-mūḍha-rodanā babhūvuḥ /",
  "GK19gp23-33u:1835": "yathā tātaṃ kṛṣṇaś ca rāmaś ca kṛṣṇaṃ rāmaṃ ca mātaraḥ /",
  "GK19gp23-33u:1836": "mātṝś cānyāstathānyo' nyam anye śiśliṣur unmadāḥ //",
  "GK19gp23-33u:1837": "JGc_1,28.11//",
  "GK19gp23-33u:1838_0": "[26] tad evaṃ kṛta-kṣapaṇāyāṃ kṣapāyāṃ tat-kṣaṇam eva tūrṇa-gamana-manasaḥ samam",
  "GK19gp23-33u:1838_1": "anaḥ-samūham ārohayantaś cira-gantavyaṃ panthānam antikam ivātikrāntavantaḥ prāptavantaś ca nija-vrajam /",
  "GK19gp23-33u:1839_0": "[27] yatropanandādayaḥ sa-nandanaṃ sahaja-mātraṃ śrīman-nanda-rājam anavadya-vādya-gīta-parīta-veda-ghoṣānugata-sarva-ghoṣā",
  "GK19gp23-33u:1839_1": "yathāyathaṃ saṃsajya nīrājya ca vrajopavanam āvāsya snapanādibhir upāsya ca tatraiva",
  "GK19gp23-33u:1839_2": "nija-gṛha-janaṃ prāpayya pākaṃ samāpayya ca sarvān eva sambhojya sukhena saṃyojya",
  "GK19gp23-33u:1839_3": "ca vartma-vārtāṃ saṃpṛcchya harṣa-dharṣādikaṃ samṛcchya ca sva-sva-vasatim anu vasatīṃ vāsayām āsuḥ /",
  "GK19gp23-33u:1840": "[28] atha samāpanam āha-",
  "GK19gp23-33u:1841": "īdṛśas te vrajādhīśa putraś citrayaśāḥ śaśī /",
  "GK19gp23-33u:1842": "yad-aṅghri-nakhara-jyotsnā tamaḥ sarvam anīnaśat //JGc_1,28.12//",
  "GK19gp23-33u:1843": "iti śrī-gopāla-campūm anv",
  "GK19gp23-33u:1844": "ambikā-vana-gamana-saṃvidhānaṃ nāma",
  "GK19gp23-33u:1845": "aṣṭaviṃśaṃ pūraṇam",
  "GK19gp23-33u:1846": "//28//",
  "GK19gp23-33u:1847": "*************************************************************",
  "GK19gp23-33u:1848": "(29)",
  "GK19gp23-33u:1849": "athaikonatriṃśaṃ pūraṇam",
  "GK19gp23-33u:1850": "rahaḥ-kutūhala-vaha-bahala-rahaḥ krīḍākhyam",
  "GK19gp23-33u:1851": "[1] atha rātri-kathāṃ punaḥ snigdhakaṇṭhaḥ prathayāmāsa-",
  "GK19gp23-33u:1852": "yadā rāsād vāsaṃ rahasi yayur ābhīra-vanitās",
  "GK19gp23-33u:1853": "tadā śaṅkāṃ jagmuḥ svayam api tu nāsāṃ gṛha-janāḥ /",
  "GK19gp23-33u:1854": "yad anyās tad-rūpā vyadhita hari-māyā prati-gṛhaṃ",
  "GK19gp23-33u:1855": "yathāmībhir jñātaṃ nivavṛtira etāḥ patha iti //",
  "GK19gp23-33u:1856": "JGc_1,29.1//",
  "GK19gp23-33u:1857": "[2] atha tad-anantara-rātri-santatīr nānā-rasa-rāsa-vilāsādibhir ativāhayati śrī-govinde vṛndā tu vividha-sāhāyakaṃ samāharati sma, yathā-",
  "GK19gp23-33u:1858": "upavrajaṃ nyasyati sā tamālān",
  "GK19gp23-33u:1859": "dīprauṣadhīś ca vraja-dūra-deśe /",
  "GK19gp23-33u:1860": "ity ādi tatrābhisṛtau sa-vṛndā",
  "GK19gp23-33u:1861": "vṛndā hareḥ sevanam ācacāra //JGc_1,29.2//tadā ca-",
  "GK19gp23-33u:1862": "acīcakāsad vipināny ājīhayad iha priyāḥ /",
  "GK19gp23-33u:1863": "rāsāyata-tvarad-rātrīr atrāmūr ajajāgarat //",
  "GK19gp23-33u:1864": "JGc_1,29.3//",
  "GK19gp23-33u:1865": "ārarambhata rambhorūr lambhaṃ lambhaṃ tato hariḥ /",
  "GK19gp23-33u:1866": "hārān iva vihārāṃs tān kāraṃ kāraṃ dadhe hṛdi //",
  "GK19gp23-33u:1867": "JGc_1,29.4//",
  "GK19gp23-33u:1868": "[3] kadācana caurya-caryayā tāsāṃ gṛham āyāti /",
  "GK19gp23-33u:1869": "tatreyaṃ dik-",
  "GK19gp23-33u:1870": "sāhāyye lalitāyāḥ kalayan veśaṃ viśākhāyāḥ /",
  "GK19gp23-33u:1871": "viparīte viparītaṃ harir aviśat tamasi veśma rādhāyāḥ //",
  "GK19gp23-33u:1872": "JGc_1,29.5//",
  "GK19gp23-33u:1873": "[4] tatrāndhe tamasi kāmyamāna-vāmyām āliṃ pratyāli-cchala-vacanam-",
  "GK19gp23-33u:1874": "susakhīyati te subhrūr asau gopa-matallikā /",
  "GK19gp23-33u:1875": "śape tubhyaṃ lapeyaṃ ca svayaṃ sakhyam urīkuru //",
  "GK19gp23-33u:1876": "JGc_1,29.6//",
  "GK19gp23-33u:1877": "[5] tatra kathaṃcid api tad-āgamane vṛddhābhiḥ kiṃcid ivāvagate kuñjāneva sva-līlayā kañja-locanas tābhiḥ samaṃ rañjayati /",
  "GK19gp23-33u:1878": "[6] tatra tat-preyasyā vṛddhābhivañcanā-cañcutā, yathā-",
  "GK19gp23-33u:1879": "yas tvāṃ rātriṣu vṛddhe mām api devo vibhīṣayate /",
  "GK19gp23-33u:1880": "sa tu mantribhir utkalito goṣṭhāt kuñjān vimardayati //",
  "GK19gp23-33u:1881": "JGc_1,29.7//",
  "GK19gp23-33u:1882": "[7] tasmād atrānyathā māvagās tatra ca māgā iti dhvanitam /",
  "GK19gp23-33u:1883": "[8] atha sakhyāḥ-",
  "GK19gp23-33u:1884": "satyaṃ jarati mad-ālyā vara-yuji gaṇḍe makara-vataṃsāṅkaḥ /",
  "GK19gp23-33u:1885": "na mayā likhitaḥ kutukān na mṛṣā-muṣyāḥ sapatnyā ca //",
  "GK19gp23-33u:1886": "JGc_1,29.8//",
  "GK19gp23-33u:1887": "[9] atra mama sakhītvena tasyāś ca sapatnītvena virodha-lakṣaṇā-prāpter mayaiva likhita iti tayā dhvanitam /",
  "GK19gp23-33u:1888": "[10] tad-anuvādinā kavinā tu tasya mrṣātvam iti /",
  "GK19gp23-33u:1889": "[11] atha vraja eva vighna-nighnatayā proṣita-bhartṛkā varṇyate /",
  "GK19gp23-33u:1890": "[12] tatra śrī-kṛṣṇasya bhāvanā-",
  "GK19gp23-33u:1891": "rādhāṃ paśyasi jalpasi spṛśasi ca svātmann athāliṅgasi",
  "GK19gp23-33u:1892": "svasmiṃs tat tad anukriyām api tayārabdhāṃ bhajan nandasi /",
  "GK19gp23-33u:1893": "viśrambhaṃ na hi manyase tadapi ced anyāṃ daśāṃ yāmitas",
  "GK19gp23-33u:1894": "tat-prāptiṃ manuṣe tayā kathaya bho kiṃ te sukhaṃ setsyati //",
  "GK19gp23-33u:1895": "JGc_1,29.9//",
  "GK19gp23-33u:1896": "[12] śrī-kṛṣṇaṃ prati sakhī-vacanam-",
  "GK19gp23-33u:1897": "bhūṣaṇam agni-prāyaṃ bhūṣaṇa-nibham agnim apy asau rādhā /",
  "GK19gp23-33u:1898": "tvad-virahe yā kalayati sā katham anyaiḥ samādheyā //",
  "GK19gp23-33u:1899": "JGc_1,29.10//",
  "GK19gp23-33u:1900": "tasyāḥ prāṇā bhavān sā ca bhavat-prāṇā iti sphuṭam /",
  "GK19gp23-33u:1901": "etad-vācā laghūkartuṃ prāṇantīṃ māṃ tu dhik prabho //",
  "GK19gp23-33u:1902": "JGc_1,29_11//",
  "GK19gp23-33u:1903": "[13] athotkaṇṭhitā /",
  "GK19gp23-33u:1904": "tatra ca taṃ prati sakhī-vacanam-",
  "GK19gp23-33u:1905": "tām eva prerayaty uccair utkaṇṭhā tvāṃ tu naiti sā /",
  "GK19gp23-33u:1906": "iti tasyām asau kṛṣṇa vitṛṣṇā-śarma nāñcati //JGc_1,29.12//",
  "GK19gp23-33u:1907": "asraiḥ kampair vivarṇa-cchavi-kula-valanair gadgadai romaharṣaiḥ",
  "GK19gp23-33u:1908": "svedaiḥ stambhair vimohair murahara dalita-prāya-dehāṃ vidhāya /",
  "GK19gp23-33u:1909": "na tyaktuṃ na grahītuṃ katham api suśakā prāṇa-ghātāvarodhād",
  "GK19gp23-33u:1910": "utkaṇṭhā kaṇṭha-lagnāśana-kavala-nibhāṃ tāṃ tu duḥkhākaroti //",
  "GK19gp23-33u:1911": "JGc_1,29.13//",
  "GK19gp23-33u:1912": "parama-guṇas tvaṃ mādhava",
  "GK19gp23-33u:1913": "doṣāpūrṇa-prabhāvo' si /",
  "GK19gp23-33u:1914": "katham iva tāṃ guṇa-rūpā-",
  "GK19gp23-33u:1915": "kṛtim adhicittaṃ samadadhyāḥ //JGc_1,29.14//",
  "GK19gp23-33u:1916": "[15] athābhisārikā /",
  "GK19gp23-33u:1917": "tatra tāṃ prati kasyāścid utprāsa-vacanam-",
  "GK19gp23-33u:1918": "sandhyāyāṃ kva nu yāsi lola-nayanāpy agrāyanaikāgrahā",
  "GK19gp23-33u:1919": "tatrāpy agratamaṃ sthalaṃ kim api tac cetasy alam bibhratī /",
  "GK19gp23-33u:1920": "sā caiṣā na hi budhyate tava gatir dṛṣṭvā tamālaṃ muhur",
  "GK19gp23-33u:1921": "viṣṭabdhā dhṛta-bhaṅgi-saṅgi-savayo-madhye muhur līyase //JGc_1,29.15//",
  "GK19gp23-33u:1922": "ambara-maṇi-saṃvalitaṃ caramācalam adhijagantha pūrvādrim /",
  "GK19gp23-33u:1923": "śaṅke yan nija-kṛtyaṃ kartuṃ kṛṣṇāntikaṃ yāsi //JGc_1,29.16//",
  "GK19gp23-33u:1924": "[16] tatrābhisāro, yathā-",
  "GK19gp23-33u:1925": "anyāś cābhisaranti bhāva-valitāḥ śubhra-kṣapāyāṃ kṛtaiḥ",
  "GK19gp23-33u:1926": "śubhrair veṣa-varair vidhāya pihitaṃ svaṃ satyam etad-vacaḥ /",
  "GK19gp23-33u:1927": "tasmin gopa-varāṅganāḥ punar amūḥ kāntāṅga-saṅga-smṛter",
  "GK19gp23-33u:1928": "jātānandatayā smita-dyuti-vṛtās teṣāṃ vyadhur vyarthatām //",
  "GK19gp23-33u:1929": "JGc_1,29.17//",
  "GK19gp23-33u:1930": "sāmānādhikaraṇyaṃ tejas-tamaso raho kalitam /",
  "GK19gp23-33u:1931": "kavayanty api yat kṛṣṇa-bhrāntiṃ tamasi vraja-strīṇām //",
  "GK19gp23-33u:1932": "JGc_1,29.18//",
  "GK19gp23-33u:1933": "ārambhād api kampate hṛdayakaṃ prasthānataḥ stambhate",
  "GK19gp23-33u:1934": "pāda-dvandvam aho manasy anumilan dehaṃ niruddhe priyaḥ /",
  "GK19gp23-33u:1935": "yāsāṃ gopa-nata-bhrūvām abhisṛtau tāsāṃ paraṃ kāraṇaṃ",
  "GK19gp23-33u:1936": "daivaṃ yan nayate tad-antikam amūs taṃ vā balāt karṣati //JGc_1,29.19//",
  "GK19gp23-33u:1937": "[17] kadācit kācit kāṃcid divāpi kṛṣṇa-samīpaṃ chalataḥ saṃvalayati, yathā-",
  "GK19gp23-33u:1938": "āli paśya paritaḥ śikhi-vṛndaṃ",
  "GK19gp23-33u:1939": "bhīti-rīti-rahitaṃ naṭad asti /",
  "GK19gp23-33u:1940": "bāḍham asya viharann adhigamyaṃ",
  "GK19gp23-33u:1941": "navya-nīrada-varaḥ pratibhāti //",
  "GK19gp23-33u:1942": "JGc_1,29.20//",
  "GK19gp23-33u:1943": "[18] atra nirjanatvaṃ madhya-sthita-kṛṣṇatvaṃ ca dhvanitam /",
  "GK19gp23-33u:1944": "atha vāsakasajjā-",
  "GK19gp23-33u:1945": "puṣpāṇy ācinute vicitya cinute talpaṃ vrajasyāṅganā",
  "GK19gp23-33u:1946": "yan nāsti trijagaty api sphuṭam aho vaikuṇṭha-vīthiṣv api /",
  "GK19gp23-33u:1947": "evaṃ vāsaka-sajjikā lasati sā chāyā-dvitīyā yadā",
  "GK19gp23-33u:1948": "saṅginy-ācita-saṅgatiḥ punar asau vettīva kiñcin na hi //",
  "GK19gp23-33u:1949": "JGc_1,29.21//",
  "GK19gp23-33u:1950": "tatra cotkaṇṭhāvaśyāyāṃ tasyāṃ taṃ prati sakhī-vacanam-",
  "GK19gp23-33u:1951": "talpaṃ kṛtvā bhavad-abhigamaṃ cintayantī samantāt",
  "GK19gp23-33u:1952": "tatrādṛṣṭe bhavati samaya-kṣepa-leśākṣamā sā /",
  "GK19gp23-33u:1953": "cakre cakrāṅkita-kara mahā-kampa-sampad-vihastā",
  "GK19gp23-33u:1954": "śasta-kalpaṃ kṛtam api ca tat kalpayantī viśīrṇam //JGc_1,29.22//",
  "GK19gp23-33u:1955": "[20] atha vipralabdhā /",
  "GK19gp23-33u:1956": "tatra ca taṃ prati sakhī-vacanam-",
  "GK19gp23-33u:1957": "bhuktiṃ muktiṃ ca tanute na paraṃ bhavad-āgamaḥ /",
  "GK19gp23-33u:1958": "bhaktiṃ vyanakti ca vyaktaṃ suhṛtsu parameśvara //JGc_1,29.23//",
  "GK19gp23-33u:1959": "[21] atha khaṇḍitā /",
  "GK19gp23-33u:1960": "tatra ca taṃ prati sakhī-vacanam-",
  "GK19gp23-33u:1961": "kuryās tvaṃ khaṇḍitāṃ kāṃcin nakharādy-aṅga-saṅgataḥ /",
  "GK19gp23-33u:1962": "taṃ vinā yāṃ tathākārṣīs tatra te mahatī kalā //",
  "GK19gp23-33u:1963": "JGc_1,29.24//",
  "GK19gp23-33u:1964": "[22] khaṇḍitāṃ prati tasyāḥ suhṛd-upālambha-racanaṃ tad-dūtī-vacanam-",
  "GK19gp23-33u:1965": "mānini vacmi tvām aham iha suhṛdāṃ tava śṛṇotu vṛndaṃ ca /",
  "GK19gp23-33u:1966": "sahajā yā nija-vṛttir govinde svayam upāsva tām eva //",
  "GK19gp23-33u:1967": "JGc_1,29.25//",
  "GK19gp23-33u:1968": "[23] tatra kaṭhorāyamānāṃ prati ca-",
  "GK19gp23-33u:1969": "mānāgni-maya-dṛg-vāṇaṃ muñca tvaṃ kiṃ nu garvasi /",
  "GK19gp23-33u:1970": "rādhe kṛṣṇaś ca dṛk-paryak-parjanyāstraṃ vimokṣyati //JGc_1,29.26//",
  "GK19gp23-33u:1971": "[24] atha sambhramād āgatasya nakharādi-sparśāt kṣatāyamāna-raktimnā samaktasya kāntasya vacanaṃ tasyāḥ prativacanaṃ ca /",
  "GK19gp23-33u:1972": "dayite dayita kathaṃ tvaṃ malina-mukhī dhig na vetsi hā kim idam /",
  "GK19gp23-33u:1973": "nakha-radana-kṣatam ūhet tvayi supte supti-rākṣasī cakre //",
  "GK19gp23-33u:1974": "JGc_1,29.27//",
  "GK19gp23-33u:1975": "[25] atha tasyāḥ sakhyā saṃvādaḥ-",
  "GK19gp23-33u:1976": "jalade vilasati vidyud bibhyati hṛdayāṇi bhīrūṇām /",
  "GK19gp23-33u:1977": "hasasi hariṃ kimu mugdhe na hi hṛdi citraṃ stuve' ham etasya //",
  "GK19gp23-33u:1978": "JGc_1,29.28//",
  "GK19gp23-33u:1979": "[26] atha tasyāḥ kṛṣṇaṃ prati-",
  "GK19gp23-33u:1980": "āvṛṇutāmaruṇāṃśur nakha-pada-sindūra-cihnāni /",
  "GK19gp23-33u:1981": "añjanam api kṛṣṇābhaṃ tat tu tavauṣṭhaḥ sphuṭaṃ kurute //",
  "GK19gp23-33u:1982": "JGc_1,29.29//",
  "GK19gp23-33u:1983": "pūrvāṃ haritam ākramya niṣkrāman kṛṣṇa-nīradaḥ /",
  "GK19gp23-33u:1984": "nihnute śaśabhṛl-lekhāṃ harid-antara-lajjayā //",
  "GK19gp23-33u:1985": "JGc_1,29_30//",
  "GK19gp23-33u:1986": "strī-bhāvam ākalayituṃ kamaṭhānukāraṃ",
  "GK19gp23-33u:1987": "gacchan-mahādri-talam āśritavān bhavān yat /",
  "GK19gp23-33u:1988": "tac cājitasya na tavānucitaṃ yatas tvaṃ",
  "GK19gp23-33u:1989": "svāṃ devatāṃ ramayituṃ sudhayodyato' si //",
  "GK19gp23-33u:1990": "JGc_1,29.31//",
  "GK19gp23-33u:1991": "māmapi hitvā krīḍasi tāmapi hitveti nānṛtaṃ vacanam /",
  "GK19gp23-33u:1992": "ekaṃ tatra jahāteranyadrūpaṃ dadhāter hi //",
  "GK19gp23-33u:1993": "JGc_1,29_32//",
  "GK19gp23-33u:1994": "nīrasā sarasā veti viviktir nātikāminām /",
  "GK19gp23-33u:1995": "paśya vaṃśyā mukhaṃ nāyaṃ pibann ujjhati mādhavaḥ //",
  "GK19gp23-33u:1996": "JGc_1,29_33//",
  "GK19gp23-33u:1997": "[27] tatra śrī-kṛṣṇasya vacanam-",
  "GK19gp23-33u:1998": "rādhe vapuṣā tanvī komala-hṛdayātisūkṣmādhīr asi ca /",
  "GK19gp23-33u:1999": "mānaḥ katham etāvān māti tvayi tat tu pṛcchāmi //",
  "GK19gp23-33u:2000": "JGc_1,29.34//",
  "GK19gp23-33u:2001": "mukham abjaṃ tava rasanā pallava-patrī kathaṃ vacaḥ krūram /",
  "GK19gp23-33u:2002": "āṃ jñātaṃ kila yasmāt tan-mūlaṃ bhāti hṛd-vajram //",
  "GK19gp23-33u:2003": "JGc_1,29_35//[28] bhavatu ca-",
  "GK19gp23-33u:2004": "yathā me rocate māno na prasādas tathā tava /",
  "GK19gp23-33u:2005": "yatra svādhīnatā-vyaktiṃ kuruṣe tāḍanena ca //",
  "GK19gp23-33u:2006": "JGc_1,29.36//",
  "GK19gp23-33u:2007": "ardito' pi ruṣā rādhe līlābjenāsmi nārditaḥ /",
  "GK19gp23-33u:2008": "hanta mat-kaṇṭakair etat tvad-aṅghri-suhṛd ardyate //",
  "GK19gp23-33u:2009": "JGc_1,29_37//",
  "GK19gp23-33u:2010": "[29] tad evam upavadamāne tasmin punas tasyā vacanam-",
  "GK19gp23-33u:2011": "nirvṛty-ambudhi-kumbhajaḥ sthiti-mahā-meghāvalī-mārutaḥ",
  "GK19gp23-33u:2012": "prāṇānāṃ pavanāśanas tanuvanī-naidāgha-dāvānalaḥ /",
  "GK19gp23-33u:2013": "so' yaṃ te viraho yayā bata mayā soḍhastayā vā kathaṃ",
  "GK19gp23-33u:2014": "soḍhuṃ hanta na śakyate nava-navaḥ padmāpate durnayaḥ //",
  "GK19gp23-33u:2015": "JGc_1,29.38//",
  "GK19gp23-33u:2016": "[30] evaṃ rudatīṃ sakhīm ālakṣya sakhī taṃ prāha-",
  "GK19gp23-33u:2017": "anurāgavatī sandhyā svaccho' yaṃ vāsarastataḥ /",
  "GK19gp23-33u:2018": "sthāne tayā tasya saṅgo na rātryā malinātmanā //",
  "GK19gp23-33u:2019": "JGc_1,29.39//",
  "GK19gp23-33u:2020": "[31] tvayi tu tad-etad-viparītaṃ pratīyate tato na svacchateti vyañjanā /",
  "GK19gp23-33u:2021": "tataḥ sā māninī punas tām āha-",
  "GK19gp23-33u:2022": "dīpa-jvālā mama hṛdi gatā sneham uddhūya vakre",
  "GK19gp23-33u:2023": "cakre yena pratihati-mitā taṃ kathaṃ nindasi tvam /",
  "GK19gp23-33u:2024": "nirdvandvāhaṃ sapadi bhavitāsmy eva so' py eṣa nānā-",
  "GK19gp23-33u:2025": "gopī-saṅghāt pramadam ayitā hanta kiṃ kasya duḥkham //",
  "GK19gp23-33u:2026": "JGc_1,29.40//",
  "GK19gp23-33u:2027": "[32] atha tasya tad-bāṣpāpasāraṇāya vyāja-racanaṃ vacanam-",
  "GK19gp23-33u:2028": "mīnād api tan-muktā-",
  "GK19gp23-33u:2029": "phalam udbhavatīti ratna-śāstrārtham /",
  "GK19gp23-33u:2030": "paśyann iva mama hastas",
  "GK19gp23-33u:2031": "tava mukham abhiyāti mānini prasabham //",
  "GK19gp23-33u:2032": "JGc_1,29.41//",
  "GK19gp23-33u:2033": "[33] tataś ca sā vimukhī-bhavantī manasīdaṃ vadantī kalahāntaritā-bhāvam āsasāda /",
  "GK19gp23-33u:2034": "aiṣīstvaṃ yadi mānasa mānenāmuṃ vaśīkartum /",
  "GK19gp23-33u:2035": "vaśage' py asmin kṛṣṇe tyajasi na kiṃ taṃ vṛthā-bhūtam //",
  "GK19gp23-33u:2036": "JGc_1,29.42//",
  "GK19gp23-33u:2037": "[34] tadā ca sakhī tam uvāca-",
  "GK19gp23-33u:2038": "yā tava hṛdaya-vidāraṃ nakharair akaron murārāte /",
  "GK19gp23-33u:2039": "tāṃ manuṣe priya-dayitāṃ jvalati tu tasmād dṛg asmākam //",
  "GK19gp23-33u:2040": "JGc_1,29.43//",
  "GK19gp23-33u:2041": "yā khalu mānam amānaṃ dadhire tvan-māna-jīvanā dayitā /",
  "GK19gp23-33u:2042": "ghaṭate gopī-vallabha tasyāḥ sphuṭam asugamaḥ sugamaḥ //",
  "GK19gp23-33u:2043": "JGc_1,29_44//",
  "GK19gp23-33u:2044": "[35] iti sakhīṣu parāṅ-mukhīṣu bahu taṭasthatāṃ ghaṭayan dūra-deśīya-deśam aṭati sma yadāsau, tadā tu-",
  "GK19gp23-33u:2045": "rādhāyā dṛṣṭa-mānāyāḥ sṛṣṭa-romāñca-sañcayāḥ /",
  "GK19gp23-33u:2046": "vaiṇava-dhvani-jātīyā jīyāsuḥ kīcaka-svanāḥ //",
  "GK19gp23-33u:2047": "JGc_1,29.45//",
  "GK19gp23-33u:2048": "[36] tad avagamya vāmāyā vacanam-",
  "GK19gp23-33u:2049": "na vadasi paruṣaṃ ruṣaṃ na dhatse",
  "GK19gp23-33u:2050": "manasi ca tatra kathaṃ kṛtāparādhe /",
  "GK19gp23-33u:2051": "hari hari satataṃ vimānitāhaṃ",
  "GK19gp23-33u:2052": "tvayi bata śarma kadāpi nāparādhe //",
  "GK19gp23-33u:2053": "JGc_1,29.46//",
  "GK19gp23-33u:2054": "[37] tatra tasyā manaḥ-kathā-",
  "GK19gp23-33u:2055": "mānaṃ kurviti vakti sā priya-sakhī mānaṃ na vedmi sphuṭaṃ",
  "GK19gp23-33u:2056": "kauṭilyena yadi prasidhyati sa tat kauṭilyam evātra kim /",
  "GK19gp23-33u:2057": "hā tasya smita-kañja-cāru-nayanaṃ śyāmasya man-mānasaṃ",
  "GK19gp23-33u:2058": "draṣṭuṃ vāñchati hanta kaṣṭam aparāṃ sphūrtiṃ kathaṃ gacchatu //",
  "GK19gp23-33u:2059": "JGc_1,29.47//",
  "GK19gp23-33u:2060": "āgas-kṛte' pi tasmai rajyati hṛdayaṃ khalaṃ tad etan me /",
  "GK19gp23-33u:2061": "tyaktuṃ tad api na śakyaṃ katham iva sa hariḥ parityājyaḥ //JGc_1,29_48//tataś ca-",
  "GK19gp23-33u:2062": "balān mānaṃ śikṣayantīr api tatra sakhī-tatīḥ /",
  "GK19gp23-33u:2063": "rādhayā sārdham ākarṣan jīyād veṇu-kala-svanaḥ //",
  "GK19gp23-33u:2064": "JGc_1,29.49//",
  "GK19gp23-33u:2065": "[38] tasyā mukham avakalayya tat-tad-upamā-jātiyatayā saṃśayya sthitavantaṃ kāntaṃ prati sakhī-vacanam-",
  "GK19gp23-33u:2066": "tasminn api vidhu-buddhiṃ kartuṃ mā kṛṣṇa sāhasaṃ kārṣīḥ /",
  "GK19gp23-33u:2067": "sarvaṃ jetṛ tad etad bhrū-dhanur anu netra-vāṇam utkṣipati //JGc_1,29.50//tataś ca-",
  "GK19gp23-33u:2068": "bhramarīvāmbujāraṇyaṃ śapharīva jalāśayam /",
  "GK19gp23-33u:2069": "kṛṣṇaṃ labdhvā pūrvameva dṛṣṭā sābhūnna tūttaram //",
  "GK19gp23-33u:2070": "JGc_1,29.51//",
  "GK19gp23-33u:2071": "atha svādhīnabhartṛkā /",
  "GK19gp23-33u:2072": "nityaṃ yā yācitāpi priyatama-hariṇā necchati sparśa-mātraṃ",
  "GK19gp23-33u:2073": "vācā seyaṃ muhus taṃ nidiśati rasanām apy aho saṃvarītum /",
  "GK19gp23-33u:2074": "tan manye nūnam asyāvayava-samuditir divya-sīdhu-prakāraḥ",
  "GK19gp23-33u:2075": "saṅgād apy aṅga yasya prabhavati muhur unmāda-lakṣmīr amūdṛk //",
  "GK19gp23-33u:2076": "JGc_1,29.52//",
  "GK19gp23-33u:2077": "tatra ca vakti rūpaṃ yadā kṛṣṇas tadā sā rādhikādhikam /",
  "GK19gp23-33u:2078": "śṛṇoti naiva tat tasya paśyantī rūpam adbhutam //",
  "GK19gp23-33u:2079": "JGc_1,29.53//",
  "GK19gp23-33u:2080": "[39] etad-anantaraṃ sakhīnāṃ nibhṛtālāpaḥ-",
  "GK19gp23-33u:2081": "api līlāyitam anayā campakalatayā tamālādhaḥ /",
  "GK19gp23-33u:2082": "prāgalbhyāt punar etāṃ tad upari ramaṇa-spṛhāṃ vedmi //",
  "GK19gp23-33u:2083": "JGc_1,29.54//",
  "GK19gp23-33u:2084": "[40] atha śrīmat-parama-rūpa-gurūpadeśa-maya-svapna-kalitaṃ prātastana-lalita-rāga-saṃvalitaṃ lalitā-gītam-",
  "GK19gp23-33u:2085": "jāgaraṇād atha kuñja-vare /",
  "GK19gp23-33u:2086": "vīkṣita-bhāskara-ruci-nikare //",
  "GK19gp23-33u:2087": "kāntā-nidrā-bhaṅga-kare /",
  "GK19gp23-33u:2088": "api saṅkalita-sva-parikare //",
  "GK19gp23-33u:2089": "mama dhīr majjati kaṃsa-hare /",
  "GK19gp23-33u:2090": "mauli-śikhopari-piñcha-dhare //[dhruvam]",
  "GK19gp23-33u:2091": "muhur ullāsita-yuvati-kare /",
  "GK19gp23-33u:2092": "samamanyā bahir anaya-care //",
  "GK19gp23-33u:2093": "ghana-gahanādhvani gamana-pare /",
  "GK19gp23-33u:2094": "tatra ca bahu kṛta-sukha-vitare //",
  "GK19gp23-33u:2095": "āśāstambhita-viraha-gare /",
  "GK19gp23-33u:2096": "dhāmni sanātana-śarma-hare //",
  "GK19gp23-33u:2097": "iti// //JGc_1,29.55//",
  "GK19gp23-33u:2098": "[41] dināntare sakhī-saubhāgyam-",
  "GK19gp23-33u:2099": "kiṃcid vilokya kuñje sakhyāḥ prāgalbhyam ekāntāt /",
  "GK19gp23-33u:2100": "smerā karam anu muralīṃ prāgād barhāvaliṃ śirasi //JGc_1,29.56//",
  "GK19gp23-33u:2101": "[42] tāṃ prati śrī-rādhā kim apīdam ācārya provāca-",
  "GK19gp23-33u:2102": "śete mañju-nikuñja-talpam anu sa preyān iti preyasi",
  "GK19gp23-33u:2103": "tvāṃ veṇuṃ kila hartum asya kutukāt prāhaiṣam asmi drutam /",
  "GK19gp23-33u:2104": "taṃ tu tvaṃ parihṛtya cāgatavatī śrānteva ca prekṣyase",
  "GK19gp23-33u:2105": "tad-vartmāny adurī-cakartha rabhasā yan mādṛśāṃ durgamam //JGc_1,29.57//",
  "GK19gp23-33u:2106_0": "[43] tad evaṃ tāsāṃ tasya ca prāvṛṣija-kṛṣivad daiva-vaśata eva vaśe vaśaṃvade tad-anantaraṃ",
  "GK19gp23-33u:2106_1": "vasanta-pañcamīm anu vasanta-rāgaṃ janayan gopāla-janībhir militvā śrīmān gopālaḥ khalu khelati sma /",
  "GK19gp23-33u:2107_0": "[44] tathā hi-tasyāṃ pañcamyām utkaṇṭhita-ṣaṭ-pada-khaṇḍita-tuṇḍa-mudrākula-mukula-maṇḍalatayā",
  "GK19gp23-33u:2107_1": "prathamam unmīliteṣu keṣucit puṇḍrakeṣu śrīman-mādhava-rādhādīnām abādham āgamanam",
  "GK19gp23-33u:2107_2": "asambhāvya bhṛśam unmanāyamānāyāṃ vṛndāyāṃ sumanāyamānā kācid āli-pālir āgamya tām",
  "GK19gp23-33u:2107_3": "ullāsitavatī-[45] sakhi vṛnde /",
  "GK19gp23-33u:2108": "katham iva mandatāṃ vindase ?",
  "GK19gp23-33u:2109": "āgamya ramyam idam avagamyatām /",
  "GK19gp23-33u:2110": "[46] vṛndāha--kīdṛśam ?",
  "GK19gp23-33u:2111": "[47] sā prāha-yādṛśaṃ bhavad-abhirucitam /",
  "GK19gp23-33u:2112": "[48] vṛndāha-kathyatāṃ tathyam /",
  "GK19gp23-33u:2113": "[48] sā prāha-kācid ālī mādhavī-maṇḍalam anu mādhavaṃ mādhava-prakāśa-darśanataḥ samujjṛmbhita-rādhā-vipralambha-bādhaṃ nibhālya tām ullolayāmāsa /",
  "GK19gp23-33u:2114": "ullolya ca saṅgataś calantī sakhībhir idaṃ vasanta-rāgeṇa gāyantī vallabham api lambhayāmāsa /",
  "GK19gp23-33u:2115": "[49] gānaṃ yathā-",
  "GK19gp23-33u:2116": "kṛṣṇa-vanaṃ sakhi bhāti saraṅgam /",
  "GK19gp23-33u:2117": "bhavatīm iva laghu netum adhīśaṃ /",
  "GK19gp23-33u:2118": "sevita-madhura-sa-saṅgham //[dhruvam]",
  "GK19gp23-33u:2119": "jāgaram itam iva mādhavikāśatam anukṛta-jṛmbhā-bhaṅgam /",
  "GK19gp23-33u:2120": "cumbati madhupa-gaṇe kṛta-bhaṅgi smārayati priya-saṅgam //",
  "GK19gp23-33u:2121": "sarasa-rasālaja-mukula-kulaṃ paripulakayad iva samam aṅgam /",
  "GK19gp23-33u:2122": "ākāritam iva tava kurute pika-kalam anukalayad anaṅgam //",
  "GK19gp23-33u:2123": "tvāṃ celā-kali-candana-marutā vāsayatānulavaṅgam /",
  "GK19gp23-33u:2124": "karṣati madhuripu-madhu-parvodita-vīṇā-veṇu-mṛdaṅgam //",
  "GK19gp23-33u:2125": "nītāyāṃ tvayi mādhavi mādhava-mādhava-gāna-taraṅgam /",
  "GK19gp23-33u:2126": "kirati parāga-cayaṃ locanam iva naṭayati cāru-kuraṅgam //",
  "GK19gp23-33u:2127": "iti sā labdhvā vallabham aniśaṃ manasā valitāsaṅgam /",
  "GK19gp23-33u:2128": "jayati nirupama-rūpiṇi madhye yamunā-mānasa-gaṅgam //",
  "GK19gp23-33u:2129": "JGc_1,29.58//",
  "GK19gp23-33u:2130": "[51] atra ca padyam ekaṃ gadyate-",
  "GK19gp23-33u:2131": "vana-ruci-ruciraḥ śrīmān",
  "GK19gp23-33u:2132": "madana-vinodāya nunna-gopīkaḥ /",
  "GK19gp23-33u:2133": "abhitaḥ surabhita-deśaḥ",
  "GK19gp23-33u:2134": "sahacari paśya mādhavaḥ sphurati //JGc_1,29.59//",
  "GK19gp23-33u:2135": "[52] tad evaṃ niśamya tatra vindamānāṃ vṛndām anu punar evaṃ darśayāmāsa, yathā-",
  "GK19gp23-33u:2136": "rādhā harir api pulaki-vasantam /",
  "GK19gp23-33u:2137": "gāyati nija-nudam anu vikasantam //",
  "GK19gp23-33u:2138": "dhruvam//",
  "GK19gp23-33u:2139": "upadiśate diśi diśi guṇayantam /",
  "GK19gp23-33u:2140": "pikam anu pañcamam aticirayantam //",
  "GK19gp23-33u:2141": "vāsantī-madhu rahasi dhayantam /",
  "GK19gp23-33u:2142": "śaṃsati madhuliham anugāyantam //",
  "GK19gp23-33u:2143": "madhu-rasamanu gānaṃ ramayantam /",
  "GK19gp23-33u:2144": "rasayati vinimitam adharam ayantam //",
  "GK19gp23-33u:2145": "malayaja-surabhi-dhuraṃ khañjantam /",
  "GK19gp23-33u:2146": "kavayati gandhavahaṃ prasajantam //",
  "GK19gp23-33u:2147": "vādya-gaṇaṃ guṇa-valita-dig-antam /",
  "GK19gp23-33u:2148": "anunṛtyati mad-alola-dṛg-antam //",
  "GK19gp23-33u:2149": "capalāghana-sama-rucim anu taṃ tam /",
  "GK19gp23-33u:2150": "naṭayati śikhi-gaṇam api nipatantam //",
  "GK19gp23-33u:2151": "kirati cūrṇam anu pūrṇad-anantam /",
  "GK19gp23-33u:2152": "samam ālīla-lalanābhir anantam //",
  "GK19gp23-33u:2153": "śrama-jala-kaṇa-gaṇam anu vilasantam /",
  "GK19gp23-33u:2154": "vahati parāga-bharaṃ rucim anantam //JGc_1,29.60// iti /",
  "GK19gp23-33u:2155": "[53] atha tāvatīṃ gatim apy asahamānāḥ sahamānā guravaḥ kuravam ācarya paryavasthayā tāsāṃ svatantratām āvārya sarvato nirodham udbodhayāmāsuḥ /",
  "GK19gp23-33u:2156": "[54] yatra khalu rakṣiṇī-vargas tāh sarvataḥ samacakṣiṣṭa /",
  "GK19gp23-33u:2157": "yena svata eva kṛṣṇasya ca tad-vaśyatā jātā /",
  "GK19gp23-33u:2158": "tad evaṃ vidhureṇa sarvatra ca tatra vidhure sati-",
  "GK19gp23-33u:2159": "padyāṃ paśyati veṇum ākalayati preṣyādikaṃ preṣayaty",
  "GK19gp23-33u:2160": "anyaṃ kṛtsnam upāyam ācarati yat kāntaḥ sa-kāntaḥ purā /",
  "GK19gp23-33u:2161": "tad gurvādi-nirodha-bandha-vidhiṣu prauḍheṣu hākarṣaṇaṃ",
  "GK19gp23-33u:2162": "jajñe niṣphalanam eva yena ca tayor marmāṇi bhedaṃ yayuḥ //",
  "GK19gp23-33u:2163": "JGc_1,29.61//",
  "GK19gp23-33u:2164": "[55] tatra cobhayor manaḥ-kathā, yathā-",
  "GK19gp23-33u:2165": "na prāg dṛṣṭir amuṣya yat priya-janasyāsīt tad uccaiḥ sukhaṃ",
  "GK19gp23-33u:2166": "manye sā bata sāmprataṃ samabhavad yat tasya tad duḥkham /",
  "GK19gp23-33u:2167": "tasya svasya ca yā krameṇa mamatā jātādhunā sā dvayaṃ",
  "GK19gp23-33u:2168": "cūrṇīkartum athecchatīha kim ahaṃ kartāsmi kartā sa kim //",
  "GK19gp23-33u:2169": "JGc_1,29.62//",
  "GK19gp23-33u:2170": "rātrāv adyātimātraṃ praṇayi-janam ahaṃ taṃ dadarśāpy asau māṃ",
  "GK19gp23-33u:2171": "naitāvan-mātram atra pratinava-madanaṃ hanta pasparśa ca drāk /",
  "GK19gp23-33u:2172": "yady eṣa svapna eva sphurati na hi tadāpy ātmanaḥ prāṇa-rakṣāṃ",
  "GK19gp23-33u:2173": "manye jāgrad-daśā vā tad api na hi hahā kṛṣṇa-kānte kva nu tvam //",
  "GK19gp23-33u:2174": "JGc_1,29.63//",
  "GK19gp23-33u:2175": "śyāmāṅgam antarā dehaḥ suhṛdaḥ sarva eva ca /",
  "GK19gp23-33u:2176": "antar-mano-bhidas tāpaṃ dadhate vahni-jālavat //JGc_1,29_64// iti /",
  "GK19gp23-33u:2177": "evaṃ saṃcakrudhus te te rurudhuś ca vadhur yadā /",
  "GK19gp23-33u:2178": "tadā kṛṣṇas tīrtha-yātrāṃ tṛṣṇayā cchadma nirmame //",
  "GK19gp23-33u:2179": "JGc_1,29.65//",
  "GK19gp23-33u:2180": "yadā kṛṣṇānuraktābhiḥ sā yātrā tābhir ākali /",
  "GK19gp23-33u:2181": "mano-rājyaṃ tadā prājyam acāyi niracāyi ca //",
  "GK19gp23-33u:2182": "JGc_1,29.66//",
  "GK19gp23-33u:2183": "yadā pratasthe govindo vindan śakaṭam unnatam /",
  "GK19gp23-33u:2184": "tadā dṛk-pakṣiṇāṃ tābhir lakṣitā bandhu-vicyutiḥ //",
  "GK19gp23-33u:2185": "JGc_1,29_67//",
  "GK19gp23-33u:2186": "rātriṃ rātriṃ vasanti sma yatra te tatra niścitam /",
  "GK19gp23-33u:2187": "abhūd amūṣu samprāptir vidhor dākṣāyaṇīṣv iva //JGc_1,29_68// tathā hi-",
  "GK19gp23-33u:2188": "tābhiḥ svasya vidūrakābhir abhisāro' dyan-madābhis tadā",
  "GK19gp23-33u:2189": "gaty-arthaṃ kṛta-vāsakābhir udita-prollāsi-tat-kelibhiḥ /",
  "GK19gp23-33u:2190": "kābhiścit parivañcitābhir ativyāptābhir udvāsita-",
  "GK19gp23-33u:2191": "dvandvābhir vividha-sva-kelim abhajat tasmin sa kṛṣṇaḥ pathi //",
  "GK19gp23-33u:2192": "JGc_1,29.69//",
  "GK19gp23-33u:2193": "yarhi ca tīrthaṃ yātā gokulalokāstadā harirvidadhe /",
  "GK19gp23-33u:2194": "guṇajīvistrīveśaṃ tāsāmāsattisaukhyāya //",
  "GK19gp23-33u:2195": "JGc_1,29_70//",
  "GK19gp23-33u:2196": "[56] tatra jyotir-mantra-yoga-tantra-viduṣī-veṣo, yathā-",
  "GK19gp23-33u:2197": "sarvajñe kiṃ trilokyāṃ sukha-kara-sadanaṃ kṛṣṇa-goṣṭhaṃ kim asminn",
  "GK19gp23-33u:2198": "ājīvyaṃ kṛṣṇa-gānaṃ kim atula-bhavika-prāpaṇaṃ kṛṣṇa-lipsā /",
  "GK19gp23-33u:2199": "kiṃ bhogyaṃ kṛṣṇa-rūpaṃ pariṇatir iha kā kṛṣṇa-labdhiḥ samantād",
  "GK19gp23-33u:2200": "ity evaṃ rādhikāyāṃ prativacana-kṛtī pātu naḥ kṛṣṇa-dambhaḥ //",
  "GK19gp23-33u:2201": "JGc_1,29.71//",
  "GK19gp23-33u:2202": "[57] dūtī-veśo yathā-",
  "GK19gp23-33u:2203": "kāsi preśyā kimīyā tava tam anugatā kiṃguṇā tasya tulyā",
  "GK19gp23-33u:2204": "tatra syāt kiṃ pramāṇaṃ vijana-gṛha-gatā paśya me sarvam aṅgam /",
  "GK19gp23-33u:2205": "ity evaṃ dig-vitāna-praṇihiti-valitaṃ sa-smitaṃ tan-nidiṣṭā",
  "GK19gp23-33u:2206": "rādhā-gīr-bhaṅgi-mātrāt paricitim akarod astu tat kāmya-vastu //",
  "GK19gp23-33u:2207": "JGc_1,29.72//",
  "GK19gp23-33u:2208": "[58] tad evaṃ śrī-rādhayā tad-viraha-cintā-saṃbādhayāpi gata-tad-bādhayā kvacid anyathānyathā ca rajany antare punaḥ punar anya-bahu-vidha-veśaṃ keśavaṃ niśāmya bhaṇitam, yathā-",
  "GK19gp23-33u:2209": "seyaṃ bhiṣag-asitāṅgī mama hṛd-dāhaṃ cikitsituṃ labdhā /",
  "GK19gp23-33u:2210": "spṛśatī sakhi kara-nāḍīm anyāṅgaṃ dhik kutaḥ spṛśati //",
  "GK19gp23-33u:2211": "JGc_1,29.73//",
  "GK19gp23-33u:2212": "śyāmā vaiṇavikīyaṃ",
  "GK19gp23-33u:2213": "vidūra-vāsā niśārdham udbhūtam /",
  "GK19gp23-33u:2214": "sakhya-sthalam idam alpaṃ",
  "GK19gp23-33u:2215": "tan mama talpaṃ tu saṃkucad bhavatu //",
  "GK19gp23-33u:2216": "JGc_1,29.74//",
  "GK19gp23-33u:2217": "kavir iyam atulā bhavatu śyāma-vyaktiḥ svadhīta-tad-vidyā /",
  "GK19gp23-33u:2218": "asmākaṃ raha eṣā katham iva jānāti tan na jānāmi //",
  "GK19gp23-33u:2219": "JGc_1,29_75//",
  "GK19gp23-33u:2220": "śyāmā citra-karīyaṃ citraṃ vijane prakāśayati /",
  "GK19gp23-33u:2221": "mām iva kām api yatra sva-tulita-puṃsānvitāṃ sakhi vyadhita //",
  "GK19gp23-33u:2222": "JGc_1,29_76//",
  "GK19gp23-33u:2223": "rahasi tad etad vadmi tvayi sakhi na paratra kutrāpi /",
  "GK19gp23-33u:2224": "tāmbūlikīyam asitā mohana-mantraṃ vijānāti //",
  "GK19gp23-33u:2225": "JGc_1,29_77//",
  "GK19gp23-33u:2226": "seyaṃ mālā-kārī-mūrtir mālāḥ prasārayati /",
  "GK19gp23-33u:2227": "tasya śyāmala-mūrteḥ kasmāt puṣpeṣu vāsanāṃ tanute //",
  "GK19gp23-33u:2228": "JGc_1,29_78//",
  "GK19gp23-33u:2229": "phala-vikrayiṇī śyāmā phalam iha vividhaṃ prasārayati /",
  "GK19gp23-33u:2230": "bilvaṃ kevalam atha kiṃ gṛhṇaty asmān vilokayati //",
  "GK19gp23-33u:2231": "JGc_1,29_79//",
  "GK19gp23-33u:2232": "seyaṃ śyāmā na satī hāra-vyatihāra-sambhavad-dravyā /",
  "GK19gp23-33u:2233": "aparicitāpi svayam atha maṇisara-paridhāpanaṃ vaṣṭi //",
  "GK19gp23-33u:2234": "JGc_1,29_80// yad-avadhi",
  "GK19gp23-33u:2235": "tad-aguru-sattvaṃ tasyā gṛhṇāmi gandha-jīvinyāḥ /",
  "GK19gp23-33u:2236": "tad-avadhi guravo mayi sakhi kṛṣṇam akṛṣṇaṃ ca bruvate //",
  "GK19gp23-33u:2237": "JGc_1,29_81//",
  "GK19gp23-33u:2238": "[59] atha śrīvatsa-lakṣaṇasyāpy etad-upalakṣaṇaṃ bahu-racanaṃ vacanaṃ lakṣaṇīyam, yathā-",
  "GK19gp23-33u:2239": "sīvana-vijñā svayam api para-śilpānāṃ vilokanāt kartrī /",
  "GK19gp23-33u:2240": "sāhaṃ praṇayi-vyaktir lokaya gopi sva-hṛd-gatāṃ colīm //",
  "GK19gp23-33u:2241": "JGc_1,29.82//",
  "GK19gp23-33u:2242": "aham iha rañjana-kārī śyāmābhikhyā jagad-gata-khyātiḥ /",
  "GK19gp23-33u:2243": "yā mama vastraṃ vaste vikasati hṛt-kañja-rañjanāpy asyāḥ //",
  "GK19gp23-33u:2244": "JGc_1,29_83//",
  "GK19gp23-33u:2245": "darpaṇa-kārmuka-vidruma-muktā vikretum īhase spaṣṭam /",
  "GK19gp23-33u:2246": "gūḍhaṃ sampuṭa-yugalaṃ kretum ahaṃ tu vrajastri pṛcchāmi //",
  "GK19gp23-33u:2247": "JGc_1,29_84//",
  "GK19gp23-33u:2248": "saṃvāhana-nipuṇātmā sutanur ahaṃ tava niṣevaṇaṃ lipsuḥ /",
  "GK19gp23-33u:2249": "mat-sparśāṃśaja-saukhyaṃ subhage brāhmaṃ sukhaṃ jayati //",
  "GK19gp23-33u:2250": "JGc_1,29_85//",
  "GK19gp23-33u:2251": "[60] tatra ca sati-",
  "GK19gp23-33u:2252": "kaṅkaṇa-kāri-strīvad-veśaṃ",
  "GK19gp23-33u:2253": "keśavam upetya yāḥ kāścit /",
  "GK19gp23-33u:2254": "dakṣiṇa-vāma-caritraṃ tenus",
  "GK19gp23-33u:2255": "tan na hi karavāmahe sadasi //",
  "GK19gp23-33u:2256": "JGc_1,29.86//",
  "GK19gp23-33u:2257": "andhakāra-maya-pakṣa-lakṣitām",
  "GK19gp23-33u:2258": "ambikā-vana-gatiṃ vidhāya tām /",
  "GK19gp23-33u:2259": "yady adiṣṭam abhavan murāriṇā",
  "GK19gp23-33u:2260": "miṣṭam iṣṭam ataniṣṭa tad bahu //",
  "GK19gp23-33u:2261": "JGc_1,29.87//",
  "GK19gp23-33u:2262": "[61] tad evaṃ sati-",
  "GK19gp23-33u:2263": "kaṃsārer hṛdayābja-sambhavad-alī-vīthīyamānā vraja-",
  "GK19gp23-33u:2264": "preyasyaḥ sphuṭam antarāntara-padaṃ yātāḥ kramād antataḥ /",
  "GK19gp23-33u:2265": "evaṃ ced bhavatān na tatra ca vayaṃ saṃdihya vibrūmahe",
  "GK19gp23-33u:2266": "rādhā yat kila karṇikā-sthitim agād asmākam atrāgrahaḥ //JGc_1,29.88//",
  "GK19gp23-33u:2267": "[62] atha samāpanam-",
  "GK19gp23-33u:2268": "sudarśanasya śāpāntakārī rādhe sudarśanaḥ /",
  "GK19gp23-33u:2269": "atikāntas tavāvāti-kāntaḥ so' yaṃ bakāntakaḥ //JGc_1,29.89//",
  "GK19gp23-33u:2270": "iti śrī-śrī-gopāla-campūm anu",
  "GK19gp23-33u:2271": "rahaḥ-kutūhala-vaha-bahala-rahaḥ krīḍākhyam",
  "GK19gp23-33u:2272": "ekonatriṃśaṃ pūraṇam",
  "GK19gp23-33u:2273": "//29//",
  "GK19gp23-33u:2274": "*************************************************************",
  "GK19gp23-33u:2275": "(30)",
  "GK19gp23-33u:2276": "atha triṃśaṃ pūraṇam",
  "GK19gp23-33u:2277": "nirvrīḍa-horikā-vikrīḍanaṃ",
  "GK19gp23-33u:2278": "[1] atha madhukaṇṭhaḥ prabhātakathāṃ kramataḥ prakramate sma-",
  "GK19gp23-33u:2279": "ambikā-vana-gatir babhūva sā keli-karmaṇi hareḥ samardhanī /",
  "GK19gp23-33u:2280": "āgatāvapi tadā punar vraje horikā-pramada-parva-paddhatiḥ //JGc_1,30.1//",
  "GK19gp23-33u:2281_0": "[2] tatra ca parvaṇi sarva eva strī-puṃsa-janaḥ pramatta-gaṇa iva gāyan nṛtyan yudhyan",
  "GK19gp23-33u:2281_1": "kriḍatīti madhya-deśataḥ samudācāraḥ pracarati bhaviṣyottara-purāṇa-prāmāṇyasya purāṇānāṃ mānyatayā /",
  "GK19gp23-33u:2282": "[3] atha tatra yadā pūrṇa-guṇa-phālguna-pūrṇimā-niśāyāṃ kutuka-tṛṣṇak kṛṣṇaś ca rāmaś ca ḍhuṇḍhā-paraparyāya-horikā-gṛha-gṛhyāyāṃ bhuvi ramate sma /",
  "GK19gp23-33u:2283_0": "tadākasmād uttarasmād āgataḥ kaścid yadyapi guhyakādhipa-saṃgrāhyas tathāpi guhyaka-garhyatayā",
  "GK19gp23-33u:2283_1": "kaṃsa-śubhāśaṃsanas tatra krīḍantīr vraja-yuvatīḥ prati durdṛṣṭiṃ vidhāya tad-ākṛṣṭiṃ cintitavān /",
  "GK19gp23-33u:2284": "[4] cintayann eva ca sahasā tatra praviṣṭaḥ sa khalu durdhyānāviṣṭas tasmād akasmād aṅganānāṃ gaṇam udajavaj javataḥ kālayāmāsa /",
  "GK19gp23-33u:2285": "[5] atha sāgrajaḥ so' yaṃ gadāgrajastamasabhyasvabhāvamupalabhya pūrvaṃ tatparvarasikavaihāsikaveśaviśeṣaṃ dadhṛṣaṃ manvānaḥ sthagita ivāsīt / tataś ca-",
  "GK19gp23-33u:2286": "pratihari-gati-ceṣṭā śaṅkhacūḍena ruddhā",
  "GK19gp23-33u:2287": "dṛg api rutir api drāk kṛṣṇa-rāmeti tāsām /",
  "GK19gp23-33u:2288": "yad ayam atula-vega-drohi-rūpāti-śabdaiḥ",
  "GK19gp23-33u:2289": "pratipadam anuvartī vṛtti-lopaṃ cakāra //JGc_1,30.2//",
  "GK19gp23-33u:2290": "[6] atha tatra śrī-kṛṣṇa-vākyam-",
  "GK19gp23-33u:2291": "pratyayantyo' py atijava-bharād asya ghorān nivṛttāḥ",
  "GK19gp23-33u:2292": "paśyantyo nāv api dhig amutas trāsa-vidhvasta-netrāḥ /",
  "GK19gp23-33u:2293": "krośantyo' pi pratirutikṛtānena nīruddha-śabdāḥ",
  "GK19gp23-33u:2294": "bhrātas tarhy apy ahaha kim amū rakṣituṃ na dravāva //JGc_1,30.3//",
  "GK19gp23-33u:2295_0": "[7] tad evaṃ niścinvānau taṃ bhīṣaṇārambhatayā stambhayituṃ vicinvānau sahasā śāla-dvayaṃ",
  "GK19gp23-33u:2295_1": "sahasā troṭayantau punas tad-viṭapādikam api pramoṭayantau sudṛḍha-bhujāgra-jāgrat-tad-yugalatayā",
  "GK19gp23-33u:2295_2": "prabalatayā ca tāv anudadruvatuḥ /",
  "GK19gp23-33u:2296": "tad anu vidrava-vaśād anye' pi saṃvidrate sma / tadā ca-",
  "GK19gp23-33u:2297": "itthaṃ na tarkitaṃ laukair anayoḥ śāla-hastayoḥ /",
  "GK19gp23-33u:2298": "śālau kiṃ laghutāṃ yātau vigrahau gurutām uta //JGc_1,30.4//",
  "GK19gp23-33u:2299": "tataś ca-",
  "GK19gp23-33u:2300": "agre śubhraṃ rauhiṇeyaṃ vidhāya",
  "GK19gp23-33u:2301": "śrī-govindaḥ pradravac chaṅkhacūḍam /",
  "GK19gp23-33u:2302": "kīrti-stoma-prāyatāṃ tasya tanvann",
  "GK19gp23-33u:2303": "eṣa prāyas taṃ purastāt karoti //JGc_1,30.5//",
  "GK19gp23-33u:2304": "vilokya sa-balaṃ hariṃ parama-vikramaṃ sa-kramaṃ",
  "GK19gp23-33u:2305": "visṛjya vanitā-janaṃ tvaritam adravad guhyakaḥ /",
  "GK19gp23-33u:2306": "balasya kila kālatām amata mṛtyutāṃ yad dharer",
  "GK19gp23-33u:2307": "mṛgaṃ tad ucitaṃ yataḥ sa sa jagāma tat tat kṛtim //JGc_1,30.6//",
  "GK19gp23-33u:2308": "[8] tena visṛṣṭāyāṃ cāvalāvalāvayaṃ balābhidhas tat-saṃvalanāya tatra sthitaḥ /",
  "GK19gp23-33u:2309_0": "[9] atha śrīmān danuja-gajasiṃhas tad-anujas tu sa-vikramaṃ vikramamāṇaḥ prahasya",
  "GK19gp23-33u:2309_1": "sphuṭam auttarāhvasya ca tasya dākṣiṇātyaṃ palāyanam avetya dūretyaṃ taṃ pratyavajñayā",
  "GK19gp23-33u:2309_2": "taru-yaṣṭiṃ hastād vibhraṣṭāṃ cakāra /",
  "GK19gp23-33u:2310": "[10] vidrutya labdha-sanīḍaṃ punar asau vikrīḍana-catura-cittas tata itas taṃ vidrāvya ceṣṭitena veveṣṭi sma /",
  "GK19gp23-33u:2311": "nṛsiṃha iva hiraṇyakaśipuṃ ripuṃ sa-nigraham eva jagrāha ca /",
  "GK19gp23-33u:2312_0": "[11] tatas taṃ hasta-rodhaṃ gṛhṇann ahnāya maṇi-gṛhītaye sphurann urasilaḥ kara-sarasijena",
  "GK19gp23-33u:2312_1": "tac-chirasi kakkhaṭī-bhāva-vighaṭita-tad-adhīci-muny-asthijena gṛhīta-saṃgrāha-sāraṃ",
  "GK19gp23-33u:2312_2": "prahāram ājahāra uttarasminn anehasi mṛta-deha-pratīkādānam anuttaram itīva bhraṃśayāmāsa",
  "GK19gp23-33u:2312_3": "ca tasya tam uttaṃsam /",
  "GK19gp23-33u:2313": "[12] sa punar ātatāyī durmāyī maṇim anu prāṇān api vyaktam eva tyaktavān /",
  "GK19gp23-33u:2314": "tad-dhana-mātra-jīvana-yātraḥ khalv asau / tataś ca-",
  "GK19gp23-33u:2315": "jīvo ratnaṃ veti bhedākṣamaṃ taj-",
  "GK19gp23-33u:2316": "jyotir-mātraṃ vastu yakṣād gṛhītvā /",
  "GK19gp23-33u:2317": "paśyantīnāṃ yoṣitāṃ kaṃsa-vairī",
  "GK19gp23-33u:2318": "ninye kāmaṃ rāma-sāyujyam eva //JGc_1,30.7//",
  "GK19gp23-33u:2319": "[13] taṃ cābhipannaṃ mukhaṃ vyādāya vinnapātaṃ panna-maṇiṃ vyāpannaṃ dṛṣṭvā śrī-kṛṣṇābhiprāyam abhiprayadbhir diviṣadbhir upahasitam, yathā-",
  "GK19gp23-33u:2320": "strī-ratnaṃ puru parakīyam ādithas tvaṃ",
  "GK19gp23-33u:2321": "svaṃ cūḍāmaṇim api hārayāṃ cakartha /",
  "GK19gp23-33u:2322": "atyākṣīr bata nija-jīvanaṃ ca dhik tvāṃ",
  "GK19gp23-33u:2323": "vyādāḥ kiṃ mukham atha vaktram atra yakṣa //JGc_1,30.8//",
  "GK19gp23-33u:2324": "[14] tad evaṃ karṇa-rasanayā rasyamānam ācarya rahasyaṃ vihasya ca snigdhakaṇṭhaḥ punaḥ sa-bāṣpa-kaṇṭham uvāca-",
  "GK19gp23-33u:2325": "tat-kṣobhaṇaṃ tad dravaṇaṃ tathā tad-",
  "GK19gp23-33u:2326": "vikrīḍanaṃ tad-dhananaṃ sva-śatroḥ /",
  "GK19gp23-33u:2327": "tad-rakta-rajyan-maṇi-pāṇi-rocir",
  "GK19gp23-33u:2328": "mayy adya sadyaḥ prabham asya bhāti //JGc_1,30.9//",
  "GK19gp23-33u:2329_0": "[15] punar madhukaṇṭha uvāca-tad evaṃ dalita-cūḍe śaṅkhacūḍe niṣpīḍite krīḍite ca",
  "GK19gp23-33u:2329_1": "vrīḍitena nivṛtte kolāhala-paramparātaḥ kātaratā-virata-prakṛtayaḥ sarva eva vrajorvīpati-prabhṛtayaḥ",
  "GK19gp23-33u:2329_2": "samāgatya vismitya ca tādṛśa-duṣṭa-naṣṭībhāvataḥ punar bhaya-sandehenāspṛṣṭāḥ spaṣṭānanda-sandoha-dohās",
  "GK19gp23-33u:2329_3": "tat-parva-krīḍāṃ nirvrīḍā iva vivavruḥ /",
  "GK19gp23-33u:2330": "[16] vivṛtya ca śāstra-vipratipatti-viprayojayitṛ-viprebhyaḥ sūta-sarvānanda-guṇa-prabhūta-sūta-māgadha-vandibhyaś ca paramāvadānāni dānāni bahūni cakruḥ /",
  "GK19gp23-33u:2331": "tābhyaś ca śasta-vastrādīni prasthāpayāmāsuḥ /",
  "GK19gp23-33u:2332": "svasthāyamānāḥ samājagmuś ca kṛṣṇa-kṛṣṇāgrajau puraskṛtya nijaṃ vrajam iti /",
  "GK19gp23-33u:2333": "evaṃ vicitra-vikrīḍaḥ putras te goṣṭha-nāyaka /",
  "GK19gp23-33u:2334": "taṃ krodha-vahnau ḍhuṇḍhāgre yakṣor abhraṃ jahāva yaḥ //JGc_1,30.10//",
  "GK19gp23-33u:2335": "[17] athātra rātri-kathāyāṃ madhukaṇṭhas tāṃ horikā-kathām eva viśeṣataḥ sevayāmāsa /",
  "GK19gp23-33u:2336": "śiva-kṣapāyām atha yāpitāyāṃ",
  "GK19gp23-33u:2337": "valgūtsavā phālguna-pūrṇimāgāt /",
  "GK19gp23-33u:2338": "pakṣa-dvayasyāsya yathaiva kāntiḥ",
  "GK19gp23-33u:2339": "parva-dvayasyāsya ca tadvad asti //JGc_1,30.11//",
  "GK19gp23-33u:2340": "hime gate hima-rucir ujjvalaṃ babhāv",
  "GK19gp23-33u:2341": "aphalguni sva-mahasi phalgu-parva ca /",
  "GK19gp23-33u:2342": "na vābhavan katham atha tatra gopikā",
  "GK19gp23-33u:2343": "madotkarād api paribhūta-gopikā //JGc_1,30.12//",
  "GK19gp23-33u:2344_0": "[18] atha balakṣa-pakṣa-sapakṣakair avaprakara-śobhākara-karani-kara-karambitāṃ sva-manoratha-prathanāvalambitāṃ",
  "GK19gp23-33u:2344_1": "kṣapam anvīkṣya sarvās tat-parvānarvācīna-samudācāra-garvān mudā bahir āvirbhavanti sma, yathā-",
  "GK19gp23-33u:2345": "muhur agaṇita-gauravāḥ samantāt",
  "GK19gp23-33u:2346": "praṇaya-madāt paridhāya divya-veśam /",
  "GK19gp23-33u:2347": "api bata janatāsu horikāyāṃ",
  "GK19gp23-33u:2348": "harim abhisasrur aho vrajasya nāryaḥ //JGc_1,30.13//",
  "GK19gp23-33u:2349_0": "[19] tad evaṃ sadma-sadmanāṃ sakhī-padma-varūthinībhiḥ saha yūtha-nātha-kavaca-sthiti-racana-kañculikādi-vastraiḥ",
  "GK19gp23-33u:2349_1": "surabhi-kaṣāya-mocana-yantra-prabhṛti-śastrair bahula-kāhalādi-vāditra-vicitra-kutūhalaiḥ",
  "GK19gp23-33u:2349_2": "sa-keli-gāli-rīti-maya-gīti-kolāhalaiḥ sārvatrika-tat-pārvaṇa-rītyā nirlajjatayā",
  "GK19gp23-33u:2349_3": "sajjatayā ca vraja-pura-dvāra-puraḥ-sthita-horikāyatanāgrīya-samagrāyata-prāṅgaṇa-vihāra-saṅgara-raṅga-bhuvi saṃgatā babhūvuḥ /",
  "GK19gp23-33u:2350": "[20] yāḥ khalu bala-balānujayor yathāsvaṃ pṛthak pṛthag anurāga-dharaṇād vibhāgam āgatās tat-tan-niṣṭha-dṛṣṭitayā tiṣṭhanti sma /",
  "GK19gp23-33u:2351_0": "[21] tatra tābhir īryamāṇaṃ vardhita-śauṭīrya-parimāṇaṃ kala-kalam ākalayya jayyatāmayyas",
  "GK19gp23-33u:2351_1": "tā iti bhāvanāṃ paryavasāya-sāhāyyāya sakhi-ghaṭayā kaṭakaṃ saṅghaṭayya tadvad eva",
  "GK19gp23-33u:2351_2": "sajjatayā bala-balānujāv api valgu valgantau tatraiva gacchataḥ sma /",
  "GK19gp23-33u:2352": "[22] gatau cānavadya-vādya-ghoṣeṇa ghoṣaṃ vadhirayantau pratisenām avadhīrayāmāsatuḥ /",
  "GK19gp23-33u:2353": "yena samuddīpita-mānāḥ pratisenāyamānāś ca tās tathā vādyataḥ saṃmukhatām āsādya paritas tān api sarvān aticitrayāmāsuḥ /",
  "GK19gp23-33u:2354": "[23] yatra pratispardhayā vardhamānayos tayor yūtha-varūthinī-pramāṇayor ekatra mādhavaḥ paratra tu rādhā rājāyate sma /",
  "GK19gp23-33u:2355": "jāyate sma ca tena janānām ativismayaḥ / tathā hi-",
  "GK19gp23-33u:2356": "yadvac chubhratara-prakīrṇaka-maṇi-cchatrādikaṃ śrī-harer",
  "GK19gp23-33u:2357": "āsīt tadvad amūbhir aprathi tadā śrī-rādhikāyām api /",
  "GK19gp23-33u:2358": "kiṃ cābhyāṃ na parasparaṃ nayanayoḥ prāntaś ca sehe",
  "GK19gp23-33u:2359": "yathā jetṛtvaṃ kva nu jeyatā ca bhavitā kutreti nātrohitam //JGc_1,30.14//",
  "GK19gp23-33u:2360_0": "[24] tad evaṃ parasparam utsāhamānatām asahamānatām apy adhikṛtya kṛta-kṛtyatā-samāhārayor",
  "GK19gp23-33u:2360_1": "manoharaṇāyābhihāra-vihārayos tayor anīkinī-sahitayoḥ sarva-mahitayoḥ samañjasatām",
  "GK19gp23-33u:2360_2": "iva saṃjayantī vrajarāja-savayaḥ-purohita-śvaśurāvaraja-dāratayā gantavya-pakṣaṃ",
  "GK19gp23-33u:2360_3": "narma-śarmaṇā rañjayantī kācid ardha-vṛddhā tat-prema-samṛddhā madhyastha-padavīm",
  "GK19gp23-33u:2360_4": "adhyāsya pragalbhatayā gatyā vātyāyamānā rādhā-varga-madhyāt tat-pratipakṣasya kṣmādhavaṃ",
  "GK19gp23-33u:2360_5": "śrīman-mādhavaṃ saṃnihitavatī /",
  "GK19gp23-33u:2361": "saṃnidhāya ca yathā-yathaṃ prathamāna-smitatayā kṛte' bhivādane' bhivadane ca teṣāṃ sarveṣāṃ śṛṇvatām abravīt-",
  "GK19gp23-33u:2362": "[25] ahaṃ kila prajñā prājñā ca mahā-dharādhīśa-gaṇa-kṛtārādhāyā śrī-rādhāyā dūta-karmaṇi prabhūtatām āsannāsmi /",
  "GK19gp23-33u:2363": "tad etad avadhāryatām-",
  "GK19gp23-33u:2364": "[26] ity ukta-mātrām etāṃ madhumaṅgalaḥ sahāsam āha sma-kim uktam avadhāryatām iti /",
  "GK19gp23-33u:2365": "[27] tac chrutvā sarvasmin prahasati sovāca-vadhiro' yaṃ bhavatāṃ sabhāsad iti /",
  "GK19gp23-33u:2366": "[28] madhumaṅgala uvāca-yuktaṃ tavedaṃ nirargalatvam /",
  "GK19gp23-33u:2367": "yatas tasyā dharādhiśāyā vaśā bhavatī kasya vānyasya vaśā bhaviṣyati /",
  "GK19gp23-33u:2368": "[29] śrī-kṛṣṇas tu sa-gāmbhīryam uvāca-nikāmam eva nivedyatām /",
  "GK19gp23-33u:2369": "[30] dūtī tu tayā śiṣṭācāra-pratipālayitryā viśiṣṭam idam ādiṣṭam ity ardhokte viṣṇu viṣṇv ity uktvā provāca-śacī-jayi-tadīya-saciva-varābhir idam ādiṣṭam /",
  "GK19gp23-33u:2370": "sarvatra prasṛmara-samajñām asmadīya-rājñīm avajñāya dūrataś ca kim uta pūrataś chatrādika-dhāraṇaṃ bhavatām asādhāraṇam /",
  "GK19gp23-33u:2371": "[31] atha kṛṣṇaḥ sabhābhiḥ saha hasitvā provāca-satyaṃ tad-ādeśatas tad-abhiniveśaṃ tyajāmaḥ /",
  "GK19gp23-33u:2372": "kintu yuddhaṃ vinā rājñāṃ veda-buddhaṃ syād iti yuddhāya saṃnaddhayā bhavatyā bhāvyam ity eva vaktavyam /",
  "GK19gp23-33u:2373": "[32] atra madhumaṅgalaḥ saṃmukhaṃ gatas tad idam āha sma-deva tad idam eva samākarṇyatām /",
  "GK19gp23-33u:2374": "jātitaḥ strī cāstrī yo janastasmin vāmatārāme nāmamātreṇa rāmāspadamāgate nārjavacaryayā kāryamaryate /",
  "GK19gp23-33u:2375": "tasmādārjavavarjanādūrjasvinaste vayam evadūtyāya sthāpanīyāḥ prasthāpanīyāśca /",
  "GK19gp23-33u:2376": "asmāsu cāham evaprahāpaṇīyaḥ /",
  "GK19gp23-33u:2377": "yataḥ kovido' smi /",
  "GK19gp23-33u:2378": "[33] dūtī sahāsamāha sma-lālāṭika bhavān yadi kovidas tarhy anyaḥ ko' vidaḥ /",
  "GK19gp23-33u:2379": "[34] madhumaṅgalaḥ sotprāsam uvāca-jalpāki kalayāmi bhavatī tasyāḥ sabhāyā vindur asti /",
  "GK19gp23-33u:2380": "tathāpi trayītanor mamāgrataḥ sthitir api tava na sthiratāṃ labheta /",
  "GK19gp23-33u:2381": "[35] dūtī sāvajñam uvāca-viśāradāyā mama purataḥ śāradas tvaṃ kiyad vā vaditāsi /",
  "GK19gp23-33u:2382": "tasmān nīvākavalitam ākalaya /",
  "GK19gp23-33u:2383": "[36] madhumaṅgalaḥ sa-roṣaṃ śrī-kṛṣṇam avalocya vakti sma-para-vaktavyā khalv iyaṃ vaktavyā bhavatīti nāsmākaṃ vaktavyā bhavitum arhati /",
  "GK19gp23-33u:2384": "kintu seyaṃ tāvad atra nirudhyatām yāvad ahaṃ tad vṛttam avabudhya sudhy-agraṇīr bhavantam avaruṇadhmi /",
  "GK19gp23-33u:2385": "[37] dūtī sa-hāsam uvāca-nūnaṃ bhavatāṃ dūtaḥ so' yam agrata eva vyagratām avāpa /",
  "GK19gp23-33u:2386": "yan māmatra ruddhann eva tatra jigamiṣati /",
  "GK19gp23-33u:2387": "tasmān na mādṛg iva niḥśaṅkaṃ so' yam iti bhavatāṃ kalaṅkāya paraṃ pratipatsyate /",
  "GK19gp23-33u:2388": "yuktam eva ca tat-tad-āvayoḥ /",
  "GK19gp23-33u:2389": "svāmi-guṇā hi parijanam anuyanti /",
  "GK19gp23-33u:2390": "[38] kṛṣṇa uvāca-bhāmini svāmi-guṇatvaṃ punaḥ prakārāntareṇa mantavyam /",
  "GK19gp23-33u:2391": "sā khalu vāmā vayaṃ tu dakṣiṇā iti /",
  "GK19gp23-33u:2392": "[39] dūty uvāca-yūyaṃ khalv apasavyā iti satyam eva yataḥ sveṣāṃ dakṣiṇatāvācitve' pi pratikūlatāṃ na jahītha /",
  "GK19gp23-33u:2393": "[40] madhumaṅgalas tu tad aśṛṇvann iva provāca-mahārāja vāmātvam eva khalu tāsāṃ balāya kalpate yasmād abalāḥ /",
  "GK19gp23-33u:2394": "[41] dūty uvāca-doṣa-jñāḥ khalu bhavantaḥ katham iva guṇānusandhānaṃ kurvantu /",
  "GK19gp23-33u:2395": "[42] madhumaṅgala uvāca-doṣaika-dṛk purobhāgīty evaṃ yac-chābdikair matam tasmāt tvam eva purataḥ sudhībhis tābhir āhitā /",
  "GK19gp23-33u:2396": "[43] dūty uvāca-asaṅkhyāvatāṃ bhavatāṃ purataḥ katham eka-saṅkhyāvatī pratyuttaraṃ dadyām /",
  "GK19gp23-33u:2397": "bhavāṃs tu tatrānubandha eva /",
  "GK19gp23-33u:2398": "tathāpi sarve śṛṇvantu /",
  "GK19gp23-33u:2399": "tāsām abalātvaṃ khalu virodhi-lakṣaṇayā yataḥ śastra-śarīratvam eva dṛśyate /",
  "GK19gp23-33u:2400": "tad etac ca tan-mukhyām upalakṣya lakṣyatām /",
  "GK19gp23-33u:2401": "keśāḥ pāśāś cala-nayana-yugaṃ vāṇa-yugmaṃ namad-bhrūś",
  "GK19gp23-33u:2402": "cāpaḥ karṇāvari-paridadhatau nāsikā divya-śastrī /",
  "GK19gp23-33u:2403": "dantā vajrāṇy apara-tad-aparaṃ tarkyam evaṃ tad etac-",
  "GK19gp23-33u:2404": "chastrai rādhā svayam udayati ko vā balīyān ato' nyaḥ //JGc_1,30.15//",
  "GK19gp23-33u:2405_0": "[44] atra ko vā balīyān ato' nya iti kṛṣṇam eva kaṭākṣeṇa paśyantī prāha sma- [45]",
  "GK19gp23-33u:2405_1": "evaṃ vivadamānayor anayoḥ kṛṣṇas tu tayā prastutaṃ tasyāḥ saundaryam avadhārya kṣaṇaṃ",
  "GK19gp23-33u:2405_2": "dhīratāṃ saṃdhārya provāca-dūti jātita eva pratīpadarśiny asi /",
  "GK19gp23-33u:2406": "kiṃ bruve /",
  "GK19gp23-33u:2407": "kintu madīya-dūta-nirmitā rāja-nītir iyaṃ na tu bhītiḥ /",
  "GK19gp23-33u:2408": "[46] tato bhavatī tāvad atra sthitim anubhavatu /",
  "GK19gp23-33u:2409": "mama dūtas tatra gacchatu /",
  "GK19gp23-33u:2410": "tataḥ saṃcārakāṇām ācāreṇa samācāreṇa sācāre labdha-pracāre yathāyatham ācaritavyam /",
  "GK19gp23-33u:2411": "[47] punar madhumaṅgalaṃ praty uvāca-bhadraṃ svayam eva tatra gamyatām iti /",
  "GK19gp23-33u:2412": "[48] dūty uvāca-",
  "GK19gp23-33u:2413": "nyāye yuktau pramāṇe ca sthito madhyastha ucyate /",
  "GK19gp23-33u:2414": "paraṃ madhye sthito yaḥ syāt sa madhya-sthāvaraḥ smṛtaḥ //JGc_1,30.16//",
  "GK19gp23-33u:2415": "[49] so' yaṃ punaś cheka eva /",
  "GK19gp23-33u:2416": "tataḥ śikṣām api nārhatīti svairam eva gacchatu /",
  "GK19gp23-33u:2417": "[50] madhumaṅgalas tu viśastā khalv iyaṃ kathaṃ śastaṃ vadatu nāmeti nivedya yathādiśanti mahārāja-mahāśayā iti prasthitavān /",
  "GK19gp23-33u:2418": "prasthāya ca tāsāṃ sthānam āsīdann āśī-rāśibhiḥ prasādam āsādayāmāsa /",
  "GK19gp23-33u:2419": "[51] sarvāś ca namaskṛtya sa-smitaṃ kṛtyaṃ pṛcchanti sma /",
  "GK19gp23-33u:2420": "[52] madhumaṅgalas tu bhavatīnām etan-nṛtya-darśanam eva kṛtyam iti procya pratyuvāca-kiṃ ca bhavatīnāṃ dūtī tatra gatā vartate brūte ca /",
  "GK19gp23-33u:2421": "asmākaṃ rājñī sārvabhaumaṃ bhavantaṃ militum icchatīti /",
  "GK19gp23-33u:2422": "tad avadhārya vismayād asmākaṃ rājñā cājñāpitam /",
  "GK19gp23-33u:2423": "sā khalu parānugatā jātāstīti śrūyate /",
  "GK19gp23-33u:2424": "tasmād etan na śraddadhyāma /",
  "GK19gp23-33u:2425": "ataḥ svasya svasā kācid asmāsu kasmaicana vivahanāya dīyatām /",
  "GK19gp23-33u:2426": "tadā tasyāḥ śvovasīyasāya syād iti /",
  "GK19gp23-33u:2427": "[53] sarvāḥ sa-bhrū-vijṛmbham āhuḥ sma-vācāṭa-tāpāṭavamaya-dhūrtatāyā mūrtir evāyaṃ sphuṭam anyathākāraṃ vadann asmān vañcayitum evānañcitavān asti /",
  "GK19gp23-33u:2428": "sa kadācid evaṃ na kadvadāyate /",
  "GK19gp23-33u:2429": "sā punar asmākaṃ saṃcārikā nemāṃ kucaratām ācaret /",
  "GK19gp23-33u:2430": "kintu baddheti saṃbadhyate /",
  "GK19gp23-33u:2431": "[54] viśākhovāca-yathākāraṃ tathākāraṃ vā vadatu /",
  "GK19gp23-33u:2432": "so' yaṃ kathaṃkāraṃ yūyam idaṃ vicārayatha /",
  "GK19gp23-33u:2433": "yato viprasyāsya kṛtaṃ khalu viprakṛtam eva bhaṇyate /",
  "GK19gp23-33u:2434": "katham iva prakṛtaṃ syāt /",
  "GK19gp23-33u:2435": "[55] madhumaṅgala uvāca-ko vātra mama lābhaḥ /",
  "GK19gp23-33u:2436": "[56] viśākhovāca-aye bhadra vipra labdhamapi tathaivānusandheyam /",
  "GK19gp23-33u:2437": "[57] tad evaṃ pratyādiṣṭas tu madhumaṅgala uvāca-sarva-klamatha-mathanānāṃ śamatha-damatha-satpatha-prathana-parāṇām atha kathaṃ na bhavaty asmākam evāyaṃ doṣaḥ /",
  "GK19gp23-33u:2438": "yat khalu sandhy-anusandhānam etābhis tu yuddham evānubaddham asti /",
  "GK19gp23-33u:2439": "[58] atha śrī-rādhikābhidadhāti sma-kiṃ balaḥ saṃvalate bhavadīyaḥ sa rājā /",
  "GK19gp23-33u:2440": "yasmād etāvad garvāyase /",
  "GK19gp23-33u:2441": "[59] madhumaṅgala uvāca-",
  "GK19gp23-33u:2442": "uccāṭanaṃ guṇa-gaṇa-prathanād vikṛṣṭir",
  "GK19gp23-33u:2443": "vaṃśī-kalād vikalanaṃ vara-rūpa-vṛndāt /",
  "GK19gp23-33u:2444": "stambho vilāsa-valayād vaśatā ca vāṇī",
  "GK19gp23-33u:2445": "mādhuryataḥ sumukhi yasya balī tataḥ kaḥ //JGc_1,30.17//",
  "GK19gp23-33u:2446": "kiṃ ca-",
  "GK19gp23-33u:2447": "drāghiṣṭa-kṣepiṣṭha-preṣṭha-variṣṭha-sthaviṣṭha-baṃhiṣṭhāḥ /",
  "GK19gp23-33u:2448": "asman-nṛpateḥ purataḥ sarve garveṇa ricyante //JGc_1,30.18//",
  "GK19gp23-33u:2449": "api ca-",
  "GK19gp23-33u:2450": "vṛndiṣṭha-kṣodiṣṭha-jyeṣṭha-gariṣṭha-hrasiṣṭha-sādhiṣṭhāḥ /",
  "GK19gp23-33u:2451": "asman-nṛpater agre viparītābhā-parītāḥ syuḥ //JGc_1,30.19//",
  "GK19gp23-33u:2452": "[60] atha śrī-rādhā tu tad-avadhāraṇād antaḥ-prema-bādhāṃ katham api samādhāya lalitā-mukham īkṣitavatī /",
  "GK19gp23-33u:2453": "lalitā tu sa-vipralāpam ālalāpa-",
  "GK19gp23-33u:2454": "sa veṇur mūka-vadhiro yatrāgād vāvadūkatām /",
  "GK19gp23-33u:2455": "tatrāyaṃ kiṃ na vāgmī syād brahma-vaṃśa-samudbhavaḥ //JGc_1,30.20//",
  "GK19gp23-33u:2456": "[61] kintu yathāsmākaṃ dūtī niruddhā tathā tam etam api nirudhya yuddhāya saṃnahyāmaḥ /",
  "GK19gp23-33u:2457": "anantaraṃ tu parama-pracaṇḍāḥ sva-pitṛ-purohita-paugaṇḍāḥ samādiśyantām /",
  "GK19gp23-33u:2458": "te ca strī-veśam evāsya balāt kurvantu /",
  "GK19gp23-33u:2459": "kṛte ca tad-veśe śrī-vrajarāja-purohita-bhāgineyaḥ so' yaṃ na cārbhakas tatra gacchann asmadīya-saṃdeśa-varṇāṃs tat-karṇābhyarṇān karotu /",
  "GK19gp23-33u:2460": "asmākam anyā kanyā na vidyate /",
  "GK19gp23-33u:2461": "kintu siṃhala-dvīpād dīpābhā padminīyam ekā jita-sarvātirekā nītāsti /",
  "GK19gp23-33u:2462": "sā tu svayaṃ rājñā pariṇīyatām /",
  "GK19gp23-33u:2463": "[62] tatra padminī-prāyeṇa duṣkula-sadmajeti nāvajñātavyā /",
  "GK19gp23-33u:2464": "viṣād apy amṛtaṃ grāhyam",
  "GK19gp23-33u:2465": "amedhyād api kāñcanam /",
  "GK19gp23-33u:2466": "nīcād apy uttamāṃ vidyāṃ",
  "GK19gp23-33u:2467": "strī-ratnaṃ duṣkulād api //",
  "GK19gp23-33u:2468": "[GarP 1.110] iti hi smaryate /",
  "GK19gp23-33u:2469": "[63] madhumaṅgala uvāca-nanu bhavatyaś ca padminyas tarhi tā eva kathaṃ kule nānarhitāḥ /",
  "GK19gp23-33u:2470": "[64] lalitā sa-roṣam uvāca-",
  "GK19gp23-33u:2471": "āvṛtā jagati padminī yayā padmayā jitavatī sadāpi tām /",
  "GK19gp23-33u:2472": "rādhikādir api padminītayā bhaṇyatāṃ tatir aho mṛgī-dṛśām //JGc_1,30.21//",
  "GK19gp23-33u:2473_0": "[65] atha śrī-rādhikā hasitvā cillī-cālanayā lasitvā ca sva-pitṛ-purohita-bālakānāṃ",
  "GK19gp23-33u:2473_1": "pañcāśataṃ tad-veśāyādiśya rāja-purohita-svasrīyeṇa ca tathā saṃdiśya yuddha-kautukāyābhiniviśya",
  "GK19gp23-33u:2473_2": "tasya strī-veśasya purataḥ sthitiṃ nidiśya cāmūbhiś camūru-cakṣuś-camūbhir abhikrantavatī",
  "GK19gp23-33u:2473_3": "yuddhābhimukhatayā ca sthitavatī kṛṣṇaṃ ca manasyāhitavatī / tatra ca-",
  "GK19gp23-33u:2474": "abībhaṣad ayaṃ horīm ababhāṣad iyaṃ tathā /",
  "GK19gp23-33u:2475": "adīdipad asau bhāvam asau ca tam adīdipat //JGc_1,30.22//",
  "GK19gp23-33u:2476_0": "[66] tataś ca rājāyamāna-gokula-yuvarājas taṃ nikāra-prakāraṃ baṭu-mukhataḥ kaṭu-nibhaṃ",
  "GK19gp23-33u:2476_1": "karṇa-puṭam ānīya tāṃ dūtīṃ sva-pakṣa-rakṣitābhiḥ kābhiścit pragalbhatā-lakṣitābhis",
  "GK19gp23-33u:2476_2": "tādṛśa-strībhiḥ puruṣa-veśāṃ vidhāya tena baṭunā saṃdideśa /",
  "GK19gp23-33u:2477": "tasyāḥ kanyāyāḥ so' yam evadhanyo vara iti /",
  "GK19gp23-33u:2478": "[67] saṃdiśya ca tām api madhumaṅgalavat puraḥ praḥīyābhiṣeṇayāmāsa /",
  "GK19gp23-33u:2479_0": "[68] tad evaṃ mithaḥ kṛte niyate netroḥ kābhiścid anyābhiḥ kutuka-kṛte taṭasthatayā",
  "GK19gp23-33u:2479_1": "tatra saṅghaṭamānābhiḥ prakaṭa-haṭhatayā dvayos tat-tad-veśa-viśeṣiṇoḥ kṛta-sandhe",
  "GK19gp23-33u:2479_2": "paṭāñcala-bandhe jāte cobhayataś ca nānā-hāsa-prabandhe śrī-rādhā-pakṣa-lakṣitābhir",
  "GK19gp23-33u:2479_3": "mṛgākṣībhir idam ākhyāyi /",
  "GK19gp23-33u:2480": "[69] varṣīyasānena vareṇāsmat-padminīyaṃ dharṣitā /",
  "GK19gp23-33u:2481": "tasmād yuddhārtham udyamaḥ saṃbadhyatām /",
  "GK19gp23-33u:2482": "[70] tataḥ saṃbaddheṣu śuṣirādibhiḥ sārdhaṃ yuddha-vādyārtham ānaddheṣu /",
  "GK19gp23-33u:2483": "narmāṅga-gālir udaka-kṣipa-yantra-yuktir",
  "GK19gp23-33u:2484": "daṇḍī-prapātana-nivartana-keli-rītiḥ /",
  "GK19gp23-33u:2485": "kāntākṛti-vyati-kṛta-grahaṇaṃ sakhīnāṃ",
  "GK19gp23-33u:2486": "sāhāyakaṃ yudhi babhau hari-horikāyāḥ //JGc_1,30.23//",
  "GK19gp23-33u:2487_0": "[71] cirataś ca kṛṣṇa-keli-kalāvakalana-kevalatayā vikalita-sva-sva-keli-kalaha-pralāpeṣu",
  "GK19gp23-33u:2487_1": "rāma-śrīdāma-sudāmādi-kalāpeṣu tal-līlā-tṛṣṇak-kṛṣṇa eva sva-preyasībhiḥ saha sahasāhava-nibhaṃ viharati sma /",
  "GK19gp23-33u:2488": "[72] prathamaṃ tāvad asāv amūś ca parasparaṃ snigdhā vyatiṣajya vyatibiddhā babhūvuḥ, yataḥ-",
  "GK19gp23-33u:2489": "bhrū-kārmukā netra-bāṇā ye teṣāṃ māra-saṃyati /",
  "GK19gp23-33u:2490": "aṅgāstrāṇāṃ hanta kiṃ syād aparāddha-pṛṣatkatā //JGc_1,30.24//",
  "GK19gp23-33u:2491": "[73] atha punar daṇḍādaṇḍidaṇḍanapūrvakaṃ bāhābāhavibahalamevāyaṃ harirāhavamuvāha / tathā hi-",
  "GK19gp23-33u:2492": "dorāndolanam aṅgulī-parimalaṃ keśa-grahaṃ veśanut",
  "GK19gp23-33u:2493": "pāṇyoś cañcalatāṃ tathā para-paraṃ vācyāṃ vicārāt param /",
  "GK19gp23-33u:2494": "kurvaṃs tat-para-dāra-sainyam aviśat kṛṣṇas tathā svaṃ yathā",
  "GK19gp23-33u:2495": "kutrāgād iti veda na sma janatā sāpy astu nāpi svayam //JGc_1,30.25//",
  "GK19gp23-33u:2496": "[74] tataś ca kramaśaḥ para-parātikrama-pūrvakam apūrvotsāha-vṛtayoḥ sakhībhir āvṛtayor asādhāraṇa-krīḍā-raṇa-javayo rādhā-mādhavayor eva vyatiṣaṅgaḥ prasaṅga-māyātaḥ /",
  "GK19gp23-33u:2497": "tatra ca /",
  "GK19gp23-33u:2498": "yathā-yathaṃ tat-kautukāvakalanataḥ sva-sva-vyāpāraṃ parityajya rajyamāna-citratayā citrāyamāṇā vara-varṇinyaḥ sauvarṇa-varṇākāratayā vṛṇvānā mithas tad varṇayāmāsuḥ /",
  "GK19gp23-33u:2499": "[76] tatha hi gītam-",
  "GK19gp23-33u:2500": "paśya paśya sakhi horīyuddham /",
  "GK19gp23-33u:2501": "rādhā-mādhava-kṛtam anurahasaṃ suciraṃ bhavad-anuruddham //dhru//",
  "GK19gp23-33u:2502": "daṇḍādaṇḍi-gate parikhaṇḍita-taratamato vyatirodham /",
  "GK19gp23-33u:2503": "vyatiṣañjanam iha bhāti taḍid-ghana-ruci-jaya-lasad-udbodham //",
  "GK19gp23-33u:2504": "mastaka-vastra-skhalanārambhāt pihite tan-mukha-yugale /",
  "GK19gp23-33u:2505": "bhramara-varāyitam ekenāsminn anyasmin bahu kamale //",
  "GK19gp23-33u:2506": "bhuja-bhujagena harer bahudhāraci hṛdi tasyāḥ phaṇa-līlā /",
  "GK19gp23-33u:2507": "cakravāka-yuga-gīrṇir avākali yatra muhuḥ kṛti-śīlā //",
  "GK19gp23-33u:2508": "api punar asminn avakalayata kila niravaniruha-tati-deśam /",
  "GK19gp23-33u:2509": "abhinava-kanaka-latā-parivalayita-taruṇa-tamāla-kuleśam //",
  "GK19gp23-33u:2510": "taṃ yuvatī-kula-sāhāyaka-kṛta-bala-rādhā-vaśa-balinam /",
  "GK19gp23-33u:2511": "racayati nayati ca nija-viṣaye diśi rabhasarasād api valinam //",
  "GK19gp23-33u:2512": "nītaṃ taṃ nava-pīta-paṭaṃ mṛga-nābhi-jalair abhiṣiktam /",
  "GK19gp23-33u:2513": "tanute sutanū-tatir iha vitanu-pramada-madād atiriktam //",
  "GK19gp23-33u:2514": "seyaṃ rādhā svayam iha muralīṃ yad bata harati sa-yatnam /",
  "GK19gp23-33u:2515": "na tad adbhutam iva yad aharad asya prathamaṃ hṛn-maṇi-ratnam //",
  "GK19gp23-33u:2516": "atha rāmādiḥ sakhi-janatā taṃ paśyantī viniruddham /",
  "GK19gp23-33u:2517": "sandhim adhitsata visṛjantī tāḥ prati dūtaṃ guṇa-śuddham //",
  "GK19gp23-33u:2518": "rāmaḥ sa yadā phālguna-parvaṇi deyaṃ mene dātum /",
  "GK19gp23-33u:2519": "pratibhuvam ādāyātha tadā harir ābhir amanyata rātum //",
  "GK19gp23-33u:2520": "jāte sandhāv akhilenāpi ca śaṃsati divye loke /",
  "GK19gp23-33u:2521": "nija-nija-kāntā-moha-virohaṇa-gītiḥ sa sa viluloke //",
  "GK19gp23-33u:2522": "iti// //JGc_1,30.26//",
  "GK19gp23-33u:2523": "[77] evaṃ sthite parasparaṃ carcarikā-racana-nicāyane vismāyake jāte samāja-dvaye ca mithaḥ kiṃcid dūraṃ yāte kasmād apy akasmān mūḍha-dhīḥ śaṅkhacūḍaḥ samāgataḥ /",
  "GK19gp23-33u:2524": "sa tu vigīta evety alam ati-tad-vistareṇa /",
  "GK19gp23-33u:2525": "[78] atha samāpanam-",
  "GK19gp23-33u:2526": "śaṅkhacūḍaṃ nihatavān yan maṇiṃ dattavān api /",
  "GK19gp23-33u:2527": "rādhe kāntas tavāyaṃ tat kṛtavāṃs tvat-kṛte dvayam //JGc_1,30.27//",
  "GK19gp23-33u:2528": "iti śrī-śrī-gopāla-campūm anu",
  "GK19gp23-33u:2529": "nirvrīḍa-horikā-vikrīḍanaṃ nāma",
  "GK19gp23-33u:2530": "triṃśaṃ pūraṇam",
  "GK19gp23-33u:2531": "//30//",
  "GK19gp23-33u:2532": "*************************************************************",
  "GK19gp23-33u:2533": "(31)",
  "GK19gp23-33u:2534": "athaikatriṃśaṃ pūraṇam",
  "GK19gp23-33u:2535": "nānā-rāga-vicitra-caritra-citram",
  "GK19gp23-33u:2536": "[1] atha snigdhakaṇṭhaḥ prabhāta-kathāṃ prathayāmāsa-[2] tad evaṃ pratikṣaṇam eva parama-prema-lakṣaṇa-līlāṃ phullad-ullāsataḥ sa gokula-bandhur daśamaṃ saṃvatsaraṃ saṃvalate sma /",
  "GK19gp23-33u:2537_0": "[3] sa tu nṛśaṃsaḥ kaṃsaḥ kramaśaḥ sarveṣu nirmita-nija-garveṣu tarhi nistarhiteṣu",
  "GK19gp23-33u:2537_1": "vaira-śuddhiṃ prati pratigata-buddhiḥ sarvataḥ śreṣṭhatayā rakṣitāvariṣṭa-keśināv",
  "GK19gp23-33u:2537_2": "āhūya saṃrabha-māṇatayā sabhayatayā cābhihitavān /",
  "GK19gp23-33u:2538": "mayāvajñayā nātiyogyā eva tatra viniyogyāḥ kṛtāḥ /",
  "GK19gp23-33u:2539": "sa tu dāraka iti buddhyā /",
  "GK19gp23-33u:2540": "kintu sphuṭam asau sarveṣāṃ dāraka eva jātaḥ /",
  "GK19gp23-33u:2541": "tataḥ kausīdya-khidyamānatayā bhavantāv anuyujyete /",
  "GK19gp23-33u:2542": "kim iha yujyata iti /",
  "GK19gp23-33u:2543": "[4] tāv ūcatuḥ-deva tad etad eva pratīkṣya sthiratayābhīkṣṇaṃ vartāvahe /",
  "GK19gp23-33u:2544": "sāmprataṃ tu sāmpratam ājñāpyatām /",
  "GK19gp23-33u:2545": "athavā kim ājñāpanayā /",
  "GK19gp23-33u:2546": "vināpi tāṃ viniyuktā eva yukta-sevakatayā vayam ity utthāya sābhyutthāna-praṇāmaṃ prasthitayos tayoḥ kaṃsaḥ śaśaṃsa /",
  "GK19gp23-33u:2547": "[5] ariṣṭas tāvat pratiṣṭhatām /",
  "GK19gp23-33u:2548": "iṣṭāpatti-vipattitas tu keśī ca tat-prativeśa-veśī bhavitā /",
  "GK19gp23-33u:2549": "tad etad avadhāya tau ca gṛham āgatya sātatyata eva tad-artham ājagṛhatuḥ /",
  "GK19gp23-33u:2550_0": "[6] atha kadācil lohitāyamāne sāyaṃ mārtaṇḍa-raśmi-maṇḍale nāmnāriṣṭaḥ sarva-diviṣa-dariṣṭaḥ",
  "GK19gp23-33u:2550_1": "sarvatra ca raṃhasā jaṅghanyamānaḥ sarvāṃś cāghnā jeghnīyamānaḥ śrīmantaṃ goṣṭha-dvārāntam ājagāma /",
  "GK19gp23-33u:2551": "[8] yadā hi citrāyuta-pūrṇa-candrāṃ pūrṇimām anu turṇita-cetāḥ sva-sukha-vardhana-govardhana-vilokana-kāmanayā śrī-rāma-kaniṣṭhaḥ kiṃcid dūraṃ praviṣṭa āsīt / tataś ca-",
  "GK19gp23-33u:2552": "bhū-kampa-kramaṇān mahīdhra-calanaṃ tasyāgater vāri-bhṛd-",
  "GK19gp23-33u:2553": "vikṣobhaṃ nadanān niśācara-varaṃ vaikṛtyabhāg-ākṛteḥ /",
  "GK19gp23-33u:2554": "tad-rūpādri-viniścayaṃ kakudi vār-mug-vṛnda-saṅghaṭṭanād unnīya vrajaga-prajā diśi diśi drāk kāndiśīkyaṃ gatāḥ //",
  "GK19gp23-33u:2555": "JGc_1,31.1//",
  "GK19gp23-33u:2556": "kiṃcit kiṃcin mūtraṇād āpagānāṃ",
  "GK19gp23-33u:2557": "gūtha-tyāgād gaṇḍa-śailāvalīnām /",
  "GK19gp23-33u:2558": "sṛṣṭiṃ kartā paśyatāriṣṭa-nāmā",
  "GK19gp23-33u:2559": "devāriṣṭaḥ parvatātmā pratītaḥ //",
  "GK19gp23-33u:2560": "JGc_1,31.2//",
  "GK19gp23-33u:2561": "vṛṣa-dambhī sa-saṃrambhaṃ rambhaṇaṃ yad-vyadhād asau /",
  "GK19gp23-33u:2562": "tenāsīd vyakta-sandarbhaḥ svayaṃ go-garbha-pātinā //",
  "GK19gp23-33u:2563": "JGc_1,31_3//",
  "GK19gp23-33u:2564": "vapraṃ yadāpaskirate sma śṛṅgā-",
  "GK19gp23-33u:2565": "dibhir vikurvāṇatā vṛṣaḥ saḥ /",
  "GK19gp23-33u:2566": "tadākhilaṃ gokulam āśu mṛdbhiḥ",
  "GK19gp23-33u:2567": "pracchannam āsīd vana-maṇḍalaṃ ca //",
  "GK19gp23-33u:2568": "JGc_1,31.4//",
  "GK19gp23-33u:2569": "yatra tatra khuram ādadhāti",
  "GK19gp23-33u:2570": "sa kṣmāpi tatra valate vidīrṇatām /",
  "GK19gp23-33u:2571": "netra-tulya-vilataḥ samucchritaṃ",
  "GK19gp23-33u:2572": "vāri rodana-nibhaṃ bibharti ca //",
  "GK19gp23-33u:2573": "JGc_1,31.5//",
  "GK19gp23-33u:2574": "[9] tatra lokānāṃ vacanaṃ-",
  "GK19gp23-33u:2575": "jātu mātu girireṣa samantād- uccalann api tathāvidha-mūrteḥ /",
  "GK19gp23-33u:2576": "kiṃ tu śṛṅga-talagaṃ ravi-yugmaṃ",
  "GK19gp23-33u:2577": "hā vyasismayata gokula-lokam //JGc_1,31.6// iti /",
  "GK19gp23-33u:2578_0": "[10] evam udghnatā gavām udghnān nighnatā ca sarvaṃ vastu prastubhyatā cāriṣṭena",
  "GK19gp23-33u:2578_1": "kṛtād ākruṣṭāt kaṣṭam anuspṛṣṭavantas te goṣṭha-niṣṭhā go-nara-prakṛṣṭāḥ kṛṣṇāya",
  "GK19gp23-33u:2578_2": "muhur vikṛṣṭavantaḥ /",
  "GK19gp23-33u:2579": "[11] sūrataḥ sa tu dūratas teṣām avagata-vikrośana-leśa-mātraṃ kutrāpy akṛta-yātra iva saṃmukhata evāvatasthe /",
  "GK19gp23-33u:2580": "avasthāya ca mā bhaiṣṭety abhayam uddiṣṭaṃ vidhāya krodhāviṣṭas tam ariṣṭam ājuhāva balīvarda-krodha-vardhana-narda-viśeṣeṇa /",
  "GK19gp23-33u:2581": "tad idaṃ tu taṃ prati samprati sukarārdanas tvam asīti jñāpanāya /",
  "GK19gp23-33u:2582": "[12] atha covāca, yathā-",
  "GK19gp23-33u:2583": "sapālaiḥ paśubhir manda trāsitaiḥ kim asattama /",
  "GK19gp23-33u:2584": "mayi śāstari duṣṭānāṃ tvad-vidhānāṃ durātmanām //[BhP 10.36.7] iti /",
  "GK19gp23-33u:2585": "punaś ca-",
  "GK19gp23-33u:2586": "piṇḍīśūra vidūraḥ san krūratāṃ tvaṃ kim ṛcchasi /",
  "GK19gp23-33u:2587": "sāmudra-pūra iva māṃ kumbha-jātaṃ prapūrayeti //",
  "GK19gp23-33u:2588": "JGc_1,31.7//",
  "GK19gp23-33u:2589": "[13] tad idaṃ ca tasya gāṃ-manyasya jighāṃsayā lokānāṃ gotva-bhramāpagamanayā coktavān iti gamyate / kiṃ ca-",
  "GK19gp23-33u:2590": "āsphoṭanaṃ kṛtam anena tadā yad asmād- āsphoṭanaṃ samabhavad danuja-śrutīnām /",
  "GK19gp23-33u:2591": "ko' yaṃ cakāra sa tu yad vṛsabhas tad",
  "GK19gp23-33u:2592": "uccaiḥ kopaṃ ca varṣa-śiśuvan nahi jāhasīti //",
  "GK19gp23-33u:2593": "JGc_1,31.8//",
  "GK19gp23-33u:2594": "kṛṣṇaḥ sakhyuḥ skandha-deśe sva-bāhuṃ",
  "GK19gp23-33u:2595": "nikṣipyāsāv uddhasann eva tasthau /",
  "GK19gp23-33u:2596": "yena krodhaṃ vardhayāmāsa tasya",
  "GK19gp23-33u:2597": "preyo-vargāṇāṃ ca sandeha-sargam //",
  "GK19gp23-33u:2598": "JGc_1,31.9//",
  "GK19gp23-33u:2599": "vṛṣas tv asau raja iva puccha-mārjanī- paribhramair ghana-gaṇa-lakṣam utkṣipan /",
  "GK19gp23-33u:2600": "kṣitiṃ kṣatām atha khura-vajra-vijvalat- khanitrakair vidadhad agād dhariṃ prati //",
  "GK19gp23-33u:2601": "JGc_1,31_10//",
  "GK19gp23-33u:2602": "sa vajrati sma na param āśu vidravaṃ",
  "GK19gp23-33u:2603": "prati dviṣat-pratirutatī-vratāṃ prati /",
  "GK19gp23-33u:2604": "na kevalaṃ harir iha hā samāyayau",
  "GK19gp23-33u:2605": "sakhāpi yaḥ parikṛta-tad-bhujāṃsakaḥ //",
  "GK19gp23-33u:2606": "JGc_1,31.11//",
  "GK19gp23-33u:2607": "[14] tādṛśatayā spaṣṭam aviprakṛṣṭe ca tasmin śrīmān kṛṣṇas tu śṛṅga-dvayam evābhijagrāha, yathā-",
  "GK19gp23-33u:2608": "śṛṅge ye pūrvatāṃ nīte jayāya vṛṣa-rakṣasā /",
  "GK19gp23-33u:2609": "sva-sandānāya te sṛṣṭe kṛṣṇa-doṣṇor vaśaṃ gate //JGc_1,31.12//",
  "GK19gp23-33u:2610": "bāhu-pāśa-sita-tīvra-śṛṅgakaḥ",
  "GK19gp23-33u:2611": "sa sphuṭaṃ pratimukhaṃ sarann api /",
  "GK19gp23-33u:2612": "pratyag aṣṭādaśa ca kramān balād dity-apatya-ripuṇāpayāpitaḥ //",
  "GK19gp23-33u:2613": "JGc_1,31.13//",
  "GK19gp23-33u:2614": "ayam uddhutas tad iha nāsti bhāratā",
  "GK19gp23-33u:2615": "na phalaṃ vinodana-kalā-vinodataḥ /",
  "GK19gp23-33u:2616": "iti mādhavaḥ sphuṭam ariṣṭam utkṣipan",
  "GK19gp23-33u:2617": "nati-rīḍhayā bata vivṛttim āṭiṭat //",
  "GK19gp23-33u:2618": "JGc_1,31.14//",
  "GK19gp23-33u:2619": "vyavartata hari-kṣiptaḥ paraṃ nokṣāsuraḥ kṣitau /",
  "GK19gp23-33u:2620": "hāsāveśa-vaśe kṣiptaḥ svarge' pi svargiṇāṃ gaṇaḥ //",
  "GK19gp23-33u:2621": "JGc_1,31_15//",
  "GK19gp23-33u:2622": "papāta pucchaṃ bhuvi śṛṅgayor balāc",
  "GK19gp23-33u:2623": "chṛṅge tu pucchasya nipetatur bhuvi /",
  "GK19gp23-33u:2624": "pṛṣṭhāṅghri caivaṃ vṛṣa-rakṣasas tadā",
  "GK19gp23-33u:2625": "yuktaṃ tad asmin viparīta-kāriṇi //",
  "GK19gp23-33u:2626": "JGc_1,31.16//",
  "GK19gp23-33u:2627": "tajjā lajjāpy utthitā tasya so' pi",
  "GK19gp23-33u:2628": "pratyuttasthāv abhyayuṅktāpi bhūyaḥ /",
  "GK19gp23-33u:2629": "kṛṣṇas tv enaṃ pātayan vāma-śṛṅge- ṇotkṛttenāmuṣya vaktraṃ cukuṭṭa //",
  "GK19gp23-33u:2630": "JGc_1,31.17//",
  "GK19gp23-33u:2631": "[14] śṛṅgotpāṭaṇaṃ ghaṭayaṃs tv idam ācaṣṭa-",
  "GK19gp23-33u:2632": "abhadrasyāpi bhavato bhadrākṛti-vidha-sariṇaḥ /",
  "GK19gp23-33u:2633": "viṣāṇa-muṇḍanād bhadrākṛtir eva praśasyate //",
  "GK19gp23-33u:2634": "JGc_1,31.18//",
  "GK19gp23-33u:2635": "athārdra-vasanaṃ yathā parinipīḍayan jīvanaṃ",
  "GK19gp23-33u:2636": "vikarṣati janas tathā tam akarod ariṣṭaṃ hariḥ /",
  "GK19gp23-33u:2637": "malāni ca yadākirac chamala-mūtra-raktādikāny",
  "GK19gp23-33u:2638": "asyau parama-śuddhatām api jagāma kaivalyataḥ //",
  "GK19gp23-33u:2639": "JGc_1,31.19//",
  "GK19gp23-33u:2640": "layaṃ paramam āgatas tad api yat padaṃ nairṛtaṃ",
  "GK19gp23-33u:2641": "yayāvayam iti smṛtaṃ munibhir etad uccai ruṣā /",
  "GK19gp23-33u:2642": "prasūnam atha yan mudā vavṛṣur āditeyās tad apy",
  "GK19gp23-33u:2643": "amitra-vilayād bhaved ucitam īdṛśāt kiṃ punaḥ //JGc_1,31.20//",
  "GK19gp23-33u:2644": "[15] atra ca śrī-gokula-prāṇābhiprāyam abhiprayadbhis tad eva cānuvadadbhir diviṣadbhir upahasitam-",
  "GK19gp23-33u:2645": "vatsaṃ laghuṃ daityatayāvagacchan",
  "GK19gp23-33u:2646": "jaghāna bāle' py aham ukṣa daitya /",
  "GK19gp23-33u:2647": "prauḍhaḥ kathaṃ tvām atibhīṣma-varṣma- praṣṭhaṃ na jānāni na ghātayānīti //JGc_1,31.21//",
  "GK19gp23-33u:2648": "[16] atra gokula-janasya gokula-jīvanasya ca bhāvam āviśann eva śrī-śukadevas tad idaṃ vadati sma-",
  "GK19gp23-33u:2649": "evaṃ kukudminaṃ hatvā",
  "GK19gp23-33u:2650": "stūyamānaṃ svajātibhiḥ /",
  "GK19gp23-33u:2651": "viveśa goṣṭhaṃ sabalo",
  "GK19gp23-33u:2652": "gopīnāṃ nayanotsavaḥ //[BhP 10.36.15] iti /",
  "GK19gp23-33u:2653": "āyāte vrajam acyute ripu-jaya-svasti-praśastīḍite",
  "GK19gp23-33u:2654": "sarve' py unmadatāṃ gatā bahu-vidhaṃ saṃvādam unnirmamuḥ /",
  "GK19gp23-33u:2655": "kiṃ tu drāk pitarāv amuṣya vadanaṃ tad vīkṣyamāṇāv amū",
  "GK19gp23-33u:2656": "svair bāṣpāmbubhir āplutaṃ mamṛjatur vikruśya mūkāv iva //",
  "GK19gp23-33u:2657": "JGc_1,31.22//",
  "GK19gp23-33u:2658": "[17] atha samāpanam-",
  "GK19gp23-33u:2659": "ayaṃ sa stava-bhāk sūnus tava gopa-narādhipa /",
  "GK19gp23-33u:2660": "pūṣitās tridaśā yena mūṣitās tridaśārayaḥ //JGc_1,31.23//",
  "GK19gp23-33u:2661_0": "[18] atha rātri-kathāyām api snigdhakaṇṭha evābhidadhe-[19] evaṃ horikā-prānta-kānta-krīḍāntarānusāreṇābhira-vīra-sarasijākṣīṇām",
  "GK19gp23-33u:2661_1": "akṣīṇānaṅgānāṃ vṛtta-kṛṣṇa-saṅgānāṃ bahudhā nivṛttaṃ rātri-vṛttaṃ svayam eva sakhībhir anusandhīyatām /",
  "GK19gp23-33u:2662": "[20] vāsarāvasaraś cāyaṃ mad-ukti-nidigdha-dig-darśanataḥ parāmarśam ānīyatām /",
  "GK19gp23-33u:2663": "yathā cāha śrī-parāśaraḥ-",
  "GK19gp23-33u:2664": "sa tathā saha gopībhī rarāma madhusūdanaḥ /",
  "GK19gp23-33u:2665": "yathābda-koṭi-pratimaḥ kṣaṇas tena vinābhavat //[ViP 5.13.57]",
  "GK19gp23-33u:2666": "yathā ca śrī-śukaḥ-",
  "GK19gp23-33u:2667": "gopyaḥ kṛṣṇe vanaṃ yāte tam anudruta-cetasaḥ /",
  "GK19gp23-33u:2668": "kṛṣṇa-līlāḥ pragāyantyo ninyur duḥkhena vāsarān //[BhP 10.35.1] iti /",
  "GK19gp23-33u:2669_0": "[22] tathā hi-yadā khalv aharahaḥ kṣayam āsādya vādya-gīta-nṛtyaṃ vivṛtya sahacara-saṅginībhiḥ",
  "GK19gp23-33u:2669_1": "śṛṅgiṇībhiḥ saha sa harir vraja-jana-sneha-dhanaḥ sva-veśma praviśati tadā vigata-parimāṇā",
  "GK19gp23-33u:2669_2": "vimānānucāriṇaḥ sarva eva samam upary-upari-cariṇaḥ saha gaṇena kaṇehatya spaṣṭaṃ",
  "GK19gp23-33u:2669_3": "draṣṭum icchantas tad-abhāva-labdha-kadanāḥ sadanānta-paryantam āyānti /",
  "GK19gp23-33u:2670": "kṛta-veśma-praveśe tu tasmin vismaya-sthagitatayā sa-lālasatayā ca tatra tatra citrāyamāṇā rātriṃ gamayanti sma /",
  "GK19gp23-33u:2671": "[23] śaraṇāntarāt punar yāvan niḥsarati sa eṣa śaraṇāgatāyāgatānusaraṇaḥ /",
  "GK19gp23-33u:2672": "tad evaṃ yadā niḥsarati niḥsṛtya ca gopa-gogaṇa-sañcaraṇāya veṇuṃ raṇayati /",
  "GK19gp23-33u:2673": "tadātanaṃ caritaṃ gocaratām aticarad api nija-bhāva-prabhāva-sampadā cakṣuṣīva racitaṃ vidhāya śrīmad-ābhīra-bhīrubhir abhigītam, yathā-",
  "GK19gp23-33u:2674": "avadhāraya sakhi tava sakhi-vṛttam /",
  "GK19gp23-33u:2675": "virahi-janānāṃ janayati hṛdayam vidayatayā bata kṛttam /",
  "GK19gp23-33u:2676": "[dhruvam idaṃ paraparatrāpi /]",
  "GK19gp23-33u:2677": "vāma-bhujākṛta-vāma-kapolakam ullala-cilli-bhāsam /",
  "GK19gp23-33u:2678": "sukumārāṅguli-vilasitam ujjvala-veṇu-mukhaṃ mṛdu-hāsam //",
  "GK19gp23-33u:2679": "rāga-kalā-kulitākhila-bhūcara-gāna-kalair anuviddham /",
  "GK19gp23-33u:2680": "vyomaga-yāna-janījana-mohanam anugamitākhila-siddham //",
  "GK19gp23-33u:2681": "JGc_1,31.24//",
  "GK19gp23-33u:2682": "[24] tataś ca muhur api tāvan mātre tāsāṃ gāna-pātre sati vana-vrajayor madhyam adhyāsya harṣaṃ tarṣaṃ ca dhāsyan vaṃśaṃ śaṃsayati sma /",
  "GK19gp23-33u:2683": "[25] tatra ca tābhir gītaṃ, yathā-",
  "GK19gp23-33u:2684": "citraṃ lakṣmī-rekhāsau hṛdi capalā na bhavati capalā /",
  "GK19gp23-33u:2685": "maṇim ambara-maṇim anu tārāvalir api sā rājāti taralā //",
  "GK19gp23-33u:2686": "yasya sa cāyaṃ veṇu-kalāmṛta-varṣī kalayati gavyām /",
  "GK19gp23-33u:2687": "sa-tṛṇaka-daśanām unnata-karṇāmatrām arthiṣu bhavyām //",
  "GK19gp23-33u:2688": "JGc_1,31.25//",
  "GK19gp23-33u:2689": "[25] tataścātuccha-piccha-guluccha-puṣpa-guccha-dhātu-cchavibhir malla-paricchadaṃ gacchati sma śrī-gopikānāṃ pracchanna-ramaṇaḥ /",
  "GK19gp23-33u:2690_0": "[27] taṃ gatvā ca satvara-prathama-payaḥ-pāyanāya gaṅgā-yamunādi-nāmnā gāḥ su-vikasvara-sarasijaṃ",
  "GK19gp23-33u:2690_1": "saraḥ prati kramād veṇu-gānataḥ samākārayati tasmin vraja-ramānāthe buddha-nijākāraṇa",
  "GK19gp23-33u:2690_2": "iva ruddha-pravāha-prasaratayāsthiratām utkalikām apy anusarati /",
  "GK19gp23-33u:2691": "vidūra-cara-sarid-visare ca punar āsāṃ gītaṃ, yathā-",
  "GK19gp23-33u:2692": "candraka-dhātu-dala-stavakādika-kṛta-mallottama-veśam /",
  "GK19gp23-33u:2693": "ākārayati sa gāḥ sarid-ālī labhate tatra viśeṣam //",
  "GK19gp23-33u:2694": "kamita-bhaṅga-bhujā kila tat-pada-raja āśuga-tati-nītam /",
  "GK19gp23-33u:2695": "laghu sukṛtāsmād dṛg iva spṛhayati vidatī svam anabhinītam //",
  "GK19gp23-33u:2696": "JGc_1,31.26//",
  "GK19gp23-33u:2697_0": "[28] atha tadā tadāhūti-kṛtām ānanda-vibhūtim ārabhya tac-caritam upalabhya kadācid",
  "GK19gp23-33u:2697_1": "vraja-dharitrīśitrī-sadasi gatabhiḥ kābhiścana tābhir utkaṇṭhayā suṣṭhu pratuṣṭuṣamāṇābhir",
  "GK19gp23-33u:2697_2": "api nija-bhāvaṃ pidhāya bhāvāntara-sādhāraṇyaṃ vidhāya tad idaṃ varṇanaṃ tan-nirvarṇanam ivāsīt /",
  "GK19gp23-33u:2698": "[29] tatra gānāntaraṃ, yathā-",
  "GK19gp23-33u:2699": "ādi-puruṣa iva vaibhava-śālī /",
  "GK19gp23-33u:2700": "anucara-varṇita-vīrya-samunnatir ayam udayati vanamālī //",
  "GK19gp23-33u:2701": "dhru//",
  "GK19gp23-33u:2702": "sa gavākāraṇa-muralī-kalam anu tanute yatra vanaṃ ca /",
  "GK19gp23-33u:2703": "tad-rūpāntaryāmi-sphuraṇaja-bhāvān kalayati pañca //",
  "GK19gp23-33u:2704": "puṣpa-hasita-madhu-baṣpa-navāṅkura-pulaka-tatīr anuyātam /",
  "GK19gp23-33u:2705": "ejan-namad api śākhā-tatibhir yat kila kalayati śātam //",
  "GK19gp23-33u:2706": "JGc_1,31.27//",
  "GK19gp23-33u:2707": "[30] tad evam aniṅgānām apīṅgānām iva śaśvad iṅga-vyaṅgaṃ vihitavān /",
  "GK19gp23-33u:2708_0": "[31] atha samāsanne vinodenāhnāyavan madhyāhne kvacin mahā-sarasi sarasija-saurabha-sarasena",
  "GK19gp23-33u:2708_1": "ghana-rasena snāna-līlām abhiniviśya kevala-tilaka-vanamālā-valita-veśa-bhaṅgi-saṅgitā-pūrvakam",
  "GK19gp23-33u:2708_2": "apūrve tasminn ekānte kusumita-vanānte kānte mahā-śaila-prānte pallava-lasad-urutara-taru-tala-vilasita-śilāyām",
  "GK19gp23-33u:2708_3": "upaviśya virājannusrāvāra-cāraṃ prati bhūri-dūrī-bhāvam iteṣu mitreṣu nija-saurabha-rabhasa-samudita-madhura-madhu-kara-nikara-gāna-kṛtāvadhānas",
  "GK19gp23-33u:2708_4": "tad-dhūṅkāra-kāraṇa-svara-sāram anu kutuka-kṛtānusandhānas tad-anusāri-veṇu-cāri-raṇitena",
  "GK19gp23-33u:2708_5": "suracita-sārasādi-rasādhānaḥ so' yaṃ ramate sma /",
  "GK19gp23-33u:2709": "[32] tac ca, yathā-",
  "GK19gp23-33u:2710": "ramya-tilaka-nava-tulasī-dala-bhava-vana-mālātivikāsī /",
  "GK19gp23-33u:2711": "nija-saurabha-vaśa-madhupa-gītam anugāyati veṇu-vilāsī //",
  "GK19gp23-33u:2712": "atha sārasa-yuta-haṃsāyuta-tatir alam anugamya parītā /",
  "GK19gp23-33u:2713": "parito nyaviśata tām āviśatī rutim iha yā hari-gītā //",
  "GK19gp23-33u:2714": "JGc_1,31.28//",
  "GK19gp23-33u:2715_0": "[33] tataś ca tatas tataḥ samāgate sāgraje samagre sakhi-varge tadānīntana-barhi-prabarha-barhādi-nānā-vanya-nepathya-prathyamāna-śobha-lobhanīya-rūpa-varīyastayā",
  "GK19gp23-33u:2715_1": "praśasta-srajīyastayā ca vistṛta-śātasya tasya gocāraṇa-caritaṃ pracāraṇīyam /",
  "GK19gp23-33u:2716": "[34] tathā hi-kvacid api kṣiti-bhṛti vṛkṣa-śūnya-kṣiti-gata-puṇya-tṛṇaṃ dhenuṣu carantīṣu vahnīyamāna-mādhyāhnika-lalāṭaṃ-tapa-tapana-tāpāpanodāya veṇuṃ vāditavān /",
  "GK19gp23-33u:2717": "yatra balāhakās tat-pratimalla-nibha-mallāra-rāga-balād āhṛtās teṣāṃ śītalatā-valanāya babhūvuḥ /",
  "GK19gp23-33u:2718": "[35] yac ca vādyam udbhavat-puru-guru-garima-giri-droṇīḥ pratidhavan yat tat paramparayā ca sarvam api tatha raṇayat-trilokī-lokam api tat-kautukālokanāyākarṣati sma /",
  "GK19gp23-33u:2719": "[36] tatha ca sati tat tad anubhūya bhūyaś ca tābhir idaṃ tasyām eva sabhāyāṃ varṇitam-",
  "GK19gp23-33u:2720": "dhṛta-vana-mālya-vataṃsa-lasad-vana-veśa-tatir bala-saṅgī /",
  "GK19gp23-33u:2721": "giri-taṭam anu gocāraṇa-kāraṇa-veṇu-vinodana-raṅgī //",
  "GK19gp23-33u:2722": "viśvaṃ bhramayati karṣati varṣati mudam api ghana-gaṇa-hārī /",
  "GK19gp23-33u:2723": "sāndra-cchāyām anu śītala-tanur anu sakhi-sukha-saṃcārī //",
  "GK19gp23-33u:2724": "kusumaṃ varṣan nija-ruci-vitaraṇa-sauhṛdam enam upāste /",
  "GK19gp23-33u:2725": "ambu-dharaḥ sphuṭam upagantā na ca kiṃ tu chatram ivāste //",
  "GK19gp23-33u:2726": "JGc_1,31.29//",
  "GK19gp23-33u:2727": "[37] tataś ca tatrātighane ghana-cchāye vihāraṃ vicchāyati sma /",
  "GK19gp23-33u:2728": "[38] tad etac ca vrajarāja-jāyā-samājam anu sādhāraṇa-sampradhāraṇatayā tābhir varṇitam, yathā-",
  "GK19gp23-33u:2729": "sva-sutaṃ kalayata keli-kalā-budham ātmopakrama-veṇum /",
  "GK19gp23-33u:2730": "vidhi-śiva-mohana-vividha-sva-ramaya-rāga-nivartita-dhenum //JGc_1,31.30// iti /",
  "GK19gp23-33u:2731_0": "[39] tad-anantaraṃ ca prāyaśaḥ kāścid vraja-devīr vrajād ahni cāpahnuty vyājaṃ vyajya",
  "GK19gp23-33u:2731_1": "vā tad-āgamana-vartmani tad-anuvartanāya vartamānās taṃ paśyantīḥ punar apaśyantīr",
  "GK19gp23-33u:2731_2": "iva dūrāt pariharantīr itthaṃ kāścid dūtikāḥ parihasanti-",
  "GK19gp23-33u:2732": "madāndhe rājate piñchī na sapiñchī puras tava /",
  "GK19gp23-33u:2733": "veṇu-dhvānī jagat-prāṇaḥ sa jagat-prāṇa eṣa neti //",
  "GK19gp23-33u:2734": "JGc_1,31.31//",
  "GK19gp23-33u:2735": "[40] śrī-kṛṣṇaṃ ca chalena vijñāpayanti, yathā-",
  "GK19gp23-33u:2736": "jyotsnāṃ tanoti lalitāṃ dadhate vicitrāṃ",
  "GK19gp23-33u:2737": "śākhāṃ dadhāti nikhilaṃ jayatīti-bhāṅgyā /",
  "GK19gp23-33u:2738": "candrāvalīṃ ca lalitāṃ ca viśākhikāṃ ca",
  "GK19gp23-33u:2739": "rādhāṃ ca tāḥ sakhi-sadasy api sūcayanti //",
  "GK19gp23-33u:2740": "JGc_1,31.32//",
  "GK19gp23-33u:2741": "[41] tatra kāścid deva-pūjā-vvyājena duṣprāpa-puṣpādikam avacinvānā bahala-kalaha-mūlatāṃ prayānti /",
  "GK19gp23-33u:2742": "[42] kāścit tu navya-bhavya-gavyādikaṃ tad-artham evānayanti tathāpi nātmanā tasminn arpayanti /",
  "GK19gp23-33u:2743": "tata eva kṛtrima-dāna-catvara-deśam apadeśam avarudhya vartma vinirudhya pṛcchantaṃ taṃ prati kraya-vikrayika-rītyānyathā khyāpayanti /",
  "GK19gp23-33u:2744_0": "divyād api divyam etad vijñāya yajña-patnīr anu kṛta-yatnāsu krayikatām āśrayamāṇāsu",
  "GK19gp23-33u:2744_1": "yajña-bhuk-pati-vratāsu satyākṛti-kṛtinīvāka-parīpākam ākalayya kṛtsnaṃ vasnaṃ ca",
  "GK19gp23-33u:2744_2": "saṃkalayya vikretavyam iti /",
  "GK19gp23-33u:2745": "[43] tatra puṣpāvacaye praṇayinā saha vākovākyam, yathā-",
  "GK19gp23-33u:2746": "kā yūyaṃ vana-devatāḥ kurutha kiṃ puṣpāṇi saṃcinmahe",
  "GK19gp23-33u:2747": "kiṃ nirmāsyatha devatārcanam ato yūyaṃ kathaṃ devatāḥ /",
  "GK19gp23-33u:2748": "tac ca krīḍanam eva naḥ sphuṭam abhūd asmābhir īdṛg-vidhair",
  "GK19gp23-33u:2749": "aikātmyaṃ va iti prasahya viharan hārī hariḥ pātu vaḥ //",
  "GK19gp23-33u:2750": "JGc_1,31.33//[44] kadācic ca-",
  "GK19gp23-33u:2751": "kā yūyaṃ vana-devatāḥ kurutha kiṃ puṣpāṇi gṛhṇīmahe",
  "GK19gp23-33u:2752": "rājyaṃ nas tridaśair vihāpitam idaṃ devyo vanasyātra kāḥ /",
  "GK19gp23-33u:2753": "asmaj-jātibhir arpitaṃ yadi tadāpy asmākam uccaiḥ sthitiḥ",
  "GK19gp23-33u:2754": "syād evaṃ sa-vivādam aṅgaja-raṇaḥ kṛṣṇasya tābhir babhau //",
  "GK19gp23-33u:2755": "JGc_1,31.34//",
  "GK19gp23-33u:2756": "[45] kadācic ca kasyāścid dūtyā saha kṛṣṇasya vākovākyam-",
  "GK19gp23-33u:2757": "iyaṃ kā strī strītvaṃ bhavati katham īṣat-padam idaṃ",
  "GK19gp23-33u:2758": "kim asthāne siddhaṃ tava vacanam asthānakam idam /",
  "GK19gp23-33u:2759": "na kākor udbhūtaṃ bhavati tad aho kākūr iha kā",
  "GK19gp23-33u:2760": "tad evaṃ dūtī-vāg jayati hariṇākṣyā harim anu //",
  "GK19gp23-33u:2761": "JGc_1,31.35//",
  "GK19gp23-33u:2762": "[46] atha gavya-vikraya-vyājataḥ krīḍā-vivādo, yatha-",
  "GK19gp23-33u:2763": "kā yūyaṃ kila gavya-vikrayikikā lakṣmīm atītya sthitiṃ",
  "GK19gp23-33u:2764": "prāptānāṃ na tad asti sambhava-padaṃ yuṣmākam āsāṃ kvacit /",
  "GK19gp23-33u:2765": "mūlyaṃ tām atipatya tasya viditaṃ tasmān na tad-dūṣaṇaṃ",
  "GK19gp23-33u:2766": "dānaṃ tarhi mamāpi tadvadam idaṃ dattātha ghaṭṭeśituḥ //",
  "GK19gp23-33u:2767": "JGc_1,31.36//",
  "GK19gp23-33u:2768": "[47] atha sakhīn prati śrī-kṛṣṇasyādeśaḥ-",
  "GK19gp23-33u:2769": "gṛhṇīdhvaṃ pūrvam āsāṃ phalam atula-balād ghaṭṭa-caryā-vighaṭṭaṃ",
  "GK19gp23-33u:2770": "kartrīṇāṃ tasya cāste vitanuta parito rodanaṃ bodhanaṃ ca /",
  "GK19gp23-33u:2771": "budhyeran yady amūr na sphuṭataram aṭavīkārayā dhārayiṣyāmy",
  "GK19gp23-33u:2772": "etāḥ kiṃ vā hariṣye svayam atha pihitāḥ samyag anviṣya nīvīḥ //",
  "GK19gp23-33u:2773": "JGc_1,31.37//",
  "GK19gp23-33u:2774": "[48] tad evam uditvā muditvā ca tat tad ācaritavati tasmin kathaṃcid gṛham āgatya gaty-antareṇa sakhīṣu tat-prakhyāpayantībhir idam api gītam-",
  "GK19gp23-33u:2775": "taṃ śṛṇu sad-vidha-mohana-karaṇam /",
  "GK19gp23-33u:2776": "dhvaja-vajrāṅkuśa-lapa-dārpaṇa-bhūruha-punar-aṅkuraṇam //",
  "GK19gp23-33u:2777": "dhruvam//",
  "GK19gp23-33u:2778": "gajagati viharati gāyati nṛtyati vādayate ca sa vaṃśam /",
  "GK19gp23-33u:2779": "asmat-paddhatim āvṛṇute' pi ca nāthati ghaṭṭagam aṃśam //",
  "GK19gp23-33u:2780": "JGc_1,31.38//",
  "GK19gp23-33u:2781": "[49] tad evaṃ naukayā ramaṇam apy avagamanīyam /",
  "GK19gp23-33u:2782": "[50] yadā hi kvacid amūś camūru-dṛśas tadīya-saundarya-sārāvalokana-kutuki-dṛśaḥ samūha-vyūham ācarya vihāra-caryayā tam upasadya ca parihāsataḥ parataś caraṇa-caryām ācaranti /",
  "GK19gp23-33u:2783_0": "tadā caturānana-vimohanaḥ sa ca khalu sahacara-sahasra-visrambha-mahakaraḥ sahacaratayā",
  "GK19gp23-33u:2783_1": "sarvataḥ parvata-nirjharānekī-bhāvenāvarjya sphuṭam arjyamāna-sukhatayā madhye tāsāṃ",
  "GK19gp23-33u:2783_2": "vāmatā-yujāṃ mohanāya kūla-mud-rujāṃ durdhyāna-kāraṇāṃ durnivāraṇāṃ sarid-varāṃ pravartayati /",
  "GK19gp23-33u:2784_0": "pravartya ca puruṣa-dvayadvayasīyam iti vyavasīya-mānatayā tasyāṃ nāvyatayā bhāvyāyāṃ",
  "GK19gp23-33u:2784_1": "bahula-palāśa-dala-mayīṃ mahā-taraṇiṃ saraṇim anu sakhibhir akhila-maṇiḥ praṇīya",
  "GK19gp23-33u:2784_2": "karṇa-dhārāyamāṇas tābhir ātara-vitara-vistārādi-kātarābhiḥ praṇaya-maya-nayatayā",
  "GK19gp23-33u:2784_3": "praṇīta-kalahaṃ bahula-vilāsaṃ",
  "GK19gp23-33u:2785": "niculitālaṅkāra-kalanāya kalayati /",
  "GK19gp23-33u:2786": "[50] tad api gītaṃ, yathā-",
  "GK19gp23-33u:2787": "saritaṃ nāvaṃ racayati ca drutamasmākaṃ pathi tasyām /",
  "GK19gp23-33u:2788": "ārohayate pārayituṃ naḥ spṛśati miṣādapi yasyām //",
  "GK19gp23-33u:2789": "JGc_1,31.39//",
  "GK19gp23-33u:2790": "[50] tābhir evātra ślokitaṃ, yathā-",
  "GK19gp23-33u:2791": "ārohāya vidhāya saṃstaramilatparyakstavaṃ tadvacaḥ- sāhāyyaṃ viracayya naḥ sakhi nadīmadhyaṃ yadā jagmivān /",
  "GK19gp23-33u:2792": "vṛṇvan durvitaraṃ tadātarapaṇaṃ viṣkabhya naukāṃ na kāṃ cakre vakrakalākalāpakalanāṃ cakrāṅkapāṇiḥ sa tu //",
  "GK19gp23-33u:2793": "JGc_1,31.40//",
  "GK19gp23-33u:2794_0": "[53] tad evaṃ sākṣāt-kṛta-manoratha-tatiḥ samabhīpsita-gṛha-gatiḥ sakhibhiś carita-jalpaḥ",
  "GK19gp23-33u:2794_1": "punaḥ snānādi-racitākalpas tatraiva ca kutracana taṭinī-taṭe kadāpi yamunā-nikaṭe",
  "GK19gp23-33u:2794_2": "payaḥ-pāyanāya saṃkaṭitāṃ go-ghaṭāṃ ghaṭayan kramaśaś ca gaṇanayā gaṇaśaḥ prakaṭayaṃs",
  "GK19gp23-33u:2794_3": "tan-manana-caritārthatayā jagau /",
  "GK19gp23-33u:2795": "[54] tac ca tābhir anupaṭhitaṃ, yathā-",
  "GK19gp23-33u:2796": "maṇi-mālā-kṛta-go-gaṇa-gaṇanā-pūraṇam anu sānandam /",
  "GK19gp23-33u:2797": "praṇayitarāṃsaga-bhujam udgāna-hṛta-hariṇīkam amandam //",
  "GK19gp23-33u:2798": "kṛṣṇaṃ kalayata mohana-mantragam eṇīm eṇī-nayanām /",
  "GK19gp23-33u:2799": "na yadi tadā katham ubhaya-vyaktiṃ vīkṣe tad apṛthag-ayanām //JGc_1,31.41// iti /",
  "GK19gp23-33u:2800": "[55] tataś cetas tataḥ sakhibhir akhilaiḥ praṇītānītāmanda-makaranda-sundara-kunda-dāmabhir mukundaḥ kṛtālaṅkṛtir yathā nijahāra /",
  "GK19gp23-33u:2801": "śreṇīkṛta-go-samāhṛtir yathā cāsasāra /",
  "GK19gp23-33u:2802": "tathā varṇitam /",
  "GK19gp23-33u:2803": "kintu tad-vilambataḥ kātarya-paryākulāyāḥ śrī-vrajeśvaryāḥ sabhāgatatayā svabhāva-gopanayā / tathā hi-",
  "GK19gp23-33u:2804": "āgatam iva harim aciram /",
  "GK19gp23-33u:2805": "kalayata suhṛdāṃ dayayā yad asau nagam api dadhre suciram //",
  "GK19gp23-33u:2806": "dhruvam//",
  "GK19gp23-33u:2807": "kunda-srag-avita-kautuka-veśaṃ go-gopair viharantam /",
  "GK19gp23-33u:2808": "mṛdu-mṛdu-marud-anuvījitam anu lavam akhila-manāṃsi harantam //",
  "GK19gp23-33u:2809": "sura-vandibhir abhivanditam avahita-tat-kṛta-nartana-vādyam /",
  "GK19gp23-33u:2810": "muni-samudaya-nuti-guṇitaṃ guṇitā-nipuṇaṃ jagad abhivādyam //",
  "GK19gp23-33u:2811": "atha go-dhana-gaṇam anu samam anugais tad-varṇita-garimāṇam /",
  "GK19gp23-33u:2812": "śrama-kāntibhir api sukha-kāriṇam ita-veṇu-kalā-varimāṇam //",
  "GK19gp23-33u:2813": "khura-reṇu-pluta-mālya-mano-haram īṣad-ghūrṇita-nayanam /",
  "GK19gp23-33u:2814": "etaṃ paśyata nija-jana-mānadam īpsita-gavyānayanam //",
  "GK19gp23-33u:2815": "kuṇḍala-lakṣmī-bhṛta-pāṇḍu-dyuti-gaṇḍaṃ gaja-pati-khelam /",
  "GK19gp23-33u:2816": "kṣaṇadā-pativat pramuditam uditaṃ prāgadhi-sandhyā-velam //JGc_1,31.42// iti /",
  "GK19gp23-33u:2817": "[56] atha vaiṣṇavaṃ vārāham api purāṇam anusṛtya gaty-antaraṃ pratyāyayiṣyāmaḥ /",
  "GK19gp23-33u:2818_0": "[57] evaṃ samayana-samayānavalokataḥ samayākaraṇāya tad-varṇanāvagāha-rocanāsu karṇajāha-vilocanāsu",
  "GK19gp23-33u:2818_1": "cetasi racita-tadīya-śocanaḥ śrī-kamala-locanaḥ samāgamya yathā-yatham avitatha-ramya-sukha-dhārayā",
  "GK19gp23-33u:2818_2": "sarvaṃ sukhākurvann api tāsāṃ viraha-dahana-jvālā-viśeṣāvaśeṣa-santapta-bhaṅgurāpāṅga-pātra-sapatra-kṛtas",
  "GK19gp23-33u:2818_3": "tad apasāraṇāya muralī-kalī-kalayā go-dhanālaya-govardhanācalayor antarāle tā evānanya-gatitayā",
  "GK19gp23-33u:2818_4": "saṃkalayya nirvṛtiṃ parikalayya ca vasanta-santata-rāsāya yukti-mukti-viṣayāṃ saṃvalayya",
  "GK19gp23-33u:2818_5": "tāsām āśāsānānām āśāṃ dadamānaḥ sva-vrajataḥ pragarjad-ariṣṭa-kṛtāriṣṭa-kaṣṭataḥ",
  "GK19gp23-33u:2818_6": "prakaṭam ākruṣṭaṃ śrutavān /",
  "GK19gp23-33u:2819": "śruta-mātre ca tatra nija-nija-vartmanā tābhiḥ saha sahasā vrajam āvavrāja /",
  "GK19gp23-33u:2820": "tad-anantaraṃ tu vṛttaṃ pūrvam",
  "GK19gp23-33u:2821": "eva vṛttam asti /",
  "GK19gp23-33u:2822": "tatremāṃ gāthāṃ prathayanti-",
  "GK19gp23-33u:2823": "gatasya rāsa-vikrīḍām āgatasya vṛṣāsuram /",
  "GK19gp23-33u:2824": "devair na dṛṣṭaḥ kṛṣṇasya sambhramaḥ kim uta śramaḥ //",
  "GK19gp23-33u:2825": "JGc_1,31.43//",
  "GK19gp23-33u:2826": "[58] yadā khalu riṣṭaḥ so' yam ariṣṭas tadāpi tad-ariṇā hariṇā nijāviṣṭatā nāpakṛṣtā /",
  "GK19gp23-33u:2827": "vīryasya bahu-vikīryamāṇatām avāptāsya paryāpta-viṣayatāṃ so' yam anāsīdan diti-sūnur āsīditi /",
  "GK19gp23-33u:2828": "[59] anapakṛṣṭāyāṃ ca tasyāṃ saraṅga-bhūtāgas tat-saṅgamataḥ sāgaska iva pārṣṇi-prahārāl lambhita-vidaratayā vibhāgam āgamitaḥ /",
  "GK19gp23-33u:2829": "ya eva vibhāgas tīrthatāṃ samarthayan nikhila-puruṣārthaṃ pratyavyarthatām āsasāda /",
  "GK19gp23-33u:2830": "[60] yatra ca śrī-harir iyaṃ svayam akhilaiḥ sakhibhir majjan sajjanānām ācāraṃ pracārayāmāsa /",
  "GK19gp23-33u:2831": "pātālān mahā-tīrtham idaṃ samutthitam itītthaṃ vyajya nimajjya samunmajjya bahu visarjya ca sarva-vraja-janatayā janita-śarmā gīti-ripu-vijaya-karmā vrajam evāvavrāja /",
  "GK19gp23-33u:2832_0": "[61] āvrajya ca śrī-vraja-rājādīn praṇaya-vinayābhyāṃ susabhājya viśramaṇa-vyājataḥ",
  "GK19gp23-33u:2832_1": "śayyā-gṛham āsajya saṅketita-veṇu-saṃkvaṇitena paramānurāga-sāgaraḥ sarvataḥ śreyasīr",
  "GK19gp23-33u:2832_2": "amūḥ preyasīḥ pūrva-kṛta-vraja-vraja-bāhya-vibhāga-mayyāṃ mahyāṃ saṃkalayya kenāpy",
  "GK19gp23-33u:2832_3": "avayajyatayā punar api rāsāyāsāditavān / tatra ca-",
  "GK19gp23-33u:2833": "rādhayāsvāditā yāsīn mādhurī mādhavādhare /",
  "GK19gp23-33u:2834": "saivānubhūtā muralī-kalī-khuralikām anu //",
  "GK19gp23-33u:2835": "JGc_1,31.44//",
  "GK19gp23-33u:2836": "tatraiva ca-",
  "GK19gp23-33u:2837": "abhisāre calacelā vraja-tanvīnāṃ tatī ruruce /",
  "GK19gp23-33u:2838": "api kiṃ vijaya-patākā dadhire' naṅgasya saṅgatiḥ //JGc_1,31.45//",
  "GK19gp23-33u:2839": "[62] yatra ca pathi prathama-labdha-nirgamayā parama-ramayā nikhila-kalitārādhayā rādhayā samam ekāntataḥ kāntasya narma mahadeva śarma pupoṣa /",
  "GK19gp23-33u:2840_0": "[63] yadā hi cintā-santāpa-tānta-svāntā sā kāntā tādṛśa-vipattim uttīrṇaṃ taṃ kāntaṃ",
  "GK19gp23-33u:2840_1": "rahaḥ saṃhitavatī tadā lajjā-maryādām apy asajjantī pariṣvajya vyajyamāna-stambha-mukha-sāttvika-sambhavā",
  "GK19gp23-33u:2840_2": "ciraṃ vicāra-rahitatām ācarati sma /",
  "GK19gp23-33u:2841": "[64] sa ca tathaiva tām anucarati sma /",
  "GK19gp23-33u:2842": "[65] tataś ca sakhībhiḥ kathaṃcana sāntvitayoḥ kāntayoḥ kāntas tu sva-nirmitaṃ tat-kuṇḍaṃ tāsāṃ dṛṣṭi-kirmīritaṃ nirmimāṇaḥ sanarma kāntāṃ vyājahāra /",
  "GK19gp23-33u:2843": "[66] paśya paśya mama kamalākaro' yaṃ sāgara iva girirājam āsajya kamalodbhavaṃ bhāvayitā /",
  "GK19gp23-33u:2844": "sudhākara ivaika-deśa-sthityāpi nija-rucibhiḥ kumuda-vanaṃ vikāsayitā /",
  "GK19gp23-33u:2845": "dambholi-pāṇir iva sa-dambholitayā vilāsī /",
  "GK19gp23-33u:2846": "ambhoja-janir iva bhuvana-visarjanena prabhāsī /",
  "GK19gp23-33u:2847": "tripura-jiṣṇur iva saha-sāgara-māna-śamanaḥ /",
  "GK19gp23-33u:2848": "śrīmān viṣṇur iva paramahaṃsa-cakrāśrayatā-kamanaḥ /",
  "GK19gp23-33u:2849": "śrī-rāma iva rohiṇī-sukha-saṃcārī /",
  "GK19gp23-33u:2850": "kiṃ bahunā, śrī-rāmānuja iva ca śiṣṭa-kaṣṭa-prada-pāpāriṣṭa-hārī /",
  "GK19gp23-33u:2851": "tad etan mayā khalu kṛta-sukṛta-prasaraṃ sara idam aciraṃ viracayya caritārthatā labdhā /",
  "GK19gp23-33u:2852": "bhavatyā tu nedṛśa-naipuṇyaṃ puṇyaṃ kṛtam iti guṇy-anuguṇatā katham āpsyate ?",
  "GK19gp23-33u:2853": "[67] atha tasyāḥ savayasas tv idaṃ parihasanti sma-[68] na vayaṃ vṛṣaghnatā-nighnatayā vighnam āptāḥ /",
  "GK19gp23-33u:2854": "yena prāyaścittata iva lokasya prāyaścittam ārādhayāmaḥ /",
  "GK19gp23-33u:2855": "[69] kṛṣṇaḥ sahāsam āha sma-na khalv asau vṛṣaḥ /",
  "GK19gp23-33u:2856": "kiṃ tu vṛṣa-virodhī vṛṣatā-miṣavān asuraḥ /",
  "GK19gp23-33u:2857": "tasmāt tat-pakṣapātitayā bhavatīnām eva vṛṣaghnatā paryavasyatīti bhavatīnām eva niṣkṛtiḥ kṛtir viṣayatām arhati /",
  "GK19gp23-33u:2858": "[70] tatra ca prajākṛtaṃ rājanīti rājanīti-nyāyena bhavadīya-rājāyamānāyām asyām eva sā jāyamānā syād ity asāv eva tatra pradhānatayāvadhīyate /",
  "GK19gp23-33u:2859": "[71] sakhya ūcuḥ-bhavatu,",
  "GK19gp23-33u:2860": "tathāpi yathā-katham api bhavat-prasaṅgata eva saṅgataḥ khalv ayaṃ doṣa iti tan-moṣa-kṛte bhavat-kṛtam evānukartavyam /",
  "GK19gp23-33u:2861": "[72] yā khalu bhavan-maṅgalataḥ sarasī-bhūtāyāḥ savayasaḥ sarasī bhavitā sā punar amara-taraṅginīva kṛṣṇāṅga-rāga-vilāsinī /",
  "GK19gp23-33u:2862": "amṛta-nidhi-priyāvalir iva bahula-tārāṅgatā-bhāsinī /",
  "GK19gp23-33u:2863": "sūtrāma-gṛha-netrīvopendra-deva-ratāmodātirekiṇī /",
  "GK19gp23-33u:2864": "sāvitrī-mukha-vicitra-śrutir iva nālīkinī /",
  "GK19gp23-33u:2865": "umā-mūrtir iva giri-rājād udbhava-dhātrī /",
  "GK19gp23-33u:2866": "māmūrtir iva hari-hṛdi vilāsa-pātrī /",
  "GK19gp23-33u:2867": "rāma-śaktir iva gāmbhīryataḥ pralambamāna-mada-majjanī /",
  "GK19gp23-33u:2868": "kiṃ bahunā, rādheva rādhāntika-pūrṇa-vidhor vaśatā-sajjanīti /",
  "GK19gp23-33u:2869": "[73] atha sa-tṛṣṇaḥ śrī-kṛṣṇas tu rādhā-cibukaṃ kareṇādareṇa darāpy unnamya smita-ramyam idam āha sma-",
  "GK19gp23-33u:2870": "tad-vaktraṃ yadi ko vidhuḥ smita-kalā sā cet prabhā niṣprabhās",
  "GK19gp23-33u:2871": "te dambhā yadi bhāni dhig yadi ca te netre cakorair alam /",
  "GK19gp23-33u:2872": "itthaṃ sarvajanād asau saha-gaṇaṃ svaṃ praty avajñā-vacas",
  "GK19gp23-33u:2873": "tvat-prāśastya-mayaṃ niśamya hṛdaye rādhe muhur mlāyati //",
  "GK19gp23-33u:2874": "JGc_1,31.46//",
  "GK19gp23-33u:2875_0": "[74] atha purataś calitvā kramataḥ sarva-pathīnābhiḥ sarvādhvanīnābhiḥ sarvāṅgīna-kamprābhiḥ",
  "GK19gp23-33u:2875_1": "sarvābhir militvā vidhu-vidhūta-tamasi yaminyāṃ sa-parvataḥ parvata-rājam anu ṛtu-rāja-virājamāna-kānana-gataṃ",
  "GK19gp23-33u:2875_2": "sarvato' py adhika-vilāsa-vitataṃ rāsam ullāsayāmāsa /",
  "GK19gp23-33u:2876": "[75] tatra devīnāṃ vāṇī-",
  "GK19gp23-33u:2877": "iyaṃ vidyud idaṃ śakra-dhanuḥ so' yaṃ navāmbudaḥ /",
  "GK19gp23-33u:2878": "śaśvad-ghana-rasaṃ vaṣan-namūḥ karṣati cātakīḥ //JGc_1,31.47//",
  "GK19gp23-33u:2879": "[76] tatra vayaḥ-saubhāgyaṃ, yathā-",
  "GK19gp23-33u:2880": "kāntiḥ kānti-samūha-jāta-ghana-jillāvaṇyam īdṛg-ghana-",
  "GK19gp23-33u:2881": "prodyan-mauktika-jetṛ-rūpa-varimā viśvādi-kṛn-mohanaḥ /",
  "GK19gp23-33u:2882": "evaṃ ced ajitasya sārvadikatā kaiśorake vā tadā",
  "GK19gp23-33u:2883": "pūrṇe kaḥ kavitām iyān nava-navās tatrāpi yatra śriyaḥ //JGc_1,31.48//",
  "GK19gp23-33u:2884": "[77] yathā ca pura-strī-janoditam anumoditaṃ śrī-bādarāyaṇinā-",
  "GK19gp23-33u:2885": "gopyas tapaḥ kim acaran yad amuṣya rūpaṃ",
  "GK19gp23-33u:2886": "lāvaṇya-sāram asamordhvam ananya-siddham /",
  "GK19gp23-33u:2887": "dṛgbhiḥ pibanty anusavābhinavaṃ durāpam",
  "GK19gp23-33u:2888": "ekānta-dhāma yaśasaḥ śriya aiśvarasya //[BhP 10.44.14] iti /",
  "GK19gp23-33u:2889": "kāntīnāṃ mathanād bhavantu jaladāḥ kecit kadācit kvacit",
  "GK19gp23-33u:2890": "te' py uccair vilasanti tarhi taḍitaḥ kriḍanti cet tādṛśāḥ /",
  "GK19gp23-33u:2891": "itthaṃ kṛṣṇa-ghane taḍit-tulanayā tā varṇayan śrī-śukas",
  "GK19gp23-33u:2892": "tāsām avyabhicāri-śobhayitṛtāṃ vyānañja paśya sphuṭam //JGc_1,31.49//",
  "GK19gp23-33u:2893": "[78] tathā ca tena tad-varṇanam-",
  "GK19gp23-33u:2894": "pāda-nyāsair bhuja-vidhutibhiḥ sasmitair bhrū-vilāsair",
  "GK19gp23-33u:2895": "bhajyan madhyaiś cala-kuca-paṭaiḥ kuṇḍalair gaṇḍalolaiḥ /",
  "GK19gp23-33u:2896": "svidyan-mukhyaḥ kavara-rasanā-granthayaḥ kṛṣṇa-vadhvo",
  "GK19gp23-33u:2897": "gāyantyas taṃ taḍita iva tā megha-cakre virejuḥ //[BhP 10.33.7] iti /",
  "GK19gp23-33u:2898": "[79] tatra ca samprati, yathā-",
  "GK19gp23-33u:2899": "//JGc_1,31.50// MISSING/",
  "GK19gp23-33u:2900": "pratikṣaṇam amī guṇā hari-ramāsu vṛddhiṃ gatā",
  "GK19gp23-33u:2901": "dinaṃ dinam iti bruve kim iha sarvadaivaṃ sthite /",
  "GK19gp23-33u:2902": "nave vayasi kiṃtarām iha ca tatra vā kiṃtamām",
  "GK19gp23-33u:2903": "ariṣṭa-śamanānta-niśy ajani yatra sā carcarī //JGc_1,31.51//",
  "GK19gp23-33u:2904": "[80] rāsotsavo' yam api, yathā-",
  "GK19gp23-33u:2905": "yadā pūrvaṃ vṛttaḥ śaradam anu rāsaḥ kila tadā",
  "GK19gp23-33u:2906": "babhūvādyārambhad divijam api vādyādi-sacivam /",
  "GK19gp23-33u:2907": "yadānye tat-paścād vyaraciṣata te tarhy akhilajin- mahā-saṅgītārhaṃ vyaraci hari-rādhādibhir adaḥ //51//",
  "GK19gp23-33u:2908": "upary-uḍa-gaṇaḥ kṣitau surabhi-citra-puṣpāvalis tathā tad anu candrikā vividha-ratna-lakṣmīr iha /",
  "GK19gp23-33u:2909": "sa tatra śaśa-lāñchanī vimala-vaktra-saṅghā itas tad evam ubhayoḥ sthitir gagana-rāsa-raṅga-śriyoḥ //JGc_1,31.52//",
  "GK19gp23-33u:2910": "divyāḥ kānana-vīthayaḥ kṣiti-dhanaṃ govardhana-kṣauṇi-bhṛn nānā-ratna-vilāsi-rāsa-valayaṃ śubhrāṃśu-śubhrā niśā /",
  "GK19gp23-33u:2911": "lakṣmī-vandita-lakṣma-yoṣid-upamā-cārūpamā-puṃ-lasal- lāsyaṃ rādhikayādhikaṃ nikhilakaṃ tat kena kiṃ varṇyatām //JGc_1,31_53//",
  "GK19gp23-33u:2912": "yataḥ-",
  "GK19gp23-33u:2913": "jyotsnī sa didyute seva sa raṅgaḥ sva-tulādhṛtaḥ /",
  "GK19gp23-33u:2914": "sudṛśo' mūr amūdṛśyaḥ kṛṣṇaḥ svopama eva saḥ //JGc_1,31.54//",
  "GK19gp23-33u:2915": "saundaryam iva sād-guṇyaṃ sarvordhvaṃ yatra dīvyati /",
  "GK19gp23-33u:2916": "sādguṇyam iva saundaryaṃ rādhikā sākhilādhikā //JGc_1,31.55//",
  "GK19gp23-33u:2917": "[81] sa eṣa eva mahā-rāsa-rasaḥ kiṃcid āgama-kṛtā cāvagamitaḥ /",
  "GK19gp23-33u:2918": "vasanta-kusumāmoda-surabhī-kṛta-diṅ-mukhe /",
  "GK19gp23-33u:2919": "govardhana-girau ramye sthitaṃ rāsa-rasotsukam //JGc_1,31.56// iti /",
  "GK19gp23-33u:2920_0": "[82] atha tad-vasanta-rāsa-vilāsa-rajanyāḥ prātar eva sakhībhir agaṇyābhiḥ kṛtārādhayā",
  "GK19gp23-33u:2920_1": "tadīya-sāhāyaka-saṃbādhayā śrī-rādhayā sva-kara-kamala-kalite lalite sarva-sukhaṃ",
  "GK19gp23-33u:2920_2": "valayitum ullale tasmin pallale tayoḥ kāntayor alam eva sukha-parimalaḥ samullalāsa / tathā hi-",
  "GK19gp23-33u:2921": "kadācit kuṇḍasyāmbhasi viharate karhy api bahiḥ",
  "GK19gp23-33u:2922": "kadāpy antaḥ-kuñje kvacana-samaye rāsa-valaye /",
  "GK19gp23-33u:2923": "samaṃ rādhā-devyā harir akhila-sakhyāli-sukhadaḥ",
  "GK19gp23-33u:2924": "purā tat tan nityaṃ smarayati mano naḥ svam abhitaḥ //JGc_1,31.57//",
  "GK19gp23-33u:2925": "[83] kiṃ bahunā ? tatreyam api purāṇānāṃ gāthā-",
  "GK19gp23-33u:2926": "yathā rādhā priyā viṣṇos tasyāḥ kuṇḍaṃ priyaṃ tathā /",
  "GK19gp23-33u:2927": "sarva-gopīṣu saivaikā viṣṇor atyanta-vallabhā //iti /",
  "GK19gp23-33u:2928": "[84] punaḥ smṛtim abhinīya samāpanaṃ padyaṃ nijagāda-",
  "GK19gp23-33u:2929": "anyo' nyaṃ milana-spṛhā-milanam apy asyāhatir dānavād yasmāt tad-dhitarātta-narma-milanaṃ kuṇḍa-dvayasya kriyā /",
  "GK19gp23-33u:2930": "sarvāsām adhi madhyam ujjvalatayā rāsāntarāla-sthitiḥ śrī-rādhā-jitayor mano mama manāg adyāpi naivojjhati //",
  "GK19gp23-33u:2931": "JGc_1,31.58//",
  "GK19gp23-33u:2932": "[85] iti vaivaśya-pāravaśyam āsīdan sīdann iva mūrccham ṛcchan snigdhakaṇṭhaḥ sarvān eva ca tat-tad-bhava-bhavanān bhāvayāmāsa /",
  "GK19gp23-33u:2933": "[86] tac ca yuktaṃ, yathā-",
  "GK19gp23-33u:2934": "atipūrvaṃ yad apūrvaṃ nija-matir",
  "GK19gp23-33u:2935": "durlabham atīva hṛdyaṃ ca /",
  "GK19gp23-33u:2936": "vṛttaṃ tat pratinavatāṃ prayāti",
  "GK19gp23-33u:2937": "bhūyo' nubhūyamānaṃ ca //",
  "GK19gp23-33u:2938": "JGc_1,31.59//",
  "GK19gp23-33u:2939": "[87] tad etad varṇayitvā snigdhakaṇṭhaḥ samāpanam āha sma-",
  "GK19gp23-33u:2940": "rādhe tvad-vallabhaḥ satyaṃ sarvair api sudurlabhaḥ /",
  "GK19gp23-33u:2941": "sulabho' py adhunā yo' yaṃ bhavatyā manyate' nyathā //",
  "GK19gp23-33u:2942": "JGc_1,31.60//",
  "GK19gp23-33u:2943_0": "[88] atha kathaṃcid api jāta-sāntvane tan-manasāṃ tv aneka-vikāre pāre manoratha-patham",
  "GK19gp23-33u:2943_1": "akhila-śobhā-śubha-pathya-nepathya-sāratanya-māna-dānatas tau sūta-kumārāv ārādhayāmāsur",
  "GK19gp23-33u:2943_2": "āśu rādhā-ramaṇa-prabhṛtayaḥ kṛta-sādhāraṇātikrama-prakṛtayaḥ sadaḥ-sadaḥ-sadayatayā",
  "GK19gp23-33u:2943_3": "śubhāśīrbhir abhyudayam āsādayāmāsuś ca /",
  "GK19gp23-33u:2944": "tataś ca pūrva-pūrvavad eva sarve svadhāma samāsannāḥ svapnataś ca tat-tad-anubhavantaś carita-jāgarā iva vāsarādim āsāditavantaḥ /",
  "GK19gp23-33u:2945": "iti śrī-śrī-gopāla-campūm anu",
  "GK19gp23-33u:2946": "nānā-rāga-vicitra-caritra-citram",
  "GK19gp23-33u:2947": "ekaviṃśaṃ pūraṇam",
  "GK19gp23-33u:2948": "//31//",
  "GK19gp23-33u:2949": "*************************************************************",
  "GK19gp23-33u:2950": "(32)",
  "GK19gp23-33u:2951": "atha dvātriṃśaṃ pūraṇam",
  "GK19gp23-33u:2952": "keśi-dhvaṃsana-śaṃsanaṃ",
  "GK19gp23-33u:2953": "[1] atha punaḥ prātaḥ-kathāṃ yathāvat prathayiṣyāmaḥ, yathā-",
  "GK19gp23-33u:2954": "[2] madhukaṇṭhaḥ prathamataḥ kaṇṭha-ravam akṛtvā manasi nirṇiktam idaṃ viviktavān-",
  "GK19gp23-33u:2955": "[3] etad-anantaraṃ yadyapi ye khalv asmāsu bālyād eva stuhi-kṛṣṇatāṃ gatās teṣāṃ bhagaval-līlā-sukha-varṣi-devarṣi-vara-caraṇānāṃ kaṃsaṃ prati śaṃsanaṃ śaṃsanīyatām āsannam /",
  "GK19gp23-33u:2956_0": "[4] tathāpi bhagaval-līlādhikṛtim anuvartamānānāṃ sarvadopākurvāṇānāṃ na tūdākurvāṇānāṃ",
  "GK19gp23-33u:2956_1": "teṣāṃ tatraucitīm apy anaucitīṃ citī-kurvanty avipaścita iti tathaivaiṣāṃ parama-vipaścitām",
  "GK19gp23-33u:2956_2": "api vraja-vāsināṃ viniścita-nija-prema-jātīya-lasad-advitīya-sukha-prakarṣāṇāṃ nātiharṣāya",
  "GK19gp23-33u:2956_3": "syād iti cānirṇeya-vaktra-nāmnā tad-āmnātavyam iti /",
  "GK19gp23-33u:2957": "[5] atha sāpalāpaṃ spaṣṭam abhyācaṣṭa-",
  "GK19gp23-33u:2958": "[6] śrī-hariṇāriṣṭe vidviṣṭe kliṣṭena ca kaṃsena varṣaṃ yāvan na kaścit prasthāpitaḥ /",
  "GK19gp23-33u:2959": "keśī ca gacchan punaḥ sva-veśma praveśitaḥ /",
  "GK19gp23-33u:2960": "vṛthā vairaṃ mā kṛthā iti /",
  "GK19gp23-33u:2961_0": "[7] atha mukhya-māgha-kṛṣṇaikādaśyāṃ kaścid diviṣṭhaḥ sārvadika-jñāna-mahiṣṭhas taṃ",
  "GK19gp23-33u:2961_1": "prati pratikūla eva sann anukūla iva śrī-vasudevasya rahasyaṃ vṛttam anuvṛttaṃ cakāra",
  "GK19gp23-33u:2961_2": "yena khalu rāma-kṛṣṇāv api vasudeva-sutatayodāya-sātām /",
  "GK19gp23-33u:2962": "[8] tataś ca tat-kṛta-pratirodhād dhantum aśakyatayā vasudeva-devakyau punar maṅkṣu loha-śṛṅkhalayā kārāgāre kruddhena satā satāṃ viruddhena tena niruddhe /",
  "GK19gp23-33u:2963": "[9] nirudhya cārva-matinārva-dānavaḥ samāhūya bhūyaś ca niyuktaḥ /",
  "GK19gp23-33u:2964": "niyukta-mātraś cāyaṃ vrajāya kṛta-yātraḥ prātar eva tatrāyātaḥ /",
  "GK19gp23-33u:2965": "vrajaś cāriṣṭa-vadhād adhastān nandiśvara-girim ārabhya para-parastāt kṛta-vāsa iti dūrata eva taṃ labdhavān /",
  "GK19gp23-33u:2966_0": "[10] yatra ca sa prakharatara-khara-khura-ghṛṣṭi-cchinna-kṣoṇi-pṛṣṭhatayā goṣṭham",
  "GK19gp23-33u:2966_1": "āgacchan saṭāghaṭāmudasya nabhasy abhibhramayan bhreṣa-vaśād adabhra-bhayādabhra-pracchannatayā",
  "GK19gp23-33u:2966_2": "tat-tad-vṛtta-māṣa-cchatāṃ vimāna-paricchadānāṃ vimānān ucchādayāmāsa pūrva-pūrvamānān iva /",
  "GK19gp23-33u:2967": "yata eva nirjarāś ca te sphūrjad-ūrjasvalatā-varjanataḥ sa-jarā iva jātāḥ /",
  "GK19gp23-33u:2968": "[11] tataś ca jaṅghālagatilaṅghitāṅghripaḥ sa punarakharvagarvataḥ sarvameva dhunvannarvadānavaḥ siṃhasaṃhatiriva ghargharitanirghoṣamātatāna",
  "GK19gp23-33u:2969": "/",
  "GK19gp23-33u:2970_0": "[12] ātate ca nirghoṣe samyag-argalita-mahārgalāvarga-durghaṭṭa-vikaṭa-kaṇṭaka-kavāṭa-durghaṭa-nirgama-maty-udagra-durgāyamāṇa-gariṣṭha-goṣṭha-viśaṅkaṭa-kuṭha-śākhāvṛti-saṅghaṃ",
  "GK19gp23-33u:2970_1": "saṅghaśaḥ samullaṅghitavatyaḥ sāsnāvatyaḥ pluta-gatyā sodbhramaṃ sapady aṭavīṃ praty",
  "GK19gp23-33u:2970_2": "eva ca drutaṃ paridrutavatyaḥ /",
  "GK19gp23-33u:2971": "[13] tad agaṇayann eva goṣṭhasyopaśalyaṃ praviṣṭaḥ paritaś ca ghoṭamānaḥ sa deva-dviḍ-ghoṭakas tu tamariṣṭa-moṭakam eva dhorita-rīti-gaty-anviṣṭavān /",
  "GK19gp23-33u:2972": "[14] atha gavāṃ dravācchokāviṣṭāḥ praṣṭhagoṣṭhapativiśiṣṭāḥ sarva eva gomino lokā nijānyokāṃsi jhagiti samujjhantastadabhimukhameva paramunmukhatayā cakrumuḥ /",
  "GK19gp23-33u:2973": "[15] yān samagrān apy atikramya samyag-rabhasam agrata eva gacchaṃs chātāsacchāta-karmā rāmāvara-janmā rāmam apy atikramyābhyamitrīyatayā citrīyate sma /",
  "GK19gp23-33u:2974": "[16] tataḥ samagra-vyagratāṃ gatā vraja-janāgraṇyas tam abhikramamāṇaṃ pratyācakṣāṇās tad etad ācakṣata /",
  "GK19gp23-33u:2975": "ayaṃ vājī vajrat-tanuruha-tatir vajri-vijayī",
  "GK19gp23-33u:2976": "nija-dhvāna-sphūrjād-vijita-divija-projjhita-pathaḥ /",
  "GK19gp23-33u:2977": "bhavāṃś chāyā-prāya-prabhava-nava-tāpiñcha-tulitas",
  "GK19gp23-33u:2978": "tatas tvaṃ mā yāsīḥ sapadi puratas tasya purataḥ //",
  "GK19gp23-33u:2979": "JGc_1,32.1//",
  "GK19gp23-33u:2980": "[17] tad evam atyāhite pratyāsanne mātara-putrayor apīdaṃ vivadanam āsīt-",
  "GK19gp23-33u:2981": "putra kva gacchasi hayaṃ kalayāmi mātaḥ",
  "GK19gp23-33u:2982": "proddāma-durvyavasitaḥ khalu hanta so' yam /",
  "GK19gp23-33u:2983": "kiṃ naḥ kariṣyati sa vā vigata-svasādī",
  "GK19gp23-33u:2984": "tvaṃ yāhi geham aham asmi vicetanaḥ kim //",
  "GK19gp23-33u:2985": "JGc_1,32.2//",
  "GK19gp23-33u:2986": "[18] tataś ca kṣobhāt prodbhāvita-dhārṣṭyā goṣṭhādhīśam api sedaṃ nirdiṣṭavatī-",
  "GK19gp23-33u:2987": "mayā bālyān naiva tvayi gṛha-patāv uddhura-vacaḥ",
  "GK19gp23-33u:2988": "prayuktaṃ kiṃ tv adya prakaṭayitum iṣṭaṃ niśāmaya /",
  "GK19gp23-33u:2989": "kathaṃ na tvaṃ sarvaiḥ saha sapadi gṛhṇāsi pṛthukaṃ",
  "GK19gp23-33u:2990": "kathaṃ vā nānye' pi pratihayam ayanti vraja-pate //",
  "GK19gp23-33u:2991": "JGc_1,32.3//",
  "GK19gp23-33u:2992_0": "[19] anādita eva ditīkṛta-diti-tanujaḥ śrī-rāmānunajas tu tad evaṃ varṇyamānam avakarṇya",
  "GK19gp23-33u:2992_1": "vihasya mātaraṃ viśvāsya viśva-viśvāsāspada-sukhadas taṃ sāsūkṣaṇaṃ kṣaṇaṃ nirīkṣya",
  "GK19gp23-33u:2992_2": "svam upahvaram ānetum āhvayata /",
  "GK19gp23-33u:2993_0": "[20] sa ca pūtanāriṇāhūtas tat-tejasāpy antaḥ paribhūtaḥ śūraṃ-manyatayā tasminn",
  "GK19gp23-33u:2993_1": "adhūtaḥ prathamatas tāvan nija-parākrama-kramaṇāya kramaśaḥ pratyag-gaty-anukrama-mantharatayā",
  "GK19gp23-33u:2993_2": "vikramamāṇas taṃ prati samprati yamunāṃ yāvad avakāśa-kṣoṇīṃ viśrāṇitavān /",
  "GK19gp23-33u:2994": "dūratas tu nijābhidravasya tejasvitā bhaved iti kṣoṇīṃ viśrāṇya ca kṛṣṇaṃ nidhāryatayā nirdhārya devāry-arvā garvād dharyakṣa-lakṣasyeva garjitam arjann ari-pakṣaṃ tarjati sma /",
  "GK19gp23-33u:2995": "[21] tataś ca sarvaṃ",
  "GK19gp23-33u:2996_0": "yugapad aririṣatīva cikariṣatīva jigariṣatīva ca tasmiṃs tad-asahamānaḥ sahasā siṃha-nādaṃ",
  "GK19gp23-33u:2996_1": "bṛṃhayan siṃha-saṃhananaḥ sa ca kṛṣṇas taṃ dhṛṣṇajam abhisāgraham abhigraham eva jagrāha /",
  "GK19gp23-33u:2997": "samagra eva vrajaś ca vyagratayā tad-anugatim iti sthite sa tu tat paśyann utteritākhyayā gatyā tam eva roṣāda-mandam abhyavacaskanda, yatra-",
  "GK19gp23-33u:2998": "vyoma so' yam atiyan nirāplavat",
  "GK19gp23-33u:2999": "tat pibanniva mukhaṃ vyadīdarat /",
  "GK19gp23-33u:3000": "evam aṅghri-yugalena yad vyahaṃs",
  "GK19gp23-33u:3001": "tac ca tat-pratigataṃ harir vyadhāt //JGc_1,32.4// tataś ca-",
  "GK19gp23-33u:3002": "drāg-ucchalac-caraṇa-puccham atuccham etam",
  "GK19gp23-33u:3003": "ucchūna-roma-tati-gucchavad unnamayya /",
  "GK19gp23-33u:3004": "cikṣepa cāpaśataka-kṣiti-lakṣitāgre",
  "GK19gp23-33u:3005": "ḍiṇḍīra-piṇḍam iva vāridhi-bhaṅga-saṅghaḥ //",
  "GK19gp23-33u:3006": "JGc_1,32.5//",
  "GK19gp23-33u:3007": "sa labdha-saṃjñaḥ punar utthitas tadā",
  "GK19gp23-33u:3008": "vyādāya vaktraṃ tarasāpatad dharim /",
  "GK19gp23-33u:3009": "so' py asya vaktre bhujam uttaraṃ hasan",
  "GK19gp23-33u:3010": "prādān mahā-dardūrakasya nāgavat //",
  "GK19gp23-33u:3011": "JGc_1,32.6//",
  "GK19gp23-33u:3012": "divyāhivat kṛṣṇa-bhujaś ca tad-galā-",
  "GK19gp23-33u:3013": "vaṭe sphuṭaṃ vīra-rasād avardhata /",
  "GK19gp23-33u:3014": "mahā-viṣa-jvāla-hatā ivāpi tad-",
  "GK19gp23-33u:3015": "radās tadā petur amuṣya tejasā //",
  "GK19gp23-33u:3016": "JGc_1,32.7//",
  "GK19gp23-33u:3017": "dantā nipetuḥ samaindriyāṇy apy",
  "GK19gp23-33u:3018": "uddhūtim āpur vapur āpa kampam /",
  "GK19gp23-33u:3019": "jarātra tat kālam uditya mṛtyuṃ",
  "GK19gp23-33u:3020": "pratīkṣamāṇā kila vartate sma //",
  "GK19gp23-33u:3021": "JGc_1,32.8//",
  "GK19gp23-33u:3022": "yadāsya kaṇṭhaṃ rurudhe sa tad-bhujas",
  "GK19gp23-33u:3023": "tadākhilāṅgāni vidīrṇataṃ yayuḥ /",
  "GK19gp23-33u:3024": "tasyaiva śokād iva tāni yat paraṃ",
  "GK19gp23-33u:3025": "tadāśrayāṇy eva bhavanti sarvaśaḥ //",
  "GK19gp23-33u:3026": "JGc_1,32.9//",
  "GK19gp23-33u:3027": "viśantaṃ keśinaḥ kaṇṭhaṃ kṛṣṇa-dor-daṇḍam eva kim /",
  "GK19gp23-33u:3028": "jagat-prāṇāśanaṃ matvā tasya prāṇā vidudruvuḥ //",
  "GK19gp23-33u:3029": "JGc_1,32_10//",
  "GK19gp23-33u:3030": "ekaṃ dvāraṃ ruddham etad galākhyaṃ",
  "GK19gp23-33u:3031": "man-niṣkrāntau tāni bhūyāṃsi kuryām /",
  "GK19gp23-33u:3032": "itthaṃ kiṃ tat-prāṇa-vargaḥ samantāc",
  "GK19gp23-33u:3033": "chidrāṇy ācaryātha tasmāt pratasthe //",
  "GK19gp23-33u:3034": "JGc_1,32.11//",
  "GK19gp23-33u:3035": "tasya prāṇe nirgate deha-gehāt",
  "GK19gp23-33u:3036": "kārṣṇo bāhur nirgataḥ prāghuṇābhaḥ /",
  "GK19gp23-33u:3037": "gehaṃ tac ca svāminaṃ taṃ vinābhūt",
  "GK19gp23-33u:3038": "khaṇḍaṃ khaṇḍaṃ diṣṭataḥ kiṃ ca naṣṭam //",
  "GK19gp23-33u:3039": "JGc_1,32.12//",
  "GK19gp23-33u:3040": "keśikaṇṭhā-vaṭāt tena nirakoṣi yadā bhujaḥ /",
  "GK19gp23-33u:3041": "tadā svabhāvam evāptaḥ saṃhāre divya-bāṇavat //JGc_1,32.13//",
  "GK19gp23-33u:3042": "ante muktaṃ tena gūtham ity uktaṃ yuktam iṣyate /",
  "GK19gp23-33u:3043": "tādṛśāṃ mukti-kṛt-kṛṣṇa-kṛpā yā sātiyuktikā //",
  "GK19gp23-33u:3044": "JGc_1,32.14//",
  "GK19gp23-33u:3045": "dvidhākṛtaṃ keśi-dehaṃ varṇayanti dvidhākṛtam /",
  "GK19gp23-33u:3046": "jarāsandha-nibhaṃ kecit kecit karkaṭikā-nibham //",
  "GK19gp23-33u:3047": "JGc_1,32_15//",
  "GK19gp23-33u:3048": "[22] tad evam aśva-daiteye vapuṣā labdha-dvaite svarūpeṇa tu labdhādvaite pramanasāṃ vikīrṇa-sumanasāṃ sumanasāṃ kṛṣṇābhiprāyam abhiprayatām uktir yathā-",
  "GK19gp23-33u:3049": "āsyaṃ vyādāḥ sapadi nikhilaṃ mad-vapus tvaṃ",
  "GK19gp23-33u:3050": "garītuṃ tatrāhaṃ tat parikalayituṃ tad-gale bāhum ādhām /",
  "GK19gp23-33u:3051": "tenaivāsīr yadi vigalita-prāṇakas tarhi tāvad",
  "GK19gp23-33u:3052": "garvinn arvann ahaha sahasā sāhasaṃ kiṃ nv akārṣīḥ //JGc_1,32.16// iti /",
  "GK19gp23-33u:3053": "atha vrajaḥ kala-kala-śabdam abdavat",
  "GK19gp23-33u:3054": "sṛjan muhur harim acalaṃ mudāvṛṇot /",
  "GK19gp23-33u:3055": "sa vṛṣṭivat pramadajam asram asravaj",
  "GK19gp23-33u:3056": "jhara-prabhaṃ sa ca tad asūta bhūtale //",
  "GK19gp23-33u:3057": "JGc_1,32.17//",
  "GK19gp23-33u:3058_0": "[23] atha sarve sa-tṛṣṇā madhyam adhyāsita-kṛṣṇāḥ prematāratamya-ramyatayā yathāsvam",
  "GK19gp23-33u:3058_1": "antar-antar-labdhāntarās tad-anta-vyantaritatve' pi tad-anantaraṃ-manyās te dhanyās",
  "GK19gp23-33u:3058_2": "tad-aparam apy āliṅganatas tam eva manvānā vikāra-vṛndam avindata /",
  "GK19gp23-33u:3059": "[23] tataś ca kṣaṇa-katipayāt pratigata-bahir-matitayā saha-kṛṣṇāḥ kṛṣṇāghaṭṭam aṭitvā sasnuḥ /",
  "GK19gp23-33u:3060": "yat khalv adyāpi keśi-tīrthatayā tīrtha-varyāḥ paryavayanti /",
  "GK19gp23-33u:3061": "yasya ca bhāsvat-putryāḥ pratiloma-gatiṃ prati kiṃcin nikaṭata eva kuṭha-kūṭa-ghaṭita-taṭa-ghaṭṭāntaram adhiṣṭhāya tat-pariśrama-śamanāya viśaśramuḥ /",
  "GK19gp23-33u:3062": "dvitīya-ghaṭṭaś cāyaṃ cenaghaṭṭa iti vṛddhaiś cīra-ghaṭṭa iti cādhunikair udghaṭyate /",
  "GK19gp23-33u:3063": "ceneti viśrama-sukhasya hi māthura-bhāṣā /",
  "GK19gp23-33u:3064_0": "[25] atha viśramya ca kaṃsa-bhraṃśana-śaṃsanam idaṃ keśi-dhvaṃsanam iti ramya-sukhaṃ",
  "GK19gp23-33u:3064_1": "samyag avagamya dvi-guṇa-phullam ullasantas taṃ tanyamāna-kīrti-nartita-mukhair vandi-mukhair",
  "GK19gp23-33u:3064_2": "vanditam antar-vindamānaṃ śrī-govindam āvṛṇvantaḥ śrīmantaṃ vraja-devam anu vrajantas te vraja-janāḥ",
  "GK19gp23-33u:3065": "prathamaṃ go-vrajam ayojayan /",
  "GK19gp23-33u:3066": "hī-hī-jāte go-duhāṃ tatra jāte",
  "GK19gp23-33u:3067": "kārṣṇaṃ tat tu prasphuṭaṃ paryacāyi /",
  "GK19gp23-33u:3068": "āsārāṇāṃ nardite yadvad uccair",
  "GK19gp23-33u:3069": "ambhodasya snigdha-gambhīra-śabdaḥ //",
  "GK19gp23-33u:3070": "JGc_1,32.18//",
  "GK19gp23-33u:3071": "[26] atha śakraṃ jitavantas te vraja-yuvarājādi-gomantaḥ pratisvaṃ go-vṛndam anvitavantaḥ paraṃ vraja-rājādaya eva vrajam āvrajitavantaḥ /",
  "GK19gp23-33u:3072": "[27] kaṃsas tu keśi-dhvaṃsanam api śṛṇvan vyagra-manā vigra iva gṛhān na niḥsasāra /",
  "GK19gp23-33u:3073": "[28] atha samāpanam /",
  "GK19gp23-33u:3074": "so' yaṃ tava vrajādhīśa sutaḥ sūtamanorathaḥ /",
  "GK19gp23-33u:3075": "keśinaṃ cātra yaścakre yamasya prativeśinam //",
  "GK19gp23-33u:3076": "iti śrī-śrī-gopāla-campūm anu keśi-dhvaṃsana-śaṃsanaṃ nāma dvātriṃśaṃ pūraṇam //32//",
  "GK19gp23-33u:3077": "*************************************************************",
  "GK19gp23-33u:3078": "(33)",
  "GK19gp23-33u:3079": "atha trayastriṃśaṃ pūraṇam",
  "GK19gp23-33u:3080": "sarva-manoratha-pūraṇaṃ",
  "GK19gp23-33u:3081_0": "[1] atha niśīthinī-kathāyāṃ kuṇṭhaḥ samutkaṇṭhaś ca madhukaṇṭhaḥ sa-gadgadaṃ jagāda-[2]",
  "GK19gp23-33u:3081_1": "tad evaṃ rāmānujasya ramaṇinām apy amūṣāṃ dinaṃ dinam apy anuparamaṇaṃ ramaṇam atīva",
  "GK19gp23-33u:3081_2": "jīvana-samatām avāpa /",
  "GK19gp23-33u:3082": "[3] yatra samutkaṇṭhaāpy akuṇṭhā jātā / yataḥ-",
  "GK19gp23-33u:3083": "yadapi paraspara-milanaṃ hari-gopīnāṃ cirān na vicchinnam /",
  "GK19gp23-33u:3084": "tadapi na tṛṣṇā śāntā svāpnika-pāne yathā pipāsūnām //JGc_1,33.1//",
  "GK19gp23-33u:3085": "[4] tatra tu ramaṇaṃ, yathā-",
  "GK19gp23-33u:3086": "anyo' nyaṃ rahasi prayāti milati śliṣyaty alaṃ cumbati",
  "GK19gp23-33u:3087": "krīḍaty ullasati bravīti nidiśaty udbhūṣayaty anvaham /",
  "GK19gp23-33u:3088": "gopī-kṛṣṇa-yugaṃ muhur bahuvidhaṃ kintu svayaṃ nohate",
  "GK19gp23-33u:3089": "śaśvat kiṃ nu karomi kiṃ nv akaravaṃ kurvīya kiṃ vety api //JGc_1,33.2//",
  "GK19gp23-33u:3090": "[5] utkaṇṭhāyāṃ tu tad eva padyaṃ bahu-vidham ity anantaram evaṃ paṭhanīyam-",
  "GK19gp23-33u:3091": "gopī-kṛṣṇa-yugaṃ muhur bahu-vidhaṃ kintv etad evohate",
  "GK19gp23-33u:3092": "tac caitanb na hi jāgarastham api tu svapnādi-citta-bhramaḥ //2b//",
  "GK19gp23-33u:3093": "[6] kiṃ bahunā tad-anubhave ca tāsāṃ bhāvaneyam-",
  "GK19gp23-33u:3094": "utpattir akṣṇor abhito na sat-phalā",
  "GK19gp23-33u:3095": "yābhyāṃ na tasyadbhuta-rūpam īkṣitam /",
  "GK19gp23-33u:3096": "hā karṇayor apy alam arthadā na sā",
  "GK19gp23-33u:3097": "yābhyāṃ śrutaṃ naiva hareḥ subhāṣitam //JGc_1,33.3//",
  "GK19gp23-33u:3098": "hā cakṣur-ādīni hareḥ samāgame",
  "GK19gp23-33u:3099": "yady āgamiṣyan śravaṇādi karma ca /",
  "GK19gp23-33u:3100": "tad āvrajiṣyan viṣayīṇi nāpy amūny",
  "GK19gp23-33u:3101": "aṣūyayā dhig vyatidūyamānatām //JGc_1,33.4// iti /",
  "GK19gp23-33u:3102": "[7] kadācic ca-",
  "GK19gp23-33u:3103": "sāṅgāliṅgana-laṅgime' ṅga-valayā-saṅge' pi śārṅgī tadā",
  "GK19gp23-33u:3104": "gopīnāṃ sphurati sma dūra-gatayā premāpagā-pūrataḥ /",
  "GK19gp23-33u:3105": "yasmād utkalikā-kalāpa-valanā-vṛttiṃ bahir lumpatī",
  "GK19gp23-33u:3106": "svapnābhāṃ diśatī śatīm api dṛśi sphūrtiṃ muhur lumpati //",
  "GK19gp23-33u:3107": "JGc_1,33.5//",
  "GK19gp23-33u:3108": "[8] śrī-rādhāyāṃ tu sutarām anirvacanīyam eva sarvaṃ tat-prathamatayā mithas tan-mithunasyāpi / tathā hi-",
  "GK19gp23-33u:3109": "rādhā'jānād asaṅge danuja-vijayinaḥ saṅgam ārād asaṅgaṃ",
  "GK19gp23-33u:3110": "saṅge caivaṃ samantād gṛha-samaya-sukha-svapna-śītādikāni /",
  "GK19gp23-33u:3111": "etasyā vṛttir eṣājani sapadi yadānyad vicitraṃ tadāsīt",
  "GK19gp23-33u:3112": "kāntākānta-svabhāvo' py ahaha yad anayor vaiparītyāya jajñe //JGc_1,33.6//",
  "GK19gp23-33u:3113_0": "[9] tad evam atibhūmitām ite bhāva-bhūmani tena ca sarvābhyarṇatām iva jāte vṛtta-jāte",
  "GK19gp23-33u:3113_1": "sva-sva-vadhū-nirodhāya niyukta-pura-janī-janeṣu ca guruṣu tad-uṭṭaṅkanataḥ kṛṣṇas",
  "GK19gp23-33u:3113_2": "tu tṛṣṇā-lajjābhyāṃ sajjan-manāḥ sva-mānasam anv evaṃ bhāvayāmāsa-[10] hanta kim idam antarā jātam ?",
  "GK19gp23-33u:3114": "kaulīnaṃ khalu kaulīnaṃ janaṃ kau līnam iva karotīti man-manaḥ kañcana vicāram ācāraṃ ca na sañcarati /",
  "GK19gp23-33u:3115": "lokaś ca śokaṃ prayāsyatīti nija-vargyam anu duḥkhaṃ pāṇi-sargyaṃ svayam evākaravam /",
  "GK19gp23-33u:3116": "tatḥ kiṃ karavāṇi ?",
  "GK19gp23-33u:3117": "[11] punaḥ sa-praṇidhānam idaṃ vivinakti sma-nedam anācāram iva pratibhāti /",
  "GK19gp23-33u:3118": "bhāti hi mama cittam anena /",
  "GK19gp23-33u:3119": "na tu mlāniṃ yāti /",
  "GK19gp23-33u:3120": "[12] punar api ca parāmamarśa-tāḥ punar mama parāṅganā evānubhūyante,",
  "GK19gp23-33u:3121": "na tu parāṅganāḥ /",
  "GK19gp23-33u:3122": "tasmād bhaved atra viśeṣaḥ sandarbha-viśeṣaḥ /",
  "GK19gp23-33u:3123_0": "yam eva khalv aham iva loko' py ayam anirṇīya nūnaṃ garga-durvarṇanayāsmad-apayānaṃ",
  "GK19gp23-33u:3123_1": "nirṇīya ca śīrṇībhavan śaṅkayā saṅka-sukatām urīcakre yena cāmūr api nūnaṃ svaṃ dhik-kurvanti / yathā-",
  "GK19gp23-33u:3124": "vraje jāter jātā vraja-jana-samāna-prakṛtitā",
  "GK19gp23-33u:3125": "tataḥ kṛṣṇe premā tam anu sahasā taṃ prati gatiḥ /",
  "GK19gp23-33u:3126": "tatas tatrāsaṅgas tam anu viparītaṃ kim api tat",
  "GK19gp23-33u:3127": "tato vyaktaṃ tac ca praṇaya sakhi dhik kiṃ nu karavai //JGc_1,33.7// iti /",
  "GK19gp23-33u:3128_0": "[13] atha taṃ parāṅganā-pārāṅgana-vicāra-garbhaṃ sandarbhaṃ punar asmin nija-nijābhilaṣita-kallola-lola-mat-prema-kallolinī-vallabhe",
  "GK19gp23-33u:3128_1": "mad-aṅga-saṅgata-marul-lavenāpi velati vallavāvalaye na samyag anusandhātuṃ sandhāṃ labhamahe /",
  "GK19gp23-33u:3129": "[14] kiṃ ca yadi ca vāstavatayā na vidyate doṣas tathāpi tat-kathāpi prathayati mama saṅkocam iti vrajād vyavadhātum ivāvadadhāti me citta-vṛttiḥ /",
  "GK19gp23-33u:3130": "[15] tad etad vyavadhānam eva cāyatām āyati-śuddhiṃ vidhāsyati /",
  "GK19gp23-33u:3131": "[16] ṛṇa-vraṇa-kalaṅkānāṃ kāle lopo bhaviṣyatīti nyāyena mama samyag-anusandhānena teṣām lokānāṃ paścāt-tāpam anu sad-upadeśa-grahaṇena ca /",
  "GK19gp23-33u:3132": "[17] atha tad etad vibhāvya punaḥ sodvegaṃ vibhāvayāmbabhūva-",
  "GK19gp23-33u:3133": "hā goṣṭhaṃ vipinaṃ paśūn vraja-janaṃ dāsān sakhīn preyasīs",
  "GK19gp23-33u:3134": "tātaṃ mātaram apy aho katham amūṃ hāsyāmi rādhām api /",
  "GK19gp23-33u:3135": "māṃ yāny aṅga vinā kṣaṇaṃ katham api prāpsyanti nātma-sthitiṃ",
  "GK19gp23-33u:3136": "yāny antar-jvalana-prabhāni vidadhat prāpsyāmi dāha-prathām //JGc_1,33.8//",
  "GK19gp23-33u:3137": "[18] punar vibhāvyātmānam uddiśyāha-",
  "GK19gp23-33u:3138": "antaḥpurīyasi vaneṣu sakhīyasi tvaṃ",
  "GK19gp23-33u:3139": "vanyān mṛgān nija-tanūyasi gopa-rāmāḥ /",
  "GK19gp23-33u:3140": "dṛṣṭaś cakora-nayanābhir amūbhir indu-",
  "GK19gp23-33u:3141": "darśaṃ kathaṃ vahasi kṛṣṇa paratra tṛṣṇām //JGc_1,33.9//",
  "GK19gp23-33u:3142": "[19] punaḥ preyasīr anusandhāya-",
  "GK19gp23-33u:3143": "yasminn āropitā hārās tāsāṃ hanta mayā hṛdi /",
  "GK19gp23-33u:3144": "sāmrājyaṃ hā kariṣyanti tasminn apy asra-bindavaḥ //JGc_1,33.10//",
  "GK19gp23-33u:3145": "[20] tatra ca śrī-rādhām anusandhāya hanta hanteti procya punar āha-",
  "GK19gp23-33u:3146": "hā candra-drava-yuta-candanena siktā",
  "GK19gp23-33u:3147": "rādhāyāṃ tanu-latikā mayā sahārdam /",
  "GK19gp23-33u:3148": "saiṣā mad-virahaja-locanodagāhā",
  "GK19gp23-33u:3149": "mlāsyantī pratapati sampratīha māṃ ca //JGc_1,33.11//",
  "GK19gp23-33u:3150": "yā pūrvam upalabdhāsīn nava-candra-kalopamā /",
  "GK19gp23-33u:3151": "vahneḥ śikheva sā jātā rādhā dandagdhi hṛn mama //JGc_1,33.12//",
  "GK19gp23-33u:3152": "rādhā prema-prādhvam atrāgato' haṃ",
  "GK19gp23-33u:3153": "hā prādhvaḥ śyāmāśu so' haṃ kathaṃ vā /",
  "GK19gp23-33u:3154": "tasmāt prādhvaṃ kṛtya dhī-vṛttayo' sminn",
  "GK19gp23-33u:3155": "eva prādhvaṃ kutracin nāparatra //JGc_1,33.13//",
  "GK19gp23-33u:3156": "[21] iti kṣaṇaṃ bāṣpāyamāṇekṣaṇatayā tūṣṇīm āsīt /",
  "GK19gp23-33u:3157": "punaś ca tathā tathā bhāvana-vrāte jāte-hanta hanta katham aham aho klībamānaḥ punaḥ śoka-prapañcam añcāmi yataḥ samprati bhiduraṃ cittaṃ na vidūratāṃ vindeta iti vicintayati sma /",
  "GK19gp23-33u:3158": "[22] tad evaṃ sāvadhānaṃ sahasā rahas tad vimuñcan sahacara-sahacāritām āpannaḥ,",
  "GK19gp23-33u:3159_0": "kintu nātiprasannatayā etad anantaram udantas tu prātar eva prathayiṣyāmi iti sa-gadgadaṃ",
  "GK19gp23-33u:3159_1": "gaditvā snigdhakaṇṭhaḥ sa-madhukaṇṭhaḥ sva-vāsasā vadanaṃ vasānaḥ sa-śabdaṃ rudann",
  "GK19gp23-33u:3159_2": "alabdha-tad-avasānaś ciram āsīt /",
  "GK19gp23-33u:3160": "cirata eva tu tasmād viramya śrī-rādhā-mādhavādīn api sva-sādhāraṇān adhigamya tad idam avādīt-",
  "GK19gp23-33u:3161": "sukyākurvanta evādhvaṃ tad idaṃ sukham ātmanaḥ /",
  "GK19gp23-33u:3162": "kathāgataṃ tu tad duḥkhaṃ kathakānena bādhatām //JGc_1,33.14// iti /",
  "GK19gp23-33u:3163": "[23] tad evaṃ tayoḥ sadanam āsannayoḥ śrī-rādhā-mādhavādayaś ca punaḥ svapna-labdham iva tad duḥkhaṃ sukha-paryavasānam upalabdhaṃ vidhāya yathāsvam āvāsam āsādayāmāsuḥ /",
  "GK19gp23-33u:3164_0": "[24] atha prātaḥkathāyāṃ snigdhakaṇṭha uvāca-tad evaṃ kaṃsa-gṛhyānanyānanyāya-bhājo",
  "GK19gp23-33u:3164_1": "nigṛhyārvaveśi-keśi-vadhāt pūrvam ahar-mukhe cālita-cakṣur-aravindaḥ śrīmān govindaś",
  "GK19gp23-33u:3164_2": "cetasi cintitavān-prāyaḥ sarva eva hiṃsitāḥ kaṃsa-pakṣīyāḥ keśī cādya śvo vā patiṣyati /",
  "GK19gp23-33u:3165": "kevalaṃ kuvalayāpīḍaḥ karī varīvarti /",
  "GK19gp23-33u:3166": "[25] anye labdhāntare tat-pradhānatāsv avyapekṣatayā na tatra mama gantavyam asti /",
  "GK19gp23-33u:3167": "yataḥ pitṛ-mukhāvṛtakaḥ khalv aham,",
  "GK19gp23-33u:3168": "na tu svatantra-mantraḥ /",
  "GK19gp23-33u:3169": "kintu yogyaṃ vyājantaraṃ mṛgyate /",
  "GK19gp23-33u:3170": "bhavatu, yathāprāptaṃ tat samāptavyam /",
  "GK19gp23-33u:3171": "tad alaṃ tac-cintanam anena /",
  "GK19gp23-33u:3172": "[27] tad etad vicārya ca-hanta hanta tatra prayāne ca jāte na jāne kiyān kārya-paryāyāvarodhaḥ syāt iti /",
  "GK19gp23-33u:3173": "kathaṃ vrajaṃ vinā samayaṃ gamayiṣyāmi iti /",
  "GK19gp23-33u:3174": "[28] punaḥ sāsraṃ cintayāñcakāra-",
  "GK19gp23-33u:3175": "vinā māṃ tātaḥ prāg na pibati jalaṃ sā ca jananī",
  "GK19gp23-33u:3176": "vinā mām ucchvāsān visṛjati batāsūn iva muhuḥ /",
  "GK19gp23-33u:3177": "yathā tau hā tadvad vrajam anugatā viśva-janatā",
  "GK19gp23-33u:3178": "tad āstāṃ tiryañco' py ahaha hṛdi śalyaṃ vidadhati //JGc_1,33.15//",
  "GK19gp23-33u:3179": "[29] tad idaṃ cāgrajam api vedayitum utsahe / yataḥ-",
  "GK19gp23-33u:3180": "duḥkhāyate pumān kaścit kaścid vā yaḥ sukhāyate /",
  "GK19gp23-33u:3181": "pūrvasmin na dayālutvaṃ parasmiṃs tu dayālutā //JGc_1,33.16//",
  "GK19gp23-33u:3182_0": "[30] tad evaṃ prātar vicāram ācārya tadaiva daivata āpatitaṃ keśinaṃ ca mṛtyuṃ prāpayya",
  "GK19gp23-33u:3182_1": "gocāraṇāya caraṇa-caryayā vanaṃ sañcarantaṃ śrīkāntaṃ kvacid ekanta-gatayā harṣitaḥ",
  "GK19gp23-33u:3182_2": "śrīmān devarṣiḥ sapadi sākṣād āsedivān /",
  "GK19gp23-33u:3183": "sa cāsannam āgaccantam accha-paricchadaṃ śrī-nāradaṃ dadarśa /",
  "GK19gp23-33u:3184": "[31] dṛṣṭvā ca gīrdevatā-deham ivākṣara-rūpatāṃ dharantaṃ",
  "GK19gp23-33u:3185": "gaṅgā-pravāham iva viṣṇupadād avatarantam,",
  "GK19gp23-33u:3186": "kailāsam iva vaiṣṇava-lakṣa-śiva-mūrtiṃ,",
  "GK19gp23-33u:3187": "nija-yaśaḥ-stomam iva vividha-gāna-kṛta-karṇa-pūrtim,",
  "GK19gp23-33u:3188": "kṣīra-nīra-nidhi-m ivāntarvāsita-nārāyaṇaādi-nāmānam,",
  "GK19gp23-33u:3189": "amanda-kalā-sāndra-candramasam ivāntaraṅgatayā dhṛta-kṛṣṇa-dhāmānam,",
  "GK19gp23-33u:3190": "śārada-nīrada-samudāyam iva śarma-netrāpy adhārā varṣantam,",
  "GK19gp23-33u:3191": "bhakti-viśeṣāsakti-vyakta-nija-bhakta-prahāsam iva kṛta-harṣantaṃ parāmamarśa /",
  "GK19gp23-33u:3192": "[32] sa ca tam evaṃ dadarśa-sadācaraṇa-suṣṭhutāyāṃ sādhu-padmavat,",
  "GK19gp23-33u:3193": "sadāśeṣa-sukhada-pada-pṛṣṭhatāyāṃ kṛta-tad-vidha-tanu-śrī-kamaṭhavat,",
  "GK19gp23-33u:3194": "jaṅghāla-sat0kaṭaka-śobhitāyāṃ vijaya-dhvajavat,",
  "GK19gp23-33u:3195": "sahajānūru-nāma-śastatāyāṃ garutmata-stambhavat,",
  "GK19gp23-33u:3196": "kākudmatavitatatāyāṃ nija-vraja-taṭavat,",
  "GK19gp23-33u:3197": "śubha-śobhāvalagna-prahlādakatāyāṃ narasiṃhavat,",
  "GK19gp23-33u:3198": "bhuvana-kamala-ramaṇīya-nābhitāyāṃ sarovaravat,",
  "GK19gp23-33u:3199": "nārāyaṇavad vā,",
  "GK19gp23-33u:3200": "vara-guṇa-rasanāpītāmbaratāyāṃ navya-ravy-aṃśuvat,",
  "GK19gp23-33u:3201": "santatam udara-śvasana-calatāyāṃ pippala-dalavat,",
  "GK19gp23-33u:3202": "hṛdayaṅgama-svarṇa-rekhā-śrī-kaṭāyāṃ nīlamaṇi-nikaṣa-paṭṭavat,",
  "GK19gp23-33u:3203": "sad-guṇa-ratnālaya-hṛdayatāyāṃ ratnākaravat,",
  "GK19gp23-33u:3204": "maryādā-paryāpaṇa-bhujatāyāṃ jiṣṇu-ratnārgalavat,",
  "GK19gp23-33u:3205": "aṅgadādi-labdha-praveṣṭatāyāṃ kauśalyā-garbha-maṅgalavat,",
  "GK19gp23-33u:3206": "rocamāna-mudrākaratāyāṃ kalpa-vallī-pallavavat,",
  "GK19gp23-33u:3207": "samutkaṇṭha-svara-rūpatāyāṃ pāñcajanyavat,",
  "GK19gp23-33u:3208": "dvijatārādhirāja-dāsyatāyāṃ dvija-rājavat,",
  "GK19gp23-33u:3209": "nāsayā śuka-mukha-sakti-jetṛ-śobhitāyāṃ svayam eva yadvat,",
  "GK19gp23-33u:3210": "nija-satya-vrata-bhakta-rocana-vilocanatāyāṃ navīna-divya-mīnavat,",
  "GK19gp23-33u:3211": "candraka-śobha-keśa-nirmāṇatāyāṃ sanīradāgama-samaya-nīradavat,",
  "GK19gp23-33u:3212": "makarāṅkālaṅkṛta-śravaṇatāyāṃ makaradhvajavat,",
  "GK19gp23-33u:3213": "sarvadā sarvatrāmṛta-varṣi-śiti-mūrti-kṛta-pūrtitāyāṃ punar amṛta-raśmivat,",
  "GK19gp23-33u:3214": "rohiṇī-yaśodā-nanda-nandanatāyāṃ rauhiṇeyavat,",
  "GK19gp23-33u:3215": "narasiṃhatā-saṃhita-saṃhananatāyāṃ pnuar narasiṃhavat,",
  "GK19gp23-33u:3216": "muhur apūrva-māna-rūpatāyāṃ punar mīna-mahīnavat,",
  "GK19gp23-33u:3217": "paṭiṣṭhatā-vighaṭita-bali-gariṣṭha-bhāvatāyāṃ vāmana-devavat,",
  "GK19gp23-33u:3218": "utpatha-vṛṣalāñchita-vṛṣa-nindakatāyāṃ jina-nandanavat,",
  "GK19gp23-33u:3219": "payorāśi-nimajjad-uddhara-gotra-samuddharaṇa-dhūryatāyāṃ punaḥ śrī-kamaṭhavat,",
  "GK19gp23-33u:3220": "dharaṇī-dhara-hāri-vihāritāyāṃ vārāhāvatāravat,",
  "GK19gp23-33u:3221": "kṛtavīrya-jāta-durjana-kṣatra-kṣapaṇatāyāṃ bhārgava-rāmavat,",
  "GK19gp23-33u:3222": "bhāvi-kālayavana-saṃyamanatāyāṃ viṣṇuyaśas-tanayavat,",
  "GK19gp23-33u:3223": "lakṣmaṇa-carita-racita-pracura-sukhatāyāṃ punaḥ śrī-rāmacandravad iti /",
  "GK19gp23-33u:3224_0": "[33] tad evam aikarūpya-śleṣeṇa śabda-śleṣeṇa ca mithaś cintita-sad-upamānayor anayoḥ",
  "GK19gp23-33u:3224_1": "śrī-devarṣir amuṃ śrī-harṣi-śrī-nidhānaṃ veda-pārāyaṇataḥ stūyamānaṃ vidhāya vīkāśaṃ nivedayāmāsa-",
  "GK19gp23-33u:3225": "śamitaḥ śamito yena dānavo' sau sadānavaḥ /",
  "GK19gp23-33u:3226": "sa paro' paratāṃ yātaḥ sodayo' nudayo bhavān //",
  "GK19gp23-33u:3227": "JGc_1,33.17//",
  "GK19gp23-33u:3228": "avilambena ye ḍimbe hasatāhasata tvayā /",
  "GK19gp23-33u:3229": "te sarve pūtanāpūrvāḥ pūnāḥ pūtāś ca sarvataḥ //",
  "GK19gp23-33u:3230": "JGc_1,33.18//",
  "GK19gp23-33u:3231": "guṇair aguṇatāṃ yātas tvam asau nandanandana /",
  "GK19gp23-33u:3232": "bibharṣi vasudhāṃ citraṃ sthitvāpi vasudhopari //",
  "GK19gp23-33u:3233": "JGc_1,33.19//",
  "GK19gp23-33u:3234": "śaśadhara-mūrtiḥ śuklā gaṅgā-viśadā sarasvatī śyenī /",
  "GK19gp23-33u:3235": "kīrtis tava tu bakāntaka śubhrā sarvaṃ karoti śubhrābham //",
  "GK19gp23-33u:3236": "JGc_1,33.20//",
  "GK19gp23-33u:3237": "tvat-kīrtyā śvetitaḥ kaṃso' py etat kṛṣṇa mṛṣoditam /",
  "GK19gp23-33u:3238": "tat-sparśas tasya nāsty eva kintu tad-bhīti-vaikṛtam //JGc_1,33.21//",
  "GK19gp23-33u:3239": "[34] tad evaṃ sthite tu kiñcin mama nivedanam asti, tathā hi-",
  "GK19gp23-33u:3240": "premā vaśayati sarvaṃ khalv iti na mṛṣā prasiddhir udbhāti /",
  "GK19gp23-33u:3241": "kṛṣṇa tvam api sa yasmān na bhajasi pūrvāparānusandhānam //",
  "GK19gp23-33u:3242": "JGc_1,33.22//",
  "GK19gp23-33u:3243": "tasmād vimana-sama-dhiyaṃs tvām aham āgacchamācchannam /",
  "GK19gp23-33u:3244": "tāṃ smārayitum avaśyaṃ yā sambhavitā bhaval-līlā //",
  "GK19gp23-33u:3245": "JGc_1,33.23//",
  "GK19gp23-33u:3246": "loke' smiṃs tava bhaktā bahavaḥ kramaśaś ca te pālyāḥ /",
  "GK19gp23-33u:3247": "tasmād avaśyam udiyuḥ paurvāparyeṇa tā līlāḥ //JGc_1,33.24//",
  "GK19gp23-33u:3248": "keśinaṃ ditijam aśva-veśinaṃ",
  "GK19gp23-33u:3249": "yo jaghāna sa bhavān athābhavān /",
  "GK19gp23-33u:3250": "tān vidhātum aparān satāṃ parān",
  "GK19gp23-33u:3251": "uccakaiḥ prabhavitākhilāvitā //JGc_1,33.25//",
  "GK19gp23-33u:3252": "tathā hi-",
  "GK19gp23-33u:3253": "keli-mātreṇa te daityā yad-bhidelimatāṃ gatāḥ /",
  "GK19gp23-33u:3254": "pacelimas tena tāpāt kaṃsaḥ pradhvaṃsam eṣyati //",
  "GK19gp23-33u:3255": "JGc_1,33.26//",
  "GK19gp23-33u:3256": "krūraḥ sa netuṃ sadyas tvām akrūras tu prahāsyati /",
  "GK19gp23-33u:3257": "tvaṃ ca mātrādikaṃ hitvā yātrāṃ taṃ hantum āpsyasi //JGc_1,33.27//",
  "GK19gp23-33u:3258": "[35] atha sa-vaivarṇyaṃ nirvarṇya tathāvasthitavati tasmin bhāvāntaram ṛṣir udbhāvayann uvāca-tataś ca sujana-roṣṭāraṃ kaṃsaṃ kroṣṭāram iva roṣitāsi, yataḥ-",
  "GK19gp23-33u:3259": "kūpa-maṇḍūkavat kaṃsaḥ kaṇḍūtiṃ khaṇḍayan nijām /",
  "GK19gp23-33u:3260": "tvat-karkaśa-bhujābhogi-saṅgharṣaṃ labdhum icchati //JGc_1,33.28//",
  "GK19gp23-33u:3261": "[36] yaṃ khalu mātari-puruṣaṃ puruṣottarmas tvam iha jīva-grāhaṃ grhīṣyasi /",
  "GK19gp23-33u:3262": "samūla-ghātaṃ haniṣyasy akṛta-kāraṃ kariṣyasi,",
  "GK19gp23-33u:3263": "kara-grāhaṃ gṛhṇaṃś ca viśrānti-paryantam aśrānti-vikramatayā virkakṣyasi /",
  "GK19gp23-33u:3264": "harṣadbhiḥ pāṇi-karṣaṃ niṣkarṣaṃs tama anekapam /",
  "GK19gp23-33u:3265": "drakṣyase puṇḍarīkākṣa tvaṃ vyaktaṃ haritāṃ gataḥ //JGc_1,33.29//",
  "GK19gp23-33u:3266": "[37] tatra saṅkṣepārtha-nikṣepaś cāyam-",
  "GK19gp23-33u:3267": "akrūraṃ dvāra-mātraṃ vidadhad atha bhavān vṛṣṇi-dhiṣṇyāni gatvā",
  "GK19gp23-33u:3268": "bhuṅktvā traiyakṣa-cāpaṃ sapadi kuvalayāpīḍakaṃ pīḍayitvā /",
  "GK19gp23-33u:3269": "mallān hatvā paraśvo danuja-jani-tanuṃ kaṃsakaṃ dhvaṃsayitvā",
  "GK19gp23-33u:3270": "rājyaṃ dattvograsenaṃ prati nija-janakau mocayiṣyaty avaśyam //JGc_1,33.30//",
  "GK19gp23-33u:3271": "[38] atra paurāḥ paurāṇikīm iva gāthāṃ gātāraḥ-",
  "GK19gp23-33u:3272": "unmīlan nīla-śubhrāruṇa-kamala-jitī khañjana-dhvaṃsi-līlā-",
  "GK19gp23-33u:3273": "cāñcalye siṃha-saṅgha-pramathana-madatā-vyañjinī yasya netre /",
  "GK19gp23-33u:3274": "ceṣṭā durduṣṭa-vṛnda-praśama-paṭu-kalā-kalpinī majjayantī",
  "GK19gp23-33u:3275": "pīyūṣe sajjanālīr nava-vayasi varā śyāmalaḥ kaḥ sameti //JGc_1,33.31//",
  "GK19gp23-33u:3276": "[39] kṛṣṇaḥ svagatam uvāca-ugrasenāya rājyaṃ dāsyāmīti yuktam eva khalūktam /",
  "GK19gp23-33u:3277": "yato mama vrajāgamanam eva ramaṇīyam /",
  "GK19gp23-33u:3278": "[40] prakāśaṃ cāha sma-tatas tataḥ ?",
  "GK19gp23-33u:3279": "[41] ṛṣir uvāca-",
  "GK19gp23-33u:3280": "grāmyāḥ paurā nṛpālāḥ sadasi nabhasi tu svarga-saṅgīta-vijñā",
  "GK19gp23-33u:3281": "devā devādi-nāthā vidhi-śiva-vidhijās te vayaṃ ca stuvānāḥ /",
  "GK19gp23-33u:3282": "rakta-tyag-danti-danta-cchavir avikara-bhāgaṃsakau lūna-mallau",
  "GK19gp23-33u:3283": "drakṣyāmo bhrātarau vāṃ kavalita-balavat kaṃsakaṃ tvām apīha //JGc_1,33.32//",
  "GK19gp23-33u:3284": "[42] tatra malla-sabhā-gatānām idaṃ kolāhala-kutūhalaṃ bhavitā-",
  "GK19gp23-33u:3285": "kim idaṃ śyāmalaṃ rūpaṃ madhuraṃ raudram eva vā /",
  "GK19gp23-33u:3286": "strī cāstrī ca na yad divyaṃ vastram astraṃ yathāyatham //JGc_1,33.33//",
  "GK19gp23-33u:3287": "[43] pāpa-kaṃse cāpavargam ite-",
  "GK19gp23-33u:3288": "vadhārhasyāpi kaṃsasya strīṇāṃ dṛg-vāri-bindavaḥ /",
  "GK19gp23-33u:3289": "dharaṇyāṃ nipatiṣyanti drāvayiṣyanti hṛt tava //JGc_1,33.34//",
  "GK19gp23-33u:3290": "[44] kṛṣṇa uvāca-hanta tau mama nija-janakāv iti bhavatā kāv uktau ?",
  "GK19gp23-33u:3291": "[45] ṛṣiḥ sa-hāsam uvāca-",
  "GK19gp23-33u:3292": "prāg ayaṃ vasudevasya kvacij jātas tavātmajaḥ /",
  "GK19gp23-33u:3293": "vāsudeva iti śrīmān abhijñāḥ sampracakṣate //[BhP 10.8.14]",
  "GK19gp23-33u:3294": "[46] kṛṣṇaḥ sāścarya-smitam uvāca- tatas tataḥ ?",
  "GK19gp23-33u:3295": "[47] ṛṣir uvāca-vasudevādayas tu naṣṭaṃ cintāmaṇim iva spaṣṭaṃ vindamānās tvāṃ hātuṃ na hi sahiṣyante /",
  "GK19gp23-33u:3296": "[48] tava ca tad-anurodhāya yadūnām itas tataḥ palāyana-samavāya-dūnānām avarodhāya ca niścita-cittasya katicid vāsarāṇi bhaviṣyanti /",
  "GK19gp23-33u:3297": "[49] tvad-anuṣaṅgatas tatra saṅgatā tad-apekṣitī-kṛtya vraja-kṣiti-pati-prabhṛti-vraja-janatāpi śākaṭa-vāṭa-paṭa-nivāsam asatsyati /",
  "GK19gp23-33u:3298": "[50] tathāpi cirataḥ kaṃsa-prathita-vyathatayā prāpta-vitathatāyāyadu-rāja-rājadhānyāḥ sphurad-ugrasenenāpy ugrasenena duḥsamādhānaṃ samādhānam /",
  "GK19gp23-33u:3299_0": "svayaṃ bahu-praṇidhānata eva syād iti kṣaṇam api kṣaṇam alabhamāś cirāyamāṇe nija-vraja-prayāṇe",
  "GK19gp23-33u:3299_1": "vicārya rāmeṇa sama aikacarya-caryayā svajana-vraje vraje virājamānaṃ vrajeśam upavrajya",
  "GK19gp23-33u:3299_2": "svasya vrajāgamanam avaśya-kāryatayā nirdhārya vrajam eva vrājiṣyasi /",
  "GK19gp23-33u:3300": "[51] kṛṣṇa uvāca-hanta /",
  "GK19gp23-33u:3301": "te kiṃ tyajanta eva mām āvrājiṣyanti ?",
  "GK19gp23-33u:3302": "[52] ṛṣir uvāca-",
  "GK19gp23-33u:3303": "nandādayas tava paraṃ mahatāgraheṇa",
  "GK19gp23-33u:3304": "prāpsyanti goṣṭham atha tad-vapuṣātmanā na /",
  "GK19gp23-33u:3305": "dṛśyaṃ bhaved vapur iti sphuṭam asya tasmin",
  "GK19gp23-33u:3306": "saṅkocitā samucitā na tu tadvad ātmā //JGc_1,33.35//",
  "GK19gp23-33u:3307": "[53] kṛṣṇa uvāca-hanta kim ahaṃ vakṣyāmi ?",
  "GK19gp23-33u:3308": "[54] ṛṣir uvāca-tatrabhavatā tad idaṃ saṅgīrṇaṃ gīrṇam ācariṣyate-",
  "GK19gp23-33u:3309": "yāta yūyaṃ vrajaṃ tāta vayaṃ ca sneha-duḥkhitān /",
  "GK19gp23-33u:3310": "jñātīn vo draṣṭum eṣyāmo vidhāya suhṛdāṃ sukham //[BhP 10.45.23] iti /",
  "GK19gp23-33u:3311": "[55] tad idam eva bhavad-āśvāsanaṃ teṣāṃ viśvāsya śaśvāyamānatām ācariṣyati /",
  "GK19gp23-33u:3312": "[56] kṛṣṇa uvāca-kadāham āgamiṣyāmi ?",
  "GK19gp23-33u:3313": "[57] ṛṣir uvāca-yadā suhṛdāṃ hṛdayaṅgamaṃ sukham utpatsyate /",
  "GK19gp23-33u:3314": "[58] kṛṣṇa uvāca-tac ca kadā ?",
  "GK19gp23-33u:3315": "[59] ṛṣir uvāca-teṣāṃ sukhasyotpattaye tu dūraṃ vyāptum unmukhaṃ bhavitā /",
  "GK19gp23-33u:3316": "[60] kṛṣṇa uvāca-aho bata /",
  "GK19gp23-33u:3317": "viyatīva kiyatī vyāptis tatra ?",
  "GK19gp23-33u:3318": "[61] ṛṣir uvāca-tat-tat-kārya-jālataḥ kāla-kṣepaaṃ kṣepayaty api bhavati yāvat kaṃsa-pakṣa-lakṣa-vidhvaṃsanaṃ,",
  "GK19gp23-33u:3319": "yāvad-bhavat-putrādi-vicitra-sampad-gaṇaś ca sampatsyate /",
  "GK19gp23-33u:3320": "[62] kṛṣṇa uvāca-aho mahātman/",
  "GK19gp23-33u:3321": "mahad vyasanaṃ khalu mayi nyasanam āyāsyati /",
  "GK19gp23-33u:3322": "yatho dīrghasūtratā mama bandhanāya nirbandham āpatsyate /",
  "GK19gp23-33u:3323": "[63] ṛṣir uvāca-mā tāpam āpadyatha,",
  "GK19gp23-33u:3324": "bhavataḥ svabhāva evāyam,",
  "GK19gp23-33u:3325": "yat kadācid antraṅgāṇāṃ parivāra-saṅghānāṃ sukha-bhaṅgaṃ svāṅgānām iva viṣahya bahiraṅgāṇāṃ duḥkha-bhaṅgaṃ karomi /",
  "GK19gp23-33u:3326": "[64] kṛṣṇa uvāca-bhavatu,",
  "GK19gp23-33u:3327": "bhāvi-kathā prathyatām /",
  "GK19gp23-33u:3328": "tatra madīya-durvṛttatām ayaṃ vraja-duḥkha-vṛttaṃ tāvad āstām,",
  "GK19gp23-33u:3329": "pura-vṛttaṃ purastād anuvartyatām,",
  "GK19gp23-33u:3330": "yenāham uparaktas tatra niṣpratibhatāṃ vyaktam āpsyāmi /",
  "GK19gp23-33u:3331": "[65] ṛṣir uvāca-sāmprataṃ tava gāyatra-vratam eva sa-gargeṇa vasudevādi-yadu-vargeṇa prathayiṣyate /",
  "GK19gp23-33u:3332": "yatra ca vrajataḥ karṇī-rathārohiṇī rohiṇī ca tatra neṣyate,",
  "GK19gp23-33u:3333": "na tu vraja-janaḥ kaścit /",
  "GK19gp23-33u:3334": "kṣātra-vidhāna-pātratayā tan-nirmāṇe tasya nirmāṇa-duḥkhaṃ duḥkhanana-mūlaṃ bhavitā iti /",
  "GK19gp23-33u:3335": "[66] kṛṣṇaḥ svagatam idam adhigatavān-hanta prasaṅgatas tad-duḥkham evāsaṅgaṃ labhate /",
  "GK19gp23-33u:3336": "man-mātṛ-saṅginī hi sā rohiṇī kathaṃ tad-bhaṅginī bhaviṣyati iti /",
  "GK19gp23-33u:3337": "[67] tataḥ kathāntaraṃ pṛcchāma iti spaṣṭaṃ papraccha-tatas tad-vratācārānantaraṃ kintarām ācariṣyāmi ?",
  "GK19gp23-33u:3338_0": "[68] ṛṣir uvāca-tataḥ sāndīpani-sandīpita-vidyā-sabhām avantīm āsādyānavadya-vidyā-samudāyāya",
  "GK19gp23-33u:3338_1": "bhrātarau yuvām akātarau sa-brahmacāritayā gaurava-saṅkulatayā gauravaṃ kulam eṣyatha /",
  "GK19gp23-33u:3339": "yatra sakṛn-nigada-mātreṇa sarvāṃ vidyām adhīyantau dhārayantau ca sarvataś camatkāram arpayiṣyathaḥ /",
  "GK19gp23-33u:3340": "yatredaṃ sakhedam upaślokayan mahāṃl loka-saṅghaḥ parasparaṃ savismayam ālokayiṣyati / yathā-",
  "GK19gp23-33u:3341": "aṅgaṃ pallava-komalaṃ prabhavanaṃ lakṣmī-parārdhāśritaṃ",
  "GK19gp23-33u:3342": "sevyatvaṃ sama-sevakāyuta-mano-rājyābham udbhrājate /",
  "GK19gp23-33u:3343": "yasya śrī-ramaṇasya so' pi nitarāṃ vāgīśvarī-lobhano' py",
  "GK19gp23-33u:3344": "ācāryāṇy upadiṣṭa-kāṣṭha-ghaṭanaṃ śarma-śriyā nirmame //JGc_1,33.36//",
  "GK19gp23-33u:3345_0": "[69] tad evaṃ catuḥṣaṣṭhi-mātraikr aho-rātraiḥ sarvāsv api kalāsvadhītinā bhavatā",
  "GK19gp23-33u:3345_1": "guru-patnī-bhikṣita-pañca-jana-bhakṣita-tat-putrānayana-maya-dakṣiṇā-nivedane cedaṃ",
  "GK19gp23-33u:3345_2": "lokā vyativedayiṣyante / yathā-",
  "GK19gp23-33u:3346": "vastv asti yat tad gurave pradīyatām",
  "GK19gp23-33u:3347": "adurlabhaṃ ced athavā sudurlabham /",
  "GK19gp23-33u:3348": "naṣṭaṃ vapur yad gurujasya tad vapuṣ-",
  "GK19gp23-33u:3349": "mantaṃ yamāt paśyatam ānināya saḥ //JGc_1,33.37//",
  "GK19gp23-33u:3350": "tataś ca-",
  "GK19gp23-33u:3351": "yamād api samānetā gurv-apatyaṃ tvayā yadā /",
  "GK19gp23-33u:3352": "vivaderan mukhe tarhi miryeran narayo hṛdi //JGc_1,33.38//",
  "GK19gp23-33u:3353": "[70] kṛṣṇaḥ svagatam-na jāne,",
  "GK19gp23-33u:3354": "janena tad varṇyamānam ākarṇya niravalambatāṃ saṃvalamānānāṃ mayy anukampā-sampātavatām ambādīnāṃ kā daśā bhavatā yā samprati ca mama hṛt-kampāya sampadyate /",
  "GK19gp23-33u:3355": "[71] bhavatu, prastāvāntaraṃ vistārayāmaḥ iti spaṣṭam ācaṣṭa-bhagavan /",
  "GK19gp23-33u:3356": "ko' sau pañcajanaḥ ?",
  "GK19gp23-33u:3357": "[72] ṛṣir uvāca-jaya-vijayavat kasmāccit kāraṇāc-chaṅkhāsuratāṃ prāpto' sau prasiddhaḥ śaṅkha-viśeṣa eva /",
  "GK19gp23-33u:3358": "tvaṃ ca tad-aṅgam ādāsyase / kintu-",
  "GK19gp23-33u:3359": "yadā yadā dhmāpayitā bhavān daraṃ",
  "GK19gp23-33u:3360": "netre tad-ārdre iva te bhaviṣyataḥ /",
  "GK19gp23-33u:3361": "labdhaṃ yaśodā-stana-pānajaṃ sukhaṃ",
  "GK19gp23-33u:3362": "kṛpā-bhareṇa smaraṇa-prathāvataḥ //JGc_1,33.39//",
  "GK19gp23-33u:3363": "[73] kṛṣṇaḥ sodvegam uvāca-etad vastūddeśaṃ vinā kathāntaraṃ prastūyatām /",
  "GK19gp23-33u:3364": "[74] ṛṣir uvāca-kiñcid anyad alpaṃ śrūyatām /",
  "GK19gp23-33u:3365_0": "vitta-vidyas tvaṃ mathurāyām āgata-mātraḥ śrīmad-vrajāya kṛta-yātras tatratya-pitrādibhiḥ",
  "GK19gp23-33u:3365_1": "kṛta-saṅkocanas tad-ājñā-laṅghanaṃ nāyatyāṃ maṅgalam iti racita-vicāratayā carita-śocanaḥ",
  "GK19gp23-33u:3365_2": "svānukūlya-kaivalya-lasad-uddhavam ativinītam uddhavam evābhinītaṃ matvā vraja-janānām",
  "GK19gp23-33u:3365_3": "āvijamānatā-jananāya niyojayiṣyasi /",
  "GK19gp23-33u:3366": "teṣāṃ saṅkocata eva na ca vraja-janam ātmopahṛtam āhariṣyasi /",
  "GK19gp23-33u:3367": "[75] te hy evaṃ rahasyaṃ maṃsyante,",
  "GK19gp23-33u:3368": "kṛṣṇasya vraja-mātra-tṛṣṇasya vraja-deśe praveśe punar lambhanaṃ vipralambhataḥ stambhanam eva lapsyate /",
  "GK19gp23-33u:3369": "vraja-janasyātra praveśaś ca tathāveśa eveti /",
  "GK19gp23-33u:3370": "atha vraja-janaḥ sa ca svayam api nayāsyati /",
  "GK19gp23-33u:3371": "jñātīn vo draṣṭum eṣyāmaḥ [BhP 10.45.13] iti rahasya-tvad-vacanasya bhavadbhis tu nāgamyatām iti svārasya-bhaṅga-prasaṅgaḥ syād iti /",
  "GK19gp23-33u:3372": "[76] tathā svārasyam api tādṛśa-tan-mantraṇāyantraṇayā,",
  "GK19gp23-33u:3373": "na tu svatantratayā /",
  "GK19gp23-33u:3374": "kiṃ ca, tava cetasi yaḥ ko' py anyaḥ saṅkocaḥ samprati sampratītiṃ vinārocamānatāṃ pratipannavān asti /",
  "GK19gp23-33u:3375": "so' pi vraja-bhūmāv āvrajanādi-varjane sāhāyakaṃ muhur nirvāhayitā /",
  "GK19gp23-33u:3376": "[77] vraja-janaṃ prati tad idaṃ tu vedavad aparatantraṃ mantraṃ nivedayiṣyasi /",
  "GK19gp23-33u:3377": "samprati ca bhavatāṃ sambandhe jarāsandhādibhiḥ kṛtānusandhe tatrāpi nirb andhāt kaṭakena dhāṭī ghaṭayiṣyate iti /",
  "GK19gp23-33u:3378": "[78] tathāsminn uddhava-dvārā pitrādiṣu vācika-patrikā, yathā-",
  "GK19gp23-33u:3379": "sambandhād vaḥ samantād aham api sa tathā yāmi taṃ vṛṣṇi-vṛnde",
  "GK19gp23-33u:3380": "yuṣmākaṃ prāṇa-yogya-praṇaya-bhuvi tathaivāvanaṃ saṃvidhitse /",
  "GK19gp23-33u:3381": "kintv eṣā mūrtir atra svayam api tu bhavat-pārśva-vartī mamātmā",
  "GK19gp23-33u:3382": "kiṃ vā mūrtiś ca tasmin bhavati hi bhavatāṃ sphūrtir eva pramāṇam //JGc_1,33.40//",
  "GK19gp23-33u:3383": "kiṃ ca-",
  "GK19gp23-33u:3384": "āyāsyāmīti kiṃ jalped baddhaḥ praṇaya-rajjūbhiḥ /",
  "GK19gp23-33u:3385": "yena baddhas tu tasyecchām anicchāṃ cānuyāti saḥ //JGc_1,33.41//",
  "GK19gp23-33u:3386": "[79] śrī-vasudevādīnāṃ deva-dviḍ-upadravasya vidravaḥ khalu bhavad-abhimata eveti tu mayā matam eva /",
  "GK19gp23-33u:3387": "[80] atha purastād uddhava-darśana-mātreṇa ca te parama-sukhaṃ prāpsyanti / yataḥ-",
  "GK19gp23-33u:3388": "aparicaye' py avalokād bhaktaṃ bhaktaḥ piparti kṛṣṇasya /",
  "GK19gp23-33u:3389": "svaramātrāt tad-gānārambhaḥ sujanaṃ pramodayati //JGc_1,33.42//",
  "GK19gp23-33u:3390_0": "[81] tataś ca tava viśleṣān nava-navārtās te tvad-vārtām eva vārtām anuvartamānāḥ",
  "GK19gp23-33u:3390_1": "śīghram iva viyanti kiyanti māsā vāsarāṇīva taṃ katicin māsān vāsayitvā paryavasāne",
  "GK19gp23-33u:3390_2": "tad-dvārā sambhāvanām evāpekṣya mudrita-mukhena svasti-mukhena sandekṣyanti, yathā-",
  "GK19gp23-33u:3391": "īśvaras tvam iti so' yam asmākaṃ",
  "GK19gp23-33u:3392": "uddhavaḥ samupadiśya gacchati /",
  "GK19gp23-33u:3393": "putra tat tu na vayaṃ sma man-mahe",
  "GK19gp23-33u:3394": "śrīśa tā kim u sute na rocate //JGc_1,33.43//",
  "GK19gp23-33u:3395": "kiṃ ca-",
  "GK19gp23-33u:3396": "yady aho suta bhavān adhīśvaras",
  "GK19gp23-33u:3397": "tarhy api sphuratu te padābjayoḥ /",
  "GK19gp23-33u:3398": "prītir atra ca paratra naḥ sadā",
  "GK19gp23-33u:3399": "kṛṣṇatām anu yataḥ satṛṣṇatā //JGc_1,33.44//",
  "GK19gp23-33u:3400": "[82] kṛṣṇa uvāca-uddhavas tu kiṃ māṃ vakṣyate ?",
  "GK19gp23-33u:3401": "[83] ṛṣir uvāca-",
  "GK19gp23-33u:3402": "vinā candraṃ śaral-lakṣmīr vinā puṣpaṃ madhūnnatiḥ /",
  "GK19gp23-33u:3403": "vinā payodaṃ varṣā-śrīr vinā tvāṃ kā vraja-sthitiḥ //iti /",
  "GK19gp23-33u:3404": "[84] kṛṣṇaḥ sāsram uvāca-yad vraje mama vilamba-saṃvalana-kāraṇaṃ viśeṣeṇa ca varṇaya /",
  "GK19gp23-33u:3405": "[85] ṛṣir uvāca-tatra bhaktaṃ bhajamānasya kavacaṃ bibhrāṇasya śatrūn nighnānasya tava vyāsaṅgāntaram api labdhāntaratām āpsyati /",
  "GK19gp23-33u:3406": "[86] kṛṣṇaḥ sodvegam uvāca-hanta kiṃ tat ?",
  "GK19gp23-33u:3407": "[87] ṛṣir uvāca-yat khalu vasudeva-svasrīyāṇāṃ yudhiṣṭhirādīnāṃ dhṛtarāṣṭreṇa duṣṭa-bhraṣṭa-rāṣṭrī-kṛtānāṃ pakṣasya puṣṭīkaraṇāya bhavitā /",
  "GK19gp23-33u:3408": "te ca tvām eva paramātiṣṭhamānā bhakta-vaśyatāṃ vāvaśyamānasya tava kaitava-rahita-bhakti-bhāja iti /",
  "GK19gp23-33u:3409": "yad-arthaṃ prathamatas tāvad abhijātam abhijātaṃ cākrūraṃ dūtatayā dūram āpayiṣyasi /",
  "GK19gp23-33u:3410": "[88] prakṛta-vyāsaṅgaḥ punar aṅgībhūtaḥ prabhūta eva /",
  "GK19gp23-33u:3411": "yataḥ kaṃsa-pakṣa-nirharaṇaṃ tadāpi tvayā kṛtākṛtam eva vartsyati /",
  "GK19gp23-33u:3412": "[89] tathā hi-varākeṣu kaṃsa-pakṣīyeṣu cānyeṣu tīrtha-kākatāṃ gateṣu yat khalv astiḥ prāptiś ceti tasya tatra kalatra-dvayam asti /",
  "GK19gp23-33u:3413": "[90] tat punar vaidhavyenāndhībhūtam iva sva-bandhu-jana-dattānusandhībhavat-pitṛtayā dhṛtāśvāsa-nirbandhaṃ jarāsandhaṃ gamiṣyati / yatra ca-",
  "GK19gp23-33u:3414": "//JGc_1,33.45// MISSING/",
  "GK19gp23-33u:3415": "visrasta-keśaveśādyos tayoḥ kaṃsasya bhāryayoḥ /",
  "GK19gp23-33u:3416": "drakṣyanti vihasiṣyanti cāṅgāni pathikā api //JGc_1,33.46//",
  "GK19gp23-33u:3417": "[91] tatas tat-preraṇayā jarāsandhaḥ prāpta-jarāsandha iva kāla-rūptāvantaḥ bhavantam eva trayoviṃśati-saṅkhyābhir akṣauhiṇībhir abhiyāsyati /",
  "GK19gp23-33u:3418": "tādṛśatāṃ bhṛśam avidvān kīṭaka iva kṛpīṭa-yonim /",
  "GK19gp23-33u:3419": "abhiyāya cābhiyā mathurāṃ mathnann ivāvariṣyati //JGc_1,33.47//tataś ca-",
  "GK19gp23-33u:3420": "indv-arka-dyota-keliṃ kutuka-kalanayā nirmimāṇāv adhṛṣyau",
  "GK19gp23-33u:3421": "jārāsandhaṃ tad-andhaṃ tama iva kaṭakaṃ troṭayantau bhavantau /",
  "GK19gp23-33u:3422": "ekaṃ taṃ māgadheśaṃ tama iva ghṛṇayā bāḍham utsṛjya parva-",
  "GK19gp23-33u:3423": "prāptaṃ sarvaṃ sva-bhaktaṃ sva-mahasi dadhatau bhāsyataḥ śaśvad eva //JGc_1,33.48//",
  "GK19gp23-33u:3424": "[92] evaṃ saptadaśa-svapyati-sampāteṣv apayāteṣu kūṭīkṛta-mleccha-koṭi-traya-prakaṭa-kaṭakaḥ samahāyavanaḥ kāla-yavanaḥ prātar evātidūrataḥ sāmudra-pūra ivālokiṣyate,",
  "GK19gp23-33u:3425": "yena nīvṛd eva nivṛto bhavitā /",
  "GK19gp23-33u:3426": "[93] kṛṣṇa uvāca-bhūri-dūratayā śātrava-pātratā-rahitaḥ sa kasmād asmākam ahitatām āpsyati ?",
  "GK19gp23-33u:3427": "[94] ṛṣir uvāca-yadu-varga-vādita-gārgyārādhita-bharga-vara-sphurad-upasarga-jani-sargata eva yādava-davaṃ prati bhaya-dava-visarga-nirargale tasmin jarāsandhānusandhānād eva /",
  "GK19gp23-33u:3428": "sa cātrāvaśya-maraṇa-vaśatyām āpsyatīti mat-preraṇāc ca ?",
  "GK19gp23-33u:3429": "[95] kṛṣṇa uvāca-kathaṃ tarhi tasya garhitasya maraṇaṃ bhavitā ?",
  "GK19gp23-33u:3430": "[96] ṛṣir uvāca-garhitatvam eva tattvataḥ khalv ahitaṃ kāraṇam /",
  "GK19gp23-33u:3431": "prakāraṃ cāmuṃ sahāsyam udgāsyanti-",
  "GK19gp23-33u:3432": "śītaṃ mahas tad anusṛtya mukunda-mūrter",
  "GK19gp23-33u:3433": "mlecchādhirāḍ adhi tamaḥ-kaṭu-kīṭa-tulyaḥ /",
  "GK19gp23-33u:3434": "eṣa jvalaj-jalanavan mucukunda-tejaḥ",
  "GK19gp23-33u:3435": "saṅgād alaṃ valita-vismiti bhasmati sma //JGc_1,33.49//",
  "GK19gp23-33u:3436_0": "[97] atha kṛṣṇaḥ svagatam adhigatavān-na jāne yojana-śatakam ardati tasmin durdama-durjana-saṃmarde",
  "GK19gp23-33u:3436_1": "mat-pramada-satra-vraja-tulya-vrajaḥ parikṣiptatayā vikṣipta-cittaḥ kutra vā vrajiṣyati ?",
  "GK19gp23-33u:3437": "[98] ṛṣis tu tad-abhiprayan prathayati sma-kāmyakataḥ paścimāyāṃ diśi giri-taṭa-gata-gariṣṭhāṭavīm aṭiṣyati /",
  "GK19gp23-33u:3438": "kintu bhavatā yādavānām iva vraja-bhavanānām aritas taniṣyamāṇa-santāpa-santānābhāvāya tad idaṃ cintayiṣyate /",
  "GK19gp23-33u:3439": "[99] samprati śaraṇāgatatayā kṛta-mad-anusaraṇānāṃ yādavānām avanāya yuktatayā niyukta ivāsmi /",
  "GK19gp23-33u:3440": "[100] tatas tatra gariṣṭhaṃ prakoṣṭhāntaraṃ vidheyam /",
  "GK19gp23-33u:3441": "tanta yadi govardhana-dharaṇataḥ-",
  "GK19gp23-33u:3442": "tasmān mac-charaṇaṃ goṣṭhaṃ man-nāthaṃ mat-parigraham /",
  "GK19gp23-33u:3443": "gopāye svātma-yogena so æyaṃ me vrata āhitaḥ //[BhP 10.25.18]",
  "GK19gp23-33u:3444": "ity anusṛtya kṛta-rakṣāṇāṃ mat-prāṇāvali-lakṣāṇām iva vrajādhyakṣāṇāṃ yady arayas te ca rayād vighna-nighnatāṃ kariṣyanti /",
  "GK19gp23-33u:3445": "tadā sarvam eva kharvaṃ syāt /",
  "GK19gp23-33u:3446": "teṣām aṭavīṣu go-koṭi-lakṣa-rakṣakāṇāṃ rakṣā ca prakoṣṭha-ghaṭanayā durghaṭā /",
  "GK19gp23-33u:3447": "[101] tathā-",
  "GK19gp23-33u:3448": "rahī-bhūta-marū-bhūtaṃ cakṣū-bhūtaṃ manī-kṛtam /",
  "GK19gp23-33u:3449": "yasya yat tat kathaṃ tena tyajyatāṃ vyajyatām api //",
  "GK19gp23-33u:3450": "iti nyāyena tatra samprati gamanam api tatrakīya-saṅkoca-viśeṣata eva viśeṣataḥ prasahya mahyaṃ na rocate /",
  "GK19gp23-33u:3451": "saṅkocāntaraṃ tu tasy anāntarīyakam eva manye /",
  "GK19gp23-33u:3452": "tataḥ samprati sākṣān mama tatra sthitim api na lakṣayāmi,",
  "GK19gp23-33u:3453": "tasmāt teṣu bahiḥ-śaśvad-udāsīnatā-vinyasanam eva mayi tad-upāsīnatāyāṃ pravīṇatām ācarati /",
  "GK19gp23-33u:3454": "[102] tata eva śatravas tatra mad-bahiraṅgatāyā jānānā gṛhṇīran iti /",
  "GK19gp23-33u:3455_0": "[103] tad evaṃ vrajata udāsīnāyamānasya tava tādṛśa-cintā-mātreṇācintya-śaktyā drāg",
  "GK19gp23-33u:3455_1": "eva dūrataḥ samudrāntaḥ-purī-viśeṣasya vyaktyā tatra ca yadūnāṃ jhaṭiti prasaktyā tam urīkariṣyasi /",
  "GK19gp23-33u:3456": "tad-anantaram eva kāla-yavane kālavad ācariṣyasi /",
  "GK19gp23-33u:3457": "mucukundaṃ ca prati mukundatvaṃ kunda-sundara-danta-kandalita-manda-hāsa-maya-samaya-racana-vacana-vilāsataḥ kṛpām ullāsayiṣyasi /",
  "GK19gp23-33u:3458_0": "[104] atha mathurām eva rāmeṇa saha sahacara-yadu-kumāra-vṛtaḥ pratigatya patyabhāvavataḥ",
  "GK19gp23-33u:3458_1": "puruṣā mleccatas tān mleccha-yodhān nidhanam eva rodhayamānas tad-amāna-dhanāni nija-rājadhānīti",
  "GK19gp23-33u:3458_2": "dvārakāṃ hārayann api mleccha-paricchadatayā manasi nācchatāṃ maṃsyase /",
  "GK19gp23-33u:3459": "[105] atha punaḥ punar jāta iva sa rājā jarā-jātaḥ pūrva-pūrvavad eva madhupurīm avaruddhānas tad-dhana-hartṝṇāṃ bhartṝn yuṣmān eva pratabhigamiṣyati /",
  "GK19gp23-33u:3460_0": "[106] tataś ca tad-dhanānām avarakṣaṇāya nija-janānāṃ rakṣaṇāya cākṣāma-śyāma-śubhra-vapuṣau",
  "GK19gp23-33u:3460_1": "parama-puruṣau kutuka-viśeṣād avyañjita-ruṣau śubhavantau bhavantau sa-dravam apadravantau",
  "GK19gp23-33u:3460_2": "tad-dharṣata iva vastutas tu tad-dharṣataḥ pravarṣaṇākhyaṃ girim ārokṣyathaḥ /",
  "GK19gp23-33u:3461": "[107] āruhya ca taṃ tu druhadbhiḥ prasahya dahyamānam ujjhantāv ekādaśa-yojana-samuttuṅga-śṛṅgād utplutya bhūri-dūraṃ yuvāṃ patiṣyathaḥ /",
  "GK19gp23-33u:3462": "patitvā ca dvārakā-patitām āgamiṣyathaḥ /",
  "GK19gp23-33u:3463": "[108] sa tu vāṃ pratāpam avidan nija-paścāt-tāpa-pāpa-pādapa-bījāyamānam abhiśāpaṃ hṛdi vāpaṃ vāpaṃ gṛham avāpsyati /",
  "GK19gp23-33u:3464": "gīrvāṇa-śreṇyākāśa-vāṇyā tu hasiṣyate-",
  "GK19gp23-33u:3465": "mṛdhe tu vijitaṃ purā tvam asi yad-dvayenāmunā",
  "GK19gp23-33u:3466": "sa saptadaśa-bārakaṃ vijita eva kiṃ tad-girā /",
  "GK19gp23-33u:3467": "aho sakutuka-drave prakaṭam adya cājī yathā",
  "GK19gp23-33u:3468": "jarā-suta na yad-dhruvaṃ tam adasīyamānarcchitha //JGc_1,33.50//",
  "GK19gp23-33u:3469": "[109] kṛṣṇa uvāca-labdha-durgāṇāṃ yadu-vargāṇāṃ balaṃ vā teṣāṃ balam eva vāvalambanaṃ vidhāya tadāpi kiṃ vrajaṃ nāvrajiṣyāmi /",
  "GK19gp23-33u:3470": "[110] ṛṣir svagatam āha sma-aho tādṛśi saṅkoce' py etādṛg-asyotkaṇṭhā mādṛg-antabuddhiṃ kuṇṭhayati iti /",
  "GK19gp23-33u:3471": "[111] spaṣṭaṃ tu spaṣṭaṃ kāraṇam ācaṣṭa-ekasmin kaṃse dhvaṃsite bahavas tat-sambandhi-bāndhavā jarāsandhavat kaṃsāyiṣyante,",
  "GK19gp23-33u:3472": "katham āgamanaṃ syāt ?",
  "GK19gp23-33u:3473": "[112] kṛṣṇa uvāca-darśana-mātrārtham api na syāt /",
  "GK19gp23-33u:3474": "[113] ṛṣiḥ sarūkṣa-hāsam uvāca-nahi nahi /",
  "GK19gp23-33u:3475": "[114] kṛṣṇa uvāca-katham iva ?",
  "GK19gp23-33u:3476": "[115] ṛṣir uvāca-vasudevādy-anujñāṃ vineti vijñāpitam eva /",
  "GK19gp23-33u:3477": "[116] kṛṣṇa uvāca-tarhy āgamanam eva na bhavitā /",
  "GK19gp23-33u:3478": "[117] ṛṣir uvāca-bhavitā,",
  "GK19gp23-33u:3479": "kintu kāla-vilambitayā /",
  "GK19gp23-33u:3480": "bhavāṃs tu vrajāgamanaṃ manasi-kṛtya vivāha-kṛtya-vimukhatayā sthāsyati,",
  "GK19gp23-33u:3481": "kintu tad api vyabhicariṣyati /",
  "GK19gp23-33u:3482": "[118] kṛṣṇa uvāca-hanta kiṃ tatra kāraṇam ?",
  "GK19gp23-33u:3483": "[119] ṛṣir uvāca-raivata-nāmā kaścit prācīnaḥ surājā druhiṇa-vihitatayā rauhiṇeyāya yadā duhitaraṃ vitariṣyati,",
  "GK19gp23-33u:3484": "tadā vasudeva-devaky-ādibhir īḍitair vivāhāya bahudhā vihitāmreḍitaiḥ kṛtaḥ sa ca prayatnas tvayā sapatna iva nānumodiṣyate /",
  "GK19gp23-33u:3485": "[120] tad evam eva vāsara-śate gate kadācit kaścid udvijamāna iva dvijanmā vijane santaṃ bhavantam āvrajiṣyati /",
  "GK19gp23-33u:3486": "āvrajya ca sa dhanyātmā pitṛ-paravatyāś ca para-sātkṛti-maya-svabhayāvṛtatayāpāvṛtāyamānāyā bhīṣmaka-kanyāyāḥ sanyāyāṃ patrikāṃ sāpatrapam iva tvayy arpayiṣyati /",
  "GK19gp23-33u:3487": "tasyāḥ saṅkṣepatas tv ayam artha-vikṣepaḥ-",
  "GK19gp23-33u:3488": "tava svabhāvenākṛṣṭā svasya vā tvayi keśava /",
  "GK19gp23-33u:3489": "kṛṣyeya ced balād anyenāsūn madhye jahāmy aham //JGc_1,33.51// iti /",
  "GK19gp23-33u:3490": "[121] tataś ca marma-spṛśā dharma-dṛśā vidharmād bhayaṃ bhāvayamānas tvam anyathā-manyamānatāṃ na lapsyase /",
  "GK19gp23-33u:3491": "kiṃ bahunā, vivāham api nirvāhayiṣyase /",
  "GK19gp23-33u:3492": "[122] yathā ca loke kathā prathām āpsyati /",
  "GK19gp23-33u:3493": "bhīṣmādri-sthita-rukmiṇī-maṇi-maya-śreṇī-viloka-spṛhāṃ",
  "GK19gp23-33u:3494": "śārdūla-sthitim āśritā nṛpa-sutās tāvan madān nirmamuḥ /",
  "GK19gp23-33u:3495": "yāvac-chaṅkha-nināda-garja-dalita-prāgalbhya-tat-tat-sabhā-",
  "GK19gp23-33u:3496": "madhya-dhvaṃsi-nṛsiṃha-navya-taruṇaś cakre manāṅ nodyamam //JGc_1,33.52//",
  "GK19gp23-33u:3497": "[123] tad evaṃ paryayam āgatāyāṃ maryādāyāṃ tādṛśa-paryāyatāṃ kāścd anyāś ca dhanyāḥ kanyās tām ādhivinnāṃ praṇayan pariṇetāsi /",
  "GK19gp23-33u:3498": "tāś ca bhavantam antareṇa na śarīra-sthitim anusareyuḥ iti /",
  "GK19gp23-33u:3499": "[124] tatra satyabhāmāṃ tāvat-pāṇau praṇeṣyasi,",
  "GK19gp23-33u:3500": "yatra jāmbavatīm api saṃvalayiṣyasi,",
  "GK19gp23-33u:3501": "yatra ca jāmbavān kukuda-mudaṃ lapsyate /",
  "GK19gp23-33u:3502": "tathā hi samāsena kathayiṣyanti /",
  "GK19gp23-33u:3503": "prasene niḥsene nija-sahajanau divya-maṇi-bhāg-",
  "GK19gp23-33u:3504": "gale siṃha-dhvaste racayad abhiśastaṃ harim asau /",
  "GK19gp23-33u:3505": "yadā satrājit-tarhy anumṛtayamāṇo maṇim amuṃ",
  "GK19gp23-33u:3506": "sa kanyāmṛkṣendrād alabhata sa tasmād api punaḥ //JGc_1,33.53//",
  "GK19gp23-33u:3507": "[125] maṇim anveṣṭuṃ cira-rātrāya kāntāraṃ gate tu tvayi parama-kānte punar nirdaratayā bhallūka-daraṃ praviṣṭe dvārakāyāṃ suṣṭhu kaṣṭam āpatiṣyati / yataḥ-",
  "GK19gp23-33u:3508": "yarhītir bhavataḥ kṛṣṇa tarhītir na tu durlabhā /",
  "GK19gp23-33u:3509": "akṣṇo rītistu lokānāṃ rītir eva tadā matā //JGc_1,33.54//",
  "GK19gp23-33u:3510": "[126] prāptāyāṃ saratnāyāṃ satyabhāmāyāṃ ratnaṃ punaḥ svasminn arpite nāragītena satrā satrājitey eva pratyarpayiṣyasi /",
  "GK19gp23-33u:3511": "[127] yadā ca pāṇḍavānām uddaṇḍaṃ dāha-vṛttam atathyaṃ kathyamānam ākarṇya tūrṇam eva hastināpuraṃ prasthitau bhaviṣyathaḥ /",
  "GK19gp23-33u:3512_0": "[128] tadā garbhe suhitas tvad-ahitaḥ śatadhanvā tu vāṃ dūragau manvānaḥ prāpta-ratnaṃ",
  "GK19gp23-33u:3512_1": "satrājitaṃ sayatnaṃ sapatnavan nihatya ratnam apahṛtya tac ca karṇaṭiriṭirākāriṇam",
  "GK19gp23-33u:3512_2": "akrūraṃ pratyapahnutya jñāti-hatyā-bhītyā kuśasthalād avagatya vidroṣyati /",
  "GK19gp23-33u:3513": "[129] atha svapuram āgatya tad adhigatya tam evānupaditayānusṛtya nihatya ca maṇim asaṅgatya paścād akrūrāt pratipatya svam abhi durjanābhiśāpam ārjavān mārjayiṣyasi /",
  "GK19gp23-33u:3514": "[130] kṛṣṇaḥ svagatm uvāca-",
  "GK19gp23-33u:3515": "saṅgaḥ kvāyaṃ vrajasthānāṃ mad-eka-prāṇatā-juṣām /",
  "GK19gp23-33u:3516": "kva vā yadūnāṃ satrājic-chatadhanvādi-śālinām //JGc_1,33.55//",
  "GK19gp23-33u:3517": "athavā-",
  "GK19gp23-33u:3518": "bhaved yaḥ proṣya-pāpīyāṃs tasya kiṃ karma śarmadam /",
  "GK19gp23-33u:3519": "yad yat karoti tatraiva snātvā kālaka eva saḥ //JGc_1,33.56//",
  "GK19gp23-33u:3520": "[131] spaṣṭaṃ cācaṣṭa-kathāntaraṃ prathyatām /",
  "GK19gp23-33u:3521": "yad-anantaraṃ goṣṭhasthā mamānantarasthā bhaviṣyanti /",
  "GK19gp23-33u:3522": "[132] ṛṣir uvāca-tad apy āyāsyati śrūyatām /",
  "GK19gp23-33u:3523": "atha bhavatā tās tat-tad-upāyam upāyaṃsateti varṇyamānam ākarṇya mṛgayāyāṃ parītā ravi-duhitā ca tvāṃ varītā /",
  "GK19gp23-33u:3524": "etan nirvarṇya ca janā varṇayiṣyanti / yathā-",
  "GK19gp23-33u:3525": "sūrye jīvati tat-kanyā tam anāpṛcchya paśyata /",
  "GK19gp23-33u:3526": "svayaṃ vṛtavatī kṛṣṇaṃ varākī kānyakanyakā //JGc_1,33.57//",
  "GK19gp23-33u:3527": "[133] atha rājādhidevyā nandinīṃ mitravindāṃ svayaṃvaraṇena bhavantam anuvindamānāṃ tatra bhrātṛbhyāṃ vindānuvindābhyāṃ nindyamānāṃ yuddhena vindamānaḥ pariṇetāsi /",
  "GK19gp23-33u:3528": "[134] kṛṣṇa uvāca-rājādhidevī khalv ānakadundubher bhāginīti bhaṇyate,",
  "GK19gp23-33u:3529": "satrājid api gotrajatayā tarhi katham idaṃ loka-garhitam arhiṣyati ?",
  "GK19gp23-33u:3530": "[135] ṛṣiḥ sa-hāsam uvāca-rājādhidevyā iva śrutakīrter api sutāṃ bhadrām upayaṃsyase /",
  "GK19gp23-33u:3531": "[136] kṛṣṇaḥ sasaṅkoca-locanam uvāca-tad api katham ?",
  "GK19gp23-33u:3532": "[137] ṛṣir uvāca-yādava-prabhavāṇām ayam eva kula-krama-samācāraḥ /",
  "GK19gp23-33u:3533": "[138] kṛṣṇaḥ svagatam uvāca-na khalv idaṃ jñāteyaṃ,",
  "GK19gp23-33u:3534": "kintu kāpeyam eva /",
  "GK19gp23-33u:3535": "tathāpi bhadram evedam æ yasmād anena sambandhena vraja-bandhavas tad idaṃ maṃsyante /",
  "GK19gp23-33u:3536": "nāsau teṣāṃ gotratayā stotra-viṣayatām ātmani manyate,",
  "GK19gp23-33u:3537": "kintu gotrānta-ramitānām asmākam eva iti /",
  "GK19gp23-33u:3538": "[139] ṛṣir uvāca-mitravindām anu cedaṃ vandiṣyante-",
  "GK19gp23-33u:3539": "yathārtha-nāmnā sāmnātā mitravindā sva-bandhubhiḥ /",
  "GK19gp23-33u:3540": "sva-mitraṃ vindamānā yā tad-amitrān nirākarot //JGc_1,33.58//",
  "GK19gp23-33u:3541": "[140] bhadrām anu varṇayiṣyanti-",
  "GK19gp23-33u:3542": "śrutakīrtiḥ sutā-vyājāt kīrtim eva vyajāyata /",
  "GK19gp23-33u:3543": "kṛṣṇa-sātkṛtitaḥ sā tu bhadrāpy ajani viśrutā //JGc_1,33.59//",
  "GK19gp23-33u:3544": "[141] atha nāgnajitīm apy udvakṣyasi /",
  "GK19gp23-33u:3545": "yatra saptānāṃ vṛṣabhāṇāṃ yugapad bandhaḥ khalu tat-pitrā paṇa-bandhatayā sthāpayiṣyate / tatra ca-",
  "GK19gp23-33u:3546": "yadā tvaṃ sapta-vṛṣabhān udditān ācariṣyasi /",
  "GK19gp23-33u:3547": "tadā tvad-gopatāṃ smṛtvā bāṣpaṃ mokṣyāmahe vayam //JGc_1,33.60//",
  "GK19gp23-33u:3548": "[142] kṛṣṇa uvāca-hanta yuṣmabhyam api rocate khalv iyaṃ mal-līlā ?",
  "GK19gp23-33u:3549": "[143] ṛṣir uvāca-āstām asmad-vārtā /",
  "GK19gp23-33u:3550": "bāḍham asmat-pitre' pi /",
  "GK19gp23-33u:3551": "yathā prārthitaṃ tad bhūri-bhāgyam [BhP 10.14.34] ity ādinā /",
  "GK19gp23-33u:3552": "tatra ca yā kāpi tava preyasī līlā,",
  "GK19gp23-33u:3553": "sā tu parama-śreyasī /",
  "GK19gp23-33u:3554": "yat-sambandhena bhavan-mantra-dvayaṃ mantra-rājatayā pracāritam āvābhyām / tathā hi-",
  "GK19gp23-33u:3555": "nṛpo na hari-sevitā vyaya-kṛtī na hary-arpakaḥ",
  "GK19gp23-33u:3556": "kavir na hari-varṇakaḥ śrita-gurur na hary-āśritaḥ /",
  "GK19gp23-33u:3557": "guṇī na hari-tatparaḥ sarasa-dhīr naḥ kṛṣṇāśrayaḥ",
  "GK19gp23-33u:3558": "sa na vraja-ramānugaḥ sva-hṛdi sapta śalyāni me //JGc_1,33.61//",
  "GK19gp23-33u:3559": "[144] kṛṣṇaḥ svagatam uvāca-sādhīyān mamānubhavaḥ /",
  "GK19gp23-33u:3560": "sa tu na savādhībhavitum arhati /",
  "GK19gp23-33u:3561": "yataś ca na svānubhava evāyam anubhāvaś ca /",
  "GK19gp23-33u:3562": "tan-mano nānyathā manyasva iti /",
  "GK19gp23-33u:3563": "[145] spaṣṭaṃ ca pṛṣṭavān-tatas tataḥ ?",
  "GK19gp23-33u:3564_0": "[146] ṛṣir uvāca-tad evaṃ kāvya-śreṇīr iva nānā-deśa-veśa-bhāṣā-rasair eṇīdṛśaḥ pāṇaukṛtya",
  "GK19gp23-33u:3564_1": "pūrva-pūrvavad rāginīṃ madrādhipater api kanyāṃ sanyāyatayā varyāṃ bhāryā-varyāṃ kariṣyasi /",
  "GK19gp23-33u:3565": "na kevalā sā,",
  "GK19gp23-33u:3566": "tāsām adharāḥ ṣoḍaśa-sahasra-parimāṇāś cāparāḥ /",
  "GK19gp23-33u:3567": "[147] tatra madra-kanyāyāḥ pariṇaya-nyāyaṃ bhadram evaṃ varṇayiṣyanti-",
  "GK19gp23-33u:3568": "atyuccair bandha -vedhyāprakaṭa-jhaṣa-tanoś chedam ākarṇya paṇyaṃ",
  "GK19gp23-33u:3569": "kanyāyā madrapātuḥ kṣitipati-niyutāsādhyam ekas tu paścāt /",
  "GK19gp23-33u:3570": "dūrād āgamya paścād api ca viluluve tāṃ harir yaḥ sa paścād",
  "GK19gp23-33u:3571": "bhūtvā tān yuktam ārdad yudhi tad api matāgrīyatā tasya citrā //JGc_1,33.62//",
  "GK19gp23-33u:3572": "[148] kanyānāṃ ṣoḍaśa-sahasrāṇy uddiśya ca sahasra-vaktratām eva devatāḥ prāpsyanti /",
  "GK19gp23-33u:3573": "[149] tatra dig-darśanam, yathā-",
  "GK19gp23-33u:3574": "atha naraka-nikāyyaṃ nārakaṃ menire tās",
  "GK19gp23-33u:3575": "tad-adhikam api taṃ tu śrī-harir manyate sma /",
  "GK19gp23-33u:3576": "naraka-haraṇa-nāmāpy atra yatnātiyatnaṃ",
  "GK19gp23-33u:3577": "yad akṛta yad ihāsīd vyagratā-biddha-buddhiḥ //JGc_1,33.63//",
  "GK19gp23-33u:3578": "[150] naraka-vadha-prakriyāṃ caivaṃ varṇayiṣyanti /",
  "GK19gp23-33u:3579": "bhittvā durgāṇi kṛṣṇaḥ sasuta-mura-yutaṃ bhaumam unmukhya rājye",
  "GK19gp23-33u:3580": "tat-putraṃ sthāpayitvā sura-nara-duhitur bandhanād ujjahāra /",
  "GK19gp23-33u:3581": "devāmbā-kuṇḍalādyo maṇi-giri-varuṇa-cchatram uddhṛtya tac ca",
  "GK19gp23-33u:3582": "pratyarpya kṣudra-vṛṣṇaḥ saha maṇi-giriṇāpy agrahīt pārijātam //JGc_1,33.64//",
  "GK19gp23-33u:3583": "[151] tad evaṃ tava svargastha-vighna-hantṛtāṃ tatra ca vṛtraghnaḥ kṛtaghnatām avadhāya vayam evaṃ manyāmahe /",
  "GK19gp23-33u:3584": "tvām arcanti yadā svargyās tadā svargaḥ surālayaḥ /",
  "GK19gp23-33u:3585": "tvāṃ nārcanti yadā svargyās tadā svargaḥ surālayaḥ //JGc_1,33.65//",
  "GK19gp23-33u:3586": "[152] yuktam eva tat-",
  "GK19gp23-33u:3587": "ajanāśam asau naṣṭo jīvanāśaṃ nanāśa ca /",
  "GK19gp23-33u:3588": "ūrdhva-śoṣaṃ sa cāśuṣyat kṛṣṇa yas tvat-parāṅmukhaḥ //JGc_1,33.66//",
  "GK19gp23-33u:3589": "[153] kṛṣṇa uvāca-tatas tataḥ ?",
  "GK19gp23-33u:3590": "[154] ṛṣir uvāca-tad evaṃ tatra sarva-svāsthya-maya-gārhasthya-caye pratiśvastanaṃ sphurad-upacaye sati suta-sampattir api matim atītya pratyahaṃ pratoṣyate /",
  "GK19gp23-33u:3591": "kiṃ bahunā, bhavadvad-varṣa-ṣaṭkān anantaram eva yauvana-prapañcatas teṣām api prajātāḥ prajās tāvaty eva diṣṭe dṛṣṭa-yauvanā bhaviṣyanti /",
  "GK19gp23-33u:3592": "bhavān punar īdṛśatayā paraṃ nava-vayāḥ sthāsyati /",
  "GK19gp23-33u:3593": "[155] tathā ca paurāṇī vāṇī-nātidīrgheṇa kālena sa kārṣṇī rūḍha-yauvanaḥ [BhP 10.55.9] iti /",
  "GK19gp23-33u:3594": "tac ca kṛṣṇaṃ matvā striyo hrītāḥ [BhP 10.55.28]iti ca /",
  "GK19gp23-33u:3595": "[156] tatra ca kaimutyam idam avadhira-mātraāṇām anavadhikam avadhāna-nidhāna-pātrāyate / yathā-",
  "GK19gp23-33u:3596": "tatra pravayaso' py āsan yuvāno' tibalaujasaḥ /",
  "GK19gp23-33u:3597": "pibanto' kṣair mukundasya mukhāmbhoja-sudhāṃ muhuḥ // [BhP 10.45.19] iti",
  "GK19gp23-33u:3598": "[157] etena śrīmad-vraje tu tad-atiśayāt sphuṭam eva tad-atiśayaḥ saṅgamitaḥ /",
  "GK19gp23-33u:3599": "[158] kṛṣṇa uvāca-aho mahātman /",
  "GK19gp23-33u:3600": "mahān ayam atyayaḥ sampraty api duratyayaṃ duḥkham arpayati /",
  "GK19gp23-33u:3601": "yat tāvad vilambaṃ tatrāvalambitāsmi /",
  "GK19gp23-33u:3602": "bhavatu, prakṛtaṃ prakriyatām /",
  "GK19gp23-33u:3603": "[159] ṛṣir uvāca-śambareṇa janmata eva dyumnavat tava gṛhād apahṛtasya pradyumna-nāmnas tvat-putrasya samparāye sambandhaṃ tad-dhanana-caritraṃ vicitratayā gāsyanti, yathā-",
  "GK19gp23-33u:3604": "kṛṣṇe' pi dhṛṣṇag-bhavitātra kaḥ pumān",
  "GK19gp23-33u:3605": "yas tu svayaṃ yoddhum amuṃ vrajiṣyati /",
  "GK19gp23-33u:3606": "yad adya jātaṃ khalu tasya jātakaṃ",
  "GK19gp23-33u:3607": "hṛtvā tato mṛtyum avāpa śambaraḥ //JGc_1,33.67//",
  "GK19gp23-33u:3608": "[160] atha prādyumnim anu cāmnāsyanti-",
  "GK19gp23-33u:3609": "ūṣāṃ bāṇasya kanyāṃ rahasi gatam ananāniruddhaṃ niruddhaṃ",
  "GK19gp23-33u:3610": "yuddhe buddhā tam etaṃ drutam abhigatavān yudhyato' gryān nihatya /",
  "GK19gp23-33u:3611": "brahmāṇḍa-dhvaṃsad-akṣa-jvalana-vaha-mahā-śūla-bhṛc-chūlapāṇiṃ",
  "GK19gp23-33u:3612": "tat-pakṣaṃ nirjayaṃs tad-bhuja-balam alūnād yas tu tatrānyakaḥ kaḥ //JGc_1,33.68//",
  "GK19gp23-33u:3613": "[161] kṛṣṇa uvāca-vismayaḥ khalv ayam /",
  "GK19gp23-33u:3614": "yad vismariṣyāmy eva vraja-vārtām /",
  "GK19gp23-33u:3615": "[162] ṛṣir uvāca-na hi na hi /",
  "GK19gp23-33u:3616": "sā hi tavāhite manasi rāga-mayī jāgarūkatām eva parām āgamiṣyati /",
  "GK19gp23-33u:3617": "[163] hanta / yat khalu nirantaram antargatam,",
  "GK19gp23-33u:3618": "tat katham antargatam iva jāyeta /",
  "GK19gp23-33u:3619": "kintu pūrva-nirdiṣṭaṃ gurv-anādiṣṭatā-paraṃ tasmin nirdiṣṭi-viśiṣṭim ācariṣyati /",
  "GK19gp23-33u:3620": "[164] tadā ca kadācana rāmeṇa saha rahasya-vārtā tava vartiṣyate /",
  "GK19gp23-33u:3621_0": "yatra sva-gamanam anālocya rāmaṃ śaśvad anuśocya vrajasthānāṃ smṛtitaḥ pracyavamāna-bāṣpas",
  "GK19gp23-33u:3621_1": "tvayā ca tathānuśocatā procyamānas tava sandeśaṃ praveśayan māthura-vraja-deśa-praveśaṃ",
  "GK19gp23-33u:3621_2": "gopa-veśam āveśya prāpsyati /",
  "GK19gp23-33u:3622": "prāpya ca sa yathā kathā-viṣayas tathā samasya varṇayiṣyati-",
  "GK19gp23-33u:3623": "vrajasthānāṃ rāmaḥ sva-sahaja-viyogārciṣi hareḥ",
  "GK19gp23-33u:3624": "purā satyaṃ jajñe punar iha tu jātaḥ sukha-kṛtī /",
  "GK19gp23-33u:3625": "yatas teṣāṃ jvālāṃ sphurad amṛta-vācā praśamayaṃs",
  "GK19gp23-33u:3626": "tadīyāṃ sphūrtiṃ dṛg-viṣayam iva cakre sva-balataḥ //JGc_1,33.69//",
  "GK19gp23-33u:3627": "[165] kim anyad vā vinyasitavyam /",
  "GK19gp23-33u:3628": "tena tathā te nanditā yathā sarve' pi svayaṃ saparva-prāyatayā taṃ prārthayāmāsuḥ /",
  "GK19gp23-33u:3629": "[166] tad-upabhoga-tṛṣṇayā cira-pālita-sukumāra-kaumāra-kusumānāṃ sura-vallī-samatā-suṣamāṇām iva labdha-cara-tadīya-saṃśleṣāṇām ābhīra-kumārī-viśeṣāṇām aṅgīkārāya /",
  "GK19gp23-33u:3630": "[167] śrīmān baladevaś ca yathāvad eva tathā valayāmāsa /",
  "GK19gp23-33u:3631": "valayitvā ca vrajaṃ prati pravalitānujāgamana-viśvāsaḥ sva-preyasīr ihaiva vihāya dvārakām api niścinta iva caliṣyati /",
  "GK19gp23-33u:3632": "āgatya ca dvārakāṃ tvām api sāntvayiṣyati /",
  "GK19gp23-33u:3633": "yathā-kartavyāvaśeṣaṃ vidhāya vraja-śleṣam avāpsyati /",
  "GK19gp23-33u:3634": "[168] kṛṣṇa uvāca-kiyān avaśeṣas tāvāṃś ca viśeṣaḥ kathyatām /",
  "GK19gp23-33u:3635": "[169] ṛṣir uvāca-kramaśa eva prakaramaṇīyaḥ /",
  "GK19gp23-33u:3636_0": "tathā hi-vrajaṃ prati calitavati sakala-guṇa-tantre balabhadre puṇḍraka-maṇḍala-patiḥ",
  "GK19gp23-33u:3636_1": "kṛtrima-vāsudevatayā citrita-rūpas tvāṃ spardhayā vardhamāna-garvaṃ sādhu-krodha-samudbodhanam evaṃ sandekṣyati-",
  "GK19gp23-33u:3637": "vāsudevo' vatīrṇo' ham eka eva na cāparaḥ /",
  "GK19gp23-33u:3638": "bhūtānām anukampārthaṃ tvaṃ tu mithyābhidhāṃ tyaja //[BhP 10.66.5] iti /",
  "GK19gp23-33u:3639": "[170] pratisandekṣyanti tu taṃ yadavaḥ, yathā-",
  "GK19gp23-33u:3640": "puṇḍra-keśa sa bhavān abhūd dhariḥ",
  "GK19gp23-33u:3641": "kāśi-rāḍ na kim ihābhavac chiraḥ /",
  "GK19gp23-33u:3642": "mitratām aśivatāṃ tathāsajann",
  "GK19gp23-33u:3643": "anyathā prathitavān sa tu tvayi //JGc_1,33.70//",
  "GK19gp23-33u:3644": "vṛttāntenāmunā tu tvad-vṛttāntaḥ so' yam īkṣate /",
  "GK19gp23-33u:3645": "kṛtāntenācireṇa tvaṃ kṛtānta iva vartase //JGc_1,33.71// iti /",
  "GK19gp23-33u:3646": "[171] kṛṣṇa uvāca-tatas tataḥ ?",
  "GK19gp23-33u:3647": "[172] ṛṣir uvāca-tatas tad-vadhānantaraṃ tvaṃ tu taṃ tan-mitraṃ kāśīrājam api prāptanāśī-kariṣyasi /",
  "GK19gp23-33u:3648": "tayoḥ śivādya-pacitir apy apacitim eva kariṣyati / tataś ca-",
  "GK19gp23-33u:3649": "yadā satrāyitā tatra kāśīśa-tanayas tadā /",
  "GK19gp23-33u:3650": "tasmāt kaṣṭāyamānaḥ sann aṣṭim ucciar aṭiṣyati //JGc_1,33.72//",
  "GK19gp23-33u:3651": "[173] atha rāmas tu dvividaṃ rāma-senāgrām agrāmaṇyaṃ vidann api haniṣyati /",
  "GK19gp23-33u:3652": "yathā ca kathayiṣyanti-",
  "GK19gp23-33u:3653": "āśritya rāmaṃ dvividaḥ svecchayā narakaṃ śritaḥ /",
  "GK19gp23-33u:3654": "iti tan-niṣkṛtiṃ kurvan rāmo' nyas tam adaṇḍayat //JGc_1,33.73//",
  "GK19gp23-33u:3655": "[174] śrī-rāma uddiśya ca vandi-vṛndāni vandiṣyante-",
  "GK19gp23-33u:3656": "hālālohita-locane hala-bhṛti vyākoṣa-śoṇābja-yug-",
  "GK19gp23-33u:3657": "gaṅgā-bhrānti-bharākarā madhukarāḥ koṭir gatāḥ kūṭatām /",
  "GK19gp23-33u:3658": "kiṃ ca kṣauṇi-śaṭhā haṭād agharipos tejaḥ prasuptaṃ yaśasy",
  "GK19gp23-33u:3659": "udbuddhaṃ kila vardhituṃ tad iti te vārdhiṃ gatiṃ saṅgatāḥ //JGc_1,33.74//",
  "GK19gp23-33u:3660": "[175] kṛṣṇa uvāca-hanta maharṣe /",
  "GK19gp23-33u:3661": "bāṭa-ghaṭita-nyāyenāpi mama vraja-sambandhibhiḥ samaṃ samanvayaḥ kiṃ na bhavitā ?",
  "GK19gp23-33u:3662": "[176] ṛṣir uvāca-bhavitā /",
  "GK19gp23-33u:3663": "yatas tad eva vṛttaṃ kramataḥ kramate sma /",
  "GK19gp23-33u:3664": "[177] tathā hi-yadā rāmas tīrtha-yātrāṃ kariṣyati,",
  "GK19gp23-33u:3665": "yasyāś cānte bhīṣmādi-śāntatā-prānte duryodhana-vadhaḥ sampatsyate,",
  "GK19gp23-33u:3666": "tasyāḥ prāg yadā kadāpi sūryoparāgaḥ sāgaravat parva-garimāṇam āgantā /",
  "GK19gp23-33u:3667": "yaś caivaṃ varṇayiṣyate-",
  "GK19gp23-33u:3668": "grasta-sūryeṇa tamasā tamasā vyāpi tad dinam /",
  "GK19gp23-33u:3669": "udite hari-vaktrendau smerājani kumudvatī //JGc_1,33.75// iti /",
  "GK19gp23-33u:3670": "tadā tu-",
  "GK19gp23-33u:3671": "kaṃsa-pratāpitāḥ sarve vayaṃ yātā diśaṃ diśam /",
  "GK19gp23-33u:3672": "etarhy eva punaḥ sthānaṃ daivenāsāditāḥ svasaḥ //",
  "GK19gp23-33u:3673": "JGc_1,33.76// iti / [BhP 10.82.21]",
  "GK19gp23-33u:3674": "[178] śrī-vasudeva-vacanāt kaṃsa-vadhān nātivyavadhāna-kāle kuru-bhuvi suvimala-jātīyā bhāratīyāḥ prajāḥ prāyaḥ prayāsyanti /",
  "GK19gp23-33u:3675": "yatra yudhiṣṭhirograsenādi-saṃsaktānāṃ bhavadīya-mahiṣṭha-bhaktānāṃ samāgamaḥ parameṣṭhi-goṣṭhīm api kaniṣṭhāṃ kariṣyati /",
  "GK19gp23-33u:3676": "[179] kiṃ bahunā, bhavān api tatra bhavitā /",
  "GK19gp23-33u:3677": "vraja-vāsi-tatir api vrajitā /",
  "GK19gp23-33u:3678": "yataḥ parimilanāya parasparam adhikam abhikatāṃ gatānāṃ lakṣya-mātraṃ tvad-ādikaṃ lakṣyate /",
  "GK19gp23-33u:3679": "[180] kṛṣṇaḥ sāsram uvāca-tatas tataḥ ?",
  "GK19gp23-33u:3680": "[181] ṛṣir uvāca-tataś ca-",
  "GK19gp23-33u:3681": "yathārka-tapto jala-bindur indunā",
  "GK19gp23-33u:3682": "nidāgha-dagdhaṃ vipinṃ payomucā /",
  "GK19gp23-33u:3683": "viṣārditaṃ vārbhavatā vilokyate",
  "GK19gp23-33u:3684": "saṅgāt tathā tvad-virahī tvayā vrajaḥ //JGc_1,33.77//",
  "GK19gp23-33u:3685": "[182] kṛṣṇaḥ sa-gadgadam uvāca-tatas tataḥ ?",
  "GK19gp23-33u:3686": "[183] ṛṣir uvāca-tataś ca-",
  "GK19gp23-33u:3687": "mātā tātaḥ pitṛ-sahacarā bhrātaro bandhu-vargā",
  "GK19gp23-33u:3688": "dāsā hṛdyās tava nija-janāḥ kecid anye ca tatra /",
  "GK19gp23-33u:3689": "prāpsyanti tvāṃ bhavati ca bhaviṣyanti te' nanya-cittās",
  "GK19gp23-33u:3690": "teṣv āveśād bahuṣu bhavitā naika-cetā bhavāṃs tu //JGc_1,33.78//",
  "GK19gp23-33u:3691": "tataś ca-",
  "GK19gp23-33u:3692": "tvaṃ vrajeti nija-prema gopayann iva vatsyasi /",
  "GK19gp23-33u:3693": "vrajas tu sva-guṇais tatra sarva-preyān bhaviṣyati //JGc_1,33.79//",
  "GK19gp23-33u:3694": "tatra ca-",
  "GK19gp23-33u:3695": "yadā yadā drakṣyati tāṃ bhavāṃs tadā",
  "GK19gp23-33u:3696": "pūrṇaṃ samūrṇo lavitā dṛśor jalam /",
  "GK19gp23-33u:3697": "bhavantam apy evam amī yathāmunā",
  "GK19gp23-33u:3698": "kaṇṭhāntam antar hṛdayaṃ nirotsyate //JGc_1,33.80//",
  "GK19gp23-33u:3699": "[184] tad evaṃ vaiśākham ārabhya varṣā yāvad atiharṣāt tvāṃ nirṇimeṣam eva nirvarṇayantas te vraja-vāsinaḥ saṃvatsyanti /",
  "GK19gp23-33u:3700_0": "tad-ante sad-anūkaṭayā labdha-mūka-sthitiṣu śrīman-nandādiṣu teṣām ānakadundubhi-prabhṛtīnāṃ",
  "GK19gp23-33u:3700_1": "parama-snigdhāntaḥ-karaṇatāṃ vilocya jāta-putra-pautrāvalokanena kṣiti-vipakṣa-pakṣa-prāyatāvakalanena",
  "GK19gp23-33u:3700_2": "ca svasminn aviśvasti-srastitaḥ samāśvastim api vilokya sarva-ślokya-caritaḥ sahāyīkṛta-balarāmoddhava-rohiṇīkatayā",
  "GK19gp23-33u:3700_3": "taiḥ saha nija-vṛndāvana-vraja-darśanam ekānte mantraṇā-pūrvakaṃ vicintya niścintya",
  "GK19gp23-33u:3700_4": "ca śrīman-nandādīn sa-sāntvaṃ māthurān eva prasthāpayiṣyasi /",
  "GK19gp23-33u:3701_0": "[185] idam eva bādarāyaṇir apy āha tataḥ kāmaiḥ pūryamāṇaḥ sa-vrajaḥ saha-bāndhavaḥ",
  "GK19gp23-33u:3701_1": "[BhP 10.84.67] ity ādinā kṛṣṇe kamala-patrākṣe saṃnyastākhila-rādhasaḥ [BhP 10.65.6]",
  "GK19gp23-33u:3701_2": "iti pūrvoktes tvad-āgamana-tātparyā eva teṣāṃ kāmā iti /",
  "GK19gp23-33u:3702": "prasthāpana-samayatas teṣāṃ viśeṣāvasthā-varṇanaṃ tu tat tad asmākaṃ buddhim āstṛṇotīty alam ativistareṇa /",
  "GK19gp23-33u:3703": "[186] kṛṣṇa uvāca-asmad-avasthāṃ tu varṇaya /",
  "GK19gp23-33u:3704": "[187] ṛṣir uvāca-kuru-sthalāt kuśasthalam āgatya sthitaḥ sa bhavān pāṇḍava-rājena rājasūya-mantraṇāyāsmad-dvārā nimantritaṃ sann indraprasthaṃ prasthāsyate /",
  "GK19gp23-33u:3705_0": "[188] tataś ca satvaraṃ gatvā bhīa-prabhṛtaye dik-sīma-vijaya-yaśāṃsi dattvā bhīma-dvārā",
  "GK19gp23-33u:3705_1": "jarāsandhaṃ hatvā tat-kṛta-bandhāni nṛpa-vṛndāni mocayitvā vijitena rāja-vrajena",
  "GK19gp23-33u:3705_2": "yudhiṣṭhiraṃ rocayitvā rājasūyena yājayiṣyasi /",
  "GK19gp23-33u:3706": "tatra jarāsandha-ghātanaṃ, yathā-",
  "GK19gp23-33u:3707": "bandhaṃ bandhaṃ yam anu mumuce taṃ jarāsandham enaṃ",
  "GK19gp23-33u:3708": "hanyām addhā svayam atha yadi śravyam etan na tarhi /",
  "GK19gp23-33u:3709": "itthaṃ kṛṣṇa tvam iha kalayan bhīmasenena yuddhād",
  "GK19gp23-33u:3710": "dharyād daitya-prakṛtim amukaṃ ghātayiṣyasy asy upetya //JGc_1,33.81//",
  "GK19gp23-33u:3711": "[189] milad-artana-giri-garta-vartamāna-nṛpāṇāṃ kṛpayā mocanam, yathā-",
  "GK19gp23-33u:3712": "kārāgārāndha-tāmisra-bandhād andhāyitān nṛpān /",
  "GK19gp23-33u:3713": "svarūpa-dṛṣṭibhiḥ sṛṣṭa-dṛṣṭīn parikariṣyati //JGc_1,33.82//",
  "GK19gp23-33u:3714": "[190] rājasūyam, yathā-",
  "GK19gp23-33u:3715": "nirjitya kṣitipati-maṇḍalāni pāṇḍoḥ",
  "GK19gp23-33u:3716": "putrais tāny anugamitāni saṅghaṭayya /",
  "GK19gp23-33u:3717": "cedīśaṃ sadasi nihatya tad-viruddhaṃ",
  "GK19gp23-33u:3718": "teṣāṃ tad-viracayitāsi rājasūyam //JGc_1,33.83//",
  "GK19gp23-33u:3719": "yajñe tasmin nṛloko nṛpati-tad-adhipā vipra-viprarṣi-varyāḥ",
  "GK19gp23-33u:3720": "svargasthāḥ svarga-pālās tridaśa-munivarāḥ kiṃ ca vedhāḥ śivāś ca /",
  "GK19gp23-33u:3721": "dṛṣṭyā śrutyāpi tat tad bahuvidha-bhagavad-rūpa-vṛndasya vijñāḥ",
  "GK19gp23-33u:3722": "paśyanto rūpam etat tava kim api muhur vismariṣyanti sarvam //JGc_1,33.84//",
  "GK19gp23-33u:3723": "[191] tad evaṃ rājasūyaṃ santānya kuntyāḥ santānān sammānya yadā dvārakāyāṃ gantāsi,",
  "GK19gp23-33u:3724": "tadā sādhūnāṃ śalyaṃ śālvaṃ lohamaya-vyoma-cāri-pūryā parāg eva tām āvārya dṛṣṭvā pūryamāṇa-pāñcajanyaḥ sannāti-prayatnatas taṃ deva-sapatnaṃ haniṣyasi /",
  "GK19gp23-33u:3725": "tataś ca-",
  "GK19gp23-33u:3726": "krudhyan krudhyat-saubha-puraṃ vyomādhva dvārakārudham /",
  "GK19gp23-33u:3727": "dhvaṃsayiṣyasi tad yadvat tripuraṃ tripurāntakṛt //JGc_1,33.85//",
  "GK19gp23-33u:3728": "[192] atra ca gāyanti-",
  "GK19gp23-33u:3729": "ūḍumbare kṛmis tāvan nijāḍambara-garvitaḥ /",
  "GK19gp23-33u:3730": "yāvan na danti-dantānām antaḥ patati tat-phalam //JGc_1,33.86//",
  "GK19gp23-33u:3731": "[193] kṛṣṇa uvāca-adyāpi kati-vilambā vraja-bhū-gatiḥ ?",
  "GK19gp23-33u:3732": "[194] ṛṣir uvāca-āyatāv evāyātā śrūyatām /",
  "GK19gp23-33u:3733": "[195] tad etat procya maharṣiṇā manasi procyate sma-eṣā ca kalilokair viralair evāvakalayiṣyate /",
  "GK19gp23-33u:3734_0": "asyā hi bahirmukhān pratavaguṇṭhayitum antarmukhāṃs tūtkaṇṭhayituṃ maharṣibhiḥ parokṣa-prāyī-kṛtāyāḥ",
  "GK19gp23-33u:3734_1": "khalv asmad-ādi-saṃvādamayyāḥ śrī-bhāgavata-bhārata-pādmādīnām eka-vākyatā-karaṇata",
  "GK19gp23-33u:3734_2": "eva śakyā pratītir iti /",
  "GK19gp23-33u:3735_0": "tad idaṃ ca kiñcana mad-upadeśa-nidigdhaṃ madhukaṇṭha-snigdhakaṇṭhābhyāṃ prāpta-kṛṣṇopakaṇṭhābhyāṃ",
  "GK19gp23-33u:3735_1": "kṣīra-kaṇṭhābhyām api sva-kaṇṭhād eva campū-dvayam apūrva-racanayā sampūrṇaṃ kurvadbhyām",
  "GK19gp23-33u:3735_2": "uttara-campūttara-bhāgam añcadbhyāṃ tat-tac-chāstra-mata-vistāraṇayā prastoṣyate,",
  "GK19gp23-33u:3736": "tad eva samasya vicāryate /",
  "GK19gp23-33u:3737": "[196] yadā śālva-yuddham udbuddham,",
  "GK19gp23-33u:3738": "tadā pāṇḍavānāṃ durodara-daṇḍa iti vana-parva-kathā /",
  "GK19gp23-33u:3739": "śālvasya tu prāṇān daṇḍayitvā madhu-pura-dvāri vakratā-caṇḍaṃ savidūratha-dantavakraḥ khaṇḍa-khaṇḍaśaḥ khaṇḍitaś ca,",
  "GK19gp23-33u:3740": "tenānena bhaviteti pādmottara-khaṇḍa-prathā /",
  "GK19gp23-33u:3741": "tad-anantaraṃ ca punar vrajāgamanam asya mahādeva-devyāḥ saṃvāda-rahasya-maye tatraiva spaṣṭaṃ niṣṭaṅkyate /",
  "GK19gp23-33u:3742": "yat khalu satya-saṅkalpatayānalpa-samajñā-vijñātānāṃ āyāsye iti dyotakaiḥ [BhP 10.41.17],",
  "GK19gp23-33u:3743": "āgamiṣyaty atidīrgheṇa [BhP 10.46.34] ity ādi-bahutarād bhagavad-bhāgavatānāṃ pratijñānusārāt śrīmad-bhāgavatenāpy udbhāvitam /",
  "GK19gp23-33u:3744": "na kevalaṃ pratijñā-mātraṃ tatra pratīti-pātrīkṛtam,",
  "GK19gp23-33u:3745": "kintu tad-āgatir apy adhigatīkṛtam /",
  "GK19gp23-33u:3746": "[197] tathā hi prathame dvārakā-prajā-vacane-yarhy ambujākṣāpasasāra bho bhavān kurūn madhūn vātha suhṛd-didṛkṣayā [BhP 1.11.9] iti pratyakṣaṃ lakṣyate /",
  "GK19gp23-33u:3747": "na ca tat tu kālāntara-gatam /",
  "GK19gp23-33u:3748": "kurukṣetra-yātrāyāṃ hi sphuṭam asya vacanaṃ tasya tat-kālatām eva racayati / tathā hi-",
  "GK19gp23-33u:3749": "api smaratha naḥ sakhyaḥ svānām artha-cikīrṣayā /",
  "GK19gp23-33u:3750": "gatāṃś cirāyitāñ chatru-pakṣa-kṣapaṇa-cetasaḥ //[BhP 10.82.41] iti /",
  "GK19gp23-33u:3751": "[198] vidūrathāntaśatruvadham evāvavadhim atra karoti nānyad iti /",
  "GK19gp23-33u:3752": "tad evaṃ sthite tad-anantaraṃ ca labdhāntaratayā tenānena teṣāṃ prakṛti-jāgocara-prakṛti-svapadāvirbhāvanaṃ ca tatra pādma evodbhāvaitam /",
  "GK19gp23-33u:3753": "tad api brahma-hrada-majjana-tad-unmajjanād anantaraṃ tad-darśitavata etasya caitadīyānāṃ cābhiprāyeṇa śrīmad-bhāgavatenābhipretam /",
  "GK19gp23-33u:3754": "api naḥ svagatiṃ sūkṣmām [BhP 10.28.12] iti,",
  "GK19gp23-33u:3755": "na veda svāṃ gatiṃ bhraman [BhP 10.28.14] iti,",
  "GK19gp23-33u:3756": "gopānāṃ svaṃ lokaṃ [BhP 10.28.15] iti,",
  "GK19gp23-33u:3757": "kṛṣṇaṃ ca tatra chandobhiḥ stūyamānam [BhP 10.28.18] ity anena /",
  "GK19gp23-33u:3758": "ataeva skānde-",
  "GK19gp23-33u:3759": "vatsair vatsatarībhiś ca sarāmo bālakair vṛtaḥ /",
  "GK19gp23-33u:3760": "vṛndāvanāntaragataḥ sadā krīḍati mādhavaḥ //",
  "GK19gp23-33u:3761_0": "sadā sthiti-prayogaś cātra vaikuṇṭha-nāthasya dhruva-gajendrādy-artham anyatra gamanena",
  "GK19gp23-33u:3761_1": "vaikuṇṭha iva śrī-vrajendra-nandanasya mathurādi-gamanena sadā vṛndāvana-ramaṇam api na bādhyate /",
  "GK19gp23-33u:3762": "[199] atredaṃ vicārayāmaḥ-",
  "GK19gp23-33u:3763": "jananī-veśa-sambandhābhāsāt pūtanikāpi sā /",
  "GK19gp23-33u:3764": "janaī-gatim avrājīd iti kaimutya-yogataḥ //",
  "GK19gp23-33u:3765": "JGc_1,33.87//",
  "GK19gp23-33u:3766": "upakṛṣṇaṃ kṛṣṇa-ghoṣaḥ sugo-gopaṃ tad āpsyati /",
  "GK19gp23-33u:3767": "atiduḥkhaṃ duṣpratīpaṃ tad golokaṃ sa-śarma ca //JGc_1,33.88//",
  "GK19gp23-33u:3768": "kiṃ ca-",
  "GK19gp23-33u:3769": "sāṅgaṃ yāvad vaibhavaṃ ca vrajaḥ kṛṣṇaṃ vrajiṣyati /",
  "GK19gp23-33u:3770": "sa-kṛṣṇam anukṛṣṇaṃ yo dhāsyate ca sa-rāmakam //",
  "GK19gp23-33u:3771": "JGc_1,33.89//",
  "GK19gp23-33u:3772": "sadvādaśa-skandham evaṃ śrī-bhāgavatam īkṣate /",
  "GK19gp23-33u:3773": "yathā-śakti-budho' nyasya śakti-prati na vidyate //JGc_1,33.90//",
  "GK19gp23-33u:3774": "[200] tad evaṃ vimṛṣya tu śrī-devarṣiḥ spaṣṭam ācaṣṭa- [201] yadā tvaṃ rājasūyataḥ sukhaṃ sambhūya svālaya-calanārambhaṃ sambhāvayiṣyasi,",
  "GK19gp23-33u:3775_0": "tadā vakrabhāva-cakrataḥ śakram api jigīṣur dantavakras tvāṃ kevalaṃ sarva-caṅkramaṇa-cakravalaṃ",
  "GK19gp23-33u:3775_1": "vitarkayan balena balena ca vinābhūtena tvayā kevalena gadāyuddham adhvany anivicchan",
  "GK19gp23-33u:3775_2": "madhupurīm āgantum urīkariṣyati /",
  "GK19gp23-33u:3776": "tām āgatya ca gatyantaraṃ cintayan man-mukhatas tava dvārakā-saṃmukha-prasthānaṃ śālva-saṃsthāpanaṃ cāsthāya sadyas tvāṃ praty eva duḥsthātmatayā prasthāsyate /",
  "GK19gp23-33u:3777_0": "[202] tadaiva ca mano-juti-vibhūti-mayena mayā kathanayā nija-vraja-gamanāya tad",
  "GK19gp23-33u:3777_1": "evāspadam āspadaṃ kurval-labdha-manorathas tādṛśa-divya-rathaś ca tvaṃ tat-kṣaṇam",
  "GK19gp23-33u:3777_2": "eva mathurā-pura-dvāri prāpta-gati-prathas taṃ gadāvantaṃ niṣkrāmantaṃ drakṣyasi,",
  "GK19gp23-33u:3778": "srakṣyasi ca tvāṃ prati krāmantaṃ taṃ prati gadāṃ srakṣyante ca,",
  "GK19gp23-33u:3779": "pratyastrāṇīva tvad-ābhimukhyena karūṣa-mukhyena tena caidyenaiva sātma-jyotiṣkā niṣkāsya prāṇāḥ /",
  "GK19gp23-33u:3780": "[203] tatra ca ślokaḥ khalv ayam-",
  "GK19gp23-33u:3781": "bhīmasyāhaṃ tulya-saṃvid-gadāyā",
  "GK19gp23-33u:3782": "dvandvāghāte mādhavaṃ māgadhābham /",
  "GK19gp23-33u:3783": "jitvā rājyaṃ māthuraṃ sādhayiṣyāmy",
  "GK19gp23-33u:3784": "evaṃ naṅkṣaty eṣa ko dantavakraḥ //JGc_1,33.91//",
  "GK19gp23-33u:3785": "tataś ca-",
  "GK19gp23-33u:3786": "dantavakra-citā-vahni-prāye krodhe tava svayam /",
  "GK19gp23-33u:3787": "vidūrathaś ca bhavitā dūrataḥ krūra-kīṭavat //",
  "GK19gp23-33u:3788": "JGc_1,33.92//",
  "GK19gp23-33u:3789_0": "[204] tad evaṃ dantavakraṃ vidūratham api vidūratas tadā gadā-cakra-ghātaṃ ghātayitvā",
  "GK19gp23-33u:3789_1": "sva-vacana-satyaṅkāraḥ svajana-hṛd-rujām agadaṅkāraḥ svīya-mukhānām astuṅkāraḥ śrīmad-vraja-virājamāna-rāja-kumāraḥ",
  "GK19gp23-33u:3789_2": "svaka-vraja-kulam eva bhavān mathurā-bhavān anuyokṣyate /",
  "GK19gp23-33u:3790_0": "tat tu sarvaṃ pragāḍha-bhāvam avagāḍhaṃ kurukṣetrād āgater arvāg-bhavad-āgamana-maryādābhyantarīṇa-kālaṃ",
  "GK19gp23-33u:3790_1": "kālam iva cālayituṃ punar api sudināyamānatāṃ pratipālayituṃ samprati yamunā-pārīṇaṃ",
  "GK19gp23-33u:3790_2": "jātam ity avakalayyānukāmīnena nija-divya-vimānena samuttīrya diviṣadbhiḥ kusumair",
  "GK19gp23-33u:3790_3": "avakīryamāṇaḥ sahasā tad-vāsaṃ cāsat tu mud yokṣyate /",
  "GK19gp23-33u:3791_0": "[205] uttīrṇe ca tvayi sarvataḥ kīrṇena ninitāśeṣeṇa ratha-ghargharita-viśeṣeṇa tvad-āgamanam",
  "GK19gp23-33u:3791_1": "eva manvānās tvat-parimala-valanena tu niścinvānāḥ sarva-vidhā eva tvad-ekādhvānataḥ",
  "GK19gp23-33u:3791_2": "pradhāvanam eva tanvānāḥ śrīman-nandādy-abhidhānāḥ sannidhānaṃ vināpi śikhaṇḍi-maṇḍalavad",
  "GK19gp23-33u:3791_3": "amī mārtaṇḍa-maṇḍala-stha-megha-khaṇḍam iva divya-rathārūḍhaṃ tvām agūḍhaṃ niśāmya",
  "GK19gp23-33u:3791_4": "samya-gūḍha-pramada-bahala-kolāhalaṃ kalayiṣyanti /",
  "GK19gp23-33u:3792": "[206] kalayantaś ca stambha-sveda-romodbheda-svara-bheda-rodana-vibheda-pralaya-mayatayā spandanam apy avindamānāḥ syandanād dūratas tad-avasthā eva sthāsyanti /",
  "GK19gp23-33u:3793_0": "[207] tvaṃ punaḥ sahasā rathād avatīrya teṣāṃ pathā yathā-vīryaṃ dhāvan sakala-gīrvāṇa-vikīryamāṇa-kusumādi-vāditrādi-kṛtamānaḥ",
  "GK19gp23-33u:3793_1": "sarvathāpy asambhāvita-samānaḥ param āsaktyā sarvān api tān anarvācīna-śaktyā ca",
  "GK19gp23-33u:3793_2": "pṛthak pṛthag eva ca yugapad eva ca saṅgacchan samāliṅgaṃs tat tad aṅga-saṅgataṃ",
  "GK19gp23-33u:3793_3": "svāṅgam apii na tato bhinnam aṅgīkariṣyasi /",
  "GK19gp23-33u:3794": "[208] te ca tathā śokāpanudaṃ datta-mudaṃ tvāṃ labhamānāḥ sarve janyavas tvad-ananyaṃ-manyā bhaviṣyati /",
  "GK19gp23-33u:3795": "[209] tathā ca gāsyate-",
  "GK19gp23-33u:3796": "yadā yātaḥ kṛṣṇaḥ punar api yadūnāṃ nagaratas",
  "GK19gp23-33u:3797": "tadā gopāḥ so' pi prati-nijam adhur moda-nivaham /",
  "GK19gp23-33u:3798": "vyatiśliṣṭā yarhi pratijanam idaṃ nājani manāg",
  "GK19gp23-33u:3799": "ayaṃ kṛṣṇaḥ kṛṣṇaḥ kim aham iti tarhi sphuṭataram //JGc_1,33.93//",
  "GK19gp23-33u:3800": "yataḥ-",
  "GK19gp23-33u:3801": "yadvat kalyantimānāṃ sukṛta-virahiṇāṃ satya-dharmāvatāraḥ",
  "GK19gp23-33u:3802": "pṛthvī-sthānāṃ mahāvagraha-hata-vapuṣāṃ varṣukābda-pracāraḥ /",
  "GK19gp23-33u:3803": "ākūpāra-hradānāṃ muni-hṛta-payasāṃ navya-gaṅgā-prasāras",
  "GK19gp23-33u:3804": "tadvad goṣṭha-sthitānāṃ tava viraha-rujāṃ hanta te saṅga-sāraḥ //JGc_1,33.94//",
  "GK19gp23-33u:3805_0": "[210] atha cirāya pratimāvat labdha-tvat-pariṣvaktiṣu vraja-jana-vyaktiṣu pūrvam",
  "GK19gp23-33u:3805_1": "avyaktībhāvam āpannā madhumaṅgala-pūrṇābhyarṇā paurṇamāsī sa-vṛndā vṛndā ca samam",
  "GK19gp23-33u:3805_2": "apracchannatāṃ gacchantī tu sukha-saṃmūrcchanān mūrcchām iva gatābhyas tābhyaḥ sābhyasūyam",
  "GK19gp23-33u:3805_3": "iva kramād bahir vṛttiṃ yacchantī tad-vanikāyāṃ tan-nikāyam upaveśayiṣyati /",
  "GK19gp23-33u:3806": "[211] tathā ca kathayiṣyanti-",
  "GK19gp23-33u:3807": "kṛṣṇaṃ madhya-gataṃ vidhāya pitarau tad-bhrātaraḥ strī-gaṇās",
  "GK19gp23-33u:3808": "tan-mitrāṇi kuṭumba-saṃvalanayā cānye cirāt prāptitaḥ /",
  "GK19gp23-33u:3809": "muñcantaḥ sphuṭam aśru tasya sukhadaṃ cārūpa-cāraṃ ciraṃ",
  "GK19gp23-33u:3810": "vismṛtya sthagita-kriyāḥ samabhavan mūkāś ca vaisvaryataḥ //JGc_1,33.95//",
  "GK19gp23-33u:3811": "[212] tvaṃ tu tatra strī-kumāraṃ putra-pautraṃ kubja-vāmanaṃ dāsī-dāsam api sarvaṃ yathāyathaṃ toṣayiṣyasi /",
  "GK19gp23-33u:3812": "[213] dārukas tu dāruvad eva dūrasthitas tat-prema-vaśyatayā kautukam iva drakṣyati /",
  "GK19gp23-33u:3813": "[214] tataś ca tatrāsīnā paurṇamāsī kupitevālapiṣyati-ahaha kim idam avidanta iva kurvantaḥ stha ?",
  "GK19gp23-33u:3814": "pathi pariśrāntam imaṃ katham iva na viśrāntaṃ kurutha /",
  "GK19gp23-33u:3815_0": "[215] tad evaṃ jāta-camatkārābhyāṃ tat-pariśrama-kātarābhyāṃ mātgara-pitarābhyām",
  "GK19gp23-33u:3815_1": "ubhayataḥ sva-sva-bhajanākṛtāliṅganamaya-praṇaya-ceṣṭitaḥ sarvair eva ca parito veṣṭitaḥ",
  "GK19gp23-33u:3815_2": "sva-goṣṭha-prakoṣṭha-madhyaga-śakaṭa-ghaṭā-ghaṭita-vāṭam avāpsyasi /",
  "GK19gp23-33u:3816": "[216] tataś ca te sarve bhavat-paricaryā-maya-parisaryākṛtaḥ sambharamam evācariṣyanti,",
  "GK19gp23-33u:3817": "na tu kārya-kramam / tathā hi-",
  "GK19gp23-33u:3818": "//JGc_1,33.96// MISSING/",
  "GK19gp23-33u:3819": "yarhy āgantāsy aghahara cirād dvārakātas tadā te",
  "GK19gp23-33u:3820": "sarve' py ete vraja-jani-janā śreṣṭha-madhyastha-nighnāḥ /",
  "GK19gp23-33u:3821": "dhāvanto' pi pratidiśam aho tat-tad-ekaika-kāryaṃ",
  "GK19gp23-33u:3822": "kurvanto' pi sthagita-kṛtitām eva yāsyanti hanta //JGc_1,33.97//",
  "GK19gp23-33u:3823": "yadyapi gopāḥ samyak paricarituṃ tvāṃ na tarhi śakṣyanti /",
  "GK19gp23-33u:3824": "tad api na tat-pramadāmṛta-bhogās tvāmī sadaiva pokṣyanti //JGc_1,33.98//",
  "GK19gp23-33u:3825": "[217] tad ārabhya ca-",
  "GK19gp23-33u:3826": "kiṃ bhoktavyaṃ kvāsitavyaṃ svapanīyaṃ kva vāmunā /",
  "GK19gp23-33u:3827": "iti mātrādi-dhī-yātrā nātrāyāsyati tṛptatām //98//",
  "GK19gp23-33u:3828": "sakhāyante sukhādhīnā vismariṣyanti sarvakam /",
  "GK19gp23-33u:3829": "smariṣyanti tu tāṃ tvat-kāṃ punaḥ saṃśleṣa-navyatām //",
  "GK19gp23-33u:3830": "JGc_1,33.99//",
  "GK19gp23-33u:3831": "dāsāś ca tava dāśārha punar āśāṃ sva-mūrtiṣu /",
  "GK19gp23-33u:3832": "dhāsyanti sevā-sudhayā vidhāsyanti yad āplavam //",
  "GK19gp23-33u:3833": "JGc_1,33.100//",
  "GK19gp23-33u:3834": "gāvaḥ prāgvad bhavat-sphūrti-prabhāva-sthita-tad-daśāḥ /",
  "GK19gp23-33u:3835": "tadvad eva sadaivāmūr dhāsyanti pramadaṃ tvayi //",
  "GK19gp23-33u:3836": "JGc_1,33.101//",
  "GK19gp23-33u:3837": "śiśavaḥ paśavaś caiva vayāṃsi ca payāṃsi ca /",
  "GK19gp23-33u:3838": "ye' nye hṛdyā janā hṛdyās tava teṣāṃ tu kā kathā //JGc_1,33.102//",
  "GK19gp23-33u:3839": "[218] kūrmasyeva smaraṇānubhāvena tava tena tvadīyāḥ pūrvavad eva hi te sthātāraḥ /",
  "GK19gp23-33u:3840": "tathaiva vrajād baladevaḥ kuśasthalīm āsādya tvayi nivedayiṣyati /",
  "GK19gp23-33u:3841": "yathā śrī-hari-vaṃśe-",
  "GK19gp23-33u:3842": "tathaivādhvaga-veśena sopaśliṣṭe janārdanam /",
  "GK19gp23-33u:3843": "pratyagra-vana-mālena vakṣasābhivirājatā //",
  "GK19gp23-33u:3844": "upaviṣṭaṃ tadā rāmaṃ papraccha kuśalaṃ vraje /",
  "GK19gp23-33u:3845": "bāndhaveṣu ca sarveṣu goṣu caiva janārdanaḥ //",
  "GK19gp23-33u:3846": "pratyuvāca tadā rāmo bhrātaraṃ sādhu-bhāṣitam /",
  "GK19gp23-33u:3847": "sarveṣāṃ kuśalaṃ kṛṣṇa yeṣāṃ kuśalam icchasi //[HV 83.53,55-6] iti /",
  "GK19gp23-33u:3848": "[219] tad evaṃ sthite' pi tadā tava sadā vrajāvasthiti-pratītis tu teṣāṃ nātijaniṣyate /",
  "GK19gp23-33u:3849": "syandanaṃ tad atra tad-avastham eva sthāpitam astīty anāsthā-bhāvanayā /",
  "GK19gp23-33u:3850": "[220] kiṃ ca, tava savayasaḥ pravayasaḥ pratīdaṃ pratīpam āvedayiṣyanti /",
  "GK19gp23-33u:3851": "priya-vayasyasya nātiasaumanasyaṃ manasy abhyasyate /",
  "GK19gp23-33u:3852": "yato janitānurāga-janatāsu tāsu prāg iva nānurāgaṃ jāgaram āgamayati /",
  "GK19gp23-33u:3853": "tāś ca tathā dṛṣṭvā lagita-duḥkha-sthagitatayā śuṣkā iva tiṣṭhanti /",
  "GK19gp23-33u:3854": "[221] tad etad ākarṇayantaḥ prāpta-kadanāntaratayā vivarṇavadanānte tvan-mātara-pitarādayaḥ kātaratām avāpsyanti /",
  "GK19gp23-33u:3855": "[222] tvaṃ tu jantu-mātra-citta-jñas tad vijñāya svayam eva tān vijñāpayiṣyasi-kathaṃ bhavanto nādyāpy ānandād udbhavanto dṛśyante /",
  "GK19gp23-33u:3856": "[223] sarve tu sagadgadaṃ gadiṣyanti-asmākam ānanda-kāraṇaṃ tvad-avadhāraṇa-padavīṃ vindata eva /",
  "GK19gp23-33u:3857": "[224] atha tvaṃ vakṣyasi-bāḍhaṃ kintu yena bhavadbhiḥ sandihyate,",
  "GK19gp23-33u:3858": "so' yaṃ śatāṅgaḥ sāṅga-bhavat-kārya-saṅgamanāya saṅge rakṣitatayā lakṣyate /",
  "GK19gp23-33u:3859": "yathā vānyathā jñāpayatha,",
  "GK19gp23-33u:3860": "tathā prathayiṣyāmi /",
  "GK19gp23-33u:3861": "etad eva prāg eva niveditaṃ mayā-",
  "GK19gp23-33u:3862": "yāta yūyaṃ vrajaṃ tāta vayaṃ ca sneha-duḥkhitān /",
  "GK19gp23-33u:3863": "jñātīn vo draṣṭum eṣyāmo vidhāya suhṛdāṃ sukham //[BhP 10.45.23] iti /",
  "GK19gp23-33u:3864": "[225] jñātīn iti yuṣman-madhyata evāsau vāsaḥ sambhaviṣyati,",
  "GK19gp23-33u:3865": "draṣṭum iti tatra ca yuṣmad-darśanam evāsmākaṃ puruṣārtha ity arthaḥ /",
  "GK19gp23-33u:3866": "yad vā draṣṭum iti darśana-viṣayī-bhavitum ity arthaḥ /",
  "GK19gp23-33u:3867": "athāpi bhūman mahimā guṇasya te viboddhum arhaty amalāntarātmabhiḥ [BhP 10.14.6] ity atra bodha-viṣayī-bhavitum itivad etad uddhavena ca bhavatsu samudbuddhaṃ cakre-",
  "GK19gp23-33u:3868": "āgamiṣyaty adīrgheṇa kālena vrajam acyutaḥ /",
  "GK19gp23-33u:3869": "priyaṃ vidhāsyate pitror bhagavān sātvatāṃ patiḥ //",
  "GK19gp23-33u:3870": "hatvā kaṃsaṃ raṅga-madhye pratīpaṃ sarva-sātvatām /",
  "GK19gp23-33u:3871": "yad āha vaḥ samāgatya kṛṣṇaḥ satyaṃ karoti tat //[BhP 10.46.34-5] iti /",
  "GK19gp23-33u:3872": "[226] sātvatāṃ patir api pūrṇa-ṣaḍaiśvarya-sampattir api pitror yuvayor vrajeśitroḥ parama-sukha-śriyaṃ sadā svalālanā-rūpaṃ priyaṃ vidhāsyate /",
  "GK19gp23-33u:3873": "tatrāpy acyuta evāvasthāsyate,",
  "GK19gp23-33u:3874": "yatas tat tato hetor adyāpi satyaṃ śapathaṃ karoti,",
  "GK19gp23-33u:3875": "kurvann eva vartata ity arthaḥ /",
  "GK19gp23-33u:3876": "tad anenaiva nayena bhavatāṃ praṇayarṇaṃ vinayeya,",
  "GK19gp23-33u:3877": "na tu manāg api gamanāgastvena / tathā hi-",
  "GK19gp23-33u:3878": "pitrādi-pratirūpa-rūpa-vasudevādi-pratīghātajād-",
  "GK19gp23-33u:3879": "duḥkhāt kaṃsa-vināśanārtham agamaṃ śīghrāṃ nivṛttiṃ vidan /",
  "GK19gp23-33u:3880": "tatrāsīt suhṛdāṃ manoratha-tatir yuddhāyatir durhṛdāṃ",
  "GK19gp23-33u:3881": "caivaṃ tad-vyasanaṃ samāpya yadi ca prāgāṃ kva vā yāmy aham //JGc_1,33.103// iti /",
  "GK19gp23-33u:3882": "[227] tataḥ śrī-vrajeśvarānumatyā pratyāsannāḥ sarve' pi prārthayiṣyante /",
  "GK19gp23-33u:3883": "evaṃ ced iha ca tava dvārakā-vad eva bahala-gṛha-bṛṃhaṇāya spṛhayāmaḥ /",
  "GK19gp23-33u:3884": "anyathā-karaṇaṃ tu yad asmākam adhanyatāṃ vahatīti /",
  "GK19gp23-33u:3885": "[228] tad etad ākarṇya bhūmiṃ nirvarṇya tvaṃ tu tasminn asantuṣṭa iva cetasi cintayitāsi-gṛha-śabdaḥ khalv ebhir gṛhiṇī-paryāyatayā paryavasāyitaḥ /",
  "GK19gp23-33u:3886": "tatra ca hanta mama svāntaṃ kīdṛśaṃ vāmī vidhāsyantīti /",
  "GK19gp23-33u:3887": "[229] atha punar vibhāvayitāsi-bhavatu,",
  "GK19gp23-33u:3888": "pūrṇa-jñāna-tūrṇa-vidhānā ca paurṇamāsy atra sarvaṃ śarma nirmāsyati,",
  "GK19gp23-33u:3889": "na tv anyathākarmatāṃ dhāsyatīti /",
  "GK19gp23-33u:3890": "vaktavyaṃ tu vakṣyasi /",
  "GK19gp23-33u:3891": "tarhi rohiṇī-mātā rauhiṇeya-bhrātā ca dvārakāgārād ākāraṇīyau /",
  "GK19gp23-33u:3892": "tāv eva sarvam arvāg-bhāvyaṃ nivedayiṣyataḥ /",
  "GK19gp23-33u:3893": "[230] atha punar dāruka-sārathiṃ prati prathayiṣyasi-bho sārathe /",
  "GK19gp23-33u:3894": "sarathaḥ prathamānayātyantīnatayā bhavān yadu-bhavanam āsādya sadyaḥ śrīmad-bhrātaraṃ tan-mātaraṃ ca prāpayeti /",
  "GK19gp23-33u:3895": "punar vicārya vakṣyasi-hanta /",
  "GK19gp23-33u:3896": "tam uddhavam apy ānayeti /",
  "GK19gp23-33u:3897_0": "[231] tatas tad-vandanāruke dāruke pavanam anuharamāṇena yānena muhūrta-mātrārdhatais",
  "GK19gp23-33u:3897_1": "taiḥ sārdham āgate tasmin vismita-manasaḥ śrīman-nandādayaḥ paramānandāśayatayā sahasā",
  "GK19gp23-33u:3897_2": "bhavad-āgamanavad eva sahasā mahasā todyamānātodya-vrajaṃ tan-nijālayam āneṣyanti /",
  "GK19gp23-33u:3898": "[232] gateṣu ca dineṣu tri-catureṣu rāmādayas te vrajasthābhir ucitam eva tubhyaṃ rocayiṣyanti-",
  "GK19gp23-33u:3899": "yeṣāṃ prema-guṇair yas tvaṃ baddhaḥ suṣṭhutayā hariḥ /",
  "GK19gp23-33u:3900": "tasya tair viniruddhā ye kuryus te katham anyathā //JGc_1,33.104//",
  "GK19gp23-33u:3901": "[233] sarve ca militvā nirṇeṣyanti mānyāḥ kanyā-vicāram /",
  "GK19gp23-33u:3902": "kātyāyanyārādhikās tāḥ kanyā dhanyādayaḥ sanyāyatām arhantīti /",
  "GK19gp23-33u:3903": "[234] rāmoddhavau tu parama-niṣṇātau kṛṣṇavaj jñātvā tūṣṇīm evāvasthāsyataḥ /",
  "GK19gp23-33u:3904": "[235] tatas tad-artham ārambhe labdha-sambhede vraja-pati-jampatī pūrṇa-mano-gatī pūrṇimābhyarṇam āsādya sadyas tasyāṃ varivasyā-pūrvakaṃ sarvaṃ nivedayiṣyataḥ /",
  "GK19gp23-33u:3905": "[236] sāpi vakṣyati-tad api bhadram eva,",
  "GK19gp23-33u:3906": "kintu varyāḥ parama-varyā rādhādayaḥ kathaṃ vā na svīkāryāḥ ?",
  "GK19gp23-33u:3907": "[237] tau tu sa-vailakṣyaṃ vakṣyataḥ-kāḥ khalu rādhikādy-abhidhāḥ ?",
  "GK19gp23-33u:3908": "sā vakṣyati-dhanyānāṃ vṛṣabhānv-ādīnāṃ kanyā eva /",
  "GK19gp23-33u:3909": "punas tau vakṣyataḥ-sudhy-ādi-guro /",
  "GK19gp23-33u:3910": "na budhyāmahe /",
  "GK19gp23-33u:3911": "niḥśodhyaṃ tu bodhyatām /",
  "GK19gp23-33u:3912": "sā tu sa-hāsaṃ vakṣyati-yathā kātyāyany-ārādhikānāṃ kanyātvam evam anyāsāṃ rādhikādikānām api /",
  "GK19gp23-33u:3913": "tau punar utphulla-nayanaṃ vakṣyataḥ-vispaṣṭaṃ kathyatām /",
  "GK19gp23-33u:3914": "yadi viṣaya-maye' py asmādṛśi kṛpā-viṣayatācaryate /",
  "GK19gp23-33u:3915": "sā vakṣyati-bhavantaḥ khalv idaṃ nānubhavanta iva santi /",
  "GK19gp23-33u:3916": "yat punar adyāpi kanyā eva tā dhanyāḥ /",
  "GK19gp23-33u:3917": "māyā-kalpita-cchāyā-prāyā evānyatra pariṇāyitāḥ /",
  "GK19gp23-33u:3918": "tac ca svapnavad eva /",
  "GK19gp23-33u:3919": "yasmān maryādālaṅghana-paryāyatayā tā eva ca śayyādau paryavasāyante iti /",
  "GK19gp23-33u:3920": "kiṃ tad idaṃ kiñcana bhavantāv anu sa-vedanaṃ nivedayāmi /",
  "GK19gp23-33u:3921": "tās tad ekānuraktā mādṛśa-sāntvanayā param adyāvadhi dhairya-sampṛktāḥ /",
  "GK19gp23-33u:3922": "samprati tu tyakta-mātrātirikta-prāṇa-gātrā bhaviṣyanti /",
  "GK19gp23-33u:3923": "tāsāṃ tad idaṃ na kevalam aham eva vidaty asmi,",
  "GK19gp23-33u:3924": "kintu sarvāpi vraja-janatā /",
  "GK19gp23-33u:3925": "tac ca pūrvam api kiñcit kiñcid viśeṣtas tu kṛṣṇa-kṛta-vṛṣṇi-sthāna-prasthāna-gata-tad-anavasthāvasthāyām /",
  "GK19gp23-33u:3926": "yata idaṃ munayo' pi varṇayiṣyanti /",
  "GK19gp23-33u:3927": "[238] tatra pūrvaṃ yathā-kuja-gatiṃ gamitā na vidāmaḥ;",
  "GK19gp23-33u:3928": "kaśmalena kavaraṃ vasanaṃ vā [BhP 10.35.17] ity ādinā /",
  "GK19gp23-33u:3929": "uttaraṃ tu, nivārayāmaḥ samupetya mādhavaṃ;",
  "GK19gp23-33u:3930": "kiṃ no ækariṣyan kula-vṛddha-bāndhavāḥ [BhP 10.39.28] ity uktvā,",
  "GK19gp23-33u:3931": "visṛjya lajjāṃ ruruduḥ sma su-svaraṃ;",
  "GK19gp23-33u:3932": "govinda dāmodara mādhaveti [BhP 10.39.31] ity ādinā,",
  "GK19gp23-33u:3933": "kṛṣṇa-dūte samāyāte uddhave tyakta-laukikāḥ [BhP 10.47.9] ity ādinā,",
  "GK19gp23-33u:3934": "gata-hriyaḥ [BhP 10.47.10] ity ādinā,",
  "GK19gp23-33u:3935": "mātaraṃ pitaraṃ bhrātṝn patīn putrān svasṝn api /",
  "GK19gp23-33u:3936": "yad-arthe jahima dāśārha dustyajān sva-janān prabho //[BhP 10.65.11] ity ādinā,",
  "GK19gp23-33u:3937": "yā dustyajaṃ svajanam ārya-pathaṃ ca hitvā ity ādinā ca /",
  "GK19gp23-33u:3938": "[239] atra patīn putrān iti yad uktaṃ,",
  "GK19gp23-33u:3939": "tat khalu gauṇīm eva vṛttim anukramya,",
  "GK19gp23-33u:3940": "na tu mukhyām iti bhavat-praśnānukrameṇa prakhyāsāmi /",
  "GK19gp23-33u:3941": "tatra yady anyathā manyadhve,",
  "GK19gp23-33u:3942": "tary evam ācakṣmahe-narakādānīta-guru-kumāratayā jita-dharmarāja-dhāmā rājad-aghajin-nāmā so' yam etad anurakta-jano' py adharmasya kalayāpi spraṣṭuṃ draṣṭuṃ ca na śakyata eva /",
  "GK19gp23-33u:3943_0": "kintu lajjā-mātraṃ tasya tasya ca maryādā-paryāpakam iti vastutas tu na kevalaṃ rāgata",
  "GK19gp23-33u:3943_1": "eva tās tādṛśīṃ gati-mārgatāḥ kintv anādi-siddha-svabhāvatayā tad-vadhū-bhāvataś",
  "GK19gp23-33u:3943_2": "ceti mantra-draṣṭāro' pi niṣṭaṅkayanti /",
  "GK19gp23-33u:3944": "tad etad balarāmoddhavau ca suṣṭhu jānīta iti tāv api praṣṭavyau,",
  "GK19gp23-33u:3945": "anyathā tāsu tat-sandeśa-haratā tayor na deśa-rūpatām āsīdet /",
  "GK19gp23-33u:3946": "[240] punas tau vakṣyataḥ-vatsaḥ kim idam anusandadhāti ?",
  "GK19gp23-33u:3947": "sā vakṣyati-sa ca pūrvaṃ kiñcid anusaṃhitavān āsīt /",
  "GK19gp23-33u:3948": "uttaraṃ tu samyag vidann evāste /",
  "GK19gp23-33u:3949": "kintu samprati lajjayā nāvadhānaṃ sajjayati /",
  "GK19gp23-33u:3950": "tau vakṣyataḥ-tāsāṃ tad-artha-prāṇa-jihāsāṃ kim asau jānāti?",
  "GK19gp23-33u:3951": "sā vakṣyati-uktam eva samyag vidann āsta iti /",
  "GK19gp23-33u:3952": "[241] yataḥ pūrvam apy uddhave tathā samudbuddhaṃ kṛtavān,",
  "GK19gp23-33u:3953": "yathā ca tad-vacanaṃ satya-vacasaś ca gāsyanti-",
  "GK19gp23-33u:3954": "gacchoddhava vrajaṃ saumya pitror nau prītim āvaha /",
  "GK19gp23-33u:3955": "gopīnāṃ mad-viyogādhiṃ mat-sandeśair vimocaya //",
  "GK19gp23-33u:3956": "tā man-manaskā mat-prāṇā mad-arthe tyakta-daihikāḥ /",
  "GK19gp23-33u:3957": "mām eva dayitaṃ preṣṭham ātmānaṃ manasā gatāḥ /",
  "GK19gp23-33u:3958": "ye tyakta-loka-dharmāś ca mad-arthe tān bibharmy aham //",
  "GK19gp23-33u:3959": "mayi tāḥ preyasāṃ preṣṭhe dūra-sthe gokula-striyaḥ /",
  "GK19gp23-33u:3960": "smarantyo æṅga vimuhyanti virahautkaṇṭhya-vihvalāḥ //",
  "GK19gp23-33u:3961": "dhārayanty ati-kṛcchreṇa prāyaḥ prāṇān kathañcana /",
  "GK19gp23-33u:3962": "pratyāgamana-sandeśair ballavyo me mad-ātmikāḥ //[BhP 10.46.3-6]",
  "GK19gp23-33u:3963": "[242] atra mat-sandeśaiḥ iti mayy āveśya manaḥ kṛṣṇe vimuktāśeṣa-vṛtti yat anusmarantyo māṃ nityam acirān mām upaiṣyatha [BhP 10.47.36] iti paryavasānair ity arthaḥ /",
  "GK19gp23-33u:3964": "mām eva dayitam iti,",
  "GK19gp23-33u:3965": "me vallavyaḥ ity atra tu viśeṣo' py asti,",
  "GK19gp23-33u:3966": "tasmāt tad eka-vrata-jīvana-vratānāṃ tad-bhāryāṇāṃ nānyā gatir nyāyyā /",
  "GK19gp23-33u:3967": "[243] kṛṣṇa uvāca-tatas tataḥ?",
  "GK19gp23-33u:3968": "[244] ṛṣir uvāca-tatas tau bhāvayiṣyataḥ /",
  "GK19gp23-33u:3969": "satyam asmākaṃ prakaṭatare' pi loka-dharma-ghaṭanānarha-pratikāre' pi tāsāṃ vighaṭana-duḥkhe yad adyāpi snuṣākaraṇa-spṛhā nāpayāti,",
  "GK19gp23-33u:3970": "pratyuta sātatyata eva tāsu snuṣābhānaṃ vibhāti /",
  "GK19gp23-33u:3971": "dharmānyathā-bhāve lakṣyate /",
  "GK19gp23-33u:3972": "yad avaśyam āyatyāṃ vidita-rahasyatām āyātīti /",
  "GK19gp23-33u:3973": "tad api prāpta-kālatāṃ kalayati sma /",
  "GK19gp23-33u:3974": "[245] atha tau spaṣṭaṃ vakṣyataḥ-rahasyam idaṃ lokāḥ kathaṃ maṃsyante /",
  "GK19gp23-33u:3975": "sā vakṣyati-māyāyāḥ svabhāva-vyāpitir iyam avyabhicāritayā lakṣyate,",
  "GK19gp23-33u:3976": "yad avaśyam āyatyāṃ vidita-rahasyatām āyātīti /",
  "GK19gp23-33u:3977": "tad api prāpta-kālatāṃ kalayati sma /",
  "GK19gp23-33u:3978": "[246] yataḥ sarveṣām api sat-saṅkalpānām upari prabhavator bhavator nigūḍhā yā tad-artham utkaṇṭhā,",
  "GK19gp23-33u:3979": "sā hy adhunā parāṃ koṭim ārūḍhā jhaṭiti rūḍha-kāryā bhaved eva /",
  "GK19gp23-33u:3980": "tau vakṣyataḥ-svīyām ananya-sambandhitāṃ tāḥ kathaṃ vidanti /",
  "GK19gp23-33u:3981": "[247] sā vakṣyati-pūrvaṃ sa vo hi svāmī bhavati iti durvāsaso vacanenāpi samyaṅ nāviduḥ kintu paścād viduḥ /",
  "GK19gp23-33u:3982": "[248] tau vakṣyataḥ-katham iva?",
  "GK19gp23-33u:3983": "[249] sā vakṣyati- uddhavena śrī-kṛṣṇābhiprāyam anuvyaktīkaraṇāt /",
  "GK19gp23-33u:3984": "ataevoktam-api bata madhu-puryām ārya-putro ædhunāste [BhP 10.47.21] iti /",
  "GK19gp23-33u:3985": "[250] tau vakṣyataḥ-tāsāṃ śvaśuraṃ-manyādīnāṃ ye' nugatās te prāyeṇānutāpaṃ prāpsyanti /",
  "GK19gp23-33u:3986": "[251] atha sā tu puruṣam iva vakṣyati-tat kim āsāṃ parama-sādhvīnāṃ mādhvīkavan madhura-snigdhatāvalitānāṃ duṣkara-taraṇa-duḥkha-bhāskara-puṣkalatāpa-śuṣkatā soḍhavyā /",
  "GK19gp23-33u:3987": "tathā sarva-dhurīṇatā-pravīṇasya nija-kula-dhurandharasya govardhana-dharasya durdhara-lajjā-bhāra-sajjanam anumodanīyam /",
  "GK19gp23-33u:3988": "vastutas tu teṣām api na sukha-bhaṅga-prasaṅgaḥ yad-dhāmārtha-suhṛt-priyātma-tanaya-prāṇāśayās tvat-kṛte [BhP 10.14.35] iti śrī-śuka-vacanād api /",
  "GK19gp23-33u:3989": "tathā ca na vacana-marmābhir ācaraṇīyam,",
  "GK19gp23-33u:3990": "yathā sarva-sukha-sacanam eva syāt /",
  "GK19gp23-33u:3991": "[252] tad etan nirūpya sā punaḥ sahāsaṃ vakṣyati-sāmprataṃ pratataṃ kutukāntaraṃ bhavadvyāṃ kila nāvakalitam /",
  "GK19gp23-33u:3992": "yat khalu yuṣman-nandana ānanda-dyūte tāsāṃ patiṃmanyāṃst tat-pitrādi-paryantaṃ sarvaṃ jitavān /",
  "GK19gp23-33u:3993": "lajjām eva sajjan na tad-gṛham ānītavān iti /",
  "GK19gp23-33u:3994": "[253] tad idaṃ guptam api kṛtam ādi-varāha-nāmā bhagavān api sva-purāṇe sākṣitayā lakṣayatīti sarvathātra nānyathā mantavyam / yathā-",
  "GK19gp23-33u:3995": "dyūta-krīḍā bhagavatā kṛtā gopa-janaiḥ saha /",
  "GK19gp23-33u:3996": "paṇāvahāra-rūpeṇa jitā gopyo dhanāni ca /",
  "GK19gp23-33u:3997": "gopair ānīya tatraiva kṛṣṇāya viniveditāḥ //iti /",
  "GK19gp23-33u:3998": "[254] tau vakṣyataḥ-tat-pitrādīnāṃ tan-mitrādīnāṃ vā ko vyavasāyaḥ ?",
  "GK19gp23-33u:3999": "[255] sā vakṣyati-te' pi mayopadiṣṭaṃ tattvīkṛtya pṛṣṭa-kṛtyās tad idam uddiṣṭavantaḥ-",
  "GK19gp23-33u:4000": "aho para-sparśa-subhīru yad vapur",
  "GK19gp23-33u:4001": "yat kṛṣṇasāra-praṇayaika-śarma ca /",
  "GK19gp23-33u:4002": "tāsāṃ mṛgīṇām iva tat-paraṃ prati",
  "GK19gp23-33u:4003": "praditsavo vyādha-manāṃsi bibhrati //JGc_1,33.105//",
  "GK19gp23-33u:4004": "[256] tau vakṣyataḥ- rādhikādy-ārādhikānāṃ kā vārtā ?",
  "GK19gp23-33u:4005": "[257] sā vakṣyati-mat-pṛṣṭābhis tābhir apy evam ādiṣṭam-",
  "GK19gp23-33u:4006": "yathā sītā-devyā daśa-mukha-kṛtārtir vipad abhūd",
  "GK19gp23-33u:4007": "yathā vā rukmiṇyā vivahana-vidhiś cedipa-kṛte /",
  "GK19gp23-33u:4008": "tathā rādhādīnāṃ para-gṛha-gatir yā bata vipat",
  "GK19gp23-33u:4009": "kathaṃ tasyā nityā sthitir abhimatā hanta suhṛdām //JGc_1,33.106// [*9]",
  "GK19gp23-33u:4010": "[*9] This verse is repeated in Uttara-campū, 31.43.",
  "GK19gp23-33u:4011": "[258] tau vakṣyataḥ-atha rādhikādīnām ārtānāṃ kā vārtā ?",
  "GK19gp23-33u:4012": "[259] sā vakṣyati-",
  "GK19gp23-33u:4013": "deyam adhīnaṃ kārtsnyenābhivyāptyā ca tatra kṛṣṇe svam /",
  "GK19gp23-33u:4014": "tad-rūpaṃ racayitvā sātipratyaya-padāni tā dadhire //JGc_1,33.107//",
  "GK19gp23-33u:4015": "[260] tau vakṣyataḥ-tāḥ kiṃ sākṣād anuyuktāḥ ?",
  "GK19gp23-33u:4016": "[261] sā vakṣyati-atha kim ?",
  "GK19gp23-33u:4017": "yatas tāsāṃ marma-prakaṭana-karmaṭhatayā mayā pṛṣṭam-bho vipaścitaḥ kāścid evaṃ vadanti /",
  "GK19gp23-33u:4018": "tāḥ khalu kṛṣṇe prema-mātrākharva-sarvasvāḥ /",
  "GK19gp23-33u:4019": "premā ca balavad virodhi-sad-bhāva-milad-bhaya-prayāsa-pracchādana-paricchadatayā yathā vardhate,",
  "GK19gp23-33u:4020": "na tathānyathā /",
  "GK19gp23-33u:4021": "[262] tarhi kathaṃ tāsām apy anyāsām iva patitayā tat-sampatti-kāmanā-nikāmam antaranuvartata iti ?",
  "GK19gp23-33u:4022": "[263] tad etad ākarṇya pāṭala-paṭala-savarṇa-varṇinyas tā vara-varṇinyas tad idam avarṇayanta /",
  "GK19gp23-33u:4023": "[264] hanta / tāsām eva savirodhas tad-avarodhaḥ sambhavatā-dṛtīyamānā dvitīya-pati-bhāvanā ca,",
  "GK19gp23-33u:4024": "na punar anyasyāḥ kasyāścid api /",
  "GK19gp23-33u:4025": "yā khalu tad-avarodha-virodha-vāñchā /",
  "GK19gp23-33u:4026": "sā vā kathaṃ prema-prathana-mayī syād iti na budhyāmahe /",
  "GK19gp23-33u:4027": "[265] asmākam yadyapy asau pārśva-gato raho-gatas tathāpi tasyāṅghri-yugaṃ navaṃ navam [BhP 1.11.34] ity eva bodha-viṣayo bhavati / kintu-",
  "GK19gp23-33u:4028": "budhitāḥ paitṛka-janatā",
  "GK19gp23-33u:4029": "buddhāḥ śvaśurābhimānino lokāḥ /",
  "GK19gp23-33u:4030": "mānitāḥ sarve' py asmābhir",
  "GK19gp23-33u:4031": "na mato dharmas tu kenāpi //JGc_1,33.108//",
  "GK19gp23-33u:4032": "[266] yad asmākaṃ bālyād eva tasmin nija-rmaṇatā-bhāvanāṃ dūrīkartum āgraham urīkurvanti,",
  "GK19gp23-33u:4033": "tasmād asmān mā sneha-peṣaṃ piṇḍhi,",
  "GK19gp23-33u:4034": "kintu svābhīṣṭam eva viśaṇḍhi /",
  "GK19gp23-33u:4035": "[267] atha tau vakṣyataḥ-bhavatyā kim udbhāvitam ?",
  "GK19gp23-33u:4036": "[268] sā vakṣyati-tato mayā hasitvā śavasitvā ca tābhyaḥ pratyāśā-mātraṃ pratyāsāditam asti /",
  "GK19gp23-33u:4037": "yadi bhavator icchā samṛcchate,",
  "GK19gp23-33u:4038_0": "tās tu daivatas tāvan-nija-prāṇa-valalbhasya valalbhatvneālābhāl labdha-mahā-duḥkhās",
  "GK19gp23-33u:4038_1": "tatra ca svasyānya-hasta-patitatayā jugupsitaṃ-manyatā śuṣkās tatra ca priyāpriya-viprakarṣa-sannikarṣataḥ",
  "GK19gp23-33u:4038_2": "prāpta-mano-dharṣās tatra ca nirantaraṃ śaṅkamānaiḥ patiṃ-manyādibhir maṅkṣu maṅkṣu-kṛta-nivāraṇa-bhartsanādi-nikarṣās",
  "GK19gp23-33u:4038_3": "tatas tata eva ca duḥsaha-preṣṭha-viraha-tīvra-tāpa [BhP 10.29.10] ity ādy-uktatādṛg-avasthābhyo'",
  "GK19gp23-33u:4038_4": "pi mahānurāgataḥ pīḍanād bahula-dahanākāra-kārāgāra-vasatiṃ-manyatayā nigīrṇa-sarva-kṣaṇaṃ",
  "GK19gp23-33u:4038_5": "kṣaṇam api kalpaṃ manvānāḥ samprati tadīya-mahā-viraha-vaha-samayam atītya cātmānaṃ tad-upekṣyatām",
  "GK19gp23-33u:4039": "apy utprekṣya lajjā-mātra-paryavasānam āsajya ca dhik-kṛtaṃ-manyā daśamīm api daśāṃ tanvānāḥ /",
  "GK19gp23-33u:4040_0": "kiṃ bahunā, bahir-antaḥ-sukumāratāyām api kaumārata eva vyādhānubiddha-snigdha-kānana-pratyāsatty-aparityāgi-mṛgīvat",
  "GK19gp23-33u:4040_1": "prakhara-darāpāra-para-pāravaśya-labdha-vicitra-durgati-samplutatayā paśyatāṃ śṛṇvatām",
  "GK19gp23-33u:4040_2": "api hṛdayaṃ dhunvānā raso' yam iti manyamānena niṣkaruṇa-kautukena kenacid evopekṣituṃ śakyante,",
  "GK19gp23-33u:4041": "na punar anyena /",
  "GK19gp23-33u:4042": "[269] tau sāsraṃ vakṣyataḥ-samprati tāḥ kāṃ gatiṃ matiṃ cāsādayanti ?",
  "GK19gp23-33u:4043": "[270] sā vakṣyati-",
  "GK19gp23-33u:4044": "kurvanti maunaṃ krandaṃ vā śūnyaṃ paśyati vartma vā /",
  "GK19gp23-33u:4045": "kṛṣṇaṃ vāñchanti mṛtyuṃ vā tāsām evaṃvidhā gatiḥ //JGc_1,33.109//",
  "GK19gp23-33u:4046": "[271] punas tau sāsraṃ vakṣyataḥ-samprati tāḥ prati vatsasya kā vidhitsā ?",
  "GK19gp23-33u:4047": "[272] sā vakṣyati-tad etat paścād api niścīyatām /",
  "GK19gp23-33u:4048": "yat khalu preyasāṃ premākṣemaṃ tad-bhāvanāmaya-premānurūpam eva sva-sthemānaṃ labhate /",
  "GK19gp23-33u:4049": "na tu svāgraha-grahilatām iti /",
  "GK19gp23-33u:4050": "[273] tau vakṣyataḥ-manyāmahe tathāpy asmattaḥ saṅkocaṃ rocayiṣyati /",
  "GK19gp23-33u:4051": "[274] sā vakṣyati-bhavatāṃ hṛdi sadā vidyotamānaḥ so' yaṃ tad api vetti,",
  "GK19gp23-33u:4052": "tasmān nitāntaṃ nānyathā kariṣyati /",
  "GK19gp23-33u:4053": "kiṃ bahunā, bhavad-āśravam anu sarveṣām eva saṃśravaḥ pratibhāti /",
  "GK19gp23-33u:4054": "kim uta tasya ?",
  "GK19gp23-33u:4055": "[275] tau vakṣyataḥ-tarhi garga-niṣedha-vedhasya kā cikitsā ?",
  "GK19gp23-33u:4056": "[276] sā sa-hāsaṃ vakṣyati-sa khalu līlā-naiyatyam eva tatratya-doṣatayādhyastavān /",
  "GK19gp23-33u:4057": "sva-yajamāna-hita-samīhita-sahitatayā,",
  "GK19gp23-33u:4058": "na tu parama-śubha-niveśa-veśa-rūpāṇām āsāṃ kleśa-leśa-praveśadā sadeśatā sambhavati /",
  "GK19gp23-33u:4059": "[277] tau vakṣyataḥ-sampraty asmābhiḥ kim iva sopānam upeyam ?",
  "GK19gp23-33u:4060": "[278] sā vakṣyati-sopānaṃ mayā copeyam,",
  "GK19gp23-33u:4061": "bhavadbhis tu sarva eva vraja-janā bhojanāya praṇayena nimantrya nimantryantām /",
  "GK19gp23-33u:4062": "tarhy antaḥ-paṭī-kṣepān naṭīnām ākāra iva tat prakaṭībhaviṣyati /",
  "GK19gp23-33u:4063": "[279] tau vakṣyataḥ-yathājñāpayanti vijñānācārya-varyāḥ /",
  "GK19gp23-33u:4064": "[280] kṛṣṇa uvāca- tatas tataḥ ?",
  "GK19gp23-33u:4065": "[281] ṛṣir uvāca- tataḥ sā pratyakṣata eva tāv abhi bahulam abhivadantī gṛhāya prahāpayiṣyati /",
  "GK19gp23-33u:4066": "[282] atha kathakasya manaḥ-kathā-tataś ca pūrṇimā manasi viviveca-śrī-kṛṣṇa-līlāyām anādi-siddhaṃ śrīmad-bhāgavatam eva mukhyaṃ pramāṇam /",
  "GK19gp23-33u:4067": "[283] tatra yā khalu rāsa-yoge yoga-māyām upāśritaḥ [BhP 10.29.1] ity anena nitya-vyakti-svarūpa-śakti-vṛtti-viśeṣakā yā yogamāyā tan-nirvāhakatayā bādarāyaṇinā samudīritā,",
  "GK19gp23-33u:4068": "sā punar aham eva /",
  "GK19gp23-33u:4069": "tatra tena rāsaṃ prakāśaṃ parīkṣit-pariṣadi varṇayitvā tatra prāptam avarṇa-tritayaṃ nirasya rasyatayā samāhitam /",
  "GK19gp23-33u:4070": "tathā samprati vraje' pi tat-prasaktam iti jñātvā mayāpi samādheyam /",
  "GK19gp23-33u:4071": "tatra tejīyasāṃ na doṣāya [BhP 10.33.29] itivad atrāpi yadyapi narakād ānītā ity ādinā tal-lepa-sambhāvanāpayāpitaiva /",
  "GK19gp23-33u:4072_0": "[284] atha para-dāra-vāra-samāhāra-kāraṇān ācāraś ca yathā gopīnāṃ tat-patīnāṃ ca",
  "GK19gp23-33u:4072_1": "[BhP 10.33.25] ity anena yaṃ parihāram āpitas tathātrāpi tāś ca na kevalaṃ rāgata",
  "GK19gp23-33u:4072_2": "eva tādṛśīṃ gatim āgatāḥ ity ādinā tāsu tadīya-nityāṅganā-bhāva-vyaṅgataḥ sa ca sāṅgī-kṛtaḥ /",
  "GK19gp23-33u:4073": "[285] tathāpi nāsūyan khalu kṛṣṇāya [BhP 10.33.37] itivad asūyābhāsavattayā sambhāvitās tat-patiṃ-manyāḥ samādhātavyāḥ /",
  "GK19gp23-33u:4074": "tac ca tad-rahasyaṃ pūrvaṃ guptam āsīd iti māyā-dvārā yathā-guptaṃ samāhitam /",
  "GK19gp23-33u:4075": "sāmprataṃ tu vyaktam abhūd iti tathā tad-dvārā vyaktam eva samādheyam /",
  "GK19gp23-33u:4076": "yena ca sarveṣām api sarva-samādhānam ādheyaṃ bhavitā,",
  "GK19gp23-33u:4077": "anyathā tat-tat-karaṇaṃ vṛthā-paraṃ syāt iti /",
  "GK19gp23-33u:4078": "[286] atha spaṣṭam ācaṣṭa--[287] ṛṣir uvāca-dināntare tu sarva-nimantraṇāyāṃ yathā-vṛttānte vartite sarvāḥ sādhāraṇa-mahodayāḥ śrī-rādhādayaś ca tatrāgamiṣyanti /",
  "GK19gp23-33u:4079": "kintu pūrvata eva jana-saṅgīta-vrajeśa-nirmitānaṅgīkāratām ātmano duḥkha-bhaṅgī-saṅgitāṃ maṃsyanta eva /",
  "GK19gp23-33u:4080": "tava ca rūkṣatā-vīkṣaṇena tāḥ sūkṣmāṅgatāṃ gamiṣyanti /",
  "GK19gp23-33u:4081": "tatra sāmpratam anyāsāṃ svasamāna-kanyānām aṅgīkāreṇa hṛt-kamale' pi bhaṅgitām āpatsyante /",
  "GK19gp23-33u:4082": "[288] tathā ca bhāvī ślokaḥ-",
  "GK19gp23-33u:4083": "dāva-trastā mṛga-duhitaraś candrahīnāś cakoryaḥ",
  "GK19gp23-33u:4084": "srastā vṛkṣān nava-kalatikā nīra-riktāḥ śapharyaḥ /",
  "GK19gp23-33u:4085": "ūrja-prāntād bahir apagatā hanta navyābja-nālyo",
  "GK19gp23-33u:4086": "yadvad dṛṣṭā hari-virahitā rādhikādyāś ca tadvat //JGc_1,33.110//",
  "GK19gp23-33u:4087": "[289] tad evaṃ tāsāṃ kṛcchrāyamāṇānām amitābhyamita-tādṛśvarī śrī-vrajeśvarī tu bāṣpa-pūrṇa-nayanā paurṇamāsīṃ nirvarṇayiṣyati /",
  "GK19gp23-33u:4088": "sā tu vadiṣyati-sarve sarvato' py anvicchantu /",
  "GK19gp23-33u:4089": "yathādyatana-nimantraṇataḥ kaścid api na paścimatām añcati /",
  "GK19gp23-33u:4090": "[290] kṛṣṇa uvāca- tatas tataḥ ?",
  "GK19gp23-33u:4091": "[291] ṛṣir uvāca-tatas tad-ākarṇana-mātrataḥ sarve sarvato nirvarṇanāya saṅgatya satvaram eva cāgatya yathāvat kathayiṣyanti /",
  "GK19gp23-33u:4092": "teṣu kāścin mahilās tu kiñcid apy aprastutya śrī-rādhikādikāḥ pratyapūrvatāpūrvaṃ drakṣyanti /",
  "GK19gp23-33u:4093": "tataḥ paurṇamāsī vakṣyati-kim iva paśyatha ?",
  "GK19gp23-33u:4094": "kim iva ca kiñcin na kathayatha ?",
  "GK19gp23-33u:4095": "[292] tā vakṣyanti-kim iva vakṣyāmaḥ,",
  "GK19gp23-33u:4096": "yataḥ sarvair āhataṃ manyeta /",
  "GK19gp23-33u:4097": "[293] paurṇamāsī vakṣyati-tathyaṃ cet kathyatām,",
  "GK19gp23-33u:4098": "mayi kṛṣṇa-mātari ca /",
  "GK19gp23-33u:4099": "tās tu nīcair vakṣyanti-tatrāpy etāsāṃ rādhikādikānāṃ dhṛta-tulyatā-pūrtiīr apaśyāmaḥ /",
  "GK19gp23-33u:4100": "paurṇamāsī spaṣṭaṃ vakṣyati-anyāś ca punar acchaṃ gacchantu /",
  "GK19gp23-33u:4101": "[294] kṛṣṇa uvāca- tatas tataḥ ?",
  "GK19gp23-33u:4102": "[295] ṛṣir uvāca-tato bahala-kutūhala-vahā bahulā mahilās tatra tatra gatvā jñāta-tādṛśa-tattvāḥ punaḥ paurṇamāsy-ante labdha-sattvās tadvad evāvartayiṣyanti /",
  "GK19gp23-33u:4103": "vārtā caiṣā vraja-rāja-sabhā-paryantaṃ paryavasiṣyati /",
  "GK19gp23-33u:4104": "vraja-rājaś ca paurṇamāsīm anu tūrṇam āsādya prasādya ca vakṣyati-bhagavati parama-vismāpanam idam asmān bodhaya /",
  "GK19gp23-33u:4105": "[296] paurṇamāsī vakṣyati-bhavat-kanyā-bhāvābhimāninyām āryāyām idam āścaryaṃ paryavasyati /",
  "GK19gp23-33u:4106": "bhavāṃs tu sarva-vrajasthaṃ strī-puṃsa-vrajam eka-sabhānugataṃ karotu /",
  "GK19gp23-33u:4107": "[297] śrī-kṛṣṇa uvāca- tatas tataḥ ?",
  "GK19gp23-33u:4108_0": "[298] ṛṣir uvāca-tad etad avadhārya jñāta-kārya-gatinā vraja-bhūpatinā tad-abhihite",
  "GK19gp23-33u:4108_1": "tathā-vihite tava hitavatī paurṇamāsī mahitāyāṃ tasyām eva sabhāyām āhita-brahmāsanam",
  "GK19gp23-33u:4108_2": "āsīnā kim api praṇihitavatī bhavitā /",
  "GK19gp23-33u:4109": "tad-avyavahitam eva ca siṃha-pṛṣṭhāhitam ahita-vigrahā mahāyudhāṣṭaka-veṣṭitā devī-gaṇa-sevitā devī nabhasaḥ sarabhasam avatariṣyati /",
  "GK19gp23-33u:4110": "avatīrṇa-mātrā ca paurṇamāsyā vrajeśvarayoḥ kṛṣṇa-kṛṣṇāgrajayor anyeṣām api bhūmi-spṛśām abhūmi-spṛg-māninī yathā-nyāyam abhivādanādikam ākāśata eva prakāśayiṣyati /",
  "GK19gp23-33u:4111": "[299] tataḥ sāścaryaṃ paryavolokamāneṣu teṣu devī vakṣyati-kathaṃ veha sandehaḥ kriyate ?",
  "GK19gp23-33u:4112": "pūrvata eva tāvad ubhaya-vidhā etā nāpūrvatayā mantavyāḥ /",
  "GK19gp23-33u:4113": "pūrvāsāṃ sajātīyā dvitīyā hi yogamāyājñayā garga-vighnaṃ nighnatyā māyayā mayā nirmitāḥ /",
  "GK19gp23-33u:4114": "saṃjñāyāś chāyā-vat ratyās tan-māyā-kalpitāvac ca /",
  "GK19gp23-33u:4115": "[300] tāś cemā gṛha-gṛhāt saṃgṛhṇāmi iti tathāhnāya sāpahnavaṃ kula-vadhū-madhye vidhāya punar vakṣyati-lakṣyatāṃ kula-pālikābhir ubhaya-vilakṣaṇatā /",
  "GK19gp23-33u:4116": "yat parama-lakṣmī-lakṣmāṇi prāg-āgatānām eva lakṣyante nārvāg-āgatānām /",
  "GK19gp23-33u:4117": "tathā maṇi-tattva-dṛśām iva tādṛśāṃ dṛṣṭibhir eva netrānandaka-saundarya-viśeṣa-vṛṣṭis tābhya eva labhyā,",
  "GK19gp23-33u:4118": "na tv anyāsāṃ,",
  "GK19gp23-33u:4119": "na ca punar ābhyaś cākcikya-cikvaṇa-kāca-tulyābhyaḥ /",
  "GK19gp23-33u:4120": "[301] kṛṣṇa uvāca- tatas tataḥ ?",
  "GK19gp23-33u:4121": "[302] ṛṣir uvāca-atha sarvābhis tathā tad āścaryaṃ sākṣātkāryamāṇam avadhārya tad-āryāṇāṃ samajyāyāṃ nivedayiṣyate-hanta yathāvad eva devī vadatīti /",
  "GK19gp23-33u:4122": "tataḥ śrī-vraja-rāja-vacanaṃ-tarhy adhunā kiṃ vidheyam ?",
  "GK19gp23-33u:4123": "[303] devī vakṣyati-bhojane nirvṛtte man-nirvartitāḥ sva-sva-pati-gṛham anuvartantām /",
  "GK19gp23-33u:4124": "parās tu kṛṣṇa-mātra-pati-sammati-parāyaṇāḥ sva-sva-pitṛ-gṛham /",
  "GK19gp23-33u:4125": "mayā tu yamunā-taṭeṣṭa-praśastālaye sthāsyate,",
  "GK19gp23-33u:4126": "yathā yadā mātṛ-caraṇair ājñāpyate,",
  "GK19gp23-33u:4127": "tathā tadā vyavahartavyam /",
  "GK19gp23-33u:4128": "[304] kṛṣṇa uvāca- tatas tataḥ ?",
  "GK19gp23-33u:4129_0": "[305] ṛṣir uvāca-tad evam āpracchana-pūrvakam āpṛcchya pracchannāyāṃ devyāṃ sarveṣu",
  "GK19gp23-33u:4129_1": "ballava-valayeṣu pracchanneṣu varṇānāṃ vara-varṇinībhir varṇyamānaṃ tad ākarṇya bhavata-pativratās",
  "GK19gp23-33u:4129_2": "tu tat-kṣaṇād eva jūrit-parityakta-mūrtikā vyakta-nija-kānti-sphūrtikāś ca bhaviṣyanti / tathā hi-",
  "GK19gp23-33u:4130": "rāhu-grāsād iva śaśi-kalā vāridād ṛkṣa-mālā",
  "GK19gp23-33u:4131": "varṣādharṣāt pulina-rucayaḥ sparśanād dīpa-lakṣmyāḥ /",
  "GK19gp23-33u:4132": "niṣkramyāmūḥ para-paribhavāt tat-kṣaṇaṃ vindamānāḥ",
  "GK19gp23-33u:4133": "kāntiṃ svīyāṃ nayana-kadanaṃ mocayeyur janānām //JGc_1,33.111//",
  "GK19gp23-33u:4134": "tatra ca-",
  "GK19gp23-33u:4135": "tārāsu candra-valayasya kalāḥ kalāsu",
  "GK19gp23-33u:4136": "tasyāticāru dadhate sphuraṇaṃ yathā śrīḥ /",
  "GK19gp23-33u:4137": "gopāṅganāhvaya-ramāsu viśākhikādi-",
  "GK19gp23-33u:4138": "sakhyaḥ sakhīṣu ca tathā vṛṣabhānu-putrīḥ //JGc_1,33.112//",
  "GK19gp23-33u:4139": "[306] kṛṣṇa uvāca- tatas tataḥ ?",
  "GK19gp23-33u:4140": "[307] ṛṣir uvāca-tato devyādeśa-veśa-vaśā yathāyathaṃ te vihitavanta eva /",
  "GK19gp23-33u:4141_0": "tathāpi vidhiṃ vinā na saṅgrāhyās tā itii śrī-vraja-rājādibhir vihite ca tasmin vivāha-vicāre",
  "GK19gp23-33u:4141_1": "bhavāṃs tv agrajasya vivāhārtham āgṛhya taṃ tad-artha-rakṣita-kaumārā dvārakāta āgatya",
  "GK19gp23-33u:4141_2": "kadācit tena prasādī-kṛta-sva-vihārāḥ /",
  "GK19gp23-33u:4142_0": "kāścin nitya-kiśorikā vidhinā ca vivāhya nairapekṣyam ivāvagāhya vigata-pūrvāśaṅkaḥ",
  "GK19gp23-33u:4142_1": "parama-lalita-mādhava-samayam ālambyālaṅkṛta-pūrṇa-manorathāṅkaḥ śrī-vraja-rāja-gṛhiṇī-muhur",
  "GK19gp23-33u:4142_2": "āgraha-gṛhītatayā śanair eva sva-vivāham aṅgīkāra-saṅginaṃ kariṣyati /",
  "GK19gp23-33u:4143": "[308] tatra bahu-mahasā śrī-rāma-vivahane jāte taṃ jātaṃ samāsataḥ samāsāṃ samam eva tvat-kṛta-vivāham eva varṇayiṣyanti-",
  "GK19gp23-33u:4144": "go-dhuṅnyarbuda-geha-geha-balavad-vādyānavadya-dhvani-",
  "GK19gp23-33u:4145": "prollāsita-vraja-maṇḍale diviṣadāṃ vāditra-citre mahe /",
  "GK19gp23-33u:4146": "ādāna-pratidāna-dāna-vacanodāraiḥ sadārair narair",
  "GK19gp23-33u:4147": "nirvyūḍhā murajid-vivāha-paṭalī jñātā na tat-tad-bhidā //JGc_1,33.113//",
  "GK19gp23-33u:4148": "[309] tad evam aṅgīkāreṇa ca-ye yathā māṃ prapadyante tāṃs tathaiva bhajāmy aham [Gītā 4.11] iti bhavataḥ samādhiḥ samādhīyeta /",
  "GK19gp23-33u:4149": "[310] atra ye yathā iti ye yad-icchayetety evam eva vivikṣitam /",
  "GK19gp23-33u:4150": "yataś ca sādhāraṇa-janam anvanurāga-laṅghita-loka-dharma-maryādā-saṅghānām aṅganāntarāṇām apy antar-vṛttis tat-tad-gṛhiṇī-pada-spṛhiṇī dṛśyate /",
  "GK19gp23-33u:4151": "kim uta bhavantam anu santata-priyāṇāṃ māyā-mayātyayād eva labdhānyathā-bhāva-prāyāṇām ?",
  "GK19gp23-33u:4152": "[BhP 10.21.9] iti tad-vākya-vyakta-tādṛśābhiprāyāṇāṃ svatas tādṛśābhiprāyatve saty api bhramara-gītāyām api bata madhu-puryām ārya-putro ædhunāste [BhP 10.47.21] ity ādau,",
  "GK19gp23-33u:4153_0": "bhujam aguru-sugandhaṃ mūrdhnyadhāsyat kadā nu ity anena tadīyaṃ prakaṭaṃ tathā svīkāraṃ",
  "GK19gp23-33u:4153_1": "prārthayamānānāṃ bhavad-gṛhiṇī-bhāva-spṛhā-bṛṃhaṇam iti sthite tathaiva tad yojayituṃ śakyata iti /",
  "GK19gp23-33u:4154": "sarveṣām asmākaṃ dhairya-paryāpaṇam evam eva bhavatācariṣyate",
  "GK19gp23-33u:4155": "/ yataḥ-",
  "GK19gp23-33u:4156": "gatānām utpattyā tvayi ratim api tvad-vivahanān",
  "GK19gp23-33u:4157": "nirastānāṃ tvat-prāpty-abhilaṣita-saṃnyasta-jagatām /",
  "GK19gp23-33u:4158": "amūṣām utkaṇṭhā yadi hata-phalā tarhi valatāṃ",
  "GK19gp23-33u:4159": "kathaṃ vā viśvāsas tvayi muraharāsmākam abhitaḥ //JGc_1,33.114//",
  "GK19gp23-33u:4160": "[311] tad etad avadhāya madhukaṇṭhenāmukta-kaṇṭham anusandhīyate sma-aho /",
  "GK19gp23-33u:4161": "tad etat-paryantaṃ phalam āgatāyā bhagaval-līlatāyā mādhurya-prasavitā / tathā hi-",
  "GK19gp23-33u:4162": "prāg-dūra-priyatā tato guru-jana-dhvasta-prayatnātmatā",
  "GK19gp23-33u:4163": "tat paścāc chruti-loka-laṅghi-rabhasād guptā priyāṅgīkṛtiḥ /",
  "GK19gp23-33u:4164": "tasmād dūra-mahā-viyoga-ciratā tat-prāntam udvāhataḥ",
  "GK19gp23-33u:4165": "prāptaṃ cen mithunaṃ mitho hari-ramā-rūpaṃ sukhaṃ kiṃ param //JGc_1,33.115// iti /",
  "GK19gp23-33u:4166": "[312] atha prakṛta-tat-kartṛka-kathā /",
  "GK19gp23-33u:4167": "[313] kṛṣṇa uvāca-tatas tataḥ ?",
  "GK19gp23-33u:4168": "[314] ṛṣir uvāca-tataś ca sarveṣāṃ gataye duhituḥ pataye tubhyaṃ kautukāvahāni bahūni yautukāni parama-dhanyāṃ nija-nija-kanyāṃ ca prasthāpyate /",
  "GK19gp23-33u:4169": "gopāḥ sopādhyāyāḥ sadā tadā dhyāyaṃ dhyāyaṃ divas-pṛthivyāv api svānanda-samudra-mudrite kariṣyanti /",
  "GK19gp23-33u:4170": "[315] kṛṣṇa uvāca- tatas tataḥ ?",
  "GK19gp23-33u:4171": "[316] ṛṣir uvāca-tatra ca kavi-lokānāṃ ślokāv etāv udeṣyataḥ-",
  "GK19gp23-33u:4172": "yarhy āyātā vraja-nṛpa-gṛhaṃ rādhikādyās tadāsāṃ",
  "GK19gp23-33u:4173": "sva-jyotsnābhis tad alam abhavad dhema-dhāma-prakāram /",
  "GK19gp23-33u:4174": "golokākhyaṃ padam udayitā yat tu tasya prakāśas",
  "GK19gp23-33u:4175": "tāsāṃ śrīṇām anugata iti dyotanaṃ yatra jātam //JGc_1,33.116//",
  "GK19gp23-33u:4176": "asaṅkhya-gaṇana-snuṣā-gaṇa-nivāsam ākasmikaṃ",
  "GK19gp23-33u:4177": "kathaṃ vraja-patī tadā viadadhatus tathā tac chṛṇu /",
  "GK19gp23-33u:4178": "gṛhī iva taruṇa-vrajā yad iha bhānti yāvat-spṛhaṃ",
  "GK19gp23-33u:4179": "vanāny upavana-prabhāṇy ati-sahasra-saṃsthāny api //JGc_1,33.117//",
  "GK19gp23-33u:4180": "[317] tad etad avadhāya madhukaṇṭhenāmukta-kaṇṭhaṃ punar anusandhīyate sma-",
  "GK19gp23-33u:4181_0": "[318] bāḍhaṃvivāhādibhir asaṅkoce virocamāna eva gopa-jātibhir nārībhiḥ saha gopajāti-yogya-veśa-dhāriṇas",
  "GK19gp23-33u:4181_1": "tasya līlā-nairantaryam api tadocitatayā paryālocitaṃ pādmottara-khaṇḍe dantavakra-vadhānantara-tad-vrajāgamane yathā-",
  "GK19gp23-33u:4182": "kālindyāḥ puline ramye puṇya-vṛkṣa-samāvṛte /",
  "GK19gp23-33u:4183": "gopa-nārībhir aniśaṃ krīḍayāmāsa keśavaḥ //",
  "GK19gp23-33u:4184": "ramya-keli-sukhenaiva gopa-veṣa-dharo hariḥ /",
  "GK19gp23-33u:4185": "baddha-prema-rasenātra māsa-dvayam uvāsa ha //[PadmaP 6.252.19-27]",
  "GK19gp23-33u:4186": "kiṃ ca-",
  "GK19gp23-33u:4187": "yaḥ kaumāra-haraḥ sa eva hi varas tā eva caitra-kṣapāḥ",
  "GK19gp23-33u:4188": "ity ādy apy adhiyan kayācid uditaṃ gopālikā-gīr iti /",
  "GK19gp23-33u:4189": "bhāvonmādaja-gāna-nṛtya-vivaśaḥ śrī-guṇḍicā-parvasu",
  "GK19gp23-33u:4190": "śrī-caitanya-tanur mataṃ sa bhagavān aṅgīkariṣaty adaḥ //JGc_1,33.118//",
  "GK19gp23-33u:4191": "[319] tad īdṛg eva bhāvini vidagdha-mādhava-lalita-mādhavāhvaye pūrvottara-nāṭaka-dvaye sarva-racanāyāḥ parama-phalatayā sarvānte prakārāntareṇāvakalpate-",
  "GK19gp23-33u:4192": "tavātra parimṛgyatā kim api lakṣma sākṣād iyaṃ",
  "GK19gp23-33u:4193": "mayā tvam upasāditā nikhila-loka-lakṣmīr asi /",
  "GK19gp23-33u:4194": "yathā jagati cañcatā caṇaka-muṣṭi-sampattaye",
  "GK19gp23-33u:4195": "janena patitā puraḥ kanaka-vṛṣṭir āsādyate //[LalM 10.10]",
  "GK19gp23-33u:4196": "iti śrī-kṛṣṇa-vākyādinā,",
  "GK19gp23-33u:4197": "sakhyas tā militā nisarga-madhura-premābhirāmīkṛtā",
  "GK19gp23-33u:4198": "yāmī me samagaṃs tu saṃstavavatī śvaśrūś ca goṣṭheśvarī /",
  "GK19gp23-33u:4199": "vṛndāraṇya-nikuñja-dhāmni bhavatā saṅgo' yaṃ raṅgavān",
  "GK19gp23-33u:4200": "saṃvṛttaḥ kim ataḥ paraṃ priyataraṃ kartavyam atrāsmi me //[LalM 10.36]",
  "GK19gp23-33u:4201": "iti pūrṇa-manorathāṅka-pūraka-śrī-rādhā-vākya-paryantena granthena /",
  "GK19gp23-33u:4202": "[320] tad idam eva śrīmad-bhagavad-bhakti-rasāmṛta-sindhu-nidhi-rūpa-śrīmad-ujjvala-nīlamaṇāv api sarva-rasa-paripāṭī-pūrti-sāra-mūrti-samṛddhimad-ākhya-sambhogatayā darśitam /",
  "GK19gp23-33u:4203": "[321] teṣām upāsanā-vāsanā cedṛśy eva tadīya-ślokenāvalokyate-",
  "GK19gp23-33u:4204": "gopeśau pitarau tavācala-dhara śrī-rādhikā preyasī",
  "GK19gp23-33u:4205": "śrīdāmā subalādayaś ca suhṛdo nīlāmbaraḥ pūrvajaḥ /",
  "GK19gp23-33u:4206": "veṇur vādyam alaṅkṛtiḥ śikhidalaṃ nandīśvaro mandiraṃ",
  "GK19gp23-33u:4207": "vṛndāṭavy api niṣkuṭaḥ param ato jānāmi nānyat prabho //iti /",
  "GK19gp23-33u:4208": "[322] atha punaḥ śrī-kṛṣṇa-nārada-saṃvādaṃ madhukaṇṭhaḥ kaṇṭhataḥ prakaṭayāmāsa-",
  "GK19gp23-33u:4209_0": "[323] ṛṣir uvāca-tad evaṃ māsa-dvitaye sarveṣām eva paramānandena labdha-vyatyaye",
  "GK19gp23-33u:4209_1": "datta-vrajoddhavaḥ kadācid bhavān rāmoddhavābhyāṃ samaṃ saṃmantrya śrī-vrajamahendrādīn",
  "GK19gp23-33u:4209_2": "parama-gauravād āmantrya nivedayiṣyati-adhunā yady ājñā rājñām ājñāyeta /",
  "GK19gp23-33u:4210": "tadā syandano' yaṃ sadāruko dvārakāṃ vindeta /",
  "GK19gp23-33u:4211": "[324] atha parama-hṛdayālutāmaya-dayālur asau śrī-vraja-rājas tu vakṣyati-yathā tatra śrīmad-bhrātṛ-prabhṛtīnāṃ bhṛti-bhuk-paryantānāṃ duḥkhaṃ na syāt tathā ca prathanīyam /",
  "GK19gp23-33u:4212": "[325] bhavān vakṣyati-sarvathā sarveṣām ādṛtyās tatra-bhavatāṃ bhṛtyās tatra pradyumnādayaḥ pradyotanta eva /",
  "GK19gp23-33u:4213": "tathāpi bhavatām apūrtiś cet tadā bhavad-ārādhana-śatayāsman-mūrti-vyūham api tatra nārāyaṇaḥ pārayiṣyati /",
  "GK19gp23-33u:4214": "[326] punar vraja-rājo vakṣyati-rohiṇī-rāmavad ayam uddhavaś cāsmad-eka-sampad-uddhavas tasmād ayam api tathācaraṇīyaḥ /",
  "GK19gp23-33u:4215": "[327] bhavān vakṣyati-yatra bhavad-icchā,",
  "GK19gp23-33u:4216": "tad vā kiṃ na setsyati ?",
  "GK19gp23-33u:4217": "kintv ājñāntaraṃ jñāpaya /",
  "GK19gp23-33u:4218": "[328] vrajarājo vakṣyati-jaivātṛka /",
  "GK19gp23-33u:4219": "bhavatām akrūrādi-racitenāticiraṃ bhavatā viraheṇa cirāya tarv-antimaḥ sarva eva jīvaḥ suṣṭhu durjīvanam avāpi /",
  "GK19gp23-33u:4220": "tato na kim api pratyeti /",
  "GK19gp23-33u:4221": "tatas tvad-viraha-parihārāya nānya-jana-locana-gocaraḥ syām iti prārthayate /",
  "GK19gp23-33u:4222": "tato niḥśalākam ālaya-viśeṣaṃ saṃśleṣaya /",
  "GK19gp23-33u:4223": "[329] bhavān vakṣyati-hanta /",
  "GK19gp23-33u:4224": "vṛndāvana eva tādṛśaṃ prakāśa-vṛndaṃ vartate /",
  "GK19gp23-33u:4225": "yat khalu brahma-hrade nimajjya punas tasmād unmajjya ca bhavadbhiḥ pūrvam apy apūrvaṃ dṛṣṭam asti /",
  "GK19gp23-33u:4226": "śatāṅgasyāsya kāmaṅgāmitayā tat-praveśitāpi prativeśīyate /",
  "GK19gp23-33u:4227": "tato yathājñāpyate prājñānāṃ rājñā /",
  "GK19gp23-33u:4228": "[330] vraja-rājo vakṣyati-vatsa/",
  "GK19gp23-33u:4229": "tad eva pracchannaṃ vanaṃ gacchāmaḥ /",
  "GK19gp23-33u:4230": "[331] tataḥ sa-pratiśrava-śravaṇaṃ bhavān vakṣyati-yathā mahecchānām icchā tathaiva setsyati /",
  "GK19gp23-33u:4231": "punaś ca tiryag avekṣya pārśva-lakṣyaṃ dārukam ādekṣyasi-sārathe /",
  "GK19gp23-33u:4232": "tathā rathaṃ prathaya,",
  "GK19gp23-33u:4233": "yathā sarva eva vrajas tatrāntar-bhavaṃs tad-dhāma praviśaṃś ca dhāma-grāmataḥ svar-vāsinām api dṛg-ārāmatāṃ nāsīdati /",
  "GK19gp23-33u:4234": "[332] atha tena sūtena tu tathākṛta-prathe rathe sarva eva vraja-prāṇi-vrajaḥ svairaṃ nivśamānas taṃ deśaṃ praviveśa /",
  "GK19gp23-33u:4235": "[333] tad evaṃ sati-",
  "GK19gp23-33u:4236": "utsarpaj-jyotir-ālī-vibhava-vaśatayā taṃ rathaṃ tūrdhva-bhājaṃ",
  "GK19gp23-33u:4237": "carmākṣā menire tarhy uparigatatayā tat-padopāsakāś ca /",
  "GK19gp23-33u:4238": "kṛṣṭvā brahma-hradāt prāg api murajayinā lambhitā gomino yā",
  "GK19gp23-33u:4239": "tāṃ vṛndāraṇya-madhye gatim iha sugatās tadvidaś cārv apaśyan //JGc_1,33.119//",
  "GK19gp23-33u:4240": "tatra parjanya-varyāś ca ye gatāḥ prāg-adṛśyatām /",
  "GK19gp23-33u:4241": "drakṣyante te' pi tatraiva tad āścaryaṃ bhaviṣyati //JGc_1,33.120//",
  "GK19gp23-33u:4242": "tataś ca-",
  "GK19gp23-33u:4243": "vṛndāraṇye sa-kalpa-druma-vividha-latā-mañju-kuñjādi-dhanye",
  "GK19gp23-33u:4244": "ghoṣe cintāmaṇīndra-prathita-nilayatā-citta-vṛtti-pramoṣe /",
  "GK19gp23-33u:4245": "rāmādyaiḥ kāma-dhug-gavy-anugati-kutukī lakṣa-lakṣmī-prakāra-",
  "GK19gp23-33u:4246": "śrī-gopī-prāṇa-sāraḥ sa jayati nitarāṃ gopa-goptuḥ kumāraḥ //JGc_1,33.121//",
  "GK19gp23-33u:4247": "[334] atha snigdhakaṇṭha uvāca-tatas tataḥ ?",
  "GK19gp23-33u:4248": "[335] madhukaṇṭha uvāca-tad evam anyaṃ ca vṛttāntaṃ varṇitavān /",
  "GK19gp23-33u:4249_0": "śrīmān vraja-sukha-varṣī devarṣiś ca parasparaṃ harṣitāṃ prapannaḥ sa-bāṣpa-romaharṣādhibhiḥ",
  "GK19gp23-33u:4249_1": "sampannaḥ snigdha-saṃvāda-vicchedataḥ parikhidya śanair eva ca vicchidya sva-sva-varmānuvartate sma /",
  "GK19gp23-33u:4250": "śrīmad-vrajendra-nandanas tu tat-kathā-paryantānandena paryāptaḥ sarvaṃ tad-duḥkha-jātam ācchannatām āpannam eva cakāra /",
  "GK19gp23-33u:4251": "tatra bhagavantaḥ śrī-devarṣi-caraṇā yad-yad-bhāvitayā samudbhāvitavantas tat sarvam abhūd eva /",
  "GK19gp23-33u:4252": "[336] tad-anantaram api yathā vrajasya rājñānujñāpitam /",
  "GK19gp23-33u:4253_0": "tathā vāsudeva-prasādād vasudeva-pravīṇānāṃ tad-vartma-vīkṣādīnānāṃ dāruka-kathita-tat-tad-vṛttābhoga-bhoga-pīnānāṃ",
  "GK19gp23-33u:4253_1": "svalpa-kālatām āpakam āyādhīnānāṃ tad-āgamanāśayā bahir evāsīnānāṃ tad-iṣṭa-siddhir indhāmbabhūveti /",
  "GK19gp23-33u:4254": "[337] tad evam ākarṇya sarve' pi sabhāsadaḥ procuḥ- tatas tataḥ ?",
  "GK19gp23-33u:4255_0": "[338] madhukaṇṭha uvāca-tataś ca sarva-sukhārāmābhyāṃ śrī-rohiṇīm ābhyāṃ gopocita-veṣādy-abhiniveśa-labdha-sakhi-gaṇa-praveśoddhavenoddhavena",
  "GK19gp23-33u:4255_1": "ca sārdham asminn eva goloka-nāmake parama-duravaloke loke parama-vibhavavatāṃ bhavatāṃ",
  "GK19gp23-33u:4255_2": "madhye vibhavann eva so' yaṃ virājate /",
  "GK19gp23-33u:4256": "[339] punaḥ sarve' py ūcuḥ- tatas tataḥ ?",
  "GK19gp23-33u:4257_0": "[340] madhukaṇṭha uvāca-tataś ca sarvataḥ prasarad-amanda-bhavad-ānanda-kallola-lolan-manastayā",
  "GK19gp23-33u:4257_1": "vayam apy āgamya bhavad-bhavadīya-kṛpā-mātra-gamyaṃ ramyaṃ vāsa-varyam ajarya-saṅgamam āsādayāma /",
  "GK19gp23-33u:4258": "[341] śrī-vrajarāja uvāca-kathaṃ katham iti kathyatām /",
  "GK19gp23-33u:4259": "[342] madhukaṇṭha uvāca-pūrvaṃ tāvad asmadīyānāṃ duṣprārabdha-vaśād adya śvaś cicaliṣa-yātrāsu yātrāyāṃ vilambanam āsīt /",
  "GK19gp23-33u:4260": "tatra ca sati śrīmad-vraja-prāṇasya yaduṣu saṅkramaṇam avakarṇya prāṇa-viyojanam ivāsīt /",
  "GK19gp23-33u:4261_0": "cirāya tu vraje tat-prati-saṅkramaṇaṃ cākarṇya sadyaś calitum udyame kṛta-prakrame",
  "GK19gp23-33u:4261_1": "tad-anugata-vraja-janasya tasya martya-loka-pathād antardhānam avadhārya vāridhi-praveśam",
  "GK19gp23-33u:4261_2": "udyacchatāṃ dayā-varṣi-devarṣi-caraṇācarita-nideśam upaniṣat-kṛtya jīvikākṛtya ca",
  "GK19gp23-33u:4261_3": "śrī-vṛndāvanāgamanaṃ jātam /",
  "GK19gp23-33u:4262_0": "jāte cāgamane tat-tat-padaṃ kṛṣṇa-rūpya-krīḍāspadatayā nirūpya mūrcchānantaraṃ jāgaram",
  "GK19gp23-33u:4262_1": "ṛcchatām asmākam akasmād atrānupraveśaḥ kathaṃ jāta iti na yathātathyaṃ prathayituṃ śakyate sma /",
  "GK19gp23-33u:4263": "[343] sarve sāścaryam ūcuḥ- tatas tataḥ ?",
  "GK19gp23-33u:4264_0": "[344] madhukaṇṭha uvāca-tato bhagavac-caraṇa-rājīva-lokanataḥ punar-jīvana-lābhopakrameṇa",
  "GK19gp23-33u:4264_1": "krameṇa ca bhavad-upasevanāya śrī-gopāla-pūrva-campūṃ sampūrṇayantas tad idaṃ sudināham",
  "GK19gp23-33u:4264_2": "āsīdāmeti kiṃvānyat kathanīyam ?",
  "GK19gp23-33u:4265": "[345] tad etad uktvā samāpanam idaṃ padyaṃ nigadya paṇāyati sma-",
  "GK19gp23-33u:4266": "so' yaṃ gopendra putras tava mahita-mahīyaḥsu śaśvan-mahīyyas",
  "GK19gp23-33u:4267": "tvan-nānā-bandhutānām api vividhatayā bandhutā-baddha-buddhiḥ /",
  "GK19gp23-33u:4268": "yasmāl labdhā bhavantaḥ śiva-kamala-bhavādyantara-dhyeya-vargād",
  "GK19gp23-33u:4269": "dūraṃ dhāma prabhāvaṃ vibhavam api mahā-prema-mādhuryam atra //JGc_1,33.122//",
  "GK19gp23-33u:4270": "[346] tad etad uktvā bhrātaraṃ praty uvāca-",
  "GK19gp23-33u:4271": "gopāla-yaśasā spṛṣṭaṃ yan mṛṣṭaṃ sūta-janma ca /",
  "GK19gp23-33u:4272": "tat tu sparśa-maṇer jātaṃ jāta-rūpa-mayo' pi naḥ //JGc_1,33.123//",
  "GK19gp23-33u:4273": "tathā hi-",
  "GK19gp23-33u:4274": "atra śrī-vraja-rāja-rājita-sabhā-madhye krama-dhyeyatā-",
  "GK19gp23-33u:4275": "sādhye śrī-harir eṣa rāma-sahitaḥ pratyakṣatām āgataḥ /",
  "GK19gp23-33u:4276": "tatrāpi sva-kathā-prathāṃ kathayituṃ naḥ samyag ādiṣṭavān",
  "GK19gp23-33u:4277": "kāruṇyaṃ kim athāsya varṇyam asakṛt puṇyaṃ ca kiṃ naḥ sakhe //JGc_1,33.124//",
  "GK19gp23-33u:4278_0": "[347] tad evaṃ śrī-vrajadeva-kumāra-sukumāra-mukham abhipaśyann aṅkuravat-pulaka-kula-saṅkula-kalevaratā-balena",
  "GK19gp23-33u:4278_1": "punar arjunatām arjayann iva tataś ca stambha-sambha-janam atigambhīra-kampa-sampat-sampatana-sāmpratatayā",
  "GK19gp23-33u:4278_2": "lumpan patann iva punaś ca nirnimiṣatā-nirmita-suparvatām ātmani parvan pūrvāvasthām",
  "GK19gp23-33u:4278_3": "avasthāpayann iva samanantaraṃ ca labdha-prapañca-nava-nava-dala-valaya-valita-valgu-puṭa-śobhālobhākara-kara-sampuṭam",
  "GK19gp23-33u:4278_4": "anūna-bāṣpa-navya-divya-prasūna-pūrṇaṃa kurvann upasaṃharann iva sa-snigdhakaṇṭhaḥ",
  "GK19gp23-33u:4278_5": "sa madhukaṇṭhaḥ pūrvavad eva pūrva-deva-mātrā-ruci-karaṃvaraṃ varayāmāsa-",
  "GK19gp23-33u:4279": "vāṇī kaṃsaripo tavānukathanaṃ karṇau kathā-karṇanaṃ",
  "GK19gp23-33u:4280": "hastau santata-sevanaṃ hṛdayam apy utkaṇṭhayā dhāraṇam /",
  "GK19gp23-33u:4281": "śīrṣaṃ gokula-vastu-mātra-namanaṃ dṛṣṭī samasta-vraja-",
  "GK19gp23-33u:4282": "preṣṭhānāṃ sthiti-vīkṣaṇaṃ ca bhajatāṃ nau naiva tat-tad-bahiḥ //JGc_1,33.125//",
  "GK19gp23-33u:4283": "[348] tad evaṃ labdha-bhakti-prapañcaṃ taṃ ca taṃ ca kuñcan-manasaṃ bhūyo bhūya āhūya pramada-vraja-virājamānaḥ śrīmān vrajarājaḥ sabhājana-bhājanatayā nija-samīpam āpayāmāsa,",
  "GK19gp23-33u:4284": "samupaveśayāmāsa ca /",
  "GK19gp23-33u:4285": "tena ca sarvam api samājaṃ śarmaṇā bhrājayāmāsa /",
  "GK19gp23-33u:4286": "tataś ca-",
  "GK19gp23-33u:4287": "puṇḍraṃ pūrvāṅga-carcā nija-maṇi-valitālaṅkṛtir divyatāmbū-",
  "GK19gp23-33u:4288": "lāgryaṃ prāgya-sva-vastra-vratatir iti bahu svātmanaivopayujya /",
  "GK19gp23-33u:4289": "gantryo vāhāḥ samantāt parijana-janatāḥ spṛhya-gṛhyādivastūny",
  "GK19gp23-33u:4290": "etāny anyaiḥ samarpya dvayam abhihitavān śrīla-goloka-rājaḥ //JGc_1,33.126//",
  "GK19gp23-33u:4291": "adyārabhyānupālyeta lālyena bhavator dvayam /",
  "GK19gp23-33u:4292": "asya mātrā tathā mātā tadvat pitrā mayā pitā //JGc_1,33.127//",
  "GK19gp23-33u:4293": "jaya-dhvani-yutās tadā vavṛṣur uddhatāḥ sad-dhanaṃ",
  "GK19gp23-33u:4294": "yathā bata sadaḥ-sadastad avagāhya bāhyaṃ gṛham /",
  "GK19gp23-33u:4295": "tathāntara-gatā yataś capalam eva tat-pūritaṃ",
  "GK19gp23-33u:4296": "sthalaṃ kila kṛta-kriyaṃ vyasṛjad ātma-labdhān janān //JGc_1,33.128//",
  "GK19gp23-33u:4297_0": "[349] tad evaṃ kathā-sātau datta-sātau madhukaṇṭha-snigdhakaṇṭhau sadaiva labdha-kṛṣṇopakaṇṭhau",
  "GK19gp23-33u:4297_1": "ca tad-vilāsa-vilokanotkaṇṭhau pratikṣaṇam amanda-paramānandam anuvindamānāv eva virājete /",
  "GK19gp23-33u:4298_0": "[350] atra pūrvam āpātataḥ sudurbodhatāśaṅkayā yadyapi na varṇitās tathāpy asyāṃ",
  "GK19gp23-33u:4298_1": "śrī-goloka-kṛta-prabhāyāṃ sabhāyāṃ śānta-veśatayā purodhasāṃ madhya-sambadhyamānāsanaḥ",
  "GK19gp23-33u:4298_2": "sukhākṛta-sarva-svajanaḥ sarveṣām agraṇyaḥ śrīmān parjanyaḥ parjanya iva sarva-sukhaṃ varṣann āsīt /",
  "GK19gp23-33u:4299": "varīyasī varīyasī cāntaḥ-sabhāyāṃ tathā labdha-prabhā samavartata /",
  "GK19gp23-33u:4300": "śrīmān uddhavaś ca sarveṣām uddhava evājanīti sarva-janīnaṃ sukhaṃ kiyad varṇanīyam ?",
  "GK19gp23-33u:4301": "[351] rahasyaṃ punar idaṃ rasyamānaṃ vidhīyatām-",
  "GK19gp23-33u:4302": "vṛndāraṇyābhidhāne sarasi sarasija-śreṇi-lakṣmīṣu gopīṣv",
  "GK19gp23-33u:4303": "ekā rādhābhidhā sā vibhavati satataḥ divya-saugandhika-śrīḥ /",
  "GK19gp23-33u:4304": "bhrāmyan yām eva labdhuṃ vrajapati-tanayaś cāvarmūr vartama-vṛttīḥ",
  "GK19gp23-33u:4305": "sarvā nirmāya yasyām alir iva kalayā kelim uccais tanoti //JGc_1,33.129//",
  "GK19gp23-33u:4306": "--o)0(o--",
  "GK19gp23-33u:4307": "śrī-kṛṣṇa kṛṣṇa-caitanya sa-sanātana-rūpaka /",
  "GK19gp23-33u:4308": "gopāla raghunāthāpta-vraja-vallabha pāhi mām //1//",
  "GK19gp23-33u:4309": "saṃvat-pañcaka-veda-ṣoḍaśa-yutaṃ śākaṃ daśeṣv eka-bhāg-",
  "GK19gp23-33u:4310": "jātaṃ yarhi tadākhilaṃ vilikhitā gopāla-campūr iyam /",
  "GK19gp23-33u:4311": "vṛndā-kānanam āśritena laghunā jīvena kenāpi tad",
  "GK19gp23-33u:4312": "vṛndā-kānanam eva sambhṛti-kalāṃ dhattāṃ samantād iha //2//",
  "GK19gp23-33u:4313": "prāyaḥ sarvā harer līlāḥ kramaśaḥ sūcitā mayā /",
  "GK19gp23-33u:4314": "yathā-svaṃ labdha-rucibhir upāsyantāṃ mahātmabhiḥ //3//",
  "GK19gp23-33u:4315": "iti śrī-śrī-gopāla-campūm anu",
  "GK19gp23-33u:4316": "sarva-manoratha-pūraṇaṃ nāma",
  "GK19gp23-33u:4317": "trayastriṃśaṃ pūraṇam",
  "GK19gp23-33u:4318": "//33//",
  "GK19gp23-33u:4319": "kaiśora-vilāsaḥ sampūrṇaḥ /",
  "GK19gp23-33u:4320": "sampūritā ceyaṃ śrī-śrī-gopāla-pūrva-campūr iti /"
}