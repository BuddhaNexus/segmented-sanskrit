{
    "T07vakobhku:0": " Abhidharmakośabhāṣyam",
    "T07vakobhku:1": " prathamaṃ kośasthānam",
    "T07vakobhku:2": " om namo buddhāya",
    "T07vakobhku:3": " yaḥ sarvathāsarvahatāndhakāraḥ saṃsārapaṅkājjagadujjahāra /",
    "T07vakobhku:4": " tasmai namaskṛtya yathārthaśāstre śāstraṃ pravakṣyāmyabhidharmakośam // VAkK_1.1 //",
    "T07vakobhku:5": " prajñāmalā sānucarābhidharmaḥ tatprāptaye yāpi ca yacca śāstram /",
    "T07vakobhku:6": " tasyārthato 'smin samanupraveśāt sa cā śrayo 'syetyabhidharmakośam // VAkK_1.2 //",
    "T07vakobhku:7": " dharmāṇāṃ pravicayamantareṇa nāsti kleśānāṃ yata upaśāntaye 'bhyupāyaḥ /",
    "T07vakobhku:8": " kleśaiśca bhramati bhavārṇave 'tra lokastaddhetorata uditaḥ kilaiṣa śāstrā // VAkK_1.3 //",
    "T07vakobhku:9": " sāsravānāsravā dharmāḥ saṃskṛtā mārgavarjitāḥ /",
    "T07vakobhku:10": " sāsravāḥ āsravāsteṣu yasmātsamanuśerate // VAkK_1.4 //",
    "T07vakobhku:11": " anāsravā mārgasatyaṃ trividhaṃ cāpyasaṃskṛtam /",
    "T07vakobhku:12": " ākāśaṃ dvau nirodhau ca tatrākāśamanāvṛtiḥ // VAkK_1.5 //",
    "T07vakobhku:13": " pratisaṃkhyānirodho yo visaṃyogaḥ pṛthak pṛthak /",
    "T07vakobhku:14": " utpādātyantavighno 'nyo nirodho 'pratisaṃkhyayā // VAkK_1.6 //",
    "T07vakobhku:15": " te punaḥ saṃskṛtā dharmā rūpādiskandhapañcakam /",
    "T07vakobhku:16": " sa evādhvā kathāvastu saniḥsārāḥ savastukāḥ // VAkK_1.7 //",
    "T07vakobhku:17": " ye sāsravā upādānaskandhāste saraṇā api /",
    "T07vakobhku:18": " duḥkhaṃ samudayo loko dṛṣṭisthānaṃ bhavaśca te // VAkK_1.8 //",
    "T07vakobhku:19": " rūpaṃ pañcendriyāṇyarthāḥ pañcāvijñaptireva ca /",
    "T07vakobhku:20": " tadvijñānāśrayā rūpaprasādāścakṣurādayaḥ // VAkK_1.9 //",
    "T07vakobhku:21": " rūpaṃ dvidhā viṃśatidhā śabdastvaṣṭavidhaḥ rasaḥ /",
    "T07vakobhku:22": " ṣoḍhā caturvidho gandhaḥ spṛśyamekādaśātmakam // VAkK_1.10 //",
    "T07vakobhku:23": " vikṣiptācittakasyāpi yo 'nubandhaḥ śubhāśubhaḥ /",
    "T07vakobhku:24": " mahābhūtānyupādāya sa hyavijñaptirucyate // VAkK_1.11 //",
    "T07vakobhku:25": " bhūtāni pṛthividhāturaptejovāyudhātavaḥ /",
    "T07vakobhku:26": " dhṛtyādikarmasaṃsiddhā kharasnehoṣṇateraṇāḥ // VAkK_1.12 //",
    "T07vakobhku:27": " pṛthivī varṇasaṃsthānamucyate lokasaṃjñayā /",
    "T07vakobhku:28": " āpastejaśca vāyustu dhātureva tathāpi ca // VAkK_1.13 //",
    "T07vakobhku:29": " indriyārthāsta eveṣṭā daśāyatanadhātavaḥ /",
    "T07vakobhku:30": " vedanānubhavaḥ saṃjñā nimittodgrahaṇātmikā // VAkK_1.14 //",
    "T07vakobhku:31": " caturbhyo 'nye tu saṃskāraskandhaḥ ete punastrayaḥ /",
    "T07vakobhku:32": " dharmāyatanadhātvākhyāḥ sahāvijñaptyasaṃskṛtai // VAkK_1.15 //",
    "T07vakobhku:33": " vijñānaṃ prativijñaptiḥ mana āyatanaṃ ca tat /",
    "T07vakobhku:34": " dhātavaḥ sapta ca matāḥ ṣaḍ vijñānānyatho mahaḥ // VAkK_1.16 //",
    "T07vakobhku:35": " ṣaṇṇāmanantarātītaṃ vijñānaṃ yaddhi tanmanaḥ /",
    "T07vakobhku:36": " ṣaṣṭhāśrayaprasiddhayarthaṃ dhatavo 'ṣṭādaśa smṛtāḥ // VAkK_1.17 //",
    "T07vakobhku:37": " sarvasaṃgraha ekena skandhenāyatanena ca /",
    "T07vakobhku:38": " dhātunā ca svabhāvena parabhāvaviyogataḥ // VAkK_1.18 //",
    "T07vakobhku:39": " jātigocaravijñānasāmānyādekadhātutā /",
    "T07vakobhku:40": " dvitve 'pi cakṣurādīnāṃ śobhārtha tu dvayodbhavaḥ // VAkK_1.19 //",
    "T07vakobhku:41": " rāśyāyadvāragotrārthāḥ skandhāyatanadhātavaḥ /",
    "T07vakobhku:42": " mohendriyarūcitraidhāttistraḥ skandhādideśanāḥ // VAkK_1.20 //",
    "T07vakobhku:43": " vivādamūlasaṃsārahetutvāt kramakāraṇāt /",
    "T07vakobhku:44": " caittebhyo vedanāsaṃjñe pṛthakskandhau niveśitau // VAkK_1.21 //",
    "T07vakobhku:45": " skandheṣva saṃskṛtaṃ noktamarthāyogāt kramaḥ punaḥ /",
    "T07vakobhku:46": " yathaudārikasaṃklesabhājanādyarthadhātutaḥ // VAkK_1.22 //",
    "T07vakobhku:47": " prāk pañca vārttamānārthyāt bhautikārthyāccatuṣṭayam /",
    "T07vakobhku:48": " dūrāśutaravṛttyānyat yathāsthānaṃ kramo 'thavā // VAkK_1.23 //",
    "T07vakobhku:49": " viśeṣaṇārthaṃ prādhānyabdahudharmāgrasaṃgrahāt /",
    "T07vakobhku:50": " ekamāyatanaṃ rūpamekaṃ dharmākhyamucyate // VAkK_1.24 //",
    "T07vakobhku:51": " dharmaskandhasahasrāṇi yānyaśītiṃ jagau muniḥ /",
    "T07vakobhku:52": " tāni vāṅnāma vetyeṣāṃ rūpasaṃskārasaṃgrahaḥ // VAkK_1.25 //",
    "T07vakobhku:53": " śāstrapramāṇā ityeke skandhādīnāṃ kathaikaśaḥ /",
    "T07vakobhku:54": " caritapratipakṣastu dharmaskandho 'nuvarṇitaḥ // VAkK_1.26 //",
    "T07vakobhku:55": " tathānye 'pi yathāyogaṃ skandhāyatanadhātavaḥ /",
    "T07vakobhku:56": " pratipādyā yathokteṣu saṃpradhārya svalakṣaṇam // VAkK_1.27 //",
    "T07vakobhku:57": " chidramākāśadhātvākhyam ālokatamasī kila /",
    "T07vakobhku:58": " vijñānadhāturvijñānaṃ sāsravaṃ janmaniśrayāḥ // VAkK_1.28 //",
    "T07vakobhku:59": " sanidarśana eko 'tra rūpaṃ sapratighā daśa /",
    "T07vakobhku:60": " rūpiṇaḥ avyākṛtā aṣṭau ta evārūpaśabdakāḥ // VAkK_1.29 //",
    "T07vakobhku:61": " tridhānye kāmadhātvāptāḥ sarve rūpe caturdaśa /",
    "T07vakobhku:62": " vinā gandharasaghrāṇajivhāvijñānadhātubhiḥ // VAkK_1.30 //",
    "T07vakobhku:63": " ārūpyāptā manodharmamanovijñānadhātavaḥ /",
    "T07vakobhku:64": " sāsravānāsravā ete trayaḥ śeṣāstu sāsravāḥ // VAkK_1.31 //",
    "T07vakobhku:65": " savitarkavicārā hi pañca vijñānadhātavaḥ /",
    "T07vakobhku:66": " antyāstrayastriprakārāḥ śeṣā ubhayavarjitāḥ // VAkK_1.32 //",
    "T07vakobhku:67": " nirūpaṇānusmaraṇavikalpenāvikalpakāḥ /",
    "T07vakobhku:68": " tau prajñāmānasī vyagrā smṛtiḥ sarvaiva mānasī // VAkK_1.33 //",
    "T07vakobhku:69": " sapta sālambanāścittadhātavaḥ ardhaṃ ca dharmataḥ /",
    "T07vakobhku:70": " navānupāttā te cāṣṭau śabdaśca anye nava dvidhā // VAkK_1.34 //",
    "T07vakobhku:71": " spraṣṭavyaṃ dvividhaṃ śeṣā rūpiṇo nava bhautikāḥ /",
    "T07vakobhku:72": " dharmadhātvekadeśaśca saṃcitā daśa rūpiṇaḥ // VAkK_1.35 //",
    "T07vakobhku:73": " chinatti chidyate caiva bāhyaṃ dhātu catuṣṭayam /",
    "T07vakobhku:74": " dahyate tulayatyevaṃ vivādo dagdhṛtulyayoḥ // VAkK_1.36 //",
    "T07vakobhku:75": " vipākajaupacayikāḥ pañcādhyātmaṃ vipākajaḥ /",
    "T07vakobhku:76": " na śabdaḥ apratighā aṣṭau naiḥṣyandika vipākajāḥ // VAkK_1.37 //",
    "T07vakobhku:77": " tridhānye dravyavānekaḥ kṣaṇikāḥ paścimāstrayaḥ /",
    "T07vakobhku:78": " cakṣurvijñānadhātvoḥ syāt pṛthak lābhaḥ sahāpi ca // VAkK_1.38 //",
    "T07vakobhku:79": " dvādaśādhyātmikāḥ hitvā rūpādīn dharmasaṃjñakaḥ /",
    "T07vakobhku:80": " sabhāgaḥ tatsabhāgāśca śeṣāḥ yo na svakarmakṛt // VAkK_1.39 //",
    "T07vakobhku:81": " daśa bhāvanayā heyāḥ pañca ca antyāstrayastridhā /",
    "T07vakobhku:82": " na dṛṣṭiheyamakliṣṭaṃ na rūpaṃ nāpyaṣaṣṭhajam // VAkK_1.40 //",
    "T07vakobhku:83": " cakṣuśca dharmadhātośca pradeśau dṛṣṭiḥ aṣṭadhā /",
    "T07vakobhku:84": " pañcavijñānasahajā dhīrna dṛṣṭiratīraṇāt // VAkK_1.41 //",
    "T07vakobhku:85": " cakṣuḥ paśyati rūpāṇi sabhāgaṃ na tadāśritam /",
    "T07vakobhku:86": " vijñānaṃ dṛśyate rūpaṃ na kilāntaritaṃ yataḥ // VAkK_1.42 //",
    "T07vakobhku:87": " ubhābhyāmapi cakṣurbhyāṃ paśyati vyaktadarśanāt /",
    "T07vakobhku:88": " cakṣuḥśrotramano 'prāptaviṣayaṃ trayamanyathā // VAkK_1.43 //",
    "T07vakobhku:89": " tribhirghrāṇādibhistulyaviṣayagrahaṇaṃ matam /",
    "T07vakobhku:90": " caramasyāśrayo 'tītaḥ pañcānāṃ sahajaśca taiḥ // VAkK_1.44 //",
    "T07vakobhku:91": " tadvikāravikāritvādāśrayāścakṣurādayaḥ /",
    "T07vakobhku:92": " ato 'sādhāraṇatvāddhi vijñānaṃ tairnirucyate // VAkK_1.45 //",
    "T07vakobhku:93": " na kāyasyādharaṃ cakṣuḥ ūrdhvaṃ rūpaṃ na cakṣuṣaḥ /",
    "T07vakobhku:94": " vijñānaṃ ca asya rūpaṃ tu kāyasyobhe ca sarvataḥ // VAkK_1.46 //",
    "T07vakobhku:95": " tathā śrotraṃ trayāṇāṃ tu sarvameva svabhūmikam /",
    "T07vakobhku:96": " kāyavijñānamadharasvabhūmi aniyataṃ manaḥ // VAkK_1.47 //",
    "T07vakobhku:97": " pañca bāhyā divijñeyāḥ nityā dharmā asaṃskṛtāḥ /",
    "T07vakobhku:98": " dharmārdhamindriyaṃ ye ca dvādaśādhyātmikāḥ smṛtāḥ // VAkK_1.48 //",
    "T07vakobhku:99": " abhidharmakośabhāṣye dhātunirdeśo nāma prathamaṃ kośasthānaṃ samāptamiti /",
    "T07vakobhku:100": " ye dharmā hetuprabhavā hetusteṣāṃ tathāgato hyavadat /",
    "T07vakobhku:101": " teṣāṃ ca yo nirodha evaṃvādī mahāśramaṇaḥ //",
    "T07vakobhku:102": " likhāpitamidaṃ śrīlāmāvākeneti /",
    "T07vakobhku:103": " dvitīyaṃ kośasthānam",
    "T07vakobhku:104": " caturṣvartheṣu pañcānāmādhipatyaṃ dvayoḥ kila /",
    "T07vakobhku:105": " caturṇṇāṃ pañcakāṣṭānāṃ saṃkleśavyavadānayoḥ // VAkK_2.1 //",
    "T07vakobhku:106": " svārthopalabdhyādhipatyāt sarvasya ca ṣaḍindriyam /",
    "T07vakobhku:107": " strītvapuṃstvādhipatyāttu kāyāt strīpuruṣendriye // VAkK_2.2 //",
    "T07vakobhku:108": " nikāyasthitisaṃkleśavyavadānādhipatyataḥ /",
    "T07vakobhku:109": " jīvitaṃ vedanāḥ pañca śraddhādyāścendriyaṃ matāḥ // VAkK_2.3 //",
    "T07vakobhku:110": " ājñāsyāmyākhyamājñākhyamājñātāvīndriyaṃ tathā /",
    "T07vakobhku:111": " uttarottarasaṃprāptinirvāṇādyādhipatyataḥ // VAkK_2.4 //",
    "T07vakobhku:112": " cittāśrayastadvikalpaḥ sthitiḥ saṃkleśa eva ca /",
    "T07vakobhku:113": " saṃbhāro vyavadānaṃ ca yāvatā tāvadindriyam // VAkK_2.5 //",
    "T07vakobhku:114": " pravṛtterāśrayotpattisthitipratyupabhogataḥ /",
    "T07vakobhku:115": " caturdaśa tathānyāni nivṛtterindriyāṇi vā // VAkK_2.6 //",
    "T07vakobhku:116": " duḥkhendriyamaśātā yā kāyikī vedanā sukham /",
    "T07vakobhku:117": " śātā dhyāne tṛtīye tu caitasī sā sukhendriyam // VAkK_2.7 //",
    "T07vakobhku:118": " anyatra sā saumanasyaṃ aśātā caitasī punaḥ /",
    "T07vakobhku:119": " daurmanasyamupekṣā tu madhyā ubhayī avikalpanāt // VAkK_2.8 //",
    "T07vakobhku:120": " dṛgbhāvanāśaikṣapathe nava trīṇi amalaṃ trayam /",
    "T07vakobhku:121": " rūpīṇi jīvitaṃ duḥkhe sāsravāṇi dvidhā nava // VAkK_2.9 //",
    "T07vakobhku:122": " vipāko jīvitaṃ dvedhā dvādaśa antyāṣṭakādṛte /",
    "T07vakobhku:123": " daurmanasyācca tattvekaṃ savipākaṃ daśa dvidhā // VAkK_2.10 //",
    "T07vakobhku:124": " mano 'nyavittiśraddhādīni aṣṭakaṃ kuśalaṃ dvidhā /",
    "T07vakobhku:125": " daurmanasyaṃ mano 'nyā ca vittistredhā anyadekadhā // VAkK_2.11 //",
    "T07vakobhku:126": " kāmāptamamalaṃ hitvā rūpāptaṃ strīpumindriye /",
    "T07vakobhku:127": " duḥkhe ca hitvā ārūpyāptaṃ sukhe cāpohya rūpi ca // VAkK_2.12 //",
    "T07vakobhku:128": " manovittitrayaṃ tredhā dviheyā durmanaskatā /",
    "T07vakobhku:129": " nava bhavanayā pañca tvaheyānyapi na trayam // VAkK_2.13 //",
    "T07vakobhku:130": " kāmeṣvādau vipāko dve labhyate nopapādukaiḥ /",
    "T07vakobhku:131": " teḥ ṣaḍ vā sapta vā aṣṭau vā ṣaḍ rūpeṣu ekamuttare // VAkK_2.14 //",
    "T07vakobhku:132": " nirodhayatyuparamānnārūpye jīvitaṃ manaḥ /",
    "T07vakobhku:133": " upekṣāṃ caiva rūpe 'ṣṭau kāme daśa navāṣṭau vā // VAkK_2.15 //",
    "T07vakobhku:134": " kramamṛtyau tu catvāri śubhe sarvatra pañca ca /",
    "T07vakobhku:135": " navāptirantyaphalayoḥ saptāṣṭanavabhirdvayoḥ // VAkK_2.16 //",
    "T07vakobhku:136": " ekādaśabhirarhattvamuktaṃ tvekasya saṃbhavāt /",
    "T07vakobhku:137": " upekṣajīvitamanoyukto 'vaśyaṃ trayānvitaḥ // VAkK_2.17 //",
    "T07vakobhku:138": " caturbhiḥ sukhakāyābhyāṃ pañcabhiścakṣurādimān /",
    "T07vakobhku:139": " saumanasyī ca duḥkhī tu saptabhiḥ strīndriyādimān // VAkK_2.18 //",
    "T07vakobhku:140": " aṣṭābhiḥ ekādaśabhistvājñājñāte ndriyānvitaḥ /",
    "T07vakobhku:141": " ājñāsyāmīndriyopetastrayodaśabhiranvitaḥ // VAkK_2.19 //",
    "T07vakobhku:142": " sarvālpairniḥśubho 'ṣṭābhirvinmanaḥkāyajīvitaiḥ /",
    "T07vakobhku:143": " yuktaḥ bālastathārūpye upekṣāyurmanaḥśubhaiḥ // VAkK_2.20 //",
    "T07vakobhku:144": " bahubhiryukta ekānnaviṃśatyāmalavarjitaiḥ /",
    "T07vakobhku:145": " dviliṅgaḥ āryo rāgī ekaliṅgadvayamalavarjitaiḥ // VAkK_2.21 //",
    "T07vakobhku:146": " kāme 'ṣṭadravyako 'śabdaḥ paramāṇuranindriyaḥ /",
    "T07vakobhku:147": " kāyendriyī navadravyaḥ daśadravyo 'parendriyaḥ // VAkK_2.22 //",
    "T07vakobhku:148": " cittaṃ caittāḥ sahāvaśyaṃ sarva saṃskṛtalakṣaṇaiḥ /",
    "T07vakobhku:149": " prāptyā vā pañcadhā caittā mahābhūmyādibhedataḥ // VAkK_2.23 //",
    "T07vakobhku:150": " vedanā cetanā saṃjñā cchandaḥ sparśo matiḥ smṛtiḥ /",
    "T07vakobhku:151": " manaskāro 'dhimokṣaśca samādhiḥ sarvacetasi // VAkK_2.24 //",
    "T07vakobhku:152": " śraddhāpramādaḥ praśrabdhirupekṣā hrīrapatrapā /",
    "T07vakobhku:153": " mūladvayamahiṃsā ca vīryaṃ ca kuśale sadā // VAkK_2.25 //",
    "T07vakobhku:154": " mohaḥ pramādaḥ kauśīdyamāśraddhayaṃ styānamuddhavaḥ /",
    "T07vakobhku:155": " kliṣṭe sadaiva akuśale tvāhrīkyamanapatrapā // VAkK_2.26 //",
    "T07vakobhku:156": " krodhopanāhaśāṭhyerṣyāpradāsamrakṣamatsarāḥ /",
    "T07vakobhku:157": " māyāmadavihiṃsāśca parīttakleśabhūmikāḥ // VAkK_2.27 //",
    "T07vakobhku:158": " savitarkavicāratvāt kuśale kāmacetasi /",
    "T07vakobhku:159": " dvāṃviṃśatiścaitasikāḥ kaukṛtyamadhikaṃ kvacit // VAkK_2.28 //",
    "T07vakobhku:160": " āveṇike tvakuśale dṛṣṭiyukte ca viṃśatiḥ /",
    "T07vakobhku:161": " kleśaiścaturbhiḥ krodhādyaiḥ kaukṛtyenaikaviṃśatiḥ // VAkK_2.29 //",
    "T07vakobhku:162": " nivṛte 'ṣṭādaśa anyatra dvādaśāvyākṛte matāḥ /",
    "T07vakobhku:163": " middhaṃ sarvāvirodhitvādyatra syādadhikaṃ hi tat // VAkK_2.30 //",
    "T07vakobhku:164": " kaukṛtyamiddhākuśalānyādye dhyāne na santyataḥ /",
    "T07vakobhku:165": " dhyānāntare vitarkaśca vicāraścāpyataḥ param // VAkK_2.31 //",
    "T07vakobhku:166": " ahrīragurutā avadye bhayādarśitva matrapā /",
    "T07vakobhku:167": " prema śraddhā gurutvaṃ hrīḥ te punaḥ kāmarūpayoḥ // VAkK_2.33 //",
    "T07vakobhku:168": " vitarkacārā vaudāryasūkṣmate māna unnatiḥ /",
    "T07vakobhku:169": " madaḥ svadharme raktasya paryādānaṃ tu cetasaḥ // VAkK_2.33 //",
    "T07vakobhku:170": " cittaṃ mano 'tha vijñānamekārthaṃ cittacaitasāḥ /",
    "T07vakobhku:171": " sāśrayā lambanākārāḥ saṃprayuktāśca pañcadhā // VAkK_2.34 //",
    "T07vakobhku:172": " viprayuktāstu saṃskārāḥ prāptyaprāptī sabhāgatā /",
    "T07vakobhku:173": " āsaṃjñikaṃ samāpattī jīvitaṃ lakṣaṇāni ca // VAkK_2.35 //",
    "T07vakobhku:174": " nāmakāyādayaśceti prāptirlābhaḥ samanvayaḥ /",
    "T07vakobhku:175": " prāptyaprāptī svasaṃtāna patitānāṃ nirodhayoḥ // VAkK_2.36 //",
    "T07vakobhku:176": " traiyadhvikānāṃ trividhā śubhādīnāṃ śubhādikā /",
    "T07vakobhku:177": " svadhātukā tadāptānāṃ anāptānāṃ caturvidhā // VAkK_2.37 //",
    "T07vakobhku:178": " tridhā naśaikṣāśaikṣāṇāṃ aheyānāṃ dvidhā matā /",
    "T07vakobhku:179": " avyākṛtāptiḥ sahajā abhijñānairmāṇikādṛte // VAkK_2.38 //",
    "T07vakobhku:180": " nivṛtasya ca rūpasya kāme rūpasya nāgrajā /",
    "T07vakobhku:181": " akliṣṭāvyākṛtāprāptiḥ sātītājātayostridhā // VAkK_2.39 //",
    "T07vakobhku:182": " kāmādyāptāmalānāṃ ca mārgasyāprāptiriṣyate /",
    "T07vakobhku:183": " pṛthagjanatvam tatprāptibhūsaṃcārād vihīyate // VAkK_2.40 //",
    "T07vakobhku:184": " sabhāgatā sattvasāmyaṃ āsaṃjñikamasaṃjñiṣu /",
    "T07vakobhku:185": " nirodhaścittacaittānāṃ vipākaḥ te bṛhatphalāḥ // VAkK_2.41 //",
    "T07vakobhku:186": " tathāsaṃjñisamāpattiḥ dhyāne 'ntye niḥsṛtīcchayā /",
    "T07vakobhku:187": " śubhā upapadyavedyaiva nāryasya ekādhvikāpyate // VAkK_2.42 //",
    "T07vakobhku:188": " nirodhākhyā tathaiveyaṃ vihārārthaṃ bhavāgrajā /",
    "T07vakobhku:189": " śubhā dvivedyāniyatā ca āryasya āpyā prayogataḥ // VAkK_2.43 //",
    "T07vakobhku:190": " bodhilabhyā muneḥ na prāk catustriṃśatkṣaṇāptitaḥ /",
    "T07vakobhku:191": " kāmarūpāśraye bhūte nirodhākhyādito nṛṣu // VAkK_2.44 //",
    "T07vakobhku:192": " āyurjīvitam ādhāra ūṣmavijñāyorhi yaḥ /",
    "T07vakobhku:193": " lakṣaṇāni punarjātirjarā sthitiranityatā // VAkK_2.45 //",
    "T07vakobhku:194": " jātijātyādayasteṣāṃ te 'ṣṭadharmaikavṛttayaḥ /",
    "T07vakobhku:195": " janyasya janikā jātirna hetupratyayairvinā // VAkK_2.46 //",
    "T07vakobhku:196": " nāmakāyādayaḥ saṃjñāvākyākṣarasamuktayaḥ /",
    "T07vakobhku:197": " kāmarūpāptasattvākhyā niḥṣyandāvyākṛtāḥ tathā // VAkK_2.47 //",
    "T07vakobhku:198": " sabhāgatā sā tu punarvipāko 'pi āptayo dvidhā /",
    "T07vakobhku:199": " lakṣaṇāni ca niḥṣyandāḥ samāpattya samanvayāḥ // VAkK_2.48 //",
    "T07vakobhku:200": " kāraṇaṃ sahabhūścaiva sabhāgaḥ saṃprayuktakaḥ /",
    "T07vakobhku:201": " sarvatrago vipākākhyaḥ ṣaḍvidho heturiṣyate // VAkK_2.49 //",
    "T07vakobhku:202": " svato 'nye kāraṇaṃ hetuḥ sahabhūrye mithaḥphalāḥ /",
    "T07vakobhku:203": " bhūtavaccittacittānuvartilakṣaṇalakṣyavat // VAkK_2.50 //",
    "T07vakobhku:204": " caittā dvau saṃvarau teṣāṃ cetaso lakṣaṇāni ca /",
    "T07vakobhku:205": " cittānuvarttinaḥ kālaphalādiśubhatādibhiḥ // VAkK_2.51 //",
    "T07vakobhku:206": " sabhāgahetuḥ sadṛśāḥ svanikāyabhuvaḥ agrajāḥ /",
    "T07vakobhku:207": " anyo 'nyaṃ navabhūmistu mārgaḥ samaviśiṣṭayoḥ // VAkK_2.52 //",
    "T07vakobhku:208": " prayogajāstayoreva śrutacintāmayādikāḥ /",
    "T07vakobhku:209": " saṃprayuktakahetustu cittacaittāḥ samāśrayāḥ // VAkK_2.53 //",
    "T07vakobhku:210": " sarvatragākhyaḥ kliṣṭānāṃ svabhūmau pūrvasarvagāḥ /",
    "T07vakobhku:211": " vipākaheturaśubhāḥ kuśalāścaiva sāsravāḥ // VAkK_2.54 //",
    "T07vakobhku:212": " sarvatragaḥ sabhāgaśca dvayadhvagau tryadhvagāstrayaḥ /",
    "T07vakobhku:213": " saṃskṛtaṃ savisaṃyoga phalaṃ nāsaṃskṛtasya te // VAkK_2.55 //",
    "T07vakobhku:214": " vipākaphalamantyasya pūrvasyādhipataṃ phalam /",
    "T07vakobhku:215": " sabhāga sarvatragayorniṣyandaḥ pauruṣaṃ dvayoḥ // VAkK_2.56 //",
    "T07vakobhku:216": " vipāko 'vyākṛto dharmaḥ sattvākhyaḥ vyākṛtodbhavaḥ /",
    "T07vakobhku:217": " niḥṣyando hetusadṛśaḥ visaṃyogaḥ kṣayo dhiyā // VAkK_2.57 //",
    "T07vakobhku:218": " yadvalājjāyate yattatphalaṃ puruṣakārajam /",
    "T07vakobhku:219": " apūrvaḥ saṃskṛtasyaiva saṃskṛto 'dhipateḥ phalam // VAkK_2.58 //",
    "T07vakobhku:220": " varttamānāḥ phalaṃ pañca gṛṇhanti dvau prayacchataḥ /",
    "T07vakobhku:221": " varttamānābhyatītau dvau eko 'tītaḥ prayacchati // VAkK_2.59 //",
    "T07vakobhku:222": " kliṣṭā vipākajāḥ śeṣāḥ prathamāryā yathākramam /",
    "T07vakobhku:223": " vipākaṃ sarvagaṃ hitvā tau sabhāgaṃ ca śeṣajāḥ // VAkK_2.60 //",
    "T07vakobhku:224": " cittacaitāḥ tathānye 'pi saṃprayuktakavarjitāḥ /",
    "T07vakobhku:225": " catvāraḥ pratyayā uktāḥ hetvākhyaḥ pañca hetavaḥ // VAkK_2.61 //",
    "T07vakobhku:226": " cittacaittā acaramā utpannāḥ samanantaraḥ /",
    "T07vakobhku:227": " ālambanaṃ sarvadharmāḥ kāraṇākhyo 'dhipaḥ smṛtaḥ // VAkK_2.62 //",
    "T07vakobhku:228": " nirudhyamāne kāritraṃ dvau hetū kurutaḥ trayaḥ /",
    "T07vakobhku:229": " jāyamāne tato 'nyau tu pratyayau tadviparyayāt // VAkK_2.63 //",
    "T07vakobhku:230": " caturbhiścattacaittā hi samāpattidvayaṃ tribhiḥ /",
    "T07vakobhku:231": " dvābhyāmanye tu jāyante neśvarādeḥ kramādibhiḥ // VAkK_2.64 //",
    "T07vakobhku:232": " dvidhā bhūtāni taddhetuḥ bhautikasya tu pañcadhā /",
    "T07vakobhku:233": " tridhā bhautikamanyonyaṃ bhūtānāmekadhaiva tat // VAkK_2.65 //",
    "T07vakobhku:234": " kuśalākuśalaṃ kāme nivṛtānivṛtaṃ manaḥ /",
    "T07vakobhku:235": " rūpārūpyeṣvakuśalādanyatra anāsravaṃ dvidhā // VAkK_2.66 //",
    "T07vakobhku:236": " kāme nava śubhāccittāccittāni aṣṭābhya eva tat /",
    "T07vakobhku:237": " daśabhyo 'kuśalaṃ tasmāccatvāri nivṛtaṃ tathā // VAkK_2.67 //",
    "T07vakobhku:238": " pañcabhyo 'nivṛtaṃ tasmātsapta cittānyanantaram /",
    "T07vakobhku:239": " rūpe daśaikaṃ ca śubhāt navabhyastadanantaram // VAkK_2.68 //",
    "T07vakobhku:240": " aṣṭābhyo nivṛtaṃ tasmāt ṣaṭ tribhyo 'nivṛtaṃ punaḥ /",
    "T07vakobhku:241": " tasmāt ṣaṭ evāmārūpye tasya nītiḥ śubhātpunaḥ // VAkK_2.69 //",
    "T07vakobhku:242": " nava cittāni tat ṣaṇṇāṃ nivṛtātsapta tattathā /",
    "T07vakobhku:243": " caturbhyaḥ śaikṣam asmāttu pañca aśaikṣaṃ tu pañcakāt // VAkK_2.70 //",
    "T07vakobhku:244": " tasmāccatvāri cittāni dvādaśaitāni viṃśatiḥ /",
    "T07vakobhku:245": " prāyogikopapattyāptaṃ śubhaṃ bhittvā triṣu dvidhā // VAkK_2.71 //",
    "T07vakobhku:246": " vipākajairyāpathikaśailpasthānikanairmitam /",
    "T07vakobhku:247": " caturdhāvyākṛtaṃ kāme rūpe śilpavivarjitam // VAkK_2.72 //",
    "T07vakobhku:248": " kliṣṭe traidhātuke lābhaḥ ṣaṇṇāṃ ṣaṇṇāṃ dvayoḥ śubhe /",
    "T07vakobhku:249": " trayāṇāṃ rūpaje śaikṣe caturṇāṃ tasya śeṣite // VAkK_2.73 //",
    "T07vakobhku:250": " abhidharmakośe indriyanirddeśo nāma dvitīyaṃ kośasthānaṃ samāptamiti /",
    "T07vakobhku:251": " śrīlāmāvākasya",
    "T07vakobhku:252": " tṛtīyaṃ kośasthānam",
    "T07vakobhku:253": " oṃ namo buddhāya /",
    "T07vakobhku:254": " narakapretatiryañco manuṣyāḥ ṣaḍ divaukasaḥ /",
    "T07vakobhku:255": " kāmadhātuḥ sa narakadvīpabhedena viṃśatiḥ // VAkK_3.1 //",
    "T07vakobhku:256": " ūrdhvaṃ saptadaśasthāno rūpadhātuḥ pṛthak pṛthak /",
    "T07vakobhku:257": " dhyānaṃ tribhūmikaṃ tatra caturthaṃ tvaṣṭabhūmikam // VAkK_3.2 //",
    "T07vakobhku:258": " ārūpyadhāturasthānaḥ upapattyā caturvidhaḥ /",
    "T07vakobhku:259": " nikāyaṃ jīvitaṃ cātra niśritā cittasantatiḥ // VAkK_3.3 //",
    "T07vakobhku:260": " narakādisvanāmoktā gatayaḥ pañca teṣu tāḥ /",
    "T07vakobhku:261": " akliṣṭāvyākṛtā eva sattvākhyā nāntarābhavaḥ // VAkK_3.4 //",
    "T07vakobhku:262": " nānātvakāyasaṃjñāśca nānākāyaikasaṃjñinaḥ /",
    "T07vakobhku:263": " viparyayāccaikakāyasaṃjñāścārūpiṇasrayaḥ // VAkK_3.5 //",
    "T07vakobhku:264": " vijñānasthitayaḥ sapta śeṣaṃ tatparibhedavat /",
    "T07vakobhku:265": " bhavāgrāsaṃjñisattvāśca sattvāvāsā nava smṛtāḥ // VAkK_3.6 //",
    "T07vakobhku:266": " anicchāvasanānnānye catasraḥ sthitayaḥ punaḥ /",
    "T07vakobhku:267": " catvāraḥ sāsravāḥ skandhāḥ svabhūmāveva kevalam // VAkK_3.7 //",
    "T07vakobhku:268": " vijñānaṃ na sthitiḥ proktaṃ catuṣkoṭi tu saṃgrahe /",
    "T07vakobhku:269": " catasro yonayastatra sattvānāmaṇḍajādayaḥ // VAkK_3.8 //",
    "T07vakobhku:270": " caturdhā nara tiryañcaḥ nārakā upapādukāḥ /",
    "T07vakobhku:271": " antarābhavadevāśca pretā api jarāyujāḥ // VAkK_3.9 //",
    "T07vakobhku:272": " mṛtyupapattibhavayorantarā bhavatīha yaḥ /",
    "T07vakobhku:273": " gamyadeśānupetatvānnopapanno 'ntarābhavaḥ // VAkK_3.10 //",
    "T07vakobhku:274": " vrīhisantānasādharmyādavicchinnabhavodbhavaḥ /",
    "T07vakobhku:275": " pratibimbamasiddhatvādasāmyāccānidarśanam // VAkK_3.11 //",
    "T07vakobhku:276": " sahaikatra dvayābhāvāt asantānād dvayodayāt /",
    "T07vakobhku:277": " kaṇṭhokteścāsti gandharvāt pañcokteḥ gatisūtrataḥ // VAkK_3.12 //",
    "T07vakobhku:278": " ekākṣepādasāvaiṣyatpūrvakālabhavākṛtiḥ /",
    "T07vakobhku:279": " sa punarmaraṇātpūrva upapattikṣaṇātparaḥ // VAkK_3.13 //",
    "T07vakobhku:280": " sajātiśuddhadivyākṣidṛśyaḥ karmarddhivegavān /",
    "T07vakobhku:281": " sakalākṣaḥ apratighavān anivartyaḥ sa gandhabhuk // VAkK_3.14 //",
    "T07vakobhku:282": " viparyastamatiryāti gatideśaṃ riraṃsayā /",
    "T07vakobhku:283": " gandhasthānābhikāmo 'nyaḥ ūrdhvapādastu nārakaḥ // VAkK_3.15 //",
    "T07vakobhku:284": " saṃprajānan viśatyekaḥ tiṣṭhatyapyaparaḥ aparaḥ /",
    "T07vakobhku:285": " niṣkrāmatyapi sarvāṇi mūḍho 'nyaḥ nityamaṇḍajaḥ // VAkK_3.16 //",
    "T07vakobhku:286": " garbhāvakrāntayastisraścakravarttisvayaṃbhuvām /",
    "T07vakobhku:287": " karmajñānobhayeṣāṃ vā viśadatvād yathākramam // VAkK_3.17 //",
    "T07vakobhku:288": " nātmāsti skandhamātraṃ tu kleśakarmābhisaṃskṛtam /",
    "T07vakobhku:289": " antarābhavasaṃtatyā kukṣimeti pradīpavat // VAkK_3.18 //",
    "T07vakobhku:290": " yathākṣepaṃ kramādvṛddhaḥ santānaḥ kleśakarmabhiḥ /",
    "T07vakobhku:291": " paralokaṃ punaryāti ityanādibhavacakrakam // VAkK_3.19 //",
    "T07vakobhku:292": " sa pratītyasamutpādo dvādaśāṅgastrikāṇḍakaḥ /",
    "T07vakobhku:293": " pūrvāparāntayordve dve madhye 'ṣṭau paripūriṇaḥ // VAkK_3.20 //",
    "T07vakobhku:294": " pūrvakleśā daśāvidyā saṃskārāḥ pūrvakarmaṇaḥ /",
    "T07vakobhku:295": " saṃdhiskandhāstu vijñānaṃ nāmarūpamataḥ param // VAkK_3.21 //",
    "T07vakobhku:296": " prāk ṣaḍāyatanotpādāt tatpūrvaṃ trikasaṃgamāt /",
    "T07vakobhku:297": " sparśaḥ prāksukhaduḥkhādikāraṇajñānaśaktitaḥ // VAkK_3.22 //",
    "T07vakobhku:298": " vittiḥ prāk maithunāt tṛṣṇā bhogamaithunarāgiṇaḥ /",
    "T07vakobhku:299": " upādānaṃ tu bhogānāṃ prāptaye paridhāvataḥ // VAkK_3.23 //",
    "T07vakobhku:300": " sa bhaviṣyat bhavaphalaṃ kurute karma tat bhavaḥ /",
    "T07vakobhku:301": " pratisaṃdhiḥ punarjātiḥ jarāmaraṇamā vidaḥ // VAkK_3.24 //",
    "T07vakobhku:302": " āvasthikaḥ kileṣṭo 'yaṃ prādhānyā ttvaṅgakīrtanam /",
    "T07vakobhku:303": " pūrvāparāntamadhyeṣu saṃmohavinivṛttaye // VAkK_3.25 //",
    "T07vakobhku:304": " kleśāstrīṇi dvayaṃ karma sapta vastu phalaṃ tathā /",
    "T07vakobhku:305": " phalahetvabhisaṃkṣepo dvayormadhyānumānataḥ // VAkK_3.26 //",
    "T07vakobhku:306": " kleśāt kleśaḥ kriyā caiva tato vastu tataḥ punaḥ /",
    "T07vakobhku:307": " vastu kleśāśca jāyante bhavāṅgānāmayaṃ nayaḥ // VAkK_3.27 //",
    "T07vakobhku:308": " heturatra samutpādaḥ samutpannaḥ phalaṃ matam /",
    "T07vakobhku:309": " vidyāvipakṣo dharmo 'nyo 'vidyāmitrānṛtādivat // VAkK_3.28 //",
    "T07vakobhku:310": " saṃyojanādivacanāt kuprajñā cenna darśanāt /",
    "T07vakobhku:311": " dṛṣṭestatsaṃprayuktatvāt prajñopakleśadeśanāt // VAkK_3.29 //",
    "T07vakobhku:312": " nāma tvarūpiṇaḥ skandhāḥ sparśāḥ ṣaṭ saṃnipātajāḥ /",
    "T07vakobhku:313": " pañcapratighasaṃsparśaḥ ṣaṣṭho 'dhivacanāvhaya // VAkK_3.30 //",
    "T07vakobhku:314": " vidyāvidyetarasparśāḥ amalakliṣṭaśeṣitāḥ /",
    "T07vakobhku:315": " vyāpādānunayasparśau sukhavedyādayastrayaḥ // VAkK_3.31 //",
    "T07vakobhku:316": " tajjāḥ ṣaḍvedanāḥ pañca kāyikī caitasī parā /",
    "T07vakobhku:317": " punaścāṣṭādaśavidhā sā manopavicārataḥ // VAkK_3.32 //",
    "T07vakobhku:318": " kāme svālambanāḥ sarve rūpī dvādaśagocaraḥ /",
    "T07vakobhku:319": " trayāṇāmuttaraḥ dhyānadvaye dvādaśa kāmagāḥ // VAkK_3.33 //",
    "T07vakobhku:320": " svo 'ṣṭālambanam ārūpyo dvayoḥ dhyānadvaye tu ṣaṭ /",
    "T07vakobhku:321": " kāmāḥ ṣaṇṇāṃ caturṇā svaḥ ekasyālambanaṃ paraḥ // VAkK_3.34 //",
    "T07vakobhku:322": " catvāro 'rūpisāmante rūpagāḥ eka ūrdhvagaḥ /",
    "T07vakobhku:323": " eko maule svaviṣayaḥ sarve 'ṣṭādaśa sāsravāḥ // VAkK_3.35 //",
    "T07vakobhku:324": " uktaṃ ca vakṣyate cānyat atra tu kleśā iṣyate /",
    "T07vakobhku:325": " bījavannāgavanmūlavṛkṣavattuṣavattathā // VAkK_3.36 //",
    "T07vakobhku:326": " tuṣitaṇḍulavat karma tathaivauṣadhi puṣpavat /",
    "T07vakobhku:327": " siddhānnapānavadvastu tasmin bhavacatuṣṭaye // VAkK_3.37 //",
    "T07vakobhku:328": " upapattibhavaḥ kliṣṭaḥ sarvakleśaiḥ svabhūmikaiḥ /",
    "T07vakobhku:329": " tridhānye traya ārūpye āhārasthitikaṃ jagat // VAkK_3.38 //",
    "T07vakobhku:330": " kavaḍīkāra āhāraḥ kāme tryāyatanātmakaḥ /",
    "T07vakobhku:331": " na rūpāyatanaṃ tena svākṣamuktānanugrahāt // VAkK_3.39 //",
    "T07vakobhku:332": " sparśaṃcetanāvijñā āhārāḥ sāsravāstriṣu /",
    "T07vakobhku:333": " manomayaḥ saṃbhavaiṣī gandharvaścāntarābhavaḥ // VAkK_3.40 //",
    "T07vakobhku:334": " nirvṛttiśca iha puṣṭyarthamāśrayāśritayordvayam /",
    "T07vakobhku:335": " dvayamanyabhavākṣepanivṛttyartha yathākramam // VAkK_3.41 //",
    "T07vakobhku:336": " chedasaṃdhāna vairāgyahānicyutyupapattayaḥ /",
    "T07vakobhku:337": " manovijñāna eveṣṭāḥ upekṣāyāṃ cyutodbhavau // VAkK_3.42 //",
    "T07vakobhku:338": " naikāgrācittayoretau nirvātyavyākṛtadvaye /",
    "T07vakobhku:339": " kramacyutau pādanābhihṛdayeṣu manaścyutiḥ // VAkK_3.43 //",
    "T07vakobhku:340": " adhonṛsuragājānāṃ marmacchedastvabādibhiḥ /",
    "T07vakobhku:341": " samyaṅ mithyātvaniyatā āryānantaryakāriṇaḥ // VAkK_3.44 //",
    "T07vakobhku:342": " tatra bhājanalokasya saṃniveśamuśantyadhaḥ /",
    "T07vakobhku:343": " lakṣaṣoḍaśakodvedhamasaṃkhyaṃ vāyumaṇḍalam // VAkK_3.45 //",
    "T07vakobhku:344": " apāmekādaśodvedhaṃ sahasrāṇi ca viṃśatiḥ /",
    "T07vakobhku:345": " aṣṭalakṣaucchrayaṃ paścāccheṣaṃ bhavati kāñcanam // VAkK_3.46 //",
    "T07vakobhku:346": " tiryak trīṇi sahasrāṇi sārdhaṃ śatacatuṣṭayam /",
    "T07vakobhku:347": " lakṣadvādaśakaṃ caiva jalakāñcanamaṇḍalam // VAkK_3.47 //",
    "T07vakobhku:348": " samantatastu triguṇaṃ tatra merūryugandharaḥ /",
    "T07vakobhku:349": " īśādhāraḥ khadirakaḥ sudarśanagiristathā // VAkK_3.48 //",
    "T07vakobhku:350": " aśvakarṇo vinitako nimindharagiriḥ tataḥ /",
    "T07vakobhku:351": " dvīpāḥ bahiścakravāḍaḥ sapta haimāḥ sa āyasaḥ // VAkK_3.49 //",
    "T07vakobhku:352": " catūratnamayo meruḥ jale 'śītisahasrake /",
    "T07vakobhku:353": " magnāḥ ūrdhva jalāt merurbhūyo 'śītisahasrakaḥ // VAkK_3.50 //",
    "T07vakobhku:354": " ardhārdhahāniraṣṭāsu samocchrāyaghanāśca te /",
    "T07vakobhku:355": " śītāḥ saptāntarāṇyeṣāṃ ādyāśītisahasrikā // VAkK_3.51 //",
    "T07vakobhku:356": " ābhyantaraḥ samudro 'sau triguṇaḥ sa tu pārśvataḥ /",
    "T07vakobhku:357": " ardhārdhenāparāḥ śītāḥ śeṣaṃ bāhyo mahodadheḥ // VAkK_3.52 //",
    "T07vakobhku:358": " lakṣatrayaṃ sahasrāṇi viṃśatirdve ca tatra tu /",
    "T07vakobhku:359": " jambūdvīpo dvisāhasrastripārśvaḥ śakaṭākṛtiḥ // VAkK_3.53 //",
    "T07vakobhku:360": " sārdhatriyojanaṃ tvekaṃ prāgvideho 'rdhacandravat /",
    "T07vakobhku:361": " pārśvatrayaṃ tathāsya ekaṃ sārdhaṃ triśatayojanam // VAkK_3.54 //",
    "T07vakobhku:362": " godānīyaḥ sahasrāṇi sapta sārdhāni maṇḍalaḥ /",
    "T07vakobhku:363": " sārdhe dve madhyamasya aṣṭau caturasraḥ kuruḥ samaḥ // VAkK_3.55 //",
    "T07vakobhku:364": " dehā videhāḥ kuravaḥ kauravāścāmarāvarāḥ /",
    "T07vakobhku:365": " aṣṭau tadantaradvīpā gāṭhā uttaramantriṇaḥ // VAkK_3.56 //",
    "T07vakobhku:366": " ihottareṇa kīṭādri navakāddhimavān tataḥ /",
    "T07vakobhku:367": " pañcāśadvistṛtāyāmaṃ saro 'rvāggandhamādanāt // VAkK_3.57 //",
    "T07vakobhku:368": " adhaḥ sahasrairviśatyā tanmātro 'vīcirasya hi /",
    "T07vakobhku:369": " tadūrdhvaṃ sapta narakāḥ sarve 'ṣṭau ṣoḍaśotsadāḥ // VAkK_3.58 //",
    "T07vakobhku:370": " kukūlaṃ kuṇapaṃ cātha kṣuramārgādikaṃ nadī /",
    "T07vakobhku:371": " teṣāṃ caturdiśaṃ śītā anye 'ṣṭāvarvudādayaḥ // VAkK_3.59 //",
    "T07vakobhku:372": " ardhena meroścandrārkau pañcāśatsaikayojanau /",
    "T07vakobhku:373": " ardharātro 'staṃgamanaṃ madhyānha udayaḥ sakṛta // VAkK_3.60 //",
    "T07vakobhku:374": " prāvṛṇmāse dvitīye 'ntyanavamyāṃ vardhate niśā /",
    "T07vakobhku:375": " hemantānāṃ caturthe tu hīyate aharviparyayāt // VAkK_3.61 //",
    "T07vakobhku:376": " lavaśo rātryaharvṛddhī dakṣiṇottarage ravau /",
    "T07vakobhku:377": " svacchāyayārkasāmīpyādvikalendusamīkṣaṇam // VAkK_3.62 //",
    "T07vakobhku:378": " pariṣaṇḍāścatasro 'sya daśasāhasrikāntarāḥ /",
    "T07vakobhku:379": " ṣoḍaśāṣṭau sahasrāṇi catvāri dve ca nirgatāḥ // VAkK_3.63 //",
    "T07vakobhku:380": " karoṭapāṇayastāsu mālādhārāssadāmadāḥ /",
    "T07vakobhku:381": " mahārājikadevāśca parvateṣvapi saptasu // VAkK_3.64 //",
    "T07vakobhku:382": " merumūrdhni trayastriṃśāḥ sa cāśītisahasradik /",
    "T07vakobhku:383": " vidikṣu kūṭāścatvāra uṣitā vajrapāṇibhiḥ // VAkK_3.65 //",
    "T07vakobhku:384": " madhye sārdhadvisāhasrapārśvamadhyardhayojanam /",
    "T07vakobhku:385": " puraṃ sudarśanaṃ nāma haimaṃ citratalaṃ mṛdu // VAkK_3.66 //",
    "T07vakobhku:386": " sārdhadviśatapārśvo 'tra vaijayantaḥ bahiḥ punaḥ /",
    "T07vakobhku:387": " taccaitrarathapāruṣyamiśranandanabhūṣitam // VAkK_3.67 //",
    "T07vakobhku:388": " viṃśatyantaritānyeṣāṃ subhūmīni caturdiśam /",
    "T07vakobhku:389": " pūrvottare pārijātaḥ sudharmā dakṣiṇāvare // VAkK_3.68 //",
    "T07vakobhku:390": " tata ūrdhva vimāneṣu devāḥ kāmabhujastu ṣaṭ /",
    "T07vakobhku:391": " dvaṃdvāliṃṅganapāṇyāptivasitekṣitamaithunāḥ // VAkK_3.69 //",
    "T07vakobhku:392": " pañcavarṣopamo yāvat daśavarṣopamaḥ śiśuḥ /",
    "T07vakobhku:393": " saṃbhavatyeṣu saṃpūrṇāḥ savastrāścaiva rūpiṇaḥ // VAkK_3.70 //",
    "T07vakobhku:394": " kāmopapattayastistraḥ kāmadevāḥ samānuṣāḥ /",
    "T07vakobhku:395": " sukhopapattayastistro navatridhyānabhūmayaḥ // VAkK_3.71 //",
    "T07vakobhku:396": " sthānāt sthānadadho yāvattāvadūrdhvaṃ tatastataḥ /",
    "T07vakobhku:397": " nordhva darśanamastyeṣāmanyatrarddhiparāśrayāt // VAkK_3.72 //",
    "T07vakobhku:398": " caturdvīpakacandrārkamerukāmadivaukasām /",
    "T07vakobhku:399": " brahmalokasahasraṃ ca sāhasraścūḍiko mataḥ // VAkK_3.73 //",
    "T07vakobhku:400": " tatsahasraṃ dvisāhasro lokadhātustu madhyamaḥ /",
    "T07vakobhku:401": " tatsahasraṃ trisāhasraḥ samasaṃvartasaṃbhavaḥ // VAkK_3.74 //",
    "T07vakobhku:402": " jāmbūdvīpāḥ pramāṇena catuḥsārdhatrihastakāḥ /",
    "T07vakobhku:403": " dviguṇottaravṛddhayā tu purvagodottarāvhayāḥ // VAkK_3.75 //",
    "T07vakobhku:404": " pādabṛddhayā tanuryāva tsārdhakrośo divaukasām /",
    "T07vakobhku:405": " kāmināṃ rūpiṇāṃ tvādau yojanārdhaṃ tataḥ param // VAkK_3.76 //",
    "T07vakobhku:406": " ardhārdhavṛddhi ūrdhva tu parīttābhebhya āśrayaḥ /",
    "T07vakobhku:407": " dviguṇadviguṇā hitvānabhrakebhya striyojanam // VAkK_3.77 //",
    "T07vakobhku:408": " sahasrāmāyuḥ kuruṣu dvayorardhārdhavarjitam /",
    "T07vakobhku:409": " ihāniyatam ante tu daśābdāḥ ādito 'mitam // VAkK_3.78 //",
    "T07vakobhku:410": " nṛṇāṃ varṣāṇi pañcāśadahorātro divaukasām /",
    "T07vakobhku:411": " kāme 'dharāṇāṃ tenāyuḥ pañcavarṣaśatāni tu // VAkK_3.79 //",
    "T07vakobhku:412": " dviguṇottaramurdhvānāmubhayaṃ rūpiṇāṃ punaḥ /",
    "T07vakobhku:413": " nāstyahorātramāyustu kalpaiḥ svāśrayasaṃmitaiḥ // VAkK_3.80 //",
    "T07vakobhku:414": " ārūpye viṃśatiḥ kalpasahasrāṇya dhikādhikam /",
    "T07vakobhku:415": " mahākalpaḥ parīttābhāt prabhṛtyadharmadhastataḥ // VAkK_3.81 //",
    "T07vakobhku:416": " kāmedevāyuṣā tulyā ahorātrā yathākramam /",
    "T07vakobhku:417": " saṃjīvādiṣu ṣaṭsu āyustaisteṣāṃ kāmadevavat // VAkK_3.82 //",
    "T07vakobhku:418": " ardhaṃ pratāpane avīcāvantaḥkalpaṃ paraṃ punaḥ /",
    "T07vakobhku:419": " kalpaṃ tiraścāṃ pretānāṃ māsānhā śatapañcakam // VAkK_3.83 //",
    "T07vakobhku:420": " vāhādvarṣaśatenaikatiloddhārakṣayāyuṣaḥ /",
    "T07vakobhku:421": " arvudā dviṃśatiguṇaprativṛddhayāyuṣaḥ pare // VAkK_3.84 //",
    "T07vakobhku:422": " kurubāhyo 'ntarāmṛtyuḥ paramāṇvakṣarakṣaṇāḥ /",
    "T07vakobhku:423": " rūpanāmādhvaparyantāḥ paramāṇuraṇustathā // VAkK_3.85 //",
    "T07vakobhku:424": " lohāpśaśā vigocchidrarajolikṣāstadudbhavāḥ /",
    "T07vakobhku:425": " yavastathāṅgulīparva jñeyaṃ saptaguṇottaram // VAkK_3.86 //",
    "T07vakobhku:426": " caturviśatiraṅgulyo hasto hastacatuṣṭayam /",
    "T07vakobhku:427": " dhanuḥ pañcaśatānyeṣāṃ krośo raṇyaṃ ca tanmatam // VAkK_3.87 //",
    "T07vakobhku:428": " te 'ṣṭau yojanamityāhuḥ viṃśaṃ kṣaṇaśataṃ punaḥ /",
    "T07vakobhku:429": " tatkṣaṇaḥ te punaḥ ṣaṣṭirlavaḥ triṃśad guṇottarāḥ // VAkK_3.88 //",
    "T07vakobhku:430": " trayo muhūrttāhorātramāsāḥ dvādaśamāsakaḥ /",
    "T07vakobhku:431": " saṃvatsaraḥ sonarātraḥ kalpo bahuvidhaḥ smṛtaḥ // VAkK_3.89 //",
    "T07vakobhku:432": " saṃvarttakalpo narakasaṃbhavāt bhājanakṣayaḥ /",
    "T07vakobhku:433": " vivartakalpaḥ prāgvāyoryāvannaraka saṃbhavaḥ // VAkK_3.90 //",
    "T07vakobhku:434": " antaḥ kalpo 'mitāt yavaddaśavarṣāyuṣaḥ tataḥ /",
    "T07vakobhku:435": " utkarṣā apakarṣāśca kalpā aṣṭā daśāpare // VAkK_3.91 //",
    "T07vakobhku:436": " utkarṣa ekaḥ te 'śītisahasrādyāvadāyuṣaḥ /",
    "T07vakobhku:437": " iti loko vivṛtto 'yaṃ kalpāṃstiṣṭhati viṃśatim // VAkK_3.92 //",
    "T07vakobhku:438": " vivartate 'tha saṃvṛtta āste saṃvartate samam /",
    "T07vakobhku:439": " te hyaśītirmahākalpaḥ tadasaṃkhyatrayodbhavam // VAkK_3.93 //",
    "T07vakobhku:440": " buddhatvam apakarṣe hi śatādyāvattadudbhavaḥ /",
    "T07vakobhku:441": " dvayoḥ pratyekabuddhānāṃ khaḍgaḥ kalpaśatānvayaḥ // VAkK_3.94 //",
    "T07vakobhku:442": " cakravartisamutpattirnādho 'śītisahasrakāt /",
    "T07vakobhku:443": " suvarṇarūpyatāmrāyaścakriṇaḥ te 'dharakramāt // VAkK_3.95 //",
    "T07vakobhku:444": " ekadvitricaturdvīpāḥ na ca dvau saha buddhavat /",
    "T07vakobhku:445": " pratyudyānasvayaṃyāna kalahāstrajitaḥ avadhāḥ // VAkK_3.96 //",
    "T07vakobhku:446": " deśasthottaptapūrṇatvairlakṣaṇātiśayo muneḥ /",
    "T07vakobhku:447": " prāgāsan rūpivat sattvāḥ rasarāgāttataḥ śanaiḥ // VAkK_3.97 //",
    "T07vakobhku:448": " ālasyātsaṃnidhiṃ kṛtvā sāgrahaiḥ kṣetrapo bhṛtaḥ /",
    "T07vakobhku:449": " tataḥ karmapathādhikyādapahrāse daśāyuṣaḥ // VAkK_3.98 //",
    "T07vakobhku:450": " kalpasya śastrarogābhyāṃ durbhikṣeṇa ca nirgamaḥ /",
    "T07vakobhku:451": " divasān sapta māsāṃśca varṣāṇi ca yathākramam // VAkK_3.99 //",
    "T07vakobhku:452": " saṃvartanyaḥ punastistro bhavantyagnyambuvāyubhiḥ /",
    "T07vakobhku:453": " dhyānatrayaṃ dvitīyādi śīrṣa tāsāṃ yathākramam // VAkK_3.100 //",
    "T07vakobhku:454": " tadapakṣālasādharmyāt na caturthe 'styaniñjanāt /",
    "T07vakobhku:455": " na nityaṃ saha sattvena tadvimānodayavyayāt // VAkK_3.101 //",
    "T07vakobhku:456": " saptāgninā adbhirekā evaṃ gate 'dbhiḥ saptake punaḥ /",
    "T07vakobhku:457": " tejasā saptakaḥ paścādvāyusaṃvartanī tataḥ // VAkK_3.102 //",
    "T07vakobhku:458": " abhidharmakośabhāṣye lokanirdeśo nāma tṛtīyaṃ kośasthānam samāptamiti /",
    "T07vakobhku:459": " śrīlāmāvākasya yadatra puṇyam /",
    "T07vakobhku:460": " caturthaṃ kośasthānam",
    "T07vakobhku:461": " oṃ namo buddhāya /",
    "T07vakobhku:462": " karmajaṃ lokavaicitryaṃ cetanā tatkṛtaṃ ca tat /",
    "T07vakobhku:463": " cetanā mānasaṃ karma tajjaṃ vākkāyakarmaṇī // VAkK_4.1 //",
    "T07vakobhku:464": " te tu vijñaptyavijñaptī kāyavijñaptiriṣyate /",
    "T07vakobhku:465": " saṃsthānaṃ na gatiryasmātsaṃskṛtaṃ kṣaṇikaṃ vyayāt // VAkK_4.2 //",
    "T07vakobhku:466": " na kasyacidahetoḥ syāt hetuḥ syācca vināśakaḥ /",
    "T07vakobhku:467": " dvigrāhyaṃ syāt na cāṇau tat vāgvijñaptistu vāgdhvaniḥ // VAkK_4.3 //",
    "T07vakobhku:468": " trividhāmalarūpoktivṛddhayakurvatpathādibhiḥ /",
    "T07vakobhku:469": " kṣaṇādūrdhvamavijñaptiḥ kāmāptātītabhūtajā // VAkK_4.4 //",
    "T07vakobhku:470": " svāni bhūtānyupādāya kāyavākkarma sāsravam /",
    "T07vakobhku:471": " anāsravaṃ yatra jātaḥ avijñaptiranupāttikā // VAkK_4.5 //",
    "T07vakobhku:472": " naiḥṣyandikī ca sattvākhyā niṣyandopāttabhūtajā /",
    "T07vakobhku:473": " samādhijau pacayikānupāttābhinnabhūtajā // VAkK_4.6 //",
    "T07vakobhku:474": " nāvyākṛtāstyavijñaptiḥ tridhānvyat aśubhaṃ punaḥ /",
    "T07vakobhku:475": " kāme rūpe 'pyavijñaptiḥ vijñaptiḥ savicārayoḥ // VAkK_4.7 //",
    "T07vakobhku:476": " kāme 'pi nivṛtā nāsti samutthānamasadyataḥ /",
    "T07vakobhku:477": " paramārthaśubho mokṣaḥ svato mūlahyrapatrapāḥ // VAkK_4.8 //",
    "T07vakobhku:478": " saṃprayogeṇa tadyuktāḥ samutthā nāt kriyādayaḥ /",
    "T07vakobhku:479": " viparyayeṇākuśalaṃ paramāvyākṛte dhruve // VAkK_4.9 //",
    "T07vakobhku:480": " samutthānaṃ dvidhā hetutatkṣaṇotthānasaṃjñitam /",
    "T07vakobhku:481": " pravartakaṃ tayorādyaṃ dvitīyamanuvartakam // VAkK_4.10 //",
    "T07vakobhku:482": " pravartakaṃ dṛṣṭiheyaṃ vijñānam ubhayaṃ punaḥ /",
    "T07vakobhku:483": " mānasaṃ bhāvanāheyaṃ pañcakaṃ tvanuvartakam // VAkK_4.11 //",
    "T07vakobhku:484": " pravartake śubhādau hi syāttridhāpyanuvartakam /",
    "T07vakobhku:485": " tulyaṃ muneḥ śubhaṃ yāvat nobhayaṃ tu vipākajam // VAkK_4.12 //",
    "T07vakobhku:486": " avijñaptistridhā jñeyā saṃvarāsaṃvaretarā /",
    "T07vakobhku:487": " saṃvaraḥ prātimokṣākhyo dhyānajo 'nāsravastathā // VAkK_4.13 //",
    "T07vakobhku:488": " aṣṭadhā prātimokṣākhyaḥ dravyatastu caturvidhaḥ /",
    "T07vakobhku:489": " liṅgato nāmasaṃcārāt pṛthak te cāvirodhinaḥ // VAkK_4.14 //",
    "T07vakobhku:490": " pañcāṣṭadaśasarvebhyo varjyebhyo viratigrahāt /",
    "T07vakobhku:491": " upāsakopavāsasthaśramaṇoddeśabhikṣutā // VAkK_4.15 //",
    "T07vakobhku:492": " śīlaṃ sucaritaṃ karma saṃvaraścocyate punaḥ /",
    "T07vakobhku:493": " ādye vijñaptyavijñapto prātimokṣakriyāpathaḥ // VAkK_4.16 //",
    "T07vakobhku:494": " prātimokṣānvitā aṣṭau dhyānajena tadanvitaḥ /",
    "T07vakobhku:495": " anāsraveṇāryasattvāḥ antyau cittānuvartinau // VAkK_4.17 //",
    "T07vakobhku:496": " anāgamye prahāṇākhyau tāvānantaryamārgajau /",
    "T07vakobhku:497": " saṃprajñānasmṛtī dve tu manaindriyasaṃvarau // VAkK_4.18 //",
    "T07vakobhku:498": " prātimokṣasthito nityamatyāgā dvartamānayā /",
    "T07vakobhku:499": " avijñaptyānvitaḥ pūrvāt kṣaṇādūrdhvamatītayā // VAkK_4.19 //",
    "T07vakobhku:500": " tathaivāsaṃvarastho 'pi dhyānasaṃvaravān sadā /",
    "T07vakobhku:501": " atītājātayā āryastu prathame nābhyatītayā // VAkK_4.20 //",
    "T07vakobhku:502": " samāhītāryamārgasthau tau yuktau vartamānayā /",
    "T07vakobhku:503": " madhyasthasyāsti cedādau madhyayā ūrdhvaṃ dvikālayā // VAkK_4.21 //",
    "T07vakobhku:504": " asaṃvarasthaḥ śubhayāśubhayā saṃvare sthitaḥ /",
    "T07vakobhku:505": " avijñaptyānvito yāvat prasādakleśavegavān // VAkK_4.22 //",
    "T07vakobhku:506": " vijñaptyā tu punaḥ sarve kurvanto madhyayānvitāḥ /",
    "T07vakobhku:507": " atītayā kṣaṇādūrdhvamātyāgāt nāstyajātayā // VAkK_4.23 //",
    "T07vakobhku:508": " nivṛtānivṛtābhyāṃ ca nātītābhyāṃ samanvitaḥ /",
    "T07vakobhku:509": " asaṃvaro duścaritaṃ dauḥśīlyaṃ karma tatpathaḥ // VAkK_4.24 //",
    "T07vakobhku:510": " vijñaptyaivānvitaḥ kurvanmadhyastho mṛducetanaḥ /",
    "T07vakobhku:511": " tyaktānutpannavijñaptiravijñaptyāryapudgalaḥ // VAkK_4.25 //",
    "T07vakobhku:512": " dhyānajo dhyānabhūmyaiva labhyate anāsravastayā /",
    "T07vakobhku:513": " āryayā prātimokṣākhyaḥ paravijñapanādibhiḥ // VAkK_4.26 //",
    "T07vakobhku:514": " yāvajjīvaṃ samādānamahorātraṃ ca saṃvṛteḥ /",
    "T07vakobhku:515": " nāsaṃvaro 'styahorātraṃ na kilaivaṃ pragṛhyate // VAkK_4.27 //",
    "T07vakobhku:516": " kālyaṃ grāhyo 'nyato nīcaiḥ sthitenoktānuvāditā /",
    "T07vakobhku:517": " upavāsaḥ samagrāṅgo nirbhūṣeṇāniśākṣayāt // VAkK_4.28 //",
    "T07vakobhku:518": " śīlāṅgānyapramādāṅgaṃ vratāṅgāni yathākramam /",
    "T07vakobhku:519": " catvāryekaṃ tathā trīṇi smṛtināśo madaśca taiḥ // VAkK_4.29 //",
    "T07vakobhku:520": " anyasyāpyupavāso 'sti śaraṇaṃ tvagatasya na /",
    "T07vakobhku:521": " upāsakatvopagamātsaṃvṛt uktistu bhikṣuvat // VAkK_4.30 //",
    "T07vakobhku:522": " sarve cet saṃvṛtā ekadeśakāryādayaḥ katham /",
    "T07vakobhku:523": " tatpalanāt kila proktāḥ mṛdvāditvaṃ yathā manaḥ // VAkK_4.31 //",
    "T07vakobhku:524": " buddhasaṃghakarāndharmānaśaikṣānubhayāṃśca saḥ /",
    "T07vakobhku:525": " nirvāṇaṃ ceti śaraṇaṃ yo yāti śaraṇatrayam // VAkK_4.32 //",
    "T07vakobhku:526": " mithyācārātigarhyatvātsaukaryādākriyāptitaḥ /",
    "T07vakobhku:527": " yathābhyupagamaṃ lābhaḥ saṃvarasya na saṃtate // VAkK_4.33 //",
    "T07vakobhku:528": " mṛṣāvādaprasaṅgācca sarvaśikṣāvyatikrame /",
    "T07vakobhku:529": " pratikṣepaṇasāvadyānmadyādeva anyuguptaye // VAkK_4.34 //",
    "T07vakobhku:530": " sarvobhayebhyaḥ kāmāpto vartamānebhya āpyate /",
    "T07vakobhku:531": " maulebhyaḥ sarvakālebhyo dhyānānāsrava saṃvarau // VAkK_4.35 //",
    "T07vakobhku:532": " saṃvaraḥ sarvasattvebhyo vibhāṣā tvaṅgakāraṇaiḥ /",
    "T07vakobhku:533": " asaṃvarastu sarvebhyaḥ sarvāṅgebhyo na kāraṇaiḥ // VAkK_4.36 //",
    "T07vakobhku:534": " asaṃvarasya kriyayā lābho 'bhyupagamena vā /",
    "T07vakobhku:535": " śeṣāvijñaptilābhastu kṣetrādānādarehanāt // VAkK_4.37 //",
    "T07vakobhku:536": " prātimokṣadamatyāgaḥ śikṣānikṣepaṇāccyuteḥ /",
    "T07vakobhku:537": " ubhayavyañjanotpattermūlacchedānniśātyayāt // VAkK_4.38 //",
    "T07vakobhku:538": " patanīyena cetyeke saddharmāntadhito 'pare /",
    "T07vakobhku:539": " dhanarṇavattu kāśmīrairāpannasyeṣyate dvayam // VAkK_4.39 //",
    "T07vakobhku:540": " bhūmisaṃcārahānibhyāṃ dhyānāptaṃ tyajyate śubham /",
    "T07vakobhku:541": " tathārūpyāptamāryaṃ tu phalāptyuttaptihānibhiḥ // VAkK_4.40 //",
    "T07vakobhku:542": " asaṃvaraḥ saṃvarāptimṛtyudvivyañjanodayaiḥ /",
    "T07vakobhku:543": " vegādānakriyārthāyurmūlacchedaistu madhyamā // VAkK_4.41 //",
    "T07vakobhku:544": " kāmāptaṃ kuśalārūpaṃ mūlacchedordhvajanmataḥ /",
    "T07vakobhku:545": " pratipakṣodayāt kliṣṭamarūpaṃ tu vihīyate // VAkK_4.42 //",
    "T07vakobhku:546": " nṛṇāmasaṃvaro hitvā śaṇḍha paṇḍadvidhākṛtīn /",
    "T07vakobhku:547": " kurūṃśca saṃvaro 'pyevaṃ devānāṃ ca nṛṇāṃ trayaḥ // VAkK_4.43 //",
    "T07vakobhku:548": " kāmarūpajadevānāṃ dhyānajaḥ anāsravaḥ punaḥ /",
    "T07vakobhku:549": " dhyānāntarāsaṃjñisattvavarjyānāmapyarūpiṇām // VAkK_4.44 //",
    "T07vakobhku:550": " kṣemākṣemetaratkarma kuśalākuśaletarat /",
    "T07vakobhku:551": " puṇyāpuṇyamaniñjaṃ ca sukhevedyādi ca trayam // VAkK_4.45 //",
    "T07vakobhku:552": " kāmadhātau śubhaṃ karma puṇyamāneñjamūrdhvajam /",
    "T07vakobhku:553": " tadbhūmiṣu yataḥ karmavipākaṃ prati neñjati // VAkK_4.46 //",
    "T07vakobhku:554": " sukhavedyaṃ śubhaṃ dhyānādātṛtīyāt ataḥ param /",
    "T07vakobhku:555": " aduḥkhāsukhavedyaṃ tu duḥkhavedyamihāśubham // VAkK_4.47 //",
    "T07vakobhku:556": " adho 'pi madhyamastyeke dhyānāntaravipākataḥ /",
    "T07vakobhku:557": " apūrvācaramaḥ pākastrayāṇāṃ ceṣyate yataḥ // VAkK_4.48 //",
    "T07vakobhku:558": " svabhāvasaṃprayogābhyāmālambanavipākataḥ /",
    "T07vakobhku:559": " saṃmukhībhāvataśceti pañcadhā vedanīyatā // VAkK_4.49 //",
    "T07vakobhku:560": " niyatāniyataṃ tacca niyataṃ trividhaṃ punaḥ /",
    "T07vakobhku:561": " dṛṣṭadharmādivedyatvāt pañcadhā karma kecana // VAkK_4.50 //",
    "T07vakobhku:562": " catuṣkoṭikamityanye nikāyākṣepaṇaṃ tribhiḥ /",
    "T07vakobhku:563": " sarvatra caturākṣepaḥ śubhasya narake tridhā // VAkK_4.51 //",
    "T07vakobhku:564": " yadviraktaḥ sthiro bālastatra notpadyavedyakṛt /",
    "T07vakobhku:565": " nānyavedyakṛdapyāryaḥ kāme 'gre vāsthiro 'pi na // VAkK_4.52 //",
    "T07vakobhku:566": " dvāviṃśatividhaṃ kāmeṣvākṣipatyantarābhavaḥ /",
    "T07vakobhku:567": " dṛṣṭadharmaphalaṃ tacca nikāyo hyeka eva saḥ // VAkK_4.53 //",
    "T07vakobhku:568": " tīvrakleśaprasādena sātatyena ca yatkṛtam /",
    "T07vakobhku:569": " guṇakṣetre ca niyataṃ tatpitrorghātakaṃ ca yat // VAkK_4.54 //",
    "T07vakobhku:570": " dṛṣṭadharmaphalaṃ karma kṣetrāśayaviśeṣataḥ /",
    "T07vakobhku:571": " tadbhūmyatyantavairāgyāt vipāke niyataṃ hi yat // VAkK_4.55 //",
    "T07vakobhku:572": " ye nirodhāraṇāmaitrīdarśanārhatphalotthitāḥ /",
    "T07vakobhku:573": " teṣu kārāpakārāsya phalaṃ sadyo 'nubhūyate // VAkK_4.56 //",
    "T07vakobhku:574": " kuśalasyāvitarkasya karmaṇo vedanā matā /",
    "T07vakobhku:575": " vipākaścaitasikyeva kāyikyevāśubhasya tu // VAkK_4.57 //",
    "T07vakobhku:576": " cittakṣepo manaścitte sa ca karmavipākajaḥ /",
    "T07vakobhku:577": " bhayopaghātavaiṣamyaśokaiśca akurukāminām // VAkK_4.58 //",
    "T07vakobhku:578": " vaṅkadoṣakaṣāyoktiḥ śāṭhyadveṣajarāgaje /",
    "T07vakobhku:579": " kṛṣṇaśuklādibhedena punaḥ karma caturvidham // VAkK_4.59 //",
    "T07vakobhku:580": " aśubhaṃ rūpakāmāptaṃ śubhaṃ caiva yathākramam /",
    "T07vakobhku:581": " kṛṣṇaśuklobhayaṃ karma tatkṣayāya nirāsravam // VAkK_4.60 //",
    "T07vakobhku:582": " dharmakṣāntiṣu vairāgye cānantaryapathāṣṭake /",
    "T07vakobhku:583": " yā cetanā dvādaśadhā karma kṛṣṇakṣayāya tat // VAkK_4.61 //",
    "T07vakobhku:584": " navame cetanā yā sā kṛṣṇaśuklakṣayāya ca /",
    "T07vakobhku:585": " śuklasya dhyānavairāgyeṣvantyānantaryamārgajā // VAkK_4.62 //",
    "T07vakobhku:586": " anye narakavedyānyakāmavedyaṃ dvayaṃ viduḥ /",
    "T07vakobhku:587": " dṛgdheyaṃ kṛṣṇamanye anyatkṛṣṇaśuklaṃ tu kāmajam // VAkK_4.63 //",
    "T07vakobhku:588": " aśaikṣaṃ kāyavākkarma manaścaiva yathākramam /",
    "T07vakobhku:589": " maunatrayam tridhā śaucaṃ sarva sucaritatrayam // VAkK_4.64 //",
    "T07vakobhku:590": " aśubhaṃ kāyakarmādi mataṃ duścarita trayam /",
    "T07vakobhku:591": " akarmāpi tvabhidhyādimanoduścaritaṃ tridhā // VAkK_4.65 //",
    "T07vakobhku:592": " viparyayātsucaritam tadaudārikasaṃgrahāt /",
    "T07vakobhku:593": " daśa karmapathā uktā yathāyogaṃ śubhāśubhāḥ // VAkK_4.66 //",
    "T07vakobhku:594": " aśubhāḥ ṣaḍavijñaptiḥ dvidhaikaḥ te 'pi kurvataḥ /",
    "T07vakobhku:595": " dvividhāḥ sapta kuśalāḥ avijñaptiḥ samādhijāḥ // VAkK_4.67 //",
    "T07vakobhku:596": " sāmantakāstu vijñaptiḥ avijñaptirbhavenna vā /",
    "T07vakobhku:597": " viparyayeṇa pṛṣṭhāni prayogastu trimūlajaḥ // VAkK_4.68 //",
    "T07vakobhku:598": " tadanantarasaṃbhūterabhidhyādyāstrimūlajāḥ /",
    "T07vakobhku:599": " kuśalāḥ saprayogāntā alobhadveṣamohajāḥ // VAkK_4.69 //",
    "T07vakobhku:600": " vadhavyāpādapāruṣyaniṣṭhā dveṣeṇa lobhataḥ /",
    "T07vakobhku:601": " parastrīgamanābhidhyādattādānasamāpanam // VAkK_4.70 //",
    "T07vakobhku:602": " mithyādṛṣṭestu mohena śeṣāṇāṃ tribhiriṣyate /",
    "T07vakobhku:603": " sattvabhogāvadhiṣṭhānaṃ nāmarūpaṃ ca nāma ca // VAkK_4.71 //",
    "T07vakobhku:604": " samaṃ prāk ca mṛtasyāsti na maulaḥ anyāśrayodayāt /",
    "T07vakobhku:605": " senādiṣvekakāryatvāt sarve karttṛvadanvitāḥ // VAkK_4.72 //",
    "T07vakobhku:606": " prāṇātipātaḥ saṃcintya parasyābhrāntimāraṇam /",
    "T07vakobhku:607": " adattādānamanyasvasvīkriyā balacauryataḥ // VAkK_4.73 //",
    "T07vakobhku:608": " agamyagamanaṃ kāmamithyācāraścaturvidhaḥ /",
    "T07vakobhku:609": " anyathāsaṃjñino vākyamarthābhijñe mṛṣāvacaḥ // VAkK_4.74 //",
    "T07vakobhku:610": " cakṣuḥ śrotamanaścittairanubhūtaṃ tribhiśca yat /",
    "T07vakobhku:611": " taddaṣṭaśrutavijñātaṃ mataṃ coktaṃ yathākramam // VAkK_4.75 //",
    "T07vakobhku:612": " paiśunyaṃ kliṣṭacittasya vacanaṃ parabhedane /",
    "T07vakobhku:613": " pārūṣyamapriyaṃ sarva kliṣṭaṃ bhinna pralāpitā // VAkK_4.76 //",
    "T07vakobhku:614": " ato 'nyat kliṣṭamityanye lapanāgītanāṭyavat /",
    "T07vakobhku:615": " kuśāstavacca abhidhyā tu parasvaviṣamaspṛhā // VAkK_4.77 //",
    "T07vakobhku:616": " vyāpādaḥ sattvavidveṣaḥ nāstidṛṣṭiḥ śubhāśubhe /",
    "T07vakobhku:617": " mithyādṛṣṭiḥ trayo hyatra panthānaḥ sapta karma ca // VAkK_4.78 //",
    "T07vakobhku:618": " mūlacchedastvasaddṛṣṭayā kāmāptotpattilābhinām /",
    "T07vakobhku:619": " phalahetvapavādinyā sarvathā kramaśaḥ nṛṣu // VAkK_4.79 //",
    "T07vakobhku:620": " chinatti strī pumān dṛṣṭicaritaḥ so 'samanvayaḥ /",
    "T07vakobhku:621": " saṃdhiḥ kāṅkṣāstidṛṣṭibhyāṃ nehānantaryakāriṇaḥ // VAkK_4.80 //",
    "T07vakobhku:622": " yugapadyāvadaṣṭābhiraśubhaiḥ saha vartate /",
    "T07vakobhku:623": " cetanā daśabhiryāvacchubhaiḥ naikāṣṭapañcabhiḥ // VAkK_4.81 //",
    "T07vakobhku:624": " bhinnapralāpapārūṣyavyāpādā narake dvidhā /",
    "T07vakobhku:625": " samanvāgamato 'bhidhyāmithyādṛṣṭī kurau trayaḥ // VAkK_4.82 //",
    "T07vakobhku:626": " saptamaḥ svayamapyatra kāme 'nyatra daśāśubhāḥ /",
    "T07vakobhku:627": " śubhāstrayastu sarvatra saṃmukhībhāvalābhataḥ // VAkK_4.83 //",
    "T07vakobhku:628": " ārūpyāsaṃjñisattveṣu lābhataḥ sapta śeṣite /",
    "T07vakobhku:629": " saṃmukhībhāvataścāpi hitvā sanarakān kurūn // VAkK_4.84 //",
    "T07vakobhku:630": " sarve 'dhipatiniṣyandavipākaphaladā matāḥ /",
    "T07vakobhku:631": " duḥkhanānmāraṇādojonāśanāttrividhaṃ phalam // VAkK_4.85 //",
    "T07vakobhku:632": " lobhajaṃ kāyavākkarma mithyājīvaḥ pṛthak kṛtaḥ /",
    "T07vakobhku:633": " duḥśodhatvāt pariṣkāralobhotthaṃ cet na sūtrataḥ // VAkK_4.86 //",
    "T07vakobhku:634": " prahāṇamārge samale saphalaṃ karma pañcabhiḥ /",
    "T07vakobhku:635": " caturbhiramale anyacca sāsravaṃ yacchubhāśubham // VAkK_4.87 //",
    "T07vakobhku:636": " anāsravaṃ punaḥ śeṣaṃ tribhiravyākṛtaṃ ca yat /",
    "T07vakobhku:637": " catvāri dve tathā trīṇi kuśalasya śubhādayaḥ // VAkK_4.88 //",
    "T07vakobhku:638": " aśubhasya śubhādyā dve trīṇi catvāryanukramam /",
    "T07vakobhku:639": " avyākṛtasya dve trīṇi trīṇī caite śubhādayaḥ // VAkK_4.89 //",
    "T07vakobhku:640": " sarve 'tītasya catvāri madhyamasyāpyanāgatāḥ /",
    "T07vakobhku:641": " madhyamā dve ajātasya phalāni trīṇyanāgatāḥ // VAkK_4.90 //",
    "T07vakobhku:642": " svabhūmidharmāścatvāri trīṇi dve vānyabhūmikāḥ /",
    "T07vakobhku:643": " śaikṣasya trīṇi śaikṣādyāḥ aśaikṣasya tu karmaṇaḥ // VAkK_4.91 //",
    "T07vakobhku:644": " dharmāḥ śaikṣādikā ekaṃ phalaṃ trīṇyapi ca dvayam /",
    "T07vakobhku:645": " tābhyāmanyasya śaikṣādyā dve dve pañca phalāni ca // VAkK_4.92 //",
    "T07vakobhku:646": " trīṇi catvāri caikaṃ ca dṛggheyasya tadādayaḥ /",
    "T07vakobhku:647": " te dve catvāryatha trīṇi bhāvanāheyakarmaṇaḥ // VAkK_4.93 //",
    "T07vakobhku:648": " apraheyasya te tvekaṃ dve catvāri yathākramam /",
    "T07vakobhku:649": " ayogavihitaṃ kliṣṭaṃ vidhibhraṣṭaṃ ca kecana // VAkK_4.94 //",
    "T07vakobhku:650": " ekaṃ janmākṣipatyekam anekaṃ paripūrakam /",
    "T07vakobhku:651": " nākṣepike samāpattī acitte prāptayo na ca // VAkK_4.95 //",
    "T07vakobhku:652": " ānantaryāṇi karmāṇi tīvrakleśo 'tha durgatiḥ /",
    "T07vakobhku:653": " kauravāsaṃjñittvāśca matamāvaraṇatrayam // VAkK_4.96 //",
    "T07vakobhku:654": " triṣu dvipeṣvānantarya śaṇḍhā dīnāṃ tu neṣyate /",
    "T07vakobhku:655": " alpopakārālajjitvāt śeṣe gatiṣu pañcasu // VAkK_4.97 //",
    "T07vakobhku:656": " saṃghabhedastvasāmagrīsvabhāvo viprayuktakaḥ /",
    "T07vakobhku:657": " akliṣṭāvyākṛto dharmaḥ saṃghastena samanvitaḥ // VAkK_4.98 //",
    "T07vakobhku:658": " tadavadya mṛṣāvādastena bhettā samanvitaḥ /",
    "T07vakobhku:659": " avīcau pacyate kalpam adhikairadhikā rujaḥ // VAkK_4.99 //",
    "T07vakobhku:660": " bhikṣurdṛk carito vṛttī bhinatti anyatra bāliśān /",
    "T07vakobhku:661": " śāstṛmārgāntarakṣāntau bhinnaḥ na vivasatyasau // VAkK_4.100 //",
    "T07vakobhku:662": " cakrabhedaḥ sa ca mataḥ jambūdvīpe navādibhiḥ /",
    "T07vakobhku:663": " karmabhedastriṣu dvipeṣu aṣṭabhiradhikaiśca saḥ // VAkK_4.101 //",
    "T07vakobhku:664": " ādāvante 'rbudāt pūrvaṃ yugāccoparate munau /",
    "T07vakobhku:665": " sīmāyāṃ cāpyabaddhāyāṃ cakrabhedo na jāyate // VAkK_4.102 //",
    "T07vakobhku:666": " upakāriguṇakṣetranirākṛtivipādanāt /",
    "T07vakobhku:667": " vyañjanāntarito 'pi syāt mātā yacchoṇitodbhavaḥ // VAkK_4.103 //",
    "T07vakobhku:668": " buddhe na tāḍanecchasya prahārānnordhvamarhati /",
    "T07vakobhku:669": " nānantaryaprayuktasya vairāgyaphalasaṃbhavaḥ // VAkK_4.104 //",
    "T07vakobhku:670": " saṃghabhede mṛṣāvādo mahāvadyatamo mataḥ /",
    "T07vakobhku:671": " bhavāgracetanā loke mahāphalatamā śubhe // VAkK_4.105 //",
    "T07vakobhku:672": " dūṣaṇaṃ māturarhantyā niyatisthasya māraṇam /",
    "T07vakobhku:673": " bodhisattvasya śaikṣasya saṃghāyadvārahārikā // VAkK_4.106 //",
    "T07vakobhku:674": " ānantaryasabhāgāni pañcamaṃ stūpabhedanam /",
    "T07vakobhku:675": " kṣāntyanāgāmitārhattvaprāptau karmātivighnakṛt // VAkK_4.107 //",
    "T07vakobhku:676": " bodhisattvaḥ kuto yāvat yato lakṣaṇa karmakṛt /",
    "T07vakobhku:677": " sugatiḥ kulajo 'vyakṣaḥ pumān jātismaro 'nivṛt // VAkK_4.108 //",
    "T07vakobhku:678": " jambūdvīpe pumāneva saṃmukhaṃ buddhacetanaḥ /",
    "T07vakobhku:679": " cintāmayaṃ kalpaśate śeṣa ākṣipate hi tat // VAkK_4.109 //",
    "T07vakobhku:680": " ekaikaṃ puṇyaśatajam asaṃkhyeyatrayāntyajāḥ /",
    "T07vakobhku:681": " vipaśyī dīpakṛdatnaśikhī śākyamuniḥ purā // VAkK_4.110 //",
    "T07vakobhku:682": " sarvatra sarva dadataḥ kārūṇyāddānapūraṇam /",
    "T07vakobhku:683": " aṅgacchede 'pyakopāttu rāgiṇaḥ kṣāntiśīlayoḥ // VAkK_4.111 //",
    "T07vakobhku:684": " tiṣyastotreṇa vīryasya dhīsamādhyoranantaram /",
    "T07vakobhku:685": " puṇyaṃ kriyātha tadvastu trayaṃ karmapathā yathā // VAkK_4.112 //",
    "T07vakobhku:686": " dīyate yena taddānaṃ pūjānugrahakāmyayā /",
    "T07vakobhku:687": " kāyavākkarma sotthānaṃ mahābhogyaphalaṃ ca tat // VAkK_4.113 //",
    "T07vakobhku:688": " svaparārthobhayārthāya nobhayārthāya dīyate /",
    "T07vakobhku:689": " tadviśeṣaḥ punardātṛvastukṣetraviśeṣataḥ // VAkK_4.114 //",
    "T07vakobhku:690": " dātā viśiṣṭaḥ śraddhādyaiḥ satkṛtyādi dadāti ataḥ /",
    "T07vakobhku:691": " satkārodārarucitā kālānācchedyalābhitā // VAkK_4.115 //",
    "T07vakobhku:692": " varṇādisampadā vastu surūpatvaṃ yaśasvi vā /",
    "T07vakobhku:693": " priyatā sukumārartusukhasparśāṅgatā tataḥ // VAkK_4.116 //",
    "T07vakobhku:694": " gatiduḥkhopakāritvaguṇaiḥ kṣetraṃ viśiṣyate /",
    "T07vakobhku:695": " agraṃ muktasya muktāya bodhisattvasya ca aṣṭamam // VAkK_4.117 //",
    "T07vakobhku:696": " mātṛpitṛglānadhārmakathikebhyo 'ntyajanmane /",
    "T07vakobhku:697": " bodhisattvāya cāmeyā anāryebhyo 'pi dakṣiṇā // VAkK_4.118 //",
    "T07vakobhku:698": " pṛṣṭhaṃ kṣetramadhiṣṭhānaṃ prayogaścetanāśayaḥ /",
    "T07vakobhku:699": " eṣāṃ mṛdvadhimātratvāt karmamṛdvadhimātratā // VAkK_4.119 //",
    "T07vakobhku:700": " saṃcetanasamāptibhyāṃ niṣkraukṛtya vipakṣataḥ /",
    "T07vakobhku:701": " parivārādvipākācca karmopacittamucyate // VAkK_4.120 //",
    "T07vakobhku:702": " caitye tyāgānvayaṃ puṇyaṃ maitryādivadagṛṇhati /",
    "T07vakobhku:703": " kukṣetre 'pīṣṭaphalatā phalabījāviparyayāt // VAkK_4.121 //",
    "T07vakobhku:704": " dauḥśīlyamaśubhaṃ rūpaṃ śīlaṃ tadviratiḥ dvidhā /",
    "T07vakobhku:705": " pratikṣiptācca buddhena viśuddhaṃ tu caturguṇam // VAkK_4.122 //",
    "T07vakobhku:706": " dauḥśīlyataddhetvahataṃ tadvipakṣaśamāśritam /",
    "T07vakobhku:707": " samāhitaṃ tu kuśalaṃ bhāvanā cittavāsanāt // VAkK_4.123 //",
    "T07vakobhku:708": " svargāya śīlaṃ prādhānyāt visaṃyogāya bhāvanā /",
    "T07vakobhku:709": " caturṇāṃ brāhmapuṇyatvaṃ kalpaṃ svargeṣu modanāt // VAkK_4.124 //",
    "T07vakobhku:710": " dharmadānaṃ yathābhūta sūtrādyakliṣṭadeśanā /",
    "T07vakobhku:711": " puṇyanirvāṇanirvedhabhāgīyaṃ kuśalaṃ tridhā // VAkK_4.125 //",
    "T07vakobhku:712": " yogapravartitaṃ karma sasamutthāpakaṃ tridhā /",
    "T07vakobhku:713": " lipimudre sagaṇanaṃ kāvyaṃ saṃkhyā yathākramam // VAkK_4.126 //",
    "T07vakobhku:714": " sāvadyā nivṛtā hīnāḥ kliṣṭāḥ dharmāḥ śubhāmalāḥ /",
    "T07vakobhku:715": " praṇītāḥ saṃskṛtaśubhā sevyāḥ mokṣastvanuttaraḥ // VAkK_4.127 //",
    "T07vakobhku:716": " abhidharmakośe karmanirddeśo nāma caturtha kośasthānamiti //",
    "T07vakobhku:717": " pañcamaṃ kośasthānam",
    "T07vakobhku:718": " om namo buddhāya",
    "T07vakobhku:719": " mūlaṃ bhavasyānuśayāḥ ṣaḍrāgaḥ pratighastathā /",
    "T07vakobhku:720": " māno 'vidyā ca dṛṣṭiśca vicikitsā ca te punaḥ // VAkK_5.1 //",
    "T07vakobhku:721": " ṣaḍrāgabhedātsaptoktāḥ bhavarāgo dvidhātujaḥ /",
    "T07vakobhku:722": " antarmukhatvāttanmokṣasaṃjñāvyāvṛttaye kṛtaḥ // VAkK_5.2 //",
    "T07vakobhku:723": " dṛṣṭayaḥ pañca satkāyamithyāntagrahadṛṣṭayaḥ /",
    "T07vakobhku:724": " dṛṣṭiśīlavrataparāmarśāviti punardaśaḥ // VAkK_5.3 //",
    "T07vakobhku:725": " daśaite saptāsaptāṣṭau tridvidṛṣṭivivarjitāḥ /",
    "T07vakobhku:726": " yathākramaṃ prahīyante kāme duḥkhādidarśanaiḥ // VAkK_5.4 //",
    "T07vakobhku:727": " catvāro bhāvanāheyāḥ ta evāpratighāḥ punaḥ /",
    "T07vakobhku:728": " rūpadhātau tathārūpye ityaṣṭānavatirmatāḥ // VAkK_5.5 //",
    "T07vakobhku:729": " bhavāgrajāḥ kṣāntivadhya dṛggheyā eva śeṣajāḥ /",
    "T07vakobhku:730": " dṛgbhāvanābhyām akṣāntivadhyā bhāvanayaiva tu // VAkK_5.6 //",
    "T07vakobhku:731": " ātmātmīyadhruvocchedanāstihīnā gradṝṣṭayaḥ /",
    "T07vakobhku:732": " ahetvamārge taddṛṣṭiretāstāḥ pañca dṛṣṭayaḥ // VAkK_5.7 //",
    "T07vakobhku:733": " īśvarādiṣu nityātmaviparyāsāt pravartate /",
    "T07vakobhku:734": " kāraṇābhiniveśo 'to dūḥkhadṛggheya eva saḥ // VAkK_5.8 //",
    "T07vakobhku:735": " dṛṣṭitrayādviparyāsacatuṣkaṃ viparītataḥ /",
    "T07vakobhku:736": " nitīraṇāt samāropāt saṃjñācitte tu tadvaśāt // VAkK_5.9 //",
    "T07vakobhku:737": " sapta mānāḥ navavidhāstribhyaḥ dṛgbhāvanākṣayāḥ /",
    "T07vakobhku:738": " vadhādiparyavasthānaṃ heyaṃ bhāvanayā tathā // VAkK_5.10 //",
    "T07vakobhku:739": " vibhavecchā na cāryasya saṃbhavanti vidhādayaḥ /",
    "T07vakobhku:740": " nāsmitā dṛṣṭipuṣṭatvāt kaukṛtyaṃ nāpi cāśubham // VAkK_5.11 //",
    "T07vakobhku:741": " sarvatragā duḥkhahetudṛggheyā dṛṣṭayastathā /",
    "T07vakobhku:742": " vimatiḥ saha tābhiśca yāvidyāveṇikī ca yā // VAkK_5.12 //",
    "T07vakobhku:743": " navordhvālambanā eṣāṃ dṛṣṭidvayavivarjitāḥ /",
    "T07vakobhku:744": " prāptivarjyāḥ sahabhuvo ye 'pyebhiste 'pi sarvagāḥ // VAkK_5.13 //",
    "T07vakobhku:745": " mithyādṛgvimatī tābhyāṃ yuktāvidyātha kevalā /",
    "T07vakobhku:746": " nirodhamārgadṛggheyāḥ ṣaḍanāsravagocarāḥ // VAkK_5.14 //",
    "T07vakobhku:747": " svabhūmyuparamo mārgaḥ ṣaḍbhūminavabhūmikaḥ /",
    "T07vakobhku:748": " tadgocarāṇāṃ viṣayo mārgo hyanyo 'nyahetukaḥ // VAkK_5.15 //",
    "T07vakobhku:749": " na rāgastasya varjyatvāt na dveṣo 'napakārataḥ /",
    "T07vakobhku:750": " na māno na parāmarśau śāntaśuddhyagrabhāvataḥ // VAkK_5.16 //",
    "T07vakobhku:751": " sarvatragā anuśayāḥ sakalāmanuśerate /",
    "T07vakobhku:752": " svabhūmimālambanataḥ svanikāyamasarvagāḥ // VAkK_5.17 //",
    "T07vakobhku:753": " nānāsravordhvaviṣayāḥ asvīkārādvipakṣataḥ /",
    "T07vakobhku:754": " yena yaḥ saṃprayuktastu sa tasmin saṃprayogataḥ // VAkK_5.18 //",
    "T07vakobhku:755": " ūrdhvamavyākṛtāḥ sarve kāme satkāyadarśanam /",
    "T07vakobhku:756": " antagrāhaḥ sahābhyāṃ ca mohaḥ śeṣāstvihāśubhāḥ // VAkK_5.19 //",
    "T07vakobhku:757": " kāme 'kuśalamūlāni rāgapratighamūḍhayaḥ /",
    "T07vakobhku:758": " trīṇyakuśalamūlāni tṛṣṇāvidyā matiśca sā // VAkK_5.20 //",
    "T07vakobhku:759": " dvidhordhvavṛtternāto 'nyau catvāryeveti bāhyakāḥ /",
    "T07vakobhku:760": " tṛṣṇādṛṅmānamohāste dhyāyitritvādavidyayā // VAkK_5.21 //",
    "T07vakobhku:761": " ekāṃśato vyākaraṇaṃ vibhajya paripṛcchya ca /",
    "T07vakobhku:762": " sthāpyaṃ ca maraṇotpatti viśiṣṭātmānyatādivat // VAkK_5.22 //",
    "T07vakobhku:763": " rāgapratighamānaiḥ syadatītapratyupasthitaiḥ /",
    "T07vakobhku:764": " yatrotpannāprahīṇāste tasmin vastuni saṃyutaḥ // VAkK_5.23 //",
    "T07vakobhku:765": " sarvatrānāgatairebhirmānasaiḥ svādhvike paraiḥ /",
    "T07vakobhku:766": " ajaiḥ sarvatra śeṣaistu sarvaiḥ sarvatra saṃyutaḥ // VAkK_5.24 //",
    "T07vakobhku:767": " sarvakālāstitā uktatvāt dvayāt sadviṣayāt phalāt /",
    "T07vakobhku:768": " tadastivādāt sarvāstivādā iṣṭāḥ caturvidhāḥ // VAkK_5.25 //",
    "T07vakobhku:769": " te bhāvalakṣaṇāvasthānyathānyathikasaṃjñitāḥ /",
    "T07vakobhku:770": " tṛtīyaḥ śobhanaḥ adhvānaḥ kāritreṇa vyavasthitāḥ // VAkK_5.26 //",
    "T07vakobhku:771": " kiṃ vighnaṃ tatkathaṃ nānyat adhvāyogaḥ tathā sataḥ /",
    "T07vakobhku:772": " ajātanaṣṭatā kena gambhīrā khalu dharmatā // VAkK_5.27 //",
    "T07vakobhku:773": " prahīṇe duḥkhadṛggheye saṃyuktaḥ śeṣasarvagaiḥ /",
    "T07vakobhku:774": " prāk prahīṇe prakare ca śeṣaistadviṣayairmalaiḥ // VAkK_5.28 //",
    "T07vakobhku:775": " duḥkhahetudṛgabhyāsapraheyāḥ kāmadhātujāḥ /",
    "T07vakobhku:776": " svakatrayaikarūpāptāmalavijñānagocarāḥ // VAkK_5.29 //",
    "T07vakobhku:777": " svakādharatrayordhvaikāmalānāṃ rūpadhātujāḥ /",
    "T07vakobhku:778": " ārūpyajāstridhātvātpatrayānāsravagocarāḥ // VAkK_5.30 //",
    "T07vakobhku:779": " nirodhamārgadṛggheyāḥ sarve svādhikagocarāḥ /",
    "T07vakobhku:780": " anāsravāstridhātvantyatrayānāsravagocarāḥ // VAkK_5.31 //",
    "T07vakobhku:781": " dvidhā sānuśayaṃ kliṣṭamakliṣṭamanuśāyakaiḥ /",
    "T07vakobhku:782": " mohākāṅkṣā tato mithyādṛṣṭiḥ satkāyadṛktataḥ // VAkK_5.32 //",
    "T07vakobhku:783": " tato 'ntagrahaṇaṃ tasmācchīlāmarśaḥ tato dṛśaḥ /",
    "T07vakobhku:784": " rāgaḥ svadṛṣṭau mānaśca dveṣo 'nyatra ityanukramaḥ // VAkK_5.33 //",
    "T07vakobhku:785": " aprahīṇādanuśayādviṣayāt pratyupasthitāt /",
    "T07vakobhku:786": " ayoniśo manaskārāt kleśaḥ saṃpūrṇakāraṇaḥ // VAkK_5.34 //",
    "T07vakobhku:787": " kāme saparyavasthānāḥ kleśāḥ kāmasravo vinā /",
    "T07vakobhku:788": " mohena anuśayā eva rūpārūpye bhavāsravaḥ // VAkK_5.35 //",
    "T07vakobhku:789": " avyākṛtāntarmukhā hi te samāhitabhūmikāḥ /",
    "T07vakobhku:790": " ata ekīkṛtāḥ mūlamavidyetyāsravaḥ pṛthak // VAkK_5.36 //",
    "T07vakobhku:791": " tathaughayogā dṛṣṭīnāṃ pṛthagbhāvastu pāṭavāt /",
    "T07vakobhku:792": " nāsraveṣvasahāyānāṃ na kilāsyānukūlatā // VAkK_5.37 //",
    "T07vakobhku:793": " yathoktā eva sāvidyā dvidhā dṛṣṭivivecanāt /",
    "T07vakobhku:794": " upādānāni avidyā tu grāhikā ne ti miśritā // VAkK_5.38 //",
    "T07vakobhku:795": " aṇavo 'nugatāścaite dvidhā cāpyanuśerate /",
    "T07vakobhku:796": " anubadhnanti yasmācca tasmādanuśayāḥ smṛtāḥ // VAkK_5.39 //",
    "T07vakobhku:797": " āsayantyāsravantyete haranti śleṣayantyatha /",
    "T07vakobhku:798": " upagṛhṇanti cetyeṣāmāsravādiniruktayaḥ // VAkK_5.40 //",
    "T07vakobhku:799": " saṃyojanādibhedena punaste pañcadhoditāḥ /",
    "T07vakobhku:800": " dravyāmarśana sāmānyaddṛṣṭī saṃyojanāntaram // VAkK_5.41 //",
    "T07vakobhku:801": " ekāntākuśalaṃ yasmāt svatantraṃ cobhayaṃ yataḥ /",
    "T07vakobhku:802": " īrṣyāmātsaryameṣūktaṃ pṛthak saṃyojanadvayam // VAkK_5.42 //",
    "T07vakobhku:803": " pañcadhāvarabhāgīyaṃ dvābhyāṃ kāmānatikramaḥ /",
    "T07vakobhku:804": " tribhistu punarāvṛttiḥ mukhamūlagrahāttrayam // VAkK_5.43 //",
    "T07vakobhku:805": " agantukāmatāmārgavibhramo mārgasaṃśayaḥ /",
    "T07vakobhku:806": " ityantarāyā mokṣasya gamane 'tastrideśanā // VAkK_5.44 //",
    "T07vakobhku:807": " pañcadhaivordhvabhāgīyaṃ dvau rāgau rūpyarūpijau /",
    "T07vakobhku:808": " auddhatyamānamohāśca vidvaśād bandhanatrayam // VAkK_5.45 //",
    "T07vakobhku:809": " ye 'pyanye caitasāḥ kliṣṭāḥ saṃskāraskandhasaṃjñitāḥ /",
    "T07vakobhku:810": " kleśebhyaste 'pyupakleśāste tu na kleśasaṃjñitāḥ // VAkK_5.46 //",
    "T07vakobhku:811": " āhrīkyamanapatrapyamīrṣyāmātsaryamuddhavaḥ /",
    "T07vakobhku:812": " kaukṛtyaṃ styānamiddhaṃ ca paryavasthānamaṣṭadhā // VAkK_5.47 //",
    "T07vakobhku:813": " krodhamrakṣau ca rāgotthā āhrīkyauddhatyamatsarāḥ /",
    "T07vakobhku:814": " mrakṣe vivādaḥ avidyātaḥ styānamiddhānapatrapāḥ // VAkK_5.48 //",
    "T07vakobhku:815": " kaukṛtyaṃ vicikitsātaḥ kodherṣye pratighānvaye /",
    "T07vakobhku:816": " anye ca ṣaṭkleśamalāḥ māyā śāṭhyaṃ madastathā // VAkK_5.49 //",
    "T07vakobhku:817": " pradāśa upanāhaśca vihiṃsā ceti rāgajau /",
    "T07vakobhku:818": " māyāmadau pratighaje upanāhavihiṃsane // VAkK_5.50 //",
    "T07vakobhku:819": " dṛṣṭyāmarśāt pradāśastu śāṭhyaṃ dṛṣṭisamutthitam /",
    "T07vakobhku:820": " tatrāhrīkyānapatrāpyastyānāmiddhoddhavā dvidhā // VAkK_5.51 //",
    "T07vakobhku:821": " tadanye bhāvanāheyāḥ svatantrāśca tathā malāḥ /",
    "T07vakobhku:822": " kāme 'śubhāḥ trayo dvidhā pareṇāvyākṛtāstataḥ // VAkK_5.52 //",
    "T07vakobhku:823": " māyā śāṭhyaṃ ca kāmādyadhyānayoḥ brahmavañcanāt /",
    "T07vakobhku:824": " styānauddhatyamadā dhātutraye anye kāmadhātujāḥ // VAkK_5.53 //",
    "T07vakobhku:825": " samānasiddhā dṛggheyā manovijñānabhūmikāḥ /",
    "T07vakobhku:826": " upakleśāḥ svatantrāśca ṣaḍ vijñānāśrayāḥ pare // VAkK_5.54 //",
    "T07vakobhku:827": " sukhābhyāṃ saṃprayukto hi rāgaḥ dveṣo viparyayāt /",
    "T07vakobhku:828": " mohaḥ sarvaiḥ asaddṛṣṭirmanoduḥkhasukhena tu // VAkK_5.55 //",
    "T07vakobhku:829": " daurmanasyena kāṅkṣā anye saumanasyena kāmajāḥ /",
    "T07vakobhku:830": " sarve 'pyupekṣayā svaiḥ svairyathābhūmyūrdhvabhūmikāḥ // VAkK_5.56 //",
    "T07vakobhku:831": " daurmanasyena kaukṛtyamīrṣyā krodho vihiṃsanam /",
    "T07vakobhku:832": " upanāhaḥ pradāśaśca mātsaryaṃ tu viparyayāt // VAkK_5.57 //",
    "T07vakobhku:833": " māyā śāṭhyamatho mrakṣo middhaṃ cobhayathā madaḥ /",
    "T07vakobhku:834": " sukhābhyām sarvagopekṣā catvāryanyāni pañcabhiḥ // VAkK_5.58 //",
    "T07vakobhku:835": " kāme nivaraṇāni ekavipakṣāhārakṛtyataḥ /",
    "T07vakobhku:836": " dvayaketā pañcatā skandhavighātavicikitsanāt // VAkK_5.59 //",
    "T07vakobhku:837": " ālambanaparijñānāttadālambanasaṃkṣayāt /",
    "T07vakobhku:838": " ālambanaprahāṇācca pratipakṣodayāt kṣayaḥ // VAkK_5.60 //",
    "T07vakobhku:839": " prahāṇādhārabhūtattva dūṣaṇākhyaścaturvidhaḥ /",
    "T07vakobhku:840": " pratipakṣaḥ prahātavyaḥ kleśa ālambanāt mataḥ // VAkK_5.61 //",
    "T07vakobhku:841": " vailakṣaṇyādvipakṣatvāddeśavicchedakālataḥ /",
    "T07vakobhku:842": " bhūtaśīlapradeśādhvadvayānāmiva dūratā // VAkK_5.62 //",
    "T07vakobhku:843": " sakṛt kṣayaḥ visaṃyogalābhasteṣāṃ punaḥ pūnaḥ /",
    "T07vakobhku:844": " pratipakṣodayaphalaprāptīndriyavivṛddhiṣu // VAkK_5.63 //",
    "T07vakobhku:845": " parijñā nava kāmādyaprakāradvayasaṃkṣayaḥ /",
    "T07vakobhku:846": " ekā dvayoḥ kṣaye dve te tathordhvaṃ tisra eva tāḥ // VAkK_5.64 //",
    "T07vakobhku:847": " anyā avarabhāgīyarūpasarvāsravakṣayāḥ /",
    "T07vakobhku:848": " tisraḥ parijñāḥ ṣaṭ kṣāntiphalaṃ jñānasya śeṣitāḥ // VAkK_5.65 //",
    "T07vakobhku:849": " anāgamyaphalaṃ sarvā dhyānānāṃ pañca vāthavā /",
    "T07vakobhku:850": " aṣṭau sāmantakasyaikā maulārūpyatrayasya ca // VAkK_5.66 //",
    "T07vakobhku:851": " āryamārgasya sarvāḥ dve laukikasya anvayasya ca /",
    "T07vakobhku:852": " dharmajñānasya tisrastu ṣaṭ tatpakṣasya pañca ca // VAkK_5.67 //",
    "T07vakobhku:853": " anāsravaviyogāpterbhavāgravikalīkṛteḥ /",
    "T07vakobhku:854": " hetudvayasamudghātāt parijñā dhātvatikramāt // VAkK_5.68 //",
    "T07vakobhku:855": " naikayā pañcabhiryāvaddarśanasthaḥ samanvitaḥ /",
    "T07vakobhku:856": " bhāvanāsthaḥ punaḥ ṣaḍibharekayā vā dvayena vā // VAkK_5.69 //",
    "T07vakobhku:857": " tāsāṃ saṃkalanaṃ dhātuvairāgyaphalalābhataḥ /",
    "T07vakobhku:858": " ekāṃ dve pañca ṣaṭ kaścijjahātyāpnoti pañca na // VAkK_5.70 //",
    "T07vakobhku:859": " samāptaḥ parijñāprasaṅgaḥ //",
    "T07vakobhku:860": " abhidharmakośe 'nuśayanirddeśo nāma pañcamaṃ kośasthānaṃ samāptamiti //",
    "T07vakobhku:861": " śrīlāmāvākasya yadatra puṇyam /",
    "T07vakobhku:862": " ṣaṣṭhaṃ kośasthānam",
    "T07vakobhku:863": " om namo buddhāya //",
    "T07vakobhku:864": " kleśaprahāṇāmākhyātaṃ satyadarśanabhāvanāt /",
    "T07vakobhku:865": " dvividho bhāvanāmārgo darśanākhyastvanāsravaḥ // VAkK_6.1 //",
    "T07vakobhku:866": " satyānyuktāni catvāri duḥkhaṃ samudayastathā /",
    "T07vakobhku:867": " nirodhamārga iti eṣāṃ yathābhisamayaṃ kramaḥ // VAkK_6.2 //",
    "T07vakobhku:868": " duḥkhā stridūḥkhatāyogādyathāyogamaśeṣataḥ /",
    "T07vakobhku:869": " manāpā amanāpāśca tadanye caiva sāsravāḥ // VAkK_6.3 //",
    "T07vakobhku:870": " yatra bhinnena tadbuddhiranyāpohe dhiyā ca tat /",
    "T07vakobhku:871": " ghaṭārthavatsaṃvṛtisat paramārthasadanyathā // VAkK_6.4 //",
    "T07vakobhku:872": " vṛttasthaḥ śrutacintāvānbhāvanāyāṃ prayujyate /",
    "T07vakobhku:873": " nāmobhayārthaviṣayā śrutamayyādikā dhiyaḥ // VAkK_6.5 //",
    "T07vakobhku:874": " vyapakarṣadvayavataḥ nāsaṃtuṣṭamahecchayoḥ /",
    "T07vakobhku:875": " labdhe bhūyaḥspṛhātuṣṭiralabdhecchā mahecchatā // VAkK_6.6 //",
    "T07vakobhku:876": " viparyāsāttadvipakṣau tridhātvāptāmalau ca tau /",
    "T07vakobhku:877": " alobhaḥ āryavaṃśāśca teṣāṃ tuṣṭayātmakāstrayaḥ // VAkK_6.7 //",
    "T07vakobhku:878": " karmāntena tribhirvṛttiḥ tṛṣṇotpādavipakṣataḥ /",
    "T07vakobhku:879": " mamāha kāravastvicchātatkālātyantaśāntaye // VAkK_6.8 //",
    "T07vakobhku:880": " tatrāvatāro 'śubhayā cānāpānasmṛtena ca /",
    "T07vakobhku:881": " adhirāgavitarkāṇām śaṃkalā sarvārāgiṇām // VAkK_6.9 //",
    "T07vakobhku:882": " āsamudrāsthivistārasaṃkṣepādādikarmikaḥ /",
    "T07vakobhku:883": " pādāsthna ākapālārdhatyāgāt kṛtajayaḥ smṛtaḥ // VAkK_6.10 //",
    "T07vakobhku:884": " atikrāntamanaskāro bhrūmadhye cittadhāraṇāt /",
    "T07vakobhku:885": " alobho daśabhūḥ kāmadṛśyālambā nṛjāśubhā // VAkK_6.11 //",
    "T07vakobhku:886": " ānāpānasmṛtiḥ prajñā pañcabhūrvāyurgīcarā /",
    "T07vakobhku:887": " kāmāśrayā na bāhyānām ṣaḍ vidhā gaṇanādibhiḥ // VAkK_6.12 //",
    "T07vakobhku:888": " ānāpānau yataḥ kāyaḥ sattvākhyau anupāttakau /",
    "T07vakobhku:889": " naiḥṣyandikau nādhareṇa lakṣyete manasā ca tau // VAkK_6.13 //",
    "T07vakobhku:890": " niṣprannaśamathaḥ kuryāt smṛtyupasthānabhāvanām /",
    "T07vakobhku:891": " kāyaviccittadharmāṇāṃ dvilakṣaṇaparīkṣaṇāt // VAkK_6.14 //",
    "T07vakobhku:892": " prajñā śrutādimayī anye saṃsargālambanāḥ kramaḥ /",
    "T07vakobhku:893": " yathotpatti catuṣkaṃ tu viparyāsavipakṣataḥ // VAkK_6.15 //",
    "T07vakobhku:894": " sa dharmasmṛtyupasthāne samastālambane sthitaḥ /",
    "T07vakobhku:895": " ānityaduḥkhataḥ śūnyānātmatastānvipaśyati // VAkK_6.16 //",
    "T07vakobhku:896": " tata ūṣmagatotpattiḥ taccatuḥsatyagocaram /",
    "T07vakobhku:897": " ṣoḍaśākāram ūṣmabhyo mūrdhānaḥ te 'pi tādṛśāḥ // VAkK_6.17 //",
    "T07vakobhku:898": " ubhayākaraṇaṃ dharmeṇa anyairapi tu vardhanam /",
    "T07vakobhku:899": " tebhyaḥ kṣāntiḥ dvidhā tadvat kṣāntyā dharmeṇa vardhanam // VAkK_6.18 //",
    "T07vakobhku:900": " kāmāptaduḥkhaviṣayā tvadhimātrā kṣaṇaṃ ca sā /",
    "T07vakobhku:901": " tathāgradharmāḥ sarve tu pañcaskandhāḥ vināptibhiḥ // VAkK_6.19 //",
    "T07vakobhku:902": " iti nirvedhabhāgīyaṃ caturdhā bhāvanāmayam /",
    "T07vakobhku:903": " anāgamyā ntaradhyānabhūmikam dve tvadho 'pi vā // VAkK_6.20 //",
    "T07vakobhku:904": " kāmāśrayāṇi agradharmān dvayāśrayān labhate 'ṅganā /",
    "T07vakobhku:905": " bhūmityāgāttyajatyāryastāni anāryastu mṛtyunā // VAkK_6.21 //",
    "T07vakobhku:906": " ādye dve parihāṇyā ca maulestatraiva satyadṛk /",
    "T07vakobhku:907": " apūrvāptirvihīneṣu hānī dve asamanvitiḥ // VAkK_6.22 //",
    "T07vakobhku:908": " mūrdhalābhī na mūlacchit kṣāntilābhyanapāyagaḥ /",
    "T07vakobhku:909": " śiṣyagotrā nnivartya dve buddhaḥ syāt trīṇyapītaraḥ // VAkK_6.23 //",
    "T07vakobhku:910": " ābodheḥ sarvamekatra dhyānāntye śāstṛkhaḍgayoḥ /",
    "T07vakobhku:911": " prāktebhyo mokṣabhāgīyaṃ kṣipraṃ mokṣastribhirbhavaiḥ // VAkK_6.24 //",
    "T07vakobhku:912": " śrutacintāmayaṃ trīṇi karmāṇi ākṣipyate nṛṣu /",
    "T07vakobhku:913": " laukikebhyo 'gradharmebhyo dharmakṣāntiranāsravā // VAkK_6.25 //",
    "T07vakobhku:914": " kāmaduḥkhe tato 'traiva dharmajñānaṃ tathā punaḥ /",
    "T07vakobhku:915": " śeṣe duḥkhe 'nvayakṣāntijñāne satyatraye tathā // VAkK_6.26 //",
    "T07vakobhku:916": " iti ṣoḍaśacitto 'yaṃ satyābhisamayaḥ tridhā /",
    "T07vakobhku:917": " darśanālambakāryākhyaḥ so 'gradharmaikabhūmikaḥ // VAkK_6.27 //",
    "T07vakobhku:918": " kṣāntijñānānyanantarya muktimārgā yathākramam /",
    "T07vakobhku:919": " adṛṣṭadṛṣṭerdṛṅgmārgastatra pañcadaśa kṣaṇāḥ // VAkK_6.28 //",
    "T07vakobhku:920": " mṛdutīkṣṇendriyau teṣu śraddhādharmānusāriṇau /",
    "T07vakobhku:921": " ahīnabhāvanāheyau phalādyuapratipannakau // VAkK_6.29 //",
    "T07vakobhku:922": " yāvat pañcaprakāraghnau dvītīye 'rvāṅnavakṣayāt /",
    "T07vakobhku:923": " kāmādviraktāvūrdhvaṃ vā tṛtīyapratipannakau // VAkK_6.30 //",
    "T07vakobhku:924": " ṣoḍaśe tu phalasthau tau yatra yaḥ pratipannakaḥ /",
    "T07vakobhku:925": " śraddhādhimuktadṛṣṭyāptau mṛdutīkṣṇendriyau tadā // VAkK_6.31 //",
    "T07vakobhku:926": " phale phalaviśiṣṭasya lābho mārgasya nāstyataḥ /",
    "T07vakobhku:927": " nāprayukto viśeṣāya phalasthaḥ pratipannakaḥ // VAkK_6.32 //",
    "T07vakobhku:928": " navaprakārā doṣā hi bhūmau bhūmau tathā guṇāḥ /",
    "T07vakobhku:929": " mṛdumadhyādhimātrāṇāṃ punarmṛdvādibhedataḥ // VAkK_6.33 //",
    "T07vakobhku:930": " akṣīṇabhāvanāheyaḥ phalasthaḥ saptakṛtparaḥ /",
    "T07vakobhku:931": " tricaturvidhamuktastu dvitrijanmā kulaṃkulaḥ // VAkK_6.34 //",
    "T07vakobhku:932": " āpañcamaprakāraghno dvitīyapratipannakaḥ /",
    "T07vakobhku:933": " kṣīṇaṣaṣṭhaprakārastu sakṛdāgāmyasau punaḥ // VAkK_6.35 //",
    "T07vakobhku:934": " kṣīṇasaptāṣṭadoṣāṃśa ekajanmaikavīcikaḥ /",
    "T07vakobhku:935": " tṛtīyapratipannaśca so 'nāgāmi navakṣayāt // VAkK_6.36 //",
    "T07vakobhku:936": " so 'ntarotpannasaṃskārāsaṃskāraparinirvṛtiḥ /",
    "T07vakobhku:937": " ūrdhvastrotāśca sa dhyāne vyavakīrṇo 'kaniṣṭhagaḥ // VAkK_6.37 //",
    "T07vakobhku:938": " sa pluto 'rdhaplutaḥ sarvacyutaśca anyo bhavāgragaḥ /",
    "T07vakobhku:939": " ārūpyagaścaturdhānyaḥ iha nirvāpako 'paraḥ // VAkK_6.38 //",
    "T07vakobhku:940": " punastrīṃstrividhān kṛtvā nava rūpopagāḥ smṛtāḥ /",
    "T07vakobhku:941": " tadviśeṣaḥ punaḥ karmakleśendriyaviśeṣataḥ // VAkK_6.39 //",
    "T07vakobhku:942": " ūrdhvastroturabhedena sapta sadgatayo matāḥ /",
    "T07vakobhku:943": " sadasadvṛttyavṛttibhyāṃ gatāpratyāgateśca tāḥ // VAkK_6.40 //",
    "T07vakobhku:944": " na parāvṛttajanmāryaḥ kāme dhātvantaropagaḥ /",
    "T07vakobhku:945": " sa cordhvajaśca naivākṣasaṃcāraparihāṇibhāk // VAkK_6.41 //",
    "T07vakobhku:946": " ākīryate caturtha prāk niṣpatti kṣaṇamiśraṇāt /",
    "T07vakobhku:947": " upapattivihārārtha kleśabhīrutayāpi ca // VAkK_6.42 //",
    "T07vakobhku:948": " tatpāñcavidhyātpañcaiva śuddhāvāsopapattayaḥ /",
    "T07vakobhku:949": " nirodhalābhyanāgāmī kāyasākṣī punarmataḥ // VAkK_6.43 //",
    "T07vakobhku:950": " ābhavāgrāṣṭabhāgakṣidarhattve pratipannakaḥ /",
    "T07vakobhku:951": " navamasyāpyānantaryapathe vajropamaśca saḥ // VAkK_6.44 //",
    "T07vakobhku:952": " tatkṣayāptyā kṣayajñānaṃ āśaikṣo 'rhannasau tadā /",
    "T07vakobhku:953": " lokottareṇa vairāgyaṃ bhavāgrāt anyato dvidhā // VAkK_6.45 //",
    "T07vakobhku:954": " laukikenāryavairāgye visaṃyogāptayo dvidhā /",
    "T07vakobhku:955": " lokottareṇa cetyeke tyakte kleśāsamanvayāt // VAkK_6.46 //",
    "T07vakobhku:956": " bhavāgrādhavimuktordhvajātavattvasamanvayaḥ /",
    "T07vakobhku:957": " anāsraveṇa vairāgyamanāgāmyena sarvataḥ // VAkK_6.47 //",
    "T07vakobhku:958": " dhyānātsāmantakādvāntyo mukti mārgastribhūjaye /",
    "T07vakobhku:959": " nordhvaṃ sāmantakāt āryairaṣṭābhiḥ svordhvabhūjayaḥ // VAkK_6.48 //",
    "T07vakobhku:960": " vimuktyānantaryapathā laukikāstu yathākramam /",
    "T07vakobhku:961": " śāntādyudārādyākārāḥ uttarādharagocarāḥ // VAkK_6.49 //",
    "T07vakobhku:962": " yadyakopyaḥ kṣayajñānādanutpādamatiḥ na cet /",
    "T07vakobhku:963": " kṣayajñānamaśaikṣo vā dṛṣṭiḥ sarvasya sārhataḥ // VAkK_6.50 //",
    "T07vakobhku:964": " śrāmaṇyamamalo mārgaḥ saṃskṛtāsaṃskṛtaṃ phalam /",
    "T07vakobhku:965": " ekānnavatistāni muktimārgāḥ saha kṣayaiḥ // VAkK_6.51 //",
    "T07vakobhku:966": " catuṣphalavyavasthā tu pañcakāraṇasaṃbhavāt /",
    "T07vakobhku:967": " pūrvatyāgo 'nyamārgāptiḥ kṣayasaṃkalanaṃ phale // VAkK_6.52 //",
    "T07vakobhku:968": " jñānāṣṭakasya lābho 'tha ṣoḍaśākārabhāvanā /",
    "T07vakobhku:969": " laukikāptaṃ tu miśratvānāsravāptiḥ dhṛteḥ phalam // VAkK_6.53 //",
    "T07vakobhku:970": " brāhmaṇyaṃ brahmacakraṃ ca tadeva brahmavartanāt /",
    "T07vakobhku:971": " dharmacakraṃ tu dṛṅmārgaḥ āśugatvādyarādibhiḥ // VAkK_6.54 //",
    "T07vakobhku:972": " kāme trayāptiḥ antyasya triṣu nordhva hi dṛkpathaḥ /",
    "T07vakobhku:973": " asaṃvegādiha vidhā tatra niṣṭheti cāgamāt // VAkK_6.55 //",
    "T07vakobhku:974": " ṣaḍarhanto matāḥ teṣāṃ pañca śraddhādhimuktijāḥ /",
    "T07vakobhku:975": " vimuktiḥ sāmayikyeṣām akopyākopyadharmaṇaḥ // VAkK_6.56 //",
    "T07vakobhku:976": " ato 'samayamukto 'sau dṛṣṭiprāptānvayaśca saḥ /",
    "T07vakobhku:977": " tadgotrā āditaḥ kecitkeciduttāpanāgatāḥ // VAkK_6.57 //",
    "T07vakobhku:978": " gotrāccaturṇāṃ pañcānāṃ phalāddhāniḥ na pūrvakāt /",
    "T07vakobhku:979": " śaikṣānāryāśca ṣaḍgotrāḥ saṃcāro nāsti darśane // VAkK_6.58 //",
    "T07vakobhku:980": " parihāṇistridhā jñeyā prāptāprāptopabhogataḥ /",
    "T07vakobhku:981": " antyā śāsturakopyasya madhyā cānyasya tu tridhā // VAkK_6.59 //",
    "T07vakobhku:982": " mriyate na phalabhraṣṭaḥ tadakārya karoti na /",
    "T07vakobhku:983": " vimuktyānantaryapathā navākopye atisevanāt // VAkK_6.60 //",
    "T07vakobhku:984": " dṛṣṭayāptatāyāmekaikaḥ anāsravāḥ nṛṣu vardhanam /",
    "T07vakobhku:985": " aśaikṣo nava niśritya bhūmīḥ śaikṣastu ṣaṭ yataḥ // VAkK_6.61 //",
    "T07vakobhku:986": " saviśeṣaṃ phalaṃ tyaktvā phalamāpnoti vardhayan /",
    "T07vakobhku:987": " dvau buddhau śrāvakāḥ sapta navaite navadhendriyāḥ // VAkK_6.62 //",
    "T07vakobhku:988": " prayogākṣasamāpattivimuktyubhayataḥ kṛtāḥ /",
    "T07vakobhku:989": " pudgalāḥ sapta ṣaṭ tvete dvau dvau mārgatraye yataḥ // VAkK_6.63 //",
    "T07vakobhku:990": " nirodhalābhyubhayatovimuktaḥ prajñayetaraḥ /",
    "T07vakobhku:991": " samāpattīndriyaphalaiḥ pūrṇaḥ śaikṣo 'bhidhīyate // VAkK_6.64 //",
    "T07vakobhku:992": " aśaikṣaparipūrṇatvaṃ dvābhyām mārgaḥ samāsataḥ /",
    "T07vakobhku:993": " viśeṣamuktyānantaryaprayogākhya ścaturvidhaḥ // VAkK_6.65 //",
    "T07vakobhku:994": " dhyāneṣu mārgaḥ pratipatsukhā duḥkhānyabhūmiṣu /",
    "T07vakobhku:995": " dhanyābhijñā mṛdumateḥ kṣiprābhijñetarasya tu // VAkK_6.66 //",
    "T07vakobhku:996": " anutpādakṣayajñāne bodhiḥ tādanulomyataḥ /",
    "T07vakobhku:997": " saptatriṃśattu tatpakṣyāḥ nāmato dravyato daśa // VAkK_6.67 //",
    "T07vakobhku:998": " śraddhā vīryaṃ smṛtiḥ prajñā samādhiḥ prītyupekṣaṇe /",
    "T07vakobhku:999": " praśrabdhiśīlasaṃkalpāḥ prajñā hi smṛtyupasthitiḥ // VAkK_6.68 //",
    "T07vakobhku:1000": " vīryaṃ samyakprahāṇākhyamṛddhipādāḥ samādhayaḥ /",
    "T07vakobhku:1001": " pradhānagrahaṇaṃ sarve guṇāḥ prāyogikāstu te // VAkK_6.69 //",
    "T07vakobhku:1002": " ādikarmikanirvedhabhāgīyeṣu prabhāvitāḥ /",
    "T07vakobhku:1003": " bhāvane darśane caiva sapta vargā yathākramam // VAkK_6.70 //",
    "T07vakobhku:1004": " anāsravāṇi bodhyaṅgamārgāṅgāni dvidhetare /",
    "T07vakobhku:1005": " sakalāḥ prathame dhyāne anāgamye prītivarjitāḥ // VAkK_6.71 //",
    "T07vakobhku:1006": " dvitīye 'nyatra saṃkalpāt dvayostaddvayavarjitāḥ /",
    "T07vakobhku:1007": " dhyānāntare ca śīlāṅgaistābhyāṃ ca triṣvarūpiṣu // VAkK_6.72 //",
    "T07vakobhku:1008": " kāmadhātau bhavāgre ca bodhimārgāṅgavarjitāḥ /",
    "T07vakobhku:1009": " trisatyadarśane śīladharmāvetyaprasādayoḥ // VAkK_6.73 //",
    "T07vakobhku:1010": " lābho mārgābhisamaye buddhatatsaṃghayorapi /",
    "T07vakobhku:1011": " dharmaḥ satyatrayaṃ bodhisattvapratyekabuddhayoḥ // VAkK_6.74 //",
    "T07vakobhku:1012": " mārgaśca dravyatastu dve śraddhā śīlaṃ ca nirmalāḥ /",
    "T07vakobhku:1013": " noktā vimuktiḥ śaikṣāṅgaṃ baddhatvāt sā punardvidhā // VAkK_6.75 //",
    "T07vakobhku:1014": " asaṃskṛtā kleśahānamadhimuktastu saṃskṛtā /",
    "T07vakobhku:1015": " sāṅgaḥ saiva vimuktī dve jñānaṃ bodhiryathoditā // VAkK_6.76 //",
    "T07vakobhku:1016": " vimucyate jāyamānasaśaikṣaṃ cittamāvṛteḥ /",
    "T07vakobhku:1017": " nirudhyamāno mārgastu prajahāti tadāvṛtim // VAkK_6.77 //",
    "T07vakobhku:1018": " asaṃskṛtaiva dhātvākhyā virāgo rāgasaṃkṣayaḥ /",
    "T07vakobhku:1019": " prahāṇadhāturanyeṣāṃ nirodhākhyastu vastunaḥ // VAkK_6.78 //",
    "T07vakobhku:1020": " nirvidyate duḥkhahetukṣāntijñānaiḥ virajyate /",
    "T07vakobhku:1021": " sarvairjahāti yaiḥ evaṃ catuṣkoṭikasaṃbhavaḥ // VAkK_6.79 //",
    "T07vakobhku:1022": " abhidharmakośe mārgapudgalanirdeśo nāma ṣaṣṭhaṃ kośasthānaṃ samāptamiti //",
    "T07vakobhku:1023": " saptamaṃ kośasthānam",
    "T07vakobhku:1024": " namo buddhāya //",
    "T07vakobhku:1025": " nāmalā kṣāntayo jñānaṃ kṣayānutpādadhīrna dak /",
    "T07vakobhku:1026": " tadanyobhayathāryā dhīḥ anyā jñānaṃ dṛśaśca ṣaṭ // VAkK_7.1 //",
    "T07vakobhku:1027": " sāsravānāsravaṃ jñānaṃ ādyaṃ saṃvṛtijñāpakam /",
    "T07vakobhku:1028": " anāsravaṃ dvidhā dharmajñānamanvayameva ca // VAkK_7.2 //",
    "T07vakobhku:1029": " sāṃvṛtaṃ sarvaviṣayaṃ kāmaduḥkhādigocaram /",
    "T07vakobhku:1030": " dharmākhyam anvayajñānaṃ tūrdhvaduḥkhādigocaram // VAkK_7.3 //",
    "T07vakobhku:1031": " te eva satyabhedena catvāri ete caturvidhe /",
    "T07vakobhku:1032": " anutpādakṣayajñāne te punaḥ prathamodite // VAkK_7.4 //",
    "T07vakobhku:1033": " duḥkhahetvanvayajñāne caturbhyaḥ paracittavit /",
    "T07vakobhku:1034": " bhūmyakṣapudgalotkrāntaṃ naṣṭājātaṃ na vetti tat // VAkK_7.5 //",
    "T07vakobhku:1035": " ta dharmānvayadhīpakṣyamanyo 'nyaṃ darśanakṣaṇau /",
    "T07vakobhku:1036": " śrāvako vetti khaṅgastrīn sarvānbuddho 'prayogataḥ // VAkK_7.6 //",
    "T07vakobhku:1037": " kṣayajñānaṃ hi satyeṣu parijñātādiniścayaḥ /",
    "T07vakobhku:1038": " na parijñeyamityādiranutpādamatirmatā // VAkK_7.7 //",
    "T07vakobhku:1039": " svabhāvapratipakṣābhyāmākārākāragocarāt /",
    "T07vakobhku:1040": " prayogakṛtakṛtyatvahetūpacayato daśa // VAkK_7.8 //",
    "T07vakobhku:1041": " dharmajñānanirodhe yanmārge vā bhāvanāpathe /",
    "T07vakobhku:1042": " tridhātupratipakṣastat kāmadhāto 'stu nānvayam // VAkK_7.9 //",
    "T07vakobhku:1043": " dharmajñānānvayajñānaṃ ṣoḍaśākāram anyathā /",
    "T07vakobhku:1044": " tathā ca sāṃvṛtaṃ svaiḥ svaiḥ satyākāraiścatuṣṭayam // VAkK_7.10 //",
    "T07vakobhku:1045": " tathā paramanojñānaṃ nirmalaṃ samalaṃ punaḥ /",
    "T07vakobhku:1046": " jñeyasvalakṣaṇākāraṃ ekaikadravyagocaram // VAkK_7.11 //",
    "T07vakobhku:1047": " śeṣe caturdaśākāre śūnyānātmavivarjite /",
    "T07vakobhku:1048": " nāmalaḥ ṣoḍaśabhyo 'nya ākāraḥ anye 'sti śāstrataḥ // VAkK_7.12 //",
    "T07vakobhku:1049": " dravyataḥ ṣoḍaśākārāḥ prajñākāraḥ tayā saha /",
    "T07vakobhku:1050": " ākārayanti sālambāḥ sarvamākāryate tu sat // VAkK_7.13 //",
    "T07vakobhku:1051": " tridhādyaṃ kuśalānyanyāni ādyaṃ sarvāsu bhūmiṣu /",
    "T07vakobhku:1052": " dharmākhyaṃ ṣaṭsu navasu tvanvayākhyaṃ tathaiva ṣaṭ // VAkK_7.14 //",
    "T07vakobhku:1053": " dhyāneṣvanyamanojñānaṃ kāmarūpāśrayaṃ ca tat /",
    "T07vakobhku:1054": " kāmāśrayaṃ tu dharmākhyam anyattraidhātukāśrayam // VAkK_7.15 //",
    "T07vakobhku:1055": " smṛtyupasthānamekaṃ dhīrnirodhe paracittadhīḥ /",
    "T07vakobhku:1056": " trīṇi catvāri śeṣāṇi dharmadhīgocaro nava // VAkK_7.16 //",
    "T07vakobhku:1057": " nava mārgānvayadhiyoḥ duḥkhahetudhiyordvayam /",
    "T07vakobhku:1058": " caturṇāṃ daśa naikasya yojyā dharmāḥ punardaśa // VAkK_7.17 //",
    "T07vakobhku:1059": " traidhātukāmalā dharmā akṛtāśca dvidhā dvidhā /",
    "T07vakobhku:1060": " sāṃvṛtaṃ svakalāpānyadekaṃ vidyādanātmataḥ // VAkK_7.18 //",
    "T07vakobhku:1061": " ekajñānānvito rāgī prathame 'nāsravakṣaṇe /",
    "T07vakobhku:1062": " dvitīye tribhiḥ ūrdhvastu caturṣvekaikavṛddhimān // VAkK_7.19 //",
    "T07vakobhku:1063": " yathotpannāni bhāvyante kṣāntijñānāni darśane /",
    "T07vakobhku:1064": " anāgatāni tatraiva sāṃvṛtaṃ cānvayatraye // VAkK_7.20 //",
    "T07vakobhku:1065": " ato 'bhisamayāntyākhyaṃ tadānutpattidharmakam /",
    "T07vakobhku:1066": " svādhobhūmi nirodhe 'ntyaṃ svasatyākāraṃ yātnikam // VAkK_7.21 //",
    "T07vakobhku:1067": " ṣoḍaśe ṣaṭ sarāgasya vītarāgasya sapta tu /",
    "T07vakobhku:1068": " sarāgabhāvanā mārge tadūrdhvaṃ saptabhāvanā // VAkK_7.22 //",
    "T07vakobhku:1069": " saptabhūmijayābhijñākopyāptyākīrṇabhāvite",
    "T07vakobhku:1070": " ānantaryapatheṣūrdhvaṃ muktimārgāṣṭake 'pi ca // VAkK_7.23 //",
    "T07vakobhku:1071": " śaikṣottāpanamuktau vā ṣaṭ saptajñānabhāvanā /",
    "T07vakobhku:1072": " ānantaryapathe ṣaṇṇāṃ bhavāgravijaye tathā // VAkK_7.24 //",
    "T07vakobhku:1073": " navānāṃ tu kṣayajñāne akopyasya daśa bhāvanā /",
    "T07vakobhku:1074": " tatsaṃcare 'ntyamuktau ca proktaśeṣe 'ṣṭabhāvanā // VAkK_7.25 //",
    "T07vakobhku:1075": " yadvairāgyāya yallābhastatra cādhaśca bhāvyate /",
    "T07vakobhku:1076": " sāsravāśca kṣayajñāne labdhapūrvaṃ na bhāvyate // VAkK_7.26 //",
    "T07vakobhku:1077": " pratilambhaniṣevākhye śubhasaṃskṛtabhāvane /",
    "T07vakobhku:1078": " pratipakṣavinirdhāvabhāvane sāsravasya tu // VAkK_7.27 //",
    "T07vakobhku:1079": " aṣṭādaśāveṇikāstu buddhadharmā balādayaḥ /",
    "T07vakobhku:1080": " sthānāsthāne daśa jñānāni aṣṭau karmaphale nava // VAkK_7.28 //",
    "T07vakobhku:1081": " dhyānādyakṣādhimokṣeṣu dhātau ca pratipatsu tu /",
    "T07vakobhku:1082": " daśa vā saṃvṛtijñānaṃ dvayoḥ ṣaṭ daśa vā kṣaye // VAkK_7.29 //",
    "T07vakobhku:1083": " prāṅinavisacyutotpādabaladhyāneṣu śeṣitam /",
    "T07vakobhku:1084": " sarvabhūmiṣu kenāsya balamavyāhataṃ yataḥ // VAkK_7.30 //",
    "T07vakobhku:1085": " nārāyaṇabalaṃ kāye saṃdhiṣvanye daśādhikam /",
    "T07vakobhku:1086": " hastyādisaptakabalam spraṣṭavyāyatanaṃ ca tat // VAkK_7.31 //",
    "T07vakobhku:1087": " vaiśāradyaṃ caturdhā tu yathādyadaśame bale /",
    "T07vakobhku:1088": " dvitīyasaptame caiva smṛtiprajñātmakaṃ trayam // VAkK_7.32 //",
    "T07vakobhku:1089": " mahākṛpā saṃvṛtidhīḥ saṃbhārākāragocaraiḥ /",
    "T07vakobhku:1090": " samatvādādhimātryācca nānākaraṇamaṣṭadhā // VAkK_7.33 //",
    "T07vakobhku:1091": " saṃbhāradharmakāyābhyāṃ jagataścārthacaryayā /",
    "T07vakobhku:1092": " samatā sarvabuddhānāṃ nāyurjātipramāṇataḥ // VAkK_7.34 //",
    "T07vakobhku:1093": " śiṣyasādhāraṇā anye dharmāḥ kecit pṛthagjanaiḥ /",
    "T07vakobhku:1094": " araṇāpraṇidhijñānapratisaṃvidguṇādayaḥ // VAkK_7.35 //",
    "T07vakobhku:1095": " saṃvṛtijñānamaraṇā dhyāne 'ntye akopyadharmaṇaḥ /",
    "T07vakobhku:1096": " nṛjā anutpannakāmāptasavastukleśagocarāḥ // VAkK_7.36 //",
    "T07vakobhku:1097": " tathaiva praṇidhijñānaṃ sarvālambaṃ tu tat tathā /",
    "T07vakobhku:1098": " dharmārthayorniruktau ca pratibhāne ca saṃvidaḥ // VAkK_7.37 //",
    "T07vakobhku:1099": " tisro nāmāthavāgjñānamavivartyaṃ yathākramam /",
    "T07vakobhku:1100": " caturthīyuktamuktābhilāpamārgavaśitvayoḥ // VAkK_7.38 //",
    "T07vakobhku:1101": " vāṅmārgālambanā cāsau nava jñānāni sarvabhūḥ /",
    "T07vakobhku:1102": " daśa ṣaḍvārthasaṃvit sā sarvatra anye tu sāṃvṛtam // VAkK_7.39 //",
    "T07vakobhku:1103": " kāmadhyāneṣu dharme vit vāci prathamakāmayoḥ /",
    "T07vakobhku:1104": " vikalābhirna tallābhī ṣaḍete prāntakoṭikāḥ // VAkK_7.40 //",
    "T07vakobhku:1105": " tatṣaḍ vidhaṃ sarvabhūmyanulomitam /",
    "T07vakobhku:1106": " vṛddhikāṣṭhāgataṃ tacca buddhānyasya prayogajāḥ // VAkK_7.41 //",
    "T07vakobhku:1107": " ṛddhiśrotramanaḥpūrvajanmacyutyudayakṣaye /",
    "T07vakobhku:1108": " jñāta sākṣīkriyābhijñā ṣaḍ vidhā muktimārgadhīḥ // VAkK_7.42 //",
    "T07vakobhku:1109": " catasraḥ saṃvṛtijñānaṃ cetasi jñānapañcakam /",
    "T07vakobhku:1110": " kṣayābhijñā balaṃ yadvat pañca dhyānacatuṣṭaye // VAkK_7.43 //",
    "T07vakobhku:1111": " svādhobhūviṣayāḥ labhyā ucitāstu virāgataḥ /",
    "T07vakobhku:1112": " tṛtīyā trīpyupasthānāni ādyaṃ śrotraddhircakṣuṣi // VAkK_7.44 //",
    "T07vakobhku:1113": " avyākṛte śrotracakṣurabhijñe itarāḥ śubhāḥ /",
    "T07vakobhku:1114": " tisro vidyāḥ avidyāyāḥ pūrvāntādau nivarttanāt // VAkK_7.45 //",
    "T07vakobhku:1115": " aśaikṣyantyā tadākhye dve tatsaṃtānamudbhavāt /",
    "T07vakobhku:1116": " iṣṭe śaikṣasya nokte tu vidye sāvidyasaṃtateḥ // VAkK_7.46 //",
    "T07vakobhku:1117": " ādyā tṛtīyā ṣaṣṭhī ca prātihāryāṇi śāsanam /",
    "T07vakobhku:1118": " agyram avyabhicāritvāddhiteṣṭaphalayojanāt // VAkK_7.47 //",
    "T07vakobhku:1119": " ṛddhiḥ samādhiḥ gamanaṃ nirmāṇaṃ ca gatistridhā /",
    "T07vakobhku:1120": " śāsturmanojavā anyeṣāṃ vāhinyapyādhimokṣikī // VAkK_7.48 //",
    "T07vakobhku:1121": " kāmāptaṃ nirmitaṃ bāhyaṃ caturāyatanaṃ dvidhā /",
    "T07vakobhku:1122": " rūpāptaṃ dve tu nirmāṇacittaistāni caturdaśa // VAkK_7.49 //",
    "T07vakobhku:1123": " yathākramaṃ dhyānaphalaṃ dve yāvat pañca nordhvajam /",
    "T07vakobhku:1124": " tallābho dhyānavat śuddhāttatsvataśca tato 'pi te // VAkK_7.50 //",
    "T07vakobhku:1125": " svabhūmikena nirmāṇaṃ bhāṣaṇaṃ tvadhareṇa ca /",
    "T07vakobhku:1126": " nirmātraiva sahāśāstuḥ adhiṣṭhāyānyavarttanāt // VAkK_7.51 //",
    "T07vakobhku:1127": " mṛtasyāpyastyadhiṣṭhānaṃ nāsthirasya apare tu na /",
    "T07vakobhku:1128": " ādāvekamanekena jitāyāṃ tu viparyayāt // VAkK_7.52 //",
    "T07vakobhku:1129": " avyākṛtaṃ bhāvanājaṃ trividhaṃ tūpapattijam /",
    "T07vakobhku:1130": " ṛddhirmantrauṣadhābhyāṃ ca karmajā ceti pañcadhā // VAkK_7.53 //",
    "T07vakobhku:1131": " divyaśrotrākṣiṇī rūpaprasādau dhyānabhūmikau /",
    "T07vakobhku:1132": " sabhāgāvikale nityaṃ dūrasūkṣmādigocare // VAkK_7.54 //",
    "T07vakobhku:1133": " durasthamāvṛtaṃ sūkṣmaṃ sarvataśca na paśyati /",
    "T07vakobhku:1134": " māṃsacakṣuryato rūpamato divyaṃ dṛgiṣyate //",
    "T07vakobhku:1135": " dvitrisāhasrakāsaṃkhyadṛśo 'rhatkhaḍgadaiśikāḥ /",
    "T07vakobhku:1136": " anyadapyupapattyāptaṃ taddṛśyo nāntarībhavaḥ // VAkK_7.55 //",
    "T07vakobhku:1137": " cetojñānaṃ tu tattredhā tarkavidyākṛtaṃ ca yat /",
    "T07vakobhku:1138": " jānate nārakā ādau nṛṇāṃ notpattilabhikam // VAkK_7.56 //",
    "T07vakobhku:1139": " abhidharmakośe jñānanirdeśo nāma saptamaṃ kośasthānam //",
    "T07vakobhku:1140": " aṣṭamaṃ kośasthānam",
    "T07vakobhku:1141": " oṃ namo buddhāya //",
    "T07vakobhku:1142": " dvidhā dhyānāni catvāri proktāstadupapattayaḥ /",
    "T07vakobhku:1143": " samāpattiḥ śubhaikāgyraṃ pañcaskandhāstu sānugam // VAkK_8.1 //",
    "T07vakobhku:1144": " vicāraprītisukhavat pūrvapūrvāṅgavarjitam /",
    "T07vakobhku:1145": " tathārūpyāḥ catuskandhāḥ adhobhūmivivekajāḥ // VAkK_8.2 //",
    "T07vakobhku:1146": " vibhūtarūpasaṃjñākhyāḥ saha sāmantakaistribhiḥ /",
    "T07vakobhku:1147": " nārūpye rūpasadbhāvaḥ rūpotpattistu cittataḥ // VAkK_8.3 //",
    "T07vakobhku:1148": " ākāśānantyavijñānanatyākiṃcanyasaṃjñakāḥ /",
    "T07vakobhku:1149": " tathāprayogāt māndyāttu nasaṃjñānāpyasaṃjñakaḥ // VAkK_8.4 //",
    "T07vakobhku:1150": " iti maulaṃ samāpattidravyamaṣṭavidhaṃ tridhā /",
    "T07vakobhku:1151": " sapta āsvādanavacchuddhānāsravāṇi aṣṭamaṃ dvidhā // VAkK_8.5 //",
    "T07vakobhku:1152": " āsvādanāsaṃprayuktaṃ satṛṣṇaṃ laukikaṃ śubham /",
    "T07vakobhku:1153": " śuddhakaṃ tattadāsvādyaṃ lokattaramanāsravam // VAkK_8.6 //",
    "T07vakobhku:1154": " pañcādye tarkacārau ca prītisaukhyasamādhayaḥ /",
    "T07vakobhku:1155": " prītyādayaḥ prasādaśca dvitīye 'ṅgacatuṣṭayam // VAkK_8.7 //",
    "T07vakobhku:1156": " tṛtīye pañca tūpekṣā smṛtiḥ prajñā sukhaṃ sthitiḥ /",
    "T07vakobhku:1157": " catvāryante 'sukhāduḥkhopekṣāsmṛtisamādhayaḥ // VAkK_8.8 //",
    "T07vakobhku:1158": " dravyato daśa caikaṃ ca prasrabdhi sukhamādyayoḥ /",
    "T07vakobhku:1159": " śraddhā prasādaḥ prītistu saumanasyaṃ dvidhāgamāt // VAkK_8.9 //",
    "T07vakobhku:1160": " kliṣṭeṣva satprītisukhaṃ prasādaḥ saṃpradhīḥ smṛtiḥ /",
    "T07vakobhku:1161": " upekṣāsmṛtiśuddhiśca kecit prasrabdhyupekṣaṇe // VAkK_8.10 //",
    "T07vakobhku:1162": " aṣṭāpakṣālamuktatvādāniñjaṃ tu caturthakam /",
    "T07vakobhku:1163": " vitarkacārau śvāsau ca sukhādi ca catuṣṭayam // VAkK_8.11 //",
    "T07vakobhku:1164": " saumanasyasukhopekṣā upekṣāsumanaskate /",
    "T07vakobhku:1165": " sukhopekṣe upekṣā pravido dhyānopapattiṣu // VAkK_8.12 //",
    "T07vakobhku:1166": " kāyākṣiśrotravijñānaṃ vijñaptyutthāpakaṃ ca yat /",
    "T07vakobhku:1167": " dvitīyādau tadādyāptaṃ akliṣṭāvyākṛtaṃ ca tat // VAkK_8.13 //",
    "T07vakobhku:1168": " atadvān labhate śuddhaṃ vairāgyeṇopapattitaḥ /",
    "T07vakobhku:1169": " anāsravaṃ tu vairāgyāt kliṣṭaṃ hānyupapattitaḥ // VAkK_8.14 //",
    "T07vakobhku:1170": " tṛtīyādyāvadūrdhvādho 'nāsravānantaraṃ śubham /",
    "T07vakobhku:1171": " utpadyate tathā śuddhāt kliṭaṃ cāpi svabhūmikam // VAkK_8.15 //",
    "T07vakobhku:1172": " kliṣṭāt svaṃ śuddakaṃ kliṣṭaṃ evaṃ cādharaśuddhakam /",
    "T07vakobhku:1173": " cyutau tu śuddhakāt kliṣṭaṃ sarvaṃ kliṣṭāttu nottaram // VAkK_8.16 //",
    "T07vakobhku:1174": " caturdhā śuddhakaṃ hānabhāgīyādi yathākramam /",
    "T07vakobhku:1175": " kleśotpattisvabhūmyūrdhvānāsravānuguṇaṃ hi tat // VAkK_8.17 //",
    "T07vakobhku:1176": " dve trīṇi trīṇi caikaṃ ca hāna bhāgādyanantaram /",
    "T07vakobhku:1177": " gatvāgamya dvidhā bhūmīraṣṭau śliṣṭai kalaṅghitāḥ // VAkK_8.18 //",
    "T07vakobhku:1178": " vyutkrāntakasamāpattirvisabhāgatṛtīyagā /",
    "T07vakobhku:1179": " svādhobhūmyāśrayā eva dhyānārūpyāḥ vṛthādharam // VAkK_8.19 //",
    "T07vakobhku:1180": " āryākiṃcanyasāṃmukhyāt bhavāgre tvāsravakṣayaḥ /",
    "T07vakobhku:1181": " satṛṣṇāḥ svabhavālambāḥ dhyānaṃ sadviṣayaṃ śubham // VAkK_8.20 //",
    "T07vakobhku:1182": " na maulāḥ kuśalārūpyāḥ sāsravādharagocarāḥ /",
    "T07vakobhku:1183": " anāsraveṇa hīyante kleśāḥ sāmantakena ca // VAkK_8.21 //",
    "T07vakobhku:1184": " aṣṭau sāmantakānyeṣāṃ śuddhāduḥkhāsukhāni hi /",
    "T07vakobhku:1185": " ārya cādyaṃ tridhā kecit atarka dhyānamantaram // VAkK_8.22 //",
    "T07vakobhku:1186": " tridhā aduḥkhāsukhaṃtacca mahābrahmaphalaṃ ca tat /",
    "T07vakobhku:1187": " savitarkavicāro 'dhaḥsamādhiḥ parato 'dvayaḥ // VAkK_8.23 //",
    "T07vakobhku:1188": " ānimittaḥ samākāraiḥ śūnyatānātmaśūnyataḥ /",
    "T07vakobhku:1189": " pravartate apraṇihitaḥ satyākārairataḥ paraiḥ // VAkK_8.24 //",
    "T07vakobhku:1190": " śuddhāmalāḥ nirmalāstu te vimokṣamukhatrayam /",
    "T07vakobhku:1191": " śūnyatāśunyatādyākhyāstrayo 'parasamādhayaḥ // VAkK_8.25 //",
    "T07vakobhku:1192": " ālambete aśaikṣaṃ dvau śūnyataścāpyanityataḥ /",
    "T07vakobhku:1193": " ānimittānimittastu śāntato 'saṃkhyayā kṣayam // VAkK_8.26 //",
    "T07vakobhku:1194": " sāsravāḥ nṛṣu akopyasya saptasāmantavarjitāḥ /",
    "T07vakobhku:1195": " samādhibhāvanā dhyānaṃ subhamādyaṃ sukhāya hi // VAkK_8.27 //",
    "T07vakobhku:1196": " darśanāyākṣyabhijñeṣṭā dhībhedāya prayogajāḥ /",
    "T07vakobhku:1197": " vajropamo 'ntye yo dhyāne sāsravakṣayabhāvanā // VAkK_8.28 //",
    "T07vakobhku:1198": " apramāṇāni catvāri vyāpādādivipakṣataḥ /",
    "T07vakobhku:1199": " maitryadveṣaḥ api karuṇā muditā sumanaskatā // VAkK_8.29 //",
    "T07vakobhku:1200": " upekṣālobhaḥ ākāraḥ sukhitā duḥkhitā vata /",
    "T07vakobhku:1201": " modantāmiti sattvācca kāmasattvāstu gocaraḥ // VAkK_8.30 //",
    "T07vakobhku:1202": " dhyānayormuditā anyāni ṣaṭ su kecittu pañcasu /",
    "T07vakobhku:1203": " na taiḥ prahāṇaṃ nṛṣveva janyante tryanvito dhruvam // VAkK_8.31 //",
    "T07vakobhku:1204": " aṣṭau vimokṣāḥ prathamāvaśubhā dhyānayordvayoḥ /",
    "T07vakobhku:1205": " tṛtīyo 'ntye sa cālobhaḥ śubhārūpyāḥ samāhitāḥ // VAkK_8.32 //",
    "T07vakobhku:1206": " nirodhastu samāpattiḥ sūkṣmasūkṣmādanantaram /",
    "T07vakobhku:1207": " svaśuddhakādharāryeṇa vyutthānaṃ cetasā tataḥ // VAkK_8.33 //",
    "T07vakobhku:1208": " kāmāptadṛśyaviṣayāḥ prathamāḥ ye tvarūpiṇaḥ /",
    "T07vakobhku:1209": " te 'nvayajñānapakṣordhvasvabhūduḥkhādigocarāḥ // VAkK_8.34 //",
    "T07vakobhku:1210": " abhibhvāyatanānyaṣṭau dvayamādyavimokṣavat /",
    "T07vakobhku:1211": " dve dvitīyavat anyāni punaḥ śubhavimokṣavat // VAkK_8.35 //",
    "T07vakobhku:1212": " daśa kṛtsnāni alobhāṣṭau dhyāne 'ntye gocaraḥ punaḥ /",
    "T07vakobhku:1213": " kāmāḥ dve śuddhākārūpye svacatuḥskandhagocare // VAkK_8.36 //",
    "T07vakobhku:1214": " nirodha uktaḥ vairāgyaprayogāptaṃ tu śeṣitam /",
    "T07vakobhku:1215": " tridhātvāśrayamārūpyasaṃjñaṃ śeṣaṃ manuṣyajam // VAkK_8.37 //",
    "T07vakobhku:1216": " hetukarmabālāddhātvorārupyotpādanaṃ dvayoḥ /",
    "T07vakobhku:1217": " dhyānānāṃ rūpadhātau tu tābhyāṃ dharmatayāpi ca // VAkK_8.38 //",
    "T07vakobhku:1218": " saddharmo dvividhaḥ śāsturāgamādhigamātmakaḥ /",
    "T07vakobhku:1219": " dhātārastasya vaktāraḥ pratipattāra eva ca // VAkK_8.39 //",
    "T07vakobhku:1220": " kāśmīravaibhāṣikanītisiddhaḥ prāyo mayāyaṃ kathito 'bhidharmaḥ /",
    "T07vakobhku:1221": " yaddurguhītaṃ tadihāsmadāgaḥ saddharmanītau munayaḥ pramāṇam // VAkK_8.40 //",
    "T07vakobhku:1222": " nimīlite śāstari lokacakṣuṣi kṣayaṃ gate sākṣijane ca bhūyasā /",
    "T07vakobhku:1223": " adṛṣṭatattvairniravagrahaiḥ kṛtaṃ kutārkikaiḥ śāsanametadākulam // VAkK_8.41 //",
    "T07vakobhku:1224": " gate 'tha śāntiṃ paramāṃ svayaṃbhuvi svayaṃbhuvaḥ śāsanadhūrdhareṣu ca /",
    "T07vakobhku:1225": " jagatyanāthe gaṇaghātibhirmataiḥ niraṅkuśaiḥ svairamihādya caryate // VAkK_8.42 //",
    "T07vakobhku:1226": " iti kaṇṭhagataprāṇaṃ viditvā śāsanaṃ muneḥ /",
    "T07vakobhku:1227": " balakālaṃ malānāṃ ca na pramādyaṃ mumukṣubhiḥ // VAkK_8.43 //",
    "T07vakobhku:1228": " abhidharmakośe samāpattinirdeśo nāmāṣṭamakośasthānamiti //"
}