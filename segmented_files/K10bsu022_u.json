{
    "K10bsu022_u:0": " namaḥ sarvabuddhabodhisattvebhyaḥ /",
    "K10bsu022_u:1": " lalitavistaraḥ /",
    "K10bsu022_u:2": " // om namo daśadiganantāparyantalokadhātupratiṣṭhitasarvabuddhabodhisattvāryaśrāvakapratyekabuddhebhyo 'tītānāgatapratyutpannebhyaḥ //",
    "K10bsu022_u:3": " START Parivarta 1",
    "K10bsu022_u:4": " nidānaparivartaḥ prathamaḥ /",
    "K10bsu022_u:5": " evaṃ mayā śrutam /",
    "K10bsu022_u:6": " ekasminsamaye bhagavān śrāvastyāṃ viharati sma jetavane 'nāthapiṇḍadasyārāme mahatā bhikṣusaṃghena sārdhaṃ dvādaśabhirbhikṣusahasraiḥ /",
    "K10bsu022_u:7": " tadyathā - āyuṣmatā ca jñānakauṇḍinyena /",
    "K10bsu022_u:8": " āyuṣmatā cāśvajitā /",
    "K10bsu022_u:9": " āyuṣmatā ca bāṣpeṇa /",
    "K10bsu022_u:10": " āyuṣmatā ca mahānāmnā /",
    "K10bsu022_u:11": " āyuṣmatā ca bhadrikeṇa /",
    "K10bsu022_u:12": " āyuṣmatā ca yaśodevena /",
    "K10bsu022_u:13": " āyuṣmatā ca vimalena /",
    "K10bsu022_u:14": " āyuṣmatā ca subāhunā /",
    "K10bsu022_u:15": " āyuṣmatā ca pūrṇena /",
    "K10bsu022_u:16": " āyuṣmatā ca gavāṃpatinā /",
    "K10bsu022_u:17": " āyuṣmatā corubilvākāśyapena /",
    "K10bsu022_u:18": " āyuṣmatā ca nadīkāśyapena /",
    "K10bsu022_u:19": " āyuṣmatā ca gayākāśyapena /",
    "K10bsu022_u:20": " āyuṣmatā ca śāriputreṇa /",
    "K10bsu022_u:21": " āyuṣmatā ca mahāmaudgalyāyanena /",
    "K10bsu022_u:22": " āyuṣmatā ca mahākāśyapena /",
    "K10bsu022_u:23": " āyuṣmatā ca mahākātyāyanena /",
    "K10bsu022_u:24": " āyuṣmatā ca kaphilena /",
    "K10bsu022_u:25": " āyuṣmatā ca kauṇḍinyena /",
    "K10bsu022_u:26": " āyuṣmatā ca cunandena /",
    "K10bsu022_u:27": " āyuṣmatā ca pūrṇamaitrāyaṇīputreṇa /",
    "K10bsu022_u:28": " āyuṣmatā cāniruddhena /",
    "K10bsu022_u:29": " āyuṣmatā ca nandikena /",
    "K10bsu022_u:30": " āyuṣmatā ca kasphilena /",
    "K10bsu022_u:31": " āyuṣmatā ca subhūtinā /",
    "K10bsu022_u:32": " āyuṣmatā ca revatena /",
    "K10bsu022_u:33": " āyuṣmatā ca khadiravanikena /",
    "K10bsu022_u:34": " āyuṣmatā cāmogharājena /",
    "K10bsu022_u:35": " āyuṣmatā ca mahāpāraṇikena /",
    "K10bsu022_u:36": " āyuṣmatā ca bakkulena /",
    "K10bsu022_u:37": " āyuṣmatā ca nandena /",
    "K10bsu022_u:38": " āyuṣmatā ca rāhulena /",
    "K10bsu022_u:39": " āyuṣmatā ca svāgatena /",
    "K10bsu022_u:40": " āyuṣmatā cānandena /",
    "K10bsu022_u:41": " evaṃpramukhairdvādaśabhirbhikṣusahasraiḥ sārdhaṃ dvātriṃśatā ca bodhisattvasahasraiḥ",
    "K10bsu022_u:42": " sarvairekajātipratibaddhaiḥ sarvabodhisattvapāramitānirjātaiḥ sarvabodhisattvābhijñatāvikrīḍitaiḥ",
    "K10bsu022_u:43": " sarvabodhisattvadhāraṇīpratibhānapratilabdhaiḥ sarvabodhisattvadhāraṇīpratilabdhaiḥ",
    "K10bsu022_u:44": " sarvabodhisattvapraṇidhānasuparipūrṇaiḥ sarvabodhisattvapratisamyaggatiṃgataiḥ sarvabodhisattvasamādhivaśitāprāptaiḥ",
    "K10bsu022_u:45": " sarvabodhisattvavaśitāpratilabdhaiḥ sarvabodhisattvakṣāntyavakīrṇaiḥ sarvabodhisattvabhūmiparipūrṇaiḥ /",
    "K10bsu022_u:46": " tadyathā - maitreyeṇa ca bodhisattvena mahāsattvena /",
    "K10bsu022_u:47": " dharaṇīśvararājena ca bodhisattvena mahāsattvena /",
    "K10bsu022_u:48": " siṃhaketunā (Vaidya 2)",
    "K10bsu022_u:49": " ca bodhisattvena mahāsattvena /",
    "K10bsu022_u:50": " siddhārthamatinā ca bodhisattvena mahāsattvena /",
    "K10bsu022_u:51": " praśāntacāritramatinā ca bodhisattvena mahāsattvena /",
    "K10bsu022_u:52": " pratisaṃvitprāptena ca bodhisattvena mahāsattvena /",
    "K10bsu022_u:53": " nityodyuktena ca bodhisattvena mahāsattvena /",
    "K10bsu022_u:54": " mahākaruṇācandriṇā ca bodhisattvena mahāsattvena /",
    "K10bsu022_u:55": " evaṃpramukhairdvātriṃśatā ca bodhisattvasahasraiḥ //",
    "K10bsu022_u:56": " tena khalu punaḥ samayena bhagavān śrāvastīṃ mahānagarīmupaniśritya viharati sma",
    "K10bsu022_u:57": " satkṛto gurukṛto mānitaḥ pūjitaśca tisṛṇāṃ pariṣadāṃ rājñāṃ rājakumārāṇāṃ rājamantriṇāṃ",
    "K10bsu022_u:58": " rājamahāmātrāṇāṃ rājapādamūlikānāṃ kṣatriyabrāhmaṇagṛhapatyamātyapārṣadyānāṃ paurajānapadānāmanyatīrthikaśramaṇabrāhmaṇacarakaparivrājakānām",
    "K10bsu022_u:59": " lābhī ca bhagavān prabhūtānāṃ khādanīyaṃ bhojanīyamāsvādanīyākalpikānāṃ cīvarapiṇḍapātraśayanāsanaglānapratyayabhaiṣajyapariṣkārāṇām /",
    "K10bsu022_u:60": " lābhāgryayaśogryaprāptaśca bhagavān sarvatra cānupaliptaḥ padma iva jalena /",
    "K10bsu022_u:61": " udāraśca bhagavataḥ kīrtiśabdaśloko loke 'bhyudgato 'rhan samyaksaṃbuddho vidyācaraṇasaṃpannaḥ",
    "K10bsu022_u:62": " sugato lokavit paraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān",
    "K10bsu022_u:63": " pañcacakṣuḥsamanvāgataḥ /",
    "K10bsu022_u:64": " sa imaṃ ca lokaṃ paraṃ ca lokaṃ sadevakaṃ samārakaṃ sabrahmakaṃ saśramaṇabrāhmaṇīn prajān sadevamānuṣān svayaṃ vijñāya sākṣātkṛtya upasaṃpadya viharati sma /",
    "K10bsu022_u:65": " saddharmaṃ deśayati sma ādau kalyāṇaṃ madhye kalyāṇaṃ paryavasāne kalyāṇaṃ svarthaṃ suvyañjanaṃ kevalaṃ paripūrṇaṃ pariśuddhaṃ paryavadātaṃ vrahmacaryaṃ saṃprakāśayati sma //",
    "K10bsu022_u:66": " tena khalu punaḥ samayena bhagavān rātryāṃ madhyame yāme buddhālaṃkāravyūhaṃ nāma samādhiṃ samāpanno 'bhūt /",
    "K10bsu022_u:67": " samanantarasamāpannasya ca bhagavata imaṃ buddhālaṃkāravyūhaṃ nāma samādhimatha tatkṣaṇameva",
    "K10bsu022_u:68": " bhagavata upariṣṭānmūrdhnaḥ saṃdhāvuṣṇīṣavivarāntarāt pūrvabuddhānusmṛtyasaṅgājñānālokālaṃkāraṃ nāma raśmiścacāra /",
    "K10bsu022_u:69": " sā sarvā śuddhāvāsān devabhavanānyavabhāsya maheśvaradevaputrapramukhānaprameyān devaputrān saṃcodayāmāsa /",
    "K10bsu022_u:70": " tataśca tathāgataraśmijālānniścārya imāḥ saṃcodanāgāthā niścaranti sma //",
    "K10bsu022_u:71": " jñānaprabhaṃ hatatamasaṃ prabhākaraṃ śubhraprabhaṃ śubhavimalāgratejasam /",
    "K10bsu022_u:72": " praśāntakāyaṃ śubhaśāntamānasaṃ muniṃ samāśliṣyata śākyasiṃham // Lal_1.1 //",
    "K10bsu022_u:73": " jñānodadhiṃ śuddhamahānubhāvaṃ dharmeśvaraṃ sarvavidaṃ munīśam /",
    "K10bsu022_u:74": " devātidevaṃ naradevapūjyaṃ dharme svayaṃbhuṃ vaśinaṃ śrayadhvam // Lal_1.2 //",
    "K10bsu022_u:75": " (Vaidya 3)",
    "K10bsu022_u:76": " yo durdamaṃ cittamavartayadvaśe yo mārapāśairavamuktamānasaḥ /",
    "K10bsu022_u:77": " yasyāpyavandhyāviha darśanaśravāstyayāntataḥ śāntavimokṣapāragaḥ // Lal_1.3 //",
    "K10bsu022_u:78": " ālokyabhūtaṃ tamatulyadharmaṃ tamonudaṃ sannayaveditāram /",
    "K10bsu022_u:79": " śāntakriyaṃ buddhamameyabuddhiṃ bhaktyā samastā upasaṃkramadhvam // Lal_1.4 //",
    "K10bsu022_u:80": " sa vaidyarājo 'mṛtabheṣajapradaḥ sa vādiśūraḥ kugaṇipratāpakaḥ /",
    "K10bsu022_u:81": " sa dharmabandhuḥ paramārthakovidaḥ sa nāyako 'nuttaramārgadeśakaḥ // Lal_1.5 //",
    "K10bsu022_u:82": " iti //",
    "K10bsu022_u:83": " samanantaraspṛṣṭāśca khalu punaste śuddhāvāsakāyikā devaputrāḥ tasyā buddhānusmṛtyasaṅgājñānālokāyā",
    "K10bsu022_u:84": " raśmyā ābhiścaivaṃrūpābhirgāthābhiḥ saṃcoditāḥ samantataḥ praśāntāḥ samādhervyutthāya",
    "K10bsu022_u:85": " tān buddhānubhāvenāprameyāsaṃkhyeyāgaṇanāsamatikrāntakalpātikrāntān buddhān bhagavanto 'nusmaranti sma /",
    "K10bsu022_u:86": " teṣāṃ ca buddhānāṃ bhagavatāṃ yāni buddhakṣetraguṇavyūhātparṣanmaṇḍalāni yāśca dharmadeśanāstā āsan,",
    "K10bsu022_u:87": " tān sarvānanusmaranti sma //",
    "K10bsu022_u:88": " atha khalu tasyāṃ rātrau praśāntāyāmīśvaraśca nāma śuddhāvāsakāyiko devaputro maheśvaro",
    "K10bsu022_u:89": " nāma nandaśca sunandaśca candanaśca mahitaśca praśāntaśca praśāntavinīteśvaraścaite",
    "K10bsu022_u:90": " cānye ca saṃbahulāḥ śuddhāvāsakāyikā devaputrā atikrāntātikrāntairvarṇaiḥ sarvāvantaṃ",
    "K10bsu022_u:91": " jetavanaṃ divyenāvabhāsenāvabhāsya yena bhagavāṃstenopasaṃkrāman,",
    "K10bsu022_u:92": " upasaṃkramya bhagavataḥ pādau śirasābhivandya ekānte tasthuḥ /",
    "K10bsu022_u:93": " ekānte sthitāśca te śuddhāvāsakāyikā devaputrā bhagavantametadavocan - asti bhagavan",
    "K10bsu022_u:94": " lalitavistaro nāma dharmaparyāyaḥ sūtrānto mahāvaipulyanicayo bodhisattvakuśalamūlasamudbhāvanaḥ",
    "K10bsu022_u:95": " tuṣitavarabhavanavikiraṇasaṃcintyāvakramaṇavikrīḍanagarbhasthānaviśeṣasaṃdarśano",
    "K10bsu022_u:96": " 'bhijātajanmabhūmiprabhāvasaṃdarśanaḥ sarvabālacaryāguṇaviśeṣasamatikramasarvalaukikaśilpasthānakarmasthānalipisaṃkhyāmudrā",
    "K10bsu022_u:97": " - gaṇanāsidhanukalāpayuddhasālambhasarvasattvaprativiśiṣṭasaṃdarśanāntaḥpuraviṣayopabhogasaṃdarśanaḥ",
    "K10bsu022_u:98": " sarvabodhisattvacariniṣpandaniṣpattiphalādhigamaparikīrtano bodhisattvavikrīḍitaḥ",
    "K10bsu022_u:99": " sarvamāramaṇḍalavidhvaṃsanaḥ tathāgatabalavaiśāradyāṣṭādaśāveṇikasamuccayo (Vaidya 4)",
    "K10bsu022_u:100": " 'pramāṇabuddhadharmanirdeśaḥ pūrvakairapi tathāgatairbhāṣitapūrvaḥ /",
    "K10bsu022_u:101": " tadyathā - bhagavatā padmottareṇa ca dharmaketunā ca dīpaṃkareṇa ca guṇaketunā ca",
    "K10bsu022_u:102": " mahākareṇa ca ṛṣidevena ca śrītejasā ca satyaketunā ca vajrasaṃhatena ca sarvābhibhuvā",
    "K10bsu022_u:103": " ca hemavarṇena ca atyuccagāminā ca pravāhasāgareṇa ca puṣpaketunā ca vararūpeṇa ca",
    "K10bsu022_u:104": " sulocanena ca ṛṣiguptena ca jinavaktreṇa ca unnatena ca puṣpitena ca ūrṇatejasā ca",
    "K10bsu022_u:105": " puṣkareṇa ca suraśminā ca maṅgalena ca sudarśanena ca mahāsiṃhatejasā ca sthitabuddhidattena",
    "K10bsu022_u:106": " ca vasantagandhinā ca satyadharmavipulakīrtinā ca tiṣyeṇa ca puṣyeṇa ca lokasundareṇa",
    "K10bsu022_u:107": " ca vistīrṇabhedena ca ratnakīrtinā ca ugratejasā ca brahmatejasā ca sughoṣeṇa ca",
    "K10bsu022_u:108": " supuṣṣeṇa ca sumanojñaghoṣeṇa ca suceṣṭarūpeṇa ca prahasitanetreṇa ca guṇarāśinā",
    "K10bsu022_u:109": " ca meghasvareṇa ca sundaravarṇena ca āyustejasā ca salīlagajagāminā ca lokābhilāṣitena",
    "K10bsu022_u:110": " ca jitaśatruṇā ca saṃpūjitena ca vipaśyinā ca śikhinā ca viśvabhuvā ca kakucchandena",
    "K10bsu022_u:111": " ca kanakamuninā ca kāśyapena ca tathāgatenārhatā samyaksaṃbuddhena bhāṣitapūrvaḥ,",
    "K10bsu022_u:112": " taṃ bhagavānapyetarhi saṃprakāśayet bahujanahitāya bahujanasukhāya lokānukampāyai mahato janakāyasyārthāya sukhāya devānāṃ ca manuṣyāṇāṃ ca",
    "K10bsu022_u:113": " asya ca mahāyānodbhāvanārthaṃ sarvaparapravādināṃ ca nigrahārthaṃ sarvabodhisattvānāṃ",
    "K10bsu022_u:114": " codbhāvanārthaṃ sarvamārāṇāṃ cābhibhavanārthaṃ sarvabodhisattvayānikānāṃ ca pudgalānāṃ",
    "K10bsu022_u:115": " vīryārambhasaṃjananārthaṃ saddharmasya cānuparigrahārthaṃ triratnavaṃśasyānuparigrahārthaṃ",
    "K10bsu022_u:116": " triratnavaṃśasyānupacchedanārthaṃ buddhakāryasya ca parisaṃdarśanārthamiti /",
    "K10bsu022_u:117": " adhivāsayati sma bhagavāṃsteṣāṃ devaputrāṇāṃ tūṣṇībhāvena sadevakasya lokasyānukampāmupādāya //",
    "K10bsu022_u:118": " atha khalu devaputrā bhagavatastūṣṇībhāvenādhivāsanāṃ viditvā tuṣṭā udagrā āttamanasaḥ",
    "K10bsu022_u:119": " pramuditāḥ prītisaumanasyajātā bhagavataḥ pādau śirasābhivandya bhagavantaṃ triḥ",
    "K10bsu022_u:120": " pradakṣiṇīkṛtya divyaiścandanacūrṇairagurucūrṇairmāndārapuṣpaiścābhyavakīrya tatraivāntardadhuḥ //",
    "K10bsu022_u:121": " atha khalu bhagavāṃstasyāmeva rātryāmatyayena ca karīro maṇḍalamātravyūhastenopasaṃkrāmat /",
    "K10bsu022_u:122": " upasaṃkramya bhagavān prajñapta evāsane nyaṣīdadbodhisattvagaṇapuraskṛtaḥ śrāvakasaṃghapuraskṛtaḥ /",
    "K10bsu022_u:123": " niṣadya bhagavān bhikṣūnāmantrayati sma - iti hi bhikṣavo rātrau praśāntāyāmīśvaro",
    "K10bsu022_u:124": " nāma śuddhāvāsakāyiko devaputro maheśvaraśca nāma nandaśca sunandaśca candanaśca",
    "K10bsu022_u:125": " mahitaśca praśāntaśca vinīteśvaraścaite cānye ca saṃbahulāḥ śuddhāvāsakāyikā devaputrāḥ",
    "K10bsu022_u:126": " purvavadyāvattatraivāntardadhuḥ /",
    "K10bsu022_u:127": " atha khalu te bodhisattvāste ca mahāśrāvakā yena bhagavāṃstenāñjaliṃ praṇamya bhagavantametadavocan - tatsādhu bhagavan,",
    "K10bsu022_u:128": " taṃ lalitavistaraṃ nāma dharmaparyāyaṃ deśayatu /",
    "K10bsu022_u:129": " tadbhaviṣyati bahujanahitāya bahujanasukhāya lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca etarhi cāgatānāṃ ca bodhisattvānāṃ mahāsattvānām /",
    "K10bsu022_u:130": " adhivāsayati sma bhagavāṃsteṣāṃ bodhisattvānāṃ mahāsattvānāṃ teṣāṃ ca mahāśrāvakāṇāṃ tūṣṇībhāvena sadevamānuṣāsurasya lokasyānukampāmupādāya",
    "K10bsu022_u:131": " tatredamucyate -",
    "K10bsu022_u:132": " (Vaidya 5)",
    "K10bsu022_u:133": " rātryāmihāsyāṃ mama bhikṣavo 'dya sukhopaviṣṭasya niraṅgaṇasya /",
    "K10bsu022_u:134": " praviṣṭamānasya śubhairvihārairekāgracittasya samāhitasya // Lal_1.6 //",
    "K10bsu022_u:135": " athāgaman devasutā maharddhayaḥ pratītavarṇa vimalaśriyojjvalāḥ /",
    "K10bsu022_u:136": " śriyāvabhāsyeha ca jetasāhvayaṃ vanaṃ mudā me 'ntikamabhyupāgatāḥ // Lal_1.7 //",
    "K10bsu022_u:137": " maheśvaraścandana īśa nando praśāntacitto mahitaḥ sunandanaḥ /",
    "K10bsu022_u:138": " śāntāhvayaścāpyuta devaputrastāstāśca bahvyo 'tha ca devakoṭyaḥ // Lal_1.8 //",
    "K10bsu022_u:139": " praṇamya pādau pratidakṣiṇaṃ ca kṛtvaiva māṃ tasthurihāgrato me /",
    "K10bsu022_u:140": " pragṛhya caivāñjalimaṅgulībhiḥ sagauravā māmiha te yayācuḥ // Lal_1.9 //",
    "K10bsu022_u:141": " idaṃ mune rāganisūdanāḍhya vaipulyasūtraṃ hi mahānidānam /",
    "K10bsu022_u:142": " yadbhāṣitaṃ sarvatathāgataiḥ prāg lokasya sarvasya hitārthametat // Lal_1.10 //",
    "K10bsu022_u:143": " tatsādhvidānīmapi bhāṣato muniḥ sa bodhisattvaughaparigrahecchayā /",
    "K10bsu022_u:144": " paraṃ mahāyānamidaṃ prabhāṣayan parapravādānnamuciṃ ca dharṣayan // Lal_1.11 //",
    "K10bsu022_u:145": " adyeṣaṇāṃ devagaṇasya tūṣṇīmagṛhṇadevānadhivāsanaṃ ca /",
    "K10bsu022_u:146": " sarve ca tuṣṭā muditā udagrāḥ puṣpāṇi cikṣepuravāptaharṣam // Lal_1.12 //",
    "K10bsu022_u:147": " (Vaidya 6)",
    "K10bsu022_u:148": " tadbhikṣavo me śṛṇuteha sarve vaipulyasūtraṃ hi mahānidānam /",
    "K10bsu022_u:149": " yadbhāṣitaṃ sarvatathāgataiḥ prāg lokasya sarvasya hitārthamevam // Lal_1.13 //",
    "K10bsu022_u:150": " iti //",
    "K10bsu022_u:151": " iti śrīlalitavistare nidānaparivarto nāma prathamo 'dhyāyaḥ //",
    "K10bsu022_u:152": " START Parivarta 2",
    "K10bsu022_u:153": " (Vaidya 7)",
    "K10bsu022_u:154": " samutsāhaparivarto dvitīyaḥ /",
    "K10bsu022_u:155": " tatra bhikṣavaḥ katamaḥ sulalitavistaro nāma dharmaparyāyaḥ sūtrānto mahāvaipulyaḥ?",
    "K10bsu022_u:156": " iha bhikṣavo bodhisattvasya tuṣitavarabhavanāvasthitasya pūjyapūjitasyābhiṣekaprāptasya",
    "K10bsu022_u:157": " devaśatasahasrastutastaumitavarṇitapraśaṃsitasya labdhābhiṣekasya praṇidhānasamudgatasya",
    "K10bsu022_u:158": " sarvabuddhadharmasamudāgatabuddheḥ suvipulapariśuddhajñānanayanasya smṛtimatigatidhṛtyuttaptavipulabuddheḥ",
    "K10bsu022_u:159": " dānaśīlakṣāntivīryadhyānaprajñāmahopāyakauśalyaparamapāramitāprāptasya mahāmaitrīkaruṇāmuditopekṣābrahmapathakovidasya",
    "K10bsu022_u:160": " mahābhijñāsaṃgaṇāvaraṇajñānasaṃdarśanābhimukhībhūtasya smṛtyupasthānasamyakprahāṇaṛddhipādendriyabalabodhyaṅgamārgasarvabodhipakṣadharmasuparipūrṇakoṭiprāptasya",
    "K10bsu022_u:161": " aparimitapuṇyasaṃbhāralakṣaṇānuvyañjanasamalaṃkṛtakāyasya dīrghānuparivartino yathāvāditathākāryavitathavākkarmasamudāhārakasya",
    "K10bsu022_u:162": " ṛjvakuṭilāvaṅkāpratihatamānasasya sarvamānamadadarpabhayaviṣādāpagatasya sarvasattvasamacittasya",
    "K10bsu022_u:163": " aparimitabuddhakoṭinayutaśatasahasraparyupāsitasya bahubodhisattvakoṭinayutaśatasahasrāvalokitāvalokitavadanasya",
    "K10bsu022_u:164": " śakrabrahmamaheśvaralokapāladevanāgayakṣagandharvāsuragaruḍakinnaramahoragarākṣasagaṇairabhinanditayaśasaḥ",
    "K10bsu022_u:165": " sarvapadaprabhedanirdeśāsaṅgapratisaṃvidavatārajñānakuśalasya sarvabuddhabhāṣitadhāraṇasmṛtibhājanāvikṣepānantāparyantadhāraṇīpratilabdhasya",
    "K10bsu022_u:166": " mahādharmanausmṛtyupasthānasamyakprahāṇaṛdvipādendriyabalabodhyaṅgamārgapāramitopāya",
    "K10bsu022_u:167": " - kauśalyadharmaratnapuṇyasamudānītamahāsārthavāhasya caturoghapāragāminābhiprāyasya",
    "K10bsu022_u:168": " nihatamānapratyarthikasya sarvaparapravādisunigṛhītasya saṃgrāmaśīrṣasupratiṣṭhitasya",
    "K10bsu022_u:169": " kleśaripugaṇanisūdanasya jñānavaravajradṛḍhapraharaṇasya bodhicittamūlamahākaruṇādaṇḍādhyāśayodgatasya",
    "K10bsu022_u:170": " gambhīravīryasalilābhiṣiktasya upāyakauśalakarṇikasya bodhyaṅgadhyānakeśarasya samādhikiñjalkasya",
    "K10bsu022_u:171": " guṇagaṇavimalasarasisujātasya vigatamadamānaparivāhaśaśivimalavistīrṇapatrasya śīlaśrutāprasādadaśadigapratihatagandhino",
    "K10bsu022_u:172": " loke jñānavṛddhasyāṣṭābhirlokadharmairanupaliptasya mahāpuruṣapadmasya puṇyajñānasaṃbhāravisṛtasurabhigandhinaḥ",
    "K10bsu022_u:173": " prajñājñānadinakarakiraṇairvikasitasuviśuddhaśatapatrapadmatapanasya caturṛddhipādaparamajāpajapitasya",
    "K10bsu022_u:174": " caturāryasatyasutīkṣṇanakhadaṃṣṭrasya caturbrahmavihāraniśritadarśanasya catuḥsaṃgrahavastususaṃgṛhītaśirasaḥ",
    "K10bsu022_u:175": " dvādaśāṅgapratītyasamutpādānubodhānupūrvasamudgatakāyasya saptatriṃśadbodhipakṣadharmasaṃpratipūrṇasuvijātināvidyājñānakeśariṇastrivimokṣamukhāvajṛmbhitasya",
    "K10bsu022_u:176": " śamathavidarśanāsuviśuddhanayanasya dhyānavimokṣasamādhisamāpattigiridarīguhānivāsitasya",
    "K10bsu022_u:177": " caturīryāpathavinayanaupavanasuvardhitatarordaśabalavaiśāradyābhyāsībhāvitabalasya",
    "K10bsu022_u:178": " vigatabhavavibhavabhayalomaharṣasyāsaṃkucitaparākramasya tīrthyaśaśamṛgagaṇasaṃghaśamathanasya",
    "K10bsu022_u:179": " nairātmyaghoṣodāhāramahāsiṃhanādanādinaḥ puruṣasiṃhasya vimuktidhyānamaṇḍalaprajñaprabharaśmitīrthakarakhadyotagaṇaniḥprabhaṃkarasya (Vaidya",
    "K10bsu022_u:180": " avidyātamondhakāratamaḥpaṭalavitimirakaraṇasyottaptabalavīryasya devamanuṣyeṣu puṇyatejastejitasya",
    "K10bsu022_u:181": " mahāpuruṣadinakarasya kṛṣṇapakṣāpagatasya śuklapakṣapratipūrṇasya manāpapriyadarśanasya",
    "K10bsu022_u:182": " apratihatacakṣurindriyasya devaśatasahasrajyotirgaṇapratimaṇḍitasya dhyānavimokṣajñānamaṇḍalasya",
    "K10bsu022_u:183": " bodhyaṅgasukharaśmiśaśikiraṇasya buddhavibuddhamanujakumudavibodhakasya mahāpuruṣacandrasamacatuṣparṣaddvīpānuparītasya",
    "K10bsu022_u:184": " saptabodhyaṅgaratnasamanvāgatasya sarvasattvasamacittaprayogasyāpratihatabuddheḥ",
    "K10bsu022_u:185": " daśakuśalakarmapathavratatapasaḥ susamṛddhapratipūrṇaviśeṣagamanābhiprāyasya apratihatadharmarājāvarapravaradharmaratnacakrapravartakasya",
    "K10bsu022_u:186": " cakravartivaṃśakulakuloditasya gambhīraduravagāhapratītyasamutpādasarvadharmaratnapratipūrṇasya",
    "K10bsu022_u:187": " atṛptaśrutavipulavistīrṇārambhajñānaśīlavelānatikramaṇasya mahāpadmagarbhekṣaṇasya",
    "K10bsu022_u:188": " sāgaravaradharavipulabuddheḥ pṛthivyaptejovāyusamacittasya merukalpadṛḍhabalāprakampamānasyānunayapratighāpagatasya",
    "K10bsu022_u:189": " gaganatalavimalavipulāsahyavistīrṇabuddheḥ adhyāśayasupariśuddhasya sudattadānasya",
    "K10bsu022_u:190": " sukṛtapūrvayogasya sukṛtādhikārasya dattasatyaṃkārasya paryeṣitasarvakuśalamūlasya",
    "K10bsu022_u:191": " vāsitavāsanasya niryāṇamiva sarvakuśalamūlasya saptasaṃkhyeyeṣu kalpeṣu samudānītasarvakuśalamūlasyandasya",
    "K10bsu022_u:192": " dattasaptavidhadānasya pañcavidhapuṇyakriyāvastvavasevitavatastrividhaṃ kāyikena",
    "K10bsu022_u:193": " caturvidhaṃ vācā trividhaṃ manasā sucaritavato daśakulakarmapathādānasevitavataḥ",
    "K10bsu022_u:194": " catvāriṃśadaṅgasamanvāgatasamyakprayogamāsevitavataḥ catvāriṃśadaṅgasamanvāgatasamyakpraṇidhānapraṇihitavataḥ",
    "K10bsu022_u:195": " catvāriṃśadaṅgasamanvāgatasamyagadhyāśayapratipannavataḥ catvāriṃśadaṅgasamanvāgatasamyagvimokṣaparipūritavataḥ",
    "K10bsu022_u:196": " catvāriṃśadaṅgasamanvāgatasamyagadhimuktimṛjīkṛtavataḥ catvāriṃśatsu buddhakoṭīniyutaśatasahasreṣvanupravrajitavataḥ",
    "K10bsu022_u:197": " pañcapañcāśatsu buddhakoṭīniyutaśatasahasreṣu dānāni dattavataḥ ardhacaturtheṣu pratyekabuddhakoṭīśateṣu",
    "K10bsu022_u:198": " kṛtādhikāravataḥ aprameyāsaṃkhyeyān sattvān svargamokṣamārgapratipāditavataḥ anuttarāṃ",
    "K10bsu022_u:199": " samyaksaṃbodhimabhisaṃboddhukāmasyaikajātipratibaddhasya itaścyutvā tuṣitavarabhavane",
    "K10bsu022_u:200": " sthitasya śvetaketunāmno devaputrottamasya sarvadevasaṃghaiḥ saṃpūjyamānasya raśmyāyamaparamitaścyuto",
    "K10bsu022_u:201": " martyasya lokotpanno nacirādanuttarāṃ samyaksaṃbodhimabhisaṃbhotsyatīti //",
    "K10bsu022_u:202": " tasmin mahāvimāne sukhopaviṣṭasya dvātriṃśadbhūmisahasrapratisaṃsthite vitardiniryūhatoraṇagavākṣakūṭāgāraprāsādatalasamalaṃkṛte",
    "K10bsu022_u:203": " ucchritachatradhvajapaṭākaratnakiṅkiṇījālavitānavitate māndāravamahāmāndāravapuṣpasaṃstaraṇasaṃstṛte",
    "K10bsu022_u:204": " apsarasaḥkoṭīniyutaśatasahasrasaṃgītisaṃpracalite atimuktakacampakapāṭalakovidāramucilindamahāmucilindāśokanyagrodhatindukāsanakarṇikārakeśarasālaratnavṛkṣopaśobhite",
    "K10bsu022_u:205": " hemajālasaṃchanne mahatā pūrṇakumbhopaśobhite samatalavyūhopaśobhite jyotirmālikāsumanovāte",
    "K10bsu022_u:206": " devakoṭīniyutaśatasahasrābhimukhanayanāvalokitāloke mahāvipuladharmasaṃgītisarvakāmarativegakleśacchedane",
    "K10bsu022_u:207": " vyapagatākhilakrodhapratighamānamadadarpāpanayane prītiprasādaprāmodyottaptavipulasmṛtisaṃjanane",
    "K10bsu022_u:208": " sukhopaviṣṭasya tasmin mahādharmasāṃkathye pravṛtte tebhyaścaturaśītibhyastūryasaṃgītisahasranirnāditebhyo",
    "K10bsu022_u:209": " bodhisattvasya pūrvaśubhakarmopacayenemāḥ saṃcodanāgāthā niścaranti sma -",
    "K10bsu022_u:210": " (Vaidya 9)",
    "K10bsu022_u:211": " smara vipulapuṇyanicaya smṛtimatigatimanantaprajñāprabhākarin /",
    "K10bsu022_u:212": " atulabalavipulavikrama vyākaraṇaṃ dīpaṃkarasyāpi // Lal_2.1 //",
    "K10bsu022_u:213": " smara vipulanirmalamanas trimalamalaprahīṇaśāntamadadoṣam /",
    "K10bsu022_u:214": " śubhavimalaśuddhacittā dāmacarī yādṛśā ti pure // Lal_2.2 //",
    "K10bsu022_u:215": " smara kulakulīnā śamathaṃ śīlavrataṃ kṣamā damaṃ caiva /",
    "K10bsu022_u:216": " vīryabaladhyānaprajñā niṣevitā kalpa(koṭī)",
    "K10bsu022_u:217": " niyutāni // Lal_2.3 //",
    "K10bsu022_u:218": " smara smara anantakīrte saṃpūjitā ye ti buddhaniyutāni /",
    "K10bsu022_u:219": " sarvān karuṇāyamānaḥ kālo 'yaṃ mā upekṣasva // Lal_2.4 //",
    "K10bsu022_u:220": " cyava cyava hi cyutividhijñā jaramaraṇakleśasūdanā virajā /",
    "K10bsu022_u:221": " samudīkṣante bahavo devāsuranāgayakṣagandharvā // Lal_2.5 //",
    "K10bsu022_u:222": " kalpasahasra ramitvā tṛptirnāstyambhasīva samudre /",
    "K10bsu022_u:223": " sādhu bhava prajñātṛpta tarpaya janatāṃ ciratṛṣārtām // Lal_2.6 //",
    "K10bsu022_u:224": " kiṃ cāpyaninditayaśa(stvaṃ)",
    "K10bsu022_u:225": " dharmaratirato na cāsi kāmarataḥ /",
    "K10bsu022_u:226": " atha ca punaramalanayanā anukampā sadevakaṃ lokam // Lal_2.7 //",
    "K10bsu022_u:227": " kiṃ cāpi devanayutāḥ śrutvā dharmaṃ na te vitṛpyante /",
    "K10bsu022_u:228": " atha ca puna rakṣaṇagatānapāyasaṃsthānapekṣasva // Lal_2.8 //",
    "K10bsu022_u:229": " kiṃ cāpi vimalacakṣo paśyasi buddhān daśādiśi loke /",
    "K10bsu022_u:230": " dharmaṃ śṛṇoṣi ca tatastaṃ dharmavaraṃ vibhaja loke // Lal_2.9 //",
    "K10bsu022_u:231": " kiṃ cāpi tuṣitabhavanaṃ tava puṇyaśriyābhiśobhate śrīmān /",
    "K10bsu022_u:232": " atha ca puna karuṇamānasa pravarṣa jambudhvaje varṣam // Lal_2.10 //",
    "K10bsu022_u:233": " samatītya kāmadhātuṃ devā ye rūpadhātukāneke /",
    "K10bsu022_u:234": " sarve tyabhinandante spṛśeya siddhivrato bodhim // Lal_2.11 //",
    "K10bsu022_u:235": " nihatā ti mārakarmā jitāstvayānye kutīrthikā nāthā /",
    "K10bsu022_u:236": " kena sakalagata ti bodhī kālo 'yaṃ mā upekṣasva // Lal_2.12 //",
    "K10bsu022_u:237": " kleśāgninā pradīpte loke tvaṃ vīra meghavad vyāpya /",
    "K10bsu022_u:238": " abhivarṣāmṛtavarṣaṃ śamaya kleśānnaramarūṇām // Lal_2.13 //",
    "K10bsu022_u:239": " (Vaidya 10)",
    "K10bsu022_u:240": " tvaṃ vaidya dhātukuśala cirāturān satyavaidya satyavān /",
    "K10bsu022_u:241": " trivimokṣāgadayogairnirvāṇasukhe sthapaya śīghram // Lal_2.14 //",
    "K10bsu022_u:242": " aśrutva siṃhanādaṃ kroṣṭukanādaṃ nadantyanutraṣṭāḥ /",
    "K10bsu022_u:243": " nada buddhasiṃhanādaṃ trāsaya paratīrthikaśṛgālān // Lal_2.15 //",
    "K10bsu022_u:244": " prajñāpradīpahasto balavīryabalodito dharaṇimaṇḍe /",
    "K10bsu022_u:245": " karatalavareṇa dharaṇīṃ parāhanitvā jinahi māram // Lal_2.16 //",
    "K10bsu022_u:246": " samudīkṣante pālāścaturo ye tubhya dāsyate pātram /",
    "K10bsu022_u:247": " śakrāśca brahma nayutā ye jātaṃ tvāṃ grahīṣyanti // Lal_2.17 //",
    "K10bsu022_u:248": " vyavalokayābhiyaśā kularatnakuloditā kulakulīnā /",
    "K10bsu022_u:249": " yatra sthitvā sumate darśeṣyasi bodhisattvacarim // Lal_2.18 //",
    "K10bsu022_u:250": " yatraiva bhājane 'smin maṇiratnaṃ tiṣṭhate bhavati śrīmān /",
    "K10bsu022_u:251": " maṇiratnaṃ vimalabuddhe pravarṣa jambudhvaje varṣam // Lal_2.19 //",
    "K10bsu022_u:252": " evaṃ bahuprakārā saṃgītiravānuniścarā gāthā /",
    "K10bsu022_u:253": " codenti karuṇāmanasaṃ ayaṃ sa kālo mā upekṣasva // Lal_2.20 //",
    "K10bsu022_u:254": " iti //",
    "K10bsu022_u:255": " iti śrīlalitavistare samutsāhaparivarto nāma dvitīyo 'dhyāyaḥ //",
    "K10bsu022_u:256": " START Parivarta 3",
    "K10bsu022_u:257": " (Vaidya 11)",
    "K10bsu022_u:258": " kulapariśuddhiparivartastṛtīyaḥ /",
    "K10bsu022_u:259": " iti hi bhikṣavo bodhisattva evaṃ dharmakālasaṃcoditaḥ saṃstato mahāvimānānniṣkramya dharmoccayo nāma mahāprāsādo yatra niṣadya bodhisattvastuṣitebhyo devebhyo dharmaṃ deśayati sma,",
    "K10bsu022_u:260": " taṃ bodhisattvo 'bhirohati sma,",
    "K10bsu022_u:261": " abhiruhya ca sudharme siṃhāsane niṣīdati sma /",
    "K10bsu022_u:262": " atha ye devaputrā bodhisattvasya sabhāgāḥ samayānasaṃprasthitāste 'pi tameva prāsādamabhirohanti sma /",
    "K10bsu022_u:263": " ye ca daśadiksaṃnipatitā bodhisattvāḥ sabhāgacaritā bodhisattvasya devaputrāśca,",
    "K10bsu022_u:264": " te 'pi taṃ prāsādamabhiruhya yathāpratyarheṣu siṃhāsaneṣu svakasvakeṣu niṣīdanti,",
    "K10bsu022_u:265": " sma apagatāpsarogaṇā apagataprākṛtadevaputrāḥ samānādhyāśayaparivārā aṣṭaṣaṣṭikoṭisahasraparivārāḥ //",
    "K10bsu022_u:266": " iti hi bhikṣavo dvādaśabhirvarṣairbodhisattvo mātuḥ kukṣimavakramiṣyatīti //",
    "K10bsu022_u:267": " atha śuddhāvāsakāyikā devaputrā jambudvīpamāgatya divyaṃ varṇamantardhāpya brāhmaṇaveṣeṇa brāhmaṇān vedānadhyāpayanti sma /",
    "K10bsu022_u:268": " yasyaivarūpā garbhāvakrāntirbhavati,",
    "K10bsu022_u:269": " sa dvātriṃśatā mahāpuruṣalakṣaṇaiḥ samanvāgato bhavati /",
    "K10bsu022_u:270": " yaiḥ samanvāgatasya dve gatī bhavato na tṛtīyā /",
    "K10bsu022_u:271": " sacedagāramadhyāvasati,",
    "K10bsu022_u:272": " rājā bhavatī cakravartī caturaṅgo vijitavān dhārmiko dharmarājaḥ saptaratnasamanvāgataḥ /",
    "K10bsu022_u:273": " tasyemāni sapta ratnāni bhavanti /",
    "K10bsu022_u:274": " tadyathā - cakraratnaṃ hastiratnaṃ aśvaratnaṃ strīratnaṃ maṇiratnaṃ gṛhapatiratnaṃ pariṇāyakaratnameva saptamam //",
    "K10bsu022_u:275": " kathaṃrūpeṇa rājā cakravartī cakraratnena samanvāgato bhavati?",
    "K10bsu022_u:276": " iha rājñaḥ kṣatriyasya mūrdhābhiṣiktasya tadeva poṣadheyaṃ ca pañcadaśyāṃ śiraḥsnātasyopavāsoṣitasyopariprāsādatalagatasya",
    "K10bsu022_u:277": " stryāgāraparivṛtasya pūrvasyāṃ diśi divyaṃ cakraratnaṃ prādurbhavati /",
    "K10bsu022_u:278": " sahasrāraṃ sanemikaṃ sanābhikaṃ suvarṇavarṇakarmālaṃkṛtaṃ saptatālamuccaiḥ samantād dṛṣṭvāntaḥpuraṃ rājñaḥ kṣatriyasya mūrdhābhiṣiktasya taddivyaṃ cakraratnameva bhavati /",
    "K10bsu022_u:279": " śrutaṃ khalu mayā yasya kila rājñaḥ kṣatriyasya mūrdhābhiṣiktasya tadeva poṣadheyaṃ",
    "K10bsu022_u:280": " pañcadaśyāṃ śiraḥsnātasyopavāsoṣitasyopariprāsādatalagatasya stryāgāraparivṛtasya",
    "K10bsu022_u:281": " pūrvasyāṃ diśi divyaṃ cakraratnaṃ prādurbhavati,",
    "K10bsu022_u:282": " sa bhavati rājā cakravartī /",
    "K10bsu022_u:283": " nūnamahaṃ rājā cakravartī yannvahaṃ divyaṃ cakraratnaṃ mīmāṃsayeyam /",
    "K10bsu022_u:284": " atha rājā kṣatriyo mūrdhābhiṣikta ekāṃsamuttarāsaṅgaṃ kṛtvā dakṣiṇajānumaṇḍalaṃ pṛthivyāṃ",
    "K10bsu022_u:285": " pratiṣṭhāpya dakṣiṇena pāṇinā taddivyaṃ cakraratnaṃ prārthayedevaṃ cāvedayet - pravartayasva",
    "K10bsu022_u:286": " bhaṭṭa divyaṃ cakraratnaṃ dharmeṇa mādharmeṇa /",
    "K10bsu022_u:287": " atha taddivyaṃ cakraratnaṃ rājñā kṣatriyeṇa mūrdhābhiṣiktena pravartitaṃ samyageva ṛddhau vihāyasā pūrveṇa vrajati /",
    "K10bsu022_u:288": " anveti rājā cakravartī sārdhaṃ caturaṅgeṇa balakāyena /",
    "K10bsu022_u:289": " yatra ca pṛthivīpradeśe taddivyaṃ cakraratnaṃ saṃtiṣṭhate,",
    "K10bsu022_u:290": " tatra rājā kṣatriyo mūrdhābhiṣikto vāsaṃ kalpayati sārdhaṃ caturaṅgeṇa balakāyena /",
    "K10bsu022_u:291": " atha ye te bhavanti pūrvasyāṃ diśi rājāno maṇḍalinaḥ,",
    "K10bsu022_u:292": " te rūpyapātrīṃ vā (Vaidya 12)",
    "K10bsu022_u:293": " suvarṇacūrṇaparipūrṇāmādāya svarṇapātrīṃ vā rūpyacūrṇaparipūrṇāmādāya rājānaṃ cakravartinaṃ pratyuttiṣṭhanti - ehi deva svāgataṃ devāya,",
    "K10bsu022_u:294": " idaṃ devasya rājyamṛddhaṃ ca sphītaṃ ca kṣemaṃ ca subhikṣaṃ ca ramaṇīyaṃ cākīrṇabahujanamanuṣyaṃ ca /",
    "K10bsu022_u:295": " adhyāvasatu deva svakaṃ vijitamanuprāptam /",
    "K10bsu022_u:296": " evamukte rājā kṣatriyo mūrdhābhiṣiktastrātā tān rājño maṇḍalina etadavocat - kārayantu bhavantaḥ svakāni rājyāni dharmeṇa /",
    "K10bsu022_u:297": " hanta bhavanto mā prāṇinaṃ ghātayiṣyatha,",
    "K10bsu022_u:298": " mādattādāsyatha,",
    "K10bsu022_u:299": " mā kāmeṣu mithyā cariṣyatha,",
    "K10bsu022_u:300": " mā mṛṣā vakṣyatha,",
    "K10bsu022_u:301": " yāvanmā bhe vijite adharmamutpadyate,",
    "K10bsu022_u:302": " mādharmacāriṇo rocetha /",
    "K10bsu022_u:303": " evaṃ khalu rājā kṣatriyo mūrdhābhiṣiktaḥ pūrvāṃ diśaṃ vijayati /",
    "K10bsu022_u:304": " pūrvāṃ diśaṃ vijitaḥ pūrvaṃ samudramavagāhya pūrvaṃ samudramavatarati /",
    "K10bsu022_u:305": " pūrvaṃ samudramavatīrya samyageva ṛddhyā vihāyasā dakṣiṇena vrajati /",
    "K10bsu022_u:306": " anveti rājā cakravartī sārdhaṃ caturaṅgeṇa balakāyena /",
    "K10bsu022_u:307": " pūrvavadevaṃ dakṣiṇāṃ diśaṃ vijayati /",
    "K10bsu022_u:308": " yathā dakṣiṇāmevaṃ paścimāmuttarāṃ diśaṃ vijayati /",
    "K10bsu022_u:309": " uttarāṃ diśaṃ vijitya uttarasamudramavagāhate /",
    "K10bsu022_u:310": " avagāhyottarātsamudrātpratyuttarati /",
    "K10bsu022_u:311": " pratyuttīrya samyageva ṛddhyā vihāyasā rājadhānīmāgatyopari antaḥpuradvāre 'kṣatamevāsthāt /",
    "K10bsu022_u:312": " evaṃrūpeṇa rājā kṣatriyo mūrdhābhiṣiktaścakraratnena samanvāgato bhavati //",
    "K10bsu022_u:313": " kathaṃrūpeṇa rājā cakravartī hastiratnena samanvāgato bhavati?",
    "K10bsu022_u:314": " iha rājñaḥ kṣatriyasya mūrdhābhiṣiktasya pūrvavaddhastiratnamutpadyate /",
    "K10bsu022_u:315": " sarvaśvetaṃ saptāṅgasupratiṣṭhitaṃ svarṇacūḍakaṃ svarṇadhvajaṃ svarṇālaṃkāraṃ hemajālapraticchannaṃ ṛddhimantaṃ vihāyasā gāminaṃ vikurvaṇādharmiṇaṃ yaduta bodhirnāma nāgarājā /",
    "K10bsu022_u:316": " yadā ca rājā kṣatriyo mūrdhābhiṣiktastaddhastiratnaṃ mīmāṃsitukāmo bhavati,",
    "K10bsu022_u:317": " atha sūryasyābhyudgamanavelāyāṃ taddhastiratnamabhiruhya imāmeva mahāpṛthivīṃ samudraparikhāṃ",
    "K10bsu022_u:318": " samudraparyantāṃ samantato 'nvāhiṇḍya rājadhānīmāgatya praśāsanaratiḥ pratyanubhavati /",
    "K10bsu022_u:319": " evaṃrūpeṇa rājā cakravartī hastiratnena samanvāgato bhavati //",
    "K10bsu022_u:320": " kathaṃrūpeṇa rājā cakravartī aśvaratnena samanvāgato bhavati?",
    "K10bsu022_u:321": " atha rājñaḥ kṣatriyasya mūrdhābhiṣiktasya pūrvavadaśvaratnamutpadyate /",
    "K10bsu022_u:322": " sarvanīlaṃ kṛṣṇaśirasaṃ muñjakeśamādṛtavadanaṃ svarṇadhvajaṃ svarṇālaṃkāraṃ hemajālapraticchannaṃ ṛddhimantaṃ vihāyasā gāminaṃ vikurvaṇādharmiṇaṃ yaduta bālāhako nāmāśvarājam /",
    "K10bsu022_u:323": " yadā ca rājā kṣatriyo mūrdhābhiṣikto 'śvaratnaṃ mīmāṃsitukāmo bhavati,",
    "K10bsu022_u:324": " atha sūryasyābhyudgamanavelāyāmaśvaratnamabhiruhya imāmeva mahāpṛthvīṃ samudraparikhāṃ samudraparyantāṃ samantanto 'nvāhiṇḍya rājadhānīmāgatya praśāsanaratiḥ pratyanubhavati /",
    "K10bsu022_u:325": " evaṃrūpeṇa rājā cakravartīṃ aśvaratnena samanvāgato bhavati //",
    "K10bsu022_u:326": " kathaṃrūpeṇa rājā cakravartīṃ maṇiratnena samanvāgato bhavati?",
    "K10bsu022_u:327": " iha rājñaḥ kṣatriyasya mūrdhābhiṣiktasya pūrvavanmaṇiratnamutpadyate śuddhanīlavaiḍūryamaṣṭāṃśaṃ suparikarmakṛtam /",
    "K10bsu022_u:328": " tasya khalu punarmaṇiratnasyābhayā sarvamantaḥpuramavabhāsyena sphuṭaṃ bhavati /",
    "K10bsu022_u:329": " yadā ca rājā kṣatriyo mūrdhābhiṣiktastaṃ (Vaidya 13)",
    "K10bsu022_u:330": " maṇiratnaṃ mīmāṃsitukāmo bhavati,",
    "K10bsu022_u:331": " atha rātryāmardharātrasamaye 'ndhakāratamisrāyāṃ taṃ maṇiratnaṃ dhvajāgre ucchrāpayitvā udyānabhūmiṃ niryāti subhūmidarśanāya /",
    "K10bsu022_u:332": " tasya khalu punarmaṇiratnasyābhayāsarvāvantaṃ caturaṅgabalakāyamavabhāsena sphuṭībhavati sāmantena yojanam /",
    "K10bsu022_u:333": " ye khalu punastasya maṇiratnasya sāmantake manuṣyāḥ prativasanti,",
    "K10bsu022_u:334": " te tenāvabhāsenāsphuṭa samānā anyonyaṃ saṃjānanti,",
    "K10bsu022_u:335": " anyonyaṃ paśyanti,",
    "K10bsu022_u:336": " anyonyamāhuḥ - uttiṣṭha bhadramukhāḥ karmāntāni kārayataḥ āpaṇāni prasārayata,",
    "K10bsu022_u:337": " divā manyāmahe sūryamabhyudgatam /",
    "K10bsu022_u:338": " evaṃrūpeṇa rājā kṣatriyo mūrdhābhiṣikto maṇiratnena samanvāgato bhavati //",
    "K10bsu022_u:339": " kathaṃrūpeṇa rājā cakravartī strīratnena samanvāgato bhavati?",
    "K10bsu022_u:340": " iha rājñaḥ kṣatriyasya mūrdhābhiṣiktasya pūrvavatstrīratnamutpadyate /",
    "K10bsu022_u:341": " sadṛśī kṣatriyā nātidīrghā nātihrasvā nātisthūlā nātikṛśā nātigaurī nātikṛṣṇā abhirūpā prāsādikā darśanīyā /",
    "K10bsu022_u:342": " tasyāḥ sarvaromakūpebhyaścandanagandhaṃ pravāti,",
    "K10bsu022_u:343": " mukhāccotpalagandhaṃ pravāti /",
    "K10bsu022_u:344": " kācilindikasukhasaṃsparśā /",
    "K10bsu022_u:345": " śītalakāle cāsyā uṣṇasaṃsparśāni gātrāṇi bhavanti,",
    "K10bsu022_u:346": " uṣṇakāle ca śītasaṃsparśāni /",
    "K10bsu022_u:347": " sā rājānaṃ cakravartinaṃ muktvā nānyasmin manasāpi rāgaṃ karoti kiṃ punaḥ kāyena /",
    "K10bsu022_u:348": " evaṃrūpeṇa rājā cakravartī strīratnena samanvāgato bhavati //",
    "K10bsu022_u:349": " kathaṃrūpeṇa rājā cakravartī gṛhapatiratnena samanvāgato bhavati?",
    "K10bsu022_u:350": " iha rājñaḥ kṣatriyasya mūrdhābhiṣiktasya pūrvavad gṛhapatiratnamutpadyate paṇḍito vyakto medhāvī divyacakṣuḥ /",
    "K10bsu022_u:351": " sa tena divyacakṣuṣā sāmantena yojanaṃ sasvāmikāni nidhānāni paśyati,",
    "K10bsu022_u:352": " asvāmikāni nidhānāni paśyati /",
    "K10bsu022_u:353": " sa yāni tāni bhavanti asvāmikāni,",
    "K10bsu022_u:354": " tai rājñaścakravartino dhanena karaṇīyaṃ karoti /",
    "K10bsu022_u:355": " evaṃrūpeṇa rājā cakravartī gṛhapatiratnena samanvāgato bhavati //",
    "K10bsu022_u:356": " kathaṃrūpeṇa rājā cakravartī pariṇāyakaratnena samanvāgato bhavati?",
    "K10bsu022_u:357": " iha rājñaḥ kṣatriyasya mūrdhāṣibhiktasya pūrvavatpariṇāyakaratnamutpadyate paṇḍito vyakto medhāvī /",
    "K10bsu022_u:358": " rājñacakravartinaścintitamātreṇa udyojayitavyaṃ senāmudyojayati sma /",
    "K10bsu022_u:359": " evaṃrūpeṇa rājā cakravartī pariṇāyakaratnena samanvāgato bhavati /",
    "K10bsu022_u:360": " ebhiḥ saptaratnaiḥ samanvāgato bhaviṣyati /",
    "K10bsu022_u:361": " bhavati cāsya putrasahasraṃ śūrāṇāṃ vīrāṇāṃ varāṅgarūpiṇāṃ parasainyapramardakānām /",
    "K10bsu022_u:362": " sa imāṃ mahāpṛthivīṃ sasāgaraparyantāmakhilāmakaṇṭakāmadaṇḍenāśastreṇābhinirjityādhyāsayati /",
    "K10bsu022_u:363": " sacedagārādanagārikāṃ pravrajiṣyati,",
    "K10bsu022_u:364": " vāntachandarāgo netā ananyadevaḥ śāstā devānāṃ ca manuṣyāṇāṃ ceti //",
    "K10bsu022_u:365": " tathā anye 'pi devaputrā jambudvīpamāgatya pratyekabuddhebhya ārocayanti sma - riñcata mārṣā buddhakṣetram /",
    "K10bsu022_u:366": " ito dvādaśavatsare bodhisattvo mātuḥ kukṣimavakramiṣyati //",
    "K10bsu022_u:367": " tena khalu punarbhikṣavaḥ samayena rājagṛhe mahānagare golāṅgulaparivartane parvate mātaṅgo nāma pratyekabuddho viharati sma /",
    "K10bsu022_u:368": " sa taṃ śabdaṃ śrutvā kardama iva śilāyāṃ prasthāya vihāyasā saptatālamātramatyudgamya ca tejodhātuṃ samāpadyolkeva parinirvāṇo 'yam /",
    "K10bsu022_u:369": " yattasya pittaśleṣmasnāyvasthimāṃsarudhiraṃ (Vaidya 14)",
    "K10bsu022_u:370": " cāsīt, tatsarvaṃ tejasā paryavadānamagacchat /",
    "K10bsu022_u:371": " śuddhaśarīrāṇyeva bhūmau prāpatan /",
    "K10bsu022_u:372": " adyāpi ca tāni ṛṣipadānyeva saṃjñāyante //",
    "K10bsu022_u:373": " tena khalu punarbhikṣavaḥ samayena vārāṇasyāṃ ṛṣipatane mṛgadāve pañca pratyekabuddhaśatāni viharanti sma /",
    "K10bsu022_u:374": " te 'pi taṃ śabdaṃ śrutvā vihāyasā saptatālamātramatyudgamya tejodhātuṃ samāpadyolkeva parinirvānti sma /",
    "K10bsu022_u:375": " yatteṣāṃ pittaśleṣmamāṃsāsthisnāyurudhiraṃ cābhūt,",
    "K10bsu022_u:376": " tatsarvaṃ tejasā paryavadānamagacchat /",
    "K10bsu022_u:377": " śuddhaśarīrāṇyeva bhūmau prāpatan /",
    "K10bsu022_u:378": " asminnṛṣayaḥ patitā iti tasmātprabhṛti ṛṣipatanasaṃjñodapādi /",
    "K10bsu022_u:379": " abhayadattāśca tasmin mṛgāḥ prativasanti iti tadagreṇa mṛgadāvasya mṛgadāva iti saṃjñodapādi //",
    "K10bsu022_u:380": " iti hi bhikṣavo bodhisattvastuṣitavarabhavanasthitaścatvāri mahāvilokitāni vilokayati sma /",
    "K10bsu022_u:381": " katamāni catvāri?",
    "K10bsu022_u:382": " tadyathā - kālavilokitaṃ dvīpavilokitaṃ deśavilokitaṃ kulavilokitam //",
    "K10bsu022_u:383": " kiṃ kāraṇaṃ bhikṣavo bodhisattvaḥ kālavilokitaṃ vilokayati sma?",
    "K10bsu022_u:384": " na bodhisattva ādipravṛtte loke sattvasaṃvartanīkālasamaye mātuḥ kukṣimavakrāmati,",
    "K10bsu022_u:385": " atha tarhi yadā vyakto lokaḥ susthito bhavati,",
    "K10bsu022_u:386": " jāti prajñāyate,",
    "K10bsu022_u:387": " jarā prajñāyate,",
    "K10bsu022_u:388": " vyādhi prajñāyate,",
    "K10bsu022_u:389": " maraṇaṃ prajñāyate,",
    "K10bsu022_u:390": " tadā bodhisattvo mātuḥ kukṣimavakrāmati //",
    "K10bsu022_u:391": " kiṃ kāraṇaṃ bodhisattvo dvīpavilokitaṃ vilokayati sma?",
    "K10bsu022_u:392": " na bodhisattvā pratyantadvīpā upapadyante,",
    "K10bsu022_u:393": " na purvavidehe,",
    "K10bsu022_u:394": " nāparagodānīye,",
    "K10bsu022_u:395": " na cottarakurau /",
    "K10bsu022_u:396": " atha tarhi jambudvīpa evopapadyante //",
    "K10bsu022_u:397": " kiṃ kāraṇaṃ bhikṣavo bodhisattvo deśavilokitaṃ vilokayati sma?",
    "K10bsu022_u:398": " na bodhisattvāḥ pratyantajanapadeṣūpapadyante,",
    "K10bsu022_u:399": " yeṣu manuṣyā andhajātyā jaḍā eḍamūkajātīyā abhavyāḥ subhāṣitadurbhāṣitānāmarthaṃ jñātum /",
    "K10bsu022_u:400": " atha tarhi bodhisattvā madhyameṣveva janapadeṣūpapadyante //",
    "K10bsu022_u:401": " kiṃ kāraṇaṃ bhikṣavo bodhisattvaḥ kulavilokitaṃ vilokayati sma?",
    "K10bsu022_u:402": " na bodhisattvā hīnakuleṣūpapadyante caṇḍālakuleṣu vā veṇukārakule vā rathakārakule vā puṣkasakule vā /",
    "K10bsu022_u:403": " atha tarhi kuladvaye evopapadyante brāhmaṇakule kṣatriyakule ca /",
    "K10bsu022_u:404": " tatra yadā brāhmaṇaguruko loko bhavati,",
    "K10bsu022_u:405": " tadā brāhmaṇakule upapadyante /",
    "K10bsu022_u:406": " yadā kṣatriyaguruko loko bhavati,",
    "K10bsu022_u:407": " tadā kṣatriyakule upapadyante /",
    "K10bsu022_u:408": " etarhi bhikṣavaḥ kṣatriyaguruko lokaḥ /",
    "K10bsu022_u:409": " tasmādbodhisattvāḥ kṣatriyakule upapadyante /",
    "K10bsu022_u:410": " tamarthaṃ ca saṃpratītya bodhisattvastuṣitavarabhavanasthaścatvāri mahāvilokitāni vilokayati sma //",
    "K10bsu022_u:411": " evaṃ cāvalokya tūṣṇīmabhūt /",
    "K10bsu022_u:412": " iti hi bhikṣavaste devaputrāḥ bodhisattvasyānyonyaṃ paripṛcchanti sma - katamasmin kularatne kiyadrūpāyāṃ jananyāṃ bodhisattvaḥ pratiṣṭhateti",
    "K10bsu022_u:413": " tatra kecidāhuḥ - idaṃ vaidehīkulaṃ magadheṣu janapadeṣu ṛddhaṃ ca sphītaṃ ca kṣemaṃ subhikṣaṃ ca /",
    "K10bsu022_u:414": " idaṃ pratirūpamasya bodhisattvasya garbhasthānam /",
    "K10bsu022_u:415": " apare tvāhuḥ - na tatpratirūpam /",
    "K10bsu022_u:416": " tatkasmāt? tathā hi - tanna (Vaidya 15)",
    "K10bsu022_u:417": " mātṛśuddhaṃ pitṛśuddhaṃ aplutaṃ cañcalamanavasthitaṃ parittapuṇyābhiṣyanditaṃ na vipulapuṇyābhiṣiktaṃ satkulapradeśopacāraṃ nodyānasarastaḍāgākīrṇaṃ karvaṭamiva pratyantavāsam /",
    "K10bsu022_u:418": " tena na tatpratirūpam //",
    "K10bsu022_u:419": " apare tvāhuḥ - idaṃ punaḥ kauśalakulaṃ mahāvāhanaṃ ca mahāparivāraṃ ca mahādhanaṃ ca /",
    "K10bsu022_u:420": " tatpratirūpamasya bodhisattvasya garbhapratisaṃsthānāyeti /",
    "K10bsu022_u:421": " apare 'pyāhuḥ - tadapyapratirūpam /",
    "K10bsu022_u:422": " tatkasmāddhetoḥ?",
    "K10bsu022_u:423": " tathā hi - kauśalakulaṃ mātaṅgacyutyupapannaṃ na mātṛpitṛśuddham /",
    "K10bsu022_u:424": " hīnādhimuktikaṃ na ca kuloditaṃ na cāparimitadhanaratnanidhisamutthitam /",
    "K10bsu022_u:425": " tena na tatpratirūpam //",
    "K10bsu022_u:426": " apare tvāhuḥ - idaṃ vaṃśarājakulaṃ ṛddhaṃ ca sphītaṃ ca kṣemaṃ ca subhikṣaṃ ca /",
    "K10bsu022_u:427": " idaṃ pratirūpamasya bodhisattvasya garbhasthānamiti /",
    "K10bsu022_u:428": " apara evamāhuḥ - idamapyapratirūpam /",
    "K10bsu022_u:429": " kiṃ kāraṇam?",
    "K10bsu022_u:430": " tathāhi - vaṃśarājakulaṃ prākṛtaṃ ca caṇḍaṃ ca na cojjvalitatejasaṃ parapuruṣajanmāvṛtaṃ ca na mātṛpitṛsvatejaḥ karmābhinirvṛttaṃ ca /",
    "K10bsu022_u:431": " ucchedavādī ca tatra rājā /",
    "K10bsu022_u:432": " tena tadapyapratirūpam //",
    "K10bsu022_u:433": " apare 'pyāhuḥ - iyaṃ vaiśālī mahānagarī ṛddhā ca sphītā ca kṣemā ca subhikṣā ca ramaṇīyā",
    "K10bsu022_u:434": " cākīrṇabahujanamanuṣyā ca vitardiniryūhatoraṇagavākṣaharmyakūṭāgāraprāsādatalasamalaṃkṛtā",
    "K10bsu022_u:435": " ca puṣpavāṭikāvanarājisaṃkusumitā ca amarabhavanapuraprākāśyā /",
    "K10bsu022_u:436": " sā pratirūpāsya bodhisattvasya garbhapratisaṃsthānāyeti /",
    "K10bsu022_u:437": " apara āhuḥ - sāpyapratirūpā /",
    "K10bsu022_u:438": " kiṃ kāraṇam?",
    "K10bsu022_u:439": " tathā hi - teṣāṃ nāsti parasparanyāyavāditā,",
    "K10bsu022_u:440": " nāsti dharmācaraṇam,",
    "K10bsu022_u:441": " noccamadhyavṛddhajyeṣṭhānupālitā /",
    "K10bsu022_u:442": " ekaika eva manyate - ahaṃ rājā,",
    "K10bsu022_u:443": " ahaṃ rājeti /",
    "K10bsu022_u:444": " na ca kasyacicchiṣyatvamabhyupagacchati na dharmatvam /",
    "K10bsu022_u:445": " tena sāpyapratirūpā //",
    "K10bsu022_u:446": " apare tvevamāhuḥ - idaṃ pradyotakulaṃ mahābalaṃ ca mahāvāhanaṃ ca paracamūśirasi vijayalabdhaṃ ca /",
    "K10bsu022_u:447": " tatpratirūpamasya bodhisattvasya garbhapratisaṃsthānāyeti /",
    "K10bsu022_u:448": " apare tvevamāhuḥ - tadapyapratirūpam /",
    "K10bsu022_u:449": " kiṃ kāraṇam?",
    "K10bsu022_u:450": " tathā hi - te caṇḍāśca capalāśca raudrāśca paruṣāśca sāhasikāśca,",
    "K10bsu022_u:451": " na ca karmadarśinaḥ /",
    "K10bsu022_u:452": " tena tadapyapratirūpamasya bodhisattvasya garbhapratisaṃsthānāyeti //",
    "K10bsu022_u:453": " apara evamāhuḥ - iyaṃ mathurā nagarī ṛddhā ca sphītā ca kṣemā ca subhikṣā cākīrṇabahujanamanuṣyā ca /",
    "K10bsu022_u:454": " rājñaḥ subāhoḥ kaṃsakulasya śūraseneśvarasya rājadhāniḥ /",
    "K10bsu022_u:455": " sā pratirūpāsya bodhisattvasya garbhapratisaṃsthānāyeti /",
    "K10bsu022_u:456": " apare tvāhuḥ - sāpyapratirūpā /",
    "K10bsu022_u:457": " kiṃ kāraṇam?",
    "K10bsu022_u:458": " tathāhi - sa rājā mithyādṛṣṭikulavaṃśaprasūto dasyurājā /",
    "K10bsu022_u:459": " na yujyate caramabhavikasya bodhisattvasya mithyādṛṣṭikule upapattum /",
    "K10bsu022_u:460": " tena sāpyapratirūpā //",
    "K10bsu022_u:461": " apare 'pyāhuḥ - ayaṃ hastināpure mahānagare rājā pāṇḍavakulavaṃśaprasūtaḥ śūro vīryavān",
    "K10bsu022_u:462": " varāṅgarūpasaṃpannaḥ parasainyapramardakānāṃ tatkulaṃ pratirūpamasya bodhisattvasya",
    "K10bsu022_u:463": " garbhapratisaṃsthānāyeti /",
    "K10bsu022_u:464": " apare 'pyāhuḥ - tadapyapratirūpam /",
    "K10bsu022_u:465": " kiṃ kāraṇam?",
    "K10bsu022_u:466": " tathā hi - pāṇḍavakulaprasūtaiḥ kulavaṃśo 'tivyākulīkṛto (Vaidya 16)",
    "K10bsu022_u:467": " yudhiṣṭhiro dharmasya putra iti kathayati,",
    "K10bsu022_u:468": " bhīmaseno vāyoḥ,",
    "K10bsu022_u:469": " arjuna indrasya,",
    "K10bsu022_u:470": " nakulasahadevāvaśvinoriti /",
    "K10bsu022_u:471": " tena tadapi kulamapratirūpamasya bodhisattvasya garbhasaṃsthānāyeti //",
    "K10bsu022_u:472": " apara āhuḥ - iyaṃ mithilā nagarī atīva ramaṇīyā maithilasya rājñaḥ sumitrasya nivāsabhūmiḥ /",
    "K10bsu022_u:473": " sa rājā prabhūtahastyaśvarathapadātibalakāyasamanvitaḥ prabhūtahiraṇyasuvarṇamaṇimuktāvaiḍūryaśaṅkhaśilāpravālajātarūparajatavittopakaraṇaḥ",
    "K10bsu022_u:474": " sarvasāmantarājābhītabalaparākramo mitravān dharmavatsalaḥ /",
    "K10bsu022_u:475": " tatkulaṃ pratirūpamasya bodhisattvasya garbhapratisaṃsthānāyeti /",
    "K10bsu022_u:476": " anya ūcuḥ - tadapyapratirūpam /",
    "K10bsu022_u:477": " astyasau rājā sumitra evaṃguṇayuktaḥ,",
    "K10bsu022_u:478": " kiṃ tvativṛddho na samarthaḥ prajāmutpādayitumatibahuputraśca /",
    "K10bsu022_u:479": " tasmāttadapi kulamapratirūpamasya bodhisattvasya garbhapratisaṃsthānāyeti //",
    "K10bsu022_u:480": " evaṃ bhikṣavaste bodhisattvā devaputrāśca sarvasmin jambudvīpe ṣoḍaśajānapadeṣu yāni kāniciduccoccāni rājakulāni,",
    "K10bsu022_u:481": " tāni sarvāṇi vyavalokayantaḥ(tāni)",
    "K10bsu022_u:482": " sarvāṇi sadoṣāṇyadrākṣuḥ /",
    "K10bsu022_u:483": " teṣāṃ cintāmanaskāraprayuktānāṃ jñānaketudhvajo nāma devaputro 'vaivartiko bodhāya kṛtaniścayo 'sminmahāyāne /",
    "K10bsu022_u:484": " sa tāṃ mahatīṃ bodhisattvadevaparṣadametadavocat - etanmārṣā etameva bodhisattvamupasaṃkramya pariprakṣyāmaḥ - kīdṛgguṇasaṃpanne kule caramabhaviko bodhisattvaḥ pratyājāyata iti /",
    "K10bsu022_u:485": " sādhviti te sarve kṛtāñjalipuṭā bodhisattvamupasaṃkramya paryaprākṣuḥ - kīdṛgguṇasaṃpanne satpuruṣakularatne caramabhaviko bodhisattvaḥ pratyājāyata iti //",
    "K10bsu022_u:486": " tato bodhisattvastaṃ mahāntaṃ bodhisattvagaṇaṃ devagaṇaṃ ca vyavalokya etadavocat - catuṣṣaṣṭyākārairmārṣāḥ saṃpannakulaṃ bhavati yatra caramabhaviko bodhisattvaḥ pratyājāyate /",
    "K10bsu022_u:487": " katamaiścatuṣṣaṣṭyākāraiḥ? tadyathā /",
    "K10bsu022_u:488": " abhijñātaṃ ca tatkulaṃ bhavati /",
    "K10bsu022_u:489": " akṣudrānupaghāti ca tatkulaṃ bhavati /",
    "K10bsu022_u:490": " jātisaṃpannaṃ ca tatkulaṃ bhavati /",
    "K10bsu022_u:491": " gotrasaṃpannaṃ ca tatkulaṃ bhavati /",
    "K10bsu022_u:492": " pūrvapuruṣayugasaṃpannaṃ ca tatkulaṃ bhavati /",
    "K10bsu022_u:493": " abhijātapuruṣayugasaṃpannaṃ ca tatkulaṃ bhavati /",
    "K10bsu022_u:494": " abhilakṣitapuruṣayugasaṃpannaṃ ca tatkulaṃ bhavati /",
    "K10bsu022_u:495": " maheśākhyapuruṣayugasaṃpannaṃ ca tatkulaṃ bhavati /",
    "K10bsu022_u:496": " bahustrīkaṃ ca tatkulaṃ bhavati /",
    "K10bsu022_u:497": " bahupuruṣaṃ ca tatkulaṃ bhavati /",
    "K10bsu022_u:498": " abhītaṃ ca tatkulaṃ bhavati /",
    "K10bsu022_u:499": " adīnālīnaṃ ca tatkulaṃ bhavati /",
    "K10bsu022_u:500": " alubdhaṃ ca tatkulaṃ bhavati /",
    "K10bsu022_u:501": " śīlavacca tatkulaṃ bhavati /",
    "K10bsu022_u:502": " prajñāvacca tatkulaṃ bhavati /",
    "K10bsu022_u:503": " amātyāvekṣitaṃ ca tatkulaṃ bhavati bhogān paribhunakti /",
    "K10bsu022_u:504": " avandhyaśilpaniveśanaṃ ca tatkulaṃ bhavati bhogān paribhunakti /",
    "K10bsu022_u:505": " dṛḍhamitraṃ ca tatkulaṃ bhavati /",
    "K10bsu022_u:506": " tiryagyonigataprāṇānuparodhakaraṃ ca tatkulaṃ bhavati /",
    "K10bsu022_u:507": " kṛtajñaṃ ca kṛtaveditaṃ ca tatkulaṃ bhavati /",
    "K10bsu022_u:508": " acchandagāminaṃ ca tatkulaṃ bhavati /",
    "K10bsu022_u:509": " adoṣagāminaṃ ca tatkulaṃ bhavati /",
    "K10bsu022_u:510": " amohagāminaṃ ca tatkulaṃ bhavati /",
    "K10bsu022_u:511": " abhayagāminaṃ ca tatkulaṃ bhavati /",
    "K10bsu022_u:512": " anavadyabhīru ca tatkulaṃ bhavati /",
    "K10bsu022_u:513": " amohavihāri ca tatkulaṃ bhavati /",
    "K10bsu022_u:514": " sthūlabhikṣaṃ ca tatkulaṃ bhavati /",
    "K10bsu022_u:515": " kriyādhimuktaṃ ca tatkulaṃ bhavati /",
    "K10bsu022_u:516": " tyāgādhimuktaṃ ca tatkulaṃ bhavati /",
    "K10bsu022_u:517": " dānādhimuktaṃ ca tatkulaṃ bhavati /",
    "K10bsu022_u:518": " paruṣakāramati ca tatkulaṃ (Vaidya 17) bhavati /",
    "K10bsu022_u:519": " dṛḍhavikramaṃ ca tatkulaṃ bhavati /",
    "K10bsu022_u:520": " balavikramaṃ ca tatkulaṃ bhavati /",
    "K10bsu022_u:521": " śreṣṭhavikramaṃ ca tatkulaṃ bhavati /",
    "K10bsu022_u:522": " ṛṣipūjakaṃ ca tatkulaṃ bhavati /",
    "K10bsu022_u:523": " devatāpūjakaṃ ca tatkulaṃ bhavati /",
    "K10bsu022_u:524": " caityapūjakaṃ ca tatkulaṃ bhavati /",
    "K10bsu022_u:525": " pūrvapretapūjakaṃ ca tatkulaṃ bhavati /",
    "K10bsu022_u:526": " apratibaddhavairaṃ ca tatkulaṃ bhavati /",
    "K10bsu022_u:527": " daśadigvighuṣṭaśabdaṃ ca tatkulaṃ bhavati /",
    "K10bsu022_u:528": " mahāparivāraṃ ca tatkulaṃ bhavati /",
    "K10bsu022_u:529": " abhedyaparivāraṃ ca tatkulaṃ bhavati /",
    "K10bsu022_u:530": " anuttaraparivāraṃ ca tatkulaṃ bhavati /",
    "K10bsu022_u:531": " kulajyeṣṭhaṃ ca tatkulaṃ bhavati /",
    "K10bsu022_u:532": " kulaśreṣṭhaṃ ca tatkulaṃ bhavati /",
    "K10bsu022_u:533": " kulavaśitāprāptaṃ ca tatkulaṃ bhavati /",
    "K10bsu022_u:534": " maheśākhyaṃ ca tatkulaṃ bhavati /",
    "K10bsu022_u:535": " mātṛjñaṃ ca tatkulaṃ bhavati /",
    "K10bsu022_u:536": " pitṛjñaṃ ca tatkulaṃ bhavati /",
    "K10bsu022_u:537": " śrāmaṇyaṃ ca tatkulaṃ bhavati /",
    "K10bsu022_u:538": " brāhmaṇyaṃ ca tatkulaṃ bhavati /",
    "K10bsu022_u:539": " prabhūtadhanadhānyakoṣakoṣṭhāgāraṃ ca tatkulaṃ bhavati /",
    "K10bsu022_u:540": " prabhūtahiraṇyasuvarṇamaṇimuktājātarūparajatavittopakaraṇaṃ ca tatkulaṃ bhavati /",
    "K10bsu022_u:541": " prabhūtahastyaśvoṣṭragaveḍakaṃ ca tatkulaṃ bhavati /",
    "K10bsu022_u:542": " prabhūtadāsīdāsakarmakarapauruṣeyaṃ ca tatkulaṃ bhavati /",
    "K10bsu022_u:543": " duṣpradharṣaṃ ca tatkulaṃ bhavati /",
    "K10bsu022_u:544": " sarvārthasiddhaṃ ca tatkulaṃ bhavati /",
    "K10bsu022_u:545": " cakravartikulaṃ ca tatkulaṃ bhavati /",
    "K10bsu022_u:546": " pūrvakuśalamūlasahāyopacitaṃ ca tatkulaṃ bhavati /",
    "K10bsu022_u:547": " bodhisattvakulakuloditaṃ ca tatkulaṃ bhavati /",
    "K10bsu022_u:548": " anavadyaṃ ca tatkulaṃ bhavati sarvajātivādadoṣaiḥ sadevake loke samārake sabrahmake saśramaṇabrāhmaṇikāyāṃ prajāyām /",
    "K10bsu022_u:549": " ebhirmārṣāścatuṣṣaṣṭyākāraiḥ samanvāgataṃ ca tatkulaṃ bhavati yasmiṃścaramaḥ bhaviko bodhisattva utpadyate //",
    "K10bsu022_u:550": " dvātriṃśatā mārṣā guṇākāraiḥ samanvāgatā sā strī bhavati yasyāḥ striyāścaramabhaviko bodhisattvaḥ kukṣāvavakrāmati /",
    "K10bsu022_u:551": " katamairdvātriṃśatā?",
    "K10bsu022_u:552": " yaduta abhijñātāyāṃ striyāṃ kukṣau caramabhaviko bodhisattvo 'vakrāmati /",
    "K10bsu022_u:553": " abhilakṣitāyā acchidropacārāyā jātisaṃpannāyāḥ kulasaṃpannāyā rūpasaṃpannāyā nāmasaṃpannāyā",
    "K10bsu022_u:554": " ārohapariṇāhasaṃpannāyā aprasūtāyāḥ śīlasaṃpannāyāḥ tyāgasaṃpannāyāḥ smitamukhāyāḥ",
    "K10bsu022_u:555": " pradakṣiṇagrāhiṇyā vyaktāyā vinītāyā viśāradāyā bahuśrutāyāḥ paṇḍitāyā aśaṭhāyā amāyāvinyā",
    "K10bsu022_u:556": " akrodhanāyā apagaterṣyāyā amatsarāyā acañcalāyā acapalāyā amukharāyāḥ kṣāntisaurabhyasaṃpannāyā",
    "K10bsu022_u:557": " hryapatrāpyasaṃpannāyā mandarāgadveṣamohāyā apagatamātṛgrāmadoṣāyāḥ pativratāyāḥ",
    "K10bsu022_u:558": " sarvākāraguṇasaṃpannāyāḥ striyāḥ kukṣau caramabhaviko bodhisattvo 'vakrāmati /",
    "K10bsu022_u:559": " ebhirmārṣā dvātriṃśatākāraiḥ samanvāgatā sā strī yasyāḥ striyāḥ kukṣau caramabhaviko bodhisattvo 'vakrāmati //",
    "K10bsu022_u:560": " na khalu punarmārṣāḥ kṛṣṇapakṣe bodhisattvo mātuḥ kukṣāvavakrāmati,",
    "K10bsu022_u:561": " api tu śuklapakṣe /",
    "K10bsu022_u:562": " evaṃ pañcadaśyāṃ pūrṇāyāṃ pūrṇimāyāṃ puṣyanakṣatrayoge poṣadhaparigṛhītāyā mātuḥ kukṣau caramabhaviko bodhisattvo 'vakrāmati //",
    "K10bsu022_u:563": " atha khalu te bodhisattvāste ca devaputrā bodhisattvasyāntikādimāmevarūpāṃ kulapariśuddhiṃ mātṛpariśuddhiṃ ca śrutvā cintāmanaskārā abhūvan",
    "K10bsu022_u:564": " katamaṃ kulaṃ evaṃguṇasamanvāgataṃ bhavedyāvadvidhamanena satpuruṣeṇa nirdiṣṭam?",
    "K10bsu022_u:565": " teṣāṃ cintāmanaskāraprayuktānāmetadabhūt - idaṃ khalvapi śākyakulaṃ ṛddhaṃ ca sphītaṃ ca kṣemaṃ ca subhikṣaṃ ca ramaṇīyaṃ cākīrṇabahujanamanuṣyaṃ ca /",
    "K10bsu022_u:566": " rājā śuddhodano mātṛśuddhaḥ (Vaidya 18)",
    "K10bsu022_u:567": " pitṛśuddhaḥ patnīśuddho 'parikṛṣṭasaṃpannāyāḥ svākārasuvijñāpakaḥ puṇyatejastejito",
    "K10bsu022_u:568": " mahāsaṃmatakule prasūtaścakravartivaṃśakulakulodito 'parimitadhananidhiratnasamanvāgataḥ",
    "K10bsu022_u:569": " karmadṛkca vigatapāpadṛṣṭikaśca /",
    "K10bsu022_u:570": " sarvaśākyaviṣaye caikarājā pūjito mānitaḥ śreṣṭhigṛhapatyamātyapāriṣadyānāṃ prāsādiko",
    "K10bsu022_u:571": " darśanīyo nātivṛddho nātitaruṇo 'bhirūpaḥ sarvaguṇopetaḥ śilpajñaḥ kālajña ātmajño",
    "K10bsu022_u:572": " dharmajñastattvajño lokajño lakṣaṇajño dharmarājo dharmeṇānuśāstā avaropitakuśalamūlānāṃ",
    "K10bsu022_u:573": " ca sattvānāṃ kapilavastumahānilayaḥ /",
    "K10bsu022_u:574": " ye 'pi tatropapannāste 'pi tatsvabhāvā eva /",
    "K10bsu022_u:575": " rājñaśca śuddhodanasya māyā nāma devī suprabuddhasya śākyādhipaterduhitā navataruṇī",
    "K10bsu022_u:576": " rūpayauvanasaṃpannā aprasūtā apagataputraduhitṛkā surūpā salekhyavicitreva darśanīyā",
    "K10bsu022_u:577": " devakanyeva sarvālaṃkārabhūṣitā apagatamātṛgrāmadoṣā satyavādinyakarkaśā aparuṣā",
    "K10bsu022_u:578": " acapalānavadyā kokilasvarā apralāpinī madhurapriyavādinī vyapagatākhilakrodhamadamānadarpapratighā",
    "K10bsu022_u:579": " anīrṣukā kālavādinī tyāgasaṃpannā śīlavatī patisaṃtuṣṭā pativratā parapuruṣacintāmanaskārāpagatā",
    "K10bsu022_u:580": " samasaṃhataśiraḥkarṇanāsā bhramavarasadṛśakeśī sulalāṭī subhrūrvyapagatabhrukuṭikā",
    "K10bsu022_u:581": " smitamukhī pūrvābhilāpinī ślakṣṇamadhuravacanā pradakṣiṇagrāhiṇī ṛjvī akuṭilā aśaṭhā",
    "K10bsu022_u:582": " amāyāvinī hryapatrāpyasaṃpannā acapalā acañcalā amukharā avikīrṇavacanā mandarāgadveṣamohā",
    "K10bsu022_u:583": " kṣāntisaurabhyasaṃpannā karacaraṇanayanasvārakṣitabuddhiḥ mṛdutaruṇahastapādā kācilindikasukhasaṃsparśā",
    "K10bsu022_u:584": " navanalinendīvarapatrasuviśuddhanayanā raktatuṅganāsā supratiṣṭhitāṅgī sendrāyudhamiva",
    "K10bsu022_u:585": " yaṣṭiḥ suvinītā suvibhaktāṅgapratyaṅgā aninditāṅgī bimboṣṭhī cārudaśanā anupūrvagrīvā",
    "K10bsu022_u:586": " svalaṃkṛtā sumanā vārṣikī suviśuddhadarśanā suvinītāṃsā anupūrvasujātabāhuścāpodarī",
    "K10bsu022_u:587": " anupahatapārśvā gambhīranābhimaṇḍalā vṛttasuvistīrṇaślakṣṇakaṭhinakaṭirvajrasaṃhananakalpasadṛśamātrā",
    "K10bsu022_u:588": " gajabhujasamasamāhitasadṛśorū aiṇeyamṛgasadṛśajaṅghā lākṣārasasadṛśapāṇipādā jagati",
    "K10bsu022_u:589": " nayanābhiramyā apratihatacakṣurindriyā manāpapriyadarśanā strīratnarūpaprativiśiṣṭā",
    "K10bsu022_u:590": " māyānirmitamiva bimbaṃ māyānāmasaṃketā kalāvicakṣaṇā nandana ivāpsaraḥ - prakāśā",
    "K10bsu022_u:591": " śuddhodanasya mahārājasyāntaḥpuramadhyagatā /",
    "K10bsu022_u:592": " sā pratirūpā bodhisattvasya jananī /",
    "K10bsu022_u:593": " yā ceyaṃ kulapariśuddhirbodhisattvenodāhṛtā,",
    "K10bsu022_u:594": " sā śākyakula eva saṃdṛśyate //",
    "K10bsu022_u:595": " tatredamucyate -",
    "K10bsu022_u:596": " prāsādi dharmoccayi śuddhasattvaḥ sudharmasiṃhāsani saṃniṣaṇṇaḥ /",
    "K10bsu022_u:597": " sabhāgadevaiḥ parivārito ṛṣiḥ saṃbodhisattvebhi mahāyaśobhiḥ // Lal_3.1 //",
    "K10bsu022_u:598": " tatropaviṣṭāna abhūṣi cintā katamatkulaṃ śuddhasusaṃprajānam /",
    "K10bsu022_u:599": " (Vaidya 19)",
    "K10bsu022_u:600": " yadbodhisattve pratirūpajanme mātā pitā kutra ca śuddhabhāvāḥ // Lal_3.2 //",
    "K10bsu022_u:601": " vyavalokayantaḥ khalu jambusāhvayaṃ yaḥ kṣatriyo rājakulo mahātmā /",
    "K10bsu022_u:602": " sarvān sadoṣānanucintayantaḥ śākyaṃ kulaṃ cādṛśu vītadoṣam // Lal_3.3 //",
    "K10bsu022_u:603": " śuddhodano rājakule kulīno narendravaṃśe suviśuddhagātraḥ /",
    "K10bsu022_u:604": " ṛddhaṃ ca sphītaṃ ca nirākulaṃ ca sagauravaṃ sajjanadhārmikaṃ ca // Lal_3.4 //",
    "K10bsu022_u:605": " anye 'pi sattvāḥ kapilāhvaye pure sarve suśuddhāśaya dharmayuktāḥ /",
    "K10bsu022_u:606": " udyānaārāmavihāramaṇḍitā kapilāhvaye śobhati janmabhūmiḥ // Lal_3.5 //",
    "K10bsu022_u:607": " sarve mahānagna balairupetā vistīrṇahastī navaratnavanti /",
    "K10bsu022_u:608": " iṣvastraśikṣāsu ca pāramiṃ gatā na cāparaṃ hiṃsiṣu jīvitārtham // Lal_3.6 //",
    "K10bsu022_u:609": " śuddhodanasya pramadā pradhānā nārīsahasreṣu hi sāgraprāptā /",
    "K10bsu022_u:610": " manoramā māyakṛteva bimbaṃ nāmena sā ucyati māyādevī // Lal_3.7 //",
    "K10bsu022_u:611": " surūparūyā yatha devakanyā suvibhaktagātrā śubhanirmalāṅgī /",
    "K10bsu022_u:612": " na so 'sti devo na ca mānuṣo vā yo māya dṛṣṭvātha labheta tṛptim // Lal_3.8 //",
    "K10bsu022_u:613": " na rāgaraktā na ca doṣaduṣṭā ślakṣṇā mṛdū sā ṛjusnigdhavākyā /",
    "K10bsu022_u:614": " (Vaidya 20)",
    "K10bsu022_u:615": " akarkaśā cāparuṣā ca saumyā smitīmukhā sā bhrukuṭīprahīṇā // Lal_3.9 //",
    "K10bsu022_u:616": " hrīmā vyapatrāpiṇī dharmacāriṇī nirmāṇa astabdha acañcalā ca /",
    "K10bsu022_u:617": " anīrṣukā cāpyaśaṭhā amāyā tyāgānuraktā sahamaitracittā // Lal_3.10 //",
    "K10bsu022_u:618": " karmekṣiṇī mithyaprayogahīnā satye sthitā kāyamanaḥsusaṃvṛtā /",
    "K10bsu022_u:619": " strīdoṣajālaṃ bhuvi yatprabhūtaṃ sarvaṃ tato 'syāḥ khalu naiva vidyate // Lal_3.11 //",
    "K10bsu022_u:620": " na vidyate kanya manuṣyaloke gandharvaloke 'tha ca devaloke /",
    "K10bsu022_u:621": " māyāya devīya samā kuto 'ntarī pratirūpa sā vai jananī maharṣeḥ // Lal_3.12 //",
    "K10bsu022_u:622": " jātīśatāṃ pañcamanūnakāri sā bodhisattvasya babhūva mātā /",
    "K10bsu022_u:623": " pitā ca śuddhodanu tatra tatra pratirūpa tasmājjananī guṇānvitā // Lal_3.13 //",
    "K10bsu022_u:624": " vratastha sā tiṣṭhati tāpasīva vratānucārī sahadharmacāriṇī /",
    "K10bsu022_u:625": " rājñābhyanujñāta varapralabdhā dvātriṃśa māsāmava kāma sevahi // Lal_3.14 //",
    "K10bsu022_u:626": " yatra pradeśe sthihate niṣīdate śayyāgatā ca kramaṇaṃ ca tasyāḥ /",
    "K10bsu022_u:627": " obhāsito bhoti sadevabhāgo ābhāya tasyāḥ śubhakarmaniṣṭhayā // Lal_3.15 //",
    "K10bsu022_u:628": " na so 'sti devāsura mānuṣo vā yo rāgacittena samartha prekṣitum /",
    "K10bsu022_u:629": " (Vaidya 21)",
    "K10bsu022_u:630": " paśyanti mātāṃ duhitāṃ ca sarve īryāpatheṣṭāryaguṇopapetā // Lal_3.16 //",
    "K10bsu022_u:631": " māyāya devyāḥ śubhakarmahetunā vivardhate rājakulaṃ viśālam /",
    "K10bsu022_u:632": " pradeśarājñāmapi cāpracāro vivardhate kīrti yaśaśca pārthive // Lal_3.17 //",
    "K10bsu022_u:633": " yathā ca māyā pratirūpabhājanaṃ yathāryasattvaḥ paramaṃ virājate /",
    "K10bsu022_u:634": " paśyeta evāvadhikaṃ guṇānvitā dayā sutā sā jananī ca māyā // Lal_3.18 //",
    "K10bsu022_u:635": " jambudhvaje 'nyā na hi sāsti nārī yasyā samarthā dharituṃ narottamaḥ /",
    "K10bsu022_u:636": " anyatra devyātiguṇānvitāyā daśanāgasāhasrabalaṃ hi yasyāḥ // Lal_3.19 //",
    "K10bsu022_u:637": " evaṃ hi te devasutā mahātmā saṃbodhisattvāśca viśālaprajñā /",
    "K10bsu022_u:638": " varṇanti māyāṃ jananīṃ guṇānvitāṃ pratirūpa sā śākyakulanandanasya // Lal_3.20 //",
    "K10bsu022_u:639": " iti //",
    "K10bsu022_u:640": " iti śrīlalitavistare kulapariśuddhiparivarto nāma tṛtīyo 'dhyāyaḥ //",
    "K10bsu022_u:641": " START Parivarta 4",
    "K10bsu022_u:642": " (Vaidya 22)",
    "K10bsu022_u:643": " dharmālokamukhaparivartaścaturthaḥ /",
    "K10bsu022_u:644": " iti hi bhikṣavo bodhisattvo janmakulaṃ vyavalokya uccadhvajaṃ nāma tuṣitālaye mahāvimānaṃ",
    "K10bsu022_u:645": " catuḥṣaṣṭiyojanānyāyāmavistāreṇa yasmin bodhisattvaḥ saṃniṣadya tuṣitebhyo devebhyo",
    "K10bsu022_u:646": " dharmaṃ deśayati sma,",
    "K10bsu022_u:647": " taṃ mahāvimānaṃ bodhisattvo 'bhirohati sma /",
    "K10bsu022_u:648": " abhiruhya ca sarvān tuṣitakāyikān devaputrānāmantrayate sma - saṃnipatantu bhavantaḥ",
    "K10bsu022_u:649": " cyutyākāraprayogaṃ nāma dharmānusmṛticaryānuśāsanīṃ paścimaṃ bodhisattvasyāntikāddharmaśravaṇaṃ śroṣyatheti /",
    "K10bsu022_u:650": " idaṃ khalvapi vacanaṃ śrutvā sarve tuṣitakāyikā devaputrāḥ sāpsarogaṇāstasmin vimāne saṃnipatanti sma //",
    "K10bsu022_u:651": " tatra bodhisattvena caturmahādvīpake lokadhātuvistarapramāṇo maṇḍalamātrādhiṣṭhito 'bhūt,",
    "K10bsu022_u:652": " tāvaccitrastāvaddarśanīyastāvatsvalaṃkṛtastāvatsuruciro yāvatsarve kāmāvacarā devā rūpāvacarāśca devaputrāḥ sveṣu bhavanavyūheṣu śmaśānasaṃjñāmutpādayāmāsuḥ",
    "K10bsu022_u:653": " tatra bodhisattvaḥ svapuṇyavipākaniṣyandaparimaṇḍite siṃhāsane niṣīdati sma anekamaṇiratnapādapratyupte",
    "K10bsu022_u:654": " anekapuṣpasaṃstarasaṃskṛte anekadivyagandhavāsopavāsite anekasāravaragandhanirdhūpite",
    "K10bsu022_u:655": " anekavarṇadivyapuṣpagandhasaṃstarasaṃskṛte anekamaṇiratnakṛtaśatasahasraprabhojjvālitatejasi",
    "K10bsu022_u:656": " anekamaṇiratnajālasaṃchanne anekakiṃkiṇījālasamīritābhinādite anekaratnaghaṇṭāśatasahasraraṇitanirghoṣe",
    "K10bsu022_u:657": " anekaratnajālaśatasahasraparisphuṭe anekaratnagaṇaśatasahasrasaṃchādite anekapaṭṭaśatasahasrābhipralambite",
    "K10bsu022_u:658": " anekapaṭṭadāmamālyaśatasahasrasamalaṃkṛte anekāpsaraḥśatasahasranṛtyagītavāditaparigīte",
    "K10bsu022_u:659": " anekaguṇaśatasahasravarṇite anekalokapālaśatasahasrānupālite anekaśakraśatasahasranamaskṛte",
    "K10bsu022_u:660": " anekabrahmaśatasahasrapraṇate anekabodhisattvakoṭīniyutaśatasahasraparigṛhīte daśadiganekabuddhakoṭīniyutaśatasahasrasamanvāhṛte",
    "K10bsu022_u:661": " aparimitakalpakoṭīniyutaśatasahasrapāramitāsaṃbhārapuṇyavipākaniṣyandasamudgate /",
    "K10bsu022_u:662": " iti hi bhikṣava evaṃguṇasamanvāgate siṃhāsane niṣadya bodhisattvastāṃ mahatīṃ devaparṣadamāmantrayate sma - vyavalokayata mārṣā bodhisattvasya kāyaṃ śatapuṇyalakṣaṇasamalaṃkṛtam /",
    "K10bsu022_u:663": " vyavalokayata pūrvadakṣiṇapaścimottarāsvadha ūrdhvaṃ samantāddaśadikṣu aprameyāsaṃkhyeyāgaṇanāsamatikrāntān bodhisattvān,",
    "K10bsu022_u:664": " ye tuṣitavarabhavanasthāḥ sarve caramabhavābhimukhā devagaṇaparivṛtāścyavanākāraṃ devatāsaṃharṣaṇaṃ dharmālokamukhaṃ saṃprakāśayanti /",
    "K10bsu022_u:665": " adrākṣīt sā sarvā devaparṣad bodhisattvādhisthānena tān bodhisattvān /",
    "K10bsu022_u:666": " dṛṣṭvā ca punaryena bodhisattvastena sāñjaliṃ praṇamya pañcamaṇḍalairnamasyanti sma /",
    "K10bsu022_u:667": " evaṃ codānamudānayanti (Vaidya 23)",
    "K10bsu022_u:668": " sma - sādhu acintyamidaṃ bodhisattvādhisthānaṃ yatra hi nāma vayaṃ vyavalokitamātreṇeyanto bodhisattvān paśyāma iti //",
    "K10bsu022_u:669": " atha bodhisattvaḥ punarapi tāṃ mahatīṃ devaparṣadamāmantryaivamāha - tena hi mārṣāḥ",
    "K10bsu022_u:670": " śṛṇuta cyutyākāraṃ devatāsaṃharṣaṇaṃ dharmālokamukhaṃ yadete bodhisattvā ebhyo devaputrebhyo bhāṣante /",
    "K10bsu022_u:671": " aṣṭottaramidaṃ mārṣā dharmālokamukhaṃ śataṃ yadavaśyaṃ bodhisattvena cyavanakālasamaye devaparṣadi saṃprakāśayitavyam /",
    "K10bsu022_u:672": " katamattadaṣṭottaraśatam?",
    "K10bsu022_u:673": " yaduta śraddhā mārṣā dharmālokamukhamabhedyāśayatāyai saṃvartate /",
    "K10bsu022_u:674": " prasādo dharmālokamukhamāvilacittaprasādanatāyai saṃvartate /",
    "K10bsu022_u:675": " prāmodyaṃ dharmālokamukhaṃ prasiddhyai saṃvartate /",
    "K10bsu022_u:676": " prīti dharmālokamukhaṃ cittaviśuddhyai saṃvartate /",
    "K10bsu022_u:677": " kāyasaṃvaro dharmālokamukhaṃ trikāyapariśuddhyai saṃvartate /",
    "K10bsu022_u:678": " vāksaṃvaro dharmālokamukhaṃ caturvāgdoṣaparivarjanatāyai saṃvartate /",
    "K10bsu022_u:679": " manaḥsaṃvaro dharmālokamukhamabhidhyāvyāpādamithyādṛṣṭiprahāṇāya saṃvartate /",
    "K10bsu022_u:680": " buddhānusmṛtidharmālokamukhaṃ buddhadarśanaviśuddhyai saṃvartate /",
    "K10bsu022_u:681": " dharmānusmṛti dharmālokamukhaṃ dharmadeśanāviśuddhyai saṃvartate /",
    "K10bsu022_u:682": " saṃghānusmṛti dharmālokamukhaṃ nyāyākramaṇatāyai saṃvartate /",
    "K10bsu022_u:683": " tyāgānusmṛti dharmālokamukhaṃ sarvopadhipratiniḥsargāyai saṃvartate /",
    "K10bsu022_u:684": " śīlānusmṛti dharmālokamukhaṃ praṇidhānaparipūrtyai saṃvartate /",
    "K10bsu022_u:685": " devatānusmṛti dharmālokamukhamudāracittatāyai saṃvartate /",
    "K10bsu022_u:686": " maitrī dharmālokamukhaṃ sarvopadhikapuṇyakriyāvastvabhibhāvanatāyai saṃvartate /",
    "K10bsu022_u:687": " karuṇā dharmālokamukhavihiṃsāparamatāyai saṃvartate /",
    "K10bsu022_u:688": " muditā dharmālokamukhaṃ sarvāratyapakarṣaṇatāyai saṃvartate /",
    "K10bsu022_u:689": " upekṣā dharmālokamukhaṃ kāmajugupsanatāyai saṃvartate /",
    "K10bsu022_u:690": " anityapratyavekṣā dharmālokamukhaṃ kāmarūpyārūpyarāgasamatikramāya saṃvartate /",
    "K10bsu022_u:691": " duḥkhapratyavekṣā dharmālokamukhaṃ praṇidhānasamucchedāya saṃvartate /",
    "K10bsu022_u:692": " anātmapratyavekṣā dharmālokamukhamātmānabhiniveśanatāyai saṃvartate /",
    "K10bsu022_u:693": " śāntapratyavekṣā dharmālokamukhamanunayāsaṃghukṣaṇatāyai saṃvartate /",
    "K10bsu022_u:694": " hrī dharmālokamukhamadhyātmopaśamāya saṃvartate /",
    "K10bsu022_u:695": " apatrāpyaṃ dharmālokamukhaṃ bahirdhāpraśamāya saṃvartate /",
    "K10bsu022_u:696": " satyaṃ dharmālokamukhaṃ devamanuṣyāvisaṃvādanatāyai saṃvartate /",
    "K10bsu022_u:697": " bhūtaṃ dharmālokamukhamātmāvisaṃvādanatāyai saṃvartate /",
    "K10bsu022_u:698": " dharmacaraṇaṃ dharmālokamukhaṃ dharmapratiśaraṇatāyai saṃvartate /",
    "K10bsu022_u:699": " triśaraṇagamanaṃ dharmālokamukhaṃ tryapāyasamatikramāya saṃvartate /",
    "K10bsu022_u:700": " kṛtajñatā dharmālokamukhaṃ kṛtakuśalamūlāvipraṇāśāya saṃvartate /",
    "K10bsu022_u:701": " kṛtaveditā dharmālokamukhaṃ parābhimanyatāyai saṃvartate /",
    "K10bsu022_u:702": " ātmajñatā dharmālokamukhamātmānutkarṣaṇatāyai saṃvartate /",
    "K10bsu022_u:703": " sattvajñatā dharmālokamukhaṃ parāpatsamānatāyai saṃvartate /",
    "K10bsu022_u:704": " dharmajñatā dharmālokamukhaṃ dharmānudharmapratipattyai saṃvartate /",
    "K10bsu022_u:705": " kālajñatā dharmālokamukhamamoghadarśanatāyai saṃvartate /",
    "K10bsu022_u:706": " nihatamānatā dharmālokamukhaṃ jñānatāparipūrtyai saṃvartate /",
    "K10bsu022_u:707": " apratihatacittatā dharmālokamukhamātmaparānurakṣaṇatāyai saṃvartate /",
    "K10bsu022_u:708": " anupanāho dharmālokamukhamakaukṛtyāya saṃvartate /",
    "K10bsu022_u:709": " adhimukti dharmālokamukhamavicikitsāparamatāyai saṃvartate /",
    "K10bsu022_u:710": " aśubhapratyavekṣā dharmālokamukhaṃ kāmavitarkaprahāṇāya saṃvartate /",
    "K10bsu022_u:711": " avyāpādo dharmālokamukhaṃ vyāpādavitarkaprahāṇāya saṃvartate /",
    "K10bsu022_u:712": " (Vaidya 24) amoho dharmālokamukhaṃ sarvājñānavidhamanatāyai saṃvartate /",
    "K10bsu022_u:713": " dharmārthikatā dharmālokamukhamarthapratiśaraṇatāyai saṃvartate /",
    "K10bsu022_u:714": " dharmakāmatā dharmālokamukhaṃ lokapratilambhāya saṃvartate /",
    "K10bsu022_u:715": " śrutaparyeṣṭi dharmālokamukhaṃ yoniśodharmapratyavekṣaṇatāyai saṃvartate /",
    "K10bsu022_u:716": " samyakprayogo dharmālokamukhaṃ samyakpratipattyai saṃvartate /",
    "K10bsu022_u:717": " nāmarūpaparijñā dharmālokamukhaṃ sarvasaṅgasamatikramāya saṃvartate /",
    "K10bsu022_u:718": " hetudṛṣṭisamuddhāto dharmālokamukhaṃ vidyādhimuktipratilambhāya saṃvartate /",
    "K10bsu022_u:719": " anunayapratighaprahāṇaṃ dharmālokamukhamanunnāmāvanāmanatāyai saṃvartate /",
    "K10bsu022_u:720": " skandhakauśalyaṃ dharmālokamukhaṃ duḥkhaparijñānatāyai saṃvartate /",
    "K10bsu022_u:721": " dhātusamatā dharmālokamukhaṃ samudayaprahāṇāya saṃvartate /",
    "K10bsu022_u:722": " āyatanāpakarṣaṇaṃ dharmālokamukhaṃ mārgabhāvanatāyai saṃvartate /",
    "K10bsu022_u:723": " anutpādakṣānti dharmālokamukhaṃ nirodhasākṣātkriyāyai saṃvartate /",
    "K10bsu022_u:724": " kāyagatānusmṛti dharmālokamukhaṃ kāyavivekatāyai saṃvartate /",
    "K10bsu022_u:725": " vedanāgatānusmṛti dharmālokamukhaṃ sarvaveditapratipraśrabdhyai saṃvartate /",
    "K10bsu022_u:726": " cittagatānusmṛti dharmālokamukhaṃ māyopamacittapratyavekṣaṇatāyai saṃvartate /",
    "K10bsu022_u:727": " dharmagatānusmṛti dharmālokamukhaṃ vitimirajñānatāyai saṃvartate /",
    "K10bsu022_u:728": " catvāri samyakprahāṇāni dharmālokamukhaṃ sarvākuśaladharmaprahāṇāya sarvakuśaladharmaparipūrtyai saṃvartate /",
    "K10bsu022_u:729": " catvāra ṛddhipādā dharmālokamukhaṃ kāyacittalaghutvāya saṃvartate /",
    "K10bsu022_u:730": " śraddhendriyaṃ dharmālokamukhamaparapraṇeyatāyai saṃvartate /",
    "K10bsu022_u:731": " vīryendriyaṃ dharmālokamukhaṃ suvicintitajñānatāyai saṃvartate /",
    "K10bsu022_u:732": " smṛtīndriyaṃ dharmālokamukhaṃ sukṛtakarmatāyai saṃvartate /",
    "K10bsu022_u:733": " samādhīndriyaṃ dharmālokamukhaṃ cittavimuktyai saṃvartate /",
    "K10bsu022_u:734": " prajñendriyaṃ dharmālokamukhaṃ pratyavekṣaṇajñānatāyai saṃvartate /",
    "K10bsu022_u:735": " śraddhābalaṃ dharmālokamukhaṃ mārabalasamatikramāya saṃvartate /",
    "K10bsu022_u:736": " vīryabalaṃ dharmālokamukhamavaivartikatāyai saṃvartate /",
    "K10bsu022_u:737": " smṛtibalaṃ dharmālokamukhamasaṃhāryatāyai saṃvartate /",
    "K10bsu022_u:738": " samādhibalaṃ dharmālokamukhaṃ sarvavitarkaprahāṇāya saṃvartate /",
    "K10bsu022_u:739": " prajñābalaṃ dharmālokamukhamanavamūḍhyatāyai saṃvartate /",
    "K10bsu022_u:740": " smṛtisaṃbodhyaṅgaṃ dharmālokamukhaṃ yathāvaddharmaprajānatāyai saṃvartate /",
    "K10bsu022_u:741": " dharmapravicayasaṃbodhyaṅgaṃ dharmālokamukhaṃ sarvadharmaparipūrtyai saṃvartate /",
    "K10bsu022_u:742": " vīryasaṃbodhyaṅgaṃ dharmālokamukhaṃ suvicitrabuddhitāyai saṃvartate /",
    "K10bsu022_u:743": " prītisaṃbodhyaṅgaṃ dharmālokamukhaṃ samādhyāyikatāyai saṃvartate /",
    "K10bsu022_u:744": " praśrabdhisaṃbodhyaṅgaṃ dharmālokamukhaṃ kṛtakaraṇīyatāyai saṃvartate /",
    "K10bsu022_u:745": " samādhisaṃbodhyaṅgaṃ dharmālokamukhaṃ samatānubodhāya saṃvartate /",
    "K10bsu022_u:746": " upekṣāsaṃbodhyaṅgaṃ dharmālokamukhaṃ sarvopapattijugupsanatāyai saṃvartate /",
    "K10bsu022_u:747": " samyagdṛṣṭi dharmālokamukhaṃ nyāyākramaṇatāyai saṃvartate /",
    "K10bsu022_u:748": " samyaksaṃkalpo dharmālokamukhaṃ sarvakalpavikalpaparikalpaprahāṇāya saṃvartate /",
    "K10bsu022_u:749": " samyagvāg dharmālokamukhaṃ sarvākṣararutaghoṣavākyapathapratiśrutkāsamatānubodhanatāyai saṃvartate /",
    "K10bsu022_u:750": " samyakkarmānto dharmālokamukhamakarmāvipākatāyai saṃvartate /",
    "K10bsu022_u:751": " samyagājīvo dharmālokamukhaṃ sarveṣaṇapratipraśrabdhyai saṃvartate /",
    "K10bsu022_u:752": " samyagvyāyāmo dharmālokamukhaṃ paratīragamanāya saṃvartate /",
    "K10bsu022_u:753": " samyaksmṛti dharmālokamukhamasmṛtyamanasikāratāyai saṃvartate /",
    "K10bsu022_u:754": " samyaksamādhi dharmālokamukhamakopyacetaḥsamādhipratilambhāya saṃvartate /",
    "K10bsu022_u:755": " bodhicittaṃ dharmālokamukhaṃ triratnavaṃśānupacchedāya saṃvartate /",
    "K10bsu022_u:756": " āśayo dharmālokamukhaṃ hīnayānāspṛhaṇatāyai saṃvartate /",
    "K10bsu022_u:757": " adhyāśayo dharmālokamukhamudārabuddhadharmādyālambanatāyai (Vaidya 25)",
    "K10bsu022_u:758": " saṃvartate /",
    "K10bsu022_u:759": " prayogo dharmālokamukhaṃ sarvakuśaladharmaparipūrtyai saṃvartate /",
    "K10bsu022_u:760": " dānapāramitā dharmālokamukhaṃ lakṣaṇānuvyañjanabuddhakṣatrapariśuddhyai matsarisattvaparipācanatāyai saṃvartate /",
    "K10bsu022_u:761": " śīlapāramitā dharmālokamukhaṃ sarvākṣaṇāpāyasamatikramāya duḥśīlasattvaparipācanatāyai saṃvartate /",
    "K10bsu022_u:762": " kṣāntipāramitā dharmālokamukhaṃ sarvavyāpādakhiladoṣamānamadadarpaprahāṇāya vyāpannacittasattvaparipācanatāyai saṃvartate /",
    "K10bsu022_u:763": " vīryapāramitā dharmālokamukhaṃ sarvakuśalamūladharmāraṅgottāraṇāya kuśīdasattvaparipācanatāyai saṃvartate /",
    "K10bsu022_u:764": " dhyānapāramitā dharmālokamukhaṃ sarvajñānābhijñotpādāya vikṣiptacittasattvaparipācanatāyai saṃvartate /",
    "K10bsu022_u:765": " prajñāpāramitā dharmālokamukhamavidyāmohatamondhakāropalambhadṛṣṭiprahāṇāya duṣprajñasattvaparipācanatāyai saṃvartate /",
    "K10bsu022_u:766": " upāyakauśalaṃ dharmālokamukhaṃ yathādhimuktasattveryāpathasaṃdarśanāya sarvabuddhadharmāvidhamanatāyai saṃvartate /",
    "K10bsu022_u:767": " catvāri saṃgrahavastūni dharmālokamukhaṃ sattvasaṃgrahāya saṃbodhiprāptasya ca dharmasaṃpratyavekṣaṇatāyai saṃvartate /",
    "K10bsu022_u:768": " sattvaparipāko dharmālokamukhamātmasukhānadhyavasānāyāparikhedatāyai saṃvartate /",
    "K10bsu022_u:769": " saddharmaparigraho dharmālokamukhaṃ sarvasattvasaṃkleśaprahāṇāya saṃvartate /",
    "K10bsu022_u:770": " puṇyasaṃbhāro dharmālokamukhaṃ sarvasattvopajīvyatāyai saṃvartate /",
    "K10bsu022_u:771": " jñānasaṃbhāro dharmālokamukhaṃ daśabalapratipūrtyai saṃvartate /",
    "K10bsu022_u:772": " śamathasaṃbhāro dharmālokamukhaṃ tathāgatasamādhipratilambhāya saṃvartate /",
    "K10bsu022_u:773": " vidarśanāsaṃbhāro dharmālokamukhaṃ prajñācakṣuḥpratilambhāya saṃvartate /",
    "K10bsu022_u:774": " pratisaṃvidavatāro dharmālokamukhaṃ dharmacakṣuḥpratilambhāya saṃvartate /",
    "K10bsu022_u:775": " pratiśaraṇāvatāro dharmālokamukhaṃ buddhacakṣuḥpariśuddhyai saṃvartate /",
    "K10bsu022_u:776": " dhāraṇīpratilambho dharmālokamukhaṃ sarvabuddhabhāṣitādhāraṇatāyai saṃvartate /",
    "K10bsu022_u:777": " pratibhānapratilambho dharmālokamukhaṃ sarvasattvasubhāṣitasaṃtoṣaṇāyai saṃvartate /",
    "K10bsu022_u:778": " ānulomikadharmakṣānti dharmālokamukhaṃ sarvabuddhadharmānulomanatāyai saṃvartate /",
    "K10bsu022_u:779": " anutpattikadharmakṣānti dharmālokamukhaṃ vyākaraṇapratilambhāya saṃvartate /",
    "K10bsu022_u:780": " avaivartikabhūmi dharmālokamukhaṃ sarvabuddhadharmapratipūrtyai saṃvartate /",
    "K10bsu022_u:781": " bhūmerbhūmisaṃkrāntijñānaṃ dharmālokamukhaṃ sarvajñajñānābhiṣekatāyai saṃvartate /",
    "K10bsu022_u:782": " abhiṣekabhūmi dharmālokamukhamavakramaṇajanmābhiniṣkramaṇaduṣkaracaryābodhimaṇḍopasaṃkramaṇamāra",
    "K10bsu022_u:783": " - dhvaṃsanabodhivibodhanadharmacakrapravartanamahāparinirvāṇasaṃdarśanatāyai saṃvartate /",
    "K10bsu022_u:784": " idaṃ tanmārṣā aṣṭottaraṃ dharmālokamukhaśataṃ yadavaśyaṃ bodhisattvena cyavanakālasamaye devaparṣadi saṃprakāśayitavyam //",
    "K10bsu022_u:785": " asmin khalu punarbhikṣavo dharmālokamukhaparivarte bodhisattvena nirdiśyamāne tasyāṃ devaparṣadi caturaśīterdevaputrasahasrāṇāmanuttarāyāṃ samyaksaṃbodhau cittānyutpadyante /",
    "K10bsu022_u:786": " dvātriṃśateśca devaputrasahasrāṇāṃ pūrvaparikarmakṛtānāmanutpattikeṣu dharmeṣu kṣāntipratilambho 'bhūt /",
    "K10bsu022_u:787": " ṣaṭtriṃśateśca devaputranayutānāṃ virajo vigatamalaṃ dharmeṣu dharmacakṣurviśuddham /",
    "K10bsu022_u:788": " sarvāvacca tuṣitavarabhavanaṃ jānumātraṃ divyaiḥ puṣpaiḥ saṃchāditamabhūt //",
    "K10bsu022_u:789": " iti hi bhikṣavo bodhisattvastasyā devaparṣado bhūyasyā mātrayā saṃharṣaṇārthaṃ tasyāṃ velāyāmimāṃ gāthāmabhāṣata -",
    "K10bsu022_u:790": " (Vaidya 26)",
    "K10bsu022_u:791": " tuṣitavarabhavananilayādyadā cyavati nāyakaḥ puruṣasiṃhaḥ /",
    "K10bsu022_u:792": " āmantrayate devān pramādamakhilaṃ visarjayata // Lal_4.1 //",
    "K10bsu022_u:793": " yā kāci rativiyūhā divyā mahasā vicintitā śrīmān /",
    "K10bsu022_u:794": " sarvaśubhakarmahetoḥ phalamidaṃ śṛṇurasya karmasya // Lal_4.2 //",
    "K10bsu022_u:795": " tasmādbhavata kṛtajñā apūrvaśubhasaṃcayaṃ kṣapitveha /",
    "K10bsu022_u:796": " mā gacchata punarapāyānasādhvasukhavedanā yatra // Lal_4.3 //",
    "K10bsu022_u:797": " dharmaśca yaḥ śruto 'yaṃ mamāntike gauravamupajanitvā /",
    "K10bsu022_u:798": " tatra pratipadyathā prāpsyatha niyataṃ sukhamanantam // Lal_4.4 //",
    "K10bsu022_u:799": " sarvamanitya kāmā adhruvaṃ na ca śāśvatā api na kalpāḥ /",
    "K10bsu022_u:800": " māyāmarīcisadṛśā vidyutphenopamā capalāḥ // Lal_4.5 //",
    "K10bsu022_u:801": " na ca kāmaguṇaratībhiḥ tṛptirlavaṇodakaṃ yathā pītvā /",
    "K10bsu022_u:802": " te tṛpta yeṣa prajñā āryā lokottarā virajā // Lal_4.6 //",
    "K10bsu022_u:803": " na taraṅgatulyakalpāḥ saṃgīti ca apsarobhi saṃvāsaḥ /",
    "K10bsu022_u:804": " anyonyagamayuktā yathaiva sāmāyi kāmaṃ ca // Lal_4.7 //",
    "K10bsu022_u:805": " na ca saṃskṛte sahāyā na mitra jñātījano ca parivārāḥ /",
    "K10bsu022_u:806": " anyatra karma sukṛtādanubandhati pṛṣṭhato yāti // Lal_4.8 //",
    "K10bsu022_u:807": " tasmātsahitasamagrā anyonyaṃ maitracitta hitacittāḥ /",
    "K10bsu022_u:808": " dharmacaraṇaṃ carethāḥ sucaritacaraṇā na tapyante // Lal_4.9 //",
    "K10bsu022_u:809": " buddhamanusmarethā dharmaṃ saṃghaṃ tathāpramādaṃ ca /",
    "K10bsu022_u:810": " śrutaśīladānaniratā kṣāntyā saurabhyasaṃpannāḥ // Lal_4.10 //",
    "K10bsu022_u:811": " duḥkhamanityamanātmā nirīkṣathā yoniśo imā dharmā /",
    "K10bsu022_u:812": " hetupratyayayuktā vartante 'svāmikā jaḍābuddhyā // Lal_4.11 //",
    "K10bsu022_u:813": " yā kāci ṛddhi mahyaṃ paśyata pratibhāṃ ca jñānaguṇatāṃ ca /",
    "K10bsu022_u:814": " sarvaśubhakarmahetoḥ śīlena śrutena cāpramādena // Lal_4.12 //",
    "K10bsu022_u:815": " anuśiṣyadhvaṃ mahyaṃ śīlena śrutena cāpramādena /",
    "K10bsu022_u:816": " dānadamasaṃyamenā sattvārtha hitārtha mitrārthaḥ // Lal_4.13 //",
    "K10bsu022_u:817": " na ca vākyarutaraveṇā śakyāḥ saṃpādituṃ kuśaladharmān /",
    "K10bsu022_u:818": " pratipattimārabhethā yathā ca vadathā tatha karothā // Lal_4.14 //",
    "K10bsu022_u:819": " mā khalu parāvakāśaṃ svayaṃ yatadhvaṃ sadā prayatnena /",
    "K10bsu022_u:820": " na ca kaści kṛtva dadate na cāpyakṛtvā bhavati siddhiḥ // Lal_4.15 //",
    "K10bsu022_u:821": " (Vaidya 27)",
    "K10bsu022_u:822": " samanusmarathā pūrve yadduḥkhaṃ saṃsāre ciramanubhūtam /",
    "K10bsu022_u:823": " na ca nirvṛtī virāgo samanugato mithya niyataiva // Lal_4.16 //",
    "K10bsu022_u:824": " tasmātkṣaṇaṃ labhitvā mitraṃ pratirūpa deśavāsaṃ ca /",
    "K10bsu022_u:825": " śreṣṭhaṃ ca dharmaśravaṇaṃ śametha rāgādikān kleśān // Lal_4.17 //",
    "K10bsu022_u:826": " mānamadadarpavigatāḥ sadārjavāmandavāśca aśaṭhāśca /",
    "K10bsu022_u:827": " nirvāṇagatiparāyaṇa yujyata mārgābhisamayāya // Lal_4.18 //",
    "K10bsu022_u:828": " mohakaluṣāndhakāraṃ prajñāpradīpena vidhamathā sarvam /",
    "K10bsu022_u:829": " sānuśayadoṣajālaṃ vidārayata jñānavajreṇa // Lal_4.19 //",
    "K10bsu022_u:830": " kimapi subahu vadeyaṃ dharmaṃ yuṣmākamarthasaṃyuktam /",
    "K10bsu022_u:831": " na ca tatravatiṣṭhethā na tatra dharmasya aparādhaḥ // Lal_4.20 //",
    "K10bsu022_u:832": " bodhiryathā mi prāptā (syād)",
    "K10bsu022_u:833": " dharmaṃ ca pravarṣayedamṛtagāmim /",
    "K10bsu022_u:834": " punarapi viśuddhacittā upetha varadharmaśravaṇāya // Lal_4.21 //",
    "K10bsu022_u:835": " iti //",
    "K10bsu022_u:836": " iti śrīlalitavistare dharmālokamukhaparivarto nāma caturtho 'dhyāyaḥ //",
    "K10bsu022_u:837": " START Parivarta 5",
    "K10bsu022_u:838": " (Vaidya 28)",
    "K10bsu022_u:839": " pracalaparivartaḥ pañcamaḥ /",
    "K10bsu022_u:840": " iti hi bhikṣavo bodhisattvastāṃ mahatīṃ devaparṣadamanayā dharmyayā kathayā saṃdarśya",
    "K10bsu022_u:841": " samādāpya samuttejya saṃpraharṣya kṣamāpayitvā maṅgalyāṃ devaparṣadamāmantrayate",
    "K10bsu022_u:842": " sma - gamiṣyāmyahaṃ mārṣā jambudvīpam /",
    "K10bsu022_u:843": " mayā pūrvabodhisattvacaryāṃ caratā sattvāścaturbhiḥ saṃgrahavastubhirnimantritā dānena priyavadyenārthakriyayā samānārthatayā ca /",
    "K10bsu022_u:844": " tadayuktametanmārṣā mama bhavedakṛtajñatā ca,",
    "K10bsu022_u:845": " yadahamanuttarāyāṃ samyaksaṃbodhau nābhisaṃbuddheyam //",
    "K10bsu022_u:846": " atha te tuṣitakāyikā devaputrā rudanto bodhisattvasya caraṇau parigṛhyaivamāhuḥ - idaṃ khalu satpuruṣa tuṣitabhavanaṃ tvayā vihīnaṃ na bhrājiṣyate",
    "K10bsu022_u:847": " atha bodhisattvastāṃ mahatī devaparṣadamevamāha - ayaṃ maitreyo bodhisattvo yuṣmākaṃ dharmaṃ deśayiṣyati /",
    "K10bsu022_u:848": " atha bodhisattvaḥ svakācchirasaḥ paṭṭamaulaṃ cāvatārya maitreyasya bodhisattvasya śirasi pratiṣṭhāpayāmāsa /",
    "K10bsu022_u:849": " evaṃ cāvocat - mamāntareṇa tvaṃ satpuruṣa anuttarāṃ samyaksaṃbodhimabhisaṃbhotsyase //",
    "K10bsu022_u:850": " atha bodhisattvo maitreyaṃ bodhisattvaṃ tuṣitabhavane 'bhiniṣadya punarapi tāṃ mahatīṃ devaparṣadamāmantrayate sma - kīdṛśenāhaṃ mārṣā rūpeṇa mātuḥ kukṣāvavakrāmeyam?",
    "K10bsu022_u:851": " tatra kecidāhuḥ - mārṣā mānavakarūpeṇa /",
    "K10bsu022_u:852": " kecidāhuḥ - śakrarūpeṇa /",
    "K10bsu022_u:853": " kecidāhuḥ - brahmarūpeṇa /",
    "K10bsu022_u:854": " kecidāhuḥ - mahārājikarūpeṇa /",
    "K10bsu022_u:855": " kecidāhuḥ - vaiśravaṇarūpeṇa /",
    "K10bsu022_u:856": " kecidāhuḥ - gandharvarūpeṇa /",
    "K10bsu022_u:857": " kecidāhuḥ - kinnararūpeṇa /",
    "K10bsu022_u:858": " kecidāhuḥ - mahoragarūpeṇa /",
    "K10bsu022_u:859": " kecidāhuḥ - maheśvararūpeṇa /",
    "K10bsu022_u:860": " kecidāhuḥ - candrarūpeṇa /",
    "K10bsu022_u:861": " kecidāhuḥ - sūryarūpeṇa /",
    "K10bsu022_u:862": " kecidāhuḥ - garuḍarūpeṇa /",
    "K10bsu022_u:863": " tatrogratejo nāma brahmakāyiko devaputraḥ pūrvarṣijanmacyuto 'vaivartiko 'nuttarāyāḥ samyaksaṃbodheḥ,",
    "K10bsu022_u:864": " sa evamāha - yathā brāhmaṇānāṃ mantravedaśāstrapāṭheṣvāgacchati,",
    "K10bsu022_u:865": " tādṛśenaiva rūpeṇa bodhisattvo mātuḥ kukṣāvavakrāmitavyaḥ /",
    "K10bsu022_u:866": " tatpunaḥ kīdṛśam?",
    "K10bsu022_u:867": " gajavaramahāpramāṇaḥ ṣaḍdanto hemajālasaṃkāśaḥ suruciraḥ suraktaśīrṣaḥ sphuṭitagalitarūpavān /",
    "K10bsu022_u:868": " etacchrutvā rūpaṃ brāhmaṇavedaśāstratattvajño vyākarṣitaśca /",
    "K10bsu022_u:869": " ito vai bhāvī dvātriṃśallakṣaṇopetaḥ //",
    "K10bsu022_u:870": " iti hi bhikṣavo bodhisattvo janmakālamavalokya tuṣitavarabhavanasthaḥ evaṃ rājñaḥ śuddhodanasya gṛhavare aṣṭau pūrvanimittānyupadarśayati sma",
    "K10bsu022_u:871": " katamānyaṣṭau?",
    "K10bsu022_u:872": " tadyathā - vyapagatatṛṇakhāṇukaṇṭakaśarkarakaḍhalyanirmalaṃ suṣiktaṃ suśodhitamanākulavātatamorajovigatadaṃśakamakṣikāpataṅgasarīsṛpāpagatamavakīrṇakusumaṃ",
    "K10bsu022_u:873": " samaṃ pāṇitalajātaṃ tadgṛhaṃ saṃsthitamabhūt /",
    "K10bsu022_u:874": " idaṃ prathamaṃ pūrvanimittaṃ prādurabhūt //",
    "K10bsu022_u:875": " ye ca himavatparvatarājanivāsinaḥ patraguptaśukasārikākokilahaṃsakroñcamayūracakravākakuṇālakalaviṅkajīvaṃjīvakādayo vicitrarucirapakṣā manojñapriyabhāṣiṇaḥ",
    "K10bsu022_u:876": " te āgatya rājñaḥ (Vaidya 29)",
    "K10bsu022_u:877": " śuddhodanasya gṛhavare vitardiniryūhatoraṇagavākṣaharmyakūṭāgāraprāsādataleṣu sthitvā pramuditāḥ prītisaumanasyajātāḥ svakasvakāni rutānyudāharanti sma /",
    "K10bsu022_u:878": " iti dvitīyaṃ pūrvanimittaṃ prādurabhūt //",
    "K10bsu022_u:879": " ye ca rājñaḥ śuddhodanasyārāmaramaṇīyeṣu vanaramaṇīyeṣu codyānaramaṇīyeṣu nānāpuṣpaphalavṛkṣānānartukārikāḥ,",
    "K10bsu022_u:880": " te sarve saṃpuṣpitāḥ saṃkusumitā abhūvan /",
    "K10bsu022_u:881": " idaṃ tṛtīyaṃ pūrvanimittaṃ prādurabhūt //",
    "K10bsu022_u:882": " yāśca rājñaḥ śuddhodanasya puṣkariṇyo jalaparibhogyasthāḥ,",
    "K10bsu022_u:883": " tāḥ sarvāḥ śakaṭacakrapramāṇairanekakoṭīniyutaśatasahasrapatraiḥ padmaiḥ saṃchāditā abhūvan /",
    "K10bsu022_u:884": " idaṃ caturthaṃ pūrvanimittaṃ prādurabhūt //",
    "K10bsu022_u:885": " ye ca rājñaḥ śuddhodanasya gṛhavare bhājanaviṣaye sarpistailamadhuphāṇitaśarkarādyānāṃ te paribhujyamānāḥ kṣayaṃ na gacchanti sma /",
    "K10bsu022_u:886": " paripūrṇā eva saṃdṛśyante sma /",
    "K10bsu022_u:887": " idaṃ pañcamaṃ pūrvanimittaṃ prādūrabhūt //",
    "K10bsu022_u:888": " ye ca rājñaḥ śuddhodanasya gṛhavarapradhāne mahatyantaḥpure bherīmṛdaṅgapaṇavatūṇavavīṇāveṇuvallakīsaṃpatāḍaprabhṛtayastūryabhāṇḍāḥ,",
    "K10bsu022_u:889": " te sarve svayamaghaṭṭitā eva manojñaśabdaṃ muñcanti sma /",
    "K10bsu022_u:890": " idaṃ ṣaṣṭhaṃ pūrvanimittaṃ prādurabhūt //",
    "K10bsu022_u:891": " yāni ca rājñaḥ śuddhodanasya gṛhavarapradhāne suvarṇarūpyamaṇimuktāvaidūryaśaṅkhaśilāpravālādīnāṃ ratnānāṃ bhājanāni,",
    "K10bsu022_u:892": " tāni sarvāṇi niravaśeṣaṃ vivṛtavimalaviśuddhaparipūrṇānyevaṃ virocante sma /",
    "K10bsu022_u:893": " idaṃ saptamaṃ pūrvanimittaṃ prādurabhūt //",
    "K10bsu022_u:894": " vimalaviśuddhayā candrasūryajihmīkaraṇayā prabhayā kāyacittodbilyasaṃjananyā tadgṛhaṃ samantādavabhāsitamabhūt /",
    "K10bsu022_u:895": " idamaṣṭamaṃ pūrvanimittaṃ prādurabhūt //",
    "K10bsu022_u:896": " māyā ca devī snātānuliptagātrā vividhābharaṇaviṣkambhitabhujā suślakṣṇasulīlavastravaradhāriṇī",
    "K10bsu022_u:897": " prītiprāmodyaprasādapratilabdhā sārdhaṃ daśabhiḥ strīsahasraiḥ parivṛtā puraskṛtā",
    "K10bsu022_u:898": " rājñaḥ śuddhodanasya saṃgītiprāsāde sukhopaviṣṭasyāntikamupasaṃkramya dakṣiṇe pārśve",
    "K10bsu022_u:899": " ratnajālapratyupte bhadrāsane niṣadya smitamukhī vyapagatabhṛkuṭikā prahasitavadanā",
    "K10bsu022_u:900": " rājānaṃ śuddhodanamābhirgāthābhirabhāṣat -",
    "K10bsu022_u:901": " sādho śṛṇuṣva mama pārthiva bhūmipālā yācāmi te nṛpatiradya varaṃ prayaccha /",
    "K10bsu022_u:902": " abhiprāyu mahya yatha cittamanaḥpraharṣaṃ tanme śṛṇuṣva bhava prītamanā udagraḥ // Lal_5.1 //",
    "K10bsu022_u:903": " gṛhṇāmi deva vrataśīlavaropavāsaṃ aṣṭāṅgapoṣadhamahaṃ jagi maitracittā /",
    "K10bsu022_u:904": " prāṇeṣu hiṃsaviratā sada śuddhabhāvā premaṃ yathātmani pareṣu tathā karomi // Lal_5.2 //",
    "K10bsu022_u:905": " (Vaidya 30)",
    "K10bsu022_u:906": " stainyādvivarjitamanā madalobhahīnā kāmeṣu mithya nṛpate na samācariṣye /",
    "K10bsu022_u:907": " satye sthitā apiśunā paruṣaprahīṇā saṃdhipralāpamaśubhaṃ na samācariṣye // Lal_5.3 //",
    "K10bsu022_u:908": " vyāpādadoṣakhilamohamadaprahīṇā sarvā abhidhya vigatā svadhanena tuṣṭā /",
    "K10bsu022_u:909": " samyakprayukta akuhānilayā anirṣyu karmā yathā daśa ime kuśalā cariṣye // Lal_5.4 //",
    "K10bsu022_u:910": " mā tvaṃ narendra mayi kāmatṛṣāṃ kuruṣva śīlavrateṣvabhiratāya susaṃvṛtāya /",
    "K10bsu022_u:911": " mā te apuṇya nṛpate bhavi dīrgharātramanumodayā hi mama śīlavratopavāsam // Lal_5.5 //",
    "K10bsu022_u:912": " chando mameṣa nṛpate praviśādya śīghraṃ prāsādaharmyaśikhare sthita dhārtarāṣṭre /",
    "K10bsu022_u:913": " sakhibhiḥ sadā parivṛtā sukha modayeyaṃ puṣpābhikīrṇaśayane mṛduke sugandhe // Lal_5.6 //",
    "K10bsu022_u:914": " na ca kāñcukīya puruṣā na pi dārakāśca na ca istri prākṛta mamā purataḥ sthiheyā /",
    "K10bsu022_u:915": " no cāmanāpa mama rūpa na śabdagandhān nānyatra iṣṭamadhurā śṛṇuyā suśabdān // Lal_5.7 //",
    "K10bsu022_u:916": " ye rodhabandhanagatāḥ parimuñca sarvān dravyāmbarāśca puruṣāndhaninaḥ kuruṣva /",
    "K10bsu022_u:917": " vastrānnapāna rathayugya tathāśvayānaṃ dada saptarātrikamidaṃ jagataḥ sukhārtham // Lal_5.8 //",
    "K10bsu022_u:918": " no co vivādakalahā na ca roṣavākyā cānyonyamaitramanaso hitasaumyacittā /",
    "K10bsu022_u:919": " asmin pure puruṣa iṣṭika dārakāśca devāśca nandanagatā sahitā ramantām // Lal_5.9 //",
    "K10bsu022_u:920": " (Vaidya 31)",
    "K10bsu022_u:921": " na ca rājadaṇḍanabhaṭā na tathā kudaṇḍā notpīḍanā na pi ca tarjanatāḍanā vā /",
    "K10bsu022_u:922": " sarvān prasannamanaso hitamaitracitta vīkṣasva deva janatāṃ yatha ekaputram // Lal_5.10 //",
    "K10bsu022_u:923": " śrutvaiva rāja vacanaṃ paramaṃ udagraṃ prāhāstu sarvamidameva yathā tavecchā /",
    "K10bsu022_u:924": " abhiprāyu tubhya manasā svanucintitāni yadyācase tava varaṃ tadahaṃ dadāmi // Lal_5.11 //",
    "K10bsu022_u:925": " ājñāpyaḥ pārthivavaraḥ svakapāriṣadyāṃ prāsādaśreṣṭhaśikhare prakarotha ṛddhim /",
    "K10bsu022_u:926": " puṣpābhikīrṇaruciraṃ varadhūpagandhaṃ chatrāpatākasamalaṃkṛtatālapaṃktim // Lal_5.12 //",
    "K10bsu022_u:927": " viṃśatsahasra raṇaśoṇḍa vicitravarmāṃ nārācaśūlaśaraśaktigṛhītakhaṅgāḥ /",
    "K10bsu022_u:928": " parivārayātha dhṛtarājyamanojñaghoṣaṃ devyā 'bhayārtha karuṇāsthita rakṣamāṇā // Lal_5.13 //",
    "K10bsu022_u:929": " strībhistu sā parivṛtā yatha devakanyā snātānuliptapravarāmbarabhūṣitāṅgī /",
    "K10bsu022_u:930": " tūryaiḥ sahasramanugītamanojñaghoṣaiḥ āruhya devyupaviveśa marutsnuṣeva // Lal_5.14 //",
    "K10bsu022_u:931": " divyairmahārthasuvicitrasuratnapādaiḥ svāstīrṇapuṣpavividhaiḥ śayane manojñe /",
    "K10bsu022_u:932": " śayane sthitā vigalitā maṇiratnacūḍā yatha miśrakāvanagatā khalu devakanyā // Lal_5.15 //",
    "K10bsu022_u:933": " atha khalu bhikṣavaścatvāro mahārājānaḥ śakraśca devānāmindraḥ suyāmaśca devaputraḥ",
    "K10bsu022_u:934": " saṃtuṣitaśca sunirmitaśca paranirmitavaśavartī ca sārthavāhaśca māraputrabrahmā ca",
    "K10bsu022_u:935": " sahāṃpatirbrahmottaraśca purohitaḥ subrahmā ca purohitaḥ prabhāvyūhābhāsvaraśca maheśvaraśca",
    "K10bsu022_u:936": " śuddhāvāsakāyikā niṣṭhāgataścākaniṣṭhaśca etāni cānyāni cānekāni devaśatasahasrāṇi",
    "K10bsu022_u:937": " saṃnipatya anyonyamevāhuḥ - ayuktametanmārṣā asmākaṃ syādakṛtajñatā ca,",
    "K10bsu022_u:938": " yadvayamekākinamadvitīyaṃ bodhisattvamutsṛjema /",
    "K10bsu022_u:939": " ko 'smākaṃ mārṣā utsahate (Vaidya 32)",
    "K10bsu022_u:940": " bodhisattvaṃ satatasamitamanubaddhumavakramaṇagarbhasthānajanmayauvanabhūmidārakakrīḍāntaḥpuranāṭakasaṃdarśanābhiniṣkramaṇaduṣkaracaryābodhimaṇḍopasaṃkramaṇamāradharṣaṇabodhyabhisaṃbodhanadharmacakrapravartanaṃ",
    "K10bsu022_u:941": " yāvanmahāparinirvāṇāddhitacittatayā snigdhacittatayā priyacittatayā maitracittatayā saumyacittatayā?",
    "K10bsu022_u:942": " tasyāṃ velāyāmimāṃ gāthāmabhāṣata -",
    "K10bsu022_u:943": " ko votsaheta vararūpadharam anubandhayituṃ satataṃ prītamanāḥ /",
    "K10bsu022_u:944": " kaḥ puṇyateja yaśasā vacasā svayamātmanecchati vibaddhayitum // Lal_5.16 //",
    "K10bsu022_u:945": " yasyepsitaṃ tridaśadevapure divyaiḥ sukhairhi ramituṃ satatam /",
    "K10bsu022_u:946": " paramāpsarobhiriha kāmaguṇaiḥ anubaddhitāṃ vimalacandramukham // Lal_5.17 //",
    "K10bsu022_u:947": " tatha miśrake vanavare rucire divyākare ramitu devapure /",
    "K10bsu022_u:948": " puṣpotkare kanakacūrṇanime anubandhatāṃ vimalatejadharam // Lal_5.18 //",
    "K10bsu022_u:949": " yasyepsitaṃ ramituḥ citrarathe tatha nandane suravadhūsahitaḥ /",
    "K10bsu022_u:950": " māndāravaiḥ kusumapatracite anubandhatāmimu mahāpuruṣam // Lal_5.19 //",
    "K10bsu022_u:951": " yāmādhipatyamatha vā tuṣitairatha vāpi prārthayati ceśvaratām /",
    "K10bsu022_u:952": " pūjāraho bhavitu sarvajage anubandhatāmimu anantayaśam // Lal_5.20 //",
    "K10bsu022_u:953": " yo icchati nirmitapure rucire vaśavartidevabhavane ramitum /",
    "K10bsu022_u:954": " manasaiva sarvamanubhoktikriyā anubandhatāmimu guṇāgradharam // Lal_5.21 //",
    "K10bsu022_u:955": " (Vaidya 33)",
    "K10bsu022_u:956": " māreśvaro na ca praduṣṭamanā sarvavidhaiśvaryapāragataḥ /",
    "K10bsu022_u:957": " kāmeśvaro vaśitapāragato gacchatvasau hitakareṇa saha // Lal_5.22 //",
    "K10bsu022_u:958": " tatha kāmadhātu samatikramituṃ mati yasya brahmapuramāvasitum /",
    "K10bsu022_u:959": " caturapramāṇaprabhatejadharaḥ so 'dyānubaddhatu mahāpuruṣam // Lal_5.23 //",
    "K10bsu022_u:960": " atha vāpi yasya manujeṣu mati varacakravartiviṣaye vipule /",
    "K10bsu022_u:961": " ratnākaramabhayasaukhyadadam anubandhatāṃ vipulapuṇyadharam // Lal_5.24 //",
    "K10bsu022_u:962": " pṛthivīśvarastatha pi śreṣṭhisuto āḍhyo mahādhanu mahānicayaḥ /",
    "K10bsu022_u:963": " parivāravānnihataśatrugaṇo gacchatvasau hitakareṇa saha // Lal_5.25 //",
    "K10bsu022_u:964": " rūpaṃ ca bhogamapi ceśvaratā kīrtiryaśaśca balatā guṇavatī /",
    "K10bsu022_u:965": " ādeyavākya bhavi grāhyaruto brahmeśvaraṃ samupayātu vidum // Lal_5.26 //",
    "K10bsu022_u:966": " ye divya kāma tatha mānuṣakāṃ yo icchatī tribhavi sarvasukham /",
    "K10bsu022_u:967": " dhyāne sukhaṃ ca pravivekasukhaṃ dharmeśvaraṃ samanubandhayatām // Lal_5.27 //",
    "K10bsu022_u:968": " rāgaprahāṇu tatha doṣamapī yo icchate tatha kileśajaham /",
    "K10bsu022_u:969": " śānta praśānta upaśāntamanā so dāntacittamanuyātu laghum // Lal_5.28 //",
    "K10bsu022_u:970": " śaikṣā aśaikṣa tatha pratyekajinā sarvajñajñānamanuprāpuritum /",
    "K10bsu022_u:971": " (Vaidya 34)",
    "K10bsu022_u:972": " daśabhirbalairnaditu siṃha iva guṇasāgaraṃ samanuyātu vidum // Lal_5.29 //",
    "K10bsu022_u:973": " pithituṃ apāyapatha yeṣa matir vivṛtuṃ ca ṣaṅgatipathaṃ hyamṛtam /",
    "K10bsu022_u:974": " aṣṭāṅgamārgagamanena gatim anubandhatāṃ gatipathāntakaram // Lal_5.30 //",
    "K10bsu022_u:975": " yo icchate sugata pūjayituṃ dharmaṃ ca teṣu śrutikāruṇike /",
    "K10bsu022_u:976": " prāpto guṇānapi ca saṃghagatān guṇasāgaraṃ samanuyātu imam // Lal_5.31 //",
    "K10bsu022_u:977": " jātijarāmaraṇaduḥkhakṣaye saṃsārabandhana vimokṣayitum /",
    "K10bsu022_u:978": " carituṃ viśuddhagamanāntasamaṃ so śuddhasattvamanubandhayatām // Lal_5.32 //",
    "K10bsu022_u:979": " iṣṭo manāpa priyu sarvajage varalakṣaṇo varaguṇopacitaḥ /",
    "K10bsu022_u:980": " ātmā paraṃ ca tatha mocayituṃ priyadarśanaṃ samupayātu vidum // Lal_5.33 //",
    "K10bsu022_u:981": " śīlaṃ samādhi tatha prajñamayī gambhīradurdaśaduropagamam /",
    "K10bsu022_u:982": " yo icchate vidu vimukti labhe so vaidyarājamanuyātu laghum // Lal_5.34 //",
    "K10bsu022_u:983": " ete ca anya guṇa naikavidhā upapatti saukhya tatha nirvṛtiye /",
    "K10bsu022_u:984": " sarvairguṇebhi pratipūrṇa siddhaye siddhavrataṃ samanuyātu vidum // Lal_5.35 //",
    "K10bsu022_u:985": " iti //",
    "K10bsu022_u:986": " idaṃ khalu vacanaṃ śrutvā caturaśītisahasrāṇi cāturmahārājikānāṃ devānāṃ śatasahasraṃ",
    "K10bsu022_u:987": " trayatriṃśānāṃ śatasahasraṃ yāmānāṃ śatasahasraṃ tuṣitānāṃ śatasahasraṃ nirmāṇaratīnāṃ",
    "K10bsu022_u:988": " śatasahasraṃ paranirmitavaśavartīnāṃ devānāṃ ṣaṣṭisahasrāṇi mārakāyikānāṃ pūrvaśubhakarmaniryātānāṃ",
    "K10bsu022_u:989": " aṣṭaṣaṣṭisahasrāṇi brahmakāyikānāṃ bahūni śatasahasrāṇi yāvadakaniṣṭhānāṃ devānāṃ",
    "K10bsu022_u:990": " saṃnipatitānyabhūvan /",
    "K10bsu022_u:991": " anye ca (Vaidya 35)",
    "K10bsu022_u:992": " bhūyaḥ pūrvadakṣiṇapaścimottarebhyo digbhyo bahūni devaśatasahasrāṇi saṃnipatitānyabhūvan /",
    "K10bsu022_u:993": " tebhyo ye udāratamā devaputrāste tāṃ mahatīṃ devaparṣadaṃ gāthābhirabhyabhāṣantaḥ -",
    "K10bsu022_u:994": " hanta śṛṇotha vacanaṃ amareśvarāho asmin vidhānamati yādṛśatatvabhūtā /",
    "K10bsu022_u:995": " tyaktārthikāmarati dhyānasukhaṃ praṇītam anubandhayāma imamuttamaśuddhasattvam // Lal_5.36 //",
    "K10bsu022_u:996": " okrāntapāda tatha garbhasthitaṃ mahātmaṃ pūjārahaṃ atiśayamabhipūjayāmaḥ /",
    "K10bsu022_u:997": " puṇyaiḥ surakṣitamṛṣiṃ parirakṣisanto yasyāvatāra labhate na manaḥ praduṣṭam // Lal_5.37 //",
    "K10bsu022_u:998": " saṃgītitūryaracitaiśca suvādyakaiśca varṇāguṇāṃ kathayato guṇasāgarasya /",
    "K10bsu022_u:999": " kurvāma devamanujāna praharṣaṇīyaṃ yaṃ śrutva bodhivaracitta jane janeryā // Lal_5.38 //",
    "K10bsu022_u:1000": " puṣpābhikīrṇa nṛpateśca karoma gehaṃ kālāgurūttamasudhūpitasaumyagandham /",
    "K10bsu022_u:1001": " yaṃ ghrātva devamanujāśca bhavantyudagrā vigatajvarāśca sukhinaśca bhavantyarogāḥ // Lal_5.39 //",
    "K10bsu022_u:1002": " māndāravaiśca kusumaistatha pārijātaiścandraiḥ sucandra tatha sthālavirocamānaiḥ /",
    "K10bsu022_u:1003": " puṣpābhikīrṇa kapilāhvaya taṃ karoma pūjārtha pūrvaśubhakarmasamudgatasya // Lal_5.40 //",
    "K10bsu022_u:1004": " yāvacca garbhi vasate trimalairalipto yāvajjarāmaraṇa cāntakaraḥ prasūtaḥ /",
    "K10bsu022_u:1005": " tāvatprasannamanaso anubandhayāma eṣā matirmatidharasya karoma pūjām // Lal_5.41 //",
    "K10bsu022_u:1006": " lābhā sulabdha vipulāḥ suramānuṣāṇāṃ drakṣyanti jānu imu saptapadāṃ kramantam /",
    "K10bsu022_u:1007": " śakraiśca brahmaṇakaraiḥ parigṛhyamānaṃ gandhodakaiḥ snapiyamāni suśuddhasattvam // Lal_5.42",
    "K10bsu022_u:1008": " (Vaidya 36) //",
    "K10bsu022_u:1009": " yāvacca loki anuvartanatāṃ karoti antaḥpure vasati kāmakileśaghātī /",
    "K10bsu022_u:1010": " yāvacca niṣkramati rājyamapāsya sarvaṃ tāvatprasannamanaso anubandhayāmaḥ // Lal_5.43 //",
    "K10bsu022_u:1011": " yāvadupaiti mahimaṇḍi tṛṇāṃ gṛhītvā yāvacca bodhi spṛśate vinihatya māram /",
    "K10bsu022_u:1012": " adhyeṣṭu brāhmaṇayutebhi pravarti cakraṃ tāvatkaroma vipulāṃ sugatasya pūjām // Lal_5.44 //",
    "K10bsu022_u:1013": " yada buddhakāryu kṛtu bheṣyati trisahasre sattvāna koṭinayutā amṛte vinītā /",
    "K10bsu022_u:1014": " nirvāṇamārgamupayāsyati śītibhāvaṃ tāvanmahāśayamṛṣiṃ na jahāma sarve // Lal_5.45 //",
    "K10bsu022_u:1015": " iti //",
    "K10bsu022_u:1016": " atha khalu bhikṣavaḥ kāmadhātvīśvarāṇāṃ devakanyānāṃ bodhisattvasya rūpakāyapariniṣpattiṃ",
    "K10bsu022_u:1017": " dṛṣṭvā etadabhavat - kīdṛśī tvasau kanyā bhaviṣyati yā imaṃ varapravaraśuddhasattvaṃ dhārayiṣyati /",
    "K10bsu022_u:1018": " tāḥ kautūhalajātā varapravarapuṣpadhūpadīpagandhamālyavilepanacūrṇacīvaraparigṛhītā",
    "K10bsu022_u:1019": " divyamanomayātmabhāvapratilabdhāḥ puṇyavipākādhisthānādhisthitāḥ tasmin kṣaṇe 'marapurabhavanādantarhitāḥ",
    "K10bsu022_u:1020": " kapilāhvaye mahāpuravare udyānaśatasahasraparimaṇḍite rājñaḥ śuddhodanasya gṛhe dhṛtarāṣṭre",
    "K10bsu022_u:1021": " mahāprāsāde amarabhavanaprakāśe vigalitāmbaradhāriṇyaḥ śubhavimalatejapratimaṇḍitā",
    "K10bsu022_u:1022": " divyābharaṇastambhitabhujāḥ śayanavaragatāṃ māyādevīmekāṅgulikayopadarśayantyo gaganatalagatāḥ",
    "K10bsu022_u:1023": " parasparaṃ gāthābhirabhyabhāṣanta -",
    "K10bsu022_u:1024": " amarapuragatāna apsarāṇāṃ rūpa manorama dṛṣṭva bodhisattve /",
    "K10bsu022_u:1025": " matiriyamabhavattadā hi tāsāṃ pramada nu kīdṛśa bodhisattvamātā // Lal_5.46 //",
    "K10bsu022_u:1026": " tāśca sahitapuṣpamālyahastā upagami veśma nṛpasya jātakāṅkṣā /",
    "K10bsu022_u:1027": " puṣpa tatha vilepanāṃ gṛhītvā daśanakhaañjalibhirnamasyamānāḥ // Lal_5.47 //",
    "K10bsu022_u:1028": " vigalitavasanāḥ salīlarūpāḥ karatala dakṣiṇi aṅgulīṃ praṇamya /",
    "K10bsu022_u:1029": " śayanagata vidarśi māyadevīṃ sādhu nirīkṣatha rūpa mānuṣīṇām // Lal_5.48 //",
    "K10bsu022_u:1030": " (Vaidya 37)",
    "K10bsu022_u:1031": " vayamiha abhimanyayāma anye paramamanorama surūpa apsarāṇām /",
    "K10bsu022_u:1032": " ima nṛpativadhūṃ nirīkṣamāṇā jihma vipaśyatha divya ātmabhāvām // Lal_5.49 //",
    "K10bsu022_u:1033": " ratiriva sadṛśī guṇānvitā ca jananiriyaṃ pravarāgrapudgalasya /",
    "K10bsu022_u:1034": " maṇiratana yathā subhājanastha tatha iva bhājana devi devadeve // Lal_5.50 //",
    "K10bsu022_u:1035": " karacaraṇatalebhi yāvadūrdhvaṃ aṅga mahorama divya ātirekāḥ /",
    "K10bsu022_u:1036": " prekṣatu nayanānna cāsti tṛptiṃ bhūya praharṣati citta mānasaṃ ca // Lal_5.51 //",
    "K10bsu022_u:1037": " śaśiriva gagane virājate 'syā vadanu varaṃ ca virāja gātrabhāsā /",
    "K10bsu022_u:1038": " raviriva vimalā śaśīva dīptā tatha prabha niścarate 'sya ātmabhāvāt // Lal_5.52 //",
    "K10bsu022_u:1039": " kanakamiva sujātajātarūpā varṇa virocati deviye tathaiva /",
    "K10bsu022_u:1040": " bhramaravaranikāśa kuntalānī mṛdukasugandhaśravāsya mūrdhajāni // Lal_5.53 //",
    "K10bsu022_u:1041": " kamaladalanibhe tathāsya netre daśanaviśuddha nabheva jyotiṣāṇi /",
    "K10bsu022_u:1042": " cāpa iva tanūdarī viśālā pārśva samudgata māṃsi nāsti saṃdhiḥ // Lal_5.54 //",
    "K10bsu022_u:1043": " gajabhujasadṛśe 'sya ūrujaṅghe jānu sujātvanupūrvamudgatāsya /",
    "K10bsu022_u:1044": " karatalacaraṇā samā suraktā vyaktamiyaṃ khalu devakanya nānyā // Lal_5.55 //",
    "K10bsu022_u:1045": " eva bahuvidhaṃ nirīkṣya devīṃ kusuma kṣipitva pradakṣiṇaṃ ca kṛtvā /",
    "K10bsu022_u:1046": " (Vaidya 38)",
    "K10bsu022_u:1047": " supiya yaśavatī jinasya mātā punarapi devapuraṃ gatā kṣaṇena // Lal_5.56 //",
    "K10bsu022_u:1048": " atha caturi caturdiśāsu pālāḥ śakra suyāma tathaiva nirmitāśca /",
    "K10bsu022_u:1049": " devagaṇa kumbhāṇḍa rākṣasāśca asura mahoraga kinnarāśca vocan // Lal_5.57 //",
    "K10bsu022_u:1050": " gacchata purato narottamasya puruṣavarasya karotha rakṣaguptim /",
    "K10bsu022_u:1051": " mā kuruta jage manaḥpradoṣaṃ mā ca karota viheṭha mānuṣāṇām // Lal_5.58 //",
    "K10bsu022_u:1052": " yatra gṛhavarasmi māyadevī tatra samagra sapāriṣadya sarve /",
    "K10bsu022_u:1053": " asidhanuśaraśaktikhaṅgahastā gaganatalasmi sthitā nirīkṣayātha // Lal_5.59 //",
    "K10bsu022_u:1054": " jñātva cyavanakāla devaputrā upagami māyasakāśa hṛṣṭacittā /",
    "K10bsu022_u:1055": " puṣpa tatha vilepanāṃ gṛhītvā daśanakhaañjalibhirnamasyamānāḥ // Lal_5.60 //",
    "K10bsu022_u:1056": " cyava cyava hi narendra śuddhasattvā ayu samayo bhavato 'dya vādisiṃha /",
    "K10bsu022_u:1057": " kṛpakaruṇa janitva sarvaloke asmi adhyeṣama dharmadānahetoḥ // Lal_5.61 //",
    "K10bsu022_u:1058": " iti //",
    "K10bsu022_u:1059": " atha khalu bhikṣavo bodhisattvasya cyavanakālasamaye pūrvasyā diśo bahūni bodhisattvaśatasahasrāṇi",
    "K10bsu022_u:1060": " sarva ekajātipratibaddhāstuṣitavarabhavanavāsino yena bodhisattvastenopasaṃkrāman",
    "K10bsu022_u:1061": " bodhisattvasya pūjākarmaṇe /",
    "K10bsu022_u:1062": " evaṃ daśabhyo digbhyo ekaikasyā diśo bahūni bodhisattvaśatasahasrāṇi sarva ekajātipratibaddhāstuṣitavarabhavanavāsino yena bodhisattvastenopasaṃkrāman bodhisattvasya pūjākarmaṇe /",
    "K10bsu022_u:1063": " cāturmahārājakāyikebhyo devebhyaścaturaśītyapsaraḥśatasahasrāṇyevaṃ trayatriṃśato",
    "K10bsu022_u:1064": " yāmebhyastuṣitebhyo nirmāṇaratibhyaḥ paranirmitavaśavartibhyo devebhyaścaturaśītyapsaraḥ",
    "K10bsu022_u:1065": " - śatasahasrāṇi nānātūryasaṃgītivāditena yena bodhisattvastenopasaṃkrāman bodhisattvasya pūjākarmaṇe //",
    "K10bsu022_u:1066": " atha khalu bodhisattvaḥ śrīgarbhasiṃhāsane sarvapuṇyasamudgate sarvadevanāgasaṃdarśane",
    "K10bsu022_u:1067": " mahākūṭāgāre niṣadya sārdhaṃ bodhisattvairdevanāgayakṣakoṭiniyutaśatasahasraiḥ parivṛtaḥ",
    "K10bsu022_u:1068": " puraskṛtastuṣitavarabhavanāt (Vaidya 39)",
    "K10bsu022_u:1069": " pracalati sma /",
    "K10bsu022_u:1070": " pracalatā ca bhikṣavo bodhisattvena tathārūpā kāyāt prabhā muktābhūd yayā prabhayā",
    "K10bsu022_u:1071": " ayaṃ trisāhasramahāsāhasro lokadhāturevaṃ vipulavistīrṇo mahatodāreṇa supracalitapūrveṇa",
    "K10bsu022_u:1072": " divyaprabhāsamatikrāntenāvabhāsena parisphuṭo 'bhūt /",
    "K10bsu022_u:1073": " yā api tā lokāntarikā aghā aghasphuṭā andhakārāstamisrā yatremau candrasūryāvevaṃ",
    "K10bsu022_u:1074": " maharddhikāvevaṃ mahānubhāvāvevaṃ maheśākhyau ābhayā ābhāṃ varṇena varṇaṃ tejasā",
    "K10bsu022_u:1075": " tejo nābhitapato nābhivirocataḥ,",
    "K10bsu022_u:1076": " tatra ye sattvā upapannāste svakānapi bāhuprasāritānna paśyanti /",
    "K10bsu022_u:1077": " tathāpi tasmin samaye mahata udārasyāvabhāsasya prādurbhāvo 'bhūt /",
    "K10bsu022_u:1078": " ye ca tatra sattvā upapannāste tenaivāvabhāsena sphuṭāḥ samānā anyonyaṃ samyak paśyanti sma /",
    "K10bsu022_u:1079": " anyonyaṃ saṃjānante sma /",
    "K10bsu022_u:1080": " evaṃ cāhuḥ - anye 'pi kila bhoḥ sattvā ihopapannāḥ kila bho iti //",
    "K10bsu022_u:1081": " ayaṃ ca trisāhasramahāsāhasro lokadhātuḥ ṣaḍvikāramaṣṭādaśamahānimittamabhūt /",
    "K10bsu022_u:1082": " akampat prākampat saṃprākampat /",
    "K10bsu022_u:1083": " avedhat prāvedhat saṃprāvedhat /",
    "K10bsu022_u:1084": " acalat prācalat saṃprācalat /",
    "K10bsu022_u:1085": " akṣubhyat prākṣubhyat saṃprākṣubhyat /",
    "K10bsu022_u:1086": " araṇat prāraṇat saṃprāraṇat /",
    "K10bsu022_u:1087": " agarjat prāgarjat saṃprāgarjat /",
    "K10bsu022_u:1088": " ante 'vanamati sma,",
    "K10bsu022_u:1089": " madhye unnamati sma /",
    "K10bsu022_u:1090": " madhye 'vanamati sma,",
    "K10bsu022_u:1091": " ante unnamati sma /",
    "K10bsu022_u:1092": " pūrvasyāṃ diśyavanamati sma,",
    "K10bsu022_u:1093": " paścimāyāṃ diśyunnamati sma /",
    "K10bsu022_u:1094": " paścimāyāṃ diśyavanamati sma,",
    "K10bsu022_u:1095": " pūrvasyāṃ diśyunnamati sma /",
    "K10bsu022_u:1096": " dakṣiṇasyāṃ diśyavanamati sma,",
    "K10bsu022_u:1097": " uttarasyāṃ diśyunnamati sma /",
    "K10bsu022_u:1098": " uttarasyāṃ diśyavanamati sma,",
    "K10bsu022_u:1099": " dakṣiṇasyāṃ diśyunnamati sma /",
    "K10bsu022_u:1100": " tasmin samaye harṣaṇīyāstoṣaṇīyāḥ premaṇīyāḥ prasādanīyā avalokanīyāḥ prahlādanīyā nirvarṇanīyā asecanīyā apratikūlā anuttrāsakarāḥ śabdāḥ śrūyante sma /",
    "K10bsu022_u:1101": " na ca kasyacit sattvasya tasmin kṣaṇe viheṭhā vā trāso vā bhayaṃ vā stambhitatvaṃ vābhūt /",
    "K10bsu022_u:1102": " na ca bhūyaḥ sūryācandramasorna brahmaśakralokapālānāṃ tasmin kṣaṇe prabhā prajñāyate sma /",
    "K10bsu022_u:1103": " sarvanarakatiryagyoniyamalokopapannāśca sattvāstasmin kṣaṇe vigataduḥkhā abhūvan sarvasukhasamarpitāḥ /",
    "K10bsu022_u:1104": " na ca kasyacit sattvasya rāgo bādhate sma,",
    "K10bsu022_u:1105": " dveṣo vā moho vā,",
    "K10bsu022_u:1106": " īrṣyā vā mātsaryaṃ vā,",
    "K10bsu022_u:1107": " māno vā mrakṣo vā,",
    "K10bsu022_u:1108": " mado vā krodho vā,",
    "K10bsu022_u:1109": " vyāpādo vā paridāho vā /",
    "K10bsu022_u:1110": " sarvasattvāstasmin kṣaṇe maitracittā hitacittāḥ parasparaṃ mātāpitṛsaṅgino 'bhūvan /",
    "K10bsu022_u:1111": " aghaṭṭitāni ca divyamānuṣyakāṇi tūryakoṭiniyutaśatasahasrāṇi manojñaghoṣamutsṛjanti sma /",
    "K10bsu022_u:1112": " devakoṭīnayutaśatasahasrāṇi pāṇibhiraṃsaiḥ śirobhistaṃ mahāvimānaṃ vahanti sma /",
    "K10bsu022_u:1113": " tāni cāpsaraḥśatasahasrāṇi svāṃ svāṃ saṃgītiṃ saṃprayujya purataḥ pṛṣṭhato vāmadakṣiṇena ca sthitvā bodhisattvaṃ saṃgītirutasvareṇābhistuvanti sma -",
    "K10bsu022_u:1114": " pūrvakarmaśubhasaṃcitasya te dīrgharātrakuśaloditasya te /",
    "K10bsu022_u:1115": " satyadharmanayaśodhitasya te pūja adya vipulā pravartate // Lal_5.62 //",
    "K10bsu022_u:1116": " (Vaidya 40)",
    "K10bsu022_u:1117": " pūrvi tubhya bahukalpakoṭiyo dānu dattu priyaputradhītarā /",
    "K10bsu022_u:1118": " tasya dānacaritasya tatphalaṃ yena divya kusumāḥ pravarṣitāḥ // Lal_5.63 //",
    "K10bsu022_u:1119": " ātmamāṃsa tulayitva te vibho so 'bhidattu priyapakṣikāraṇāt /",
    "K10bsu022_u:1120": " tasya dānacaritasya tatphalaṃ pretaloki labhi pānabhojanam // Lal_5.64 //",
    "K10bsu022_u:1121": " pūrvi tubhya bahukalpakoṭiyo śīla rakṣitamakhaṇḍanavratam /",
    "K10bsu022_u:1122": " tasya śīlacaritasya tatphalaṃ yena akṣaṇa apāya śodhitāḥ // Lal_5.65 //",
    "K10bsu022_u:1123": " pūrvi tubhya bahukalpakoṭiyo kṣānti bhāvita nidānabodhaye /",
    "K10bsu022_u:1124": " tasya kṣānticaritasya tatphalaṃ maitracitta bhuta devamānuṣāḥ // Lal_5.66 //",
    "K10bsu022_u:1125": " pūrvi tubhya bahukalpakoṭiyo vīryu bhāvitamalīnamuttamam /",
    "K10bsu022_u:1126": " tasya vīryacaritasya tatphalaṃ yena kāyu yatha meru śobhate // Lal_5.67 //",
    "K10bsu022_u:1127": " pūrvi tubhya bahukalpakoṭiyo dhyāna dhyāyita kileśadhyeṣaṇāt /",
    "K10bsu022_u:1128": " tasya dhyānacaritasya tatphalaṃ yena kleśa jagato na bādhate // Lal_5.68 //",
    "K10bsu022_u:1129": " pūrvi tubhya bahukalpakoṭiyo prajña bhāvita kileśachedanī /",
    "K10bsu022_u:1130": " tasya prajñacaritasya tatphalaṃ yena ābha paramā virocate // Lal_5.69 //",
    "K10bsu022_u:1131": " maitravarmita kileśasūdanā sarvasattvakaruṇāya udgatā /",
    "K10bsu022_u:1132": " modiprāpta paramā upekṣakā brahmabhūta sugatā namo 'stu te // Lal_5.70 //",
    "K10bsu022_u:1133": " (Vaidya 41)",
    "K10bsu022_u:1134": " prajña ulkaprabha tejasodgatā sarvadoṣatamamohaśodhakā /",
    "K10bsu022_u:1135": " cakṣubhūta trisahasrināyakā mārgadeśika mune namo 'stu te // Lal_5.71 //",
    "K10bsu022_u:1136": " ṛddhipādavarabhijñakovidā satyadarśi paramārthi śikṣitā /",
    "K10bsu022_u:1137": " tīrṇa tārayasi anyaprāṇino dāśabhūta sugatā namo 'stu te // Lal_5.72 //",
    "K10bsu022_u:1138": " sarvopāyavarabhijñakovidā darśayasi cyutimacyuticyutim /",
    "K10bsu022_u:1139": " lokadharmabhavanābhivartase no ca loki kvaci opalipyase // Lal_5.73 //",
    "K10bsu022_u:1140": " lābha teṣa paramā acintiyā yeṣu darśana śravaṃ ca eṣyase /",
    "K10bsu022_u:1141": " kiṃ punaḥ śṛṇuya yo tidharmatāṃ śraddha prīti vipulā janeṣyase // Lal_5.74 //",
    "K10bsu022_u:1142": " jihma sarva tuṣitālayo bhuto jambudvīpi puri yo udāgataḥ /",
    "K10bsu022_u:1143": " prāṇikoṭinayutā acintiyāṃ bodhayiṣyasi prasupta kleśato // Lal_5.75 //",
    "K10bsu022_u:1144": " ṛddha sphīta puramadya bheṣyatī devakoṭinayutaiḥ samākulam /",
    "K10bsu022_u:1145": " apsarobhi turiyairnināditaṃ rājagehi madhuraṃ śruṇiṣyati // Lal_5.76 //",
    "K10bsu022_u:1146": " puṇyatejabharitā śubhakarmaṇā nāri sā paramarūpaupetā /",
    "K10bsu022_u:1147": " yasya putra ayameva samṛddhaḥ tisraloki abhibhāti śīriye // Lal_5.77 //",
    "K10bsu022_u:1148": " (Vaidya 42)",
    "K10bsu022_u:1149": " no bhuyo puravarasmi dehināṃ lobhadoṣakalahā vivādakā /",
    "K10bsu022_u:1150": " sarva maitramanasaḥ sagauravā bhāvino naravarasya tejasā // Lal_5.78 //",
    "K10bsu022_u:1151": " rājavaṃśa nṛpateḥ pravardhate cakravartikularājasaṃbhavaḥ /",
    "K10bsu022_u:1152": " bheṣyate kapilasāhvayaṃ puraṃ ratnakoṣabharitaṃ susamṛddham // Lal_5.79 //",
    "K10bsu022_u:1153": " yakṣarākṣasakumbhāṇḍaguhyakā devadānavagaṇāḥ saindrakāḥ /",
    "K10bsu022_u:1154": " ye sthitā naravarasya rakṣakāḥ teṣu mokṣa nacireṇa bheṣyate // Lal_5.80 //",
    "K10bsu022_u:1155": " puṇyupārjitu stavitva nāyakaṃ premagauravamupasthapisva nā /",
    "K10bsu022_u:1156": " sarva bodhi pariṇāmayāmahe kṣipra bhoma yatha tvaṃ narottama // Lal_5.81 //",
    "K10bsu022_u:1157": " iti //",
    "K10bsu022_u:1158": " iti śrīlalitavistare pracalaparivarto nāma pañcamo 'dhyāyaḥ //",
    "K10bsu022_u:1159": " START Parivarta 6",
    "K10bsu022_u:1160": " (Vaidya 43)",
    "K10bsu022_u:1161": " garbhāvakrāntiparivartaḥ ṣaṣṭhaḥ /",
    "K10bsu022_u:1162": " iti hi bhikṣavaḥ śiśirakālavinirgate vaiśākhamāse viśākhānakṣatrānugate ṛtupravare",
    "K10bsu022_u:1163": " vasantakālasamaye taruvarapatrākīrṇe varapravarapuṣpasaṃkusumite śītoṣṇatamorajovigate",
    "K10bsu022_u:1164": " mṛduśādvale susaṃsthite tribhuvanajyeṣṭho lokamahito vyavalokya ṛtukālasamaye pañcadaśyāṃ",
    "K10bsu022_u:1165": " pūrṇamāsyāṃ poṣadhagṛhītāyā mātuḥ puṣyanakṣatrayogena bodhisattvastuṣitavarabhavanāccyutvā",
    "K10bsu022_u:1166": " smṛtaḥ saṃprajānan pāṇḍuro gajapoto bhūtvā ṣaḍdanta indragopakaśirāḥ suvarṇarājīdantaḥ",
    "K10bsu022_u:1167": " sarvāṅgapratyaṅgo 'hīnendriyo jananyā dakṣiṇāyāṃ kukṣāvavakrāmat /",
    "K10bsu022_u:1168": " avakrāntaśca sa dakṣiṇāvacaro 'bhūnna jātu vāmāvacaraḥ /",
    "K10bsu022_u:1169": " māyādevī sukhaśayanaprasuptā imaṃ svapnamapaśyat -",
    "K10bsu022_u:1170": " himarajatanibhaśca ṣaḍviṣāṇaḥ sucaraṇa cārubhujaḥ suraktaśīrṣaḥ /",
    "K10bsu022_u:1171": " udaramupagato gajapradhāno lalitagatirdṛḍhavajragātrasaṃdhiḥ // Lal_6.1 //",
    "K10bsu022_u:1172": " na ca mama sukha jātu evarūpaṃ dṛṣṭamapi śrutaṃ nāpi cānubhūtam /",
    "K10bsu022_u:1173": " kāyasukhacittasaukhyabhāvā yathariva dhyānasamāhitā abhūvam // Lal_6.2 //",
    "K10bsu022_u:1174": " atha khalu māyādevī ābharaṇavigalitavasanā prahlāditakāyacittā prītiprāmodyaprasādapratilabdhā",
    "K10bsu022_u:1175": " śayanavaratalādutthāya nārīgaṇaparivṛtā puraskṛtā prāsādavaraśikharādavatīrya yenāśokavanikā tenopajagāma /",
    "K10bsu022_u:1176": " sā aśokavanikāyāṃ sukhopaviṣṭā rājñaḥ śuddhodanasya dūtaṃ preṣayati sma - āgacchatu devo devī te draṣṭukāmeti //",
    "K10bsu022_u:1177": " atha sa rājā śuddhodanastadvacanaṃ śrutvā praharṣitamanā ākampitaśarīro bhadrāsanādutthāya amātyanaigamapārṣadyabandhujanaparivṛto yenāśokavanikā",
    "K10bsu022_u:1178": " upasaṃkrāntaśca na śaknoti sma aśokavanikāṃ praveṣṭum /",
    "K10bsu022_u:1179": " gurutaramivātmānaṃ manyate sma /",
    "K10bsu022_u:1180": " aśokavanikādvāre sthito muhūrtaṃ saṃcintya tasyāṃ velāyāmimāṃ gāthāmabhāṣata -",
    "K10bsu022_u:1181": " na smari raṇaśauṇḍi mūrdhasaṃsthasya mahyam eva guru śarīraṃ manyamī yādṛśo 'dya /",
    "K10bsu022_u:1182": " svakulagṛhamadya na prabhomi praveṣṭuṃ kimiha mama bhave 'ṅgo kānva pṛccheya cāham // Lal_6.3 //",
    "K10bsu022_u:1183": " iti //",
    "K10bsu022_u:1184": " (Vaidya 44)",
    "K10bsu022_u:1185": " atha khalu śuddhāvāsakāyikā devaputrā gaganatalagatā ardhakāyamabhinirmāya rājānaṃ gāthayādhyabhāṣanta -",
    "K10bsu022_u:1186": " vratatapaguṇayuktastisralokeṣu pūjyo maitrakaruṇalābhī puṇyajñānābhiṣiktaḥ /",
    "K10bsu022_u:1187": " tuṣitapuri cyavitvā bodhisattvo mahātmā nṛpati tava sutatvaṃ māyakukṣaupapannaḥ // Lal_6.4 //",
    "K10bsu022_u:1188": " daśanakha tada kṛtvā svaṃ śiraṃ kampayanto nṛpatiranupraviṣṭaścitrikārānuyuktaḥ /",
    "K10bsu022_u:1189": " māya tada nirīkṣya mānadarpopanītāṃ vadahi kurumi kiṃ te kiṃ prayogo bhaṇāhi // Lal_6.5 //",
    "K10bsu022_u:1190": " devyāha -",
    "K10bsu022_u:1191": " himarajatanikāśaścandrasūryātirekaḥ sucaraṇa suvibhaktaḥ ṣaḍviṣāṇo mahātmā /",
    "K10bsu022_u:1192": " gajavaru dṛḍhasaṃdhirvajrakalpaḥ surūpaḥ udari mama praviṣṭastasya hetuṃ śruṇuṣva // Lal_6.6 //",
    "K10bsu022_u:1193": " vitimira trisahasrāṃ paśyamī bhrājamānāṃ devanayuta devā ye stuvantī sayānā /",
    "K10bsu022_u:1194": " na ca mama khiladoṣo naiva roṣo na moho dhyānasukhasamaṅgī jānamī śāntacittā // Lal_6.7 //",
    "K10bsu022_u:1195": " sādhu nṛpati śīghraṃ brāhmaṇānānayāsmin vedasupinapāṭhā ye gṛheṣū vidhijñāḥ /",
    "K10bsu022_u:1196": " supinu mama hi yemaṃ vyākarī tattvayuktaṃ kimida mama bhaveyā śreyu pāpaṃ kulasya // Lal_6.8 //",
    "K10bsu022_u:1197": " vacanamimu śruṇitvā pārthivastatkṣaṇena brāhmaṇa kṛtavedānānayacchāstrapāṭhān /",
    "K10bsu022_u:1198": " māya purata sthitvā brāhmaṇānāmavocat supina mayi ha dṛṣṭastasya hetuṃ śṛṇotha // Lal_6.9 //",
    "K10bsu022_u:1199": " (Vaidya 45)",
    "K10bsu022_u:1200": " brāhmaṇā āhuḥ - brūhi devi tvayā kīdṛśaṃ svapnaṃ dṛṣṭam /",
    "K10bsu022_u:1201": " śrutvā jñāsyāmaḥ /",
    "K10bsu022_u:1202": " devyāha -",
    "K10bsu022_u:1203": " himarajatanikāśaścandrasūryātirekaḥ sucaraṇa suvibhaktaḥ ṣaḍviṣāṇo mahātmā /",
    "K10bsu022_u:1204": " gajavaru dṛḍhasaṃdhirvajrakalpaḥ surūpaḥ udari mama praviṣṭastasya hetuṃ śṛṇotha // Lal_6.10 //",
    "K10bsu022_u:1205": " vacanamimu śruṇitvā brāhmaṇā evamāhuḥ prīti vipula cintyā nāsti pāpaṃ kulasya /",
    "K10bsu022_u:1206": " putra tava janesī lakṣaṇairbhūṣitāṅgaṃ rājakulakulīnaṃ cakravarti mahātmaṃ // Lal_6.11 //",
    "K10bsu022_u:1207": " sa ca pura vijahitvā kāmarājyaṃ ca gehaṃ pravrajita nirapekṣaḥ sarvalokānukampī /",
    "K10bsu022_u:1208": " buddho bhavati eṣo dakṣiṇīyastriloke amṛtarasavareṇā tarpayet sarvalokam // Lal_6.12 //",
    "K10bsu022_u:1209": " vyākaritva giraṃ saumyāṃ bhuktvā pārthivabhojanam /",
    "K10bsu022_u:1210": " ācchādanāni codgṛhya prakrāntā brāhmaṇāstataḥ // Lal_6.13 //",
    "K10bsu022_u:1211": " iti hi bhikṣavo rājā śuddhodano brāhmaṇebhyo lakṣaṇanaimittikavaipañcakebhyaḥ svapnādhyāyīpāṭhakebhyaḥ",
    "K10bsu022_u:1212": " pratiśrutya hṛṣṭastuṣṭa udagra āttamanāḥ pramuditaḥ prītisaumanasyajātastān brāhmaṇān",
    "K10bsu022_u:1213": " prabhūtena khādanīyabhojanīyāsvādanīyena saṃtarpya saṃpravāryācchādanāni ca datvā visarjayati sma /",
    "K10bsu022_u:1214": " tasyāṃ velāyāṃ kapilavastuni mahānagare caturṣu nagaradvāreṣu sarvanagaracatvaraśṛṅgāṭakeṣu ca dānaṃ dāpayati sma annamannārthikebhyaḥ,",
    "K10bsu022_u:1215": " pānaṃ pānārthikebhyaḥ,",
    "K10bsu022_u:1216": " vastrāṇi vastrārthikebhyaḥ,",
    "K10bsu022_u:1217": " yānāni yānārthikebhyaḥ /",
    "K10bsu022_u:1218": " evaṃ gandhamālyavilepanaśayyopāśrayaṃ prājīvikaṃ prājīvikārthibhyo yāvadeva bodhisattvasya pūjākarmaṇe //",
    "K10bsu022_u:1219": " atha khalu bhikṣavo rājñaḥ śuddhodanasyaitadabhavat - katamasmin gṛhe māyādevī sukhamanupakliṣṭā viharediti /",
    "K10bsu022_u:1220": " atha tatkṣaṇameva catvāro mahārājāno rājānaṃ śuddhodanamupasaṃkramyaivamāhuḥ -",
    "K10bsu022_u:1221": " alpotsuko deva bhava sukhaṃ tiṣṭha upekṣako /",
    "K10bsu022_u:1222": " vayaṃ hi bodhisattvasya veśma vai māpayāmahe // Lal_6.14 //",
    "K10bsu022_u:1223": " (Vaidya 46)",
    "K10bsu022_u:1224": " atha khalu śakro devānāmindro rājānaṃ śuddhodanamupasaṃkramyaivamāha -",
    "K10bsu022_u:1225": " hīnā vimānā pālānāṃ trayatriṃśānamuttamāḥ /",
    "K10bsu022_u:1226": " vaijayantasamaṃ veśma bodhisattvasya dāmyaham // Lal_6.15 //",
    "K10bsu022_u:1227": " atha khalu suyāmo devaputro rājānaṃ śuddhodanamusaṃkramyaivamāha -",
    "K10bsu022_u:1228": " madīyaṃ bhavanaṃ dṛṣṭvā vismitāḥ śakrakoṭayaḥ /",
    "K10bsu022_u:1229": " suyāmabhavanaṃ śrīmadbodhisattvasya dāmyaham // Lal_6.16 //",
    "K10bsu022_u:1230": " atha khalu saṃtuṣito devaputro rājānaṃ śuddhodanamupasaṃkramyaivamāha -",
    "K10bsu022_u:1231": " yatraiva uṣitaḥ pūrvaṃ tuṣiteṣu mahāyaśāḥ /",
    "K10bsu022_u:1232": " tadeva bhavanaṃ ramyaṃ bodhisattvasya dāmyaham // Lal_6.17 //",
    "K10bsu022_u:1233": " atha khalu sunirmito devaputro rājānaṃ śuddhodanamupasaṃkramyaivamāha -",
    "K10bsu022_u:1234": " manomayamahaṃ śrīmadvaśma tadratanāmayam /",
    "K10bsu022_u:1235": " bodhisattvasya pūjārthamupaneṣyāmi pārthiva // Lal_6.18 //",
    "K10bsu022_u:1236": " atha khalu paranirmitavaśavartī devaputro rājānaṃ śuddhodanamupasaṃkramyaivamāha -",
    "K10bsu022_u:1237": " yāvantaḥ kāmadhātusthā vimānāḥ śobhanāḥ kvacit /",
    "K10bsu022_u:1238": " bhābhiste madvimānasya bhavantyabhihataprabhāḥ // Lal_6.19 //",
    "K10bsu022_u:1239": " tat prayacchāmyahaṃ śrīmadveśma ratnamayaṃ śubham /",
    "K10bsu022_u:1240": " bodhisattvasya pūjārthamānayiṣyāmi pārthiva // Lal_6.20 //",
    "K10bsu022_u:1241": " divyaiḥ puṣpaiḥ samākīrṇaṃ divyagandhopavāsitam /",
    "K10bsu022_u:1242": " upanāmayiṣye vipulaṃ yatra devī vasiṣyati // Lal_6.21 //",
    "K10bsu022_u:1243": " iti hi bhikṣavaḥ sarvaiḥ kāmāvacarraidaiveśvarairbodhisattvasya pūjārthaṃ kapilāhvaye mahāpuravare svakasvakāni gṛhāṇi māpitānyabhūvan /",
    "K10bsu022_u:1244": " rājñā capi śuddhodanena manuṣyātikrāntaṃ divyāsaṃprāptaṃ gṛhataraṃ pratisaṃskāritamabhūt /",
    "K10bsu022_u:1245": " tatra bodhisattvo mahāsattvo mahāvyūhasya samādheranubhāvena sarveṣu teṣu gṛheṣu māyādevīmupadarśayati sma /",
    "K10bsu022_u:1246": " abhyantaragataśca bodhisattvo māyādevyāḥ kukṣau dakṣiṇe pārśve paryaṅkamābhujya niṣaṇṇo 'bhūt /",
    "K10bsu022_u:1247": " sarve ca te deveśvarā ekaikamevaṃ saṃjānīte sma - mamaiva gṛhe bodhisattvamātā prativasati nānyatreti //",
    "K10bsu022_u:1248": " (Vaidya 47)",
    "K10bsu022_u:1249": " tatredamucyate -",
    "K10bsu022_u:1250": " mahāvyūhāya sthitaḥ samādhiye acintiyā nirmita nirmiṇitvā /",
    "K10bsu022_u:1251": " sarveṣa devānabhiprāya pūritā nṛpasya pūrṇaśca tadā manorathaḥ // Lal_6.22 //",
    "K10bsu022_u:1252": " atha khalu tasyāṃ devaparṣadi keṣāṃciddevaputrāṇāmetadabhavat - ye 'pi tāvaccāturmahārājakāyikā devāste 'pi tāvanmanuṣyāśrayagatatvena nirvidyāpakramanti",
    "K10bsu022_u:1253": " kaḥ punarvādo ye tadanye udāratamā devāḥ trāyatriṃśā vā yāmā vā tuṣitā vā /",
    "K10bsu022_u:1254": " tatkathaṃ hi nāma sarvalokābhyudgato bodhisattvaḥ śucirnirāmagandhaḥ sattvaratnaḥ saṃtuṣitāddevanikāyāccyutvā durgandhe manuṣyāśraye daśamāsān mātuḥ kukṣau sthita iti //",
    "K10bsu022_u:1255": " atha khalvāyuṣmānānando buddhānubhāvena bhagavantametadavocat - āścaryaṃ bhagavan yāvajjugupsanīyaśca mātṛgrāmastathāgatenokto yāvadrāgacaritaśca",
    "K10bsu022_u:1256": " idaṃ tu bhagavan āścaryataram /",
    "K10bsu022_u:1257": " kathaṃ hi nāma sarvalokābhyudgato bhagavān pūrvaṃ bodhisattvabhūta eva tuṣitāddevanikāyāccyavitvā manuṣyāśraye (durgandhe)",
    "K10bsu022_u:1258": " māturdakṣiṇe (pārśve)",
    "K10bsu022_u:1259": " kukṣāvupapanna iti /",
    "K10bsu022_u:1260": " nāhaṃ bhagavan idamutsahe evaṃ vaktaṃ yathaiva pūrve bhagavatā vyākṛtamiti /",
    "K10bsu022_u:1261": " bhagavānāha - icchasi tvamānanda ratnavyūhaṃ bodhisattvaparibhogaṃ draṣṭuṃ yo mātuḥ kukṣigatasya bodhisattvasya paribhogo 'bhūt /",
    "K10bsu022_u:1262": " ānanda āha - ayamasya bhagavan kālaḥ,",
    "K10bsu022_u:1263": " ayaṃ sugata samayaḥ,",
    "K10bsu022_u:1264": " yattathāgatastaṃ bodhisattvaparibhogamupadarśayed yaṃ dṛṣṭvā prītiṃ vetsyāmaḥ //",
    "K10bsu022_u:1265": " atha khalu bhagavāṃstathārūpanimittamakarot,",
    "K10bsu022_u:1266": " yad brahmā sahāpatiḥ sārdhamaṣṭaṣaṣṭibrahmaśatasahasrairbrahmaloke 'ntarhito bhagavataḥ purataḥ pratyasthāt /",
    "K10bsu022_u:1267": " sa bhagavataḥ pādau śirasābhivandya bhagavantaṃ tripradakṣiṇīkṛtyaikānte 'sthāt prāñjalībhūto bhagavantaṃ namasyan /",
    "K10bsu022_u:1268": " tatra khalu bhagavān jānanneva brahmāṇaṃ sahāpatimāmantrayate sma - gṛhītastvayā",
    "K10bsu022_u:1269": " brahman sa bodhisattvaparibhogo daśamāsiko yo mama pūrvaṃ bodhisattvabhūtasya mātuḥ kukṣigatasyābhūt /",
    "K10bsu022_u:1270": " brahmā āha - evametadbhagavan,",
    "K10bsu022_u:1271": " evametat sugata /",
    "K10bsu022_u:1272": " bhagavānāha - kva sa idānīṃ brahman?",
    "K10bsu022_u:1273": " upadarśaya tam /",
    "K10bsu022_u:1274": " brahmā cāha - brahmaloke sa bhagavan /",
    "K10bsu022_u:1275": " bhagavānāha - tena hi tvaṃ brahman upadarśaya taṃ daśamāsikaṃ bodhisattvaparibhogam,",
    "K10bsu022_u:1276": " jñāsyanti kiyatsaṃskṛtamiti //",
    "K10bsu022_u:1277": " atha khalu brahmā sahāpatistān brāhmaṇānetadavocat - tiṣṭhatu tāvadbhavanto yāvadvayaṃ ratnavyūhaṃ bodhisattvaparibhogamānayiṣyāmaḥ //",
    "K10bsu022_u:1278": " atha khalu brahmā sahāpatirbhagavataḥ pādau śirasābhivanditvā bhagavataḥ purato 'ntarhitastatkṣaṇameva brahmaloke pratyasthāt //",
    "K10bsu022_u:1279": " atha khalu brahmā sahāpatiḥ subrahmāṇaṃ devaputrametadavocat - gaccha tvaṃ mārṣā ito brahmalokamupādāya yāvattrāyatriṃśadbhavanam - śabdamudīraya,",
    "K10bsu022_u:1280": " ghoṣamanuśrāvaya /",
    "K10bsu022_u:1281": " ratnavyūhaṃ bodhisattvaparibhogaṃ vayaṃ tathāgatasyāntikamupanāmayiṣyāmaḥ /",
    "K10bsu022_u:1282": " yo yuṣmākaṃ draṣṭukāmaḥ sa śīghramāgacchatviti //",
    "K10bsu022_u:1283": " (Vaidya 48)",
    "K10bsu022_u:1284": " atha khalu brahmā sahāpatiścaturaśītyā devakoṭyā nayutaśatasahasraḥ sārdhaṃ taṃ ratnavyūhaṃ",
    "K10bsu022_u:1285": " bodhisattvaparibhogaṃ parigṛhya mahati brāhme vimāne triyojanaśatike pratiṣṭhāpyānekairdaivakoṭīnayutaśatasahasraiḥ",
    "K10bsu022_u:1286": " samantato 'nuparivārya jambūdvīpamavatārayati sma //",
    "K10bsu022_u:1287": " tena khalu punaḥ samayena kāmāvacarāṇāṃ devānāṃ mahāsaṃnipāto 'bhūt bhagavatsakāśe gantum /",
    "K10bsu022_u:1288": " sa khalu puna ratnavyūho bodhisattvaparibhogo divyairvastrairdivyairmālyairdivyairgandhairdivyaiḥ puṣpairdivyairvādyairdivyaiśca paribhaugairabhisaṃskṛto 'bhūt /",
    "K10bsu022_u:1289": " tāvanmaheśākhyaiśca devaiḥ parivṛto 'bhūd yacchakro devānāmindraḥ sumerau(samudre)",
    "K10bsu022_u:1290": " sthitvā dūrata eva mukhe tālacchatrakaṃ dattvā śīrṣavyavalokanenānuvilokayati sma unmeṣadhyāyikayā vā /",
    "K10bsu022_u:1291": " na ca śaknoti sma draṣṭum /",
    "K10bsu022_u:1292": " tatkasmāt? maheśākhyā hi devā brāhmaṇāḥ /",
    "K10bsu022_u:1293": " itarāstrāyatriṃśā yāmāstuṣitā nirmāṇaratayaḥ paranirmitavaśavartinaḥ /",
    "K10bsu022_u:1294": " kaḥ punarvādaḥ śakro devānāmindraḥ /",
    "K10bsu022_u:1295": " mohaṃ te vai yānti sma //",
    "K10bsu022_u:1296": " atha khalu bhagavāṃstaṃ divyaṃ vādyanirghoṣamantardhāpayati sma /",
    "K10bsu022_u:1297": " tatkasmāt? yatsahaśravaṇādeva jāmbudvīpakā manuṣyā unmādamāpatsyanta iti //",
    "K10bsu022_u:1298": " atha khalu catvāro mahārājānaḥ śakraṃ devānāmindramupasaṃkramyaivamāhuḥ - kathaṃ devānāmindra kariṣyāmo na labhāmahe ratnavyūhaṃ bodhisattvaparibhogaṃ draṣṭum /",
    "K10bsu022_u:1299": " sa tānavocat - kimahaṃ mārṣāḥ kariṣyāmi?",
    "K10bsu022_u:1300": " ahamapi na labhe draṣṭum /",
    "K10bsu022_u:1301": " api tu khalu punarmārṣā bhagavatsamīpamupanītaṃ drakṣyāmaḥ /",
    "K10bsu022_u:1302": " te tadā āhuḥ - tena hi devānāmindra tathā kuru yathāsya kṣipraṃ darśanaṃ bhavet /",
    "K10bsu022_u:1303": " śakra āha - āgamayata mārṣā muhūrtaṃ yāvadatikrāntātikrāntatamā devaputrā bhagavantaṃ pratisaṃmodayante sma /",
    "K10bsu022_u:1304": " tadekānte sthitvā śīrṣonmiñjitakayā bhagavantamanuvilokayanti sma //",
    "K10bsu022_u:1305": " atha khalu brahmā sahāpatiḥ sārdhaṃ taiścaturaśītyā devakoṭīnayutaśatasahasraistaṃ ratnavyūhaṃ bodhisattvaparibhogaṃ gṛhītvā yena bhagavāṃstenopasaṃkrāmayati sma /",
    "K10bsu022_u:1306": " sa khalu puna ratnavyūho bodhisattvaparibhogo 'bhirūpaḥ prāsādiko darśanīyaścaturasraścatuṣṭhūṇaḥ /",
    "K10bsu022_u:1307": " upariṣṭācca kūṭāgārasamalaṃkṛtaḥ /",
    "K10bsu022_u:1308": " evaṃpramāṇaḥ tadyathāpi nāma ṣaṇmāsajāto",
    "K10bsu022_u:1309": " dāraka uccaistvena /",
    "K10bsu022_u:1310": " tasya khalu punaḥ kūtāgārasya madhye paryaṅkaḥ prajñaptaḥ tadyathāpi nāma ṣaṇmāsajātasya dārakasya bhittīphalakaḥ /",
    "K10bsu022_u:1311": " sa khalu puna ratnavyūho bodhisattvaparibhoga evaṃ varṇasaṃsthāno yasya na kaścit sadevake loke samārake sabrahmake sadṛśo 'sti ākṛtyā vā varṇena vā /",
    "K10bsu022_u:1312": " devāḥ khalvapi taṃ dṛṣṭvā āścaryaprāptā abhuvan /",
    "K10bsu022_u:1313": " cakṣūṃṣi teṣāṃ vibhramanti sma /",
    "K10bsu022_u:1314": " sa ca tathāgatasyāntika upanīto 'tīva bhāsate tapati virocate sma /",
    "K10bsu022_u:1315": " tadyathāpi nāma dvinirdhāntaṃ suvarṇaṃ kuśalena karmakāreṇa supariniṣṭhitamapagatakācadoṣam,",
    "K10bsu022_u:1316": " evaṃ (tasmin samaye)",
    "K10bsu022_u:1317": " sa kūṭāgāro virājate sma /",
    "K10bsu022_u:1318": " tasmin khalu punarbodhisattvaparibhoge paryaṅkaḥ prajñapto yasya sadevake loke nāsti kaścit sadṛśo varṇena vā saṃsthānena vā anyatra kambugrīvāyā (Vaidya 49)",
    "K10bsu022_u:1319": " bodhisattvasya /",
    "K10bsu022_u:1320": " yat khalu mahābrahmaṇā cīvaraṃ prāvṛtamabhūt,",
    "K10bsu022_u:1321": " tattasya bodhisattvaparyaṅkasyāgrato na bhāsate sma tadyathāpi nāma vātavṛṣṭyābhihataḥ kṛṣṇakambalaḥ /",
    "K10bsu022_u:1322": " sa khalu punaḥ kūṭāgāra uragasāracandanamayo yasyaikasuvarṇadharaṇī sāhasraṃ lokadhātuṃ mūlyaṃ kṣamate,",
    "K10bsu022_u:1323": " tathāvidhenoragasāracandanena sa kūṭāgāraḥ samantādanupaliptaḥ /",
    "K10bsu022_u:1324": " tādṛśa eva dvitīyaḥ kūṭāgāraḥ kṛto yastasmin prathame kūṭāgāre 'bhyantarataḥ asakto 'baddhasthitaḥ /",
    "K10bsu022_u:1325": " tādṛśa eva tṛtīyo 'pi kūṭāgāro yastasmin dvitīye kūṭāgāre 'bhyantare 'sakto 'baddhasthitaḥ /",
    "K10bsu022_u:1326": " sa ca paryaṅkastasmin gandhamaye tṛtīye kūṭāgāre vyavasthitaḥ saṃpraticchannaḥ /",
    "K10bsu022_u:1327": " tasya khalu punaruragasāracandanasyaivaṃrūpo varṇaḥ tadyathāpi nāma abhijātasya nīlaivaḍūryasya /",
    "K10bsu022_u:1328": " tasya khalu punargandhakūṭāgārasyopari samantādyāvanti kāniciddivyātikrāntāni puṣpāṇi santi,",
    "K10bsu022_u:1329": " tāni sarvāṇi tasmin kūṭāgāre bodhisattvasya pūrvakuśalamūlavipākenānuprāptānyeva jāyante sma /",
    "K10bsu022_u:1330": " sa khalu puna ratnavyūho bodhisattvaparibhogo dṛḍhasāro 'bhedyo vajropamaḥ sparśena ca kācilindikasukhasaṃsparśaḥ /",
    "K10bsu022_u:1331": " tasmin khalu puna ratnavyūhe bodhisattvaparibhoge ye kecit kāmāvacarāṇāṃ devānāṃ bhavanavyūhāste sarve tasmin saṃdṛśyante sma //",
    "K10bsu022_u:1332": " yāmeva ca rātriṃ bodhisattvo mātuḥ kukṣimavakrāntastāmeva rātrimadha āpaskandhamupādāya aṣṭaṣaṣṭiyojanaśatasahasrāṇi mahāpṛthivīṃ bhittvā yāvad brahmalokaṃ padmabhyudgatamabhūt /",
    "K10bsu022_u:1333": " na ca kaścittaṃ padmaṃ paśyati sma anyatra sārathinarottamāddaśaśatasāhasrikācca mahābrahmaṇaḥ /",
    "K10bsu022_u:1334": " yacceha trisāhasramahāsāhasralokadhātāvojo vā maṇḍo va raso vā,",
    "K10bsu022_u:1335": " tatsarvaṃ tasmin mahāpadme madhubinduḥ saṃtiṣṭhate sma //",
    "K10bsu022_u:1336": " tamenaṃ mahābrahmā śubhe vaiḍūryabhājane prakṣipya bodhisattvasyopanāmayati sma /",
    "K10bsu022_u:1337": " taṃ bodhisattvaḥ parigṛhya bhuṅkte sma mahābrahmaṇo 'nukampāmupādāya /",
    "K10bsu022_u:1338": " nāsti sa kaścit sattvaḥ sattvanikāye yasya sa ojobinduḥ paribhuktaḥ samyak sukhena pariṇāmedanyatra caramabhavikādbodhisattvāt sarvabodhisattvabhūmiparipūrṇāt",
    "K10bsu022_u:1339": " kasya ca karmaṇo vipākena sa ojobindurbodhisattvasyopatiṣṭhate sma?",
    "K10bsu022_u:1340": " dīrgharātraṃ khalvapi bodhisattvena pūrvaṃ bodhisattvacaryāṃ caratā glānebhyaḥ sattvebhyo bhaiṣajyaṃ dattamāśatparāṇāṃ sattvānāmāśāḥ paripūritāḥ,",
    "K10bsu022_u:1341": " śaraṇāgatāśca na parityaktāḥ,",
    "K10bsu022_u:1342": " nityaṃ cāgrapuṣpamagraphalamagrarasaṃ tathāgatebhyastathāgatacaityebhyastathāgataśrāvakasaṃghebhyo mātāpitṛbhyaśca dattvā paścādātmanā paribhuktam",
    "K10bsu022_u:1343": " tasya karmaṇo vipākena mahābrahmā bodhisattvasya taṃ madhubindumupanāmayati sma //",
    "K10bsu022_u:1344": " tasmin khalu punaḥ kūṭāgāre yāni kānicit santyatikrāntātikrāntāni māyāguṇaratikrīḍāsamavasṛtasthānāni,",
    "K10bsu022_u:1345": " tāni sarvāṇi tasmin prādurbhāvāni saṃdṛśyante sma bodhisattvasya pūrvakarmavipākena //",
    "K10bsu022_u:1346": " tasmin khalu puna ratnavyūhe bodhisattvaparibhoge śatasahasravyūhaṃ nāma vāsoyugaṃ prādurbhūtam /",
    "K10bsu022_u:1347": " na sa kaścitsattvaḥ sattvanikāye saṃvidyate yasya tatprādurbhavedanyatra caramabhavikād bodhisattvāt /",
    "K10bsu022_u:1348": " (Vaidya 50) na ca te kecana udārodārā rūpaśabdagandharasasparśā ye tasmin kūṭāgāre na saṃdṛśyante sma /",
    "K10bsu022_u:1349": " sacetkūṭāgāraparibhoga evaṃ suparibhoga evaṃ supariniṣpannaḥ sāntarabahirevaṃ supariniṣṭhita evaṃ mṛdukaśca /",
    "K10bsu022_u:1350": " tadyathāpi nāma kācilindikasukhasaṃsparśo nidarśanamātreṇa,",
    "K10bsu022_u:1351": " na tu tasyopamā saṃvidyate /",
    "K10bsu022_u:1352": " dharmatā khalveṣā bodhisattvasya pūrvakeṇa ca praṇidhānena iyaṃ cetanā ṛddhāvavaśyaṃ",
    "K10bsu022_u:1353": " bodhisattvena mahāsattvena manuṣyaloka upapattavyamabhiniṣkramya cānuttarāṃ samyaksaṃbodhimabhisaṃbudhya",
    "K10bsu022_u:1354": " dharmacakraṃ pravartayitavyam /",
    "K10bsu022_u:1355": " yasyā mātuḥ kukṣāvupapattirbhavati,",
    "K10bsu022_u:1356": " tasyā dakṣiṇe kukṣāvādita eva ratnavyūhakūṭāgāro 'bhinirvartate /",
    "K10bsu022_u:1357": " paścādbodhisattvastuṣitebhyaścyuttvā tasmin kūṭāgāre paryaṅkaniṣaṇṇaḥ saṃbhavati /",
    "K10bsu022_u:1358": " na hi caramabhavikasya bodhisattvasya kalalārbudaghanapeśībhāvaṃ kāyaḥ saṃtiṣṭhate sma /",
    "K10bsu022_u:1359": " atha tarhi sarvāṅgapratyaṅgalakṣaṇasaṃpannaḥ saṃniṣaṇṇa eva prādurbhavati /",
    "K10bsu022_u:1360": " svapnāntaragatā ca bodhisattvamātā māyādevī mahānāgakuñjaramavakrāntaṃ saṃjānīte sma //",
    "K10bsu022_u:1361": " tasya khalu punastathā niṣaṇṇasya śakro devānāmindraścatvāraśca mahārājāno 'ṣṭāviṃśatiśca",
    "K10bsu022_u:1362": " mahāyakṣasenāpatayo guhyakādhipatiśca nāma yakṣakulaṃ yato vajrapāṇerutpattiste bodhisattvaṃ",
    "K10bsu022_u:1363": " mātuḥ kukṣigataṃ viditvā satataṃ samitamanubaddhā bhavanti sma /",
    "K10bsu022_u:1364": " santi khalu punaścatasro bodhisattvaparicārakā devatāḥ - utkhalī ca nāma samutkhalī ca nāma dhvajavatī ca nāma prabhāvatī ca nāma /",
    "K10bsu022_u:1365": " tā api bodhisattvaṃ mātuḥ kukṣigataṃ viditvā satataṃ samitaṃ rakṣanti sma /",
    "K10bsu022_u:1366": " śakro 'pi devānāmindraḥ sārdhaṃ pañcamātrairdevaputraśatairbodhisattvaṃ mātuḥ kukṣigataṃ jñātvā satataṃ samitamanubadhnāti sma //",
    "K10bsu022_u:1367": " bodhisattvasya khalu punarmātuḥ kukṣigatasya kāyastathāvidho 'bhūt,",
    "K10bsu022_u:1368": " tadyathāpi nāma parvatamūrdhani rātrāvandhakāratamisrāyāṃ mahānagniskandho yojanādapi dṛśyate sma,",
    "K10bsu022_u:1369": " yāvat pañcabhyā yojanebhyo dṛśyate sma /",
    "K10bsu022_u:1370": " evameva bodhisattvasya mātuḥ kukṣigatasyātmabhāvo 'bhinirvṛtto 'bhūt prabhāsvaro 'bhirūpaḥ prāsādiko darśanīyaḥ /",
    "K10bsu022_u:1371": " sa tasmin kūṭāgāre paryaṅkaniṣaṇṇo 'tīva śobhate sma /",
    "K10bsu022_u:1372": " vaiḍūryapratyuptamivābhijātaṃ jātarūpam /",
    "K10bsu022_u:1373": " bodhisattvasya mātā ca nidhyāya sthitā paśyati sma kukṣigataṃ bodhisattvam /",
    "K10bsu022_u:1374": " tadyathāpi nāma mahato 'bhrakūṭādvidyuto niḥsṛtya mahāntamavabhāsaṃ saṃjanayanti,",
    "K10bsu022_u:1375": " evameva bodhisattvo mātuḥ kukṣigataḥ śriyā tejasā varṇena ca taṃ prathamaṃ ratnakūṭāgāramavabhāsayati sma /",
    "K10bsu022_u:1376": " avabhāsya dvitīyaṃ gandhakūṭāgāramavabhāsayati sma /",
    "K10bsu022_u:1377": " dvitīyaṃ gandhakūṭāgāramavabhāsya tṛtīyaṃ ratnakūṭāgāramavabhāsayati sma /",
    "K10bsu022_u:1378": " tṛtīyaṃ ratnakūṭāgāramavabhāsya sarvāvantaṃ māturātmabhāvamavabhāsayati sma /",
    "K10bsu022_u:1379": " tamavabhāsya yatra cāsane niṣaṇṇo bhavati sma tadavabhāsayati sma /",
    "K10bsu022_u:1380": " tadavabhāsya sarvaṃ gṛhamavabhāsayati sma /",
    "K10bsu022_u:1381": " sarvaṃ gṛhamavabhāsya gṛhasyopariṣṭānniḥsṛtya pūrvāṃ diśamavabhāsayati sma /",
    "K10bsu022_u:1382": " evaṃ dakṣiṇāṃ paścimāṃ uttarāmadha ūrdhvaṃ samantāddaśadiśaḥ krośamātramekaikasyāṃ diśi mātuḥ kukṣigato bodhisattvaḥ śriyā tejasā varṇena cāvabhāsayati sma //",
    "K10bsu022_u:1383": " (Vaidya 51)",
    "K10bsu022_u:1384": " āgacchanti sma khalu punarbhikṣavaścatvāro mahārājāno 'ṣṭāviṃśacca mahāyakṣasenāpatayaḥ",
    "K10bsu022_u:1385": " sārdhaṃ pañcamātrayakṣaśataiḥ pūrvāhṇakālasamaye bodhisattvasya darśanāya vandanāya",
    "K10bsu022_u:1386": " paryupāsanāya dharmaśravaṇāya ca /",
    "K10bsu022_u:1387": " tadā bodhisattvastānāgatān viditvā dakṣiṇaṃ pāṇimabhyutkṣipya ekāṅgulikayā āsanānyupadarśayati sma /",
    "K10bsu022_u:1388": " niṣīdanti sma te lokapālādayo yathāprajñapteṣvāsaneṣu /",
    "K10bsu022_u:1389": " paśyanti sma bodhisattvaṃ mātuḥ kukṣigataṃ jātarūpamiva vigrahaṃ hastaṃ cālayantaṃ vicālayantam utkṣipantaṃ pratiṣṭhāpayantam /",
    "K10bsu022_u:1390": " te prītiprāmodyaprasādapratilabdhā bodhisattvaṃ namaskurvanti sma /",
    "K10bsu022_u:1391": " niṣaṇṇāṃśca tān viditvā bodhisattvo dharmyayā kathayā saṃdarśayati sma samādāpayati sma samuttejayati sma saṃpraharṣayati sma /",
    "K10bsu022_u:1392": " yadā ca prakramitukāmā bhavanti tadā bodhisattvasteṣāṃ cetasaiva vicintitaṃ vijñāya dakṣiṇaṃ pāṇimutkṣipya saṃcārayati sma /",
    "K10bsu022_u:1393": " saṃcārya vicārayati sma /",
    "K10bsu022_u:1394": " mātaraṃ ca na bādhate sma /",
    "K10bsu022_u:1395": " tadā teṣāṃ caturṇāṃ mahārājānāmevaṃ bhavati sma - visarjitāḥ sma vayaṃ bodhisattveneti /",
    "K10bsu022_u:1396": " te bodhisattvaṃ bodhisattvamātaraṃ ca tripradakṣiṇīkṛtya prakrāmanti sma /",
    "K10bsu022_u:1397": " ayaṃ heturayaṃ pratyayo yadbodhisattvo rātryāṃ praśāntāyāṃ dakṣiṇaṃ pāṇiṃ saṃcārya vicārayati sma /",
    "K10bsu022_u:1398": " vicārya punarapi smṛtaḥ saṃprajānaṃstaṃ pāṇiṃ pratiṣṭhāpayati sma /",
    "K10bsu022_u:1399": " punaraparaṃ yadā bodhisattvasya keciddarśanāyāgacchanti sma striyo vā puruṣo vā dārako vā dārikā vā,",
    "K10bsu022_u:1400": " tān bodhisattvaḥ pūrvatarameva pratisaṃmodayate sma,",
    "K10bsu022_u:1401": " paścādbodhisattvasya mātā //",
    "K10bsu022_u:1402": " iti hi bhikṣavo bodhisattvo mātuḥ kukṣigataḥ san sattvān pratisaṃmodanakuśalo bhavati smeti /",
    "K10bsu022_u:1403": " na ca kaściddevo vā nāgo vā yakṣo vā manuṣyo vā amanuṣyo vā yaḥ śaknoti sma bodhisattvaṃ pūrvataraṃ pratisaṃmoditum /",
    "K10bsu022_u:1404": " atha tarhi bodhisattva eva tāvat pūrvataraṃ pratisaṃmodate sma,",
    "K10bsu022_u:1405": " paścādbodhisattvamātā //",
    "K10bsu022_u:1406": " nirgate khalu punaḥ pūrvāhṇakālasamaye madhyāhnakālasamaye pratyupasthite atha khalu śakro devānāmindro niṣkrāntaḥ /",
    "K10bsu022_u:1407": " abhiniṣkrāntāśca trāyatriṃśaddevaputrā bodhisattvasya darśanāya vandanāya paryupāsanāya /",
    "K10bsu022_u:1408": " dharmaśravaṇāya cāgacchanti sma /",
    "K10bsu022_u:1409": " tāṃśca bodhisattvo dūrata evāgacchato dṛṣṭvā dakṣiṇaṃ suvarṇavarṇaṃ bāhuṃ prasārya śakraṃ devānāmindraṃ devāṃśca trāyatriṃśān pratisaṃmodate sma /",
    "K10bsu022_u:1410": " ekāṅgulikayā cāsanānyupadarśayati sma /",
    "K10bsu022_u:1411": " na ca śaknoti sma bhikṣavaḥ śakro devānāmindro bodhisattvasyājñāṃ pratiroddhum /",
    "K10bsu022_u:1412": " niṣīdati sma śakro devānāmindrastadanye ca devaputrā yathāprajñapteṣvāsaneṣu /",
    "K10bsu022_u:1413": " tān bodhisattvo niṣaṇṇān viditvā dharmyayā kathayā saṃdarśayati sma samādāpayati sma samuttejayati sma saṃpraharṣayati sma /",
    "K10bsu022_u:1414": " yena ca bodhisattvaḥ pāṇiṃ saṃcārayati sma,",
    "K10bsu022_u:1415": " tanmukhā bodhisattvamātā bhavati sma /",
    "K10bsu022_u:1416": " tatasteṣāmevaṃ bhavati sma - asmābhiḥ sārdhaṃ bodhisattvaḥ saṃmodate sma /",
    "K10bsu022_u:1417": " ekaikaścaivaṃ saṃjānīte sma - mayaiva sārdhaṃ bodhisattvaḥ saṃlapati,",
    "K10bsu022_u:1418": " māmeva pratisaṃmodate sma iti //",
    "K10bsu022_u:1419": " (Vaidya 52)",
    "K10bsu022_u:1420": " tasmin khalu punaḥ kūṭāgāre śakrasya devānāmindrasya trāyatriṃśānāṃ devānāṃ ca pratibhāsaḥ saṃdṛśyate sma /",
    "K10bsu022_u:1421": " na khalu punaranyatraivaṃ pariśuddho bodhisattvaparibhogo bhavati yathā mātuḥ kukṣigatasya bodhisattvasya /",
    "K10bsu022_u:1422": " yadā ca bhikṣavaḥ śakro devānāmindrastadanye ca devaputrāḥ prakramitukāmā bhavanti sma,",
    "K10bsu022_u:1423": " tadā bodhisattvasteṣāṃ cetasaiva cetaḥparivitarkamājñāya dakṣiṇaṃ pāṇimutkṣipya saṃcārayanti sma /",
    "K10bsu022_u:1424": " saṃcārya vicārya punarapi smṛtaḥ saṃprajānan pratiṣṭhāpayati sma /",
    "K10bsu022_u:1425": " mātaraṃ ca na bādhate sma /",
    "K10bsu022_u:1426": " tadā śakrasya devānāmindrasyānyeṣāṃ ca trāyatriṃśānāṃ devānāmevaṃ bhavati sma - visarjitā vayaṃ bodhisattveneti /",
    "K10bsu022_u:1427": " te bodhisattvaṃ bodhisattvamātaraṃ ca tripradakṣiṇīkṛtya prakrāmanti sma //",
    "K10bsu022_u:1428": " nirgate ca khalu punarbhikṣavo madhyāhnakālasamaye sāyāhnakālasamaye pratyupasthite",
    "K10bsu022_u:1429": " atha khalu brahmā sahāpatiranekairbrahmakāyikairdevaputraśatasahasraiḥ parivṛtaḥ",
    "K10bsu022_u:1430": " puraskṛtastaṃ divyamojobindumādāya yena bodhisattvastenopasaṃkrāmati sma bodhisattvaṃ",
    "K10bsu022_u:1431": " draṣṭuṃ vandituṃ paryupāsituṃ dharmaṃ ca śrotum /",
    "K10bsu022_u:1432": " samanvāharati sma bhikṣavaḥ bodhisattvo brahmāṇaṃ sahāpatimāgacchantaṃ saparivāram /",
    "K10bsu022_u:1433": " punareva ca bodhisattvo dakṣiṇaṃ suvarṇavarṇapāṇimutkṣipya brahmāṇaṃ sahāpatiṃ brahmakāyikāṃśca devaputrān pratisaṃmodate sma /",
    "K10bsu022_u:1434": " ekāṅgulikayā cāsanānyupadarśayati sma /",
    "K10bsu022_u:1435": " na ca śaktirasti bhikṣavo brahmaṇaḥ sahāpaterbodhisattvasyājñāṃ pratiroddhum /",
    "K10bsu022_u:1436": " niṣīdati sma bhikṣavo brahmā sahāpatistadanye ca brahmakāyikā devaputrā yathāprajñapteṣvāsaneṣu /",
    "K10bsu022_u:1437": " tān bodhisattvo niṣaṇṇān viditvā dharmyayā kathayā saṃdarśayati sma samādāpayati sma samuttejayati sma saṃpraharṣayati sma /",
    "K10bsu022_u:1438": " yena ca bodhisattvaḥ pāṇiṃ saṃcārayati sma,",
    "K10bsu022_u:1439": " tanmukhaiva māyādevī bhavati sma /",
    "K10bsu022_u:1440": " tatasteṣāmekaikasyaivaṃ bhavati sma - mayā sārdhaṃ bodhisattvaḥ saṃlapati,",
    "K10bsu022_u:1441": " māmeva pratisaṃmodate sma iti /",
    "K10bsu022_u:1442": " yadā ca brahmā sahāpatistadanye ca brahmakāyikā devaputrā gantukāmā bhavanti sma,",
    "K10bsu022_u:1443": " tadā bodhisattvasteṣāṃ cetasaiva cetaḥparivitarkamājñāya dakṣiṇaṃ suvarṇavarṇaṃ bāhumutkṣipya saṃcārayati sma /",
    "K10bsu022_u:1444": " saṃcārya vicārayati sma /",
    "K10bsu022_u:1445": " saṃcārya vicārya avasādatākāreṇa pāṇiṃ saṃcārayati sma /",
    "K10bsu022_u:1446": " mātaraṃ ca na bādhate sma /",
    "K10bsu022_u:1447": " tato brahmaṇaḥ sahāpatestadanyeṣāṃ ca brahmakāyikānāṃ devaputrāṇāmevaṃ bhavati sma - visarjitā vayaṃ bodhisattveneti /",
    "K10bsu022_u:1448": " te bodhisattvaṃ bodhisattvamātaraṃ ca tripradakṣiṇīkṛtya punareva prakrāmanti sma /",
    "K10bsu022_u:1449": " bodhisattvaśca smṛtaḥ saṃprajānan pāṇiṃ pratiṣṭhāpayati sma //",
    "K10bsu022_u:1450": " āgacchanti sma khalu punarbhikṣavaḥ pūrvadakṣiṇapaścimottarābhyo digbhyo 'dhastādupariṣṭāt",
    "K10bsu022_u:1451": " santāddaśabhyo digbhyo bahūni bodhisattvaśatasahasrāṇi bodhisattvasya darśanāya vandanāya",
    "K10bsu022_u:1452": " paryupāsanāya dharmaśravaṇāya ca dharmasaṃgītisaṃgāyanāya ca /",
    "K10bsu022_u:1453": " teṣāmāgatāgatānāṃ bodhisattvaḥ kāyāt prabhāmutsṛjya prabhāvyūhāni siṃhāsanānyabhinirmimīte sma /",
    "K10bsu022_u:1454": " abhinirmāya tān bodhisattvāṃsteṣvāsaneṣu niṣīdayati sma /",
    "K10bsu022_u:1455": " niṣaṇṇāṃścainān viditvā paripṛcchati sma paripraśnayati sma yadutāsyaiva bodhisattvasya mahāyānasya vistaravibhāgatāmupādāya /",
    "K10bsu022_u:1456": " na ca tān kaścidanyaḥ paśyati sma anyatra sabhāgebhyo devaputrebhyaḥ /",
    "K10bsu022_u:1457": " ayaṃ bhikṣavo heturayaṃ pratyayo yena bodhisattvaḥ praśāntāyāṃ rātryāṃ kāyāt prabhāmutsṛjati sma //",
    "K10bsu022_u:1458": " (Vaidya 53)",
    "K10bsu022_u:1459": " na khalu punarbhikṣavo māyādevī bodhisattvakukṣigate gurukāyatāṃ saṃjānīte sma anyatra laghutāmeva mṛdutāmeva saukhyatāmeva /",
    "K10bsu022_u:1460": " na codaragatāni duḥkhāni pratyanubhavati sma /",
    "K10bsu022_u:1461": " na ca rāgaparidāhena vā dveṣaparidāhena vā mohaparidāhena vā paridahyate sma /",
    "K10bsu022_u:1462": " na ca kāmavitarkaṃ vā vyāpādavitarkaṃ vā vihiṃsāvitarkaṃ vā vitarkayati sma /",
    "K10bsu022_u:1463": " na ca śītaṃ na coṣṇaṃ vā jighatsāṃ vā pipāsāṃ vā tamo vā rajo vā kleśaṃ vā saṃjānīte sma paśyati vā /",
    "K10bsu022_u:1464": " na cāsyā amanāpā rūpaśabdagandharasasparśā vā ābhāsamāgacchanti sma /",
    "K10bsu022_u:1465": " na ca pāpakān svapnān paśyati sma /",
    "K10bsu022_u:1466": " na cāsyāḥ strīmāyā na śāṭhyaṃ nerṣyā na strīkleśā bādhante sma /",
    "K10bsu022_u:1467": " pañcaśikṣāpadasamādattā khalu punaḥ śīlavatī daśakuśalakarmapathe pratiṣṭhitā tasmin samaye bodhisattvamātā bhavati sma /",
    "K10bsu022_u:1468": " na ca bodhisattvamātuḥ kvacit puruṣe rāgacittamutpadyate sma,",
    "K10bsu022_u:1469": " nāpi kasyacitpuruṣasya bodhisattvasya māturantike /",
    "K10bsu022_u:1470": " ye ca kecitkapilāhvaye mahāpuravare anyeṣu vā janapadeṣu devanāgayakṣagandharvāsuragaruḍabhūtāviṣṭāḥ strīpuruṣadārakadārikā vā,",
    "K10bsu022_u:1471": " te sarve bodhisattvamātuḥ sahadarśanādeva svasthāḥ smṛtipratilabdhā bhavanti sma /",
    "K10bsu022_u:1472": " te cāmanuṣyāḥ kṣiprameva prakrāmanti sma /",
    "K10bsu022_u:1473": " ye ca kecinnānārogaspṛṣṭāḥ sattvā bhavanti sma,",
    "K10bsu022_u:1474": " vātapittaśleṣmasaṃnipātajai rogaiḥ pīḍyante sma,",
    "K10bsu022_u:1475": " cakṣurogeṇa vā śrotrarogeṇa vā ghrāṇarogeṇa vā jihvārogeṇa vā oṣṭharogeṇa vā dantarogeṇa",
    "K10bsu022_u:1476": " kaṇṭharogeṇa vā galagaṇḍarogeṇa vā uragaṇḍakuṣṭhakilāsaśoṣonmādāpasmārajvaragalagaṇḍapiṭakavisarpavicarcikādyai",
    "K10bsu022_u:1477": " rogaiḥ saṃpīḍyante sma,",
    "K10bsu022_u:1478": " teṣāṃ bodhisattvamātā dakṣiṇapāṇiṃ mūrdhni pratiṣṭhāpayati sma /",
    "K10bsu022_u:1479": " te sahapratiṣṭhāpite pāṇau vigatavyādhayo bhūtvā svakasvakāni gṛhāṇi gacchanti sma /",
    "K10bsu022_u:1480": " antato māyādevī tṛṇagulmakamapi dharaṇitalādabhyutkṣipya glānebhyaḥ sattvebhyo 'nuprayacchati sma /",
    "K10bsu022_u:1481": " te sahapratilambhādaroganirvikārā bhavanti sma /",
    "K10bsu022_u:1482": " yadā ca māyādevī svaṃ dakṣiṇaṃ pārśvaṃ pratyavekṣate sma,",
    "K10bsu022_u:1483": " tadā paśyati sma bodhisattvaṃ kukṣigatam,",
    "K10bsu022_u:1484": " tadyathāpi nāma supariśuddha ādarśamaṇḍale mukhamaṇḍalaṃ dṛśyate /",
    "K10bsu022_u:1485": " dṛṣṭvā ca punastuṣṭā udagrā āttamanā pramuditā prītisaumanasyajātā bhavati sma //",
    "K10bsu022_u:1486": " bodhisattvasya khalu punarbhikṣavo mātuḥ kukṣigatasyādhiṣṭhitaṃ satataṃ samitaṃ rātriṃdivaṃ divyāni tūryāṇi abhi(nirmāya)",
    "K10bsu022_u:1487": " pranadanti sma /",
    "K10bsu022_u:1488": " divyāni ca puṣpāṇi abhipravarṣanti sma /",
    "K10bsu022_u:1489": " kālena devā varṣanti sma /",
    "K10bsu022_u:1490": " kālena vāyavo vānti sma /",
    "K10bsu022_u:1491": " kālena ṛtavo nakṣatrāṇi ca parivartante sma /",
    "K10bsu022_u:1492": " kṣemaṃ ca rājyaṃ subhikṣaṃ ca sumanākulamanubhavati sma /",
    "K10bsu022_u:1493": " sarve ca kapilāhvaye mahāpuravare śākyā anye ca sattvāḥ khādanti sma,",
    "K10bsu022_u:1494": " pibanti sma,",
    "K10bsu022_u:1495": " (ramante sma,)",
    "K10bsu022_u:1496": " krīḍanti sma,",
    "K10bsu022_u:1497": " pravicārayanti sma,",
    "K10bsu022_u:1498": " dānāni ca dadanti sma,",
    "K10bsu022_u:1499": " puṇyāni ca kurvanti sma,",
    "K10bsu022_u:1500": " kaumodyāmiva cāturmāsyāmekāntare krīḍāsukhavihārairviharanti sma /",
    "K10bsu022_u:1501": " rājāpi śuddhodanaḥ saṃprāptabrahmacaryoparatarāṣṭrakāryo 'pi supariśuddhastapovanagata iva dharmamevānuvartate sma //",
    "K10bsu022_u:1502": " (Vaidya 54)",
    "K10bsu022_u:1503": " evaṃrūpeṇa bhikṣava ṛddhiprātihāryeṇa samanvāgato bodhisattvo mātuḥ kukṣigato 'sthāt /",
    "K10bsu022_u:1504": " tatra khalu bhagavānāyuṣmantamānandamāmantrayate sma - drakṣyasi tvamānanda ratnavyūhaṃ bodhisattvaparibhogaṃ yatra bodhisattvo mātuḥ kukṣigato vyāhārṣīt /",
    "K10bsu022_u:1505": " āha - paśyeyaṃ bhagavan paśyeyaṃ sugata /",
    "K10bsu022_u:1506": " darśayati sma tathāgata āyuṣmata ānandasya śakrasya devānāmindrasya caturṇāṃ ca lokapālānāṃ tadanyeṣāṃ ca devamanuṣyāṇām /",
    "K10bsu022_u:1507": " dṛṣṭvā ca te tuṣṭā abhūvan udagrā āttamanasaḥ pramuditāḥ prītisaumanasyajātāḥ /",
    "K10bsu022_u:1508": " sa ca brahmā sahāpatiḥ punareva brahmaloke samāropya pratiṣṭhāpayati sma caityārtham //",
    "K10bsu022_u:1509": " tatra khalu bhagavān punarapi bhikṣūnāmantrayate sma - iti hi bhikṣavo daśamāsakukṣigatena bodhisattvena ṣaṭtriṃśannayutāni devamanuṣyāṇāṃ triṣu yāneṣu paripācitānyabhūvan /",
    "K10bsu022_u:1510": " yatredamucyate yat -",
    "K10bsu022_u:1511": " bodhisattva agrasattva mātukukṣisaṃsthitaḥ prakampitā ca ṣaḍvikāra medinī sakānanā /",
    "K10bsu022_u:1512": " suvarṇavarṇa ābha mukta sarvāpāya śodhitā praharṣitāśca devasaṃgha dharmagañju bheṣyate // Lal_6.23 //",
    "K10bsu022_u:1513": " suṃsaṃsthito mahāvimānu naikaratnacitrito yatra vīru āruhitva tiṣṭhate vināyakaḥ /",
    "K10bsu022_u:1514": " gandhottamena candanena pūrito virocate yasyaikakarṣu trisahasramūlyaratnapūrito // Lal_6.24 //",
    "K10bsu022_u:1515": " mahāsahasralokadhātu heṣvi bhindiyitvanā udāgato guṇākarasya padmaojabinduko /",
    "K10bsu022_u:1516": " so saptarātra puṇyateja brahmaloki udgato gṛhītva brahma ojabindu bodhisattva nāmayī // Lal_6.25 //",
    "K10bsu022_u:1517": " na asti sarvasattvakāyi bhuktu yo jareya taṃ anyatra bhūri bodhisattva brahmakalpasaṃnibhe /",
    "K10bsu022_u:1518": " anekakalpa puṇyateja ojabindu saṃsthito bhujitva sattva kāyacitta jñānaśuddha gacchiṣu // Lal_6.26 //",
    "K10bsu022_u:1519": " śakra brahma lokapāla pūjanāya nāyakaṃ trīṇi kāla āgamitva bodhisattvamantikam /",
    "K10bsu022_u:1520": " vandayitva pūjayitva dharma śṛṇute varaṃ pradakṣiṇaṃ karitva sarva gacchiṣū yathāgatā // Lal_6.27 //",
    "K10bsu022_u:1521": " (Vaidya 55)",
    "K10bsu022_u:1522": " bodhisattva dharmakāma enti lokadhātuṣu",
    "K10bsu022_u:1523": " prabhāviyūha āsaneṣu te niṣaṇṇa dṛśyiṣu /",
    "K10bsu022_u:1524": " parasparaṃ ca śrutva dharma yānaśreṣṭhamuttamaṃ",
    "K10bsu022_u:1525": " prayānti sarvi hṛṣṭacitta varṇamāla bhāṣato // Lal_6.28 //",
    "K10bsu022_u:1526": " ye ca iṣṭidārakāsu duḥkhitā tadā abhūt bhūtaspṛṣṭa kṣiptacitta nagna pāṃśumrakṣitā /",
    "K10bsu022_u:1527": " te ca sarva dṛṣṭva māya bhonti labdhacetanā smṛtīmatīgatīupeta gehi gehi gacchiṣu // Lal_6.29 //",
    "K10bsu022_u:1528": " vātato va pittato va śleṣmasaṃnipātakaiḥ ye ca cakṣuroga śrotraroga kāyacittapīḍitā /",
    "K10bsu022_u:1529": " naikarūpa naikajāti vyādhibhiśca ye hatā sthāpite sma māya mūrdhni pāṇi bhonti nirjarā // Lal_6.30 //",
    "K10bsu022_u:1530": " athāpi vā tṛṇasya tūli bhūmito gṛhītvanā dadāti māya āturāṇa sarvi bhonti nirjarā /",
    "K10bsu022_u:1531": " saukhyaprāpti nirvikāra gehi gehi gacchiṣu bhaiṣajyabhūti vaidyarāji kukṣisaṃpratiṣṭhite // Lal_6.31 //",
    "K10bsu022_u:1532": " yasmi kāli māyadevi svātanuṃ nirīkṣate adṛśāti bodhisattva kukṣiye pratiṣṭhitam /",
    "K10bsu022_u:1533": " yathaiva candra antarīkṣa tārakai parīvṛtaṃ tathaiva nāthu bodhisattvalakṣaṇairalaṃkṛtam // Lal_6.32 //",
    "K10bsu022_u:1534": " no ca tasya rāga doṣa naiva moha bādhate kāmachandu naiva tasya īrṣi naiva hiṃsitā /",
    "K10bsu022_u:1535": " tuṣṭacitta hṛṣṭacitta prīti saumanasthitā kṣudhāpipāsa śīta uṣṇa naiva tasya bādhate // Lal_6.33 //",
    "K10bsu022_u:1536": " aghaṭṭitāśca nityakāla divyatūrya vādiṣu pravarṣayanti divyapuṣpa gandhaśreṣṭha śobhanā /",
    "K10bsu022_u:1537": " deva paśyi mānuṣāśca mānuṣā amānuṣāṃ no viheṭhi no vihiṃsi tatra te parasyaram // Lal_6.34 //",
    "K10bsu022_u:1538": " (Vaidya 56)",
    "K10bsu022_u:1539": " ramanti sattva krīḍayanti annapānudenti ca ānandaśabda ghoṣayanti hṛṣṭatuṣṭamānasāḥ //",
    "K10bsu022_u:1540": " kṣamā rajoanākulā ca kāli deva varṣate tṛṇāśca puṣpa oṣadhīya tasmi kāli rohiṣu // Lal_6.35 //",
    "K10bsu022_u:1541": " rājagehi saptarātra ratnavarṣa varṣito yato daridrasattva gṛhya dāna denti bhuñjate /",
    "K10bsu022_u:1542": " nāsti sattva yo daridra yo ca āsi duḥkhito bherumūrdhni nandaneva eva sattva nandiṣu // Lal_6.36 //",
    "K10bsu022_u:1543": " so ca rāju śākiyāna poṣadhī upoṣito rājyakāryu no karoti dharmameva gocarī /",
    "K10bsu022_u:1544": " tapovanaṃ ca so praviṣṭa māyādevī pṛcchate kīdṛśenti kāyi saukhya agrasattva dhārati // Lal_6.37 //",
    "K10bsu022_u:1545": " iti śrīlalitavistare garbhāvakrāntiparivarto nāma ṣaṣṭhamo 'dhyāyaḥ //",
    "K10bsu022_u:1546": " START Parivarta 7",
    "K10bsu022_u:1547": " (Vaidya 57)",
    "K10bsu022_u:1548": " janmaparivartaḥ saptamaḥ /",
    "K10bsu022_u:1549": " iti hi bhikṣavo daśamāseṣu nigateṣu bodhisattvasya janmakālasamaye pratyupasthite rājñaḥ śuddhodanasya gṛhodyāne dvātriṃśatpūrvanimittāni prādurabhūvan",
    "K10bsu022_u:1550": " katamāni dvātriṃśat?",
    "K10bsu022_u:1551": " sarvapuṣpāṇi suṅgībhūtāni na puṣpanti sma /",
    "K10bsu022_u:1552": " puṣkariṇīṣu cotpalapadmakumudapuṇḍarīkāṇyabhyudgatāni kuḍmalībhūtāni na puṣpanti sma /",
    "K10bsu022_u:1553": " tadā ca puṣpaphalavṛkṣā dharaṇītalādabhyudgamya kṣārakajātā na phalanti sma /",
    "K10bsu022_u:1554": " aṣṭau ca ratnavṛkṣāḥ prādurabhūvan /",
    "K10bsu022_u:1555": " viṃśati ca ratnanidhānaśatasahasrāṇyutplatya vyavasthitāni dṛśyante sma /",
    "K10bsu022_u:1556": " antaḥpure ca ratnāṅkurāḥ prādurabhūvan /",
    "K10bsu022_u:1557": " sugandhitailaparivāsitāśca gandhodakaśītoṣṇāḥ prasravanti sma /",
    "K10bsu022_u:1558": " himavatparvatapārśvācca siṃhapotakā āgatyāgatyābhinadantaḥ kapilāhvayapuravaraṃ pradakṣiṇīkṛtya dvāramūleṣvavatiṣṭhante sma,",
    "K10bsu022_u:1559": " na kaṃcitsattvaṃ viheṭhayanti sma /",
    "K10bsu022_u:1560": " pañcaśatāni pāṇḍarāṇāṃ hastiśāvakānāmāgatya rājñaḥ śuddhodanasyāgrakaraiścaraṇāvabhilikhanti sma /",
    "K10bsu022_u:1561": " mekhalībaddhakāśca devadārakā rājñaḥ śuddhodanasyāntaḥpure utsaṅgenotsaṅgamanuparivartamānāḥ saṃdṛśyante sma /",
    "K10bsu022_u:1562": " gaganatalagatārdhakāyā nāgakanyā nānāpūjopakaraṇaparigṛhītā adhyālambamānāḥ saṃdṛśyante sma /",
    "K10bsu022_u:1563": " daśa ca nāgakanyāsahasrāṇi mayūrāṅgahastakaparigṛhītā gagatatale 'vasthitāḥ saṃdṛśyante sma /",
    "K10bsu022_u:1564": " daśa ca pūrṇakumbhasahasrāṇi kapilavastu mahānagaraṃ pradakṣiṇīkurvanti saṃdṛśyante sma /",
    "K10bsu022_u:1565": " daśa ca devakanyāsahasrāṇi gandhodakabhṛṅgāraparigṛhītā mūrdhni dhārayantyo 'vasthitāḥ saṃdṛśyante sma /",
    "K10bsu022_u:1566": " daśa ca devakanyāsahasrāṇi chatradhvajapatākāparigṛhītā avasthitāḥ saṃdṛśyate sma /",
    "K10bsu022_u:1567": " bahūni cāpsaraḥśatasahasrāṇi śaṅkhabherīmṛdaṅgapaṇavaiḥ ghaṇṭāvasaktaiḥ pratīkṣamāṇānyavasthitāni saṃdṛśyante sma /",
    "K10bsu022_u:1568": " sarve vāyavaścāvasthitā na vānti sma /",
    "K10bsu022_u:1569": " sarvanadī ca prasravaṇāni ca na vahanti sma /",
    "K10bsu022_u:1570": " candrasūryavimānāni nakṣatrajyotirgaṇāśca na vahanti sma /",
    "K10bsu022_u:1571": " puṣyaṃ ca nakṣatrayuktamabhūt /",
    "K10bsu022_u:1572": " ratnajālaparisphuṭaṃ ca rājñaḥ śuddhodanasya gṛhaṃ saṃsthitamabhūt /",
    "K10bsu022_u:1573": " vaiśvānaraśca na jvalati sma /",
    "K10bsu022_u:1574": " kūṭāgāraprāsādatoraṇadvārakataleṣu ca maṇiratnānyabhipralambamānāni ca saṃdṛśyante sma /",
    "K10bsu022_u:1575": " dūṣyagañjāśca viviratnagañjāśca prāvṛtāḥ saṃdṛśyante sma /",
    "K10bsu022_u:1576": " kākolūkagṛdhravṛkaśṛgālaśabdāścāntarhitā abhūvan /",
    "K10bsu022_u:1577": " sujātajātaśabdāśca śrūyante sma /",
    "K10bsu022_u:1578": " sarvajanapadakarmāntāśca samucchinnā abhūvan /",
    "K10bsu022_u:1579": " utkūlanikūlāśca pṛthivīpradeśāḥ samāḥ samavasthitāḥ sarvavīthīcatvaraśṛṅgāṭakarathyāntarāpaṇamukhāni ca pāṇitalamṛṣṭānīva puṣpābhikīrṇāni virocante sma /",
    "K10bsu022_u:1580": " sarvāśca gurviṇyaḥ samyaksukhena prasūyante sma /",
    "K10bsu022_u:1581": " sarvaśālavanadevatāśca patreṣvardhakāyānabhinirmāya namyamānāḥ sthitāḥ saṃdṛśyante sma /",
    "K10bsu022_u:1582": " imāni dvātriṃśatpūrvanimittāni prādurabhūvan //",
    "K10bsu022_u:1583": " (Vaidya 58)",
    "K10bsu022_u:1584": " atha khalu māyādevī bodhisattvasya janmakālasamayaṃ jñātvā bodhisattvasyaiva tejonubhāvena rātryāṃ prathame yāme rājānaṃ śuddhodanamupasaṃkramya gāthābhirabhyabhāṣata -",
    "K10bsu022_u:1585": " deva śṛṇu hi mahyaṃ bhāṣato yaṃ mataṃ me aciraciracireṇā jāta udyānabuddhiḥ /",
    "K10bsu022_u:1586": " yadi ca tava na roṣo naiva doṣo na mohaḥ kṣipramahu vrajeyā krīḍaudyānabhūmim // Lal_7.1 //",
    "K10bsu022_u:1587": " tvamiha tapasi khinno dharmacittaprayukto ahu ca cirapraviṣṭā śuddhasattvaṃ dharentī /",
    "K10bsu022_u:1588": " drumavara pratibuddhāḥ phullitā śālavṛkṣāḥ yukta bhaviya devā gantumudyānabhūmim // Lal_7.2 //",
    "K10bsu022_u:1589": " ṛtupravara vasanto yoṣitāṃ maṇḍanīyo bhramaravaravighuṣṭāḥ kokilabarhigītāḥ /",
    "K10bsu022_u:1590": " śuciruciravicitrā bhrāmyate puṣpareṇuḥ sādhu dadahi ājñāṃ gacchamo mā vilambaḥ // Lal_7.3 //",
    "K10bsu022_u:1591": " vacanamimu śruṇitvā deviye pārthivendraḥ",
    "K10bsu022_u:1592": " tuṣṭo muditacittaḥ pāriṣadyānavocat /",
    "K10bsu022_u:1593": " hayagajarathaṃ paṅktyā vāhanā yojayadhvaṃ",
    "K10bsu022_u:1594": " pravaraguṇasamṛddhāṃ lumbinīṃ maṇḍayadhvam // Lal_7.4 //",
    "K10bsu022_u:1595": " nīlagirinikāśāṃ meghavarṇānubaddhāṃ viṃśati ca sahasrān yojayadhvaṃ gajānām /",
    "K10bsu022_u:1596": " maṇikanakavicitrāṃ hemajālopagūḍhāṃ ghaṇṭarucirapārśvān ṣaḍviṣāṇāṃ gajendrān // Lal_7.5 //",
    "K10bsu022_u:1597": " himarajatanikāśāṃ muñjakeśāṃ sukeśāṃ viṃśati ca sahasrān yojayadhvaṃ hayānām /",
    "K10bsu022_u:1598": " kanakaracitapārśvā kiṅkiṇījālalambā pavanajavitavegā vāhanā pārthivasya // Lal_7.6 //",
    "K10bsu022_u:1599": " naragaṇa raṇaśauṇḍān śūra saṃgrāmakāmān asidhanuśaraśaktipāśakhaḍgāgrahastān /",
    "K10bsu022_u:1600": " viṃśati ca sahasrān yojayadhvaṃ suśīghraṃ māya saparivārāṃ rakṣathā apramattā // Lal_7.7 //",
    "K10bsu022_u:1601": " (Vaidya 59)",
    "K10bsu022_u:1602": " maṇikanakaniṣiktāṃ lumbinīṃ kārayadhvaṃ vividhavasanaratnaiḥ sarvavṛkṣāṃ pravethā /",
    "K10bsu022_u:1603": " vividhakusumacitraṃ nandanaṃ vā surāṇāṃ vadatha ca mama śīghraṃ sarvametaṃ vidhāya // Lal_7.8 //",
    "K10bsu022_u:1604": " vacanamimu niśamyā pāriṣadyaiḥ kṣaṇena vāhana kṛta sajjā lumbinī maṇḍitā sā /",
    "K10bsu022_u:1605": " pāriṣadya āha -",
    "K10bsu022_u:1606": " jaya jaya hi narendrā āyu pālehi dīrghaṃ sarva kṛtu yathoktaṃ kāru deva pratīkṣa // Lal_7.9 //",
    "K10bsu022_u:1607": " so ca naravarendro hṛṣṭacitto bhavitvā gṛhavaramanuviṣṭo iṣṭikānevamāha /",
    "K10bsu022_u:1608": " yasya ahu manāpo yā ca me prītikāmā sā mi kuruta ājñāṃ maṇḍayitvātmabhāvam // Lal_7.10 //",
    "K10bsu022_u:1609": " varasurabhisugandhāṃ bhāvaraṅgāṃ vicitrāṃ vasana mṛdumanojñāṃ prāvṛṇothā udagrāḥ /",
    "K10bsu022_u:1610": " urasi vigalitānāṃ muktahārā bhavethā ābharaṇavibhūṣāṃ darśayethādya sarvāḥ // Lal_7.11 //",
    "K10bsu022_u:1611": " tuṇapaṇavamṛdaṅgāṃ vīṇaveṇūmukuṇḍāṃ tūryaśatasahasrān yojayadhvaṃ manojñāṃ /",
    "K10bsu022_u:1612": " bhūya kuruta harṣaṃ devakanyāna yūyaṃ śrutva madhuraghoṣaṃ devatāpi spṛheyuḥ // Lal_7.12 //",
    "K10bsu022_u:1613": " ekarathavaresmiṃ tiṣṭhatāṃ māyadevī mā ca puruṣa istrī anya tatrāruheyā /",
    "K10bsu022_u:1614": " nāri vividhavarmā taṃ rathaṃ vāhayantāṃ mā ca pratikūlaṃ mā manāpaṃ śruṇeṣyā // Lal_7.13 //",
    "K10bsu022_u:1615": " hayagajarathapattīṃ sainyaśrīmadvicitrāṃ dvāri sthita nṛpasyā śrūyate uccaghoṣāḥ /",
    "K10bsu022_u:1616": " kṣubhitajalanidhirvā śrūyate eva śabdo * * * * // Lal_7.14 //",
    "K10bsu022_u:1617": " (Vaidya 60)",
    "K10bsu022_u:1618": " māya yada gṛhāto nirgatā dvāramūlaṃ ghaṇṭa śatasahasrā tāḍitā maṅgalārtham // Lal_7.15 //",
    "K10bsu022_u:1619": " so ca ratha vicitro maṇḍitaḥ pārthivena api ca marusahasrairdivyasiṃhāsanebhiḥ /",
    "K10bsu022_u:1620": " caturi ratanavṛkṣā patrapuṣpopapetā abhinaditamanojñāṃ haṃsakrauñcān mayūrān // Lal_7.16 //",
    "K10bsu022_u:1621": " chatradhvajapatākāścocchritā vaijayantyaḥ kiṅkiṇivarajālaiśchāditaṃ divyavastraiḥ /",
    "K10bsu022_u:1622": " maruvadhu gaganesmiṃ taṃ rathaṃ prekṣayante divyamadhuraghoṣaṃ śrāvayantyaḥ stuvanti // Lal_7.17 //",
    "K10bsu022_u:1623": " upaviśati yadā sā māya siṃhāsanāgre pracalita trisahasrā medinī ṣaḍvikāram /",
    "K10bsu022_u:1624": " puṣpa maru kṣipiṃsū ambarāṃ bhrāmayiṃsū adya jagati śreṣṭho jāyate lumbinīye // Lal_7.18 //",
    "K10bsu022_u:1625": " caturi jagatipālāstaṃ rathaṃ vāhayante tridaśapatirapīndro mārgaśuddhiṃ karoti /",
    "K10bsu022_u:1626": " brahma puratu gacchī durjanāṃ vārayanto amaraśatasahasrāḥ prāñjalīkā namante // Lal_7.19 //",
    "K10bsu022_u:1627": " nṛpati muditacitto vīkṣate tāṃ viyūhāṃ tasya bhavati evaṃ vyakta yaṃ devadevo /",
    "K10bsu022_u:1628": " yasya caturi pālā brahma sendrāśca devāḥ kuruta vipulapūjāṃ vyakta yaṃ śuddhabhāvī // Lal_7.20 //",
    "K10bsu022_u:1629": " nāsti tribhavi sattvo yaḥ sahetpūjametāṃ deva atha ca nāgāḥ śakra brahmā ca pālāḥ /",
    "K10bsu022_u:1630": " mūrdha tada phaleyā jīvitaṃ cāsya naśyet ayu puna atidevaḥ sarvapūjāṃ sahāti // Lal_7.21 //",
    "K10bsu022_u:1631": " atha khalu bhikṣavo māyādevī caturaśītyā hayarathasahasraiḥ sarvālaṃkāravibhūṣitaiḥ",
    "K10bsu022_u:1632": " parivṛtā caturaśītyā gajarathasahasraiḥ sarvālaṃkāravibhūṣitaiḥ caturaśītyā ca pattisahasraiḥ",
    "K10bsu022_u:1633": " śūrairvīrairvarāṅgarūpibhiḥ susaṃnaddhadṛḍhavarmakavacitairanuparigṛhītā ṣaṣṭyā ca",
    "K10bsu022_u:1634": " śākyakanyāsahasraiḥ puraskṛtā catvāriṃśatā ca sahasrai (Vaidya 61)",
    "K10bsu022_u:1635": " rājñaḥ śuddhodanasya jñātikulaprasūtaiḥ śākyaiḥ vṛddhadaharamadhyamaiḥ saṃrakṣitā,",
    "K10bsu022_u:1636": " ṣaṣṭyā ca sahasrai rājñaḥ śuddhodanasyāntaḥpureṇa gītavādyasamyaktūryatāḍāvacarasaṃgītisaṃpravāditena parivṛtā,",
    "K10bsu022_u:1637": " caturaśītyā ca devakanyāsahasraiḥ parivṛtā,",
    "K10bsu022_u:1638": " caturaśītyā ca nāgakanyāsahasraiḥ caturaśītyā ca gandharvakanyāsahasraiḥ caturaśītyā",
    "K10bsu022_u:1639": " ca kinnarakanyāsahasraiḥ caturaśītyā cāsurakanyāsahasraiḥ nānāvyūhālaṃkārālaṃkṛtābhiḥ",
    "K10bsu022_u:1640": " nānāgītavādyavarṇabhāṣiṇībhiranugamyamānā niryāti sma /",
    "K10bsu022_u:1641": " sarvaṃ ca lumbinīvanaṃ gandhodakasiktaṃ divyapuṣpābhikīrṇīkṛtamabhūt /",
    "K10bsu022_u:1642": " sarvavṛkṣāśca tasmin vanavare akālapatrapuṣpaphalāni dadanti sma /",
    "K10bsu022_u:1643": " devaiśca tathā tadvanaṃ samalaṃkṛtamabhūt tadyathāpi nāma miśrakāvanaṃ devānāṃ samalaṃkṛtam //",
    "K10bsu022_u:1644": " atha khalu māyādevī lumbinīvanamanupraviśya tasmādrathavarādavatīrya naramarukanyāparivṛtā",
    "K10bsu022_u:1645": " vṛkṣeṇa vṛkṣaṃ paryaṭantī vanādvanaṃ caṃkramyamāṇā drumād drumaṃ nirīkṣamāṇā anupūrveṇa",
    "K10bsu022_u:1646": " yenāsau plakṣo mahādrumaratnavarapravaraḥ suvibhaktaśākhaḥ samapatramañjarīdharo",
    "K10bsu022_u:1647": " divyamānuṣyanānāpuṣpasaṃpuṣpito varapravarasurabhigandhinānāgandhinānāraṅgavastrābhipralambito",
    "K10bsu022_u:1648": " vividhamaṇivicitraprabhojjvalitaḥ sarvaratnamūladaṇḍaśākhāpatrasamalaṃkṛtaḥ suvibhaktavistīrṇaśākhaḥ",
    "K10bsu022_u:1649": " karatalanibhe bhūmibhāge suvibhaktavistīrṇanīlatṛṇamayūragrīvāsaṃnibhe kācilindikasukhasaṃsparśe",
    "K10bsu022_u:1650": " dharaṇītale saṃsthitaḥ pūrvajinajanetryābhinivāsitaḥ devasaṃgītyanugītaḥ śubhavimalaviśuddhaḥ",
    "K10bsu022_u:1651": " śuddhāvāsadevaśatasahasraiḥ praśāntacittairabhinatajaṭāmakuṭāvalambitāvanatamūrdhabhirabhinandyamānastaṃ",
    "K10bsu022_u:1652": " plakṣavṛkṣamupajagāma //",
    "K10bsu022_u:1653": " atha sa plakṣavṛkṣo bodhisattvasya tejonubhāvenāvanamya praṇamati sma /",
    "K10bsu022_u:1654": " atha māyādevī gaganatalagateva vidyut dṛṣṭiṃ dakṣiṇaṃ bāhuṃ prasārya plakṣaśākhāṃ gṛhītvā salīlaṃ gaganatalaṃ prekṣamāṇā vijṛmbhamānā sthitābhūt",
    "K10bsu022_u:1655": " atha tasmin samaye ṣaṣṭyapsaraḥśatasahasrāṇi kāmāvacaradevebhya upasaṃkramya māyādevyā upasthāne paricaryāṃ kurvanti sma //",
    "K10bsu022_u:1656": " evaṃrūpeṇa khalu puna ṛddhiprātihāryeṇa samanvāgato bodhisattvo mātuḥ kukṣigato 'sthāt /",
    "K10bsu022_u:1657": " sa paripūrṇānāṃ daśānāṃ māsānāmatyayena māturdakṣiṇapārśvānniṣkramati sma smṛtaḥ saṃprajānannanupalipto garbhamalairyathā nānyaḥ kaściducyate 'nyeṣāṃ garbhamala iti //",
    "K10bsu022_u:1658": " tasmin khalu punarbhikṣavaḥ samaye śakro devānāmindro brahmā ca sahāpatiḥ purataḥ sthitāvabhūtām,",
    "K10bsu022_u:1659": " yau bodhisattvaṃ paramagauravajātau divyakāśikavastrāntaritaṃ sarvāṅgapratyaṅgaiḥ smṛtau saṃprajñau pratigṛhṇāte sma //",
    "K10bsu022_u:1660": " yasmiṃśca kūṭāgāre bodhisattvo mātuḥ kukṣigato 'sthāt,",
    "K10bsu022_u:1661": " taṃ brahmā sahāpatirbrahmakāyikāśca devaputrā abhyutkṣipya brahmalokaṃ caityārthaṃ pūjārthaṃ copanāmayāmāsuḥ /",
    "K10bsu022_u:1662": " aparigṛhītaḥ khalu punarbodhisattvaḥ kenacinmanuṣyabhūtena,",
    "K10bsu022_u:1663": " atha tahi bodhisattvaṃ devatāḥ prathamataraṃ pratigṛhṇanti sma //",
    "K10bsu022_u:1664": " atha bodhisattvo jātamātraḥ pṛthivyāmavatarati sma /",
    "K10bsu022_u:1665": " samanantarāvatīrṇasya ca bodhisattvasya mahāsattvasya mahāpṛthivīṃ bhittvā mahāpadmaṃ prādurabhūt /",
    "K10bsu022_u:1666": " nandopanandau ca nāgarājānau gaganatale 'rdhakāyau (Vaidya 62)",
    "K10bsu022_u:1667": " sthitvā śītoṣṇe dve vāridhāre 'bhinirbhiṃttvā bodhisattvaṃ snāpayataḥ sma /",
    "K10bsu022_u:1668": " śakrabrahmalokapālāḥ pūrvaṃgamāścānye ca bahavo devaputrāḥ śatasahasrā ye bodhisattvaṃ jātamātraṃ nānāgandhodakamuktakusumaiḥ snāpayantyabhyavakiranti sma /",
    "K10bsu022_u:1669": " antarikṣe ca dve cāmare ratnacchatraṃ ca prādurbhūtam /",
    "K10bsu022_u:1670": " sa tasmin mahāpadme sthitvā caturdiśamavalokayati sma /",
    "K10bsu022_u:1671": " (caturdiśamavalokya)",
    "K10bsu022_u:1672": " siṃhāvalokitaṃ mahāpuruṣāvalokitaṃ vyavalokayati sma //",
    "K10bsu022_u:1673": " tasmin khalu punaḥ samaye bodhisattvaḥ pūrvakuśalamūlavipākajenāpratihatena divyacakṣuprādurbhūtena",
    "K10bsu022_u:1674": " divyena cakṣuṣā sarvāvantaṃ trisāhastraṃ mahāsāhastraṃ lokadhātuṃ sanagaranigamajanapadarāṣṭrarājadhānīṃ",
    "K10bsu022_u:1675": " sadevamānuṣaṃ paśyati sma /",
    "K10bsu022_u:1676": " sarvasattvānāṃ ca cittacaritaṃ ca prajānāti sma /",
    "K10bsu022_u:1677": " jñātvā ca vyavalokayati sma - asti tvasau kaścitsattvo yo mayā sadṛśaḥ śīlena vā samādhinā vā prajñayā vā kuśalamūlacaryayā vā /",
    "K10bsu022_u:1678": " yadā ca bodhisattvaḥ trisāhasramahāsāhasralokadhātau na kaṃcitsattvamātmatulyaṃ paśyati sma,",
    "K10bsu022_u:1679": " atha tasminsamaye bodhisattvaḥ siṃha iva vigatabhayabhairavo 'saṃtrastaḥ astambhī",
    "K10bsu022_u:1680": " sucintitaṃ smṛtvā cintayitvā sarvasattvānāṃ cittacaritāni jñātvā aparigṛhīto bodhisattvaḥ",
    "K10bsu022_u:1681": " pūrvāṃ diśamabhimukhaḥ sapta padāni prakrāntaḥ - pūrvaṃgamo bhaviṣyāmi sarveṣāṃ kuśalamūlānāṃ dharmāṇām /",
    "K10bsu022_u:1682": " tasya prakramata uparyantarīkṣe 'parigṛhītaṃ divyaśvetavipulachatraṃ cāmaraśubhe gacchantamanugacchanti sma - yatra yatra ca bodhisattvaḥ padamutkṣipati",
    "K10bsu022_u:1683": " tatra tatra padmāni prādurbhavanti sma /",
    "K10bsu022_u:1684": " dakṣiṇāṃ diśamabhimukhaḥ sapta padāni prakrāntaḥ - dakṣiṇīyo bhaviṣyāmi devamanuṣyāṇām /",
    "K10bsu022_u:1685": " paścimāṃ diśamabhimukhaḥ sapta padāni prakāntaḥ /",
    "K10bsu022_u:1686": " saptame sthitvā siṃha ivāhlādanātmikāṃ vācaṃ bhāṣate sma - ahaṃ loke jyeṣṭho 'haṃ loke śreṣṭhaḥ /",
    "K10bsu022_u:1687": " iyaṃ me paścimā jātiḥ /",
    "K10bsu022_u:1688": " kariṣyāmi jātijarāmaraṇaduḥkhasyāntam /",
    "K10bsu022_u:1689": " uttarāṃ diśamabhimukhaḥ sapta padāni prakrāntaḥ - anuttaro bhaviṣyāmi sarvasattvānām /",
    "K10bsu022_u:1690": " adhastāddiśamabhimukhaḥ sapta padāni prakrāntaḥ - nihaniṣyāmi māraṃ ca mārasenāṃ ca /",
    "K10bsu022_u:1691": " sarvanairayikāṇāṃ ca nirayāgnipratighātāya saha dharmameghavṛṣṭiṃ varṣiṣyāmi,",
    "K10bsu022_u:1692": " yena te sukhasamarpitā bhaviṣyanti /",
    "K10bsu022_u:1693": " upariṣṭāddiśamabhimukhaḥ sapta padāni prakrāntaḥ,",
    "K10bsu022_u:1694": " urdhvaṃ cāvalokayati sma - ullokanīyo bhaviṣyāmi sarvasattvānām /",
    "K10bsu022_u:1695": " samanantarabhāṣitā ceyaṃ bodhisattvena vākū /",
    "K10bsu022_u:1696": " atha tasmin samaye ayaṃ trisāhasramahāsāhasralokadhātuḥ svareṇābhivijñāpto 'bhūt /",
    "K10bsu022_u:1697": " iyaṃ bodhisattvasya karmavipākajā abhijñādharmatā //",
    "K10bsu022_u:1698": " yadā bodhisattvaścaramabhavika upajāyate,",
    "K10bsu022_u:1699": " yadā cānuttarāṃ samyaksaṃbodhimabhisaṃbudhyate,",
    "K10bsu022_u:1700": " tadā asyemānyevaṃrūpāṇi ṛddhiprātihāryāṇi bhavanti - tasmin khalu punarbhikṣavaḥ samaye saṃhṛṣitaromakūpajātāḥ sarvasattvā abhūvan /",
    "K10bsu022_u:1701": " mahataśca pṛthivīcālasya loke prādurbhāvo 'bhūt bhairavasya romaharṣaṇasya /",
    "K10bsu022_u:1702": " aghaṭṭitāni ca divyamānuṣyakāni tūryāṇi saṃpravāditāni /",
    "K10bsu022_u:1703": " sarvartukālikāśca (Vaidya 63)",
    "K10bsu022_u:1704": " vṛkṣāstasmin samaye trisāhasramahāsāhasralokadhātau saṃkusumitāḥ phalitāśca /",
    "K10bsu022_u:1705": " viśuddhācca gaganatalānmeghaśabdaḥ śrūyate sma /",
    "K10bsu022_u:1706": " apagatameghācca gaganācchanaiḥ sūkṣmasūkṣmo devaḥ pravarṣati sma /",
    "K10bsu022_u:1707": " nānāvarṣadivyakusumavastrābharaṇagandhacūrṇavyāmiśrāḥ paramasukhasaṃsparśāśca saumyāḥ sugandhavātāḥ pravāyanti sma /",
    "K10bsu022_u:1708": " vyapagatatamorajodhūmanīhārāśca sarvadiśaḥ suprasannā virājante sma /",
    "K10bsu022_u:1709": " upariṣṭāccāntarikṣādadṛśyā gambhīrā mahābrahmaghoṣāḥ saṃśrūyante sma /",
    "K10bsu022_u:1710": " sarvacandrasūryaśakrabrahmalokapālaprabhāścābhibhūtā abhūvan /",
    "K10bsu022_u:1711": " paramasukhasaṃsparśayā ca sarvasattvakāyacittasukhasaṃjananyā lokottarayā anekaśatasahasravarṇaprabhayā sarvatrisāhasramahāsāhasralokadhātuḥ parisphuṭo 'bhūt /",
    "K10bsu022_u:1712": " samantarajātasya khalu punarbodhisattvasyaikāntasukhasamarpitāḥ sarvasattvā babhūvuḥ /",
    "K10bsu022_u:1713": " sarvarāgadveṣamohadarpārativiṣādabhayalobherṣyāmātsaryavigatāḥ sarvākuśalakriyāprativiratā vyādhitānāṃ sattvānāṃ vyādhaya upaśāntāḥ /",
    "K10bsu022_u:1714": " kṣutpipāsitānāṃ sattvānāṃ kṣutpipāsā prasrabdhābhūt /",
    "K10bsu022_u:1715": " madyamadamattānāṃ ca sattvānāṃ madāpagamaḥ saṃvṛttaḥ /",
    "K10bsu022_u:1716": " unmattaiśca smṛtiḥ pratilabdhā /",
    "K10bsu022_u:1717": " cakṣurvikalaiśca sattvaiścakṣuḥ pratilabdham,",
    "K10bsu022_u:1718": " śrotravikalaiśca sattvaiḥ śrotram /",
    "K10bsu022_u:1719": " aṅgapratyaṅgavikalendriyāścāvikalendriyāḥ saṃvṛttāḥ /",
    "K10bsu022_u:1720": " daridraiśca dhanāni pratilabdhāni /",
    "K10bsu022_u:1721": " bandhanabaddhāśca bandhanebhyo vimuktāḥ /",
    "K10bsu022_u:1722": " āvīcimādiṃ kṛtvā sarvanairayikāṇāṃ sattvānāṃ sarvakāraṇād duḥkhaṃ tasminsamaye prasrabdham /",
    "K10bsu022_u:1723": " tiyagyonikānāmanyonyabhakṣaṇādi duḥkham,",
    "K10bsu022_u:1724": " yamalokikānāṃ sattvānāṃ kṣutpipāsādiduḥkhaṃ vyupaśāntamabhūt //",
    "K10bsu022_u:1725": " yadā ca bodhisattvo jātamātraḥ sapta padāni prakrānto 'bhūt,",
    "K10bsu022_u:1726": " asaṃkhyeyākalpakoṭinayutaśatasahasraiḥ sucaritacaraṇairmahāvīryamahāsthāmadharmatāpratilambhena",
    "K10bsu022_u:1727": " tasmin samaye daśadiglokadhātusthitā buddhā bhagavantastaṃ pṛthvīpradeśaṃ vajramayadhitiṣṭhanti sma /",
    "K10bsu022_u:1728": " yena mahāpṛthivī tasmin pradeśe nāvatīryata,",
    "K10bsu022_u:1729": " tāvanmahābalavegasamanvāgato hi bhikṣavo jātamātro bodhisattvaḥ sapta padāni prakrānto 'bhūt /",
    "K10bsu022_u:1730": " sarvalokāntarikāśca tasmin samaye mahatāvabhāsena sphuṭā abhūvan /",
    "K10bsu022_u:1731": " mahāṃśca tasmin samaye gītaśabdo 'bhūnnṛtyaśabdaḥ /",
    "K10bsu022_u:1732": " aprameyāśca tasmin samaye puṣpacūrṇagandhamālyaratnābharaṇavastrameghā abhipravarṣanti sma /",
    "K10bsu022_u:1733": " paramasukhasamarpitāśca sarvasattvā abhūvan /",
    "K10bsu022_u:1734": " saṃkṣepādacintyā sā kriyābhūt,",
    "K10bsu022_u:1735": " yadā bodhisattvo loke prādurabhūt sarvalokābhyudgataḥ //",
    "K10bsu022_u:1736": " atha khalvāyuṣmānānandaḥ utthāyāsanādekāṃsamuttarāsaṅgaṃ kṛtvā dakṣiṇajānumaṇḍalaṃ",
    "K10bsu022_u:1737": " pṛthivyāṃ pratiṣṭhāpya yena bhagavāṃstenāñjaliṃ praṇamya bhagavantametadavocat -",
    "K10bsu022_u:1738": " sarvasattvānāṃ bhagavaṃstathāgata āścaryabhūto 'bhūt,",
    "K10bsu022_u:1739": " bodhisattvabhūt evādbhutadharmasamanvāgataśca /",
    "K10bsu022_u:1740": " kaḥ punarvādaḥ evaṃ hyanuttarāṃ samyaksaṃbodhimabhisaṃbuddhaḥ /",
    "K10bsu022_u:1741": " eṣo 'haṃ bhagavaṃścatuṣpañcakṛtvo 'pi daśakṛtvo 'pi yāvatpañcāśatkṛtvo 'pi śatakṛtvo 'pi yāvadanekaśatasahasraśo 'pyahaṃ bhagavan buddhaṃ bhagavantaṃ śaraṇaṃ gacchāmi //",
    "K10bsu022_u:1742": " (Vaidya 64)",
    "K10bsu022_u:1743": " evamukte bhagavānāyuṣmantamānandametadavocat - bhaviṣyanti khalu punarānanda anāgate",
    "K10bsu022_u:1744": " 'dhvani kecidbhikṣavo 'bhāvitakāyā abhāvitacittā abhāvitaśīlā abhāvitaprajñā bālā",
    "K10bsu022_u:1745": " apaṇḍitā ābhimānikā uddhatā unnatā asaṃvṛtā vikṣiptacittāḥ kāṅkṣāparīttā vicikitsābahulā",
    "K10bsu022_u:1746": " aśraddhāḥ śramaṇamalāḥ śramaṇapratirūpakāḥ /",
    "K10bsu022_u:1747": " te na śraddāsyanti imāmevaṃrūpāṃ bodhisattvasya garbhāvakrāntipariśuddhim /",
    "K10bsu022_u:1748": " te 'nyonyamekānte saṃnipātyaivaṃ vakṣyanti - paśyata bho yūyametadapūjyamānaṃ bodhisattvasya kila mātuḥ kukṣigatasyoccāraprasrāvamaṇḍoparimiśrasya īdṛśī vibhūtirāsīt /",
    "K10bsu022_u:1749": " sa ca kila abhiniṣkrāman māturdakṣiṇāyāḥ kukṣeranupalipto garbhamalenābhūditi /",
    "K10bsu022_u:1750": " kathametadyojyate?",
    "K10bsu022_u:1751": " na punaste mohapuruṣā evaṃ jñāsyanti - na sukṛtakarmaṇāṃ sattvānāmuccāraprasrāvamaṇḍe kāyaḥ saṃbhavatīti /",
    "K10bsu022_u:1752": " bhadrikā khalvapi tathārūpāṇāṃ sattvānāṃ garbhāvakrāntirbhavati /",
    "K10bsu022_u:1753": " garbhāvasthitaśca sattvānukampayā hi bodhisattvo manuṣyaloke upapadyate,",
    "K10bsu022_u:1754": " na devabhūta eva dharmacakraṃ pravartayati /",
    "K10bsu022_u:1755": " tatkasmāt? mā khalvānanda sattvāḥ kausīdyamāpatsyante /",
    "K10bsu022_u:1756": " devabhūtaḥ sa bhagavān tathāgato 'rhan samyaksaṃbuddhaḥ,",
    "K10bsu022_u:1757": " vayaṃ tu manuṣyamātrāḥ /",
    "K10bsu022_u:1758": " na vayaṃ samarthāstatsthānaṃ paripūrayitumiti kausīdyamāpadyeran /",
    "K10bsu022_u:1759": " na khalu punasteṣāṃ mohapuruṣāṇāṃ dharmastainyakānāmevaṃ bhaviṣyati - acintyo hi sa sattvaḥ,",
    "K10bsu022_u:1760": " nāsāvasmābhiḥ prāmāṇikaḥ kartavya iti /",
    "K10bsu022_u:1761": " api tu khalvānanda buddhaṛddhiprātihāryamapi te tasmin kāle nāvakalpayiṣyanti,",
    "K10bsu022_u:1762": " kimaṅga punarbodhisattvabhūtasya tathāgatasya bodhisattvaprātihāryāṇi /",
    "K10bsu022_u:1763": " paśya ānanda kiyantaṃ te mohapuruṣā bahvapuṇyābhisaṃskāramabhisaṃskariṣyanti,",
    "K10bsu022_u:1764": " ye buddhadharmān pratikṣepsyanti lābhasatkāraślokābhibhūtā uccāralagnā lābhasatkārābhibhūtā itarajātīyāḥ //",
    "K10bsu022_u:1765": " ānanda āha - mā maivaṃrūpā bhagavan anāgate 'dhvani bhikṣavo bhaviṣyanti ya imāmevaṃ bhadrikāṃ sūtrāntāṃ pratikṣepsyanti pratipakṣaṃ pakṣanti ca //",
    "K10bsu022_u:1766": " bhagavānāha - evaṃrūpāśca te ānanda sūtrāntāṃ prapikṣepsyanti,",
    "K10bsu022_u:1767": " prativakṣyanti cānekaprakārān cānyān pāpakānabhisaṃskārānabhisaṃskariṣyanti /",
    "K10bsu022_u:1768": " anarthikāśca te śrāmaṇyena bhaviṣyanti //",
    "K10bsu022_u:1769": " ānanda āha - kā punarbhagavan teṣāṃ tathārūpāṇāmasatpuruṣāṇāṃ gatirbhaviṣyati?",
    "K10bsu022_u:1770": " ko 'bhisaṃparāyaḥ?",
    "K10bsu022_u:1771": " bhagavānāha - yā gatirbuddhabodhimantardhāyāpyatītānāgatapratyutpannāṃśca buddhān bhagavato 'tyākhyāya tāṃ te gatiṃ gamiṣyanti //",
    "K10bsu022_u:1772": " atha khalvāyuṣmānānandaḥ saṃharṣitaromakūpajāto namo buddhāya ityuktvā bhagavantametadavocatmūrchā me bhagavan kāyasyābhūdimaṃ teṣāmasatpuruṣāṇāṃ samudācāraṃ śrutvā //",
    "K10bsu022_u:1773": " (Vaidya 65)",
    "K10bsu022_u:1774": " bhagavānāha - na teṣāmānanda samācāro bhaviṣyati /",
    "K10bsu022_u:1775": " viṣamasamudācārāḥ khalu punaste sattvā bhaviṣyanti /",
    "K10bsu022_u:1776": " te tena viṣamena samudācāreṇavīcau mahānarake prapatiṣyanti /",
    "K10bsu022_u:1777": " tatkasya hetoḥ?",
    "K10bsu022_u:1778": " ye kecidānanda bhikṣavo vā bhikṣuṇyo vā upāsako vā upāsikā vā imānevaṃrūpān sūtrāntān śrutvā nādhimokṣyanti na śraddhāsyanti na prativetsyanti,",
    "K10bsu022_u:1779": " te cyutāḥ samānā avīcau mahānarake prapatiṣyanti /",
    "K10bsu022_u:1780": " mā ānanda tathāgatāprāmāṇikaṃ akārṣuḥ /",
    "K10bsu022_u:1781": " tatkasmāddhetoḥ?",
    "K10bsu022_u:1782": " aprameyo hyānanda tathāgato gambhīro vipulo duravagāhaḥ /",
    "K10bsu022_u:1783": " yeṣāṃ keṣāṃcidānanda imānevaṃrūpān sūtrāntāñchrutvopapatsyate prītiprāmodyam,",
    "K10bsu022_u:1784": " prasādalābhāstaiḥ sattvaiḥ sulabdhāḥ /",
    "K10bsu022_u:1785": " amoghaṃ ca teṣāṃ jīvitam,",
    "K10bsu022_u:1786": " amoghaṃ ca teṣāṃ mānuṣyam,",
    "K10bsu022_u:1787": " sucaritacaraṇāśca te,",
    "K10bsu022_u:1788": " ādattaṃ ca taiḥ sāram,",
    "K10bsu022_u:1789": " muktāśca te tribhyo 'pāyebhyaḥ,",
    "K10bsu022_u:1790": " bhaviṣyanti ca te putrāstathāgatasya,",
    "K10bsu022_u:1791": " pariprāptaṃ ca taiḥ sarvakāryam,",
    "K10bsu022_u:1792": " amoghaśca teṣāṃ śraddhāpratilambhaḥ,",
    "K10bsu022_u:1793": " suvibhakta ca tai rāṣṭrapiṇḍam,",
    "K10bsu022_u:1794": " prasannāśca te 'grasattvaiḥ,",
    "K10bsu022_u:1795": " saṃchinnāstairmārapāśāḥ,",
    "K10bsu022_u:1796": " nistīrṇaśca taiḥ saṃsārāṭavīkāntāraḥ,",
    "K10bsu022_u:1797": " samuddhṛtaśca taiḥ śokaśalyaḥ,",
    "K10bsu022_u:1798": " anuprāptaṃ ca taiḥ prāmodyavastu,",
    "K10bsu022_u:1799": " sugṛhītāni ca taiḥ śaraṇagamanāni,",
    "K10bsu022_u:1800": " dakṣiṇīyāśca te pūjārhāḥ,",
    "K10bsu022_u:1801": " durlabhaprādurbhāvāśca te loke,",
    "K10bsu022_u:1802": " dakṣiṇīyāśca te dhārayitavyāḥ /",
    "K10bsu022_u:1803": " tatkasya hetoḥ?",
    "K10bsu022_u:1804": " tathā hi - te sarvaloke imamevaṃ sarvalokavipratyanīkaṃ tathāgatadharmaṃ śraddadhanti /",
    "K10bsu022_u:1805": " na te ānanda sattvā avarakeṇa kuśalamūlena samanvāgatā bhavanti /",
    "K10bsu022_u:1806": " te cānanda sattvā mamaikajātipratibaddhāni mitrāṇi bhaviṣyanti /",
    "K10bsu022_u:1807": " tatkasmāddhetoḥ?",
    "K10bsu022_u:1808": " kaścidānanda śravaṇādeva priyo bhavati manāpaśca na tu darśanena /",
    "K10bsu022_u:1809": " kaścidānanda darśanenāpi priyo bhavati manāpaśca na tu khalu punaḥ śravaṇena /",
    "K10bsu022_u:1810": " kaścidānanda darśanenāpi śravaṇenāpi priyo bhavati manāpaśca /",
    "K10bsu022_u:1811": " teṣāṃ keṣāṃcidānanda ahaṃ darśanena vā śravaṇena vā priyo manāpo bhaveyaṃ niṣṭhāṃ tvaṃ tatra gacchethāḥ - na tāni mamaikajātipratibaddhāni mitrāṇi",
    "K10bsu022_u:1812": " dṛṣṭāste tathāgatena,",
    "K10bsu022_u:1813": " mocayitavyāste tathāgatena,",
    "K10bsu022_u:1814": " te samaguṇapratyaṃśāḥ,",
    "K10bsu022_u:1815": " te tathāgataguṇapratyaṃśāḥ,",
    "K10bsu022_u:1816": " te tathāgatena kartavyā upāsakāḥ,",
    "K10bsu022_u:1817": " te tathāgataṃ śaraṇaṃ gatāḥ,",
    "K10bsu022_u:1818": " upāttāste tathāgatena /",
    "K10bsu022_u:1819": " mamāntikāt khalvapyānanda pūrvaṃ bodhisattvacaryāmeva tāvaccarato ye kecidbhayārditāḥ sattvā āgatya abhayaṃ pratiyācante sma,",
    "K10bsu022_u:1820": " tebhyo 'haṃ sattvebhyo 'bhayaṃ dattvān,",
    "K10bsu022_u:1821": " kimaṅga punaretarhyanuttarāṃ samyaksaṃbodhimabhisaṃbuddhaḥ /",
    "K10bsu022_u:1822": " śraddhāyāmānanda yogaḥ karaṇīyaḥ /",
    "K10bsu022_u:1823": " idaṃ tathāgato vijñāpayati /",
    "K10bsu022_u:1824": " yadānanda tathāgatena yuṣmākaṃ karaṇīyaṃ kṛtam,",
    "K10bsu022_u:1825": " tattathāgatena śodhito mānaśalyaḥ /",
    "K10bsu022_u:1826": " śravaṇenāpyānanda mitrasya nanu yojanaśatāntaramapi gacchanti,",
    "K10bsu022_u:1827": " gatvā ca sukhitā bhavanti adṛṣṭapūrvaṃ mitraṃ dṛṣṭvā /",
    "K10bsu022_u:1828": " kaḥ punarvādo ye māṃ niśritya kuśalamūlānyavaropayanti /",
    "K10bsu022_u:1829": " jñāsyantyānanda tathāgatā arhantaḥ samyaksaṃbuddhāḥ - pūrva mitrāṇyete sattvāstathāgatānām,",
    "K10bsu022_u:1830": " asmākamapyete mitrāṇi bhavantīti /",
    "K10bsu022_u:1831": " tatkasmāt khalu punarānanda mitraṃ mitrasya priyaṃ ca manāpaṃ ca bhavati?",
    "K10bsu022_u:1832": " tasyāpi (tadapi)",
    "K10bsu022_u:1833": " priyameva bhavati,",
    "K10bsu022_u:1834": " mitrasya yatpriyaṃ mitram,",
    "K10bsu022_u:1835": " tadapi priyameva bhavati manāpaṃ ca /",
    "K10bsu022_u:1836": " tasmāttarhyānanda ārocayāmi ca prativedayāmi ca /",
    "K10bsu022_u:1837": " śraddhāmātrakamutpādayatha /",
    "K10bsu022_u:1838": " anuparindiṣyāmo (Vaidya 66)",
    "K10bsu022_u:1839": " vayamanāgatānāṃ tathāgatānāmarhatāṃ samyaksaṃbuddhānāmantike,",
    "K10bsu022_u:1840": " te 'smākamapi mitrāṇīti viditvā yathābhiprāyaṃ paripūrayiṣyanti /",
    "K10bsu022_u:1841": " tadyathāpi nāma ānanda kasyacideva puruṣasyaikaputrako bhavet suvayāḥ pradakṣiṇagrāhī /",
    "K10bsu022_u:1842": " sa ca puruṣo bahumitro bhavet /",
    "K10bsu022_u:1843": " sa tasmin pitari kālagate na hi vihanyeta pitṛmitrasuparigṛhītaḥ /",
    "K10bsu022_u:1844": " evabheva ānanda ye kecinmama śraddhāsyanti tānahamupādadāmi /",
    "K10bsu022_u:1845": " mitrāṇīva mama tāni /",
    "K10bsu022_u:1846": " (te) mama śaraṇaṃ gatāḥ /",
    "K10bsu022_u:1847": " bahumitraśca tathāgataḥ /",
    "K10bsu022_u:1848": " tāni ca tathāgatasya mitrāṇi bhūtavādīni na mṛṣāvādīni /",
    "K10bsu022_u:1849": " anuparindāmyahaṃ bhūtavādīnām /",
    "K10bsu022_u:1850": " yāni tathāgatasya mitrāṇyanāgatāstathāgatā arhantaḥ samyaksaṃbuddhā /",
    "K10bsu022_u:1851": " śraddhāyāmānanda yogaḥ karaṇīyaḥ /",
    "K10bsu022_u:1852": " atrāhaṃ yuṣmān vijñāpayāmīti //",
    "K10bsu022_u:1853": " iti hi jāte bodhisattve gaganatalagatānyapsaraḥkoṭinayutaśatasahasrāṇi divyaiḥ puṣpadhūpagandhamālyavilepanavastrābharaṇairmāyādevīmabhyavakiranti sma /",
    "K10bsu022_u:1854": " tatredamucyate -",
    "K10bsu022_u:1855": " śubhavimalaviśuddhahemaprabhā candrasūryaprabhā",
    "K10bsu022_u:1856": " ṣaṣṭi daśasahasra devāpsarā mañjughoṣasvarāḥ /",
    "K10bsu022_u:1857": " tasmi kṣaṇi upetya tāṃ lumbinīṃ māyadevyabruvan",
    "K10bsu022_u:1858": " mā khu jani viṣādu tuṣṭā bhavopasthāyikāṣte vayam // Lal_7.22 //",
    "K10bsu022_u:1859": " bhaṇahi kiṃ karaṇīyu kiṃ kurmahe kena kāryaṃ ca te",
    "K10bsu022_u:1860": " vayaṃ tava susamarthopasthāyikā premabhāvasthitāḥ /",
    "K10bsu022_u:1861": " api ca bhava udagra harṣānvitā mā ca khedaṃ janehi",
    "K10bsu022_u:1862": " jarāmaraṇavighāti vaidyottamaṃ adya devī janeṣī laghum // Lal_7.23 //",
    "K10bsu022_u:1863": " yatha druma pariphulla saṃpuṣpitā śālavṛkṣā ime",
    "K10bsu022_u:1864": " yatha ca marusahasra pārśve sthitā bhrāmayanto bhujān /",
    "K10bsu022_u:1865": " yatha ca cali sasāgarā medinī ṣaḍvikārā iyaṃ",
    "K10bsu022_u:1866": " divi divi ca vighuṣṭa lokottaraṃ tvaṃ janeṣī sutam // Lal_7.24 //",
    "K10bsu022_u:1867": " yatha ca prabha viśuddha vibhrājate svarṇavarṇa śubhā",
    "K10bsu022_u:1868": " tūryaśata manojñā cāghaṭṭitā ghuṣyayante 'mbare /",
    "K10bsu022_u:1869": " yatha ca śatasahasra śuddhā śubhā vītarāgāḥ surā",
    "K10bsu022_u:1870": " namiṣu muditacittā adyo jane sarvaloke hitam // Lal_7.25 //",
    "K10bsu022_u:1871": " śakramapi ca brahmapālāpi cānyā ca yā devatā",
    "K10bsu022_u:1872": " tuṣṭamuditacittā pārśve sthitā nāmayanto bhujām /",
    "K10bsu022_u:1873": " so ca puruṣasiṃha śuddhavrato (bhittva)",
    "K10bsu022_u:1874": " kukṣinirdhāvito",
    "K10bsu022_u:1875": " kanakagirinikāśa śuddhavrato niṣkramī nāyakaḥ // Lal_7.26 //",
    "K10bsu022_u:1876": " (Vaidya 67)",
    "K10bsu022_u:1877": " śakramapi ca brahma tau pāṇibhiḥ saṃpratīcchā muniṃ",
    "K10bsu022_u:1878": " kṣetra śatasahasra saṃkampitā ābha muktā śubhā /",
    "K10bsu022_u:1879": " api ca triṣu apāyi sattvā sukhī nāsti duḥkhaṃ puna",
    "K10bsu022_u:1880": " amaraśatasahasra puṣpāṃ kṣipī bhrāmayantyambarān // Lal_7.27 //",
    "K10bsu022_u:1881": " vīryabalaupeta vajrātmikā medinī saṃsthitā ('bhuttadā)",
    "K10bsu022_u:1882": " padmu ruciracitru abhyudgato yatra (cakrāṅgacitrebhiḥ)",
    "K10bsu022_u:1883": " padbhyāṃ sthito ('pi) nāyakaḥ /",
    "K10bsu022_u:1884": " sapta pada kramitva brahmasvaro muñci ghoṣottamaṃ",
    "K10bsu022_u:1885": " jaramaraṇavighāti vaidyottamo bheṣyi sattvottamaḥ // Lal_7.28 //",
    "K10bsu022_u:1886": " gaganatala sthihitva brahmottamo śakradevottamaḥ",
    "K10bsu022_u:1887": " śuciruciraprasannagandhodakairvisnapī nāyakam /",
    "K10bsu022_u:1888": " api ca uragarājā śītoṣṇa dve vāridhāre śubhe (vyamuñcatāntarīkṣe sthitāḥ)",
    "K10bsu022_u:1889": " amara śatasahasra gandhodakairvisnapī nāyakam // Lal_7.29 //",
    "K10bsu022_u:1890": " lokapālāśca saṃbhrānta saṃdhārayantī karaiḥ śobhanaiḥ /",
    "K10bsu022_u:1891": " trisahasrā iyaṃ bhūmiḥ kampate sacarācarā // Lal_7.30 //",
    "K10bsu022_u:1892": " prabhā ca rucirā muktā apāyāśca viśodhitāḥ /",
    "K10bsu022_u:1893": " kleśaduḥkhāśca te śāntā jāte lokavināyake // Lal_7.31 //",
    "K10bsu022_u:1894": " kṣipanti marutaḥ puṣpaṃ jāte 'sminnaranāyake /",
    "K10bsu022_u:1895": " krama sapta padāṃ vīraḥ kramate balavīryavān // Lal_7.32 //",
    "K10bsu022_u:1896": " pādau nikṣipate yatra bhūmau padmavarāḥ śubhāḥ /",
    "K10bsu022_u:1897": " abhyudgacchaṃstato mahyāṃ sarvaratnavibhūṣitāḥ // Lal_7.33 //",
    "K10bsu022_u:1898": " yadā sapta padāṃ gatvā brahmasvaramudāhari /",
    "K10bsu022_u:1899": " jarāmaraṇavighāti bhiṣagvara ivodgataḥ // Lal_7.34 //",
    "K10bsu022_u:1900": " vyavalokayitvā ca viśārado diśaḥ tato girāṃ muñcati arthayuktām /",
    "K10bsu022_u:1901": " jyeṣṭho 'haṃ sarvalokasya śraṣṭho (loke vināyakaḥ)",
    "K10bsu022_u:1902": " iyaṃ ca jātirmama paścimā (iti) // Lal_7.35 //",
    "K10bsu022_u:1903": " hāsyaṃ ca muktaṃ naranāyakena salokapālairmarubhiśca sendraiḥ /",
    "K10bsu022_u:1904": " prasannacittairvaragandhavāribhiḥ saṃskārito lokahitārthakārī // Lal_7.36 //",
    "K10bsu022_u:1905": " (Vaidya 68)",
    "K10bsu022_u:1906": " api coragendraiḥ sahitaiḥ samagraiḥ gandhogradhārāvisaraiḥ snapiṃsu /",
    "K10bsu022_u:1907": " anye 'pi devā nayutā (sthitāḥ)",
    "K10bsu022_u:1908": " 'ntarīkṣe snapiṃsu gandhāgrajine svayaṃbhum // Lal_7.37 //",
    "K10bsu022_u:1909": " śvetaṃ ca vipulaṃ chatraṃ cāmarāṃśca śubhāmbarān /",
    "K10bsu022_u:1910": " antarīkṣe gatā devāḥ snāpayanti nararṣabham // Lal_7.38 //",
    "K10bsu022_u:1911": " pañcakulikaśatāni prasūyante sma /",
    "K10bsu022_u:1912": " puruṣa tvaritu gatva śuddhodanamabravīt harṣito",
    "K10bsu022_u:1913": " vṛddhi vipula jātu devā suto bhūṣito lakṣaṇaiḥ /",
    "K10bsu022_u:1914": " mahakularatanasya (vṛddhibhūtā)",
    "K10bsu022_u:1915": " vyakto asau cakravartīśvaraḥ",
    "K10bsu022_u:1916": " na ca bhavi pratiśatru jambudhvaje ekachatro bhavet // Lal_7.39 //",
    "K10bsu022_u:1917": " dvitiyu puruṣu gatva (rājñi)",
    "K10bsu022_u:1918": " śuddhodane śleṣayitvā krame",
    "K10bsu022_u:1919": " vṛddhi vipula deva jātā nṛpe śākiyānāṃ kule /",
    "K10bsu022_u:1920": " pañcaviṃśatisahasra jātāḥ sutāḥ śākiyānāṃ gṛhe",
    "K10bsu022_u:1921": " sarvi balaupeta nagnāḥ samā duṣpradharṣā paraiḥ // Lal_7.40 //",
    "K10bsu022_u:1922": " aparu puruṣa āha devā śruṇā nandaśabdaṃ mamā",
    "K10bsu022_u:1923": " chandakapramukhāni ceṭīsutā jāta aṣṭau śatā /",
    "K10bsu022_u:1924": " api ca daśasahasra jātā hayāḥ kaṇṭhakasya sakhā",
    "K10bsu022_u:1925": " turagavarapradhāna hemaprabhā mañjukeśā varāḥ // Lal_7.41 //",
    "K10bsu022_u:1926": " viṃśati ca sahasra paryantakāḥ koṭṭarājāstathā",
    "K10bsu022_u:1927": " nṛpati kramatalebhi cānvākramī sādhu devā jayā /",
    "K10bsu022_u:1928": " ājñā khalu dadāhi gacchāma kiṃ vā karomo nṛpā",
    "K10bsu022_u:1929": " tvamiha vaśitu prāptu bhṛtyā vayaṃ bhaṭṭa devā jayā // Lal_7.42 //",
    "K10bsu022_u:1930": " viṃśati ca sahasra nāgottamā hemajālojjvalā",
    "K10bsu022_u:1931": " tvaritamupagamiṃsu rājño gṛhaṃ garjamānā nabhe /",
    "K10bsu022_u:1932": " kṛṣṇaśabala vatsa gopāmukhā jāta ṣaṣṭiśatā",
    "K10bsu022_u:1933": " iyamapi suti devadevottame vṛddhi rājño gṛhe // Lal_7.43 //",
    "K10bsu022_u:1934": " (Vaidya 69)",
    "K10bsu022_u:1935": " api ca nṛpati gaccha prekṣa svayaṃ sarvameva prabho (puṇyateja prabho)",
    "K10bsu022_u:1936": " naramarutasahasra ye harṣitā dṛṣṭva jāte guṇāṃ /",
    "K10bsu022_u:1937": " bodhivara aśoka saṃprasthitāḥ kṣipra bhomā jināḥ // Lal_7.44 //",
    "K10bsu022_u:1938": " iti //",
    "K10bsu022_u:1939": " iti hi bhikṣavo jāte bodhisattve tatkṣaṇaṃ dānanisargaḥ punaruttari pravartate sma /",
    "K10bsu022_u:1940": " pañca ca kulikāśatāni prasūyante sma,",
    "K10bsu022_u:1941": " daśa ca kanyāsahasrāṇi yaśovatīpramukhāni /",
    "K10bsu022_u:1942": " aṣṭau dāsīśatāni aṣṭau dāsaśatāni chandakapramukhāni /",
    "K10bsu022_u:1943": " daśa vaḍavāsahasrāṇi daśa kiśorasahasrāṇi kaṇṭhakapramukhāni /",
    "K10bsu022_u:1944": " pañca kareṇusahasrāṇi pañca piṅgasahasrāṇi prasūyante sma /",
    "K10bsu022_u:1945": " tāni sarvāṇi rājñā śuddhodanena pustavaropitāni kumārasya krīḍārthaṃ dattānyabhūvan //",
    "K10bsu022_u:1946": " caturṇāṃ ca dvīpakoṭīśatasahasrāṇāṃ madhye pṛthivīpradeśe aśvatthayaṣṭiḥ prādurabhūdantardvīpe",
    "K10bsu022_u:1947": " ca candanavanaṃ prādurbabhūva bodhisattvasya paribhogārthaṃ bodhisattvasyaivānubhāvena /",
    "K10bsu022_u:1948": " pañca codyānaśatāni samantānnagarasya prādurbabhūvurbodhisattvasya paribhogāya /",
    "K10bsu022_u:1949": " pañca ca nidhānasahasrāṇi dharaṇītalādutplutya mukhaṃ darśayanti sma /",
    "K10bsu022_u:1950": " iti hi ye kecidrājñaḥ śuddhodanasyārthābhipretā abhūvan,",
    "K10bsu022_u:1951": " te sarve samṛddhābhipretā abhūvan saṃsiddhāḥ //",
    "K10bsu022_u:1952": " tato rājñaḥ śuddhodanasyaitadabhūt - kimahaṃ kumārasya nāmadheyaṃ kariṣyāmīti /",
    "K10bsu022_u:1953": " tato 'syaitadabhūt - asya hi jātamātreṇa mama sarvārthāḥ saṃsiddhāḥ /",
    "K10bsu022_u:1954": " yannvahamasya sarvārthasiddha iti nāma kuryām /",
    "K10bsu022_u:1955": " tato rājā bodhisattvaṃ mahatā satkāreṇa satkṛtya sarvārthasiddho 'yaṃ kumāro nāmnā bhavatu iti nāmāsyākārṣīt //",
    "K10bsu022_u:1956": " iti hi bhikṣavo jāte bodhisattve mātuḥ kukṣipārśvamakṣatamanupahatamabhavadyathā pūrvaṃ tathā paścāt /",
    "K10bsu022_u:1957": " tritaviṣyandāmbukūpāḥ prādurabhūvan api ca sugandhatailapuṣkariṇyaḥ /",
    "K10bsu022_u:1958": " pañcāpsaraḥ - sahasrāṇi divyagandhaparivāsitatailaparigṛhītāni bodhisattvamātaramupasaṃkramya sujātajāte tāmaklāntakāyatāṃ ca paripṛcchanti sma /",
    "K10bsu022_u:1959": " pañcāpsaraḥsahasrāṇi divyānulepanaparigṛhītāni bodhisattvamātaramupasaṃkramya sujātajāte tāmaklāntakāyatāṃ ca paripṛcchanti sma /",
    "K10bsu022_u:1960": " pañcāpsaraḥsahasrāṇi divyagandhodakaparipūrṇaghaṭāparigṛhītāni bodhisattvamātaramupasaṃkramya sujātajāte tāmaklāntakāyatāṃ ca paripṛcchanti sma /",
    "K10bsu022_u:1961": " paccāpsaraḥsahasrāṇi divyānulepanaparigṛhītani bodhisattvamātaramupasaṃkramya sujātajāte tāmaklāntakāyatāṃ ca paripṛcchanti sma /",
    "K10bsu022_u:1962": " pañcāpsaraḥsahasrāṇi divyadārakācīvaraparigṛhītāni bodhisatvamātaramupasaṃkramya sujārajāte tāmaklāntakāyatāṃ ca paripṛcchanti sma /",
    "K10bsu022_u:1963": " pañcāpsaraḥ - sahasrāṇi divyadārakābharaṇaparigṛhītāni bodhisattvamātaramupasaṃkramya sujātajāte tāmaklāntakāyatāṃ ca paripṛcchanti sma /",
    "K10bsu022_u:1964": " pañcāpsaraḥsahasrāṇi divyatūryasaṃgītisaṃprabhaṇitena bodhisattvamātaramupasaṃkramya sujātajāte tāmaklāntakāyatāṃ ca paripṛcchanti sma /",
    "K10bsu022_u:1965": " yāvantaśceha jambudvīpe bāhyāḥ pañcabhijñā ṛṣayaste sarve gaganatalenāgatya rājñaḥ śuddhodanasya purataḥ sthitvā jayavṛddhiśabdamanuśrāvayanti sma //",
    "K10bsu022_u:1966": " iti hi bhikṣavo jātamātro bodhisattvaḥ saptarātraḥ lumbinīvane divyamānuṣyakaistūryatālāvacaraiḥ satkriyate sma,",
    "K10bsu022_u:1967": " gurukriyate sma,",
    "K10bsu022_u:1968": " mānyate sma,",
    "K10bsu022_u:1969": " pūjyate sma,",
    "K10bsu022_u:1970": " khādyabhojyasvādanīyāni (Vaidya 70)",
    "K10bsu022_u:1971": " viśrāṇyante sma /",
    "K10bsu022_u:1972": " sarvaśākyagaṇāśca saṃnipātyānandaśabdamudīrayanti sma,",
    "K10bsu022_u:1973": " dānāni ca dadanti sma,",
    "K10bsu022_u:1974": " puṇyāni ca kurvanti sma /",
    "K10bsu022_u:1975": " dvātriṃśacca brāhmaṇaśatasahasrāṇi dine dine saṃtarpyante sma /",
    "K10bsu022_u:1976": " yeṣāṃ ca yenārthena tebhyastaddīyate sma /",
    "K10bsu022_u:1977": " śakraśca devānāmindro brahmā ca tasyāṃ brāhmaṇaparṣadi māṇavakarūpamabhinirmāyāgrāsane niṣadyemāṃ maṅgalyāṃ gāthāmabhyabhāṣatām -",
    "K10bsu022_u:1978": " apāyāśca yathā śāntā sukhī sarvaṃ yathā jagat /",
    "K10bsu022_u:1979": " dhruvaṃ sukhāvaho jātaḥ sukhe sthāpayitā jagat // Lal_7.45 //",
    "K10bsu022_u:1980": " yathā vitimirā cābhā ravicandrasuraprabhāḥ /",
    "K10bsu022_u:1981": " abhibhūtā na bhāsante dhruvaṃ puṇyaprabhodbhavaḥ // Lal_7.46 //",
    "K10bsu022_u:1982": " paśyantyanayanā yadvacchrotrahīnāḥ śruṇanti ca /",
    "K10bsu022_u:1983": " unmattakāḥ smṛtīmanto bhavitā lokacetiyaḥ // Lal_7.47 //",
    "K10bsu022_u:1984": " na bādhante yathā kleśā jātaṃ maitrajanaṃ jagat /",
    "K10bsu022_u:1985": " niḥsaṃśayaṃ brahmakoṭīnāṃ bhavitā pūjanārahaḥ // Lal_7.48 //",
    "K10bsu022_u:1986": " yathā saṃpuṣpitāḥ śālā medinī ca samā sthitā /",
    "K10bsu022_u:1987": " dhruvaṃ sarvajagatpūjyaḥ sarvajño 'yaṃ bhaviṣyati // Lal_7.49 //",
    "K10bsu022_u:1988": " yathā nirākulo loko mahāpadmo yathodbhavaḥ /",
    "K10bsu022_u:1989": " niḥsaṃśayaṃ mahātejā lokanātho bhaviṣyati // Lal_7.50 //",
    "K10bsu022_u:1990": " yathā ca mṛdukā vātā divyagandhopavāsitāḥ /",
    "K10bsu022_u:1991": " śamenti vyādhiṃ sattvānāṃ vaidyarājo bhaviṣyati // Lal_7.51 //",
    "K10bsu022_u:1992": " vītarāgā yathā ceme rūpadhātau marucchatāḥ /",
    "K10bsu022_u:1993": " kṛtāñjaliṃ namasyante dakṣiṇīyo bhaviṣyati // Lal_7.52 //",
    "K10bsu022_u:1994": " yathā ca manujā devān devāḥ paśyanti mānuṣān /",
    "K10bsu022_u:1995": " heṭhayanti na cānyonyaṃ sārthavāho bhaviṣyati // Lal_7.53 //",
    "K10bsu022_u:1996": " yathā ca jvalanaḥ śāntaḥ sarvā nadyaśca visthitāḥ /",
    "K10bsu022_u:1997": " sūkṣmaṃ ca kampate bhūmiḥ bhavitā tattvadarśakaḥ // Lal_7.54 //",
    "K10bsu022_u:1998": " iti //",
    "K10bsu022_u:1999": " iti hi bhikṣavaḥ saptarātrajātasya bodhisattvasya mātā māyādevī kālamakarot /",
    "K10bsu022_u:2000": " sā kālagatā trāyatriṃśati deveṣūpapadyata /",
    "K10bsu022_u:2001": " syāt khalu punarbhikṣavo yuṣmākamevaṃ bodhisattvāparādhena māyādevī kālagateti?",
    "K10bsu022_u:2002": " na khalvevaṃ draṣṭavyam /",
    "K10bsu022_u:2003": " tatkasmāddhetoḥ?",
    "K10bsu022_u:2004": " etat paramaṃ hi tasyā āyuṣpramāṇamabhūt /",
    "K10bsu022_u:2005": " atītānāmapi bhikṣavo bodhisattvānāṃ saptarātrajātānāṃ janetryaḥ kālamakurvanta /",
    "K10bsu022_u:2006": " tatkasmāddhetoḥ?",
    "K10bsu022_u:2007": " vivṛddhasya hi bodhisattvasya paripūrṇendriyasyābhiniṣkrāmato māturhṛdayaṃ sphuṭet //",
    "K10bsu022_u:2008": " (Vaidya 71)",
    "K10bsu022_u:2009": " iti hi bhikṣavaḥ saptame divase yādṛśenaiva vyūhena māyādevī kapilavastuno mahānagarādudyānabhūmimabhiniṣkrāntābhūt,",
    "K10bsu022_u:2010": " tataḥ koṭīśatasahasraguṇottareṇa mahāvyūhena bodhisattvaḥ kapilavastu mahānagaraṃ prāvikṣat /",
    "K10bsu022_u:2011": " tasya ca praviśataḥ pañca pūrṇakumbhasahasrāṇi gandhodakaparipūrṇāni purato nīyante sma /",
    "K10bsu022_u:2012": " evaṃ pañcakanyāsahasrāṇi mayūrahastakamparigṛhītāni purato gacchanti sma /",
    "K10bsu022_u:2013": " pañca ca kanyāsahasrāṇi tālavṛkṣakaparigṛhītāni purato gacchanti sma /",
    "K10bsu022_u:2014": " pañca sa kanyāsahasrāṇi gandhodakabhṛṅgāraparigṛhītāni purato gacchanti sma,",
    "K10bsu022_u:2015": " mārgamavasiñcanti sma /",
    "K10bsu022_u:2016": " pañca ca kanyāsahasrāṇi vicitrapaṭalakaparigṛhītāni purato gacchanti sma /",
    "K10bsu022_u:2017": " pañca ca kanyāsahasrāṇi navavicitrapralambanamālāparigṛhītāni purato gacchanti sma /",
    "K10bsu022_u:2018": " pañca ca kanyāsahasrāṇi ratnabhadrālaṃkāraparigṛhītāni purato gacchanti sma,",
    "K10bsu022_u:2019": " mārgaṃ śodhayanti sma /",
    "K10bsu022_u:2020": " pañca ca kanyāsahasrāṇi bhadrāsanaparigṛhītāni purato gacchanti sma /",
    "K10bsu022_u:2021": " pañca ca brāhmaṇasahasrāṇi ghaṇṭāparigṛhītāni māṅgalyaśabdaṃ śrāvayantaḥ purato gacchanti sma /",
    "K10bsu022_u:2022": " viṃśati nāgasahasrāṇi sarvālaṃkāravibhūṣitāni purato gacchanti sma /",
    "K10bsu022_u:2023": " viṃśati hayasahasrāṇi suvarṇālaṃkārasaṃchannāni sarvālaṃkāravibhūṣitāni purato gacchanti sma /",
    "K10bsu022_u:2024": " aśīti rathasahasrāṇi uchritachatradhvajapatākākiṅkiṇījālasamalaṃkṛtāni bodhisattvasya pṛṣṭhato 'nucchanti sma /",
    "K10bsu022_u:2025": " cattvāriṃśatpadātisahasrāṇi śūrāṇāṃ vīrāṇāṃ varāṅgurūpiṇāṃ saṃnaddhadṛḍhavarmakavacānāṃ bodhisattvaṃ gacchantamanugacchanti sma /",
    "K10bsu022_u:2026": " gaganatalagatāni cāprameyāsaṃkhyeyānyabhijñātāni kāmāvacarāṇāṃ rūpāvacaradevaputrakoṭīnayutaśatasahasrāṇi nānāprakrāramanekavyūhairbodhisattvasya pūjāṃ kurvanto 'nugacchanti sma /",
    "K10bsu022_u:2027": " yasmiṃśca varapravararathe bodhisattvaḥ samabhirūḍho 'bhūt,",
    "K10bsu022_u:2028": " sa kāmāvacarairdevairanekairmahāvyūhaiḥ samalaṃkṛto 'bhūt /",
    "K10bsu022_u:2029": " viṃśati ca devakanyāsahasrāṇi sarvālaṃkāravibhūṣitāni ratnasūtraparigṛhītāni taṃ rathaṃ vahanti sma /",
    "K10bsu022_u:2030": " dvayoścāpsarasormadhye ekā mānuṣī kanyā dvayormānuṣīkanyayormadhye ekāpsarā /",
    "K10bsu022_u:2031": " na cāpsaraso mānuṣīṇāmāmagandhaṃ jighranti sma /",
    "K10bsu022_u:2032": " na ca mānuṣā apsarasāṃ rūpaṃ dṛṣṭvā pramādamāpadyante sma yadidaṃ bodhisattvasya tejonubhāvena //",
    "K10bsu022_u:2033": " iti hi bhikṣavaḥ kapilāhvaye puravare sarvārthasiddhāya pañcamātraiḥ śākyaśataiḥ pañcagṛhaśatāni nirmāpitānyabhūvan bodhisattvamuddiśya /",
    "K10bsu022_u:2034": " te bodhisattvaṃ nagaraṃ praviśantaṃ svasvagṛhadvāramūle sthitvā kṛtāñjalipuṭā abhinatakāyāḥ sagauravā evamāhuḥ - iha bhoḥ sarvārthasiddha praviśa",
    "K10bsu022_u:2035": " iha bho devātideva praviśa /",
    "K10bsu022_u:2036": " iha bhoḥ śuddhasattva praviśa /",
    "K10bsu022_u:2037": " iha bhoḥ sārathivara praviśa /",
    "K10bsu022_u:2038": " iha bhoḥ prītiprāmodyakara praviśa /",
    "K10bsu022_u:2039": " iha bho aninditayaśaḥ praviśa /",
    "K10bsu022_u:2040": " iha bhoḥ samantacakṣu praviśa /",
    "K10bsu022_u:2041": " iha bho asamasama praviśa /",
    "K10bsu022_u:2042": " iha bho asadṛśaguṇatejodhara lakṣaṇānuvyañjanasvalaṃkṛtakāya praviśeti /",
    "K10bsu022_u:2043": " tataścopādāya kumārasyeha sarvārthasiddhaḥ sarvārthasiddha iti saṃjñāmagamat //",
    "K10bsu022_u:2044": " tatra rājā śuddhodanasteṣāṃ sarveṣāmanuvartanārthaṃ bodhisattvaṃ sarvagṛheṣu praveśya caturṇāṃ māsānāmatyayādbodhisattvaṃ svagṛhe praveśayati sma /",
    "K10bsu022_u:2045": " tatra ca nānāratnavyūho nāma (Vaidya 72)",
    "K10bsu022_u:2046": " mahāprāsādastaṃ bodhisattvaḥ samārūḍho 'bhūt /",
    "K10bsu022_u:2047": " tatra te bṛddhavṛddhāḥ śākyāḥ saṃnipatyaivaṃ mataṃ cārayanti sma - kā nu khalu samarthā",
    "K10bsu022_u:2048": " bodhisattvaṃ gopāyituṃ kelayituṃ mamāyituṃ hitacittatayā maitracittatayā guṇacittatayā",
    "K10bsu022_u:2049": " saumyacittatayā ceti /",
    "K10bsu022_u:2050": " tatra pañcamātrāṇi śākyavadhūśatāni /",
    "K10bsu022_u:2051": " ekaikā evamāhūḥ - ahaṃ kumāramupasthāsya iti /",
    "K10bsu022_u:2052": " tatra mahallakamahallikāḥ śākyā evamāhuḥ - sarvā etā vadhūkā navā dahnāstaruṇyaḥ rūpayauvanamadamattāḥ /",
    "K10bsu022_u:2053": " naitāḥ samarthā bodhisattvaṃ kālena kālamupasthāpayitum /",
    "K10bsu022_u:2054": " atha ca punariyaṃ mahāprajāpatī gautamī kumārasya mātṛsvasā /",
    "K10bsu022_u:2055": " eṣā samarthā kumāraṃ samyaksukhena saṃvardhayitum,",
    "K10bsu022_u:2056": " rājānaṃ ca śuddhodanamabhidhārayitum /",
    "K10bsu022_u:2057": " iti hi te sarve samagrā bhūtvā mahāprajāpatīṃ gautamīmutsāhayanti sma /",
    "K10bsu022_u:2058": " iti hi mahāprajāpatī gautamī kumāraṃ saṃvardhayati sma /",
    "K10bsu022_u:2059": " tatra bodhisattvasyārthe dvātriṃśaddhātryaḥ saṃsthāpitā abhuvan aṣṭāvaṅgadhātryaḥ,",
    "K10bsu022_u:2060": " aṣṭau kṣīradhātryaḥ,",
    "K10bsu022_u:2061": " aṣṭau maladhātryaḥ,",
    "K10bsu022_u:2062": " aṣṭau krīḍādhātryaḥ //",
    "K10bsu022_u:2063": " tato rājā śuddhodanaḥ sarvaṃ śākyagaṇaṃ saṃnipātyaivaṃ mīmāṃsate sma - kiṃ nu khalvayaṃ kumāro rājā bhaviṣyati cakravartī,",
    "K10bsu022_u:2064": " āhosvidabhiniṣkramiṣyati pravrajyāyai?",
    "K10bsu022_u:2065": " tena ca samayena himavataḥ parvatarājasya pārśve asito nāma maharṣiḥ prativasati sma pañcābhijñaḥ sārdhaṃ naradattena bhāgineyena /",
    "K10bsu022_u:2066": " sa bodhisattvasya jātamātrasya bahūnyāścaryādbhutaprātihāryāṇyadrākṣīt /",
    "K10bsu022_u:2067": " gaganatalagatāṃśca devaputrān buddhaśabdamanuśrāvayato 'mbarāṇi ca bhrāmayata itastataḥ pramuditān bhramato 'drākṣīt /",
    "K10bsu022_u:2068": " tasyaitadabhūt - yannvahaṃ vyavalokayeyamiti /",
    "K10bsu022_u:2069": " sa divyena cakṣuṣā sarvaṃ jambudvīpamanuvilokayannadrākṣīt kapilāhvaye mahāpuravare",
    "K10bsu022_u:2070": " rājñaḥ śuddhodanasya gṛhe kumāraṃ jātaṃ śatapuṇyatejastejitaṃ sarvalokamahitaṃ dvātriṃśanmahāpuruṣalakṣaṇaiḥ samalaṃkṛtagātram /",
    "K10bsu022_u:2071": " dṛṣṭvā ca punarnaradattaṃ māṇavakamāmantrayate sma - yat khalu māṇavaka jānīyā jambudvīpe mahāratnamutpannam /",
    "K10bsu022_u:2072": " kapilavastuni mahānagare rājñaḥ śuddhodanasya gṛhe kumāro jātaḥ śatapuṇyatejastejitaḥ sarvalokamahito dvātriṃśanmahāpuruṣalakṣaṇaiḥ samanvāgataḥ",
    "K10bsu022_u:2073": " sacetso 'gāramadhyāvasiṣyati,",
    "K10bsu022_u:2074": " rājā bhaviṣyati caturaṅgaścakravartī vijitavān dhārmiko dharmarājo jānapadasthāmavīryaprāptaḥ saptaratnasamanvāgataḥ /",
    "K10bsu022_u:2075": " tasyemāni sapta ratnāni bhavanti /",
    "K10bsu022_u:2076": " tadyathā - cakraratnaṃ hastiratnaṃ aśvaratnaṃ maṇiratnaṃ strīratnaṃ gṛhapatiratnaṃ pariṇāyakaratnam /",
    "K10bsu022_u:2077": " evaṃ saptaratnasaṃpūrṇaśca /",
    "K10bsu022_u:2078": " asya putrasahasraṃ bhaviṣyati śūrāṇāṃ vīrāṇāṃ varāṅgarūpiṇāṃ parasainyapramardakānām /",
    "K10bsu022_u:2079": " sa imaṃ mahāpṛthivīmaṇḍalaṃ samudraparikhamadaṇḍenāśastreṇa svena (dharmeṇa)",
    "K10bsu022_u:2080": " balenābhibhūyābhinirjitya rājyaṃ kariṣyatyaiśvaryādhipatyena /",
    "K10bsu022_u:2081": " sacetpunaragārādanagārikāṃ pravrajiṣyati,",
    "K10bsu022_u:2082": " tathāgato bhaviṣyati arhan samyaksaṃbuddho netā ananyaneyaḥ śāstā loke saṃbuddhaḥ /",
    "K10bsu022_u:2083": " tadetarhyupasaṃkramiṣyāvastad draṣṭumiti //",
    "K10bsu022_u:2084": " atha khalvasito maharṣiḥ sārdhaṃ naradattena bhāgineyena rājahaṃsa iva gaganatalādabhyudgamya samutplutya yena kapilavastu mahānagaraṃ tenopasaṃkrāmat",
    "K10bsu022_u:2085": " upasaṃkramya ṛddhiṃ pratisaṃhṛtya padbhyāmeva kapilavastu mahānagaraṃ praviśya yena rājñaḥ śuddhodanasya niveśanaṃ tenopasaṃkrāmat /",
    "K10bsu022_u:2086": " upasaṃkramya rājñaḥ śuddhodanasya gṛhadvāre 'sthāt //",
    "K10bsu022_u:2087": " (Vaidya 73)",
    "K10bsu022_u:2088": " iti hi bhikṣavo 'sito maharṣiḥ paśyati sma rājñaḥ śuddhodanasya gṛhadvāre 'nekāni prāṇiśatasahasrāṇi saṃnipatitāni /",
    "K10bsu022_u:2089": " atha khalvasito maharṣirdauvārikamupasaṃkramyaivamāha - gaccha tvaṃ bhoḥ puruṣa rājñaḥ śuddhodanasya,",
    "K10bsu022_u:2090": " nivedaya dvāre ṛṣirvyavasthita iti /",
    "K10bsu022_u:2091": " parameti dauvāriko 'sitasya maharṣeḥ pratiśrutya yena rājā śuddhodanastenopasaṃkrāmat /",
    "K10bsu022_u:2092": " upasaṃkramya kṛtāñjalipuṭo rājānaṃ śuddhodanamevamāha - yat khalu deva jānīyā ṛṣirjīrṇo vṛddho mahallako dvāre sthitaḥ /",
    "K10bsu022_u:2093": " evaṃ ca vadati - rājānamahaṃ draṣṭukāma iti /",
    "K10bsu022_u:2094": " atha rājā śuddhodano 'sitasya maharṣerāsanaṃ prajñāpya taṃ puruṣamevamāha - praviśatu ṛṣiriti /",
    "K10bsu022_u:2095": " atha sa puruṣo rājakulānniṣkramyāsitaṃ maharṣimevamāha - praviśeti //",
    "K10bsu022_u:2096": " atha khalvasito maharṣiryena rājā śuddhodanastenopasaṃkrāmat /",
    "K10bsu022_u:2097": " upasaṃkramya purataḥ sthitvā rājānaṃ śuddhodanamevamāha - jaya jaya mahārāja,",
    "K10bsu022_u:2098": " ciramāyuḥ pālaya,",
    "K10bsu022_u:2099": " dharmeṇa rājyaṃ kārayeti //",
    "K10bsu022_u:2100": " atha sa rājā śuddhodano 'sitasya maharṣerarghapādyamarcanaṃ ca kṛtvā sādhu suṣṭhu ca parigṛhya āsanenopanimantrayate sma /",
    "K10bsu022_u:2101": " sukhopaviṣṭaṃ cainaṃ jñātvā sagauravaḥ supratīta evamāha - na smarāmyahaṃ tava ṛṣe darśanam /",
    "K10bsu022_u:2102": " tatkenārthenehābhyāgato 'si,",
    "K10bsu022_u:2103": " kiṃ prayojanam?",
    "K10bsu022_u:2104": " evamukte 'sito maharṣī rājānaṃ śuddhodanametadavocat - putraste mahārāja jātastamahaṃ draṣṭukāma ihāgata iti //",
    "K10bsu022_u:2105": " rājā āha - svapiti maharṣe kumāraḥ /",
    "K10bsu022_u:2106": " muhūrtamāgamaya yāvadutthāsyatīti //",
    "K10bsu022_u:2107": " ṛṣiravocat - na mahārāja tādṛśā mahāpuruṣāściraṃ svapanti /",
    "K10bsu022_u:2108": " jāgaraśīlāstādṛśāḥ satpuruṣā bhavanti //",
    "K10bsu022_u:2109": " iti hi bhikṣavo bodhasattvo 'sitasya maharṣeranukampayā jāgaraṇanimittamakarot /",
    "K10bsu022_u:2110": " atha khalu rājā śuddhodanaḥ sarvārthasiddhaṃ kumāramubhābhyāṃ pāṇibhyāṃ sādhu ca suṣṭhu cānuparigṛhya asitasya maharṣerantikamupanāmayati sma",
    "K10bsu022_u:2111": " iti hi asito maharṣirbodhisattvamavalokya dvātriṃśatā mahāpuruṣalakṣaṇaiḥ samanvāgatamaśītyanuvyañjanasuvicitragātraṃ",
    "K10bsu022_u:2112": " śakrabrahmalokapālātirekavapuṣaṃ dinakaraśatasahasrātirekatejasaṃ sarvāṅgasundaraṃ",
    "K10bsu022_u:2113": " dṛṣṭvā codānamudānayati sma - āścaryapudgalo batāyaṃ loke prādurbhūta,",
    "K10bsu022_u:2114": " mahāścaryapudgalo batāyaṃ loke prādurbhūtaḥ ityutthāyāsanātkṛtāñjalipuṭo bodhisattvasya",
    "K10bsu022_u:2115": " caraṇayoḥ praṇipatya pradakṣiṇīkṛtya ca bodhisattvamaṅkena parigṛhya nidhyāyannavasthito 'bhūt /",
    "K10bsu022_u:2116": " so 'drākṣīdbodhisattvasya dvātriṃśanmahāpuruṣalakṣaṇāni yaiḥ samanvāgatasya puruṣapudgalasya dve gatī bhavato nānyā /",
    "K10bsu022_u:2117": " sacedagāramadhyāvasati rājā bhavati caturaṅgaścakravartī pūrvavadyāvadevaiśvaryādhipatyena /",
    "K10bsu022_u:2118": " sacetpunaragārādanagārikāṃ pravrajati tathāgato bhaviṣyati vighuṣṭaśabdaḥ samyaksaṃbuddhaḥ /",
    "K10bsu022_u:2119": " sa taṃ dṛṣṭvā prārodīdaśrūṇi ca pravartayan gambhīraṃ ca niśvasati sma //",
    "K10bsu022_u:2120": " (Vaidya 74)",
    "K10bsu022_u:2121": " adrākṣīdrājā śuddhodano 'sitaṃ maharṣiṃ rudantamaśrūṇi ca pravartayamānaṃ gambhīraṃ ca niśvasantam /",
    "K10bsu022_u:2122": " dṛṣṭvā ca saṃharṣitaromakūpajātastvaritatvaritaṃ dīnamanā asitaṃ maharṣimetadavocat - kimidamṛṣe rodasi aśrūṇi ca pravartayasi gambhīraṃ ca",
    "K10bsu022_u:2123": " mā khalu kumārasya kācidvipratipattiḥ //",
    "K10bsu022_u:2124": " evamukte 'sito maharṣī rājānaṃ śuddhodanamevamāha - nāhaṃ mahārāja kumārasyārthena rodimi,",
    "K10bsu022_u:2125": " nāpyasya kācidvipratipattiḥ /",
    "K10bsu022_u:2126": " kiṃ tvātmānamahaṃ rodimi /",
    "K10bsu022_u:2127": " tatkasmāddhetoḥ?",
    "K10bsu022_u:2128": " ahaṃ ca mahārāja jīrṇo vṛddho mahallakaḥ /",
    "K10bsu022_u:2129": " ayaṃ ca sarvārthasiddhaḥ kumāro 'vaśyamanuttarāṃ samyaksaṃbodhimabhisaṃbhotsyati /",
    "K10bsu022_u:2130": " abhisaṃbudhya cānuttaraṃ dharmacakraṃ pravartayiṣyati apravartitaṃ śramaṇena vā brāhmaṇena vā devena vā māreṇa vā anyena vā punaḥ kenacilloke sahadharmeṇa /",
    "K10bsu022_u:2131": " sadevakasya lokasya hitāya sukhāya dharmaṃ deśayiṣyati ādau kalyāṇaṃ madhye kalyāṇaṃ paryavasāne kalyāṇam /",
    "K10bsu022_u:2132": " svarthaṃ suvyañjanaṃ kevalaṃ paripūrṇaṃ pariśuddhaṃ paryavadātaṃ brahmacaryaṃ sattvānāṃ saṃprakāśayiṣyati /",
    "K10bsu022_u:2133": " asmāttaṃ dharmaṃ śratvā jātidharmāṇaḥ sattvā jātyā parimokṣante /",
    "K10bsu022_u:2134": " evaṃ jarāvyādhimaraṇaśokaparidevaduḥkhadaurmanasyopāyāsebhyaḥ parimokṣante /",
    "K10bsu022_u:2135": " rāgadveṣamohāgnisaṃtaptānāṃ sattvānāṃ saddharmajalavarṣeṇa prahlādanaṃ kariṣyati /",
    "K10bsu022_u:2136": " nānākudṛṣṭigrahaṇapraskandhānāṃ sattvānāṃ kupathaprayātānāmṛjumārgeṇa nirvāṇapathamupaneṣyati /",
    "K10bsu022_u:2137": " saṃsārapañjaracārakāvaruddhānāṃ kleśabandhanabaddhānāṃ bandhananirmokṣaṃ kariṣyati /",
    "K10bsu022_u:2138": " ajñānatamastimirapaṭalaparyavanaddhanayanānāṃ sattvānāṃ prajñācakṣurutpādayiṣyati /",
    "K10bsu022_u:2139": " kleśaśalyaviddhānāṃ sattvānāṃ śalyoddharaṇaṃ kariṣyati /",
    "K10bsu022_u:2140": " tadyathā mahārāja audumbarapuṣpaṃ kadācitkarhicilloke utpadyate,",
    "K10bsu022_u:2141": " evameva mahārāja kadācitkarhicidbahubhiḥ kalpakoṭinayutairbuddhā bhagavanto loke utpadyante /",
    "K10bsu022_u:2142": " so 'yaṃ kumāro 'vaśyamanuttarāṃ samyaksaṃbodhimabhisaṃbhotsyate /",
    "K10bsu022_u:2143": " abhisaṃbudhya ca sattvakoṭīniyutaśatasahasrāṇi saṃsārasāgarāt pāramuttārayiṣyati,",
    "K10bsu022_u:2144": " amṛte ca pratiṣṭhāpayiṣyati /",
    "K10bsu022_u:2145": " vayaṃ ca taṃ buddharatnaṃ na drakṣyāmaḥ /",
    "K10bsu022_u:2146": " ityeva tadahaṃ mahārāja rodimi paridīnamanā dīrghaṃ ca niśvasāmi yadahamimaṃ nārogye 'pi rādhayiṣyāmi //",
    "K10bsu022_u:2147": " yathā hyasmākaṃ mahārāja mantravedaśāstreṣvāgacchati - nārhati sarvārthasiddhaḥ kumāro 'gāramadhyāvasitum /",
    "K10bsu022_u:2148": " tatkasya hetoḥ?",
    "K10bsu022_u:2149": " tathā hi mahārāja sarvārthasiddhaḥ kumāro dvātriṃśatā mahāpuruṣalakṣaṇaiḥ samānvāgataḥ /",
    "K10bsu022_u:2150": " katamairdvātriṃśatā? tadyathā /",
    "K10bsu022_u:2151": " uṣṇīṣaśīrṣo mahārāja sarvārthasiddhaḥ kumāraḥ /",
    "K10bsu022_u:2152": " anena mahārāja prathamena mahāpuruṣalakṣaṇena samanvāgataḥ sarvārthasiddhaḥ kumāraḥ /",
    "K10bsu022_u:2153": " bhinnāñjanamayūrakalāpābhinīlavallitapradakṣiṇāvartakeśaḥ /",
    "K10bsu022_u:2154": " samavipulalalāṭaḥ /",
    "K10bsu022_u:2155": " ūrṇā mahārāja sarvārthasiddhasya kumārasya bhruvo rmadhye jātā himarajataprakāśā /",
    "K10bsu022_u:2156": " gopakṣmanetraḥ /",
    "K10bsu022_u:2157": " abhinīlanetraḥ /",
    "K10bsu022_u:2158": " samacattvāriṃśaddantaḥ /",
    "K10bsu022_u:2159": " aviraladantaḥ /",
    "K10bsu022_u:2160": " śukladantaḥ /",
    "K10bsu022_u:2161": " brahmasvaro mahārāja sarvārthasiddhaḥ kumāraḥ /",
    "K10bsu022_u:2162": " rasarasāgravān /",
    "K10bsu022_u:2163": " prabhūtatanujihvaḥ /",
    "K10bsu022_u:2164": " siṃhahanuḥ /",
    "K10bsu022_u:2165": " susaṃvṛttaskandhaḥ /",
    "K10bsu022_u:2166": " saptotsadaḥ /",
    "K10bsu022_u:2167": " citāntarāṃsaḥ /",
    "K10bsu022_u:2168": " sūkṣmasuvarṇavarṇacchaviḥ /",
    "K10bsu022_u:2169": " sthito 'navanatapralambabāhu /",
    "K10bsu022_u:2170": " siṃhapūrvārdhakāyaḥ /",
    "K10bsu022_u:2171": " nyagrodhaparimaṇḍalo mahārāja sarvārthasiddhaḥ kumāraḥ /",
    "K10bsu022_u:2172": " ekaikaromā /",
    "K10bsu022_u:2173": " ūrdhvāgrābhipradakṣiṇāvartaromāḥ /",
    "K10bsu022_u:2174": " (Vaidya 75) kośopagatabastiguhyaḥ /",
    "K10bsu022_u:2175": " suvivartitoruḥ /",
    "K10bsu022_u:2176": " eṇeyamṛgarājajaṅghaḥ /",
    "K10bsu022_u:2177": " dīrghāṅguliḥ /",
    "K10bsu022_u:2178": " āyatapārṣṇipādaḥ /",
    "K10bsu022_u:2179": " utsaṅgapādaḥ /",
    "K10bsu022_u:2180": " mṛdutaruṇahastapādaḥ /",
    "K10bsu022_u:2181": " jālāṅgulihastapādaḥ /",
    "K10bsu022_u:2182": " dīrghāṅguliradhaḥkramatalayormahārāja sarvārthasiddhasya kumārasya cakre jāte ci (arciṣmatī prabhāsvare site)",
    "K10bsu022_u:2183": " sahasrāre sanemike sanābhike /",
    "K10bsu022_u:2184": " supratiṣṭhitasamapādo mahārāja sarvārthasiddhaḥ kumāraḥ /",
    "K10bsu022_u:2185": " anena mahārāja dvātriṃśattamena mahāpuruṣalakṣaṇena samanvāgataḥ sarvārthasiddhaḥ kumāraḥ /",
    "K10bsu022_u:2186": " na ca mahārāja cakravartināmevaṃvidhāni lakṣaṇāni bhavanti /",
    "K10bsu022_u:2187": " bodhisattvānāṃ ca tādṛśāni lakṣaṇāni bhavanti //",
    "K10bsu022_u:2188": " saṃvidyante khalu punarmahārāja sarvārthasiddhasya kumārasya kāye 'śītyanuvyañjanāni,",
    "K10bsu022_u:2189": " yaiḥ samanvāgataḥ sarvārthasiddhaḥ kumāro nārhatyagāramadhyāvasitum /",
    "K10bsu022_u:2190": " avaśyamabhiniṣkramiṣyati pravrajyāyai /",
    "K10bsu022_u:2191": " katamāni ca mahārāja tānyaśītyanuvyañjanāni?",
    "K10bsu022_u:2192": " tadyathā - tuṅganakhaśca mahārāja sarvārthasiddhaḥ kumāraḥ /",
    "K10bsu022_u:2193": " tāmranakhaśca snigdhanakhaśca vṛttāṅguliśca anupūrvacitrāṅguliśca gūḍhaśiraśca gūḍhagulphaśca ghanasaṃdhiśca aviṣamasamapādaśca āyatapārṣṇiśca mahārāja sarvārthasiddhaḥ kumāraḥ /",
    "K10bsu022_u:2194": " snigdhapāṇilekhaśca tulyapāṇilekhaśca gambhīrapāṇilekhaśca ajihmapāṇilekhaśca anupūrvapāṇilekhaśca",
    "K10bsu022_u:2195": " bimboṣṭhaśca noccavacanaśabdaśca mṛdutaruṇatāmrajihvaśca gajagarjitābhistanitameghasvaramadhuramañjughoṣaśca",
    "K10bsu022_u:2196": " paripūrṇavyañjanaśca mahārāja sarvārthasiddhaḥ kumāraḥ /",
    "K10bsu022_u:2197": " pralambabāhuśca śucigātravastusaṃpannaśca mṛdugātraśca viśālagātraśca adīnagātraśca",
    "K10bsu022_u:2198": " anupūrvonnatagātraśca susamāhitagātraśca suvibhaktagātraśca pṛthuvipulasuparipūrṇajānumaṇḍalaśca",
    "K10bsu022_u:2199": " vṛttagātraśca mahārāja sarvārthasiddhaḥ kumāraḥ /",
    "K10bsu022_u:2200": " suparimṛṣṭagātraśca ajihmavṛṣabhagātraśca anupūrvagātraśca gambhīranābhiśca ajihmanābhiśca",
    "K10bsu022_u:2201": " anupūrvanābhiśca śucyācāraśca ṛṣabhavatsamantaprāsādikaśca paramasuviśuddhavitimirālokasamantaprabhaśca",
    "K10bsu022_u:2202": " nāgavilambitagatiśca mahārāja sarvārthasiddhaḥ kumāraḥ /",
    "K10bsu022_u:2203": " siṃhavikrāntagatiśca ṛṣabhavikrāntagatiśca haṃsavikrāntagatiśca abhipradakṣiṇāvartagatiśca",
    "K10bsu022_u:2204": " vṛttakukṣiśca mṛṣṭakukṣiśca ajihmakukṣiśca cāpodaraśca vyapagatachandadoṣanīlakālakāduṣṭaśarīraśca",
    "K10bsu022_u:2205": " vṛttadaṃṣṭraśca mahārāja sarvārthasiddhaḥ kumāraḥ /",
    "K10bsu022_u:2206": " tīkṣṇadaṃṣṭraśca anupūrvadaṃṣṭraśca tuṅganāsaśca śucinayanaśca vimalanayanaśca prahasitanayanaśca",
    "K10bsu022_u:2207": " āyatanayanaśca viśālanayanaśca nīlakuvalayadalasadṛśanayanaśca sahitabhrūśca mahārāja",
    "K10bsu022_u:2208": " sarvārthasiddhaḥ kumāraḥ /",
    "K10bsu022_u:2209": " citrabhrūśca asitabhrūśca saṃgatabhrūśca anupūrvabhrūśca pīnagaṇḍaśca aviṣamagaṇḍaśca",
    "K10bsu022_u:2210": " vyapagatagaṇḍadoṣaśca anupahatakruṣṭaśca suviditendriyaśca suparipūrṇendriyaśca mahārāja",
    "K10bsu022_u:2211": " sarvārthasiddhaḥ kumāraḥ /",
    "K10bsu022_u:2212": " saṃgatamukhalalāṭaśca paripūrṇottamāṅgaśca asitakeśaśca sahitakeśaśca (susaṃgatakeśaśca)",
    "K10bsu022_u:2213": " surabhikeśaśca aparuṣakeśaśca anākulakeśaśca anupūrvakeśaśca sukuñcitakeśaśca śrīvatsasvastikanandyāvartavardhamānasaṃsthānakeśaśca mahārāja sarvārthasiddhaḥ kumāraḥ /",
    "K10bsu022_u:2214": " imāni tāni mahārāja sarvārthasiddhasya kumārasyāśītyanuvyañjanāni, (Vaidya 76)",
    "K10bsu022_u:2215": " yaiḥ samanvāgataḥ sarvārthasiddhaḥ kumāro nārhatyagāramadhyāvasitum /",
    "K10bsu022_u:2216": " avaśyamabhiniṣkramiṣyati pravrajyāyai //",
    "K10bsu022_u:2217": " atha khalu rājā śuddhodano 'sitasya maharṣeḥ sakāśātkumārasyedaṃ vyākaraṇaṃ śrutvā",
    "K10bsu022_u:2218": " saṃtuṣṭa udagra āttamanāḥ pramuditaḥ prītisaumanasyajāta utthāyāsanādbodhisattvasya",
    "K10bsu022_u:2219": " caraṇayoḥ praṇipatyemāṃ gāthāmabhāṣata -",
    "K10bsu022_u:2220": " vanditastvaṃ suraiḥ sendraiḥ ṛṣibhiścāsi pūjitaḥ /",
    "K10bsu022_u:2221": " vaidya sarvasya lokasya vande 'hamapi tvāṃ vibho // Lal_7.55 //",
    "K10bsu022_u:2222": " iti hi bhikṣavo rājā śuddhodano 'sitaṃ maharṣi sārdhaṃ naradattena bhāgineyenānurūpeṇa bhaktena saṃtarpayati sma /",
    "K10bsu022_u:2223": " saṃtarpyābhicchādya pradakṣiṇamakarot /",
    "K10bsu022_u:2224": " atha khalvasito maharṣistata evarddhyā vihāyasā prākramat,",
    "K10bsu022_u:2225": " yena svāśramastenopāsaṃkrāmat //",
    "K10bsu022_u:2226": " atha khalu dvayaṃ saṃkramya tatra khalvasito maharṣirnaradattaṃ māṇavakametadavocat - yadā tvaṃ naradatta śṛṇuyā buddho loke utpanna iti,",
    "K10bsu022_u:2227": " tadā tva gatvā tasya śāsane pravrajeḥ /",
    "K10bsu022_u:2228": " tatte bhaviṣyati dīrgharātramarthāya hitāya sukhāyeti //",
    "K10bsu022_u:2229": " tatredamucyate -",
    "K10bsu022_u:2230": " dṛṣṭvā devagaṇānnabhastalagatān buddhaśravodgāriṇo",
    "K10bsu022_u:2231": " devarṣīrasito 'drikandaragataḥ prītiṃ parāṃ prāptavān /",
    "K10bsu022_u:2232": " buddho nāma padaṃ kimetadiha bho harṣāvahaṃ prāṇināṃ",
    "K10bsu022_u:2233": " prahlāda mama kāya eti sukhitaṃ śāntaṃ ca cittaṃ param // Lal_7.56 //",
    "K10bsu022_u:2234": " kiṃ devo tvasuro 'thavāpi sa bhaved garuḍo 'thavā kinnaraḥ",
    "K10bsu022_u:2235": " buddho nāma kimetadaśrutapadaṃ prītikaraṃ modanam /",
    "K10bsu022_u:2236": " divyā cakṣuṣa prekṣate daśa diśaḥ śailān mahīṃ sāgarān",
    "K10bsu022_u:2237": " bhūyaḥ paśyati cādbhutaṃ bahuvidhaṃ bhūmau girau sāgare // Lal_7.57 //",
    "K10bsu022_u:2238": " ābheyaṃ pravirājate surucirā prahlādayantī tanuṃ",
    "K10bsu022_u:2239": " jātāścaiva yathā hi śailaśikhare snigdhāḥ pravālāṅkurāḥ /",
    "K10bsu022_u:2240": " vṛkṣāścaiva yathā supuṣpabharitā nānāphalairmaṇḍitāḥ",
    "K10bsu022_u:2241": " suvyaktaṃ tribhave bhaviṣyati laghu ratnodbhavaḥ śobhanaḥ // Lal_7.58 //",
    "K10bsu022_u:2242": " bhūmirbhāti yathā ca pāṇisadṛśā sarvā samā nirmalā",
    "K10bsu022_u:2243": " devāścaiva yathā prahṛṣṭamanasaḥ khe bhrāmayantyambarān /",
    "K10bsu022_u:2244": " yadvat sāgaranāgarājanilaye ratnāḥ plavante 'dbhutāḥ",
    "K10bsu022_u:2245": " suvyaktaṃ jinaratna jambunilaye dharmākarasyodbhavaḥ // Lal_7.59 //",
    "K10bsu022_u:2246": " (Vaidya 77)",
    "K10bsu022_u:2247": " yadvacchānta apāya duḥkhavigatāḥ sattvāśca saukhyānvitāḥ",
    "K10bsu022_u:2248": " yadvaddevagaṇā nabhastalagatā gacchanti harṣānvitāḥ /",
    "K10bsu022_u:2249": " yatha ca snigdharavaṃ manojña śṛṇuyā divyāna saṃgītināṃ",
    "K10bsu022_u:2250": " ratanasyā iva prādurbhāvu tribhave yasyā nimittā ime // Lal_7.60 //",
    "K10bsu022_u:2251": " asitaḥ prekṣati jambusāhvayamidaṃ divyena vai cakṣuṣā",
    "K10bsu022_u:2252": " so 'drākṣīt kapilāhvaye puravare śuddhodanasyālaye /",
    "K10bsu022_u:2253": " jāto lakṣaṇapuṇyatejabharito nārāyaṇasthāmavān",
    "K10bsu022_u:2254": " dṛṣṭvā cāttamanā udagramanasaḥ sthāmāsya saṃvardhitaḥ // Lal_7.61 //",
    "K10bsu022_u:2255": " udyuktastvarito 'tivismitamanā cāsau svaśiṣyānvitaḥ",
    "K10bsu022_u:2256": " āgatvā kapilāhvayaṃ puravaraṃ dvāri sthito bhūpateḥ /",
    "K10bsu022_u:2257": " anubaddhā bahuprāṇikoṭinayutā dṛṣṭvā ṛṣirjīrṇakaḥ",
    "K10bsu022_u:2258": " avacī sārathi rājña vedaya laghuṃ dvāre ṛṣistiṣṭhati // Lal_7.62 //",
    "K10bsu022_u:2259": " śrutvā cāśu praviśya rājabhavanaṃ rājñastamākhyātavān",
    "K10bsu022_u:2260": " dvāre deva tapasvi tiṣṭhati mahān jīrṇo ṛṣirjarjaraḥ /",
    "K10bsu022_u:2261": " so cāpī abhinandate ṛṣivaraḥ prāveṣṭu rājño gṛhaṃ",
    "K10bsu022_u:2262": " ājñā dīyatu tāva pārthivavarā demi praveśaṃ tesā // Lal_7.63 //",
    "K10bsu022_u:2263": " sthāpyā cāsanamasya cāha nṛpatiḥ gaccha praveśaṃ dada",
    "K10bsu022_u:2264": " asitaḥ sārathivākya śrutva muditaḥ prītyā sukhenānvitaḥ /",
    "K10bsu022_u:2265": " śītaṃ vāri yathābhikāṅkṣi tṛṣito bhuktvādito cāśanaṃ",
    "K10bsu022_u:2266": " tadvatsukhyabhinandito ṛṣivaraḥ taṃ draṣṭu sattvottamam // Lal_7.64 //",
    "K10bsu022_u:2267": " jaya bhoḥ pārthiva ityuvāca mudito cāyuṃ ciraṃ pālaya",
    "K10bsu022_u:2268": " vṛddhiṃ kṛtva niṣaṇṇa dāntamanasaḥ śāntendriyaḥ sūrataḥ /",
    "K10bsu022_u:2269": " rājā vai abhivādya taṃ sunibhṛtaṃ provāca kiṃ kāraṇaṃ",
    "K10bsu022_u:2270": " āgāmastava pārthivendra nilaye tad brūhi śīghraṃ mune // Lal_7.65 //",
    "K10bsu022_u:2271": " putraste vararūpa pāramigato jāto mahātejavān",
    "K10bsu022_u:2272": " dvātriṃśadvaralakṣaṇaiḥ kavacito nārāyaṇasthāmavān /",
    "K10bsu022_u:2273": " taṃ draṣṭuṃ hi mamepsitaṃ narapate sarvārthasiddhaṃ śiśum",
    "K10bsu022_u:2274": " ityarthaṃ samupāgato 'smi nṛpate nāstyanyakāryaṃ mama // Lal_7.66 //",
    "K10bsu022_u:2275": " (Vaidya 78)",
    "K10bsu022_u:2276": " sādhu svāgatu yācase kilamitaḥ prīto 'smi te darśanāt",
    "K10bsu022_u:2277": " eṣo 'sau śayitaḥ kumāra varado draṣṭuṃ na śakyo 'dhunā /",
    "K10bsu022_u:2278": " sādhū tāva mūhūrtamāgama ihā yad drakṣyase nirmalaṃ",
    "K10bsu022_u:2279": " candraṃ vā yatha pūrṇamāsi vimalaṃ tārāgaṇairmaṇḍitam // Lal_7.67 //",
    "K10bsu022_u:2280": " yada cāsau pratibuddha sārathivaraḥ paripūrṇacandraprabhaḥ",
    "K10bsu022_u:2281": " tada rājā pratigṛhya vahnivapuṣaṃ sūryātirekaprabham /",
    "K10bsu022_u:2282": " hantā paśya ṛṣe nṛdevamahitaṃ hemāgrabimbopamam",
    "K10bsu022_u:2283": " asito dṛṣṭva ca tasya tau sucaraṇau cakrāṅkitau śobhanau // Lal_7.68 //",
    "K10bsu022_u:2284": " pratyutthāya tataḥ kṛtāñjalipuṭo caraṇāni so vandate",
    "K10bsu022_u:2285": " aṅke gṛhya mahātmaśāstrakuśalo nidhyāyato prekṣate /",
    "K10bsu022_u:2286": " so 'paśyadvaralakṣaṇaiḥ kavacitaṃ nārāyaṇasthāmavaṃ",
    "K10bsu022_u:2287": " śīrṣaṃ kampya sa vedaśāstrakuśalo dve tasya paśyadgatī // Lal_7.69 //",
    "K10bsu022_u:2288": " rājā vā bhavi cakravarti balavān buddho va lokottamaḥ",
    "K10bsu022_u:2289": " bāṣpaṃ tyakta sudīnakāyamanaso gambhīra niśvasya ca /",
    "K10bsu022_u:2290": " udvignaśca babhūva pārthivavaraḥ kiṃ brāhmaṇo roditī",
    "K10bsu022_u:2291": " mā vighnaṃ khalu paśyate 'yamasitaḥ sarvārthasiddhasya me // Lal_7.70 //",
    "K10bsu022_u:2292": " bhūtaṃ vyāhara kiṃ tu rodiṣi ṛṣe śreyo 'tha kiṃ pāpakaṃ",
    "K10bsu022_u:2293": " pāpaṃ nāsti na cāntarāyamiha bhoḥ sarvārthasiddhasya te /",
    "K10bsu022_u:2294": " ātmānaṃ bahu śocamī narapate jīrṇo 'smi yajjarjaraḥ",
    "K10bsu022_u:2295": " yadayaṃ bheṣyati buddha lokamahito dharmaṃ yadā vakṣyate // Lal_7.71 //",
    "K10bsu022_u:2296": " na drakṣe ahu labdhaprītimanaso ityartha rodāmyahaṃ",
    "K10bsu022_u:2297": " yasyā kāyi bhavanti lakṣaṇavarā dvātriṃśati nirmalā /",
    "K10bsu022_u:2298": " dve tasyā gatayo na anya tṛtiyā jānīṣva evaṃ nṛpa",
    "K10bsu022_u:2299": " rājā vā bhavi cakravarti balavān buddho 'tha lokottamaḥ // Lal_7.72 //",
    "K10bsu022_u:2300": " nāyaṃ kāmaguṇebhirarthiku punaḥ buddho ayaṃ bheṣyati",
    "K10bsu022_u:2301": " śrutvā vyākaraṇaṃ ṛṣeḥ sa nṛpatiḥ prītiṃ sukhaṃ labdhavān /",
    "K10bsu022_u:2302": " pratyutthāya tataḥ kṛtāñjalipuṭo caraṇāvasau vandate",
    "K10bsu022_u:2303": " devaistvaṃ svabhipūjitaḥ subalavān ṛṣibhiśca saṃvarṇitaḥ // Lal_7.73 //",
    "K10bsu022_u:2304": " vande tvāṃ varasārthavāha tribhave sarve jage pūjitaṃ",
    "K10bsu022_u:2305": " asitaḥ prāha ca bhāgineya muditaḥ saṃśrūyatāṃ bhāṣato /",
    "K10bsu022_u:2306": " (Vaidya 79)",
    "K10bsu022_u:2307": " buddhā bodhi yadā śṛṇoṣi jagato varteti cakraṃ hyayaṃ",
    "K10bsu022_u:2308": " śīghraṃ pravraja śāsane 'sya munaye tatprāpsyase nirvṛtim // Lal_7.74 //",
    "K10bsu022_u:2309": " vanditvā caraṇau hyasau munivaraḥ kṛtvā ca prādakṣiṇaṃ",
    "K10bsu022_u:2310": " lābhā te nṛpate sulabdha vipulā yasyedṛśaste sutaḥ /",
    "K10bsu022_u:2311": " eṣo loka sadevakaṃ samanujaṃ dharmeṇa tarpeṣyati",
    "K10bsu022_u:2312": " niṣkrāmaṃ kapilāhvayādṛṣivaro 'raṇye sthitaḥ svāśrame // Lal_7.75 //",
    "K10bsu022_u:2313": " iti //",
    "K10bsu022_u:2314": " iti hi bhikṣavo jātamātrasya bodhisattvasya maheśvaro devaputraḥ śuddhāvāsakāyikān",
    "K10bsu022_u:2315": " devaputrānāmantryaivamāha - yo 'sau mārṣā asaṃkhyeyakalpakoṭiniyutaśatasahasrasukṛtakarmadānaśīlakṣāntivīryadhyānaprajñopāyaśratacaraṇavratatapaḥsucaritacaraṇaḥ",
    "K10bsu022_u:2316": " mahāmaitrīmahākaruṇāmahāmuditāsamanvāgataḥ upekṣāsamudgatacittaḥ sarvasattvahitasukhodyataḥ",
    "K10bsu022_u:2317": " dṛḍhavīryakavacasusaṃnāhasaṃnaddhaḥ pūrvajinakṛtakuśalamūloditaḥ śatapuṇyalakṣaṇasamalaṃkṛtaḥ",
    "K10bsu022_u:2318": " sukṛtaniścayaparākramaḥ paracakrapramathanaḥ suvimalaśuddhāśayasaṃpannaḥ sucaritacaraṇo",
    "K10bsu022_u:2319": " mahājñānaketudhvajaḥ mārabalāntakaraṇaḥ trisāhasramahāsāhasrasārthavāhaḥ devamanuṣyapūjitamahāyajñayaṣṭaḥ",
    "K10bsu022_u:2320": " susamṛddhapuṇyanicayaniḥsaraṇābhiprāyo jātijarāmaraṇāntakaraḥ sujātajātaḥ ikṣvākurājakulasaṃbhūto",
    "K10bsu022_u:2321": " jagadvibodhayitā bodhisattvo mahāsattvo manuṣyaloka upapannaḥ /",
    "K10bsu022_u:2322": " na cirādasāvanuttarāṃ samyaksaṃbodhimabhisaṃbhotsyate /",
    "K10bsu022_u:2323": " hanta gacchāmastamabhivandituṃ mānayituṃ pūjayitumabhistotumanyeṣāṃ ca mānābhibhūtānāṃ devaputrāṇāṃ mānamadadarpacchedanārtham /",
    "K10bsu022_u:2324": " te 'smānabhivandamānān dṛṣṭvā te 'pi bodhisattvaṃ vandiṣyanti mānayiṣyanti pūjayiṣyanti ca /",
    "K10bsu022_u:2325": " tatteṣāṃ bhaviṣyati dīrgharātramarthāya hitāya sukhāya yāvadamṛtādhigamāya /",
    "K10bsu022_u:2326": " rājñaśca śuddhodanasya jayavṛddhiranuśrāvitā bhaviṣyati /",
    "K10bsu022_u:2327": " tattvavyākaraṇena ca bodhisattvaṃ vyākṛtya punarapyāgamiṣyāma iti //",
    "K10bsu022_u:2328": " atha khalu maheśvaro devaputro dvādaśabhirdevaputraśatasahasraiḥ parivṛtaḥ puraskṛtaḥ",
    "K10bsu022_u:2329": " sarvakapilavastumahānagaramavabhāsena sphurayitvā yena rājñaḥ śuddhodanasya niveśanaṃ tenopasaṃkrāmat /",
    "K10bsu022_u:2330": " upasaṃkramya dauvārike nivedya rājñābhyanujñāto rājakulaṃ praviśya bodhisattvasya",
    "K10bsu022_u:2331": " pādau śirasābhivandyaikāṃsamuttarāsaṅgaṃ kṛtvāṃ anekaśatasahasrakṛtvaḥ pradakṣiṇīkṛtya",
    "K10bsu022_u:2332": " bodhisattvamaṅke samāropya rājānaṃ śuddhodanamāśvāsayati sma - tuṣṭo mahārāja bhava paramaprītaśca /",
    "K10bsu022_u:2333": " tatkasmāddhetoḥ?",
    "K10bsu022_u:2334": " yathā mahārāja bodhisattvasya lakṣaṇairanuvyañjanaiśca kāyaḥ samalaṃkṛtaḥ,",
    "K10bsu022_u:2335": " yathā ca kumāro 'bhibhavati sadevamānuṣāsuralokaṃ varṇena tejasā ca yaśasā lakṣmyā ca,",
    "K10bsu022_u:2336": " niḥsaṃśayaṃ mahārāja bodhisattvo 'nuttarāṃ samyaksaṃbodhimabhisaṃbhotsyate //",
    "K10bsu022_u:2337": " iti hi bhikṣavo maheśvaro devaputraḥ sārdhaṃ śuddhāvāsakāyikairdevaputrairbodhisattvasya",
    "K10bsu022_u:2338": " mahatpūjopasthānaṃ kṛtvā bodhisattvaṃ tattvavyākaraṇena vyākṛtya punarapi svabhavanaṃ prākrāmat //",
    "K10bsu022_u:2339": " (Vaidya 80)",
    "K10bsu022_u:2340": " tatredamucyate -",
    "K10bsu022_u:2341": " jātasya tasya guṇasāgarasāgarasya jñātvā sureśvaramarud bruvate udagraḥ /",
    "K10bsu022_u:2342": " yasyā sudurlabhaśravo bahukalpakoṭyā hantetha taṃ vrajama pūjayituṃ munīndram // Lal_7.76 //",
    "K10bsu022_u:2343": " paripūrṇadvādaśasahasra marudviśuddhā maṇiratnacūḍasamalaṃkṛta iryavantaḥ /",
    "K10bsu022_u:2344": " kapilāhvayaṃ puravaraṃ samupetya śīghraṃ dvāri sthitā narapateḥ suvilambacūḍāḥ // Lal_7.77 //",
    "K10bsu022_u:2345": " te dvārapālamavadan sumanojñaghoṣāḥ prativedayasva nṛpate bhavanaṃ praviśya /",
    "K10bsu022_u:2346": " dauvāriko vacana śrutva gṛhaṃ praviṣṭaḥ prahvaḥ kṛtāñjalipuṭo nṛpatiṃ babhāṣe // Lal_7.78 //",
    "K10bsu022_u:2347": " jaya deva nityamanupālaya dīrghamāyuḥ dvāre sthitā vipulapuṇyaviśuddhabhāsaḥ /",
    "K10bsu022_u:2348": " maṇiratnacūḍasuvibhūṣita iryavantaḥ paripūrṇacandravadanā śaśinirmalābhāḥ // Lal_7.79 //",
    "K10bsu022_u:2349": " chāyāṃ na teṣa nṛpate kvacidapyapaśyan śabdaṃ na caiva caraṇotkṣipaṇe śṛṇomi /",
    "K10bsu022_u:2350": " na ca medinīṃ vicarato rajamutkṣipanti tṛptiṃ na yānti ca janāḥ samudīkṣatāṃ vai // Lal_7.80 //",
    "K10bsu022_u:2351": " kāyaprabhā suvipulā ca vibhāti teṣāṃ vācā manojña yatha nāsti ha mānuṣāṇām /",
    "K10bsu022_u:2352": " gambhiraślakṣṇasuśilā ca suākarā ca śaṅkā hi me suragaṇā na hi te manuṣyāḥ // Lal_7.81 //",
    "K10bsu022_u:2353": " varapuṣpamālyaanulepanapaṭṭadāmā pāṇī gṛhītvana udīkṣiṣu gauraveṇa /",
    "K10bsu022_u:2354": " niḥsaṃśayaṃ nṛpati draṣṭu kumāramete devādhideva marutāgata pūjanārtham // Lal_7.82 //",
    "K10bsu022_u:2355": " (Vaidya 81)",
    "K10bsu022_u:2356": " rājā niśāmya vacanaṃ paramaṃ udagro gacchā bhaṇāhi praviśantu gṛhaṃ bhavantaḥ /",
    "K10bsu022_u:2357": " na hi mānuṣāṇa iyamīdṛśa ṛddhi kāci yatha bhāṣase ca guṇa teṣa yathā ca iryā // Lal_7.83 //",
    "K10bsu022_u:2358": " dauvārikaḥ kṛtapuṭo marutaivamāha praviśī bhavanta anujñātu narādhipena /",
    "K10bsu022_u:2359": " te hṛṣṭatuṣṭamanaso varamālyahastā gehaṃ praviṣṭa nṛpateramarālayaṃ vā // Lal_7.84 //",
    "K10bsu022_u:2360": " dṛṣṭvā ca tāṃ suravarāṃ praviśanta gehaṃ pratyutthito nṛpatirañjali saṃpragṛhya /",
    "K10bsu022_u:2361": " saṃvidyayanta ima āsana ratnapādā atrā niṣīdata bhavannanukampya buddhyā // Lal_7.85 //",
    "K10bsu022_u:2362": " te mānadarpavigatā sthita āsaneṣu yasyārthi āgata ihā nṛpate śṛṇuṣva /",
    "K10bsu022_u:2363": " putrastavātipṛthupuṇyaviśuddhakāyo jātaḥ sujātacaraṇaṃ vaya draṣṭukāmāḥ // Lal_7.86 //",
    "K10bsu022_u:2364": " asmo vidhijña varalakṣaṇalakṣaṇajñā yeṣāṃ tathā bhavati yā gati yaḥ prayogaḥ /",
    "K10bsu022_u:2365": " tatsādhu pārthivavara prajahasva khedaṃ paśyāma lakṣaṇavicitravibhūṣitāṅgam // Lal_7.87 //",
    "K10bsu022_u:2366": " sa strīgaṇaiḥ parivṛto nṛpatiḥ prahṛṣṭo gṛhya kumāramasamaṃ jvalanārcivarṇam /",
    "K10bsu022_u:2367": " upanāmayan suravarāṃ suvilambacūḍāṃ dvārāttu niṣkramatu kampita trisahasrāḥ // Lal_7.88 //",
    "K10bsu022_u:2368": " dṛṣṭvaiva te suravarā krama nāyakasya tāmrā nakhāṃ vimalapatraviśuddhatejā /",
    "K10bsu022_u:2369": " te utthitā tvarita rūpavilambacūḍā mūrdhnābhivandiṣu kramāṃ vimalaprabhasya // Lal_7.89 //",
    "K10bsu022_u:2370": " yatha lakṣaṇā yatha ca darśita lakṣitā ca yatha puṇyateji śiri mūrdha vilokitaṃ ca /",
    "K10bsu022_u:2371": " (Vaidya 82)",
    "K10bsu022_u:2372": " yatha irya netra vimalāprabha ūrṇakośā niḥsaṃśayaṃ spṛśati bodhi vijitya māram // Lal_7.90 //",
    "K10bsu022_u:2373": " te taṃ stuvanti guṇabhūta yathārthadarśī dhyāyī guṇāṃ vigatakleśatamonudasya /",
    "K10bsu022_u:2374": " sucireṇa sattvaratanasya hi prādurbhāvo jātījarāmaraṇakleśaraṇaṃjahasya // Lal_7.91 //",
    "K10bsu022_u:2375": " ādīpta sarvatribhavaṃ tribhiragnitaptaṃ saṃkalparāgaviṣayāraṇiucchritena /",
    "K10bsu022_u:2376": " tvaṃ dharmamegha trisahasra spharitva dhīrā amṛtodakena praśameṣyasi kleśatāpam // Lal_7.92 //",
    "K10bsu022_u:2377": " tvaṃ maitravākya karuṇānvita ślakṣṇavākya brahmasvarāracitaghoṣa manojñavāṇi /",
    "K10bsu022_u:2378": " trisahasra ājñaparivijñapanī jagasya kṣipraṃ pramuñca bhagavan mahabuddhaghoṣam // Lal_7.93 //",
    "K10bsu022_u:2379": " bhagnā kutīrthikagaṇā viparītadṛṣṭiḥ bhavarāgabandhananimagna sthitā bhavāgre /",
    "K10bsu022_u:2380": " hetu pratītya bhava śūnya śruṇitva dharmā siṃhasya kroṣṭukagaṇaiva palāyināste // Lal_7.94 //",
    "K10bsu022_u:2381": " bhittvā avidyapaṭalaṃ mahakleśadhūmaṃ paryutthitā janataye niyataprakāśe /",
    "K10bsu022_u:2382": " jñānārciprajñaprabhavidyuvilokitena sarvaṃ jage vidhamaye mahadandhakāram // Lal_7.95 //",
    "K10bsu022_u:2383": " lābhā sulabdha vipulā marumānuṣāṇāṃ yatrodbhavā 'dbhuta ihedṛśi śuddhasattve /",
    "K10bsu022_u:2384": " pithitā apāyapatha sphīta marutpathāni bheṣyanti sattvaratanena vibodhakena // Lal_7.96 //",
    "K10bsu022_u:2385": " varṣitva divyakusumāṃ kapilāhvaye 'smin kṛtvā pradakṣiṇa stavitva ca gauraveṇa /",
    "K10bsu022_u:2386": " buddha subuddha iti vākyamudīrayantaḥ prakrānta te suragaṇā gagane salīlāḥ // Lal_7.97 //",
    "K10bsu022_u:2387": " iti //",
    "K10bsu022_u:2388": " iti śrīlalitavistare janmaparivarto nāma saptamo 'dhyāyaḥ //",
    "K10bsu022_u:2389": " START Parivarta 8",
    "K10bsu022_u:2390": " (Vaidya 83)",
    "K10bsu022_u:2391": " devakulopanayanaparivarto 'ṣṭamaḥ /",
    "K10bsu022_u:2392": " iti hi bhikṣavo yāmeva rātriṃ bodhisattvo jātastasyāmeva rātryāṃ viṃśati kanyāsahasrāṇi kṣatriyabrāhmaṇanaigamagṛhapatimahāśālakuleṣu jātāḥ",
    "K10bsu022_u:2393": " tāśca sarvā mātāpitṛbhirbodhisattvāya dattā upasthānaparicaryāyai /",
    "K10bsu022_u:2394": " viṃśati ca kanyāsahasrāṇi rājñā śuddhodanena dattāni bodhisattvasyopasthānaparicaryāyai /",
    "K10bsu022_u:2395": " viṃśati ca kanyāsahasrāṇi mitrāmātyātmajñātisālohitairdattāni bodhisattvasyopasthānaparicaryāyai /",
    "K10bsu022_u:2396": " viṃśati ca kanyāsahasrāṇi amātyapārṣadyairdattāni bodhisattvasyopasthānaparicaryāyai //",
    "K10bsu022_u:2397": " tadā ca bhikṣavo mahallakamahallikāḥ śākyāḥ saṃnipatya rājānaṃ śuddhodanamupasaṃkramyaivamāhuḥ - yatkhalu deva jānīyāḥ - devakulaṃ kumāra upanīyatāmiti",
    "K10bsu022_u:2398": " rājā āha - sādhu,",
    "K10bsu022_u:2399": " upanīyatāṃ kumāraḥ /",
    "K10bsu022_u:2400": " tena hi maṇḍyatāṃ nagaram /",
    "K10bsu022_u:2401": " upaśobhyantāṃ vīthicatvaraśṛṅgāṭakāntarāpaṇarathyāmukhāni /",
    "K10bsu022_u:2402": " apanīyantāmamaṅgalyāḥ kāṇakubjabadhirāndhamūkavisaṃsthitavirūparūpā aparipūrṇendriyāḥ /",
    "K10bsu022_u:2403": " upanāmyantāṃ maṅgalāni /",
    "K10bsu022_u:2404": " ghuṣyantāṃ puṇyabheryaḥ /",
    "K10bsu022_u:2405": " tāḍyantāṃ maṅgalyaghaṇṭāḥ /",
    "K10bsu022_u:2406": " samalaṃkriyantāṃ puravaradvārāṇi /",
    "K10bsu022_u:2407": " vādyantāṃ sumanojñatūryatālāvacarāṇi /",
    "K10bsu022_u:2408": " saṃnipātyantāṃ sarvakoṭṭarājānaḥ /",
    "K10bsu022_u:2409": " ekībhavantu śreṣṭhigṛhapatyamātyadauvārikapāriṣadyāḥ /",
    "K10bsu022_u:2410": " yujyantāṃ kanyārathāḥ /",
    "K10bsu022_u:2411": " upanāmyantāṃ pūrṇakumbhāḥ /",
    "K10bsu022_u:2412": " saṃnipātyantāmadhīyānā brāhmaṇāḥ /",
    "K10bsu022_u:2413": " alaṃkriyantāṃ devakulāni /",
    "K10bsu022_u:2414": " iti hi bhikṣavo yathoktapūrvaṃ sarvaṃ kṛtamabhūt //",
    "K10bsu022_u:2415": " tato rājā śuddhodanaḥ svagṛhaṃ praviśya mahāprajāpatīṃ gautamīmāmantryaivamāha - alaṃkriyantāṃ kumāraḥ devakulamupaneṣyata iti /",
    "K10bsu022_u:2416": " sādhviti pratiśrutya mahāprajāpatī gautamī kumāraṃ maṇḍayati sma //",
    "K10bsu022_u:2417": " tataḥ kumāro maṇḍyamānaḥ prahasitavadano vyapagatabhṛkuṭikaḥ paramamadhurayā vācā mātṛsvasāramevamāha - amba kutrāhamupaneṣyata iti /",
    "K10bsu022_u:2418": " āha - devakulaṃ putreti /",
    "K10bsu022_u:2419": " tataḥ kumāraḥ smitamupadarśayan prahasitavadano mātṛsvasāraṃ gāthābhiradhyabhāṣata -",
    "K10bsu022_u:2420": " jātasya mahyamiha kampita trisahasraṃ śakraśca brahma asurāśca mahoragāśca /",
    "K10bsu022_u:2421": " candraśca sūrya tatha vaiśravaṇaḥ kumāro mūrdhnā krameṣu nipatitva namasyayanti // Lal_8.1 //",
    "K10bsu022_u:2422": " katamo 'nyu deva mama uttari yo viśiṣṭo yasmin mama praṇayase tvamihādya amba /",
    "K10bsu022_u:2423": " devātideva ahu uttamu sarvadevaiḥ devo na me 'sti sadṛśaḥ kuta uttaraṃ vā // Lal_8.2 //",
    "K10bsu022_u:2424": " lokānuvartana pratī iti amba yāsye dṛṣtvā vikurvita mamā janatā udagrāḥ /",
    "K10bsu022_u:2425": " (Vaidya 84)",
    "K10bsu022_u:2426": " adhimātru gaurava kariṣyati citrakāraḥ jñāsyanti devamanujā svaya devadevaḥ // Lal_8.3 //",
    "K10bsu022_u:2427": " iti hi bhikṣavaḥ sarvairvarṇaiḥ stutimaṅgalaiḥ pratyupasthitairaparimitālaṃkārālaṃkṛteṣu",
    "K10bsu022_u:2428": " vīthicatvaraśṛṅgāṭakāntarāpaṇamukheṣvantaḥpure kumārasya rathamalaṃkṛtya rājā śuddhodano",
    "K10bsu022_u:2429": " brāhmaṇanaigamaśreṣṭhigṛhapatyamātyakoṭṭarājadauvārikapāriṣadyamitrajñātiparivṛtaḥ",
    "K10bsu022_u:2430": " puraskṛto dhūpanadhūpitena muktapuṣpābhikīrṇena hayagajarathapattikalilenocchritachatradhvajapatākena",
    "K10bsu022_u:2431": " nānātūryasaṃpravāditena mārgeṇa kumāraṃ gṛhītvā gacchati sma /",
    "K10bsu022_u:2432": " devatāśatasahasrāṇi bodhisattvasya rathaṃ vahanti sma /",
    "K10bsu022_u:2433": " anekāni ca devaputrāpsaraḥkoṭiniyutaśatasahasrāṇi gaganatalagatāni puṣpavarṣāṇyabhipravarṣanti sma /",
    "K10bsu022_u:2434": " tūryāṇi ca pravādayanti sma /",
    "K10bsu022_u:2435": " iti hi rājā śuddhodano mahatā rājavyūhena mahatā rājarddhyā mahatā rājānubhāvena kumāraṃ gṛhītvā devakulaṃ praviśati sma /",
    "K10bsu022_u:2436": " samanantarapratiṣṭhāpitaśca bodhisattvena dakṣiṇaścaraṇayoḥ kramatalastasmin devakule",
    "K10bsu022_u:2437": " atha tā acetanyo devapratimāḥ tadyathā - śivaskandanārāyaṇakuberacandrasūryavaiśravaṇaśakrabrahmalokapālaprabhṛtayaḥ",
    "K10bsu022_u:2438": " pratimāḥ - sarvāḥ svebhyaḥ svebhyaḥ sthānebhyo vyutthāya bodhisattvasya kramatalayornipatanti sma /",
    "K10bsu022_u:2439": " tatra devamanuṣyaśatasahasrāṇi hīhīkārakilakilāpramukhaiḥ prakṣveḍitaśatasahasrāṇi prāmuñcan /",
    "K10bsu022_u:2440": " cailavikṣepāṇi cākārṣuḥ /",
    "K10bsu022_u:2441": " sarvaṃ ca kapilavastumahānagaraṃ ṣaṅvikāraṃ prākampitam /",
    "K10bsu022_u:2442": " divyāni ca kusumāni prāvarṣan /",
    "K10bsu022_u:2443": " tūryaśatasahasrāṇi cāghaṭṭitāni praṇeduḥ /",
    "K10bsu022_u:2444": " yeṣāṃ ca devānāṃ tāḥ pratimāḥ,",
    "K10bsu022_u:2445": " te sarve svasvarūpamupadarśyemā gāthā abhāṣata -",
    "K10bsu022_u:2446": " no merū girirāja parvatavaro jātū name sarṣape",
    "K10bsu022_u:2447": " no vā sāgara nāgarājanilayo jātū name goṣpade /",
    "K10bsu022_u:2448": " candrāditya prabhaṃkarā prabhakarā khadyotake no name",
    "K10bsu022_u:2449": " prajñāpuṇyakulodito guṇadharaḥ kasmānname devate // Lal_8.4 //",
    "K10bsu022_u:2450": " yadvat sarṣapa goṣpade va salilaṃ khadyotakā vā bhavet",
    "K10bsu022_u:2451": " evaṃ ca trisahasra devamanujā ye keci mānāśritāḥ /",
    "K10bsu022_u:2452": " merūsāgaracandrasūryasadṛśo loke svayaṃbhūttamo",
    "K10bsu022_u:2453": " yaṃ loko hyabhivandya lābha labhate svargaṃ tathā nirvṛtim // Lal_8.5 //",
    "K10bsu022_u:2454": " asmin khalu punarbhikṣavo bodhisattvena mahāsattvena devakule praveśe saṃdarśyamāne dvātriṃśatāṃ devaputraśatasahasrāṇāmanuttarāyāṃ samyaksaṃbodhau cittānyutpadyante /",
    "K10bsu022_u:2455": " ayaṃ bhikṣavo heturayaṃ pratyayo yenopekṣako bodhisattvo bhavati sma devakulamupanīyamāna iti //",
    "K10bsu022_u:2456": " iti śrīlalitavistare devakulopanayanaparivarto nāma aṣṭamo 'dhyāyaḥ //",
    "K10bsu022_u:2457": " START Parivarta 9",
    "K10bsu022_u:2458": " (Vaidya 85)",
    "K10bsu022_u:2459": " ābharaṇaparivarto navamaḥ /",
    "K10bsu022_u:2460": " atha khalu bhikṣava udayano nāma brāhmaṇo rājñaḥ purohita udāyinaḥ pitā,",
    "K10bsu022_u:2461": " sa pañcamātrairbrāhmaṇaśataiḥ parivṛto hastottare citrānakṣatre rājānaṃ śuddhodanamupasaṃkramyaivamāha - yatkhalu devo jānīyādābharaṇāni kumārāya kriyantāmiti /",
    "K10bsu022_u:2462": " taṃ rājā āha - bāḍham /",
    "K10bsu022_u:2463": " gāḍhaṃ kriyatāmiti //",
    "K10bsu022_u:2464": " tatra rājñā śuddhodanena pañcamātraiśca śakyaśataiḥ pañcamātrāṇyābharaṇaśatāni kāritānyabhūvan /",
    "K10bsu022_u:2465": " tadyathā - hastābharaṇāni pādābharaṇāni mūrdhābharaṇāni kaṇṭhābharaṇāni mudrikābharaṇāni",
    "K10bsu022_u:2466": " karṇikāyākeyūrāṇi mekhalāsuvarṇasūtrāṇi kiṅkiṇījālāni ratnajālāni maṇipratyuptāni",
    "K10bsu022_u:2467": " pādukā nānāratnasamalaṃkṛtā hārāḥ kaṭakā harṣā mukuṭāni /",
    "K10bsu022_u:2468": " kārayitvā ca puṣyanakṣatrayogenānuyuktena te śākyā rājānaṃ śuddhodanamupasaṃkramyaivamāhuḥ - hanta deva maṇḍyatāṃ kumāra iti /",
    "K10bsu022_u:2469": " rājā āha - alamalaṃkṛtaśca pūjitaśca bhavadbhiḥ kumāraḥ /",
    "K10bsu022_u:2470": " mayāpi (kumārasya)",
    "K10bsu022_u:2471": " sarvābharaṇāni kāritāni /",
    "K10bsu022_u:2472": " te 'vocan - saptasaptarātriṃdivānyapyasmākamābharaṇāni kumāraḥ kāya ābadhnātu /",
    "K10bsu022_u:2473": " tato 'smākamamogho vyāyāmo bhaviṣyatīti //",
    "K10bsu022_u:2474": " tatra rātrau vinirgatāyāmāditya udite vimalavyūhanāmodyānaṃ tatra bodhisattvo nirgato 'bhūt /",
    "K10bsu022_u:2475": " tatra mahāprajāpatyā gautamyā bodhisattvo 'ṅke gṛhīto 'bhut /",
    "K10bsu022_u:2476": " aśītiśca strīsahasrāṇi pratyudgamya bodhisattvasya vadanaṃ prekṣante sma /",
    "K10bsu022_u:2477": " daśa ca kanyāsahasrāṇi pratyudgamya bodhisattvasya vadanaṃ prekṣante sma /",
    "K10bsu022_u:2478": " pañca ca brāhmaṇasahasrāṇi pratyudgamya bodhisattvasya vadanaṃ prekṣante sma /",
    "K10bsu022_u:2479": " tatra yāni bhadrikeṇa śākyarājenābharaṇāni kāritānyabhūvan,",
    "K10bsu022_u:2480": " tāni bodhisattvasya kāye ābadhyante sma /",
    "K10bsu022_u:2481": " tāni samanantarābaddhāni bodhisattvasya kāyaprabhayā jihmīkṛtānyabhūvan,",
    "K10bsu022_u:2482": " na bhāsante sma,",
    "K10bsu022_u:2483": " na tapanti sma,",
    "K10bsu022_u:2484": " na virocanti sma /",
    "K10bsu022_u:2485": " tadyathāpi nāma jāmbūnadasya suvarṇasya purato masipiṇḍa upanikṣipto na bhāsati na tapati na virocate,",
    "K10bsu022_u:2486": " evameva tānyābharaṇāni bodhisattvasya kāyaprabhayāspṛṣṭāni na bhāsante na tapanti na virocante sma /",
    "K10bsu022_u:2487": " evaṃ yā yā ābharaṇavikṛtirbodhisattvasya kāya ābadhyate sma,",
    "K10bsu022_u:2488": " sā sā jihmībhavati sma tadyathāpi nāma masipiṇḍaḥ //",
    "K10bsu022_u:2489": " tatra vimalā nāmodyānadevatā sā audārikamātmabhāvamabhisaṃdarśya purataḥ sthitvā rājānaṃ śuddhodanaṃ taṃ ca mahāntaṃ śākyagaṇaṃ gāthābhirabhibhāṣate sma -",
    "K10bsu022_u:2490": " sarveyaṃ trisahasra medinī sanagaranigamā pūrṇā kāñcanasaṃcitā bhavet surucira vimalā /",
    "K10bsu022_u:2491": " (Vaidya 86)",
    "K10bsu022_u:2492": " ekā kākiṇi jāmbukāñcane bhavati upahatā nā bhāsī itaraḥ sa kāñcana prabhasirirahitaḥ // Lal_9.1 //",
    "K10bsu022_u:2493": " jāmbūkāñcanasaṃnibhā punarbhavet sakara iya mahī",
    "K10bsu022_u:2494": " rome ābha pramukta nāyake hirisiribharite /",
    "K10bsu022_u:2495": " nā bhāsī na tapī na śobhate na ca prabhavati",
    "K10bsu022_u:2496": " ābhāye sugatasya kāyi no bhavati yatha masiḥ // Lal_9.2 //",
    "K10bsu022_u:2497": " sve tejena ayaṃ svalaṃkṛto guṇaśatabharito",
    "K10bsu022_u:2498": " no tasyābharaṇā virociṣū suvimalavapuṣaḥ /",
    "K10bsu022_u:2499": " candrasūryaprabhāśca jyotiṣā tatha maṇijvalanāḥ",
    "K10bsu022_u:2500": " śakrabahmaprabhā na bhāsate purata śirighane // Lal_9.3 //",
    "K10bsu022_u:2501": " yasyā lakṣaṇi kāyu citritaḥ purimaśubhaphalaiḥ",
    "K10bsu022_u:2502": " kiṃ tasyābharaṇebhiritvaraiḥ parakṛtakaraṇaiḥ /",
    "K10bsu022_u:2503": " apanethā bharaṇā ma heṭhatā abudha budhakaraṃ",
    "K10bsu022_u:2504": " nāyaṃ kṛttimabhūṣaṇārthika paramamatikaraḥ // Lal_9.4 //",
    "K10bsu022_u:2505": " ceṭasyābharaṇāni dethime surucira vimalā",
    "K10bsu022_u:2506": " sahajāto ya subhūṣi chandako nṛpatikulaśubhe /",
    "K10bsu022_u:2507": " tuṣṭā śākiya vismitāśca abhavanpramuditamanaso",
    "K10bsu022_u:2508": " vṛddhiḥ śākyakulanandasya cottamā bhaviṣyati vipulā // Lal_9.5 //",
    "K10bsu022_u:2509": " ityuktvā sā devatā bodhisattvaṃ divyaiḥ puṣpairabhyavakīrya tatraivāntaradhāt //",
    "K10bsu022_u:2510": " // iti śrīlalitavistare ābharaṇaparivarto nāma navamo 'dhyāyaḥ //",
    "K10bsu022_u:2511": " START Parivarta 10",
    "K10bsu022_u:2512": " (Vaidya 87)",
    "K10bsu022_u:2513": " lipiśālāsaṃdarśanaparivarto daśamaḥ /",
    "K10bsu022_u:2514": " iti hi bhikṣavaḥ saṃvṛddhaḥ kumāraḥ /",
    "K10bsu022_u:2515": " tadā māṅgalyaśatasahasraiḥ lipiśālāmupanīyate sma daśabhirdārakasahasraiḥ parivṛtaḥ puraskṛtaḥ,",
    "K10bsu022_u:2516": " daśabhiśca rathasahasraiḥ khādanīyabhojanīyasvādanīyaparipūrṇairhiraṇyasuvarṇaparipūrṇaiśca /",
    "K10bsu022_u:2517": " yena kapilavastuni mahānagare vīthicatvararathyāntarāpaṇamukheṣvabhyavakīryate sma abhiviśrāmyante /",
    "K10bsu022_u:2518": " aṣṭābhiśca tūryaśatasahasraiḥ praghuṣyamāṇairmahatā ca puṣpavarṣeṇābhipravarṣatā",
    "K10bsu022_u:2519": " vitardiniryūhatoraṇagavākṣaharmyakūṭāgāraprāsādataleṣu kanyāśatasahasrāṇi sarvālaṃkārabhūṣitāḥ sthitā abhūvan /",
    "K10bsu022_u:2520": " bodhisattvaṃ prekṣamāṇāḥ kusumāni ca kṣipanti sma /",
    "K10bsu022_u:2521": " aṣṭau ca marutkanyāsahasrāṇi vigalitālaṃkārābharaṇālaṃkṛtāni ratnabhadraṃkareṇa gṛhītāni mārgaṃ śodhayantyo bodhisattvasya purato gacchanti sma /",
    "K10bsu022_u:2522": " devanāgayakṣagandharvāsuragaruḍakinnaramahoragāścārdhakāyikā gaganatalātpuṣpapaṭṭadāmānyabhipralambayanti sma /",
    "K10bsu022_u:2523": " sarve ca śākyagaṇāḥ śuddhodanaṃ rājānaṃ puraskṛtya bodhisattvasya purato gacchanti sma /",
    "K10bsu022_u:2524": " anenaivaṃrūpeṇa vyūhena bodhisattvo lipiśālāmupanīyate sma //",
    "K10bsu022_u:2525": " samanantarapraveśitaśca bodhisattvo lipiśālām /",
    "K10bsu022_u:2526": " atha viśvāmitro nāma dārakācāryo bodhisattvasya śriyaṃ tejaścāsahamāno dharaṇitale niviṣṭo 'dhomukhaḥ prapatati sma /",
    "K10bsu022_u:2527": " taṃ tathā prapatitaṃ dṛṣṭvā śubhāṅgo nāma tuṣitakāyiko devaputro dakṣiṇena karatalena parigṛhyotthāpayati sma /",
    "K10bsu022_u:2528": " utthāpya ca gaganatalastho rājānaṃ śuddhodanaṃ taṃ ca mahāntaṃ janakāyaṃ gāthābhirabhyabhāṣat -",
    "K10bsu022_u:2529": " śāstrāṇi yāni pracalanti manuṣyaloke saṃkhyā lipiśca gaṇanāpi ca dhātutantram /",
    "K10bsu022_u:2530": " ye śilpayoga pṛthu laukika aprameyāḥ teṣveṣu śikṣitu purā bahukalpakoṭyaḥ // Lal_10.1 //",
    "K10bsu022_u:2531": " kiṃ tū janasya anuvartanatāṃ karoti lipiśālamāgatu suśikṣitu śiṣyaṇārtham /",
    "K10bsu022_u:2532": " paripācanārtha bahudāraka agrayāne anyāṃśca sattvanayutānamṛte vinetum // Lal_10.2 //",
    "K10bsu022_u:2533": " lokottareṣu catusatyapathe vidhijño hetupratītyakuśalo yatha saṃbhavanti /",
    "K10bsu022_u:2534": " yatha cānirodhakṣayu saṃsthitu śītibhāvaḥ tasminvidhijña kimatho lipiśāstramātre // Lal_10.3 //",
    "K10bsu022_u:2535": " netasya ācariya uttari vā triloke sarveṣu devamanujeṣvayameva jeṣṭhaḥ /",
    "K10bsu022_u:2536": " (Vaidya 88)",
    "K10bsu022_u:2537": " nāmāpi teṣa lipināṃ na hi vittha yūyaṃ yatreṣu śikṣitu purā bahukalpakoṭyaḥ // Lal_10.4 //",
    "K10bsu022_u:2538": " so cittadhāra jagatāṃ vividhā vicitrā ekakṣaṇena ayu jānati śuddhasattvaḥ /",
    "K10bsu022_u:2539": " adṛśyarūparahitasya gatiṃ ca vetti kiṃ vā puno 'tha lipino 'kṣaradṛśyarūpām // Lal_10.5 //",
    "K10bsu022_u:2540": " ityuktvā sa devaputro bodhisattvaṃ divyaiḥ kusumairabhyarcya tatraivāntardadhe /",
    "K10bsu022_u:2541": " tatra dhātryaśca ceṭīvargāśca sthāpitā abhūvan /",
    "K10bsu022_u:2542": " pariśeṣāḥ śākyāḥ śuddhodanapramukhāḥ prakrāmantaḥ //",
    "K10bsu022_u:2543": " atha bodhisattva uragasāracandanamayaṃ lipiphalakamādāya divyārṣasuvarṇatirakaṃ samantānmaṇiratnapratyuptaṃ viśvāmitramācāryamevamāha - katamāṃ me bho upādhyāya lipiṃ śikṣāpayasi /",
    "K10bsu022_u:2544": " brāhmīkharoṣṭīpuṣkarasāriṃ aṅgalipiṃ vaṅgalipiṃ magadhalipiṃ maṅgalyalipiṃ aṅgulīyalipiṃ",
    "K10bsu022_u:2545": " śakārilipiṃ brahmavalilipiṃ pāruṣyalipiṃ drāviḍalipiṃ kirātalipiṃ dākṣiṇyalipiṃ ugralipiṃ",
    "K10bsu022_u:2546": " saṃkhyālipiṃ anulomalipiṃ avamūrdhalipiṃ daradalipiṃ khāṣyalipiṃ cīnalipiṃ lūnalipiṃ",
    "K10bsu022_u:2547": " hūṇalipiṃ madhyākṣaravistaralipiṃ puṣpalipiṃ devalipiṃ nāgalipiṃ yakṣalipiṃ gandharvalipiṃ",
    "K10bsu022_u:2548": " kinnaralipiṃ mahoragalipiṃ asuralipiṃ garuḍalipiṃ mṛgacakralipiṃ vāyasarutalipiṃ",
    "K10bsu022_u:2549": " bhaumadevalipiṃ antarīkṣadevalipiṃ uttarakurudvīpalipiṃ aparagoḍānīlipiṃ pūrvavidehalipiṃ",
    "K10bsu022_u:2550": " utkṣepalipiṃ nikṣepalipiṃ vikṣepalipiṃ prakṣepalipiṃ sāgaralipiṃ vajralipiṃ lekhapratilekhalipiṃ",
    "K10bsu022_u:2551": " anudrutalipiṃ śāstrāvartāṃ gaṇanāvartalipiṃ utkṣepāvartalipiṃ nikṣepāvartalipiṃ pādalikhitalipiṃ",
    "K10bsu022_u:2552": " dviruttarapadasaṃdhilipiṃ yāvaddaśottarapadasaṃdhilipiṃ madhyāhāriṇīlipiṃ sarvarutasaṃgrahaṇīlipiṃ",
    "K10bsu022_u:2553": " vidyānulomāvimiśritalipiṃ ṛṣitapastaptāṃ rocamānāṃ dharaṇīprekṣiṇīlipiṃ gaganaprekṣiṇīlipiṃ",
    "K10bsu022_u:2554": " sarvauṣadhiniṣyandāṃ sarvasārasaṃgrahaṇīṃ sarvabhūtarutagrahaṇīm /",
    "K10bsu022_u:2555": " āsāṃ bho upādhyāya catuṣṣaṣṭīlipīnāṃ katamāṃ tvaṃ śiṣyāpayiṣyasi?",
    "K10bsu022_u:2556": " atha viśvāmitro dārakācāryo vismitaḥ prahasitavadano nihatamānamadadarpa imāṃ gāthāmabhāṣata -",
    "K10bsu022_u:2557": " āścaryaṃ śuddhasattvasya loke lokānuvartino /",
    "K10bsu022_u:2558": " śikṣitaḥ sarvaśāstreṣu lipiśālāmupāgataḥ // Lal_10.6 //",
    "K10bsu022_u:2559": " yeṣāmahaṃ nāmadheyaṃ lipīnāṃ na prajānami /",
    "K10bsu022_u:2560": " tatraiṣa śikṣitaḥ santo lipiśālāmupāgataḥ // Lal_10.7 //",
    "K10bsu022_u:2561": " vaktraṃ cāsya na paśyāmi mūrdhānaṃ tasya naiva ca /",
    "K10bsu022_u:2562": " śiṣyayiṣye kathaṃ hyenaṃ lipiprajñāya pāragam // Lal_10.8 //",
    "K10bsu022_u:2563": " (Vaidya 89)",
    "K10bsu022_u:2564": " devadevo hyatidevaḥ sarvadevottamo vibhuḥ /",
    "K10bsu022_u:2565": " asamaśca viśiṣṭaśca lokeṣvapratipudgalaḥ // Lal_10.9 //",
    "K10bsu022_u:2566": " asyaiva tvanubhāvena prajñopāye viśeṣataḥ /",
    "K10bsu022_u:2567": " śikṣitaṃ śiṣyayiṣyāmi sarvalokaparāyaṇam // Lal_10.10 //",
    "K10bsu022_u:2568": " iti hi bhikṣavo daśa dārakasahasrāṇi bodhisattvena sārdhaṃ lipiṃ śiṣyante sma /",
    "K10bsu022_u:2569": " tatra bodhisattvādhisthānena teṣāṃ dārakāṇāṃ mātṛkāṃ vācayatāṃ yadā akāraṃ parikīrtayanti sma,",
    "K10bsu022_u:2570": " tadā anityaḥ sarvasaṃskāraśabdo niścarati sma /",
    "K10bsu022_u:2571": " ākāre parikīrtyamāne ātmaparahitaśabdo niścarati sma /",
    "K10bsu022_u:2572": " ikāre indriyavaikalyaśabdaḥ /",
    "K10bsu022_u:2573": " īkāre ītibahulaṃ jagaditi /",
    "K10bsu022_u:2574": " ukāre upadravabahulaṃ jagaditi /",
    "K10bsu022_u:2575": " ūkāre ūnasattvaṃ jagaditi /",
    "K10bsu022_u:2576": " ekāre eṣaṇāsamutthānadoṣaśabdaḥ /",
    "K10bsu022_u:2577": " aikāre airyāpathaḥ śreyāniti /",
    "K10bsu022_u:2578": " okāre oghottaraśabdaḥ /",
    "K10bsu022_u:2579": " aukāre aupapādukaśabdaḥ /",
    "K10bsu022_u:2580": " aṃkāre amoghotpattiśabdaḥ /",
    "K10bsu022_u:2581": " aḥkāre astaṃgamanaśabdo niścarati sma /",
    "K10bsu022_u:2582": " kakāre karmavipākāvatāraśabdaḥ /",
    "K10bsu022_u:2583": " khakāre khasamasarvadharmaśabdaḥ /",
    "K10bsu022_u:2584": " gakāre gambhīradharmapratītyasamutpādāvatāraśabdaḥ /",
    "K10bsu022_u:2585": " ghakāre ghanapaṭalāvidyāmohāndhakāravidhamanaśabdaḥ /",
    "K10bsu022_u:2586": " ṅakāre 'ṅgaviśuddhiśabdaḥ /",
    "K10bsu022_u:2587": " cakāre caturāryasatyaśabdaḥ /",
    "K10bsu022_u:2588": " chakāre chandarāgaprahāṇaśabdaḥ /",
    "K10bsu022_u:2589": " jakāre jarāmaraṇasamatikramaṇaśabdaḥ /",
    "K10bsu022_u:2590": " jhakāre jhaṣadhvajabalanigrahaṇaśabdaḥ /",
    "K10bsu022_u:2591": " ñakāre jñāpanaśabdaḥ /",
    "K10bsu022_u:2592": " ṭakāre paṭopacchedanaśabdaḥ /",
    "K10bsu022_u:2593": " ṭhakāre ṭhapanīyapraśnaśabdaḥ /",
    "K10bsu022_u:2594": " ḍakāre ḍamaramāranigrahaṇaśabdaḥ /",
    "K10bsu022_u:2595": " ḍhakāre mīḍhaviṣayā iti /",
    "K10bsu022_u:2596": " ṇakāre reṇukleśā iti /",
    "K10bsu022_u:2597": " takāre tathatāsaṃbhedaśabdaḥ /",
    "K10bsu022_u:2598": " thakāre thāmabalavegavaiśāradyaśabdaḥ /",
    "K10bsu022_u:2599": " dakāre dānadamasaṃyamasaurabhyaśabdaḥ /",
    "K10bsu022_u:2600": " dhakāre dhanamāryāṇāṃ saptavidhamiti /",
    "K10bsu022_u:2601": " nakāre nāmarūpaparijñāśabdaḥ /",
    "K10bsu022_u:2602": " pakāre paramārthaśabdaḥ /",
    "K10bsu022_u:2603": " phakāre phalaprāptisākṣātkriyāśabdaḥ /",
    "K10bsu022_u:2604": " bakāre bandhanamokṣaśabdaḥ /",
    "K10bsu022_u:2605": " bhakāre bhavavibhavaśabdaḥ /",
    "K10bsu022_u:2606": " makāre madamānopaśamanaśabdaḥ /",
    "K10bsu022_u:2607": " yakāre yathāvaddharmaprativedhaśabdaḥ /",
    "K10bsu022_u:2608": " rakāre ratyaratiparamārtharatiśabdaḥ /",
    "K10bsu022_u:2609": " lakāre latāchedanaśabdaḥ /",
    "K10bsu022_u:2610": " vakāre varayānaśabdaḥ /",
    "K10bsu022_u:2611": " śakāre śamathavipaśyanāśabdaḥ /",
    "K10bsu022_u:2612": " ṣakāre ṣaḍāyatananigrahaṇābhijñajñānāvāptiśabdaḥ /",
    "K10bsu022_u:2613": " sakāre sarvajñajñānābhisaṃbodhanaśabdaḥ /",
    "K10bsu022_u:2614": " hakāre hatakleśavirāgaśabdaḥ /",
    "K10bsu022_u:2615": " kṣakāre parikīrtyamāne kṣaṇaparyantābhilāpyasarvadharmaśabdo niścarati sma //",
    "K10bsu022_u:2616": " iti hi bhikṣavasteṣāṃ dārakāṇāṃ mātṛkāṃ vācayatāṃ bodhisattvānubhāvenaiva pramukhānyasaṃkhyeyāni dharmamukhaśatasahasrāṇi niścaranti sma //",
    "K10bsu022_u:2617": " tadānupūrveṇa bodhisattvena lipiśālāsthitena dvātriṃśaddārakasahasrāṇi paripācitānyabhūvan /",
    "K10bsu022_u:2618": " anuttarāyāṃ samyaksaṃbodhau cittānyutpāditāni dvātriṃśaddārikāsahasrāṇi /",
    "K10bsu022_u:2619": " ayaṃ heturayaṃ pratyayo yacchikṣito 'pi bodhisattvo lipiśālāmupāgacchati sma //",
    "K10bsu022_u:2620": " // iti śrīlalitavistare lipiśālāsaṃdarśanaparivarto nāma daśamo 'dhyāyaḥ //",
    "K10bsu022_u:2621": " START Parivarta 11",
    "K10bsu022_u:2622": " (Vaidya 90)",
    "K10bsu022_u:2623": " kṛṣigrāmaparivarta ekādaśaḥ /",
    "K10bsu022_u:2624": " iti hi bhikṣavo yāvadvivṛddhaḥ kumāraḥ /",
    "K10bsu022_u:2625": " athāpareṇa samayena kumārastadanyaiḥ kumārairamātyaputraiḥ sārdhaṃ kṛṣigrāmavalokayituṃ gacchati sma /",
    "K10bsu022_u:2626": " avalokya ca kṛṣikarmāntamanyata udyānabhūmiṃ praviśati sma /",
    "K10bsu022_u:2627": " saṃvignamanāstatra bodhisattva ekākī advitīyo 'nucaṃkramyamāṇo 'nuvicaran jambuvṛkṣamapaśyat prāsādikaṃ darśanīyam /",
    "K10bsu022_u:2628": " tatra bodhisattvaśchāyāyāṃ paryaṅkena niṣīdati sma /",
    "K10bsu022_u:2629": " niṣaṇṇaśca bodhisattvaścittaikāgratāmāsādayati sma /",
    "K10bsu022_u:2630": " āsādya ca viviktaṃ kāmairviviktaṃ pāpakairakuśalairdharmaiḥ savitarkaṃ savicāraṃ vivekajaṃ prītisukhaṃ prathamaṃ dhyānamupasaṃpadya viharati sma /",
    "K10bsu022_u:2631": " sa vitarkavicārāṇāṃ vyupaśamādadhyātmasaṃprasādāccetasa ekotibhāvādavitarkamavicāraṃ samādhijaṃ prītisukhaṃ dvitīyaṃ dhyānamupasaṃpadya viharati sma /",
    "K10bsu022_u:2632": " sa prītervirāgādupekṣako viharati sma smṛtimān saṃprajānan /",
    "K10bsu022_u:2633": " sukhaṃ ca kāyena pratisaṃvedayati sma /",
    "K10bsu022_u:2634": " yattadāryā ācakṣate upekṣakaḥ smṛtimān sukhavihārī niṣprītikaṃ tṛtīyaṃ dhyānamusaṃpadya viharati sma /",
    "K10bsu022_u:2635": " sa sukhasya ca prahāṇādduḥkhasya ca prahāṇāt pūrvameva ca saumanasyadaurmanasyayorastaṃgamādaduḥkhāsukhamupekṣāsmṛtipariśuddhaṃ caturthaṃ dhyānamupasaṃpadya viharati sma //",
    "K10bsu022_u:2636": " tena ca samayena pañca ṛṣayo bāhyāḥ pañcābhijñāḥ ṛddhimanto vihāyasaṃgamā dakṣiṇāyā diśa uttarāṃ diśaṃ gacchanti sma /",
    "K10bsu022_u:2637": " te tasya vanakhaṇḍasyopari gacchantaḥ pratyāhatā iva na śaknuvanti sma gantum /",
    "K10bsu022_u:2638": " te saṃvignaromakūpajātā imāṃ gāthāmabhāṣanta -",
    "K10bsu022_u:2639": " vayamiha maṇivajrakūṭaṃ giriṃ merumabhyudgataṃ tiryagatyarthavaistārikaṃ gaja iva sahakāraśākhākulāṃ vṛkṣavṛndāṃ pradāritva nirdhāvitānekaśaḥ",
    "K10bsu022_u:2640": " vayamiha marūṇāṃ pure cāpyasaktā gatā yakṣagandharvaveśmani cordhvaṃ nabhe niśritā ima puna vanakhaṇḍamāsādya sīdāma bhoḥ kasya lakṣmī nivarteti ṛddherbalam // Lal_11.1 //",
    "K10bsu022_u:2641": " iti //",
    "K10bsu022_u:2642": " atha yā tatra vanakhaṇḍadevatā sā tānṛṣīn gāthayādhyabhāṣat -",
    "K10bsu022_u:2643": " nṛpatipatikuloditaḥ śākyarājātmajo bālasūryaprakāśaprabhaḥ sphuṭitakamalagarbhavarṇaprabhaścārucandrānano lokajyeṣṭho viduḥ /",
    "K10bsu022_u:2644": " ayamiha vanamāśrito dhyānacintāparo devagandharvanāgendrayakṣārcito bhavaśataguṇakoṭisaṃvardhitastasya lakṣmī nivarteti ṛddherbalam // Lal_11.2",
    "K10bsu022_u:2645": " iti //",
    "K10bsu022_u:2646": " tataste 'dhastādavalokayanto 'drākṣuḥ kumāraṃ śriyā tejasā ca jājvalyamānam /",
    "K10bsu022_u:2647": " teṣāmetadabhūt - ko nvayaṃ niṣaṇṇaḥ?",
    "K10bsu022_u:2648": " mā haiva vaiśravaṇo dhanādhipatirbhavet /",
    "K10bsu022_u:2649": " āhosvinmāraḥ kāmādhipatiḥ /",
    "K10bsu022_u:2650": " atha mahoragendraḥ /",
    "K10bsu022_u:2651": " (Vaidya 91) athendro vajradharaḥ /",
    "K10bsu022_u:2652": " atha rudraḥ kumbhāṇḍādhipatiḥ /",
    "K10bsu022_u:2653": " atha kṛṣṇo mahotsāhaḥ /",
    "K10bsu022_u:2654": " uta candro devaputraḥ /",
    "K10bsu022_u:2655": " uta sūryaḥ sahasraraśmiḥ /",
    "K10bsu022_u:2656": " uta rājā cakravartī bhaviṣyati?",
    "K10bsu022_u:2657": " tasyāṃ ca velāyāmimāṃ gāthāmabhāṣanta -",
    "K10bsu022_u:2658": " rūpaṃ vaiśravaṇātirekavapuṣaṃ vyaktaṃ kubero hyayaṃ",
    "K10bsu022_u:2659": " āho vajradharasya caiva pratimā candro 'tha sūryo hyayam /",
    "K10bsu022_u:2660": " kāmāgrādhipatiśca vā pratikṛtī rūdrasya kṛṣṇasya vā",
    "K10bsu022_u:2661": " śrīmān lakṣaṇacitritāṅgamanagho buddho 'tha vā syādayam // Lal_11.3 //",
    "K10bsu022_u:2662": " iti //",
    "K10bsu022_u:2663": " tataḥ sā vanadevatā tānṛṣīn gāthayā pratyabhāṣat -",
    "K10bsu022_u:2664": " yā śrī ca vaiśravaṇe ca vai nivasate yā vā sahasrekṣaṇe",
    "K10bsu022_u:2665": " lokānāṃ paripālakeṣu catuṣū yā cāsurendraśriyā /",
    "K10bsu022_u:2666": " brahme yā ca sahāpatau nivasate kṛṣṇe ca yā ca śriyā",
    "K10bsu022_u:2667": " sā śrī prāpya imaṃ hi śākyatanayaṃ nopaiti kāṃcitkalām // Lal_11.4 //",
    "K10bsu022_u:2668": " atha khalu te ṛṣayastasyā devatāyā vacanamupaśritya dharaṇītale pratiṣṭhante /",
    "K10bsu022_u:2669": " te paśyanti sma bodhisattvaṃ dhyāyantamāniñjyamānena kāyena tejorāśimiva jvalantam /",
    "K10bsu022_u:2670": " te bodhisattvamupanidhyāya gāthābhirabhituṣṭuvuḥ /",
    "K10bsu022_u:2671": " tatraika āha -",
    "K10bsu022_u:2672": " loke kleśāgnisaṃtapte prādurbhūto hyayaṃ hradaḥ /",
    "K10bsu022_u:2673": " ayaṃ taṃ prāpsyate dharmaṃ yajjagad hlādayiṣyati // Lal_11.5 //",
    "K10bsu022_u:2674": " aparo 'pyāha -",
    "K10bsu022_u:2675": " ajñānatimire loke prādurbhūtaḥ pradīpakaḥ /",
    "K10bsu022_u:2676": " ayaṃ taṃ prāpsyate dharmaṃ yajjagadbhāsayiṣyati // Lal_11.6 //",
    "K10bsu022_u:2677": " aparo 'pyāha -",
    "K10bsu022_u:2678": " śokasāgarakāntāre yānaśreṣṭhamupasthitam /",
    "K10bsu022_u:2679": " ayaṃ taṃ prāpsyate dharmaṃ yajjagattārayiṣyati // Lal_11.7 //",
    "K10bsu022_u:2680": " aparo 'pyāha -",
    "K10bsu022_u:2681": " kleśabandhanabaddhānāṃ prādurbhūtaḥ pramocakaḥ /",
    "K10bsu022_u:2682": " ayaṃ taṃ prāpsyate dharmaṃ yajjaganmocayiṣyati // Lal_11.8 //",
    "K10bsu022_u:2683": " aparo 'pyāha -",
    "K10bsu022_u:2684": " jarāvyādhikiliṣṭānāṃ prādurbhūto bhiṣagvaraḥ /",
    "K10bsu022_u:2685": " ayaṃ taṃ prāpsyate dharmaṃ jātimṛtyupramocakam // Lal_11.9 //",
    "K10bsu022_u:2686": " (Vaidya 92)",
    "K10bsu022_u:2687": " atha khalu te ṛṣayo bodhisattvamābhirgāthābhirabhistutvā tripradakṣiṇīkṛtya vihāyasā prakrāntāḥ /",
    "K10bsu022_u:2688": " rājāpi śuddhodano bodhisattvamapaśyan bodhisattvena vinā na ramate sma /",
    "K10bsu022_u:2689": " so 'vocat - kumāraḥ kva gataḥ?",
    "K10bsu022_u:2690": " nainaṃ paśyāmīti /",
    "K10bsu022_u:2691": " tatra mahājanakāyo nirdhāvito 'bhūt kumāraṃ parigaveṣamāṇaḥ /",
    "K10bsu022_u:2692": " tato 'nyatama amātyo bodhisattvaṃ paśyati sma jambucchāyāyāṃ paryaṅkaniṣaṇṇaṃ dhyāyantam /",
    "K10bsu022_u:2693": " sarvavṛkṣāṇāṃ ca tasmin samaye chāyā parivṛttābhūt /",
    "K10bsu022_u:2694": " jambucchāyā ca bodhisattvasya kāyaṃ na vijahāti sma /",
    "K10bsu022_u:2695": " sa taṃ dṛṣṭvā āścaryaprāptastuṣṭa udagra āttamanāḥ pramuditaḥ prītisaumanasyajātaḥ śīghraṃ śīghraṃ tvaramāṇarūpo rājānaṃ śuddhodanamupasaṃkramya gāthābhyāmadhyabhāṣata -",
    "K10bsu022_u:2696": " paśya deva kumāro 'yaṃ jambucchāyāhi dhyāyati /",
    "K10bsu022_u:2697": " yathā śakro 'thavā brahmā śriyā tejena śobhate // Lal_11.10 //",
    "K10bsu022_u:2698": " yasya vṛkṣasya chāyāyāṃ niṣaṇṇo varalakṣaṇaḥ /",
    "K10bsu022_u:2699": " sainaṃ na jahate chāyā dhyāyantaṃ purūṣottamam // Lal_11.11 //",
    "K10bsu022_u:2700": " atha rājā śuddhodano yena sa jambuvṛkṣastenopasaṃkrāmat /",
    "K10bsu022_u:2701": " so 'drākṣīdbodhisattvaṃ śriyā tejasā ca jvalantam /",
    "K10bsu022_u:2702": " dṛṣṭā caimāṃ gāthāmabhāṣat -",
    "K10bsu022_u:2703": " hutāśano vā girimūrdhni saṃsthitaḥ śaśīva nakṣatragaṇānucīrṇaḥ /",
    "K10bsu022_u:2704": " vepanti gātrāṇi mi paśyato imaṃ dhyāyantu tejo nu pradīpakalpam // Lal_11.12 //",
    "K10bsu022_u:2705": " sa bodhisattvasya pādāvabhivandyemāṃ gāthāmabhāṣat -",
    "K10bsu022_u:2706": " yadā cāsi mune jāto yadā dhyāyasi cārciman /",
    "K10bsu022_u:2707": " ekadvirapi te nātha pādau vande vināyaka // Lal_11.13 //",
    "K10bsu022_u:2708": " tatra triphalavāhakā dārakāḥ śabdaṃ kurvanti sma /",
    "K10bsu022_u:2709": " tānamātyā evamāhuḥ - mā śabdaṃ mā śabdaṃ kārṣṭeti /",
    "K10bsu022_u:2710": " te 'vocan - kimetaditi /",
    "K10bsu022_u:2711": " amātyā āhuḥ -",
    "K10bsu022_u:2712": " vyāvṛtte timiranudasya maṇḍale 'pi vyomābhaṃ śubhavaralakṣaṇāgradhārim /",
    "K10bsu022_u:2713": " dhyāyantaṃ girinicalaṃ narendraputraṃ siddhārthaṃ na jahati saiva vṛkṣachāyā // Lal_11.14 //",
    "K10bsu022_u:2714": " tatredamucyate -",
    "K10bsu022_u:2715": " grīṣme vasanta samudāgata jeṣṭhamāse saṃpuṣpite kusumapallavasaṃprakīrṇe /",
    "K10bsu022_u:2716": " kroñcāmayūraśukasārikasaṃpraghuṣṭe bhūyiṣṭha śākiyasutā abhiniṣkramanti // Lal_11.15 //",
    "K10bsu022_u:2717": " (Vaidya 93)",
    "K10bsu022_u:2718": " chando 'bhyuvāca parivāritu dārikebhiḥ hantā kumāra vani gacchama locanārtham /",
    "K10bsu022_u:2719": " kiṃ te gṛhe nivasato hi yathā dvijasya hanta vrajāma vaya codananārisaṃgham // Lal_11.16 //",
    "K10bsu022_u:2720": " madhyāhnakālasamaye suviśuddhasattvaḥ pañcāśataiḥ parivṛtaiḥ saha ceṭakebhiḥ /",
    "K10bsu022_u:2721": " na ca mātu naiva ca pituḥ prativedayitvā so 'buddha niṣkrāmiti gacchi kṛṣāṇagrāmam // Lal_11.17 //",
    "K10bsu022_u:2722": " tasmiṃśca pārthivavarasya kṛṣāṇagrāme jambudrumo 'bhavadanekaviśālaśākhaḥ /",
    "K10bsu022_u:2723": " dṛṣṭvā kumāra pratibuddha dukhena cotto dhiksaṃskṛteti bahuduḥkha kṛṣī karoti // Lal_11.18 //",
    "K10bsu022_u:2724": " so jambuchāyamupagamya vinītacitto tṛṇakāni gṛhya svaya saṃstaru saṃstaritvā /",
    "K10bsu022_u:2725": " paryaṅkamābhujiya ujju karitva kāyaṃ catvāri dhyāna śubha dhyāyi sa bodhisattvaḥ // Lal_11.19 //",
    "K10bsu022_u:2726": " pañcā ṛṣī khagapathena hi gacchamānā jambūya mūrdhni na prabhonti parākrametum /",
    "K10bsu022_u:2727": " te visthitā nihatamānamadāśca bhūtvā sarve samagrasahitā samudīkṣayanto // Lal_11.20 //",
    "K10bsu022_u:2728": " vaya meruparvatavaraṃ tatha cakravālān nirbhidya gacchama javena asajjamānāḥ /",
    "K10bsu022_u:2729": " te jambuvṛkṣa na prabhoma atikrametuṃ ko nvatra heturayamadya bhaviṣyatīha // Lal_11.21 //",
    "K10bsu022_u:2730": " avatīrya medinitale ca pratiṣṭhihitvā paśyanti śākyatanayaṃ tahi jambumūle /",
    "K10bsu022_u:2731": " jambunadārcisadṛśaṃ prabhatejaraśmiṃ paryaṅkabandhu tada dhyāyatu bodhisattvam // Lal_11.22 //",
    "K10bsu022_u:2732": " (Vaidya 94)",
    "K10bsu022_u:2733": " te vismitā daśanakhā kariyāna mūrdhni praṇatā kṛtāñjalipuṭā nipatan krameṣu /",
    "K10bsu022_u:2734": " sādho sujāta sumukhaṃ karuṇā jagasya śīghraṃ vibuddha amṛte vinayasva sattvān // Lal_11.23 //",
    "K10bsu022_u:2735": " parivṛtta sūrya na jahī sugatasya chāyā olambate drumavaraṃ yatha padmapatram /",
    "K10bsu022_u:2736": " devā sahasra bahavaḥ sthita añjalībhiḥ vandanti tasya caraṇau kṛtaniścayasya // Lal_11.24 //",
    "K10bsu022_u:2737": " śuddhodanaśca svagṛhe parimārgamāṇaḥ saṃpṛcchate kva nu gataḥ sa hi me kumāraḥ /",
    "K10bsu022_u:2738": " mātṛsvasā avaci mārgata no labhāmi saṃpṛcchatā narapate kva gataḥ kumāraḥ // Lal_11.25 //",
    "K10bsu022_u:2739": " śuddhodanastvaritu pṛcchati kāñcukīyaṃ dauvārikaṃ tathapi cāntajanaṃ samantāt /",
    "K10bsu022_u:2740": " dṛṣṭaṃ kumāra mama kenaci niṣkramanto śṛṇute varūpagatu deva kṛṣāṇagrāmam // Lal_11.26 //",
    "K10bsu022_u:2741": " so śīghrameva tvaritaṃ saha śākiyebhiḥ niṣkrāntu prekṣi kṛṣigrāmagiriṃ praviṣṭam /",
    "K10bsu022_u:2742": " yatha sūryakoṭiniyutāni samudgatāni tatha prekṣate hitakaraṃ śiriyā jvalantam // Lal_11.27 //",
    "K10bsu022_u:2743": " mukuṭaṃ ca khaṅga tatha pāduka chorayitvā kṛtvā daśāṅguli śire abhivandite tam /",
    "K10bsu022_u:2744": " sādhū subhūtavacanā ṛṣayo mahātmā vyaktaṃ kumāra abhiniṣkrami bodhihetoḥ // Lal_11.28 //",
    "K10bsu022_u:2745": " paripūrṇa dvādaśaśatā suprasannadevāḥ paccāśatā upagatā yatha śākiyānām /",
    "K10bsu022_u:2746": " dṛṣṭvā ca ṛddhi sugate guṇasāgarasya saṃbodhicittu janayaṃ dṛḍhaāśayena // Lal_11.29 //",
    "K10bsu022_u:2747": " (Vaidya 95)",
    "K10bsu022_u:2748": " so kampayitva trisahasra aśeṣabhūmiṃ smṛtu saṃprajānu pratibuddha tataḥ samādheḥ /",
    "K10bsu022_u:2749": " brahmasvaraḥ pitaramālapate dyutīmān utsṛjya tāta kṛṣigrāmabhato gaveṣa // Lal_11.30 //",
    "K10bsu022_u:2750": " yadi svarṇakāryu ahu svarṇa pravarṣayiṣye yadi vastrakāryu ahameva pradāsyi vastrāṃ /",
    "K10bsu022_u:2751": " atha dhānyakāryu ahameva pravarṣayiṣye samyakprayukta bhava sarvajage narendra // Lal_11.31 //",
    "K10bsu022_u:2752": " anuśāsayitva pitaraṃ janapāriṣadyāṃ tasmin kṣaṇe puravaraṃ puna so pravekṣī /",
    "K10bsu022_u:2753": " anuvartamāna jagataḥ sthihate puresmiṃ naiṣmkramyayuktamanasaḥ suviśuddhasattvaḥ // Lal_11.32 //",
    "K10bsu022_u:2754": " iti //",
    "K10bsu022_u:2755": " // iti śrīlalitavistare kṛṣigrāmaparivarto nāma ekādaśo 'dhyāyaḥ //",
    "K10bsu022_u:2756": " START Parivarta 12",
    "K10bsu022_u:2757": " (Vaidya 96)",
    "K10bsu022_u:2758": " śilpasaṃdarśanaparivarto dvādaśaḥ /",
    "K10bsu022_u:2759": " iti hi bhikṣavaḥ saṃvṛddhe kumāre rājā śuddhodano 'pareṇa samayena śākyagaṇena sārdhaṃ saṃsthāgāre niṣaṇṇo 'bhūt /",
    "K10bsu022_u:2760": " tatra te mahallakamahallakāḥ śākyā rājānaṃ śuddhodanamevamāhuḥ - yatkhalu devo jānīyāt /",
    "K10bsu022_u:2761": " ayaṃ sarvārthasiddhakumāro naimittikairbrāhmaṇaiḥ kṛtaniścayaiśca devairyadbhūyasaivaṃ nirdiṣṭo yadi kumāro 'bhiniṣkramiṣyati,",
    "K10bsu022_u:2762": " tathāgato bhaviṣyatyarhan samyaksaṃbuddhaḥ /",
    "K10bsu022_u:2763": " uta nābhiniṣkramiṣyati rājā bhaviṣyati cakravartī caturaṅgo vijitavān dhārmiko dharmarājaḥ saptaratnasamanvāgataḥ /",
    "K10bsu022_u:2764": " tasyemāni sapta ratnāni bhaviṣyanti /",
    "K10bsu022_u:2765": " tadyathā - cakraratnaṃ hastiratnaṃ aśvaratnaṃ maṇiratnaṃ strīratnaṃ gṛhapatiratnaṃ pariṇāyakaratnam /",
    "K10bsu022_u:2766": " evaṃ saptaratnam /",
    "K10bsu022_u:2767": " saṃpūrṇaṃ cāsya putrasahasraṃ bhaviṣyati śūrāṇāṃ varāṅgarūpiṇāṃ parasainyapramardakānām /",
    "K10bsu022_u:2768": " sa imaṃ pṛthivīmaṇḍalamadaṇḍenāśastreṇābhinirjityādhyāvasiṣyati saha dharmeṇeti /",
    "K10bsu022_u:2769": " tasmānniveśanaṃ kumārasya kriyatāmiti /",
    "K10bsu022_u:2770": " tatra strīgaṇaparivṛto ratiṃ vetsyati,",
    "K10bsu022_u:2771": " nābhiniṣkramiṣyati /",
    "K10bsu022_u:2772": " evamasmākaṃ cakravartivaṃśasya cānupacchedo bhaviṣyati /",
    "K10bsu022_u:2773": " mānitāśca bhaviṣyāmo 'navadyāśca sarvakoṭarājabhiḥ //",
    "K10bsu022_u:2774": " tato rājā śuddhodana evamāha - yadyevaṃ tena hi vyavalokayata kamatā kanyā kumārasyānurūpā syāt /",
    "K10bsu022_u:2775": " tatra pañcamātrāṇi śākyaśatāni /",
    "K10bsu022_u:2776": " ekaika evamāha - mama duhitā anurūpā syāt kumārasya /",
    "K10bsu022_u:2777": " surūpā mama duhiteti /",
    "K10bsu022_u:2778": " rājā prāha - durāsadaḥ kumāraḥ /",
    "K10bsu022_u:2779": " tat prativedayiṣyāmastāvat kumārasya,",
    "K10bsu022_u:2780": " katamā te kanyā rocata iti /",
    "K10bsu022_u:2781": " tataśca te sarve saṃnipatya kumārasyaināṃ prakṛtimārocayanti sma /",
    "K10bsu022_u:2782": " tān kumāra uvāca - saptame divase prativacanaṃ śroṣyatheti //",
    "K10bsu022_u:2783": " tato bodhisattvasyaitadabhavat -",
    "K10bsu022_u:2784": " vidita mama ananta kāmadoṣāḥ saraṇasarvairasaśokaduḥkhamūlāḥ /",
    "K10bsu022_u:2785": " bhayakara viṣapatrasaṃnikāśāḥ jvalananibhā asidhāratulyarūpāḥ // Lal_12.1 //",
    "K10bsu022_u:2786": " kāmaguṇi na me 'sti chandarāgo na ca ahu śobhami istrigāramadhye /",
    "K10bsu022_u:2787": " yannu ahu vane vaseya tūṣṇīṃ dhyānasamādhisukhena śāntacittaḥ // Lal_12.2 //",
    "K10bsu022_u:2788": " iti //",
    "K10bsu022_u:2789": " (Vaidya 97)",
    "K10bsu022_u:2790": " sa punarapi mīmāṃsopāyakauśalyamāmukhīkṛtya sattvaparipākamavekṣamāṇo mahākarūṇāṃ saṃjanayya tasyāṃ velāyāmimāṃ gāthāmabhāṣata -",
    "K10bsu022_u:2791": " saṃkīrṇi paṅki padumāni vivṛddhimanti ākīrṇa rāja naramadhyi labhāti pūjām /",
    "K10bsu022_u:2792": " yada bodhisattva parivārabalaṃ labhante tada sattvakoṭinayutānyamṛte vinenti // Lal_12.3 //",
    "K10bsu022_u:2793": " ye cāpi pūrvaka abhūdvidu bodhisattvāḥ sarvebhi bhārya suta darśita istrigārāḥ /",
    "K10bsu022_u:2794": " na ca rāgarakta na ca dhyānasukhebhi bhraṣṭāḥ hantānuśikṣayi ahaṃ pi guṇeṣu teṣām // Lal_12.4 //",
    "K10bsu022_u:2795": " na ca prākṛtā mama vadhū anukūla yā syād yasyā na iṣyatu guṇā sada satyavākyam /",
    "K10bsu022_u:2796": " yā cinti mahyamabhirādhayate 'pramattā rūpeṇa janmakulagotratayā suśuddhā // Lal_12.5 //",
    "K10bsu022_u:2797": " so gāthalekha likhite guṇaarthayuktā yā kanya īdṛśa bhave mama tāṃ varethā /",
    "K10bsu022_u:2798": " na mamārthu prākṛtajanena asaṃvṛtena yasyā guṇā kathayamī mama tāṃ varethā // Lal_12.6 //",
    "K10bsu022_u:2799": " yā rūpayauvanavarā na ca rūpamattā mātā svasā va yatha vartati maitracittā /",
    "K10bsu022_u:2800": " tyāge ratā śramaṇabrāhmaṇadānaśīlā tāṃ tādṛśāṃ mama vadhūṃ varayasva tāta // Lal_12.7 //",
    "K10bsu022_u:2801": " yasyā na mānu na khilo na ca doṣamasti na ca śāṭhya īrṣya na ca māya na ujjubhraṣṭā /",
    "K10bsu022_u:2802": " svapnāntare 'pi purūṣe na pare 'bhiraktā tuṣṭā svakena patinā śayate 'pramattā // Lal_12.8 //",
    "K10bsu022_u:2803": " na ca garvitā na pi ca uddhata na pragalbhā nirmāna mānavigatāpi ca ceṭibhūtā /",
    "K10bsu022_u:2804": " (Vaidya 98)",
    "K10bsu022_u:2805": " na ca pānagṛddha na raseṣu na śabdagandhe nirlobhabhidhyavigatā svadhanena tuṣṭā // Lal_12.9 //",
    "K10bsu022_u:2806": " satye sthitā na pi ca cañcala naiva bhrāntā na ca uddhatonnatasthitā hirivastrachannā /",
    "K10bsu022_u:2807": " na ca dṛṣṭimaṅgalaratā sada dharmayuktā kāyena vāca manasā sada śuddhabhāvā // Lal_12.10 //",
    "K10bsu022_u:2808": " na ca styānamiddhabahulā na ca mānamūḍhā mīmāṃsayukta sukṛtā sada dharmacārī /",
    "K10bsu022_u:2809": " śvaśrau ca tasya śvaśure yatha śāstṛpremā dāsī kalatra jani yādṛśamātmaprema // Lal_12.11 //",
    "K10bsu022_u:2810": " śāstre vidhijña kuśalā gaṇikā yathaiva paścāt svapet prathamamutthihate ca śayyāta /",
    "K10bsu022_u:2811": " maitrānuvarti akuhāpi ca mātṛbhūtā etādṛśīṃ mi nṛpate vadhukāṃ vṛṇīṣva // Lal_12.12 //",
    "K10bsu022_u:2812": " iti //",
    "K10bsu022_u:2813": " atha khalu bhikṣavo rājā śuddhodana imā gāthā vācayitvā purohitamāmantrayate sma - gaccha tvaṃ mahābrāhmaṇa kapilavastumahānagare /",
    "K10bsu022_u:2814": " sarvagṛhāṇyanupraviśya kanyā vyavalokaya /",
    "K10bsu022_u:2815": " yasyā ete guṇāḥ saṃvidyante kṣatriyakanyāyā vā brāhmaṇakanyāyā vā vaiśyakanyāyā vā śūdrakanyāyā vā tāṃ kanyāmasmākaṃ prativedaya /",
    "K10bsu022_u:2816": " tatkasmāddhetoḥ?",
    "K10bsu022_u:2817": " na hi kumāraḥ kulārthiko na gotrārthikaḥ /",
    "K10bsu022_u:2818": " guṇārthika eva kumāraḥ //",
    "K10bsu022_u:2819": " tasyāṃ ca velāyāmimāṃ gāthāmabhāṣata -",
    "K10bsu022_u:2820": " brāhmaṇīṃ kṣatriyāṃ kanyāṃ veśyāṃ śūdrīṃ tathaiva ca /",
    "K10bsu022_u:2821": " yasyā ete guṇāḥ santi tāṃ me kanyāṃ pravedaya // Lal_12.13 //",
    "K10bsu022_u:2822": " na kulena na gotreṇa kumāro mama vismitaḥ /",
    "K10bsu022_u:2823": " guṇe satye ca dharme ca tatrāsya ramate manaḥ // Lal_12.14 //",
    "K10bsu022_u:2824": " iti //",
    "K10bsu022_u:2825": " atha khalu bhikṣavaḥ sa purohitastaṃ gāthālekhaṃ gṛhītvā kapilavastuni mahānagare gṛhādgṛhaṃ vyavalokayan gatvā hiṇḍan kanyāṃ paryeṣate sma",
    "K10bsu022_u:2826": " evaṃguṇayuktāmapaśyan (na caiva guṇayuktāṃ kanyāṃ) /",
    "K10bsu022_u:2827": " so 'nupūrveṇa vicaran yena daṇḍapāṇeḥ śākyasya niveśanaṃ tenopasaṃkrāmat /",
    "K10bsu022_u:2828": " sa taṃ niveśanaṃ praviṣṭo 'drākṣīt kanyāmabhirūpāṃ prāsādikāṃ darśanīyāṃ paramayā",
    "K10bsu022_u:2829": " śubhavarṇapuṣkaratayā samanvāgatāṃ nātidīrghāṃ nātihrasvāṃ nātisthūlāṃ nātikṛśāṃ",
    "K10bsu022_u:2830": " nātigaurāṃ nātikṛṣṇāṃ prathamayauvanāvasthāṃ strīratnamiva khyāyamānām /",
    "K10bsu022_u:2831": " (Vaidya 99)",
    "K10bsu022_u:2832": " atha sā dārikā purohitasya caraṇau gṛhītvā evamāha - kena te mahābrāhmaṇa kāryam?",
    "K10bsu022_u:2833": " purohita āha -",
    "K10bsu022_u:2834": " śuddhodanasya tanayaḥ paramābhirūpo dvātriṃśalakṣaṇadharo guṇatejayuktaḥ /",
    "K10bsu022_u:2835": " teneti gātha likhitā guṇaye vadhūnāṃ yasyā guṇāsti hi ime sa hi tasya patnī // Lal_12.15 //",
    "K10bsu022_u:2836": " sa tasyāstaṃ lekhamupanāmayati sma //",
    "K10bsu022_u:2837": " atha sā dārikā taṃ gāthālekhaṃ vācayitvā smitamupadarśya taṃ purohitaṃ gāthayādhyabhāṣat -",
    "K10bsu022_u:2838": " mahyeti brāhmaṇa guṇā anurūpa sarve so me patirbhavatu saumya surūparūpaḥ /",
    "K10bsu022_u:2839": " bhaṇahi kumāru yadi kārya ma hū vilamba mā hīnaprākṛtajanena bhaveya vāsaḥ // Lal_12.16 //",
    "K10bsu022_u:2840": " iti //",
    "K10bsu022_u:2841": " atha sa khalu purohito rājānaṃ śuddhodanamupasaṃkramyaiva tamarthamārocayati sma - dṛṣṭā mayā deva kanyā yā kumārasyānurūpā syāt /",
    "K10bsu022_u:2842": " āha - kasyāsau?",
    "K10bsu022_u:2843": " āha - daṇḍapāṇerdeva śākyasya duhitā //",
    "K10bsu022_u:2844": " atha rājñaḥ śuddhodanasyaitadabhavat - durāsadaḥ kumāraḥ śubhādhimuktaśca /",
    "K10bsu022_u:2845": " prāyeṇa ca mātṛgrāmo 'saṃvidyamānaguṇo 'pi guṇānāmātmani prajānīte /",
    "K10bsu022_u:2846": " yannvahamaśokabhāṇḍakāni kārayeyam,",
    "K10bsu022_u:2847": " yāni kumāraḥ sarvadārikābhyo 'nuprayacchet /",
    "K10bsu022_u:2848": " tatra yasyāṃ dārikāyāṃ kumārasya cakṣurabhiniveśyati,",
    "K10bsu022_u:2849": " tāṃ kumārasya varayiṣyāmīti //",
    "K10bsu022_u:2850": " atha khalu rājā śuddhodano 'śokabhāṇḍāni kārayati sma suvarṇamayāni rūpyamayāni nānāratnamayāni /",
    "K10bsu022_u:2851": " kārayitvā ca kapilavastuni mahānagare ghaṇṭāghoṣaṇāṃ kārayāmāsa - saptame divase kumāro darśanaṃ dāsyati,",
    "K10bsu022_u:2852": " aśokabhāṇḍakāni ca dārikābhyo viśrāṇayiṣyati /",
    "K10bsu022_u:2853": " tatra sarvadārikābhiḥ saṃsthāgāre saṃnipatitavyamiti //",
    "K10bsu022_u:2854": " iti hi bhikṣavaḥ saptame divase bodhisattvaḥ saṃsthāgāramupasaṃkramya bhadrāsane nyaṣīdat /",
    "K10bsu022_u:2855": " rājāpi śuddhodano 'dṛśyapuruṣān sthāpayati sma - yasyāṃ dārikāyāṃ kumārasya cakṣuḥ saṃniviśet,",
    "K10bsu022_u:2856": " tāṃ mamārocayadhvamiti //",
    "K10bsu022_u:2857": " iti hi bhikṣavo yāvantyaḥ kapilavastuni mahānagare dārikāstāḥ sarvā yena saṃsthāgāro yena ca bodhisattvastenopasaṃkrāman bodhisattvasya darśanāya aśokabhāṇḍakāni ca pratigṛhītum //",
    "K10bsu022_u:2858": " (Vaidya 100)",
    "K10bsu022_u:2859": " iti hi bhikṣavo bodhisattvo yathāgatābhyastābhyo dārikābhyo 'śokabhāṇḍakānyanuprayacchati sma /",
    "K10bsu022_u:2860": " tāśca dārikā na śaknuvanti sma bodhisattvasya śriyaṃ tejaśca soḍhum /",
    "K10bsu022_u:2861": " tā aśokabhāṇḍakāni gṛhītvā śīghraṃ śīghrameva prakrāmanti sma //",
    "K10bsu022_u:2862": " atha daṇḍapāṇeḥ śākyasya duhitā gopā nāma śākyakanyā,",
    "K10bsu022_u:2863": " sā dāsīgaṇaparivṛtā puraskṛtā yena saṃsthāgāro yena ca bodhisattvastenopasaṃkrāmat /",
    "K10bsu022_u:2864": " upasaṃkramyaikānte 'sthāt bodhisattvamanimeṣābhyāṃ nayanābhyāṃ prekṣamāṇā /",
    "K10bsu022_u:2865": " tadyadā bodhisattvena sarvāṇyaśokabhāṇḍāni dattāni,",
    "K10bsu022_u:2866": " tadā sā bodhisattvamupasaṃkramya prahasitavadanā bodhisattvamevamāha - kumāra kiṃ te mayāpanītaṃ yastvaṃ māṃ vimānayasi?",
    "K10bsu022_u:2867": " āha - nāhaṃ tvāṃ vimānayāmi,",
    "K10bsu022_u:2868": " api tu khalu punastvamabhipaścādāgateti /",
    "K10bsu022_u:2869": " sa tasyai cānekaśatasahasramūlyamaṅgulīyakaṃ nirmucya prādāt //",
    "K10bsu022_u:2870": " sā prāha - idamahaṃ kumāra tavāntikādarhāmi?",
    "K10bsu022_u:2871": " āha - imāni madīyānyābharaṇāni, gṛhyatām /",
    "K10bsu022_u:2872": " sā āha - na vayaṃ kumāraṃ vyalaṃkariṣyāmaḥ?",
    "K10bsu022_u:2873": " alaṃkariṣyāmo vayaṃ kumāram /",
    "K10bsu022_u:2874": " ityuktvā sā kanyā prakrāmat //",
    "K10bsu022_u:2875": " tatastairguhyapuruṣai rājānaṃ śuddhodanamupasaṃkramyaiṣa vṛttānto nivedito 'bhūt - deva daṇḍapāṇeḥ śākyasya duhitā gopā nāma śākyakanyā,",
    "K10bsu022_u:2876": " tasyāṃ kumārasya cakṣurniviṣṭam,",
    "K10bsu022_u:2877": " muhūrtaṃ ca tayoḥ saṃlāpo 'bhūt //",
    "K10bsu022_u:2878": " ityetatkhalu vacanaṃ śrutvā rājā śuddhodano daṇḍapāṇeḥ śākyasya purohitaṃ dautyena preṣayati sma - yā te duhitā,",
    "K10bsu022_u:2879": " sā mama kumārasya pradīyatāmiti //",
    "K10bsu022_u:2880": " daṇḍapāṇirāha - ārya kumāro gṛhe sukhasaṃvṛddhaḥ /",
    "K10bsu022_u:2881": " asmākaṃ cāyaṃ kuladharmaḥ śilpajñasya kanyā dātavyā nāśilpajñasyeti /",
    "K10bsu022_u:2882": " kumāraśca na śilpajño nāsidhanuṣkalāpayuddhasālambhavidhijñaḥ /",
    "K10bsu022_u:2883": " tatkathamaśilpajñāyāhaṃ duhitaraṃ dāsyāmi?",
    "K10bsu022_u:2884": " ityetacca rājñaḥ prativeditam /",
    "K10bsu022_u:2885": " tato rājña etadabhavat - dvirapīdamahaṃ sahadharmeṇa coditaḥ /",
    "K10bsu022_u:2886": " yadāpi mayoktaṃ kasmācchākyakumārāḥ kumārasyopasthānāya nāgacchantīti tadāpyahamabhihitaḥ - kiṃ vayaṃ maṇḍakasyopasthānaṃ kariṣyāma iti /",
    "K10bsu022_u:2887": " etarhyapyevamiti pradhyāyanniṣaṇṇo 'bhūt //",
    "K10bsu022_u:2888": " bodhisattvaścainaṃ vṛttāntamaśroṣīt /",
    "K10bsu022_u:2889": " śrutvā ca yena rājā śuddhodanastenopasaṃkrāmat /",
    "K10bsu022_u:2890": " upasaṃkramyaivamāha - deva kimidaṃ dīnamanāstiṣṭhasi?",
    "K10bsu022_u:2891": " rājā āha - alaṃ te kumāra anena /",
    "K10bsu022_u:2892": " kumāra āha - deva sarvathā tāvadavaśyabhevamākhyātavyam /",
    "K10bsu022_u:2893": " yāvattrirapi bodhisattvo rājānaṃ śuddhodanaṃ paripṛcchati sma //",
    "K10bsu022_u:2894": " (Vaidya 101)",
    "K10bsu022_u:2895": " tato rājā śuddhodano bodhisattvāya tāṃ prakṛtimārocayati sma /",
    "K10bsu022_u:2896": " tāṃ śrutvā bodhisattva āha - deva asti punariha nagare kaścidyo mayā sārdhaṃ samarthaḥ śilpena śilapamupadarśayitum?",
    "K10bsu022_u:2897": " tato rājā śuddhodanaḥ prahasitavadano bodhisattvamevamāha - śakyasi punastvaṃ putra śilpamupadarśayitum?",
    "K10bsu022_u:2898": " sa āha - bāḍhaṃ śakyāmi deva /",
    "K10bsu022_u:2899": " tena hi saṃnipātyantāṃ sarvaśilpajñāḥ,",
    "K10bsu022_u:2900": " yeṣāṃ purataḥ svaṃ śilpamupadarśayiṣyāmi //",
    "K10bsu022_u:2901": " tato rājā śuddhodanaḥ kapilavastuni mahānagaravare ghaṇṭāghoṣaṇāṃ kārayati sma - saptame divase kumāraḥ svaṃ śilpamupadarśayati /",
    "K10bsu022_u:2902": " tatra sarvaśilpajñaiḥ saṃnipatitavyam //",
    "K10bsu022_u:2903": " tatra saptame divase pañcamātrāṇi śākyakumāraśatāni saṃnipatitānyabhūvan /",
    "K10bsu022_u:2904": " daṇḍapāṇeśca śākyasya duhitā gopā nāma śākyakanyā jayapatākā sthāpitābhūt - yo vā atra asidhanuṣkalāpayuddhasālambheṣu jeṣyati,",
    "K10bsu022_u:2905": " tasyaiṣā bhaviṣyatīti //",
    "K10bsu022_u:2906": " tatra sarvapurato devadattaḥ kumāro nagarādabhiniṣkrāmati sma /",
    "K10bsu022_u:2907": " śvetaśca hastī mahāpramāṇo bodhisattvasyārthe nagaraṃ praveśyate sma /",
    "K10bsu022_u:2908": " tatra devadattaḥ kumāra īrṣyayā ca śākyabalamadena ca mattaḥ /",
    "K10bsu022_u:2909": " sa taṃ hastināgaṃ vāmena pāṇinā śuṇḍāyāṃ gṛhītvā dakṣiṇena pāṇinā capeṭayā ekaprahāreṇaiva hato 'bhūt //",
    "K10bsu022_u:2910": " tasyānantaraṃ sundaranandakumāro 'bhiniṣkrāmati sma /",
    "K10bsu022_u:2911": " so 'drākṣīttaṃ hastināgaṃ nagaradvāre hatam /",
    "K10bsu022_u:2912": " dṛṣṭvā ca paryapṛcchat - kenāyaṃ hata iti /",
    "K10bsu022_u:2913": " tatra mahājanakāya āha - devadatteneti /",
    "K10bsu022_u:2914": " sa āha - aśobhanamidaṃ devadattasya /",
    "K10bsu022_u:2915": " sa taṃ hastināgaṃ lāṅgūle gṛhītvā nagaradvārādapakarṣati sma //",
    "K10bsu022_u:2916": " tadanantaraṃ bodhisattvo rathābhirūḍho 'bhiniṣkrāmati sma /",
    "K10bsu022_u:2917": " adrākṣīdbodhisattvastaṃ hastinaṃ hatam /",
    "K10bsu022_u:2918": " dṛṣṭvā ca paryapṛcchat - kenāyaṃ hata iti /",
    "K10bsu022_u:2919": " āhuḥ - devadatteneti /",
    "K10bsu022_u:2920": " āha - aśobhanaṃ devadattasya /",
    "K10bsu022_u:2921": " kena punarasmānnagaradvārādapakarṣita iti /",
    "K10bsu022_u:2922": " āhuḥ - sundaranandeneti /",
    "K10bsu022_u:2923": " āha - śobhanamidaṃ sundaranandasya /",
    "K10bsu022_u:2924": " kiṃ tu mahākāyo 'yaṃ sattvaḥ /",
    "K10bsu022_u:2925": " so 'yaṃ klinnaḥ sarvanagaraṃ daurgandhena sphuriṣyatīti //",
    "K10bsu022_u:2926": " tataḥ kumāro rathasya evaikaṃ pādaṃ bhūmau prasārya pādāṅguṣṭhena taṃ hastināgaṃ",
    "K10bsu022_u:2927": " lāṅgūle gṛhitvā sapta prākārān sapta ca parikhānatikramya bahirnagarasya krośamātre prakṣipati sma /",
    "K10bsu022_u:2928": " yatra va pradeśe sa hastī patitastasmin pradeśe mahadbilaṃ saṃvṛttaṃ yatsāṃprataṃ hastigartetyabhidhīyate //",
    "K10bsu022_u:2929": " tatra devamanujāḥ śatasahasrāṇi hāhākārakilakilāprakṣveḍitaśatasahasrāṇi prāmuñcan /",
    "K10bsu022_u:2930": " cailavikṣepāṃścākārṣuḥ /",
    "K10bsu022_u:2931": " gaganatalagatāśca devaputrā ime gāthe 'bhāṣanta -",
    "K10bsu022_u:2932": " yatha mattagajendragatīnāṃ pādāṅguṣṭhatalena gajendram /",
    "K10bsu022_u:2933": " sapta purāparikhā atikramya kṣiptu bahiḥ svapurātu ayaṃ hi // Lal_12.17 //",
    "K10bsu022_u:2934": " (Vaidya 102)",
    "K10bsu022_u:2935": " niḥsaṃśayameṣa sumedhā mānabalena samucchritakāyān /",
    "K10bsu022_u:2936": " saṃsārapurātu bahirdhā eka kṣapiṣyati prajñabalena // Lal_12.18 //",
    "K10bsu022_u:2937": " iti hi pañcamātrāṇi śākyakumāraśatāni nagarānniṣkamya yenānyatamaḥ pṛthivīpradeśo yatra śākyakumārāḥ śilpamupadarśayanti sma tenopasaṃkrāman",
    "K10bsu022_u:2938": " rājāpi śuddhodano mahallakamahallakāśca śākyā mahāṃśca janakāyo yenāsau pṛthivīpradeśastenopasaṃkrāman bodhisattvasya cānyeṣāṃ ca śākyakumārāṇāṃ śilpaviśeṣaṃ draṣṭukāmāḥ //",
    "K10bsu022_u:2939": " tatra ādita eva ye śākyakumārā lipyāṃ paṭuvidhijñāste bodhisattvena sārdhaṃ lipiṃ viśeṣayanti sma /",
    "K10bsu022_u:2940": " tatra taiḥ śākyairviśvāmitra ācāryaḥ sākṣī sthāpito 'bhūt - sa tvaṃ vyavalokaya katamo 'tra kumāro lipijñāne viśiṣyate yadi vā lekhyato yadi vā bahulipiniryāṇataḥ /",
    "K10bsu022_u:2941": " atha viśvāmitra ācāryaḥ pratyakṣo bodhisattvasya lipijñāne smitamupadarśayannime gāthe 'bhāṣata -",
    "K10bsu022_u:2942": " manuṣyaloke 'tha ca devaloke gandharvaloke 'pyasurendraloke /",
    "K10bsu022_u:2943": " yāvanti kecillipi sarvaloke tatraiṣa pāraṃgatu śuddhasattvaḥ // Lal_12.19 //",
    "K10bsu022_u:2944": " nāmāpi yūyaṃ ca ahaṃ ca teṣāṃ lipīna jānāma na cākṣarāṇām /",
    "K10bsu022_u:2945": " yānyeṣa jānāti manuṣyacandro ahamatra pratyakṣu vijeṣyate 'yam // Lal_12.20 //",
    "K10bsu022_u:2946": " śākyā āhuḥ - viśiṣyatāṃ tāvatkumāro lipijñāne /",
    "K10bsu022_u:2947": " saṃkhyājñāne kumāro viśeṣayitavyo jijñāsyaśca /",
    "K10bsu022_u:2948": " tatrārjuno nāma śākyagaṇako mahāmātraḥ saṃkhyāgaṇanāsu pāraṃgataḥ,",
    "K10bsu022_u:2949": " sa sākṣī sthāpito 'bhūt - sa tvaṃ vyavalokaya katamo 'tra kumāro viśiṣyate saṃkhyājñānata iti /",
    "K10bsu022_u:2950": " tatra bodhisattvaścoddiśati sma,",
    "K10bsu022_u:2951": " ekaśca śākyakumāro nikṣipati sma,",
    "K10bsu022_u:2952": " na ca pariprāpayati sma /",
    "K10bsu022_u:2953": " bodhisattvasyaika dvau trayaścatvāraḥ pañcadaśa viṃśattriṃśaccatvāriṃśatpañcāśacchataṃ yāvatpañcāpi śākyakumāraśatāni yugapatkāle nikṣipanti",
    "K10bsu022_u:2954": " na ca pariprāpayanti sma /",
    "K10bsu022_u:2955": " tato bodhisattva āha - uddiśata yūyam,",
    "K10bsu022_u:2956": " ahaṃ nikṣepsyāmīti /",
    "K10bsu022_u:2957": " tatraikaśākyakumāro bodhisattvasyoddiśati sma,",
    "K10bsu022_u:2958": " na ca pariprāpayati sma /",
    "K10bsu022_u:2959": " dvāvapi trayo 'pi pañcāpi daśāpi viṃśatyapi triṃśadapi catvāriṃśadapi pañcāśadapi yāvatpañcāpi śākyakumāraśatāni yugapaduddiśanti sma /",
    "K10bsu022_u:2960": " na ca pariprāpayanti sma bodhisattvasya nikṣipataḥ //",
    "K10bsu022_u:2961": " bodhisattva āha - alamalamanena vivādena /",
    "K10bsu022_u:2962": " sarva idānīmekībhūtvā mamoddiśata,",
    "K10bsu022_u:2963": " ahaṃ nikṣepsyāmīti /",
    "K10bsu022_u:2964": " tatra pañcamātrāṇi śākyakumāraśatānyekavacanodāhāreṇāpūrvacaritaṃ samuddiśanti sma,",
    "K10bsu022_u:2965": " bodhisattvaścāsaṃmūḍho nikṣipati sma /",
    "K10bsu022_u:2966": " evamaparyantāḥ sarvaśākyakumārāḥ,",
    "K10bsu022_u:2967": " atha paryantaśca bodhisattvaḥ //",
    "K10bsu022_u:2968": " tato 'rjuno gaṇakamahāmātra āścaryaprāpta ime gāthe 'bhāṣata -",
    "K10bsu022_u:2969": " jñānasya śīghratā sādhu buddhe saṃparipṛcchatā /",
    "K10bsu022_u:2970": " pañcamātraśatānyete dhiṣṭhitā gaṇanāpathe // Lal_12.21 //",
    "K10bsu022_u:2971": " (Vaidya 103)",
    "K10bsu022_u:2972": " īdṛśī ca iyaṃ prajñā buddhirjñānaṃ smṛtirmatiḥ /",
    "K10bsu022_u:2973": " adyāpi śikṣate cāyaṃ gaṇitaṃ jñānasāgaraḥ // Lal_12.22 //",
    "K10bsu022_u:2974": " tataḥ sarvaśākyagaṇa āścaryaprāptaḥ paramavismayāpanno 'bhūt /",
    "K10bsu022_u:2975": " ekakaṇṭhāścemāṃ vācamabhāṣanta - jayati jayati bhoḥ sarvārthasiddhaḥ kumāraḥ /",
    "K10bsu022_u:2976": " sarve cāsanebhya utthāya kṛtāñjalipuṭā bhūtvā bodhisattvaṃ namaskṛtya rājānaṃ śuddhodanametadavocan - lābhāste mahārāja paramasulabdhāḥ,",
    "K10bsu022_u:2977": " yasya te putra evaṃ śīghralaghujavacapalaparipṛcchāpratibhāna iti //",
    "K10bsu022_u:2978": " atha sa rājā śuddhodano bodhisattvamevamāha - śakyasi putra arjunena gaṇakamahāmātreṇa sārdhaṃ saṃkhyājñānakauśalyagaṇanāgatimanupraveṣṭum?",
    "K10bsu022_u:2979": " tena hi gaṇyatām /",
    "K10bsu022_u:2980": " athārjuno gaṇakamahāmātro bodhisattvamevamāha - jānīṣe tvaṃ kumāra koṭiśatottarāṃ nāma gaṇanāgatim?",
    "K10bsu022_u:2981": " bodhisattva āha - śakyāmi deva /",
    "K10bsu022_u:2982": " āha - jānāmyaham /",
    "K10bsu022_u:2983": " āha - kathaṃ punaḥ koṭiśatottarā gaṇanāgatiranupraveṣṭavyā?",
    "K10bsu022_u:2984": " bodhisattva āha - śataṃ koṭīnāmayutaṃ nāmocyate /",
    "K10bsu022_u:2985": " śatamayutānāṃ niyuto nāmocyate /",
    "K10bsu022_u:2986": " śataṃ niyutānāṃ kaṅkaraṃ nāmocyate /",
    "K10bsu022_u:2987": " śataṃ kaṅkarāṇāṃ vivaraṃ nāmocyate /",
    "K10bsu022_u:2988": " śataṃ vivarāṇāmakṣobhyaṃ nāmocyate /",
    "K10bsu022_u:2989": " śatamakṣobhyāṇāṃ vivāhaṃ nāmocyate /",
    "K10bsu022_u:2990": " śataṃ vivāhānāmutsaṅgaṃ nāmocyate /",
    "K10bsu022_u:2991": " śatamutsaṅgānāṃ bahulaṃ nāmocyate /",
    "K10bsu022_u:2992": " śataṃ bahulānāṃ nāgabalaṃ nāmocyate /",
    "K10bsu022_u:2993": " śataṃ nāgabalānāṃ tiṭilambhaṃ nāmocyate /",
    "K10bsu022_u:2994": " śataṃ tiṭilambhānāṃ vyavasthānaprajñaptirnāmocyate /",
    "K10bsu022_u:2995": " śataṃ vyavasthānaprajñaptīnāṃ hetuhilaṃ nāmocyate /",
    "K10bsu022_u:2996": " śataṃ hetuhilānāṃ karakurnāmocyate /",
    "K10bsu022_u:2997": " śataṃ karakūṇāṃ hetvindriyaṃ nāmocyate /",
    "K10bsu022_u:2998": " śataṃ hetvindriyāṇāṃ samāptalambhaṃ nāmocyate /",
    "K10bsu022_u:2999": " śataṃ samāptalambhānāṃ gaṇanāgatirnāmocyate /",
    "K10bsu022_u:3000": " śataṃ gaṇanāgatīnāṃ niravadyaṃ nāmocyate /",
    "K10bsu022_u:3001": " śataṃ niravadyānāṃ mudrābalaṃ nāmocyate /",
    "K10bsu022_u:3002": " śataṃ mudrābalānāṃ sarvabalaṃ nāmocyate /",
    "K10bsu022_u:3003": " śataṃ sarvabalānāṃ visaṃjñāgatī nāmocyate /",
    "K10bsu022_u:3004": " śataṃ visaṃjñāgatīnāṃ sarvasaṃjñā nāmocyate /",
    "K10bsu022_u:3005": " śataṃ sarvasaṃjñānāṃ vibhūtaṃgamā nāmocyate /",
    "K10bsu022_u:3006": " śataṃ vibhūtaṃgamānāṃ tallakṣaṇaṃ nāmocyate /",
    "K10bsu022_u:3007": " iti hi tallakṣaṇagaṇanayā sumerūparvatarājo lakṣanikṣepakriyayā parikṣayaṃ gacchet /",
    "K10bsu022_u:3008": " ato 'pyuttari dhvajāgravatī nāma gaṇanā,",
    "K10bsu022_u:3009": " yasyāṃ gaṇanāyāṃ gaṅgānadīvālikāsamā lakṣanikṣepakriyayā parikṣayaṃ gaccheyuḥ /",
    "K10bsu022_u:3010": " ato 'pyuttari dhvajāgraniśāmaṇī nāma gaṇanā /",
    "K10bsu022_u:3011": " ato 'pyuttari vāhanaprajñaptirnāma /",
    "K10bsu022_u:3012": " ato 'pyuttari iṅgā nāma /",
    "K10bsu022_u:3013": " ato 'pyuttari kuruṭu nāma /",
    "K10bsu022_u:3014": " ato 'pyuttari kuruṭāvi nāma /",
    "K10bsu022_u:3015": " ato 'pyuttari sarvanikṣepā nāma gaṇanā,",
    "K10bsu022_u:3016": " yasyāṃ gaṇanāyāṃ daśa gaṅgānadīvālikāsamā lakṣanikṣepakriyayā parikṣayaṃ gaccheyuḥ /",
    "K10bsu022_u:3017": " ato 'pyuttari agrasārā nāma gaṇanā,",
    "K10bsu022_u:3018": " yatra koṭīśataṃ gaṅgānadīvālikāsamā lakṣanikṣepāḥ parikṣayaṃ gaccheyuḥ /",
    "K10bsu022_u:3019": " ato 'pyuttari paramāṇurajaḥpraveśānugatānāṃ gaṇanā,",
    "K10bsu022_u:3020": " yatra tathāgataṃ sthāpayitvā bodhimaṇḍavarāgragataṃ ca sarvaṃdharmābhiṣekābhimukhaṃ",
    "K10bsu022_u:3021": " bodhisattvaṃ nānyaḥ kaścitsattvaḥ sattvanikāye saṃvidyate ya etāṃ gaṇanāṃ prajānāti",
    "K10bsu022_u:3022": " anyatrāhaṃ vā yo vā syānmādṛśaḥ /",
    "K10bsu022_u:3023": " evaṃ caramabhāviko viniṣkrāntagṛhavāso bodhisattvaḥ //",
    "K10bsu022_u:3024": " (Vaidya 104)",
    "K10bsu022_u:3025": " arjuno 'vocat - kathaṃ kumāra paramāṇurajaḥpraveśagaṇanānupraveṣṭavyā?",
    "K10bsu022_u:3026": " bodhisattva āha - sapta paramāṇurajāṃsyaṇuḥ /",
    "K10bsu022_u:3027": " saptāṇavastrutiḥ /",
    "K10bsu022_u:3028": " saptatruterekaṃ vātāyanarajaḥ /",
    "K10bsu022_u:3029": " sapta vātāyanarajāṃsyekaṃ śaśarajaḥ /",
    "K10bsu022_u:3030": " sapta śaśarajāṃsyekameḍakarajaḥ /",
    "K10bsu022_u:3031": " saptaiḍakarajāṃsyekaṃ gorajaḥ /",
    "K10bsu022_u:3032": " sapta gorajāṃsyekaṃ likṣārajaḥ /",
    "K10bsu022_u:3033": " sapta likṣāḥ sarṣapaḥ /",
    "K10bsu022_u:3034": " saptasarṣapādyavaḥ /",
    "K10bsu022_u:3035": " saptayavādaṅgulīparva /",
    "K10bsu022_u:3036": " dvādaśāṅgulīparvāṇi vitastiḥ /",
    "K10bsu022_u:3037": " dve vitastī hastaḥ /",
    "K10bsu022_u:3038": " catvāro hastā dhanuḥ /",
    "K10bsu022_u:3039": " dhanuḥsahasraṃ mārgadhvajākrośaḥ /",
    "K10bsu022_u:3040": " catvāraḥ krośā yojanam /",
    "K10bsu022_u:3041": " tatra ko yuṣmākaṃ yojanapiṇḍaṃ prajānāti?",
    "K10bsu022_u:3042": " kiyanti tāni paramāṇurajāṃsi bhavanti?",
    "K10bsu022_u:3043": " arjuno 'vocat - ahameva tāvatkumāra saṃmohamāpannaḥ,",
    "K10bsu022_u:3044": " kimaṅga punarye cānye 'lpabuddhayaḥ /",
    "K10bsu022_u:3045": " nirdiśatu kumāro yojanapiṇḍaṃ kiyanti tāni paramāṇurajāṃsi bhavantīti /",
    "K10bsu022_u:3046": " bodhisattvo 'vocat - tatra yojanapiṇḍaḥ paramāṇurajasāṃ paripūrṇamakṣobhyanayutamekaṃ",
    "K10bsu022_u:3047": " triṃśacca koṭīnayutaśatasahasrāṇi ṣaṣṭiśca koṭīśatāni dvātriṃśatiśca koṭyaḥ pañca",
    "K10bsu022_u:3048": " ca daśaśatasahasrāṇi dvādaśa ca sahasrāṇi etāvān yojanapiṇḍaḥ paramāṇurajonikṣepasya /",
    "K10bsu022_u:3049": " anena praveśenāyaṃ jambudvīpaḥ saptayojanasahasrāṇi /",
    "K10bsu022_u:3050": " godānīyo 'ṣṭau yojanasahasrāṇi /",
    "K10bsu022_u:3051": " pūrvavideho nava yojanasahasrāṇi /",
    "K10bsu022_u:3052": " uttarakurudvīpo daśayojanasahasrāṇi /",
    "K10bsu022_u:3053": " anena praveśenemaṃ cāturdvīpakaṃ lokadhātūṃ pramukhaṃ kṛtvā paripūrṇakoṭīśataṃ cāturdvīpakānāṃ lokadhātūnāṃ yatra koṭīśataṃ mahāsamudrāṇām,",
    "K10bsu022_u:3054": " koṭīśataṃ cakravālamahācakravālānām,",
    "K10bsu022_u:3055": " koṭīśataṃ sumerūṇāṃ parvatarajānām,",
    "K10bsu022_u:3056": " koṭīśataṃ caturmahārājikānāṃ devānām,",
    "K10bsu022_u:3057": " koṭīśataṃ trayatriṃśānām,",
    "K10bsu022_u:3058": " koṭīśataṃ yāmānām,",
    "K10bsu022_u:3059": " koṭīśataṃ tuṣitānām,",
    "K10bsu022_u:3060": " koṭīśataṃ nirmāṇaratīnām,",
    "K10bsu022_u:3061": " koṭīśataṃ paranirmitavaśavartīnām,",
    "K10bsu022_u:3062": " koṭīśataṃ brahmakāyikānām,",
    "K10bsu022_u:3063": " koṭīśataṃ brahmapurohitānām,",
    "K10bsu022_u:3064": " koṭīśataṃ brahmapārṣadyānām,",
    "K10bsu022_u:3065": " koṭīśataṃ mahābrahmāṇām,",
    "K10bsu022_u:3066": " koṭīśataṃ parīttābhānām,",
    "K10bsu022_u:3067": " koṭīśataṃ apramāṇābhānām,",
    "K10bsu022_u:3068": " koṭīśataṃ ābhāsvarāṇām,",
    "K10bsu022_u:3069": " koṭīśataṃ parīttaśubhānām,",
    "K10bsu022_u:3070": " koṭīśataṃ apramāṇaśubhānām,",
    "K10bsu022_u:3071": " koṭīśataṃ śubhakṛtsnānām,",
    "K10bsu022_u:3072": " koṭīśataṃ anabhrakāṇām,",
    "K10bsu022_u:3073": " koṭīśataṃ puṇyaprasavānām,",
    "K10bsu022_u:3074": " koṭīśataṃ bṛhatphalānām,",
    "K10bsu022_u:3075": " kīṭīśataṃ asaṃjñisattvānām,",
    "K10bsu022_u:3076": " koṭīśataṃ abṛhānām,",
    "K10bsu022_u:3077": " koṭīśataṃ atapānām ,",
    "K10bsu022_u:3078": " koṭīśataṃ sudṛśānām,",
    "K10bsu022_u:3079": " koṭīśataṃ sudarśanānām,",
    "K10bsu022_u:3080": " koṭīśataṃ akaniṣṭhānāṃ devānām /",
    "K10bsu022_u:3081": " ayamucyate trisāhasramahāsāhasralokadhāturvipulaśca vistīrṇaśca /",
    "K10bsu022_u:3082": " sa yāvanti yojanaśatāni (paramāṇurajāṃsi trisāhasramahāsāhasralokadhātau)",
    "K10bsu022_u:3083": " yāvanti yojanasahasrāṇi,",
    "K10bsu022_u:3084": " yāvanti yojanakoṭayaḥ,",
    "K10bsu022_u:3085": " yāvanti yojananayutāni ........peyālaṃ.............yāvadyāvanto yojanāgrasārā gaṇanāḥ /",
    "K10bsu022_u:3086": " kiyantyetāni paramāṇurajāṃsi ityāha /",
    "K10bsu022_u:3087": " saṃkhyāgaṇanā vyativṛttā hyeṣāṃ gaṇanānāṃ taducyate 'saṃkhyeyamiti /",
    "K10bsu022_u:3088": " ato 'saṃkhyeyatamāni paramāṇurajāṃsi yāni trisāhasramahāsāhasralokadhātau bhavanti //",
    "K10bsu022_u:3089": " asmin khalu punargaṇanāparivarte bodhisattvena nirdiśyamāne arjuno gaṇakamahāmātraḥ sarvaśca śākyagaṇastuṣṭa udagra āttamanāḥ pramudita āścaryādbhutaprāpto 'bhūt /",
    "K10bsu022_u:3090": " te sarva ekaikairvastraiḥ sthitā abhūvan /",
    "K10bsu022_u:3091": " pariśiṣṭairvastrābharaṇairbodhisattvamabhichādayanti sma //",
    "K10bsu022_u:3092": " (Vaidya 105)",
    "K10bsu022_u:3093": " atha khalvarjuno gaṇakamahāmātra ime gāthe 'bhāṣata -",
    "K10bsu022_u:3094": " koṭīśataṃ ca ayutā nayutāstathaiva niyutānu kaṅkaragatī tatha bimbarāśca /",
    "K10bsu022_u:3095": " akṣobhiṇī paramajñānu na me 'styato 'rtha - mata uttare gaṇanamapratimasya jñānam // Lal_12.23 //",
    "K10bsu022_u:3096": " api ca bhoḥ śākyāḥ -",
    "K10bsu022_u:3097": " trisāhasri rajāśrayantakā tṛṇavana oṣadhiyo jalasya bindūn /",
    "K10bsu022_u:3098": " huṃkāreṇa nyaseya ekinaiṣo ko puni vismayu pañcabhiḥ śatebhiḥ // Lal_12.24 //",
    "K10bsu022_u:3099": " tatra devamanujāḥ śatasahasrāṇi hāhākārakilikilāprakṣveḍitaśatasahasrāṇi prāmuñcan /",
    "K10bsu022_u:3100": " gaganatalagatāśca devaputrā imā gāthā abhāṣanta -",
    "K10bsu022_u:3101": " yāvanta sattva nikhilena triyadhvayuktāḥ cittāni caitasikasaṃjñi vitarkitāni /",
    "K10bsu022_u:3102": " hīnāḥ praṇīta tatha saṃkṣipavikṣipā ye ekasmi cittaparivarti prajāni sarvān // Lal_12.25 //",
    "K10bsu022_u:3103": " iti hi bhikṣavo 'bhibhūtāḥ sarve śākyakumārā abhūvan /",
    "K10bsu022_u:3104": " bodhisattva eva viśiṣyate /",
    "K10bsu022_u:3105": " tadanantaraṃ laṅghite plavite javite sarvatra bodhisattva eva viśiṣyate sma /",
    "K10bsu022_u:3106": " gaganatalagatāśca devaputrā imāṃ gāthāmabhāṣanta -",
    "K10bsu022_u:3107": " vratatapasaguṇena saṃyamena kṣamadamamaitrabalena kalpakoṭyaḥ /",
    "K10bsu022_u:3108": " atha kṛtulaghukāyacittanetā tasya javasya viśeṣatāṃ śṛṇotha // Lal_12.26 //",
    "K10bsu022_u:3109": " iha gṛhagata yuṣme paśyathā sattvasāram api ca daśasu dikṣū gacchate 'yaṃ kṣaṇena /",
    "K10bsu022_u:3110": " aparimitajinānāṃ pūjanāmeṣa kurvan maṇikanakavicitrairlokadhātuṣvanantā // Lal_12.27 //",
    "K10bsu022_u:3111": " na ca puna gati āgatiṃ ca asyā yūyaṃ prajānatha tāvadṛddhiprāpto /",
    "K10bsu022_u:3112": " ko 'tra javiti vismayo janeyā asadṛśa eṣa karotha gauravo 'smin // Lal_12.28 //",
    "K10bsu022_u:3113": " evaṃ kṛtvā bodhisattva eva viśiṣyate sma //",
    "K10bsu022_u:3114": " tatra śākyā āhuḥ - yuddheṣu tāvatkumāro viśeṣayitavyo jijñāsyaśca /",
    "K10bsu022_u:3115": " tatra bodhisattva ekānte sthito 'bhūt /",
    "K10bsu022_u:3116": " tāni ca pañcamātrāṇi śākyakumāraśatāni yugapadyudhyanti sma //",
    "K10bsu022_u:3117": " (Vaidya 106)",
    "K10bsu022_u:3118": " iti hi dvātriṃśacchākyakumārāḥ sālambhāya sthitāḥ /",
    "K10bsu022_u:3119": " tadā nandaścānandaśca bodhisattvamabhigatau sālambhāya /",
    "K10bsu022_u:3120": " tau samanantaraṃ spṛṣṭāveva bodhisattvena pāṇinā /",
    "K10bsu022_u:3121": " tau bodhisattvasya balaṃ tejaścāsahamānau dharaṇītale prapatitāvabhūtām /",
    "K10bsu022_u:3122": " tadanantaraṃ devadattaḥ kumāro garvitaśca mānī ca balavāneva tabdhaḥ śākyamānena",
    "K10bsu022_u:3123": " ca tabdho bodhisattvena sārdhaṃ vispardhamānaḥ sarvāvantaṃ raṅgamaṇḍalaṃ pradakṣiṇīkṛtya",
    "K10bsu022_u:3124": " vikrīḍamāno bodhisattvamabhipatati sma /",
    "K10bsu022_u:3125": " atha bodhisattvo 'saṃbhrānta evātvaran dakṣiṇena pāṇinā salīlaṃ devadattaṃ kumāraṃ",
    "K10bsu022_u:3126": " gṛhītvā trirgaganatale parivartya mānanigrahārthamavihiṃsābuddhyā maitreṇa cittena",
    "K10bsu022_u:3127": " dharaṇītale nikṣipati sma /",
    "K10bsu022_u:3128": " na cāsya kāyaṃ vyābādhate sma //",
    "K10bsu022_u:3129": " tato bodhisattvo 'pyāha - alamalamanena vivādena /",
    "K10bsu022_u:3130": " sarva eva ekībhūtvā idānīṃ sālambhāyāgacchateti //",
    "K10bsu022_u:3131": " atha te sarve harṣitā bhūtvā bodhisattvamabhinipatitāḥ /",
    "K10bsu022_u:3132": " te samanantaraspṛṣṭā bodhisattvena bodhisattvasya śriyaṃ tejaśca kāyabalaṃ sthāmaṃ cāsahamānāḥ spṛṣṭamātrā eva bodhisattvena dharaṇitale prāpatan",
    "K10bsu022_u:3133": " tatra marūnmanujaśatasahasrāṇi hīhīkārakilakilāprakṣveḍitaśatasahasrāṇyakārṣuḥ /",
    "K10bsu022_u:3134": " gaganatalagatāśca devaputrā mahāntaṃ puṣpavarṣamabhipravṛṣyaikasvareṇemāṃ gāthāmabhāṣanta -",
    "K10bsu022_u:3135": " yāvanta sattvanayutā daśasū diśāsu te duṣṭamallamahanagnasamā bhaveyuḥ /",
    "K10bsu022_u:3136": " ekakṣaṇena nipateyu nararṣabhasya saṃspṛṣṭamātra nipateyu kṣitītalesmiṃ // Lal_12.29 //",
    "K10bsu022_u:3137": " merūḥ sumeru tatha vajrakacakravālāḥ ye cānya parvata kvaciddaśasū diśāsu /",
    "K10bsu022_u:3138": " pāṇibhya gṛhya masicūrṇanibhāṃ prakuryāt ko vismayo manujaāśrayake asāre // Lal_12.30 //",
    "K10bsu022_u:3139": " eṣo drumendrapravare mahaduṣṭamallaṃ māraṃ sasainyasabalaṃ sahayaṃ dhvajāgre /",
    "K10bsu022_u:3140": " maitrībalena vinihatya hi kṛṣṇabandhuṃ yāvat spṛśiṣyati anuttarabodhi sāntam // Lal_12.31 //",
    "K10bsu022_u:3141": " iti //",
    "K10bsu022_u:3142": " evaṃ kṛtvā bodhisattva eva viśiṣyate sma //",
    "K10bsu022_u:3143": " atha daṇḍapāṇiḥ śākyakumārānetadavocat - jijñāsitamidaṃ dṛṣṭaṃ ca /",
    "K10bsu022_u:3144": " hantedānīmiṣukṣepamupadarśayateti /",
    "K10bsu022_u:3145": " tatra ānandasya dvayoḥ krośayorayasmayī bherī lakṣaṃ sthāpitābhūt /",
    "K10bsu022_u:3146": " asyānantaraṃ devadattasya caturṣu krośeṣvayasmayī bherī sthāpitābhūt /",
    "K10bsu022_u:3147": " daṇḍapāṇeryojanadvaye 'yasmayī bherī sthāpitābhūt /",
    "K10bsu022_u:3148": " (Vaidya 107) bodhisattvasya daśasu krośeṣvayasmayī bherī sthāpitābhūt /",
    "K10bsu022_u:3149": " tasyānantaraṃ sapta tālā ayasmayī varāhapratimā yantrayuktā sthāpitābhūt /",
    "K10bsu022_u:3150": " tatrānandena dvābhyāṃ krośābhyāṃ bheryāhatābhūt,",
    "K10bsu022_u:3151": " tatottari na śaknoti sma /",
    "K10bsu022_u:3152": " devadattena catuḥkrośasthā bheryāhatābhūt,",
    "K10bsu022_u:3153": " nottari śaknoti sma /",
    "K10bsu022_u:3154": " sundaranandena ṣaṭkrośasthā bheryāhatābhūt,",
    "K10bsu022_u:3155": " nottari śaknoti sma /",
    "K10bsu022_u:3156": " daṇḍapāṇinā dviyojanasthā bheryāhatābhūt,",
    "K10bsu022_u:3157": " nirviddhā ca nottari śaknoti sma /",
    "K10bsu022_u:3158": " tatra bodhisattvasya yadyadeva dhanurupānamyate sma,",
    "K10bsu022_u:3159": " tattadeva vicchidyate sma /",
    "K10bsu022_u:3160": " tato bodhisattva āha - astīha deva nagare kiṃcidanyaddhanuryanmamāropaṇaṃ saheta kāyabalasthāmaṃ ca?",
    "K10bsu022_u:3161": " rājā āha - asti putra /",
    "K10bsu022_u:3162": " kumāra āha - kva taddeva?",
    "K10bsu022_u:3163": " rājā āha - tava putra pitāmahaḥ siṃhahanurnāmābhūt,",
    "K10bsu022_u:3164": " tasya yaddhanustadeva tarhi devakule gandhamālyairmahīyate /",
    "K10bsu022_u:3165": " na punastatkaścicchaknoti sma taddhanurāropayituṃ prāgeva pūrayitum /",
    "K10bsu022_u:3166": " bodhisattva āha - ānīyatāṃ deva taddhanuḥ /",
    "K10bsu022_u:3167": " jijñāsiṣyāmahe //",
    "K10bsu022_u:3168": " tāvadyāvattaddhanurupanāmitamabhūt /",
    "K10bsu022_u:3169": " tatra sarve śākyakumārāḥ parameṇāpi prayatnena vyāyacchamānā na śaknuvanti sma taddhanurāropayituṃ prāgeva pūravitum /",
    "K10bsu022_u:3170": " tatastaddhanurdaṇḍapāṇeḥ śākyasyopanāmitamabhūt /",
    "K10bsu022_u:3171": " atha daṇḍapāṇiḥ śākyaḥ sarvaṃ kāyabalasthāma saṃjanayya taddhanurāropayitumārabdho 'bhūt /",
    "K10bsu022_u:3172": " na ca śaknoti sma /",
    "K10bsu022_u:3173": " yāvadbodhisattvasyopanāmitamabhūt /",
    "K10bsu022_u:3174": " tadbodhisattvo gṛhītvā āsanādanuttiṣṭhannevārdhaparyaṅkaṃ kṛtvā vāmena pāṇinā(gṛhītvā)",
    "K10bsu022_u:3175": " dakṣiṇena pāṇinā ekāṅgulyagreṇāropitavānabhūt /",
    "K10bsu022_u:3176": " tasya dhanuṣa āropyamāṇasya sarvaṃ kapilavastu mahānagaraṃ śabdenābhivijñaptamabhūt /",
    "K10bsu022_u:3177": " sarvanagarajanaśca vihvalībhūto 'nyonyamapṛcchat - kasyāyamevaṃvidhaḥ śabda iti /",
    "K10bsu022_u:3178": " anye tadavocan - siddhārthena kila kumāreṇa paitāmahadhanurāropitam,",
    "K10bsu022_u:3179": " tasyāyaṃ śabda iti /",
    "K10bsu022_u:3180": " tatra devamanujaśatasahasrāṇi hāhākārakilikilāprakṣveḍitaśatasahasrāṇi prāmuñcan /",
    "K10bsu022_u:3181": " gaganatalagatāśca devaputrā rājānaṃ śuddhodanaṃ taṃ ca mahāntaṃ janakāyaṃ gāthayādhyabhāṣanta -",
    "K10bsu022_u:3182": " yatha pūrita eṣa dhanurmuninā na ca utthitu āsani no ca bhūmī /",
    "K10bsu022_u:3183": " niḥsaṃśayu pūrṇamabhiprāyu munirlaghu bheṣyati jitva ca māracamūm // Lal_12.32 //",
    "K10bsu022_u:3184": " iti hi bhikṣavo bodhisattvastaddhanuḥ pūrayitveṣuṃ gṛhītvā tādṛśena balasthāmnā tamiṣuṃ kṣipati sma,",
    "K10bsu022_u:3185": " yena yā cānandasya bherī yā ca devadattasya yāvatsunddaranandasya yāvaddaṇḍapāṇetāḥ",
    "K10bsu022_u:3186": " sarvā abhinirbhidya tāṃ ca daśakrośasthāṃ svakāmayasmayīṃ bherīṃ saptatālāṃ yantrayuktavarāhapratimāmabhinirbhidya",
    "K10bsu022_u:3187": " sa iṣurdharaṇītalaṃ praviśya adarśanābhāso 'bhūt /",
    "K10bsu022_u:3188": " yatra ca pradeśe sa iṣurbhūmitalaṃ bhittvā praviṣṭastasmin pradeśe kūpaḥ saṃvṛttaḥ,",
    "K10bsu022_u:3189": " yadadyatve 'pi śarakūpa ityabhidhīyate /",
    "K10bsu022_u:3190": " tatra devamanuṣyaśatasahasrāṇi hīhīkārakilikilāprakṣveḍitaśatasahasrāṇi prāmuñcan /",
    "K10bsu022_u:3191": " sarvaśca śākyagaṇo vismito 'bhūt āścaryaprāptaḥ - (Vaidya 108)",
    "K10bsu022_u:3192": " āścaryaṃ bhoḥ /",
    "K10bsu022_u:3193": " na ca nāma anena yogyā kṛtā,",
    "K10bsu022_u:3194": " idaṃ cedṛśaṃ śilpakauśalam /",
    "K10bsu022_u:3195": " gaganatalagatāśca devaputrā rājānaṃ śuddhodanaṃ taṃ ca mahāntaṃ janakāyamevamāhuḥ - ko 'tra vismayo manujāḥ / tatkasmāt?",
    "K10bsu022_u:3196": " eṣa dharaṇimaṇḍe purvabuddhāsanasthaḥ śamathadhanu gṛhītvā śūnyanairātmabāṇaiḥ /",
    "K10bsu022_u:3197": " kleśaripu nihatvā dṛṣṭijālaṃ ca bhittvā śivavirajamaśokāṃ prāpsyate bodhimagryām // Lal_12.33 //",
    "K10bsu022_u:3198": " evamuktvā te devaputrā bodhisattvaṃ divyaiḥ puṣpairabhyavakīrya prākrāman //",
    "K10bsu022_u:3199": " evaṃ laṅghite prāgvallipimudrāgaṇanāsaṃkhyasālambhadhanurvede javite plavite taraṇe",
    "K10bsu022_u:3200": " iṣvastre hastigrīvāyāmaśvapṛṣṭhe rathe dhanuṣkalāpe sthairyasthāmni suśaurye bāhuvyāyāme",
    "K10bsu022_u:3201": " aṅkuśagrahe pāśagrahe udyāne niryāṇe avayāne muṣṭibandhe padabandhe śikhābandhe chedye",
    "K10bsu022_u:3202": " bhedye dālane sphālane akṣuṇṇavedhitve marmavedhitve śabdavedhitve dṛḍhaprahāritve",
    "K10bsu022_u:3203": " akṣakrīḍāyāṃ kāvyakaraṇe granthe citre rūpe rūpakarmaṇi dhīte agnikarmaṇi vīṇāyāṃ",
    "K10bsu022_u:3204": " vādye nṛtye gīte paṭhite ākhyāne hāsye lāsye nāṭye viḍambite mālyagrathane saṃvāhite",
    "K10bsu022_u:3205": " maṇirāge vastrarāge māyākṛte svapnādhyāye śakunirute strīlakṣaṇe puruṣalakṣaṇe aśvalakṣaṇe",
    "K10bsu022_u:3206": " hastilakṣaṇe golakṣaṇe ajalakṣaṇe miśralakṣaṇe kauṭubheśvaralakṣaṇe nirghaṇṭe nigame",
    "K10bsu022_u:3207": " purāṇe itihāse vede vyākaraṇe nirukte śikṣāyāṃ chandasvinyāṃ yajñakalpe jyotiṣe sāṃkhye",
    "K10bsu022_u:3208": " yoge kriyākalpe vaiśike vaiśeṣike arthavidyāyāṃ bārhaspatye āmbhirye āsurye mṛgapakṣirute",
    "K10bsu022_u:3209": " hetuvidyāyāṃ jalayantre madhūcchiṣṭakṛte sūcikarmaṇi vidalakarmaṇi patrachede gandhayuktau",
    "K10bsu022_u:3210": " - ityevamādyāsu sarvakarmakalāsu laukikādiṣu divyamānuṣyakātikrāntāsu sarvatra bodhisattva",
    "K10bsu022_u:3211": " eva viśiṣyate sma //",
    "K10bsu022_u:3212": " atha khalu punastena samayena daṇḍapāṇiḥ śākyaḥ svāṃ duhitaraṃ gopāṃ śākyakanyāṃ bodhisattvāya prādāt /",
    "K10bsu022_u:3213": " sā ca rājñā śuddhodanenānupūrveṇa bodhisattvasya vṛtābhūt //",
    "K10bsu022_u:3214": " tatra khalvapi bodhisattvaścaturaśītistrīsahasrāṇāṃ madhye prāpto lokānubhavanatayā ramamāṇaṃ krīḍayantaṃ paricārayantamātmānamupadarśayati sma /",
    "K10bsu022_u:3215": " tāsāṃ caturaśīte strīsahasrāṇāṃ gopā śākyakanyā sarvāsāmagramahiṣyabhiṣiktābhūt //",
    "K10bsu022_u:3216": " tatra khalvapi gopā śākyakanyā na kaṃcid dṛṣṭvā vadanaṃ chādayati sma śvaśrūṃ vā śvaśuraṃ vāntarjanaṃ vā /",
    "K10bsu022_u:3217": " te tāmupadhyāyanti sma,",
    "K10bsu022_u:3218": " vicārayanti sma - navavadhūkā hi nāma pratilīnā tiṣṭhati,",
    "K10bsu022_u:3219": " iyaṃ punarvivṛtaiva sarvadā iti /",
    "K10bsu022_u:3220": " tato gopā śākyakanyā etāṃ prakṛtiṃ śrutvā sarvasyāntarjanasya purataḥ sthitvā imā gāthā abhāṣata -",
    "K10bsu022_u:3221": " vivṛtaḥ śobhate ārya āsanasthānacaṃkrame /",
    "K10bsu022_u:3222": " maṇiratnaṃ dhvajāgre vā bhāsamānaṃ prabhāsvaram // Lal_12.34 //",
    "K10bsu022_u:3223": " (Vaidya 109)",
    "K10bsu022_u:3224": " gacchan vai śobhate ārya āgacchannapi śobhate /",
    "K10bsu022_u:3225": " sthito vātha niṣaṇṇo vā āryaḥ sarvatra śobhate // Lal_12.35 //",
    "K10bsu022_u:3226": " kathayaṃ śobhate āryastūṣṇībhūto 'pi śobhate /",
    "K10bsu022_u:3227": " kalaviṅko yathā pakṣī darśanena svareṇa vā // Lal_12.36 //",
    "K10bsu022_u:3228": " kuśacīranivasto vā mandacailaḥ kṛśaṃtanuḥ /",
    "K10bsu022_u:3229": " śobhate 'sau svatejena guṇavān guṇabhūṣitaḥ // Lal_12.37 //",
    "K10bsu022_u:3230": " sarveṇa śobhate āryo yasya pāpaṃ na vidyate /",
    "K10bsu022_u:3231": " kiyadvibhūṣito bālaḥ pāpacārī na śobhate // Lal_12.38 //",
    "K10bsu022_u:3232": " ye kilbiṣāḥ svahṛdaye madhurāsu vācaṃ kumbho viṣasmi pariṣiktu yathāmṛtena /",
    "K10bsu022_u:3233": " dusparśa śailaśilavat kaṭhināntarātmā sarpasya vā virasu darśana tādṛśānām // Lal_12.39 //",
    "K10bsu022_u:3234": " sarveṣu te namiṣu sarvamupaiti saumyāḥ sarveṣu tirthamiva sarvagopajīvyāḥ /",
    "K10bsu022_u:3235": " dadhikṣīrapūrṇaghaṭatulya sadaiva āryā śuddhātmadarśanu sumaṅgalu tādṛśānām // Lal_12.40 //",
    "K10bsu022_u:3236": " yaiḥ pāpamitra parivarjita dīrgharātraṃ kalyāṇamitraratanaiśca parigṛhītāḥ /",
    "K10bsu022_u:3237": " pāpaṃ vivarjayi niveśayi buddhadharme saphalaṃ sumaṅgalu sudarśanu tādṛśānām // Lal_12.41 //",
    "K10bsu022_u:3238": " ye kāyasaṃvṛta susaṃvṛtakāyadoṣāḥ ye vācasaṃvṛta sadānavakīrṇavācaḥ /",
    "K10bsu022_u:3239": " guptendriyā sunibhṛtāśca manaḥprasannāḥ kiṃ tādṛśāna vadanaṃ pratichādayitvā // Lal_12.42 //",
    "K10bsu022_u:3240": " vastrā sahasra yadi chādayi ātmabhāvaṃ cittaṃ ca yeṣu vivṛtaṃ na hirī na lajjā /",
    "K10bsu022_u:3241": " na ca yeṣu īdṛśa guṇā napi satyavākyaṃ nagne vinagnatara te vicaranti loke // Lal_12.43 //",
    "K10bsu022_u:3242": " (Vaidya 110)",
    "K10bsu022_u:3243": " yāścittagupta satatendriyasaṃyatāśca na ca anyasattvamanasā svapatīna tuṣṭāḥ /",
    "K10bsu022_u:3244": " ādityacandrasadṛśā vivṛtaprakāśā kiṃ tādṛśāna vadanaṃ pratichādayitvā // Lal_12.44 //",
    "K10bsu022_u:3245": " api ca -",
    "K10bsu022_u:3246": " jānanti āśayu mama ṛṣayo mahātmā paracittabuddhikuśalāstatha devasaṃghāḥ /",
    "K10bsu022_u:3247": " yatha mahya śīlaguṇasaṃvaru apramādo vadanāvaguṇṭhanamataḥ prakaromi kiṃ me // Lal_12.45 //",
    "K10bsu022_u:3248": " aśroṣīdbhikṣavo rājā śuddhodano nāma gopāyāḥ śākyakanyāyā imāmevaṃrūpāṃ sarvāṃ gāthāṃ pratibhānanirdeśam /",
    "K10bsu022_u:3249": " śrutvā ca punastuṣṭa udagra āttamanāḥ pramuditaḥ prītisaumanasyajāto 'nekaratnapratyuptena",
    "K10bsu022_u:3250": " dūṣyayugena koṭīśatasahasramūlyena ca muktāhāreṇābhijātalohitamuktāpratyuptayā ca",
    "K10bsu022_u:3251": " suvarṇamālayā gopāṃ śākyakanyāmabhicchādyainamudānamudānayati sma -",
    "K10bsu022_u:3252": " yathā ca putro mama bhūṣito guṇaiḥ tathā ca kanyā svaguṇā prabhāsate /",
    "K10bsu022_u:3253": " viśuddhasattvau tadubhau samāgatau sameti sarpiryatha sarpimaṇḍe // Lal_12.46 //",
    "K10bsu022_u:3254": " iti //",
    "K10bsu022_u:3255": " (anupūrveṇa yathāpūrvavadbodhisattvapramukhāḥ svapuraṃ prakrāmanta ) //",
    "K10bsu022_u:3256": " iti śrīlalitavistare śilpasaṃdarśanaparivarto nāma dvādaśamo 'dhyāyaḥ //",
    "K10bsu022_u:3257": " START Parivarta 13",
    "K10bsu022_u:3258": " (Vaidya 111)",
    "K10bsu022_u:3259": " saṃcodanāparivartastrayodaśaḥ /",
    "K10bsu022_u:3260": " iti hi bhikṣava ātmarutaharṣamudīrayanta āgatā āsan bodhisattvasyāntaḥpuramadhyagatasya anekairdevairnāgayakṣagandharvāsuragaruḍakinnaramahoragaśakrabrahmalokapālāḥ,",
    "K10bsu022_u:3261": " ye bodhisattvasya pūjākarmaṇe autsukyamāpatsyante sma //",
    "K10bsu022_u:3262": " tatra bhikṣavo apareṇa samayena saṃbahulānāṃ devanāgayakṣagandharvāsuragaruḍakinnaramahoragaśakrabrahmalokapālānāmetadabhavat - aticiraṃ batāyaṃ satpuruṣo 'ntaḥpure vilambitaḥ /",
    "K10bsu022_u:3263": " ye cāsyeme dīrgharātraṃ paripācitāḥ sattvāścaturbhiḥ saṃgrahavastubhirdānena priyavākyenārthakriyayā samānārthatayā,",
    "K10bsu022_u:3264": " yasya bodhiprāptasya dharmadeśitamājñāsyanti,",
    "K10bsu022_u:3265": " tatsahaiva ca tāni dharmabhājanāni sarvāṇyantarhitāni bhaviṣyanti /",
    "K10bsu022_u:3266": " bodhisattvaśca paścādabhiniṣkramyānuttarāṃ samyaksaṃbodhimabhisaṃbhotsyate //",
    "K10bsu022_u:3267": " tataste sagauravāḥ sapratīkṣāḥ prāñjalībhūtā bodhisattvaṃ namasyanti sma /",
    "K10bsu022_u:3268": " evamabhiprāyāścodīkṣamāṇāḥ sthitā abhūvan - kadā ca nāma tadbhaviṣyati yadvayaṃ varapravaraṃ śuddhasattvamabhiniṣkrāmantaṃ paśyema,",
    "K10bsu022_u:3269": " abhiniṣkramya ca tasmin mahādrumarājamūle 'bhiniṣadya sabalaṃ māraṃ dharṣayitvā anuttarāṃ",
    "K10bsu022_u:3270": " samyaksaṃbodhimabhisaṃbuddhaṃ daśabhistathāgatabalaiḥ samanvāgataṃ caturbhiśca tathāgatavaiśāradyaiḥ",
    "K10bsu022_u:3271": " samanvāgatamaṣṭādaśabhiścāveṇikairbuddhadharmaiḥ samanvāgataṃ triparivartaṃ dvādaśākāramanuttaraṃ",
    "K10bsu022_u:3272": " dharmacakraṃ pravartayantaṃ mahatā buddhavikrīḍitena sadevamānuṣāsuralokaṃ yathādhimuktyā",
    "K10bsu022_u:3273": " subhāṣitena saṃtoṣayantamiti //",
    "K10bsu022_u:3274": " tatra bhikṣavo bodhisattvo dīrgharātramasaṃkhyeyān kalpānupādāya satataṃ samitamaparapraṇeyo 'bhūt /",
    "K10bsu022_u:3275": " sarvalaukikalokottareṣu dharmeṣu svayamevācāryaḥ sarvakuśalamūladharmacaryāsu dīrghakālaṃ ca kālajño velājñaḥ samayajño 'bhūdacyuto 'bhijñaḥ pañcābhijñābhiḥ samanvāgato 'bhūt /",
    "K10bsu022_u:3276": " ṛddhipādavikrīḍataḥ sarvendriyakuśalaḥ kālākālajñaḥ kālaveṣī mahāsāgara iva prāptāṃ velāṃ nātikrāmati sma /",
    "K10bsu022_u:3277": " so 'bhijñajñānabalena samanvāgataḥ svayameva sarvaṃ jānāti sma /",
    "K10bsu022_u:3278": " asyāyaṃ kālaḥ pragrahasya,",
    "K10bsu022_u:3279": " ayaṃ kālo nigrahasya,",
    "K10bsu022_u:3280": " ayaṃ kālaḥ saṃgrahasya,",
    "K10bsu022_u:3281": " ayaṃ kālo 'nugrahasya,",
    "K10bsu022_u:3282": " ayaṃ kāla upekṣāyāḥ,",
    "K10bsu022_u:3283": " ayaṃ kālo bhāṣitasya,",
    "K10bsu022_u:3284": " ayaṃ kālastūṣṇīṃbhāvasya,",
    "K10bsu022_u:3285": " ayaṃ kālo niṣkramyasya,",
    "K10bsu022_u:3286": " ayaṃ kālaḥ pravrajyāyāḥ,",
    "K10bsu022_u:3287": " ayaṃ kālaḥ svādhyāyasya,",
    "K10bsu022_u:3288": " ayaṃ kālo yoniśomanaskārasya,",
    "K10bsu022_u:3289": " ayaṃ kālaḥ pravivekasya,",
    "K10bsu022_u:3290": " ayaṃ kālaḥ kṣatriyaparṣadamupasaṃkramituṃ.............peyālaṃ...............yāvadayaṃ kālo brāhmaṇagṛhapatiparṣadamupasaṃkramitum,",
    "K10bsu022_u:3291": " ayaṃ kālo devanāgayakṣagandharvāsuragaruḍakinnaramahoragaśakrabrahmalokapālabhikṣubhikṣuṇyupāsakopāsikāparṣadamupasaṃkramitum,",
    "K10bsu022_u:3292": " ayaṃ kālo dharmadeśanāyāḥ,",
    "K10bsu022_u:3293": " ayaṃ kālaḥ pratisaṃlayanasya /",
    "K10bsu022_u:3294": " sarvatra bodhisattvo nityakālaṃ kālajño bhavati sma kālaveṣī //",
    "K10bsu022_u:3295": " (Vaidya 112)",
    "K10bsu022_u:3296": " atha ca punarbhikṣavo dharmatāpratilambha eṣa ca caramabhāvikānāṃ bodhisattvānāṃ",
    "K10bsu022_u:3297": " yadavaśyaṃ daśadiglokadhātusthitairbuddhairbhagavadbhirantaḥpuramadhyagatāḥ saṃgītitūryanirnāditairebhirevaṃrūpairdharmamukhaiḥ",
    "K10bsu022_u:3298": " saṃcoditavyā bhavanti //",
    "K10bsu022_u:3299": " tatredamucyate -",
    "K10bsu022_u:3300": " ye sattvāgrā daśadigloke teṣu viśeṣāttatra ratituriyaiḥ /",
    "K10bsu022_u:3301": " gāthā gītā ima ratimadhurā saṃcodentī naravarapravaram // Lal_13.1 //",
    "K10bsu022_u:3302": " pūrvi tubhyaṃ ayu kṛtu praṇidhī dṛṣṭvā sattvān duḥkhaśatabharitān /",
    "K10bsu022_u:3303": " lenaṃ trāṇaṃ jaganijaśaraṇe bheṣye nāthu hitakaru paramaḥ // Lal_13.2 //",
    "K10bsu022_u:3304": " sādho vīrā smara cari purimāṃ yā te āsījjagahitapraṇidhiḥ /",
    "K10bsu022_u:3305": " kālo velā ayu tava samayo niṣkramyāhī ṛṣivarapravarā // Lal_13.3 //",
    "K10bsu022_u:3306": " yasyārthe te dhanavara vividhā tyaktā pūrve śirakaracaraṇā /",
    "K10bsu022_u:3307": " bheṣye buddho naramarudamako lokasyāgro guṇaśatanicitaḥ // Lal_13.4 //",
    "K10bsu022_u:3308": " tvaṃ śīlena vratatapacaritaḥ tvaṃ kṣāntīye jagahitakaraṇaḥ /",
    "K10bsu022_u:3309": " tvaṃ vīryeṇā śubhaguṇanicito dhyāne prajñe na tu samu tribhave // Lal_13.5 //",
    "K10bsu022_u:3310": " krodhāviṣṭā khilamalabahulā te maitrīye tvayi sphuṭa sugatā /",
    "K10bsu022_u:3311": " kāruṇyaṃ te bahuvidhamabudhe mithyātveṣū śubhaguṇarahite // Lal_13.6 //",
    "K10bsu022_u:3312": " puṇyajñāne śubhānicitātmā dhyānābhijño pratapasi virajo /",
    "K10bsu022_u:3313": " obhāsesī daśa ima diśato meghā muktaḥ śaśiriva vimalaḥ // Lal_13.7 //",
    "K10bsu022_u:3314": " ete cānye bahuvidha rucirā tūryairghoṣāṃ jinarutaravanā /",
    "K10bsu022_u:3315": " ye codentī suranaramahitaṃ niṣkramyāhī ayu tava samayu // Lal_13.8 //",
    "K10bsu022_u:3316": " iti //",
    "K10bsu022_u:3317": " bodhisattvasya khalu punarbhikṣavastasmin gṛhavarapradhāne sarvopakaraṇasamṛddhisamudite",
    "K10bsu022_u:3318": " yathābhiprāyasukhavihārānukūle amarapurabhavanaprakāśe vitardiniryūhatoraṇagavākṣaharmyakūṭāgāraprāsādavarapravare",
    "K10bsu022_u:3319": " sarvaratnavicitrālaṃkāravividhabhaktisuvibhakte ucchritachatradhvajapatākānekaratnakiṅkiṇījālasamalaṃkṛte",
    "K10bsu022_u:3320": " anekapaṭṭhadāmaśatasahasrābhipralambite nānāratnapratyupte muktāhārābhipralambite",
    "K10bsu022_u:3321": " vicitrapaṭṭaratnasaṃkramopaśobhite avasaktapaṭṭamālyadāmakalāpe gandhaghaṭikānirdhūpite",
    "K10bsu022_u:3322": " avaśyāyapaṭavitatavitānesarvartukapuṣpaparamasugandhisurucirābhiprakīrṇapuṣkariṇīpuṇḍarīkanavanalinījāla",
    "K10bsu022_u:3323": " - saṃsthānaparibhogabahule patraguptaśukasārikakokilahaṃsamayūracakravākakunālakalaviṅkajīvajīvakādinānāvidhadvijagaṇamadhura",
    "K10bsu022_u:3324": " svaranikūjitenīlavaiḍūryamaye dharaṇītalasaṃsthānaparibhoge sarvarūpapratibhāsasaṃdarśane",
    "K10bsu022_u:3325": " atṛptanayanābhiramye (Vaidya 113)",
    "K10bsu022_u:3326": " paramaprītiprāmodyasaṃjanane tasmin gṛhavarapradhāne 'dhyāvasato bodhisattvasyodāravaraśaraṇabhavananivāsino",
    "K10bsu022_u:3327": " 'malavimalanirmalāṅgasyāmuktamālyābharaṇasya pravarasurabhigandhānulepanānuliptagātrasya",
    "K10bsu022_u:3328": " śuklaśubhavimalaviśuddhanirmalavastraprāvṛtaśarīrasya anekadivyadūṣyasūkṣmasuvinyastamṛdukācilindikasukhasaṃsparśavarāṅgaracitaśayanatalābhirūḍhasya",
    "K10bsu022_u:3329": " amaravadhūbhiriva sarvato anavadyāpratikūladarśanaśubhopacāracaritasya abhirūpāntaḥpuramadhyagatasya",
    "K10bsu022_u:3330": " śaṅkhabherīmṛdaṅgapaṇavatuṇavavīṇāvallakisaṃpatāḍakipalanakulasughoṣakamadhuraveṇunirnāditaghoṣarutanānātūryasaṃgītisaṃprayogapratibodhitasya",
    "K10bsu022_u:3331": " ye ca nārīgaṇāḥ snigdhamadhuramanojñasvaraveṇunirnāditanirghoṣarutena bodhisattvaṃ",
    "K10bsu022_u:3332": " pratisaṃbodhayanti sma,",
    "K10bsu022_u:3333": " teṣāṃ daśadigavasthitānāṃ buddhānāṃ bhagavatāmadhisthānena tebhyo veṇutūryaninādanirghoṣarutebhya imā bodhisattvasya saṃcodanā gāthā niścaranti sma -",
    "K10bsu022_u:3334": " yā nāryo muditamanāḥ prasannacittā veṇubhyo madhuramanoramaṃ raṇante /",
    "K10bsu022_u:3335": " āveśāddaśadiggatāṃ jinottamānāṃ gāthemā vividhavicitracitrarūpāḥ // Lal_13.9 //",
    "K10bsu022_u:3336": " pūrve te ayu (kṛtu)",
    "K10bsu022_u:3337": " praṇidhī abhūṣi vīrā dṛṣṭvemāṃ janata sadā anāthabhūtām /",
    "K10bsu022_u:3338": " śociṣye jaramaraṇāttathānyaduḥkhād buddhitvā padamajaraṃ paraṃ aśokam // Lal_13.10 //",
    "K10bsu022_u:3339": " tatsādho puravara ita śīghraṃ niṣkramyā purimaṛṣibhi cīrṇam /",
    "K10bsu022_u:3340": " ākramyā dharaṇitalapradeśaṃ saṃbuddhyā asadṛśajinajñānam // Lal_13.11 //",
    "K10bsu022_u:3341": " pūrve te dhanaratana vicitrā tyaktābhūt karacaraṇapriyātmā /",
    "K10bsu022_u:3342": " eṣo 'dyā tava samayu maharṣe dharmaughaṃ jagi vibhaja anantam // Lal_13.12 //",
    "K10bsu022_u:3343": " śīlaṃ te śubha vimalakhaṇḍaṃ pūrvānte vara satatamabhūṣī /",
    "K10bsu022_u:3344": " śīlenānatisadṛśu maharṣe śocehī jagu vividhakileśaiḥ // Lal_13.13 //",
    "K10bsu022_u:3345": " (Vaidya 114)",
    "K10bsu022_u:3346": " kṣāntīye bhava śatacaritastvaṃ kṣāntāste jagi vividha duruktāḥ /",
    "K10bsu022_u:3347": " kṣāntāye kṣamadamaniratātma naiṣkramye mati kuru dvipadendrā // Lal_13.14 //",
    "K10bsu022_u:3348": " vīryaṃ te dṛḍhamacalamakampyaṃ pūrvānte pṛthu sugata abhūvan /",
    "K10bsu022_u:3349": " dharṣitvā namuci śaṭhaṃ sasainyaṃ śoṣiṣye traya sakalaapāyāt // Lal_13.15 //",
    "K10bsu022_u:3350": " yasyārthe vratatapa caritastvaṃ dhyāyitvā kalikaluṣakileśāṃ /",
    "K10bsu022_u:3351": " tvaṃ varṣā amṛtajalamoghaṃ tarpehī ciratṛṣita anāthāṃ // Lal_13.16 //",
    "K10bsu022_u:3352": " tāṃ pūrvāṃ giravaramanucintyā niṣkramyā puravara ita śīghram /",
    "K10bsu022_u:3353": " buddhitvā padamamṛtamaśokaṃ tarpiṣye amṛtarasi tṛṣārtāṃ // Lal_13.17 //",
    "K10bsu022_u:3354": " prajñāyā paricarikuśala tvaṃ jñānaṃ te pṛthu vipulamanantam /",
    "K10bsu022_u:3355": " mūḍhānāṃ vimatipathasthitānāṃ prajñābhāṃ śubharucira kuru tvam // Lal_13.18 //",
    "K10bsu022_u:3356": " maitrāyāṃ bhava śatacaritastvaṃ kārūṇye vara mudita upekṣe /",
    "K10bsu022_u:3357": " yāmevā varacari caritastvaṃ tāmevā cariṃ vibhaja jagasya // Lal_13.19 //",
    "K10bsu022_u:3358": " evaṃ daśa diśa jinatejairgāthā vai guṇakusumavicitrāḥ /",
    "K10bsu022_u:3359": " tūryebhyo vividhamanuravante codentī śayanagatakumāram // Lal_13.20 //",
    "K10bsu022_u:3360": " yada puna pramudita ratikara pramadā surucira sumadhura prabhaṇiṣu turiyaiḥ /",
    "K10bsu022_u:3361": " (Vaidya 115)",
    "K10bsu022_u:3362": " atha jina daśadiśi suranaradamakāḥ giravaramanuravi tatu ravi turiyaiḥ // Lal_13.21 //",
    "K10bsu022_u:3363": " kṛta tvayi hitakara bahuguṇa janato nijinitu nijaguṇa vicarati gatiṣū /",
    "K10bsu022_u:3364": " smara smara purimaka bratatapacaraṇa laghu vraja drumavaru spṛśa padamamṛtam // Lal_13.22 //",
    "K10bsu022_u:3365": " sutṛṣita naramaru jinaguṇarahitā tvayi mati pratibalu amṛtarasadadā /",
    "K10bsu022_u:3366": " daśabalaguṇadhara budhajanamahitaṃ laghu tvayi narapati vibhajahi amṛtam // Lal_13.23 //",
    "K10bsu022_u:3367": " tyaji tvayi puri bhavi dhanamaṇikanakā sakhi priya suta mahi sanagaranigamā /",
    "K10bsu022_u:3368": " śiramapi tyaji svaku karacaranayanā jagati ya hitakaru jinaguṇaniratā // Lal_13.24 //",
    "K10bsu022_u:3369": " puri tuma naravarasutu nṛpu yadabhū naru tava abhimukha ima giramavacī /",
    "K10bsu022_u:3370": " dada mama ima mahi sanagaranigamāṃ tyaji tada pramuditu na ca manu kṣubhito // Lal_13.25 //",
    "K10bsu022_u:3371": " puri tuma narapati svaku dvija yadabhū gurujani paricari na ca druhi parato /",
    "K10bsu022_u:3372": " sthapayisu dvijavara bahujana kuśale cyutu tatu bhavagatu marupuranilayam // Lal_13.26 //",
    "K10bsu022_u:3373": " puri tuma nṛpasuta ṛṣivaru yadabhū chini tava tanuruha kalinṛpu ruṣito /",
    "K10bsu022_u:3374": " kṛta tvayi kulakriya na ca manu kṣubhito payu tava sravi tada karatalacaraṇaiḥ // Lal_13.27 //",
    "K10bsu022_u:3375": " syamu puna ṛṣisuta tvayi puri yadabhū vrataratu gurubharu girivaranilaye /",
    "K10bsu022_u:3376": " hata bhava nṛpatina viṣakṛta īṣuṇā kṛpa tava tahi nṛpa na ca manu kṣubhito // Lal_13.28 //",
    "K10bsu022_u:3377": " (Vaidya 116)",
    "K10bsu022_u:3378": " puri tuma guṇadhara mṛgapati yadabhū girinadibahujali duyamanu puruṣo /",
    "K10bsu022_u:3379": " hita bhava tvayi naru sthalapathi sthapito upanayi tava ari na ca manu kṣubhito // Lal_13.29 //",
    "K10bsu022_u:3380": " puri tuma naravara tyaji sutu yadabhū maṇi tava prapatitu jaladhari vipule /",
    "K10bsu022_u:3381": " cyavayitu kṣapayitu tvaya mahaudadhiṃ labhi tada dhanamaṇi dṛḍhabala vaṣabhī // Lal_13.30 //",
    "K10bsu022_u:3382": " puri tuma supuruṣa ṛṣivaru yadabhū dvija tava upagatu bhava mama śaraṇam /",
    "K10bsu022_u:3383": " bhaṇi ṛṣi dvijavara mama ripuupane tyaji tvaya svaki tanu na ca dvija tyajase // Lal_13.31 //",
    "K10bsu022_u:3384": " syamu ṛṣi upagatu puri drumanilaye ruci bhaṇi taruruha kati ima gaṇaye /",
    "K10bsu022_u:3385": " suvidita sugaṇita yatha tahi kiśalā tatha tava avitatha samagira racitā // Lal_13.32 //",
    "K10bsu022_u:3386": " sukula suguṇadhara puri drumi vasato kṣayagatu na ca tyaji kṛtu smari purimam /",
    "K10bsu022_u:3387": " marupati pramuditu tava guṇa smarato śriyakari drumavari yathariva purimā // Lal_13.33 //",
    "K10bsu022_u:3388": " iti tava asadṛśa vratatapacaraṇā bahuguṇa guṇadhara guṇapathi carato /",
    "K10bsu022_u:3389": " tyaji mahi sanagari ayu tava samayo laghu jagu sthapayahi jinaguṇacaraṇe // Lal_13.34 //",
    "K10bsu022_u:3390": " yada pramadaratanā śubhavastrā bhūṣitagātrā varapravaru turiyā sumanojñā saṃprabhaṇīṣu /",
    "K10bsu022_u:3391": " atha daśasū diśato jinatejairgātha vicitrā iti raviṣū madhurā rutaghoṣā tūryasvarebhyaḥ // Lal_13.35 //",
    "K10bsu022_u:3392": " (Vaidya 117)",
    "K10bsu022_u:3393": " tava praṇidhī purime bahukalpāṃ lokapradīpā",
    "K10bsu022_u:3394": " jaramaraṇagrasite ahu loke trāṇu bhaviṣye /",
    "K10bsu022_u:3395": " smara purimapraṇidhiṃ narasiṃhā yā ti abhūṣī",
    "K10bsu022_u:3396": " ayu samayo tvamihā dvipadendrā niṣkramaṇāya // Lal_13.36 //",
    "K10bsu022_u:3397": " bhavanayute tvamihā bahudānaṃ dattamanekaṃ",
    "K10bsu022_u:3398": " dhanakanakā ratanā śubhavastrā ratnavicitrā /",
    "K10bsu022_u:3399": " karacaraṇā nayanā priyaputrā rājya samṛddhaṃ",
    "K10bsu022_u:3400": " tvayi tyajitaṃ na ca te khiladoṣā yācanakeṣu // Lal_13.37 //",
    "K10bsu022_u:3401": " śiśunṛpati tvamihā śaśiketo āsi sudaṃṣṭro kṛpa karuṇāmanaso maṇicūḍo candrapradīpaḥ /",
    "K10bsu022_u:3402": " iti pramukhā kariyā dṛḍhaśūro rājasunetro bahu nṛpati nayutā rata dāne tvaṃ savikurvan // Lal_13.38 //",
    "K10bsu022_u:3403": " tava sugatā carito bahukalpāṃ śīlacarīye maṇiratnā vimalā sadṛśābhūcchīlaviśuddhiḥ /",
    "K10bsu022_u:3404": " tvayi caratā camarī yatha bālaṃ rakṣitu śīlaṃ kṛtu tvamihā jagati vipulārthaṃ śīlaratenā // Lal_13.39 //",
    "K10bsu022_u:3405": " gajavaru tvamihā ripulubdhe viddhu iṣūṇā kṛpa karuṇā janiyā atiraudre chāditu śobhe /",
    "K10bsu022_u:3406": " parityaji te rucirā śubhadantā na ca tyaji śīlaṃ iti pramukhā kariyā bahu tubhyaṃ śīlavikurvī // Lal_13.40 //",
    "K10bsu022_u:3407": " tvayi sahitā jagato 'hita anekā duḥkhasahasrā bahukaṭukāvacanaṃ vadhabandhā kṣāntiratenā /",
    "K10bsu022_u:3408": " paricārita purime nara ye te sarvasukhenā puna vadhakāstava teha abhūvan tacca ti kṣāntam // Lal_13.41 //",
    "K10bsu022_u:3409": " giripravarānilaye tuma nāthā ṛkṣu yadāsī",
    "K10bsu022_u:3410": " himakiraṇā salilā bhayabhītaṃ tvaṃ naru gṛhya /",
    "K10bsu022_u:3411": " paricarasi vividhā phalamūlaiḥ sarvasukhenā",
    "K10bsu022_u:3412": " laghu vadhakāṃ sa tavā upanetrī taṃ ca ti kṣāntam // Lal_13.42 //",
    "K10bsu022_u:3413": " (Vaidya 117)",
    "K10bsu022_u:3414": " dṛḍhu saṃsthitamacalamakampyaṃ vīryu tavāsīt",
    "K10bsu022_u:3415": " vratatapasā vividhā guṇajñānaṃ eṣata bodhim /",
    "K10bsu022_u:3416": " kṛtu abalo namucī vaśavartī vīyabalenā",
    "K10bsu022_u:3417": " ayu samayo tvamihā narasiṃhā niṣkramaṇāya // Lal_13.43 //",
    "K10bsu022_u:3418": " hayapravarū tvamihā puri āsī hemasuvarṇo",
    "K10bsu022_u:3419": " laghu gagane vajrase kṛpajāto rākṣasidvīpam /",
    "K10bsu022_u:3420": " vyasanagata manujāṃ tada gṛhyā kṣemi thapesī",
    "K10bsu022_u:3421": " iti pramukhā kariyā bahu tubhyaṃ vīryavikurvā // Lal_13.44 //",
    "K10bsu022_u:3422": " damaśamatheḥ niyamāhatakleśā dhyāyina agrā",
    "K10bsu022_u:3423": " laghu capalaṃ viṣayai ratilolaṃ cittu damitvā /",
    "K10bsu022_u:3424": " kṛtu svaguṇo tvamihā jagato 'rthe dhyānaratenā",
    "K10bsu022_u:3425": " ayu samayo tvamihā varasattvā dhyānavikurvā // Lal_13.45 //",
    "K10bsu022_u:3426": " tvaṃ purime ṛṣi susthitu āsī dhyānaratīye nṛparahitā manujā tvamu gṛhyā rājyabhiṣiñcī /",
    "K10bsu022_u:3427": " daśakuśalī janitā thapitā te brahmapatheṣu cyuta manujā vrajiṣū tada sarve brahmaniketam // Lal_13.46 //",
    "K10bsu022_u:3428": " diśividiśi vividhāgatijñāne tvaṃ suvidhijño paracaritā jagati rutajñāne indriyajñāne /",
    "K10bsu022_u:3429": " nayavinaye vividhāmatidhāre pāragatastvaṃ ayu samayo tvamihā nṛpasūno niṣkramaṇāya // Lal_13.47 //",
    "K10bsu022_u:3430": " tvayi purimā janatā ima dṛṣṭvā dṛṣṭivipannā jaramaraṇā vividhā bahuduḥkhe kṛchragatā hi /",
    "K10bsu022_u:3431": " bhavavibhavaṃkaraṇo ṛjumārge svāmanubaddhā hatatamasa tvamihā kṛtu loke arthu mahanto // Lal_13.48 //",
    "K10bsu022_u:3432": " iti vividhā rucirā guṇayuktā gātha vicitrā",
    "K10bsu022_u:3433": " tatu raviṣu turiyebhī jinatejā codayi vīram /",
    "K10bsu022_u:3434": " duḥkhabharitajanate iha dṛṣṭvā mā tvamupekṣā",
    "K10bsu022_u:3435": " ayu samayo tvamihā varabuddhe niṣkramaṇāya // Lal_13.49 //",
    "K10bsu022_u:3436": " (Vaidya 119)",
    "K10bsu022_u:3437": " vicitravastraratnahāragandhamālyabhūṣitā prasannacitta premajāta nāriyo praharṣitā /",
    "K10bsu022_u:3438": " prabodhayanti ye 'grasattva tūryasaṃpravāditaiḥ jinānubhāvi ekarūpa gātha tūrya niścarī // Lal_13.50 //",
    "K10bsu022_u:3439": " yasyārthi tubhya kalpa naika tyaktu tyāga dustyajā",
    "K10bsu022_u:3440": " sucīrṇa śīlu kṣānti vīrya dhyāna prajña bhāvitā /",
    "K10bsu022_u:3441": " jagaddhitārtha so ti kālu sāṃprataṃ upasthito",
    "K10bsu022_u:3442": " naiṣkramyabuddhi cintayāśu mā vilamba nāyaka // Lal_13.51 //",
    "K10bsu022_u:3443": " tyuktu pūrvi ratnakośa svarṇarūpyabhūṣaṇā yaṣṭā ti yajña naikarūpa tāsu tāsu jātiṣu /",
    "K10bsu022_u:3444": " tyakta bhārya putra dhīta kāyu rājyu jīvitaṃ bodhiheturaprameya tyaktuḥdustyajā tvayā // Lal_13.52 //",
    "K10bsu022_u:3445": " abhūṣi tvaṃ adīnapuṇya rāja viśrutaśriyo",
    "K10bsu022_u:3446": " nimiṃdharo nimiśca kṛṣṇa(bandhu)",
    "K10bsu022_u:3447": " brahmadatta kesarī /",
    "K10bsu022_u:3448": " sahasrayajña dharmacinti arcimān dṛḍhadhanu",
    "K10bsu022_u:3449": " sucintitārtha dīnasattva yeḥti tyakta dustyajā // Lal_13.53 //",
    "K10bsu022_u:3450": " sutasoma dīptavīrya puṇyaraśmi yo so 'bhū",
    "K10bsu022_u:3451": " mahatyāgavantu sthāmavantu yaḥ kṛtajña tvaṃ abhūḥ /",
    "K10bsu022_u:3452": " rājarṣi candrarūpavantu śūra satyavardhano",
    "K10bsu022_u:3453": " subhāṣitaṃgaveṣi rāji asi sumatiṃ ca sūrato // Lal_13.54 //",
    "K10bsu022_u:3454": " candraprabho viśeṣagāmi reṇubhū diśāṃpati pradānaśūra kāśirāju ratnacūḍa śāntagaḥ /",
    "K10bsu022_u:3455": " eti cānyi pārthivendra yebhi tyakta dustyajā yathā ti vṛṣṭa tyāgavṛṣṭi eṣa dharma varṣahī // Lal_13.55 //",
    "K10bsu022_u:3456": " dṛṣṭā ti pūrviṃ sattvasāra gaṅgavālukopamā kṛtā ti teṣa buddhapūja aprameyacintiyā /",
    "K10bsu022_u:3457": " varāgrabodhi eṣamāṇa sattvamokṣakāraṇādū ayaṃ sa kālu prāptu sūru niṣkramā purottamāt // Lal_13.56 //",
    "K10bsu022_u:3458": " (Vaidya 120)",
    "K10bsu022_u:3459": " prathamena te amoghadarśi śālapuṣpapūjito virocanaḥ prasannacitta prekṣitaḥ kṣaṇāntaram /",
    "K10bsu022_u:3460": " harītakī ca eka datta dundubhisvarāya te tṛṇottha gṛhya dhāritā ti dṛṣṭa candanaṃ gṛham // Lal_13.57 //",
    "K10bsu022_u:3461": " purapraveśi reṇu dṛṣṭa kṣiptu cūrṇamuṣṭikā dharmeśvarāya sādhukāru dattu dharma bhāṣato /",
    "K10bsu022_u:3462": " namo namaḥ samantadarśi dṛṣṭa vāca bhāṣitā mahārciskandhi svarṇamāla kṣipta harṣitena te // Lal_13.58 //",
    "K10bsu022_u:3463": " dharmadhvajo daśāpradāni rodhu muṅga muṣṭinā aśokapuṣpi jñānaketu yvāgupāna sārathiḥ /",
    "K10bsu022_u:3464": " ratnaśikhī ca dīpadāni padmayoni oṣadhī sarvābhibhūśca muktahāri padmadāni sāgaro // Lal_13.59 //",
    "K10bsu022_u:3465": " vitānadāni padmagarbhi siṃhu varṣasaṃstare śālendrarāja sarpidāni kṣīratyāgi puṣpitī /",
    "K10bsu022_u:3466": " yaśodattu kuruṇṭapuṣpi satyadarśi bhojane kāyu praṇāmi jñānameru nāgadattu cīvare // Lal_13.60 //",
    "K10bsu022_u:3467": " atyuccagāmi candanāgri tīkṣṇalohamuṣṭinā mahāviyūha padmadāni raśmirāja ratnabhiḥ /",
    "K10bsu022_u:3468": " śākyamuni ca suvarṇamuṣṭi indraketu saṃstuto sūryānano vataṃsake hi svarṇapaṭṭi sūmatī // Lal_13.61 //",
    "K10bsu022_u:3469": " nāgābhibhū maṇipradāni puṣya dūṣyasaṃstare bhaiṣajyarāju ratnachatri siṃhaketu āsane /",
    "K10bsu022_u:3470": " guṇāgradhāri ratnajāli sarvavādi kāśyapo gandhāgri cūrṇi mukta arciketu puṣpacaityake // Lal_13.62 //",
    "K10bsu022_u:3471": " akṣobhyarāja kūṭāgāri mālya lokapūjito tagaraśikhi ca rājyatyāgi sarvagandhi durjayo /",
    "K10bsu022_u:3472": " mahāpradīpa ātmatyāgi bhūṣaṇe padmottaro vicitrapuṣpi dharmaketu dīpakāri utpalaiḥ // Lal_13.63 //",
    "K10bsu022_u:3473": " (Vaidya 121)",
    "K10bsu022_u:3474": " eti cānyi sattvasāra ye ti pūrva pūjitā nānārūpa vicitra pūja anyajanyakurvatā /",
    "K10bsu022_u:3475": " smarāhi te atīta buddha tā ca pūja śāstunāṃ anāthasattva śokapūrṇa mā upekṣi niṣkramā // Lal_13.64 //",
    "K10bsu022_u:3476": " dīpaṃkareti dṛṣṭamātri labdha kṣānti uttamā abhijña pañca acyutā ti labdha ānulomikā /",
    "K10bsu022_u:3477": " atottareṇa ekameka buddha pūjacintiyā pravartitā asaṃkhyakalpa sarvalokadhātuṣū // Lal_13.65 //",
    "K10bsu022_u:3478": " kṣīṇā ti kalpa aprameya te ca buddha nirvṛtā tavāpi sarva ātmabhāvi te ca nāma kva gatā /",
    "K10bsu022_u:3479": " kṣayāntadharmi sarvi bhāvu nāsti nityu saṃskṛte anitya kāma rājyabhoga niṣkramā purottamāt // Lal_13.66 //",
    "K10bsu022_u:3480": " jarā ca vyādhi mṛtyu enti dāruṇā mahābhayā",
    "K10bsu022_u:3481": " hutāśano va ugrateja bhīma kalpasaṃkṣaye /",
    "K10bsu022_u:3482": " kṣayāntadharmi sarvi bhāvu nāsti nityu saṃskṛte",
    "K10bsu022_u:3483": " sukṛcchra prāpta sattva* * niṣkramā guṇaṃdharā // Lal_13.67 //",
    "K10bsu022_u:3484": " yada nārigaṇastuṇaveṇuravaiḥ vividhaisturiyaiḥ pratibodhayiṣu /",
    "K10bsu022_u:3485": " sukhaśayanagataṃ manujādhipatiṃ tada tūryaravo ayu niścarate // Lal_13.68 //",
    "K10bsu022_u:3486": " jvalitaṃ tribhavaṃ jaravyādhidukhaiḥ maraṇāgnipradīptamanāthamidam /",
    "K10bsu022_u:3487": " bhavani śaraṇe sada mūḍha jagat bhramatī bhramaro yatha kumbhagato // Lal_13.69 //",
    "K10bsu022_u:3488": " adhruvaṃ tribhavaṃ śaradabhranibhaṃ naṭaraṅgasamā jagi rūrmicutī /",
    "K10bsu022_u:3489": " girinadyasamaṃ laghuśīghrajavaṃ vrajatāyu jage yatha vidyu nabhe // Lal_13.70 //",
    "K10bsu022_u:3490": " (Vaidya 122)",
    "K10bsu022_u:3491": " bhuvi devapure triapāyapathe bhavatṛṣṇaavidyavaśā janatā /",
    "K10bsu022_u:3492": " parivartiṣu pañcagatiṣvabudhāḥ yatha kumbhakarasya hi cakrabhramī // Lal_13.71 //",
    "K10bsu022_u:3493": " priyarūpavaraiḥ saha snigdharutaiḥ śubhagandharasai varasparśasukhaiḥ /",
    "K10bsu022_u:3494": " pariṣiktamidaṃ kalipāśa jagat mṛgalubdhakapāśi yathaiva kapi // Lal_13.72 //",
    "K10bsu022_u:3495": " sabhayā saraṇāḥ sada vairakarāḥ bahuśoka upadrava kāmaguṇāḥ /",
    "K10bsu022_u:3496": " asidhārasamā viṣapatranibhā jahitāryajanairyatha mīḍhaghaṭāḥ // Lal_13.73 //",
    "K10bsu022_u:3497": " smṛtiśokakarāstamasīkaraṇāḥ bhayahetukarā dukhamūla sadā /",
    "K10bsu022_u:3498": " bhavatṛṣṇalatāya vivṛddhikarāḥ sabhayā saraṇā sada kāmaguṇāḥ // Lal_13.74 //",
    "K10bsu022_u:3499": " yatha agnikhadā jvalitā sabhayā tatha kāma ime viditāryajanaḥ /",
    "K10bsu022_u:3500": " mahapaṅkasamā asisundhusamāḥ madhudigdha iva kṣuradhāra yathā // Lal_13.75 //",
    "K10bsu022_u:3501": " yatha sarpisaro yatha mīḍhaghaṭāḥ tatha kāma ime viditā viduṣām /",
    "K10bsu022_u:3502": " tatha śūlasamā dvijapeśisamāḥ yatha śvāna karaṅka savairamukhāḥ // Lal_13.76 //",
    "K10bsu022_u:3503": " udacandrasamā imi kāmaguṇāḥ pratibimba iva girighoṣa yathā /",
    "K10bsu022_u:3504": " pratibhāsasamā naṭaraṅgasamāḥ tatha svapnasamā viditāryajanaiḥ // Lal_13.77 //",
    "K10bsu022_u:3505": " (Vaidya 123)",
    "K10bsu022_u:3506": " kṣaṇikā vaśikā imi kāmaguṇāḥ tatha māyamarīcisamā alikāḥ /",
    "K10bsu022_u:3507": " udabudbudaphenasamā vitathā parikalpasamuchita buddha budhaiḥ // Lal_13.78 //",
    "K10bsu022_u:3508": " prathame vayase vararūpadharaḥ priya iṣṭa mato iya bālacarī /",
    "K10bsu022_u:3509": " jaravyādhidukhai hatatejavapuṃ vijahanti mṛgā iva śuṣkanadīm // Lal_13.79 //",
    "K10bsu022_u:3510": " dhanadhānyavaro bahudravyabalī priya iṣṭa mato iya bālacarī /",
    "K10bsu022_u:3511": " parihīnadhanaṃ puna kṛcchragataṃ vijahanti narā iva śūnyaṭavīm // Lal_13.80 //",
    "K10bsu022_u:3512": " yatha puṣpadrumo saphaleva drumo naru dānaratastatha prītikaro /",
    "K10bsu022_u:3513": " dhanahīna jarārtitu yācanako bhavate tada apriyu gṛdhrasamaḥ // Lal_13.81 //",
    "K10bsu022_u:3514": " prabhu dravyabalī vararūpadharaḥ priyasaṃgamanendriyaprītikaro /",
    "K10bsu022_u:3515": " jaravyādhidukhārditu kṣīṇadhano bhavate tada apriyu mṛtyusamaḥ // Lal_13.82 //",
    "K10bsu022_u:3516": " jarayā jaritaḥ samatītavayo druma vidyuhateva yathā bhavati /",
    "K10bsu022_u:3517": " jarajīrṇa agāru yathā sabhayo jaraniḥsaraṇaṃ laghu brūhi mune // Lal_13.83 //",
    "K10bsu022_u:3518": " jara śoṣayate naranārigaṇaṃ yatha mālulatā ghanaśālavanam /",
    "K10bsu022_u:3519": " jara vīryaparākramavegaharī jara paṅkanimagna yathā puruṣo // Lal_13.84 //",
    "K10bsu022_u:3520": " jara rūpasurūpavirūpakarī jara tejaharī balasthāmaharī /",
    "K10bsu022_u:3521": " (Vaidya 124)",
    "K10bsu022_u:3522": " sada saukhyaharī paribhāvakarī jara mṛtyukarī jara ojaharī // Lal_13.85 //",
    "K10bsu022_u:3523": " bahurogaśatai ghanavyādhidukhaiḥ upasṛṣṭa jagajjvalateva mṛgāḥ /",
    "K10bsu022_u:3524": " jaravyādhigataṃ prasamīkṣva jagat dukhaniḥsaraṇaṃ laghu deśayahī // Lal_13.86 //",
    "K10bsu022_u:3525": " śiśire hi yathā himadhātu mahān tṛṇagulmavanauṣadhiojaharo /",
    "K10bsu022_u:3526": " tatha ojaharo ahu vyādhijaro parihīyati indriya rūpa balam // Lal_13.87 //",
    "K10bsu022_u:3527": " dhanadhānyamahārthakṣayāntakaro paritāpakaraḥ sahavyādhijaro /",
    "K10bsu022_u:3528": " pratighātakaraḥ priyu dveṣakaraḥ paridāhakaro yatha sūrya nabhe // Lal_13.88 //",
    "K10bsu022_u:3529": " maraṇaṃ cavanaṃ cuti kālakriyā priyadravyajanena viyogu sadā /",
    "K10bsu022_u:3530": " apunāgamanaṃ ca asaṃgamanaṃ drumapatraphalā nadisrota yathā // Lal_13.89 //",
    "K10bsu022_u:3531": " maraṇaṃ vaśitāmavaśīkurute maraṇaṃ harate nadi dāru yathā /",
    "K10bsu022_u:3532": " asahāyu naro vrajate 'dvitiyo svakakarmaphalānugato vivaśaḥ // Lal_13.90 //",
    "K10bsu022_u:3533": " maraṇo grasate bahuprāṇiśataṃ makareva jalā hari bhūtagaṇam /",
    "K10bsu022_u:3534": " garuḍo uragaṃ mṛgarāju gajaṃ jvalaneva tṛṇoṣadhibhūtagaṇam // Lal_13.91 //",
    "K10bsu022_u:3535": " ima īdṛśakai bahudoṣaśataiḥ jagu mocayituṃ kṛta yā praṇidhi /",
    "K10bsu022_u:3536": " smara tāṃ purimāṃ praṇidhānacarīṃ ayu kālu tavā abhiniṣkramitum // Lal_13.92 //",
    "K10bsu022_u:3537": " (Vaidya 125)",
    "K10bsu022_u:3538": " yada nārigaṇaḥ praharṣito bodhayatī turiyairmahāmunim /",
    "K10bsu022_u:3539": " tada gātha vicitra niścarī tūryaśabdāt sugatānubhāvataḥ // Lal_13.93 //",
    "K10bsu022_u:3540": " laghu tadbhañjati sarvasaṃskṛtaṃ acirasthāyi nabheva vidyataḥ /",
    "K10bsu022_u:3541": " ayu kālu tavā upasthitaḥ samayo niṣkramaṇāya suvrata // Lal_13.94 //",
    "K10bsu022_u:3542": " saṃskāra anitya adhruvāḥ āmakumbhopama bhedanātmakāḥ /",
    "K10bsu022_u:3543": " parakeraka yācitopamāḥ pāṃśunagaropama tāvakālikāḥ // Lal_13.95 //",
    "K10bsu022_u:3544": " saṃskāra pralopadharmime varṣakāli calitaṃ ca lepanam /",
    "K10bsu022_u:3545": " nadikūla ivā savālukaṃ pratyayādhīna svabhāvadurbalāḥ // Lal_13.96 //",
    "K10bsu022_u:3546": " saṃskāra pradīpaacivat kṣiprautpattinirodhadharmikāḥ /",
    "K10bsu022_u:3547": " anavasthita mārutopamāḥ phenapiṇḍave asāra durbalāḥ // Lal_13.97 //",
    "K10bsu022_u:3548": " saṃskāra nirīha śūnyakāḥ kadalīskandhasamā nirīkṣataḥ /",
    "K10bsu022_u:3549": " māyopama cittamohanā bālaullāpana ukta muṣṭivat // Lal_13.98 //",
    "K10bsu022_u:3550": " hetūbhi ca pratyayebhi cā sarvasaṃskāragataṃ pravartate /",
    "K10bsu022_u:3551": " anyonya pratītya hetutaḥ tadidaṃ bālajano na budhyate // Lal_13.99 //",
    "K10bsu022_u:3552": " yatha muñja pratītya balvajaṃ rajju vyāyāmabalena vartitā /",
    "K10bsu022_u:3553": " (Vaidya 126)",
    "K10bsu022_u:3554": " ghaṭiyantra sacakra vartate eṣa ekaikaśa nāsti vartanā // Lal_13.100 //",
    "K10bsu022_u:3555": " tatha sarvabhavāṅgavartinī anyamanyopacayena niśritā /",
    "K10bsu022_u:3556": " ekaikaśa teṣu vartinī pūrvaparāntata nopalabhyate // Lal_13.101 //",
    "K10bsu022_u:3557": " bījasya sato yathāṅkuro na ca yo bīja sa caiva aṅkuro /",
    "K10bsu022_u:3558": " na ca tato na caiva tat evamanuccheda aśāśvata dharmatā // Lal_13.102 //",
    "K10bsu022_u:3559": " saṃskāra avidyapratyayāḥ te saṃskāre na santi tattvataḥ /",
    "K10bsu022_u:3560": " saṃskāra avidya caiva hi śūnya eke prakṛtīnirīhakāḥ // Lal_13.103 //",
    "K10bsu022_u:3561": " mudrātpratimudra dṛśyate mudrasaṃkrānti na copalabhyate /",
    "K10bsu022_u:3562": " na ca tatra na caiva śāśvato eva saṃskārānucchedaśāśvatāḥ // Lal_13.104 //",
    "K10bsu022_u:3563": " cakṣuśca pratītya rūpataḥ cakṣuvijñānamihopajāyate /",
    "K10bsu022_u:3564": " na ca cakṣuṣi rūpa niśrita rūpasaṃkrānti na caiva cakṣuṣi // Lal_13.105 //",
    "K10bsu022_u:3565": " nairātmyaśubhāśca dharmime punarātmeti śubhāśca kalpitāḥ /",
    "K10bsu022_u:3566": " viparītamasadvikalpitaṃ cakṣuvijñāna tatopajāyate // Lal_13.106 //",
    "K10bsu022_u:3567": " vijñānanirodhasaṃbhavaṃ vijñānotpādavyayaṃ vipaśyati /",
    "K10bsu022_u:3568": " akahiṃ ca gataṃ anāgataṃ śūnya māyopama yogi paśyati // Lal_13.107 //",
    "K10bsu022_u:3569": " (Vaidya 127)",
    "K10bsu022_u:3570": " araṇiṃ yatha cottarāraṇiṃ hastavyāyāma trayebhi saṃgati /",
    "K10bsu022_u:3571": " iti pratyayato 'gni jāyate jātu kṛtārthu laghu nirudhyate // Lal_13.108 //",
    "K10bsu022_u:3572": " atha paṇḍitu kaści mārgate kutayaṃ āgatu kutra yāti vā /",
    "K10bsu022_u:3573": " vidiśo diśi sarvi mārgato nāgati nāsya gatiśca labhyate // Lal_13.109 //",
    "K10bsu022_u:3574": " skandhadhātvāyatanāni dhātavaḥ tṛṣṇa avidyā iti karmapratyayā /",
    "K10bsu022_u:3575": " sāmagri tu sattvasūcanā sa ca paramārthatu nopalabhyate // Lal_13.110 //",
    "K10bsu022_u:3576": " kaṇṭhoṣṭha pratītya tālukaṃ jihvāparivarti akṣarā /",
    "K10bsu022_u:3577": " na ca kaṇṭhagatā na tāluke akṣaraikaika tu nopalabhyate // Lal_13.111 //",
    "K10bsu022_u:3578": " sāmagri pratītyataśca sā vācamanabuddhivaśena niścarī /",
    "K10bsu022_u:3579": " mana vāca adṛśyarūpiṇī bāhyato 'bhyantara nopalabhyate // Lal_13.112 //",
    "K10bsu022_u:3580": " utpādavyayaṃ vipaśyato vāca rutaghoṣasvarasya paṇḍitaḥ /",
    "K10bsu022_u:3581": " kṣaṇikāṃ vaśikāṃ tadā dṛśī sarvā vāca pratiśrutakopamām // Lal_13.113 //",
    "K10bsu022_u:3582": " yatha tantri pratītya dārū ca hastavyāyāma trayebhi saṃgati /",
    "K10bsu022_u:3583": " tuṇavīṇasughoṣakādibhiḥ śabdo niścarate tadudbhavaḥ // Lal_13.114 //",
    "K10bsu022_u:3584": " atha paṇḍitu kaści mārgate kutayaṃ āgatu kutra yāti vā /",
    "K10bsu022_u:3585": " (Vaidya 128)",
    "K10bsu022_u:3586": " vidiśo diśi sarvi mārgataḥ śabdagamanāgamanaṃ na labhyate // Lal_13.115 //",
    "K10bsu022_u:3587": " tatha hetubhi pratyayebhi ca sarvasaṃskāragataṃ pravartate /",
    "K10bsu022_u:3588": " yogī puna bhūtadaśanāt śūnya saṃskāra nirīha paśyati // Lal_13.116 //",
    "K10bsu022_u:3589": " skandhāyatanāni dhātavaḥ śūnya adhyātmika śūnya bāhyakāḥ /",
    "K10bsu022_u:3590": " sattvātmaviviktamanālayā dharmākāśasvabhāvalakṣaṇāḥ // Lal_13.117 //",
    "K10bsu022_u:3591": " iya īdṛśa dharmalakṣaṇā buddha dīpaṃkara darśane tvayā /",
    "K10bsu022_u:3592": " anubuddha svayaṃ yathātmanā tatha bodhehi sadevamānuṣāṃ // Lal_13.118 //",
    "K10bsu022_u:3593": " viparītaabhūtakalpitaiḥ rāgadoṣaiḥ paridahyate jagat /",
    "K10bsu022_u:3594": " kṛpameghasamāmbuśītalāṃ muñca dhārāmamṛtasya nāyakā // Lal_13.119 //",
    "K10bsu022_u:3595": " tvayi yasya kṛtena paṇḍitā dattu dānaṃ bahukalpakoṭiṣu /",
    "K10bsu022_u:3596": " saṃprāpya hi bodhimuttamāṃ āryadhanasaṃgraha kariṣya prāṇinām // Lal_13.120 //",
    "K10bsu022_u:3597": " tāṃ pūrvacarīmanusmarā nārya dhanahīna daridra duḥkhitām /",
    "K10bsu022_u:3598": " mā upekṣahi sattvasārathe āryadhanasaṃgrahi teṣu kurvahi // Lal_13.121 //",
    "K10bsu022_u:3599": " tvayi śīla sadā surakṣitaṃ pithanārthāya apāyabhūminām /",
    "K10bsu022_u:3600": " svargāmṛtadvāramuttamāṃ darśayiṣye bahusattvakoṭinām // Lal_13.122 //",
    "K10bsu022_u:3601": " (Vaidya 129)",
    "K10bsu022_u:3602": " tāṃ pūrvacarīmanusmarā baddhvā dvāra nirayāya bhūminām /",
    "K10bsu022_u:3603": " svargāmṛtadvāra muñcahī ṛddhyahi śīlavato vicintitam // Lal_13.123 //",
    "K10bsu022_u:3604": " tvayi kṣānti sadā surakṣitā pratighakrodhaśamārtha dehinām /",
    "K10bsu022_u:3605": " bhāvārṇava sattva tāriyā sthāpayiṣye śivi kṣemi nirjvale // Lal_13.124 //",
    "K10bsu022_u:3606": " tāṃ pūrvacarīmanusmarā vairavyāpādavihiṃsaākulām /",
    "K10bsu022_u:3607": " mā upekṣa vihiṃsacāriṇaḥ kṣāntibhūmīya sthape imaṃ jagat // Lal_13.125 //",
    "K10bsu022_u:3608": " tvayi vīrya yadartha sevitaṃ dharmanāvaṃ samudānayitvanā /",
    "K10bsu022_u:3609": " uttārya jagadbhavārṇavāt thapayiṣye śivi kṣemi nirjvale // Lal_13.126 //",
    "K10bsu022_u:3610": " tāṃ pūrvacarīmanusmarā caturoghairiva muhyate jagat //",
    "K10bsu022_u:3611": " laghu vīryabalaṃ parākramā sattva saṃtārayahī anāyakāṃ // Lal_13.127 //",
    "K10bsu022_u:3612": " tvaya dhyānakileśadhyeṣaṇā bhāvitā yasya kṛtena sūratā /",
    "K10bsu022_u:3613": " bhrāntendriya prākṛtendriyāṃ kvapi cittāryapathe sthapeṣyaham // Lal_13.128 //",
    "K10bsu022_u:3614": " tāṃ pūrvacarīmanusmarā kleśajālairihamākulaṃ jagat /",
    "K10bsu022_u:3615": " mā upekṣahi kleśupadrutāṃ dhyānaikāgri sthapehimāṃ prajām // Lal_13.129 //",
    "K10bsu022_u:3616": " (Vaidya 130)",
    "K10bsu022_u:3617": " tvayi prajña purā subhāvitā mohavidyāndhatamovṛte jage /",
    "K10bsu022_u:3618": " bahudharmaśatābhilokane dāsye cakṣuṣi tattvadarśanam // Lal_13.130 //",
    "K10bsu022_u:3619": " tāṃ pūrvacarīmanusmarā mohavidyāndhatamovṛte jage /",
    "K10bsu022_u:3620": " dadahī varaprajña suprabhā dharmacakṣuṃ vimalaṃ nirañjanam // Lal_13.131 //",
    "K10bsu022_u:3621": " iyamīdṛśa gātha niścarī tūryasaṃgītiravātu nāriṇām /",
    "K10bsu022_u:3622": " yaṃ śrutva middhaṃ vivarjiyā cittu preṣeti varāgrabodhaye // Lal_13.132 //",
    "K10bsu022_u:3623": " iti //",
    "K10bsu022_u:3624": " iti hi bhikṣavo 'ntaḥpuramadhyagato bodhisattvo 'virahito 'bhūddharmaśravaṇena,",
    "K10bsu022_u:3625": " avirahito 'bhūddharmamanasikāreṇa /",
    "K10bsu022_u:3626": " takasmāddhetoḥ?",
    "K10bsu022_u:3627": " tathā hi bhikṣavo bodhisattvo dīrgharātraṃ sagauravo 'bhūt /",
    "K10bsu022_u:3628": " dharmeṣu dharmabhāṇakeṣu cādhyāśayena dharmārthiko dharmakāmo dharmaratirato 'bhūt /",
    "K10bsu022_u:3629": " dharmaparyeṣṭyatṛpto yathāśrutadharmasaṃprakāśakaḥ,",
    "K10bsu022_u:3630": " anuttaro mahādharmadānapatiḥ,",
    "K10bsu022_u:3631": " nirāmiṣadharmadeśako dharmadānenāmatsaraḥ,",
    "K10bsu022_u:3632": " ācāryamuṣṭivigato dharmānudharmapratipanno dharmapratipattiśūraḥ,",
    "K10bsu022_u:3633": " dharmalayano dharmatrāṇo dharmaśaraṇo dharmapratiśaraṇo dharmaparāyaṇaḥ dharmanidhyāptiḥ kṣāntiniryātaḥ prajñāpāramitācarita upāyakauśalyagatiṃ gataḥ //",
    "K10bsu022_u:3634": " tatra bhikṣavo bodhisattvo mahopāyakauśalyavikrīḍitena sarvāntaḥpurasya yathādhimuktyā īryāpathamupadarśya,",
    "K10bsu022_u:3635": " paurvikāṇāṃ ca bodhisattvānāṃ lokaviṣayasamatikrāntānāṃ lokānuvartanakriyādharmatāmanuvartya,",
    "K10bsu022_u:3636": " dīrgharātraṃ suviditakāmadoṣaḥ sattvaparipākavaśādakāmātkāmopabhogaṃ saṃdarśya,",
    "K10bsu022_u:3637": " aparimitakuśalamūlopacayapuṇyasaṃbhārabalaviśeṣaṇāsadṛśīṃ lokādhipateyatāṃ saṃdarśya,",
    "K10bsu022_u:3638": " devamanuṣyātikrāntaṃ sārodāravividhavicitrarūpaśabdagandharasasparśaparamaratiramaṇīyaṃ kāmaratirasaukhyamupadarśya,",
    "K10bsu022_u:3639": " sarvakāmaratisvaviṣayeṣvaparyantatvāt svacittavaśavartitāṃ saṃdarśya,",
    "K10bsu022_u:3640": " pūrvapraṇidhānabalasahāyakuśalamūlopacitān sattvān samānasaṃvāsatayā paripācya,",
    "K10bsu022_u:3641": " sarvalokasaṃkleśamalāsaṃkliṣṭacittatayāntaḥpuramadhyagato yathābhinimantritasya sattvadhātoḥ",
    "K10bsu022_u:3642": " paripākakālamavekṣamāṇo bhūyasyā mātrayā bodhisattvastasmin samaye pūrvapratijñāmanusmarati sma,",
    "K10bsu022_u:3643": " buddhadharmāṃścāmukhīkaroti sma,",
    "K10bsu022_u:3644": " praṇidhānabalaṃ cābhinirharati sma /",
    "K10bsu022_u:3645": " sattveṣu ca mahākaruṇāmavakrāmati sma /",
    "K10bsu022_u:3646": " sattvapramokṣaṃ ca cintayati sma /",
    "K10bsu022_u:3647": " sarvasaṃpado vipattiparyavasānā iti pratyavekṣate sma /",
    "K10bsu022_u:3648": " anekopadravabhayabahulaṃ ca saṃsāramupaparīkṣate (Vaidya 131) sma /",
    "K10bsu022_u:3649": " mārakalipāśāṃśca saṃchinatti sma /",
    "K10bsu022_u:3650": " saṃsāraprabandhāccātmānamuccārayati sma /",
    "K10bsu022_u:3651": " nirvāṇe ca cittaṃ saṃpreṣayati sma //",
    "K10bsu022_u:3652": " tatra bhikṣavo bodhisattvaḥ pūrvāntata eva suviditasaṃsāradoṣaḥ saṃskṛtenādhyāśayenānarthikaḥ",
    "K10bsu022_u:3653": " sarvopādānaparigrahairanarthiko buddhadharmanirvāṇābhimukhaḥ saṃsāraparāṅmukhastathāgatagocarābhirataḥ",
    "K10bsu022_u:3654": " māraviṣayagocarāsaṃsṛṣṭaḥ ādīptabhavadoṣadarśī traidhātukānniḥśaraṇābhiprāyaḥ saṃsāradoṣādīnavaniḥsaraṇakuśalaḥ",
    "K10bsu022_u:3655": " pravrajyābhilāṣī niṣkramaṇābhiprāyo vivekanimno vivekapravaṇo vivekaprāgbhāraḥ āraṇyaprāraṇyābhimukhaḥ",
    "K10bsu022_u:3656": " pravivekapraśamābhikāṅkṣī ātmaparahitapratipannaḥ anuttarapratipattiśūro lokasyārthakāmo",
    "K10bsu022_u:3657": " hitakāmaḥ sukhakāmo yogakṣemakāmo lokānukampako hitaiṣī maitrīvihārī mahākāruṇikaḥ",
    "K10bsu022_u:3658": " saṃgrahavastukuśalaḥ satatasamitamaparikhinnamānasaḥ sattvaparipākavinayakuśalaḥ",
    "K10bsu022_u:3659": " sarvasattveṣvekaputrakapremānugatamanasikāraḥ sarvavastunirapekṣaparityāgī dānasaṃvibhāgarataḥ",
    "K10bsu022_u:3660": " prayuktatyāgaḥ prayatapāṇiḥ tyāgaśūro yaṣṭayajñaḥ susamṛddhapuṇyaḥ susaṃgṛhītapuṇyaḥ",
    "K10bsu022_u:3661": " pariṣkāravigatamalāmātsaryasunigṛhītacitto 'nuttaro mahādānapatirdattvā ca vipākāpratikāṅkṣī",
    "K10bsu022_u:3662": " pradānaśūraḥ icchāmahecchālobhadveṣamadamānamohamātsaryapramukhasarvārikleśagaṇapratyarthikanigrahāyābhyutthitaḥ",
    "K10bsu022_u:3663": " sarvajñatācittotpādaprabandhāccalitaḥ mahātyāgacittasaṃnāhasusaṃnaddhaḥ lokānukampako",
    "K10bsu022_u:3664": " hitaiṣīva varmitakavacitavīryaḥ sattvapramokṣālambanamahākaruṇābalavikramaparākramaḥ",
    "K10bsu022_u:3665": " avaivartikasarvasattvasamacittatyāgapraharaṇo yathābhiprāyasattvāśayasaṃtoṣaṇo bodhibhājanībhūtaḥ",
    "K10bsu022_u:3666": " kālākṣuṇṇadharmavedhī bodhipariṇāmapraṇidhiḥ anavanāmitadhvajastrimaṇḍalapariśodhanadānaparityāgī",
    "K10bsu022_u:3667": " jñānavaravajradṛḍhapraharaṇaḥ sunigṛhītakleśapratyarthikaḥ śīlaguṇacāritrapratipannaḥ",
    "K10bsu022_u:3668": " svārakṣitakāyavāṅbhanaskarmānto 'ṇumātrāvadyabhayadarśī supariśuddhaśīlaḥ amalavimalanirmalacittaḥ",
    "K10bsu022_u:3669": " sarvaduruktadurāgatavacanapathākrośaparibhāṣaṇakutsanatāḍanatarjanavadhabandhanāvarodhanaparikleśāluḍitacitto",
    "K10bsu022_u:3670": " 'kṣubhitacittaḥ kṣāntisaurabhyasaṃpannaḥ akṣato 'nupahato 'vyāpannacittaḥ sarvasattvahitārthāyottaptavīryārambhī",
    "K10bsu022_u:3671": " dṛḍhasamādānasarvakuśalamūladharmasamudānayanāpratyudāvartyasmṛtimān susaṃprajñāsusamāhito",
    "K10bsu022_u:3672": " 'vikṣiptacitto dhyānaikāgramanasikāro dharmapravicayakuśalo labdhāloko vigatatamondhakāraḥ",
    "K10bsu022_u:3673": " anityaduḥkhātmāśubhākāraparibhāvitacetāḥ smṛtyupasthānasamyakprahāṇaṛddhipādendriyabalabodhyaṅgamārgārya",
    "K10bsu022_u:3674": " satyasarvabodhipakṣadharmasuparikarmakṛtamanasikāraḥ śamathavipaśyanāsuparyavadātabuddhiḥ",
    "K10bsu022_u:3675": " pratītyasamutpādasatyadarśī satyānubodhādaparapratyayastrivimokṣasukhavikrīḍito māyāmarīcisvapnodakacandrapratiśrutkāpratibhāsopamasarvadharmanayāvatīrṇaḥ",
    "K10bsu022_u:3676": " iti hi bhikṣavo bodhisattvasyaivaṃ bhavati pratikṛtiḥ - evaṃ dharmavihārī evaṃ guṇamāhātmyavihārī evaṃ sattvārthābhiyuktavihārī abhūt /",
    "K10bsu022_u:3677": " bhūyasyā mātrayā ābhirdaśadigbuddhādhiṣṭhānatūryasaṃgītiviniḥsṛtābhirgāthābhiḥ saṃcoditaḥ",
    "K10bsu022_u:3678": " sa tasyāṃ velāyāṃ pūrveṣāṃ ca bodhisattvānāṃ caramabhavopagatānāmantaḥpuraparipācitāni (Vaidya 132)",
    "K10bsu022_u:3679": " catvāri dharmamukhānyāmukhīkaroti sma /",
    "K10bsu022_u:3680": " katamāni catvāri?",
    "K10bsu022_u:3681": " yadidaṃ dānaṃ priyavacanamarthakriyāṃ samānārthatāṃ ca /",
    "K10bsu022_u:3682": " catuḥsaṃgrahavastuprayoganirhāraviśuddhiṃ ca nāma dharmamukhamāmukhīkaroti sma /",
    "K10bsu022_u:3683": " triratnavaṃśasādhāraṇābhiprāyo vipraṇāśasarvajñatācittapraṇidhānabalādhānāvaivartyaviṣayaṃ ca nāma dharmamukhamāmukhīkaroti sma /",
    "K10bsu022_u:3684": " sarvasattvāparityāgādhyāśayamahākaruṇāvatāratāṃ ca nāma dharmamukhamāmukhīkaroti sma /",
    "K10bsu022_u:3685": " sarvabodhipakṣadharmapade prabhedārthābhiniścayajñānasaṃsārabalaviśeṣasamudānayamahāvyūhaṃ ca nāma dharmamukhamāmukhīkaroti sma /",
    "K10bsu022_u:3686": " imāni catvāri dharmamukhānyāmukhīkṛtya bodhisattvaḥ sarvasyāntaḥpurasya paripācanārthaṃ tasyāṃ velāyāṃ tathārūpamṛddhyabhisaṃskāramabhisaṃskaroti",
    "K10bsu022_u:3687": " yathārūpeṇa ṛddhyabhisaṃskāreṇābhisaṃskṛtena tebhyaḥ saṃgītirutebhyo bodhisattvānubhāvenemānyevaṃrūpāṇi dharmamukhaśatasahasrāṇi niścaranti sma / tadyathā -",
    "K10bsu022_u:3688": " udārachandena ca āśayena adhyāśayenā karuṇāya prāṇiṣu /",
    "K10bsu022_u:3689": " utpadyate cittu varāgrabodhaye śabde ca rūpasturiyebhi niścarī // Lal_13.133 //",
    "K10bsu022_u:3690": " śraddhā prasādo adhimukti gauravaṃ nirmānatā onamanā gurūṇām /",
    "K10bsu022_u:3691": " paripṛcchanā kiṃkuśalaṃgaveṣaṇā anusmṛtībhāvanu śabda niścarī // Lal_13.134 //",
    "K10bsu022_u:3692": " dāne dabhe saṃyamaśīlaśabdaḥ kṣāntīya śabdastatha vīryaśabdaḥ /",
    "K10bsu022_u:3693": " dhyānābhinirhārasamādhiśabdaḥ prajñā upāyasya ca śabda niścarī // Lal_13.135 //",
    "K10bsu022_u:3694": " maitrāya śabdaḥ karuṇāya śabdo muditāupekṣāya abhijñaśabdaḥ /",
    "K10bsu022_u:3695": " catusaṃgrahāvastuviniścayena sattvāna paripācanaśabda niścarī // Lal_13.136 //",
    "K10bsu022_u:3696": " smṛterupasthānaprabhedaśabdaḥ samyakprahāṇāstatha ṛddhipādā /",
    "K10bsu022_u:3697": " pañcedriyā pañcabalaprabhedā bodhyaṅgaśabdasturiyebhi niścarī // Lal_13.137 //",
    "K10bsu022_u:3698": " (Vaidya 133)",
    "K10bsu022_u:3699": " aṣṭāṅgiko mārgabalaprabhedaḥ śamathasya śabdo 'tha vipaśyanāyāḥ /",
    "K10bsu022_u:3700": " anityaduḥkhārtianātmaśabdaḥ aśubhārtiśabdo turiyebhi niścarī // Lal_13.138 //",
    "K10bsu022_u:3701": " virāgaśabdaśca vivekaśabdaḥ kṣayajñānaśabdo anutpādaśabdaḥ /",
    "K10bsu022_u:3702": " anirodhaśabdaśca anālayaṃ ca nirvāṇaśabdasturiyebhi niścarī // Lal_13.139 //",
    "K10bsu022_u:3703": " ima evarūpāsturiyebhi śabdāḥ saṃbodhiśabdaścanubhāva niścarī /",
    "K10bsu022_u:3704": " yaṃ śrutva sarvā pramadā nu śikṣitā varāgrasattve praṇidhenti bodhaye // Lal_13.140 //",
    "K10bsu022_u:3705": " iti hi bhikṣavo antaḥpuramadhyagatena bodhisattvena tāni caturaśītistrīsahasrāṇi",
    "K10bsu022_u:3706": " paripācitānyabhūvan anuttarāyāṃ samyaksaṃbodhau bahūni ca devatāśatasahasrāṇi ye",
    "K10bsu022_u:3707": " tatra saṃprāptā abhūvan //",
    "K10bsu022_u:3708": " tathā abhiniṣkramaṇakāle tasmin samaye bodhisattvasya hrīdevo nāma tuṣitakāyiko devaputro",
    "K10bsu022_u:3709": " 'nuttarāyāḥ samyaksaṃbodheḥ sa rātrau praśāntāyāṃ dvātriṃśatā devaputrasahasraiḥ",
    "K10bsu022_u:3710": " parivṛtaḥ puraskṛto yena bodhisattvasyopasthānaprāsādastenopasaṃkrāmat /",
    "K10bsu022_u:3711": " upasaṃkramya gaganatalagata eva bodhisattvaṃ gāthābhiradhyabhāṣata -",
    "K10bsu022_u:3712": " cyuti darśitā atiyaśā janma ca saṃdarśitaṃ puruṣasiṃha /",
    "K10bsu022_u:3713": " antaḥpuraṃ vidarśitu kṛtānuvṛttistvayā loke // Lal_13.141 //",
    "K10bsu022_u:3714": " paripācitā ti bahavo deva manuja loki dharmamanuprāpya /",
    "K10bsu022_u:3715": " ayamadya kālasamayo niṣkramye mati vicintehi // Lal_13.142 //",
    "K10bsu022_u:3716": " na hi baddha mocayātī na cāndhapuruṣena darśiyati mārgaḥ /",
    "K10bsu022_u:3717": " muktastu mocayātī sacakṣuṣā darśayati mārgaḥ // Lal_13.143 //",
    "K10bsu022_u:3718": " ye sattva kāmadāsā gṛhe dhane putrabhāryapariśraddhāḥ /",
    "K10bsu022_u:3719": " te tubhya śiṣyamāṇā naiṣkramyamatau spṛhāṃ kuryuḥ // Lal_13.144 //",
    "K10bsu022_u:3720": " aiśvarya kāmakrīḍā catudvīpā sapta ratna vijahitvā /",
    "K10bsu022_u:3721": " niṣkrānta tvāṃ viditvā spṛhayetsanarāmaro lokaḥ // Lal_13.145 //",
    "K10bsu022_u:3722": " kiṃ cāpi dhyānasaukhyairviharasi dharmairna cāsi kāmarataḥ /",
    "K10bsu022_u:3723": " atha puna ciraprasuptāṃ bodhaya marumānuṣaśatāni // Lal_13.146 //",
    "K10bsu022_u:3724": " (Vaidya 134)",
    "K10bsu022_u:3725": " atipatita yauvanamidaṃ girinadi yatha cañcalapracalavegā /",
    "K10bsu022_u:3726": " gatayauvanasya bhavato naiṣkramyamatirna śobhete // Lal_13.147 //",
    "K10bsu022_u:3727": " tatsādhu taruṇarūpe prathame varayāvane 'bhiniṣkramya /",
    "K10bsu022_u:3728": " uttāraya pratijñāṃ kuruṣva cārthaṃ suragaṇānām // Lal_13.148 //",
    "K10bsu022_u:3729": " na ca kāmaguṇaratībhistṛptirlavaṇodadheryathāmbhobhiḥ /",
    "K10bsu022_u:3730": " te tṛpta yeṣa prajñā āryā lokottarā virajā // Lal_13.149 //",
    "K10bsu022_u:3731": " tvamiha priyo manāpo rājñaḥ śuddhodanasya rāṣṭrasya /",
    "K10bsu022_u:3732": " śatapatrasadṛśavadanā naiṣkramyamatiṃ vicintehi // Lal_13.150 //",
    "K10bsu022_u:3733": " ādīpta kleśatāpairaniḥśaraṇairgāḍhabandhanairbaddhāṃ /",
    "K10bsu022_u:3734": " śīghraṃ pramokṣamārge sthāpaya śānte asamavīrā // Lal_13.151 //",
    "K10bsu022_u:3735": " tvaṃ vaidya dhātukuśalaścirāturāṃ sattvarogasaṃspṛṣṭāṃ /",
    "K10bsu022_u:3736": " bhaiṣajyadharmayogairnirvāṇasukhe sthapaya śīghram // Lal_13.152 //",
    "K10bsu022_u:3737": " andhātamā anayanā mohākuladṛṣṭijālabaddhāḥ /",
    "K10bsu022_u:3738": " prajñāpradīpacakṣuḥ śodhaya śīghraṃ naramarūṇām // Lal_13.153 //",
    "K10bsu022_u:3739": " samudīkṣante bahavo devāsuranāgayakṣagandharvāḥ /",
    "K10bsu022_u:3740": " drakṣyāma bodhiprāptaṃ niruttaraṃ dharma śroṣyāmaḥ // Lal_13.154 //",
    "K10bsu022_u:3741": " drakṣyati ca bhujagarājo bhavanaṃ avabhāsitaṃ tava śirīye /",
    "K10bsu022_u:3742": " kariyati anantapūjā pūrehi vratāśayastasya // Lal_13.155 //",
    "K10bsu022_u:3743": " catvāri lokapālāḥ sasainyakāste tava pradīkṣante /",
    "K10bsu022_u:3744": " dāsyāma caturi pātrāṃ bodhidhvaji pūrṇamanasasya // Lal_13.156 //",
    "K10bsu022_u:3745": " brahma praśāntacārī udīkṣate maitravākvaruṇalābhī /",
    "K10bsu022_u:3746": " adhyoṣiṣye narendraṃ vartenti niruttaraṃ cakram // Lal_13.157 //",
    "K10bsu022_u:3747": " bodhiparipācikāpi ca devata abhivusta bodhimaṇḍesmiṃ /",
    "K10bsu022_u:3748": " utpatsye 'yaṃ satya ti drakṣyāmyabhibudhyato bodhim // Lal_13.158 //",
    "K10bsu022_u:3749": " satyaṃ hi bodhisattvā antaḥpuriye kriyā vidarśenti /",
    "K10bsu022_u:3750": " pūrvaṃgamo bhava tvaṃ mā bheṣyasi paścimasteṣām // Lal_13.159 //",
    "K10bsu022_u:3751": " mañjuruta mañjughoṣā smarāhi dīpaṃkarasya vyākaraṇam /",
    "K10bsu022_u:3752": " bhūtaṃ tathā avitathā jinaghoṣarutaṃ udīrehi // Lal_13.160 //",
    "K10bsu022_u:3753": " iti śrīlalitavistare saṃcodanāparivarto nāma trayodaśo 'dhyāyaḥ //",
    "K10bsu022_u:3754": " START Parivarta 14",
    "K10bsu022_u:3755": " (Vaidya 135)",
    "K10bsu022_u:3756": " svapnaparivartaścaturdaśaḥ /",
    "K10bsu022_u:3757": " iti hi bhikṣavo bodhisattvaḥ saṃcoditaḥ san tena devaputreṇa rājñaḥ śuddhodanasyemaṃ",
    "K10bsu022_u:3758": " svapnamupadarśayati sma - yadrājā śuddhodanaḥ suptaḥ svapnāntaragato 'drākṣīt bodhisattvaṃ",
    "K10bsu022_u:3759": " rātrau praśāntāyāmabhiniṣkramantaṃ devagaṇaparivṛtam /",
    "K10bsu022_u:3760": " abhiniṣkramya pravrajitaṃ cādrākṣīt kāṣāyavastraprāvṛtam /",
    "K10bsu022_u:3761": " sa pratibuddhaḥ tvaritaṃ tvaritaṃ kāñcukīyaṃ paripṛcchati sma - kaccit kumāro 'ntaḥpure 'sti?",
    "K10bsu022_u:3762": " so 'vocat - asti deveti //",
    "K10bsu022_u:3763": " tato rājñaḥ śuddhodanasyāntaḥpure śokaśalyo hṛdaye 'nupraviṣṭo 'bhūt - abhiniṣkramiṣyati avaśyaṃ kumāro 'yam /",
    "K10bsu022_u:3764": " yaccemāni pūrvanimittāni saṃdṛśyante sma //",
    "K10bsu022_u:3765": " tasyaidabhavat - na khalvavyayaṃ kumāreṇa kadācidudyānabhūmimabhinirgantavyam /",
    "K10bsu022_u:3766": " strīgaṇamadhye 'bhirataḥ ihaiva ramyate,",
    "K10bsu022_u:3767": " nābhiniṣkramiṣyatīti //",
    "K10bsu022_u:3768": " tato rājñā śuddhodanena kumārasya paribhogārthaṃ trayo yathartukāḥ prāsādāḥ kāritā abhūvan graiṣmiko vārṣiko haimantikaśca /",
    "K10bsu022_u:3769": " tatra yo graiṣmikaḥ sa ekāntaśītalaḥ /",
    "K10bsu022_u:3770": " yo vārṣikaḥ sa sādhāraṇaḥ /",
    "K10bsu022_u:3771": " yo haimantikaḥ sa svabhāvoṣṇaḥ /",
    "K10bsu022_u:3772": " ekaikasya ca prāsādasya sopānāni pañca pañca puruṣaśatānyutkṣipanti sma,",
    "K10bsu022_u:3773": " nikṣipanti sma /",
    "K10bsu022_u:3774": " teṣāṃ tathotkṣipyamāṇānāṃ nikṣipyamāṇānāṃ ca śabdo 'rdhayojane śrūyate sma - mā khalu kumāro 'nabhijñāta evābhiniṣkramiṣyatīti /",
    "K10bsu022_u:3775": " naimittikairvaipañcikaiśca vyākṛtamabhūt - maṅgaladvāreṇa kumāro 'bhiniṣkramiṣyatīti /",
    "K10bsu022_u:3776": " tato rājā maṅgaladvārasya mahānti kapāṭāni kārayati sma /",
    "K10bsu022_u:3777": " ekaikaṃ ca kapāṭaṃ pañca pañca puruṣaśatānyuddhāṭayanti sma,",
    "K10bsu022_u:3778": " apaghāṭayanti sma /",
    "K10bsu022_u:3779": " teṣāṃ cārdhayojanaṃ śabdo gacchati sma /",
    "K10bsu022_u:3780": " pañca cāsya kāmaguṇān sadṛśānupasaṃharati sma /",
    "K10bsu022_u:3781": " gītavāditanṛtyaiścainaṃ sadaiva yuvataya upatasthuḥ //",
    "K10bsu022_u:3782": " atha bhikṣavo bodhisattvaḥ sārathiṃ prāha - śīghraṃ sārathe rathaṃ yojaya /",
    "K10bsu022_u:3783": " udyānabhūmiṃ gamiṣyāmīti /",
    "K10bsu022_u:3784": " tataḥ sārathī rājānaṃ śuddhoddhanamupasaṃkramyaivamāha - deva kumāra udyānabhūmimabhiniryāsyatīti //",
    "K10bsu022_u:3785": " atha rājñaḥ śuddhodanasyaitadabhavat - na kadācinmayā kumāra udyānabhūmimabhiniṣkramitaḥ /",
    "K10bsu022_u:3786": " subhūmidarśanāya /",
    "K10bsu022_u:3787": " yannvahaṃ kumāramudyānabhūmimabhiniṣkrāmayeyam /",
    "K10bsu022_u:3788": " tataḥ kumāraḥ strīgaṇaparivṛto ratiṃ vetsyate,",
    "K10bsu022_u:3789": " nābhiniṣkramiṣyatīti //",
    "K10bsu022_u:3790": " tato rājā śuddhodanaḥ snehabahumānābhyāṃ bodhisattvasya nagare ghaṇṭāvaghoṣaṇāṃ kārayati sma saptame divase kumāra udyānabhūmiṃ niṣkramiṣyatīti (subhūmidarśanāya) /",
    "K10bsu022_u:3791": " tatra bhavadbhiḥ sarvāmanāpāni cāpanayitavyāni - mā kumāraḥ pratikūlaṃ paśyet /",
    "K10bsu022_u:3792": " sarvamanāpāni copasaṃhartavyāni viṣayābhiramyāṇi //",
    "K10bsu022_u:3793": " (Vaidya 136)",
    "K10bsu022_u:3794": " tataḥ saptame divase sarvaṃ nagaramalaṃkṛtamabhūt udyānabhūmimupaśobhitaṃ nānāraṅgadūṣyavitānīkṛtaṃ chatradhvajapatākāsamalaṃkṛtam /",
    "K10bsu022_u:3795": " yena ca mārgeṇa bodhisattvo 'bhinirgacchati sma,",
    "K10bsu022_u:3796": " sa mārgaḥ siktaḥ saṃmṛṣṭo gandhodakapariṣikto muktakusumāvakīrṇo nānāgandhaghaṭikānirdhūpitaḥ",
    "K10bsu022_u:3797": " pūrṇakumbhopaśobhitaḥ kadalīvṛkṣocchrito nānāvicitrapaṭavitānavitato ratnakiṅkiṇījālahārārdhahārābhipralambito 'bhūt /",
    "K10bsu022_u:3798": " caturaṅgasainyavyūhitaḥ parivāraścodyukto 'bhūt kumārasyāntaḥpuraṃ pratimaṇḍayitum /",
    "K10bsu022_u:3799": " atha śuddhāvāsakāyikā devā nidhyāpayanti sma bodhisattvamāharitum,",
    "K10bsu022_u:3800": " tatra bodhisattvasya pūrveṇa nagaradvāreṇodyānabhūmimabhiniṣkrāmato mahatā vyūhena",
    "K10bsu022_u:3801": " atha bodhisattvasyānubhāvena śuddhavāsakāyikairdevaputraistasmin mārge puruṣo jīrṇo",
    "K10bsu022_u:3802": " vṛddho mahallako dhamanīsaṃtatagātraḥ khaṇḍadanto valīnicitakāyaḥ palitakeśaḥ kubjo",
    "K10bsu022_u:3803": " gopānasīvakro vibhagno daṇḍaparāyaṇa āturo gatayauvanaḥ kharakharāvasaktakaṇṭhaḥ",
    "K10bsu022_u:3804": " prāgbhāreṇa kāyena daṇḍamavaṣṭabhya pravepayamānaḥ sarvāṅgapratyaṅgaiḥ purato mārgasyopadarśito 'bhūt //",
    "K10bsu022_u:3805": " atha bodhisattvo jānanneva sārathimidamavocat -",
    "K10bsu022_u:3806": " kiṃ sārathe puruṣa durbala alpasthāmo ucchuṣkamāṃsarudhiratvacasnāyunaddhaḥ /",
    "K10bsu022_u:3807": " śvetaṃśiro viraladanta kṛśāṅgarūpo ālambya daṇḍa vrajate asukhaṃ skhalantaḥ // Lal_14.1 //",
    "K10bsu022_u:3808": " sārathirāha -",
    "K10bsu022_u:3809": " eṣo hi deva puruṣo jarayābhibhūtaḥ kṣīṇendriyaḥ sudukhito balavīryahīnaḥ /",
    "K10bsu022_u:3810": " bandhūjanena paribhūta anāthabhūtaḥ kāryāsamartha apaviddhu vaneva dāru // Lal_14.2 //",
    "K10bsu022_u:3811": " bodhisattva āha -",
    "K10bsu022_u:3812": " kuladharma eṣa ayamasya hitaṃ bhaṇāhi athavāpi sarvajagato 'sya iyaṃ hyavasthā /",
    "K10bsu022_u:3813": " śīghraṃ bhaṇāhi vacanaṃ yathabhūtametat śrutvā tathārthamiha yoniśa cintayiṣye // Lal_14.3 //",
    "K10bsu022_u:3814": " sārathirāha -",
    "K10bsu022_u:3815": " naitasya deva kuladharma na rāṣṭradharmaḥ sarve jagasya jara yauvanu dharṣayāti /",
    "K10bsu022_u:3816": " tubhyaṃ pi mātṛpitṛbāndhavajñātisaṃgho jarayā amukta na hi anya gatirjanasya // Lal_14.4 //",
    "K10bsu022_u:3817": " (Vaidya 137)",
    "K10bsu022_u:3818": " bodhisattva āha -",
    "K10bsu022_u:3819": " dhiksārathe abudha bālajanasya buddhiḥ yadyauvanena madamatta jarāṃ na paśyet /",
    "K10bsu022_u:3820": " āvartayāśu mi rathaṃ punarahaṃ pravekṣye kiṃ mahya krīḍaratibhirjarayāśritasya // Lal_14.5 //",
    "K10bsu022_u:3821": " atha bodhisattvaḥ pratinirvatya rathavaraṃ punarapi puraṃ prāviśat //",
    "K10bsu022_u:3822": " iti hi bhikṣavo bodhisattvo 'pareṇa kālasamayena dakṣiṇena nagaradvāreṇodyānabhūmimabhiniṣkraman",
    "K10bsu022_u:3823": " mahatā vyūhena so 'drākṣīnmārge puruṣaṃ vyādhispṛṣṭaṃ dagdhodarābhibhūtaṃ durbalakāyaṃ",
    "K10bsu022_u:3824": " svake mūtrapurīṣe nimagnamatrāṇamapratiśaraṇaṃ kṛcchreṇocchvasantaṃ praśvasantam /",
    "K10bsu022_u:3825": " dṛṣṭvā ca punarbodhisattvo jānanneva sārathimidamavocat -",
    "K10bsu022_u:3826": " kiṃ sārathe puruṣa ruṣyavivarṇagātraḥ sarvendriyebhi vikalo guru praśvasantaḥ /",
    "K10bsu022_u:3827": " sarvāṅgaśuṣka udarākula kṛcchraprāpto mūtre purīṣi svaki tiṣṭhati kutsanīye // Lal_14.6 //",
    "K10bsu022_u:3828": " sārathirāha -",
    "K10bsu022_u:3829": " eṣo hi deva puruṣo paramaṃ gilāno vyādhībhayaṃ upagato maraṇāntaprāptaḥ /",
    "K10bsu022_u:3830": " ārogyatejarahito balaviprahīno atrāṇadvīpaśaraṇo hyaparāyaṇaśca // Lal_14.7 //",
    "K10bsu022_u:3831": " bodhisattva āha -",
    "K10bsu022_u:3832": " ārogyatā ca bhavate yatha svapnakrīḍā vyādhībhayaṃ ca imamīdṛśu ghorarūpam /",
    "K10bsu022_u:3833": " ko nāma vijñapuruṣo ima dṛṣṭvavasthāṃ krīḍāratiṃ ca janayecchubhasaṃjñatāṃ vā // Lal_14.8 //",
    "K10bsu022_u:3834": " atha khalu bhikṣavo bodhisattvaḥ pratinivartya rathavaraṃ punarapi puravaraṃ prāvikṣat //",
    "K10bsu022_u:3835": " iti hi bhikṣavo bodhisattvo 'pareṇa kālasamayena paścimena nagaradvāreṇodyānabhūmimabhiniṣkraman",
    "K10bsu022_u:3836": " mahatā vyūhena so 'drākṣīt puruṣaṃ mṛtaṃ kālagataṃ mañce samāropitaṃ cailavitānīkṛtaṃ",
    "K10bsu022_u:3837": " jñātisaṃghaparivṛtaṃ sarvai rudadbhiḥ krandadbhiḥ paridevamānaiḥ prakīrṇakeśaiḥ pāṃśvavakīrṇaśirobhirurāṃsi",
    "K10bsu022_u:3838": " tāḍayadbhirutkrośadbhiḥ pṛṣṭhato 'nugacchadbhiḥ /",
    "K10bsu022_u:3839": " dṛṣṭvā ca punarbodhisattvo jānanneva sārathimidamavocat -",
    "K10bsu022_u:3840": " (Vaidya 138)",
    "K10bsu022_u:3841": " kiṃ sārathe puruṣa mañcapari gṛhīto uddhūtakeśanakha pāṃśu śire kṣipanti /",
    "K10bsu022_u:3842": " paricārayitva viharantyurastāḍayanto nānāvilāpavacanāni udīrayantaḥ // Lal_14.9 //",
    "K10bsu022_u:3843": " sārathirāha -",
    "K10bsu022_u:3844": " eṣo hi deva puruṣo mṛtu jambudvīpe nahi bhūyu mātṛpitṛ drakṣyati putradārāṃ /",
    "K10bsu022_u:3845": " apahāya bhogagṛha (mātṛpitṛ)",
    "K10bsu022_u:3846": " mitrajñātisaṃghaṃ paralokaprāptu na hi drakṣyati bhūyu jñātīṃ // Lal_14.10 //",
    "K10bsu022_u:3847": " bodhisattva āha -",
    "K10bsu022_u:3848": " dhigyauvanena jarayā samabhidrutena ārogya dhigvividhavyādhiparāhatena /",
    "K10bsu022_u:3849": " dhigjīvitena viduṣā nacirasthitena dhikpaṇḍitasya puruṣasya ratiprasaṅgaiḥ // Lal_14.11 //",
    "K10bsu022_u:3850": " yadi jara na bhaveyā naiva vyādhirna mṛtyuḥ",
    "K10bsu022_u:3851": " tathapi ca mahaduḥkhaṃ pañcaskandhaṃ dharanto /",
    "K10bsu022_u:3852": " kiṃ puna jaravyādhirmṛtyu nityānubaddhāḥ",
    "K10bsu022_u:3853": " sādhu pratinivartyā cintayiṣye pramokṣam // Lal_14.12 //",
    "K10bsu022_u:3854": " atha khalu bhikṣavo bodhisattvaḥ pratinivartya taṃ rathavaraṃ punarapi puraṃ prāvikṣat //",
    "K10bsu022_u:3855": " iti hi bhikṣavo bodhisattvasyāpareṇa kālasamayenottareṇa nagaradvāreṇodyānabhūmimabhiniṣkrāmatastaireva devaputrairbodhisattvasyānubhāvenaiva tasminmārge bhikṣurabhinirmito 'bhūt /",
    "K10bsu022_u:3856": " adrākṣīdbodhisattvastaṃ bhikṣuṃ śāntaṃ dāntaṃ saṃyataṃ brahmacāriṇamavikṣiptacakṣuṣaṃ",
    "K10bsu022_u:3857": " yugamātraprekṣiṇaṃ prāsādikenairyāpathena saṃpannaṃ prāsādikenābhikramapratikrameṇa",
    "K10bsu022_u:3858": " saṃpannaṃ prāsādikenāvalokitavyavalokitena prāsādikena samiñjitaprasāritena prāsādikena",
    "K10bsu022_u:3859": " saṃghāṭīpātracīvaradhāraṇena mārge sthitam /",
    "K10bsu022_u:3860": " dṛṣṭvā ca punarbodhisattvo jānanneva sārathimidamavocat -",
    "K10bsu022_u:3861": " kiṃ sārathe puruṣa śāntapraśāntacitto notkṣiptacakṣu vrajate yugamātradarśī /",
    "K10bsu022_u:3862": " kāṣāyavastravasano supraśāntacārī pātraṃ gṛhītva na ca uddhatu unnato vā // Lal_14.13 //",
    "K10bsu022_u:3863": " (Vaidya 139)",
    "K10bsu022_u:3864": " sārathirāha -",
    "K10bsu022_u:3865": " eṣo hi deva puruṣo iti bhikṣunāmā apahāya kāmaratayaḥ suvinītacārī /",
    "K10bsu022_u:3866": " pravajyaprāptu śamamātmana eṣamāṇo saṃrāgadveṣavigato 'nveti piṇḍacaryā // Lal_14.14 //",
    "K10bsu022_u:3867": " bodhisattva āha -",
    "K10bsu022_u:3868": " sādhū subhāṣitamidaṃ mama rocate ca pravrajya nāma vidubhiḥ satataṃ praśastā /",
    "K10bsu022_u:3869": " hitamātmanaśca parasattvahitaṃ ca yatra sukhajīvitaṃ sumadhuraṃ amṛtaṃ phalaṃ ca // Lal_14.15 //",
    "K10bsu022_u:3870": " atha khalu bhikṣavo bodhisattvaḥ pratinivartya taṃ rathavaraṃ punarapi puravaraṃ prāvikṣat //",
    "K10bsu022_u:3871": " iti hi bhikṣavo rājā śuddhodano bodhisattvasyemāmevaṃrūpāṃ saṃcodanāṃ dṛṣṭvā śrutvā ca bhūyasyā mātrayā bodhisattvasya parirakṣaṇārthaṃ prākārān māpayate sma,",
    "K10bsu022_u:3872": " parikhāḥ khānayati sma,",
    "K10bsu022_u:3873": " dvārāṇi ca gāḍhāni kārayati sma /",
    "K10bsu022_u:3874": " ārakṣān sthāpayati sma /",
    "K10bsu022_u:3875": " śūrāṃścodayati sma /",
    "K10bsu022_u:3876": " vāhanāni yojayati sma /",
    "K10bsu022_u:3877": " varmāṇi grāhayati sma /",
    "K10bsu022_u:3878": " caturṣu nagaradvāraśṛṅgāṭakeṣu caturo mahāsenāvyūhān sthāpayati sma bodhisattvasya parirakṣaṇārtham /",
    "K10bsu022_u:3879": " ya enaṃ rātriṃdivaṃ rakṣanti sma - mā bodhisattvo 'bhiniṣkramiṣyatīti /",
    "K10bsu022_u:3880": " antaḥpure cājñāṃ dadāti sma - mā sma kadācitsaṃgītiṃ vicchetsyatha /",
    "K10bsu022_u:3881": " sarvaratikrīḍāścopasaṃhartavyāḥ,",
    "K10bsu022_u:3882": " strīmāyāścopadarśayata,",
    "K10bsu022_u:3883": " nirbandhata kumāraṃ yathānuraktacitto na nirgacchetpravrajyāyai //",
    "K10bsu022_u:3884": " tatredamucyate -",
    "K10bsu022_u:3885": " dvāre sthāpita yuddhaśauṇḍapuruṣāḥ khaḍgāyudhāpāṇayo",
    "K10bsu022_u:3886": " hastīaśvarathāśca varmitanarā ārūḍha nāgāvalī /",
    "K10bsu022_u:3887": " parikhā khoṭakatoraṇāśca mahatā prākāra ucchrāpitā",
    "K10bsu022_u:3888": " dvārā baddha sugāḍhabandhanakṛtāḥ krośasvarāmuñcanāḥ // Lal_14.16 //",
    "K10bsu022_u:3889": " sarve śākyagaṇā viṣaṇṇamanaso rakṣanti rātriṃdivaṃ",
    "K10bsu022_u:3890": " nirghoṣaśca balasya tasya mahataḥ śabdo mahā śrūyate /",
    "K10bsu022_u:3891": " nagaraṃ vyākulu bhītatrastamanaso mā smād vrajetsūrato",
    "K10bsu022_u:3892": " mā bhūcchākyakuloditasya gamane chidyeta vaṃśo hyayam // Lal_14.17 //",
    "K10bsu022_u:3893": " ājñapto yuvatījanaśca satataṃ saṃgīti mā chetsyathā",
    "K10bsu022_u:3894": " vasthānaṃ prakarotha krīḍaratibhirnirbandhathā mānasam /",
    "K10bsu022_u:3895": " (Vaidya 140)",
    "K10bsu022_u:3896": " ye vā istriyamāya nekavividhā darśetha ceṣṭāṃ bahuṃ",
    "K10bsu022_u:3897": " ārakṣāṃ prakarotha vighna kuruthā mā khu vrajetsūrataḥ // Lal_14.18 //",
    "K10bsu022_u:3898": " tasyā niṣkramikāli sārathivare pūrve nimittā ime",
    "K10bsu022_u:3899": " haṃsā kroñca mayūra sārika śukā no te ravaṃ muñciṣu /",
    "K10bsu022_u:3900": " prāsādeṣu gavākṣatoraṇavareṣvātālamañceṣu ca",
    "K10bsu022_u:3901": " jihmājihva sudurmanā asukhitā dhyāyantyadhomūrdhakāḥ // Lal_14.19 //",
    "K10bsu022_u:3902": " puḍinīpuṣkariṇīṣu padma rucirā mlānāni mlāyanti ca",
    "K10bsu022_u:3903": " vṛkṣāḥ śuṣkapalāśa puṣparahitāḥ puṣpanti bhūyo na ca /",
    "K10bsu022_u:3904": " vīṇāvallakivaṃśatantriracitā chidyantyakasmāttadā",
    "K10bsu022_u:3905": " bherīścaiva mṛdaṅga pāṇyabhihatā bhidyanti no vādyiṣu // Lal_14.20 //",
    "K10bsu022_u:3906": " sarvaṃ vyākulamāsi tacca nagaraṃ nidrābhibhūtaṃ bhṛśaṃ",
    "K10bsu022_u:3907": " no nṛtte na ca gāyite na ramite bhūyo manaḥ kasyacit /",
    "K10bsu022_u:3908": " rājāpī paramaṃ sudīnamanasaḥ cintāparo dhyāyate",
    "K10bsu022_u:3909": " hā dhikśākyakulasya ṛddhi vipulā mā haiva saṃdhakṣyate // Lal_14.21 //",
    "K10bsu022_u:3910": " ekasmiṃ śayane sthite sthitamabhūdgopā tathā pārthivo",
    "K10bsu022_u:3911": " gopā rātriyi ardharātrasamaye svapnānimāṃ paśyati /",
    "K10bsu022_u:3912": " sarveyaṃ pṛthivī prakampitamabhūcchailā sakūṭāvaṭī",
    "K10bsu022_u:3913": " vṛkṣā mārutaeritā kṣiti patī utpāṭya mūloddhṛtāḥ // Lal_14.22 //",
    "K10bsu022_u:3914": " candrāsūrya nabhātu bhūmipatitau sajyotiṣālaṃkṛtau",
    "K10bsu022_u:3915": " keśānadṛśi lūna dakṣiṇi bhuje mukuṭaṃ ca vidhvaṃsitam /",
    "K10bsu022_u:3916": " hastau chinna tathaiva chinna caraṇau nagnā dṛśī ātmanaṃ",
    "K10bsu022_u:3917": " muktāhāra tathaiva mekhalamaṇī chinnā dṛśī ātmanaḥ // Lal_14.23 //",
    "K10bsu022_u:3918": " śayanasyā dṛśi chinna pāda caturo dharaṇītalesmiṃ chayī",
    "K10bsu022_u:3919": " chatre daṇḍu sucitru śrīma ruciraṃ chinnā dṛśī pārthive /",
    "K10bsu022_u:3920": " sarve ābharaṇā vikīrṇa patitā muhyanti te vāriṇā",
    "K10bsu022_u:3921": " bhartuścābharaṇā savastramukuṭā śayyāgatā vyākulā // Lal_14.24 //",
    "K10bsu022_u:3922": " ulkāṃ paśyati niṣkramanta nagarāttamasābhibhūtaṃ puraṃ",
    "K10bsu022_u:3923": " chinnāṃ jālikamadṛśāti supine ratanāmikāṃ śobhanāṃ /",
    "K10bsu022_u:3924": " (Vaidya 141)",
    "K10bsu022_u:3925": " muktāhāru pralambamānu patitaḥ kṣubhito mahāsāgaraṃ",
    "K10bsu022_u:3926": " meruṃ parvatarājamadṛśi tadā sthānātu saṃkampitam // Lal_14.25 //",
    "K10bsu022_u:3927": " etānīdṛśa śākyakanya supināṃ supināntare adṛśī",
    "K10bsu022_u:3928": " dṛṣṭvā sā pratibuddha ruṇṇanayanā svaṃ svāminaṃ abravīt /",
    "K10bsu022_u:3929": " devā kiṃ mi bhaviṣyate khalu bhaṇā supināntarāṇīdṛśā",
    "K10bsu022_u:3930": " bhrāntā me smṛti no ca paśyami punaḥ śokārditaṃ me manaḥ // Lal_14.26 //",
    "K10bsu022_u:3931": " śrutvāsau kalaviṅkadundubhiruto brahmasvaraḥ susvaro",
    "K10bsu022_u:3932": " gopāmālapate bhava pramuditā pāpaṃ na te vidyate /",
    "K10bsu022_u:3933": " ye sattvā kṛtapuṇyapūrvacaritā teṣeti svapnā",
    "K10bsu022_u:3934": " ime ko 'nyaḥ paśyati naikaduḥkhavihitaḥ svapnāntarāṇīdṛśā // Lal_14.27 //",
    "K10bsu022_u:3935": " yatte dṛṣṭā medinī kampamānā kūṭā śailā medinīye patantā /",
    "K10bsu022_u:3936": " devā nāgā rākṣasā bhūtasaṃghāḥ sarve tubhyaṃ pūjyaśreṣṭhāṃ karonti // Lal_14.28 //",
    "K10bsu022_u:3937": " yatte dṛṣṭā vṛkṣamūloddhṛtāni keśāṃ lūnāṃ dakṣiṇenādṛśāsi /",
    "K10bsu022_u:3938": " kṣipraṃ gope kleśajālaṃ chinitvā dṛṣṭījālaṃ uddharī saṃskṛtātaḥ // Lal_14.29 //",
    "K10bsu022_u:3939": " yatte dṛṣṭau candrasūryau patantau dṛṣṭā nakṣatrā jyotiṣā nīpatantaḥ /",
    "K10bsu022_u:3940": " kṣipraṃ gope kleśaśatrū nihatvā pūjyā loke bhāvinī tvaṃ praśasyā // Lal_14.30 //",
    "K10bsu022_u:3941": " yatte dṛṣṭā muktahāraṃ viśīrṇaṃ nagnaṃ bhagnaṃ sarvakāyādṛśāsi /",
    "K10bsu022_u:3942": " kṣipraṃ gope istrikāyaṃ jahitvā puruṣastvaṃ vai bheṣyase nocireṇa // Lal_14.31 //",
    "K10bsu022_u:3943": " yatte dṛṣṭaṃ mañcakaṃ chinnapādaṃ chatre daṇḍaṃ ratnacitraṃ prabhagnam /",
    "K10bsu022_u:3944": " kṣipraṃ gope ogha catvāri tīrtvā māṃ draṣṭāsī ekachatraṃ triloke // Lal_14.32 //",
    "K10bsu022_u:3945": " (Vaidya 142)",
    "K10bsu022_u:3946": " yatte dṛṣṭā bhūṣaṇā uhyamānā cūḍā vastrā mahya mañce 'dṛśāsi /",
    "K10bsu022_u:3947": " kṣipraṃ gope lakṣaṇairbhūṣitāṅgaṃ māṃ saṃpaśyī sarvalokaiḥ stuvantam // Lal_14.33 //",
    "K10bsu022_u:3948": " yatte dṛṣṭā dīpakoṭīśatāni nagarānniṣkrāntā tatpuraṃ cāndhakāram /",
    "K10bsu022_u:3949": " kṣipraṃ gope mohavidyāndhakāre prajñāloke kurvamī sarvalokam // Lal_14.34 //",
    "K10bsu022_u:3950": " yatte dṛṣṭaṃ muktahāraṃ prabhagnaṃ chinnaṃ caiva svarṇasūtraṃ vicitram /",
    "K10bsu022_u:3951": " kṣipraṃ gope kleśajālaṃ chinitvā saṃjñā sūtraṃ uddharī saṃskṛtātaḥ // Lal_14.35 //",
    "K10bsu022_u:3952": " yatte gope cittikāraṃ karoṣī nityaṃ pūjāṃ gauraveṇottamena /",
    "K10bsu022_u:3953": " nāstī tubhyaṃ durgatī naiva śokaḥ kṣipraṃ bhohī prītiprāmodyalabdhā // Lal_14.36 //",
    "K10bsu022_u:3954": " pūrve mahyaṃ dānu dattaṃ praṇītaṃ śīlaṃ cīrṇaṃ bhāvitā nityakṣānti /",
    "K10bsu022_u:3955": " tasmānmahyaṃ ye prasādaṃ labhante sarve bhontī prītiprāmodyalābhāḥ // Lal_14.37 //",
    "K10bsu022_u:3956": " kalpā koṭī saṃskṛtā me anantā bodhīmārgo śodhito me praṇītaḥ /",
    "K10bsu022_u:3957": " tasmānmahyaṃ ye prasādaṃ karonti sarve chinnā teṣu trīṇyapyapāyāḥ // Lal_14.38 //",
    "K10bsu022_u:3958": " harṣaṃ vindā mā ca khedaṃ janehi tuṣṭiṃ vindā saṃjanehī ca prītim /",
    "K10bsu022_u:3959": " kṣipraṃ bheṣye prītiprāmodyalābhī sehī gope bhadrakā te nimittā // Lal_14.39 //",
    "K10bsu022_u:3960": " so puṇyatejabharito siritejagarbho pūrve nimittasupine imi adṛśāsi /",
    "K10bsu022_u:3961": " (Vaidya 143)",
    "K10bsu022_u:3962": " ye bhonti pūrvaśubhakarmasamuccayānāṃ naiṣkramyakālasamaye narapuṃgavānām // Lal_14.40 //",
    "K10bsu022_u:3963": " so adṛśāsi ca karāccaraṇāddhatānā mahasāgarebhi catubhirjala lolayantā /",
    "K10bsu022_u:3964": " sarvāmimāṃ vasumatīṃ śayanaṃ vicitraṃ meruṃ ca parvatavaraṃ śirasopadhānam // Lal_14.41 //",
    "K10bsu022_u:3965": " ābhā pramukta supine tada adṛśāsi loke vilokitu mahātamasāndhakāram /",
    "K10bsu022_u:3966": " chatrodgataṃ dharaṇiye spharate trilokaṃ ābhāya spṛṣṭa vinipātadukhā praśāntā // Lal_14.42 //",
    "K10bsu022_u:3967": " kṛṣṇā śubhā caturi prāṇaka pāda lekhī catuvarṇa etva śakunādbhuta ekavarṇāḥ /",
    "K10bsu022_u:3968": " mīḍhaṃgirī paramahīna jugupsanīyā abhibhūya caṃkramati tatra ca nopalipto // Lal_14.43 //",
    "K10bsu022_u:3969": " bhūyo 'dṛśī supini nadya jalaprapūrṇā bahusattvakoṭinayutāni ca uhyamānā /",
    "K10bsu022_u:3970": " so nāva kṛtva prataritva parāṃ pratārya sthāpeti so sthalavare abhaye aśoke // Lal_14.44 //",
    "K10bsu022_u:3971": " bhūyo 'dṛśāti bahu ātura rogaspṛṣṭāṃ ārogyatejarahitāṃ balaviprahīnāṃ /",
    "K10bsu022_u:3972": " so vaidya bhūtva bahu oṣadha saṃprayacchā moceti sattvanayutāṃ bahurogaspṛṣṭāṃ // Lal_14.45 //",
    "K10bsu022_u:3973": " siṃhāsane va hi niṣaṇṇa sumerupṛṣṭhe śiṣyāṃ kṛtāñjalipuṭānamarānnamantāṃ /",
    "K10bsu022_u:3974": " saṃgrāmamadhyi jayu adṛśi ātmanaśca ānandaśabdamamarāṃ gagane bruvantaḥ // Lal_14.46 //",
    "K10bsu022_u:3975": " evaṃvidhā supini adṛśi bodhisattvo maṅgalya śobhanavratasya ca pāripūrim /",
    "K10bsu022_u:3976": " yāṃ śrutva devamanujā abhavanprahṛṣṭā na cirādbhaviṣyati ayaṃ naradevadevaḥ // Lal_14.47 //",
    "K10bsu022_u:3977": " iti //",
    "K10bsu022_u:3978": " iti śrīlalitavistare svapnaparivarto nāma caturdaśo 'dhyāyaḥ //",
    "K10bsu022_u:3979": " START Parivarta 15",
    "K10bsu022_u:3980": " (Vaidya 144)",
    "K10bsu022_u:3981": " abhiniṣkramaṇaparivartaḥ pañcadaśaḥ /",
    "K10bsu022_u:3982": " atha khalu bhikṣavo bodhisattvasyaitadabhūt - ayuktametanmama syādakṛtajñatā ca yadahamaprativedya mahārājñaḥ śuddhodanasya ananujñātaśca pitrā niṣkrameyam /",
    "K10bsu022_u:3983": " sa rātrau praśāntāyāṃ svakādupasthānaprāsādādavatīrya rājñaḥ śuddhodanasya prāsādatale pratiṣṭhito 'bhūt /",
    "K10bsu022_u:3984": " pratiṣṭhitamātrasya ca punarbodhisattvasya sarvo 'sau prāsāda ābhayā sphuṭo 'bhūt /",
    "K10bsu022_u:3985": " tatra rājā prativibuddhastāṃ prabhāmadrākṣīt /",
    "K10bsu022_u:3986": " dṛṣṭvā ca punastvaritaṃ tvaritaṃ kāñcukiyamāmantrayāmāsa - kiṃ bhoḥ kāñcukīya sūryo 'bhyudgato yeneyaṃ prabhā virājate?",
    "K10bsu022_u:3987": " kāñcukīya āha - adyāpi tāvadeva rajanyā upārdhaṃ nātikrāntam / api ca deva -",
    "K10bsu022_u:3988": " sūryaprabhāya bhavate drumakuḍyachāyā saṃtāpayāti ca tanuṃ prakaroti dharmam /",
    "K10bsu022_u:3989": " haṃsā mayūraśukakokilacakravākāḥ pratyūṣakālasamaye svarutāṃ ravanti // Lal_15.1 //",
    "K10bsu022_u:3990": " ābhā iyaṃ tu naradeva sukhā manojñā prahlādanī śubhakarī na karoti dāham /",
    "K10bsu022_u:3991": " kuḍyā ca vṛkṣa abhibhūya na cāsti chāyā niḥsaṃśayaṃ guṇadharo iha adya prāptaḥ // Lal_15.2 //",
    "K10bsu022_u:3992": " so prekṣate daśadiśo nṛpatī viṣaṇṇo dṛṣṭaśca so kamalalocana śuddhasattvaḥ /",
    "K10bsu022_u:3993": " so 'bhyutthituṃ śayani icchati na prabhoti pitṛgauravaṃ janayate varaśuddhabuddhiḥ // Lal_15.3 //",
    "K10bsu022_u:3994": " so ca sthihitva purato nṛpatiṃ avocat mā bhūyu vighna prakarohi ma caiva khedam /",
    "K10bsu022_u:3995": " naiṣkramyakālasamayo mama deva yukto hanta kṣamasva nṛpate sajanaḥ sarāṣṭraḥ // Lal_15.4 //",
    "K10bsu022_u:3996": " taṃ aśrupūrṇanayano nṛpatī babhāṣe kiṃcitprayojanu bhavedvinivartane te /",
    "K10bsu022_u:3997": " kiṃ yācase mama varaṃ vada sarva dāsye anugṛhṇa rājakulu māṃ ca idaṃ ca rāṣṭram // Lal_15.5 //",
    "K10bsu022_u:3998": " (Vaidya 145)",
    "K10bsu022_u:3999": " tada bodhisattva avacī madhurapralāpī icchāmi deva caturo vara tān mi dehi /",
    "K10bsu022_u:4000": " yadi śakyase daditu mahya vase ti tatra tad drakṣyase sada gṛhe na ca niṣkramiṣye // Lal_15.6 //",
    "K10bsu022_u:4001": " icchāmi deva jara mahya na ākrameyyā",
    "K10bsu022_u:4002": " śubhavarṇa yauvanasthito bhavi nityakālam /",
    "K10bsu022_u:4003": " ārogyaprāptu bhavi no ca bhaveta vyādhiḥ",
    "K10bsu022_u:4004": " amitāyuṣaśca bhavi no ca bhaveta mṛtyuḥ (saṃpattitaśca vipulā nu bhavedvipattiḥ) // Lal_15.7 //",
    "K10bsu022_u:4005": " rājā śruṇitva vacanaṃ paramaṃ dukhārto asthānu yācasi kumāra na me 'tra śaktiḥ /",
    "K10bsu022_u:4006": " jaravyādhimṛtyubhayataśca vipattitaśca kalpasthitīya ṛṣayo 'pi na jātu muktāḥ // Lal_15.8 //",
    "K10bsu022_u:4007": " yadidāni deva caturo vara no dadāsi jaravyādhimṛtyubhayataśca vipattitaśca /",
    "K10bsu022_u:4008": " hanta śṛṇuṣva nṛpate aparaṃ varaikaṃ asmāccyutasya pratisaṃdhi na me bhaveyā // Lal_15.9 //",
    "K10bsu022_u:4009": " śrutvaiva cema vacanaṃ narapuṃgavasya tṛṣṇā tanuṃ ca kari chindati putrasneham /",
    "K10bsu022_u:4010": " anumodamī hitakarā jagati pramokṣaṃ abhiprāyu tubhya paripūryatu yanmataṃ te // Lal_15.10 //",
    "K10bsu022_u:4011": " atha khalu bhikṣavo bodhisattvaḥ pratikramya svake prāsāde 'bhiruhya śayane niṣasāda /",
    "K10bsu022_u:4012": " na cāsya kaścidgamanaṃ vā āgamanaṃ vā saṃjānīte sma //",
    "K10bsu022_u:4013": " iti hi bhikṣavo rājā śuddhodanastasyā rātryā atyayena sarvaṃ śākyagaṇaṃ saṃnipātyaināṃ prakṛtimārocayati sma - abhiniṣkramiṣyati kumāraḥ /",
    "K10bsu022_u:4014": " tatkiṃ kariṣyāmaḥ?",
    "K10bsu022_u:4015": " śākyā āhuḥ - rakṣāṃ deva kariṣyāmaḥ /",
    "K10bsu022_u:4016": " tatkasmāt? ayaṃ ca mahāñśākyagaṇaḥ, sa caikākī /",
    "K10bsu022_u:4017": " tatkā tasya śaktirasti balādabhiniṣkramitum?",
    "K10bsu022_u:4018": " tatra taiḥ śākyai rājñā śuddhodanena ca pañca śākyakumāraśatāni kṛtāstrāṇi kṛtayogyāni",
    "K10bsu022_u:4019": " iṣvastraśikṣitāni mahānagnabalopetāni pūrve nagaradvāre sthāpitānyabhūvan bodhisattvasya rakṣaṇārtham /",
    "K10bsu022_u:4020": " ekaikaśca śākyakumāraḥ pañcarathaśataparivāraḥ,",
    "K10bsu022_u:4021": " ekaikaṃ ca rathaṃ pañcapattiśataparivāraṃ sthāpitamabhūt (Vaidya 146)",
    "K10bsu022_u:4022": " bodhisattvasya rakṣaṇārtham /",
    "K10bsu022_u:4023": " evaṃ dakṣiṇe paścime uttare nagaradvāre pañca pañca śākyakumāraśatāni kṛtāstrāṇi kṛtayogyāni iṣvastraśikṣitāni mahānagnabalopetāni /",
    "K10bsu022_u:4024": " ekaikaśca śākyakumāraḥ pañcarathaśataparivāraḥ,",
    "K10bsu022_u:4025": " ekaikaṃ ca rathaṃ pañcapattiśataparivāraṃ sthāpitamabhūta bodhisattvasya rakṣārtham /",
    "K10bsu022_u:4026": " mahallakamahallikāśca śākyāḥ sarvacatvaraśṛṅgāṭakapūgarathyāsvārakṣārthaṃ sthitā abhavan /",
    "K10bsu022_u:4027": " rājā ca śuddhodanaḥ pañcabhiḥ śākyakumāraśataiḥ sārdhaṃ parivṛtaḥ puraskṛtaḥ svake gṛhadvāre hayeṣu ca gajeṣu ca samabhiruhya jāgarti sma /",
    "K10bsu022_u:4028": " mahāprajāpatī ca gotamī ceṭīvargamāmantrayate sma -",
    "K10bsu022_u:4029": " jvāletha dīpa vimalāṃ dhvajāgri maṇiratna sarvi sthāpethā /",
    "K10bsu022_u:4030": " olambayātha hārāṃ prabhāṃ kuruta sarvi gehesmin // Lal_15.11 //",
    "K10bsu022_u:4031": " saṃgīti yojayethā jāgaratha atandritā imāṃ rajanīm /",
    "K10bsu022_u:4032": " pratirakṣathā kumāraṃ yathā avidito na gaccheyā // Lal_15.12 //",
    "K10bsu022_u:4033": " varmitakalāpahastā asidhanuśaraśaktitomaragṛhītāḥ /",
    "K10bsu022_u:4034": " priyatanayarakṣaṇārthaṃ karotha sarve mahāyatnam // Lal_15.13 //",
    "K10bsu022_u:4035": " dvārāṃ pithetha sarvāṃ suyantritāṃ nirgaḍāṃ dṛḍhakapāṭāṃ /",
    "K10bsu022_u:4036": " muñcatha mā ca akāle mā agrasattva itu na vrajeyā // Lal_15.14 //",
    "K10bsu022_u:4037": " maṇihāramuktahārāṃ mukhapuṣpake ardhacandra saśṛṅkhalāḥ /",
    "K10bsu022_u:4038": " mekhalakarṇikamudrika sunibaddhāṃ nūpurāṃ kuruta // Lal_15.15 //",
    "K10bsu022_u:4039": " yadi sahasa niṣkrameyā naramaruhita mattavāraṇavicārī /",
    "K10bsu022_u:4040": " tatha tatha parākramathā yathā vighātaṃ na vindeyā // Lal_15.16 //",
    "K10bsu022_u:4041": " yā nāri śaktidhārī śayanaṃ parivārayantu vimalasya /",
    "K10bsu022_u:4042": " ma ca bhavatha middhavihatāḥ pataṃga iva rakṣathā netraiḥ // Lal_15.17 //",
    "K10bsu022_u:4043": " chādetha ratanajālai idaṃ gṛhaṃ pārthivasya rakṣārtham /",
    "K10bsu022_u:4044": " veṇūravāṃśca ravathā imāṃ rajani rakṣathā virajām // Lal_15.18 //",
    "K10bsu022_u:4045": " anyonya bodhayethā ma vasayathā rakṣathā imāṃ rajanīm /",
    "K10bsu022_u:4046": " mā hu abhiniṣkramethā vijahya rāṣṭraṃ ca rājyaṃ ca // Lal_15.19 //",
    "K10bsu022_u:4047": " etasya nirgatasyā rājakulaṃ sarvimaṃ nirabhiramyam /",
    "K10bsu022_u:4048": " ucchinnaśca bhaveyā pārthivavaṃśaściranubaddhaḥ // Lal_15.20 // Lal_15.iti",
    "K10bsu022_u:4049": " atha khalu bhikṣavo 'ṣṭāviṃśatimahāyakṣasenāpatayaḥ pāñcikayajñasenāpatipūrvaṃgamāni",
    "K10bsu022_u:4050": " ca pañcahāritīputraśatānyekasmin saṃnipātyaivaṃ mataṃ vicārayanti sma - adya mārṣā",
    "K10bsu022_u:4051": " bodhisattvo 'bhiniṣkramiṣyati /",
    "K10bsu022_u:4052": " tasya yuṣmābhiḥ pūjākarmaṇe autsukyamāpattavyam //",
    "K10bsu022_u:4053": " (Vaidya 147)",
    "K10bsu022_u:4054": " catvāraśca mahārājāno alakavatīṃ rājadhānīṃ praviśya tāṃ mahatīṃ yakṣaparṣadamāmantrayate sma - adya mārṣā bodhisattvo 'bhiniṣkramiṣyati /",
    "K10bsu022_u:4055": " sa yuṣmābhirha yavaracaraṇaparigṛhīto niṣkrāmayitavyaḥ /",
    "K10bsu022_u:4056": " sā ca yakṣaparṣadāha -",
    "K10bsu022_u:4057": " vajradṛḍha abhedya nārāyaṇo ātmabhāvo guru vīryabalaupetu so 'kampito sarvasattvottamaḥ /",
    "K10bsu022_u:4058": " girivara mahameru utpāṭya śakyaṃ nabhe dhārituṃ kenacit na tu jinaguṇameru śailairguruḥ puṇyajñānāśritaḥ śakya netuṃ kvacit // Lal_15.21 //",
    "K10bsu022_u:4059": " vaiśravaṇa āha -",
    "K10bsu022_u:4060": " ye mānagarvita narā guru teṣu śāstā ye premagauravasthitā laghu te vijāni /",
    "K10bsu022_u:4061": " adhyāśayena abhiyujyatha gauraveṇa laghu taṃ hi vetsyatha khagā iva tūlapeśim // Lal_15.22 //",
    "K10bsu022_u:4062": " ahaṃ ca purato yāsye yūyaṃ ca vahathā hayam /",
    "K10bsu022_u:4063": " naiṣkramye bodhisattvasya puṇyamārjayāmo bahum // Lal_15.23 //",
    "K10bsu022_u:4064": " atha khalu bhikṣavaḥ śakro devānāmindro devāṃstrāyatriṃśānāmantrayate sma - adya mārṣā bodhisattvo 'bhiniṣkramiṣyati /",
    "K10bsu022_u:4065": " tatra yuṣmābhiḥ sarvaiḥ pūjākarmaṇe autsukyena bhavitavyam //",
    "K10bsu022_u:4066": " tatra śāntamatirnāma devaputraḥ sa evamāha - ahaṃ tāvatkapilavastuni mahānagare sarvastrīpuruṣadārakadārikāṇāṃ prasvāpanaṃ kariṣyāmi /",
    "K10bsu022_u:4067": " lalitavyūho nāma devaputraḥ sa evamāha - ahamapi sarvahayagajakharoṣṭragomahiṣastrīpuruṣadārakadārikāṇāṃ śabdamantardhāpayiṣyāmi /",
    "K10bsu022_u:4068": " vyūhamatirnāma devaputraḥ sa evamāha - ahaṃ gaganatale saptarathavistārapramāṇaṃ",
    "K10bsu022_u:4069": " ratnavedikāparivṛtaṃ sūryakāntamaṇiratnaprabhojjvalitamuchritachatradhvajapatākaṃ",
    "K10bsu022_u:4070": " nānāpuṣpābhikīrṇaṃ nānāgandhaghaṭikānidhūpitaṃ mārgavyūhaṃ kariṣyāmi,",
    "K10bsu022_u:4071": " yena mārgeṇa bodhisattvo 'bhiniṣkramiṣyati /",
    "K10bsu022_u:4072": " airāvaṇo nāma nāgarājā sa evamāha - ahamapi ca svasyāṃ śuṇḍāyāṃ dvātriṃśadyojanapramāṇaṃ kūṭāgāraṃ māpayiṣyāmi /",
    "K10bsu022_u:4073": " yatrāpsaraso 'bhiruhya tūryasaṃgītisaṃprabhaṇitena mahatā gītavāditena bodhisattvasyopasthānaparicaryāṃ kurvantyo gamiṣyanti /",
    "K10bsu022_u:4074": " svayaṃ ca śakro devānāmindra evamāha - ahaṃ dvārāṇi vivariṣyāmi /",
    "K10bsu022_u:4075": " mārgaṃ ca saṃdarśayāmi /",
    "K10bsu022_u:4076": " dharmacārī devaputra āha - ahaṃ vikṛtamantaḥpuramupadarśayiṣyāmi /",
    "K10bsu022_u:4077": " saṃcodako devaputra āha - ahaṃ bodhisattvaṃ śayanādutthāpayiṣyāmi /",
    "K10bsu022_u:4078": " (Vaidya 148)",
    "K10bsu022_u:4079": " tatra varuṇaśca nāma nāgarājo manasvī ca nāgarājaḥ sāgaraśca nāgarājo 'navataptaśca",
    "K10bsu022_u:4080": " nāgarājo nandopanandau nāgarājāvevamāhuḥ - vayamapi bodhisattvasya pūjākarmaṇe kālānusārimeghamabhinirmāya",
    "K10bsu022_u:4081": " uragasāracandanacūrṇavarṣamabhivarṣayiṣyāmaḥ //",
    "K10bsu022_u:4082": " iti hi bhikṣavo devanāgayakṣagandharvaiścāyamevaṃrūpo niścayābhiprāyaścintito 'bhūd vyavasitaśca /",
    "K10bsu022_u:4083": " bodhisattvasyaivaṃ dharmacintānupraviṣṭasya saṃgītiprāsādeṣu sukhaśayanagatasya antaḥpuramadhyagatasya",
    "K10bsu022_u:4084": " pūrvabuddhacarita vicintayataḥ sarvasattvahitamanucintayataścatvāri pūrvapraṇidhānapadānyāmukhībhavanti sma /",
    "K10bsu022_u:4085": " katamāni catvāri?",
    "K10bsu022_u:4086": " pūrvaṃ mayā svayaṃbhuvāmādhipateyatāmabhilaṣatā sarvajñatāṃ prārthayamānenaivaṃ saṃnāhaḥ",
    "K10bsu022_u:4087": " saṃnaddho 'bhūt - sattvān duḥkhitān dṛṣṭā aho batāhaṃ saṃsāramahācārakabandhanaprakṣiptasya",
    "K10bsu022_u:4088": " lokasaṃniveśasya saṃsāracārakaṃ bhittvā bandhanapramokṣaśabdaṃ codīrayeyaṃ tṛṣṇayā",
    "K10bsu022_u:4089": " sanigaḍagāḍhabandhanabaddhāṃśca sattvān pramocayeyam /",
    "K10bsu022_u:4090": " idaṃ prathamaṃ pūrvapraṇidhānapadamāmukhībhavati sma //",
    "K10bsu022_u:4091": " aho batāhaṃ saṃsāramahāvidyāndhakāragahanaprakṣiptasya lokasyājñānapaṭalatimirāvṛtanayanasya prajñācakṣurvirahitasyāvidyāmohāndhakārasya mahāntaṃ dharmālokaṃ kuryām /",
    "K10bsu022_u:4092": " jñānapradīpaṃ copasaṃhareyam /",
    "K10bsu022_u:4093": " trivimokṣasukhajñānavatauṣadhisaṃprayogeṇa copāyaprajñājñānasaṃprayuktena sarvāvidyāndhakāratamohataṃ mahattimirapaṭalakāluṣyamapanīya prajñācakṣurviśodhayeyam",
    "K10bsu022_u:4094": " idaṃ dvitīyaṃ pūrvapraṇidhānapadamāmukhībhavati sma //",
    "K10bsu022_u:4095": " aho batāhaṃ mānadhvajocchritasya lokasyāhaṃkāramamakārābhiniviṣṭasyātmanīyagrāhānugamānasasya",
    "K10bsu022_u:4096": " saṃjñācittadṛṣṭiviparyāsaviparyastasyāsaṃgrahagṛhītasyāryamārgopadeśenāsmimānadhvajaprapātanaṃ kuryām /",
    "K10bsu022_u:4097": " itīdaṃ tṛtīyaṃ pūrvapraṇidhānapadamāmukhībhavati sma /",
    "K10bsu022_u:4098": " aho batāhaṃ vyupaśāntasya lokasya tandrākulajātasya guṇāvaguṇṭhitabhūtasyājavaṃjavasamāpannasyāsmāllokāt",
    "K10bsu022_u:4099": " paraṃ lokaṃ paralokādimaṃ lokaṃ saṃghāvataḥ saṃsarataḥ saṃsārādabhinivṛttasyālātacakrasamārūḍhasyopaśamikaṃ",
    "K10bsu022_u:4100": " prajñātṛptikaraṃ dharmaṃ saṃprakāśayeyam /",
    "K10bsu022_u:4101": " itīdaṃ caturthaṃ pūrvapraṇidhānapadamāmukhībhavati sma /",
    "K10bsu022_u:4102": " imāni catvāri pūrvapraṇidhānapadānyāmukhībhavanti sma //",
    "K10bsu022_u:4103": " tasmiṃśca kṣaṇe dharmacāriṇā devaputreṇa śuddhāvāsakāyikaiśca devaputrairvikṛtavigalitamantaḥ - puramupadarśitamabhūt /",
    "K10bsu022_u:4104": " visaṃsthitaṃ bībhatsarūpamupadarśya ca gaganatalasthāste bodhisattvaṃ gāthābhiradhyabhāṣanta -",
    "K10bsu022_u:4105": " athābruvan devasutā maharddhayo vibuddhapadmāyatalocanaṃ tam /",
    "K10bsu022_u:4106": " kathaṃ tavāsminnupajāyate ratiḥ śmaśānamadhye samavasthitasya // Lal_15.24 //",
    "K10bsu022_u:4107": " saṃcoditaḥ so 'tha sureśvarebhiḥ nirīkṣate 'ntaḥpura taṃ muhūrtam /",
    "K10bsu022_u:4108": " (Vaidya 149)",
    "K10bsu022_u:4109": " saṃpreṣate paśyati tāṃ bibhatsāṃ śmaśānamadhye vasito 'smi bhūtam // Lal_15.25 //",
    "K10bsu022_u:4110": " adrākṣīt khalvapi bodhisattvaḥ sarvāvantaṃ nārīgaṇam /",
    "K10bsu022_u:4111": " vyavalokayan paśyati /",
    "K10bsu022_u:4112": " tatra kāścidvayapakṛṣṭavastrāḥ kāścidvidhūtakeśyaḥ kāścidvikīrṇābharaṇāḥ kāścidvibhraṣṭamukuṭāḥ",
    "K10bsu022_u:4113": " kāścidvihatairaṃsaiḥ kāścidvigopitagātryaḥ kāścidvisaṃsthitamukhāḥ kāścidviparivartitanayanāḥ",
    "K10bsu022_u:4114": " kāścitprasravantī lālābhiḥ kāścicchvasantyaḥ kāścitprahasantyaḥ kāścitkāśantyaḥ kāścitpralapantyaḥ",
    "K10bsu022_u:4115": " kāściddantān kaṭakaṭāyantyaḥ kāścidvivarṇavadanāḥ kāścidvisaṃsthitarūpāḥ kāścitpralambitabāhavaḥ",
    "K10bsu022_u:4116": " kāścidvikṣiptacaraṇāḥ kāściduddhāṭitaśīrṣāḥ kāścidavaguṇṭhitaśīrṣāḥ kāścidviparivartitamukhamaṇḍalāḥ",
    "K10bsu022_u:4117": " kāścitpradhvastaśarīrāḥ kāścidvibhugnagātryaḥ kāścinnikubjāḥ khurakhurāyamāṇāḥ kāścinmṛdaṅgamupaguhya",
    "K10bsu022_u:4118": " parivartitaśīrṣaśarīrāḥ kāścidvīṇāvallakyādyaparibaddhapāṇayaḥ kāścidveṇuṃ dantaiḥ",
    "K10bsu022_u:4119": " kaṭakaṭāyantyaḥ kāścitkimpalanakulasaṃpatāḍāpakarṣitavādyabhāṇḍāḥ kāścinnimeṣonmeṣaparivṛttanayanāḥ kāścidvivṛtāsyāḥ /",
    "K10bsu022_u:4120": " evaṃ tadvikṛtaṃ dharaṇītalagatamantaḥpuraṃ nirīkṣamāṇo bodhisattvaḥ śmaśānasaṃjñāmutpādayati sma //",
    "K10bsu022_u:4121": " tatredamucyate -",
    "K10bsu022_u:4122": " tāṃ dṛṣṭva udvigna sa lokanāthaḥ karuṇaṃ viniśvasya idaṃ jagāda /",
    "K10bsu022_u:4123": " aho batā kṛcchragatā vrajeyaṃ kathaṃ ratiṃ vindati rākṣasīgaṇe // Lal_15.26 //",
    "K10bsu022_u:4124": " atimohatamāvṛta durmati kāmaguṇairniguṇairguṇasaṃjñinaḥ /",
    "K10bsu022_u:4125": " vihaga pañjaramadhyagatā yathā na hi labhanti kadāci viniḥsṛtim // Lal_15.27 //",
    "K10bsu022_u:4126": " atha bodhasattvo 'nena punarapi dharmālokamukhenāntaḥpuraṃ pratyavekṣamāṇo mahākaruṇāparidevitena sattvān paridevate sma - iha te bālā hanyante āghātana iva vadhyāḥ /",
    "K10bsu022_u:4127": " iha te bālā rajyante citraghaṭeṣvivāmedhyaparipūrṇeṣvavidvāṃsaḥ /",
    "K10bsu022_u:4128": " iha te bālā majjanti gajā iva vārimadhye /",
    "K10bsu022_u:4129": " iha te bālā rudhyante caurā iva cārakamadhye /",
    "K10bsu022_u:4130": " iha te bālā abhiratā varāhā ivāśucimadhye /",
    "K10bsu022_u:4131": " iha te bālā adhyavasitāḥ kukkurā ivāsthikaraṅkamadhye /",
    "K10bsu022_u:4132": " iha te bālāḥ prapatitā dīpaśikhāsviva pataṃgāḥ /",
    "K10bsu022_u:4133": " iha te bālā badhyante kapaya iva lepena /",
    "K10bsu022_u:4134": " iha te bālāḥ paridahyante jālotkṣiptā iva jalajāḥ /",
    "K10bsu022_u:4135": " iha te bālāḥ parikrūḍyante sūnākāṣṭheṣvivorabhrāḥ /",
    "K10bsu022_u:4136": " iha te bālā avasajjante kilbiṣakāriṇa iva śūlāgre /",
    "K10bsu022_u:4137": " iha te bālāḥ saṃsīdanti jīrṇagajā iva paṅke /",
    "K10bsu022_u:4138": " iha te bālā vipadyante bhinnayānapātra iva mahāsamudre /",
    "K10bsu022_u:4139": " iha te bālāḥ prapatante mahāprapāta iva jātyandhāḥ /",
    "K10bsu022_u:4140": " iha te bālāḥ paryādānaṃ gacchanti pātālasaṃdhigatamiva vāri /",
    "K10bsu022_u:4141": " iha te bālā dhūmāyante kalpasaṃkṣaya iva mahāpṛthivī /",
    "K10bsu022_u:4142": " ābhirbālā bhrāmyante kumbhakārakacakramivāviddham /",
    "K10bsu022_u:4143": " iha te bālāḥ paribhramanti śailāntargatā (Vaidya 150)",
    "K10bsu022_u:4144": " iva jātyandhāḥ /",
    "K10bsu022_u:4145": " iha te bālā viparivartante kurkurā iva śardūlabaddhāḥ /",
    "K10bsu022_u:4146": " iha te bālā mlāyante grīṣmakāla iva tṛṇavanaspatayaḥ /",
    "K10bsu022_u:4147": " iha te bālāḥ parihīyante śaśīva kṛṣṇapakṣe /",
    "K10bsu022_u:4148": " ābhirbālā bhakṣyante garuḍeneva pannagāḥ /",
    "K10bsu022_u:4149": " ābhirbālā grasyante mahāmakareṇeva potaḥ /",
    "K10bsu022_u:4150": " ābhirbālā lupyante corasaṃgheneva sārthaḥ /",
    "K10bsu022_u:4151": " ābhirbālā bhidyante māruteneva śālāḥ /",
    "K10bsu022_u:4152": " ābhirbālā hanyante dṛṣṭīviṣairiva jantavaḥ /",
    "K10bsu022_u:4153": " āsvādasaṃjñino bālāḥ kṣaṇyante madhudigdhābhiriva kṣuradhārābhirbālajātīyāḥ /",
    "K10bsu022_u:4154": " ābhirbālā uhyante dāruskandhā iva jalaughaiḥ /",
    "K10bsu022_u:4155": " ābhirbālāḥ krīḍanti dārakā iva svamūtrapurīṣaiḥ /",
    "K10bsu022_u:4156": " ābhirbālā āvartyante 'ṅkuśeneva gajāḥ /",
    "K10bsu022_u:4157": " ābhirbālā badhyante dhūrtakairiva bālajātīyāḥ /",
    "K10bsu022_u:4158": " iha te bālāḥ kuśalamūlāni kṣapayanti dyatābhiratā iva dhanam /",
    "K10bsu022_u:4159": " ābhirbālā bhakṣyante rākṣasībhiriva vaṇijāḥ /",
    "K10bsu022_u:4160": " ityebhirdvātriṃśatākārairbodhisattvo 'ntaḥpuraṃ paritulayitvā kāye 'śubhasaṃjñāṃ",
    "K10bsu022_u:4161": " vicārayan pratikūlasaṃjñāmupasaṃharan jugupsasaṃjñāmutpādayan svakāyaṃ prativibhāvayan",
    "K10bsu022_u:4162": " kāyasyādīnavaṃ saṃpaśyan kāyātkāyābhiniveśamuccārayan śubhasaṃjñāṃ vibhāvayan aśubhasaṃjñāmavakrāmayan",
    "K10bsu022_u:4163": " adhaḥ pādatalābhyāṃ yāvadūrdhvaṃ mastakaparyantaṃ paśyati sma aśucisamutthitamaśucisaṃbhavamaśucisravaṃ nityam /",
    "K10bsu022_u:4164": " tasyāṃ ca velāyāmimāṃ gāthāmabhāṣata -",
    "K10bsu022_u:4165": " karmakṣetraruhaṃ tṛṣāsalilajaṃ satkāyasaṃjñīkṛtaṃ",
    "K10bsu022_u:4166": " aśrusvedakaphārdramūtravikṛtaṃ śoṇītabindvākulam /",
    "K10bsu022_u:4167": " bastīpūyavasāsamastakarasaiḥ pūrṇaṃ tathā kilbiṣaiḥ",
    "K10bsu022_u:4168": " nityaprasravitaṃ hyamedhya sakalaṃ durgandha nānāvidham // Lal_15.28 //",
    "K10bsu022_u:4169": " asthīdantasakeśaromavikṛtaṃ carmāvṛtaṃ lomaśaṃ",
    "K10bsu022_u:4170": " antaḥplīhayakṛdvapoṣṇarasanairebhiścitaṃ durbalaiḥ /",
    "K10bsu022_u:4171": " majjāsnāyunibaddhayantrasadṛśaṃ māṃsena śobhīkṛtaṃ",
    "K10bsu022_u:4172": " nānāvyādhiprakīrṇaśokakalilaṃ kṣuttarṣasaṃpīḍitam /",
    "K10bsu022_u:4173": " jantūnāṃ nilayaṃ anekasuṣiraṃ mṛtyuṃ jarāṃ cāśritaṃ",
    "K10bsu022_u:4174": " dṛṣṭvā ko hi vicakṣaṇo ripunibhaṃ manye śarīraṃ svakam // Lal_15.29 //",
    "K10bsu022_u:4175": " evaṃ ca bodhisattvaḥ kāye kāyānugatayā smṛtyā viharati sma //",
    "K10bsu022_u:4176": " gaganatalagatāśca devaputrā dharmacāriṇaṃ devaputramevamāhuḥ - kimidaṃ mārṣāḥ?",
    "K10bsu022_u:4177": " siddhārtho vilambate 'ntaḥpuraṃ cāvalokayati sma /",
    "K10bsu022_u:4178": " taṃ codaparśayati cittaṃ codvejayati /",
    "K10bsu022_u:4179": " bhūyaścakṣurniveśayati /",
    "K10bsu022_u:4180": " athavā javajalanidhigambhīro 'yam,",
    "K10bsu022_u:4181": " na śakyamasya pramāṇaṃ grahītum /",
    "K10bsu022_u:4182": " athavā asaṅgasya mā khalu viṣaye sajjate manaḥ /",
    "K10bsu022_u:4183": " mā khalvamarairasaṃcodito vismarati pūrvapratijñāmiti //",
    "K10bsu022_u:4184": " (Vaidya 151)",
    "K10bsu022_u:4185": " dharmacāryāha - kimevaṃ kathayata?",
    "K10bsu022_u:4186": " nanu yūyamasya pratyakṣapūvemava bodhāya caratastathāvidhā niḥsaṅgatābhūt /",
    "K10bsu022_u:4187": " naiṣkramyatyāge ca kimaṅga punaretarhi caramabhavāvasthitasya saṅgo bhaviṣyati?",
    "K10bsu022_u:4188": " atha khalu bhikṣavo bodhisattvaḥ kṛtaniścayaḥ saṃvejitamānaso vyavasitabuddhiḥ salīlamavilambitaṃ",
    "K10bsu022_u:4189": " paryaṅkādavatīrya saṅgītiprāsāde pūrvābhimukhaḥ sthitvā dakṣiṇena pāṇinā ratnajālikāmavanāmya",
    "K10bsu022_u:4190": " prāsādakoṭīgato daśanakhakṛtakarapuṭo bhūtvā sarvabuddhān samanvāhṛtya sarvabuddhebhyaśca",
    "K10bsu022_u:4191": " namaskāraṃ kṛtvā gaganatalamavalokayati sma /",
    "K10bsu022_u:4192": " so 'drākṣīd gaganatalagatamamarādhipatiṃ daśaśatanayanaṃ devaśatasahasraparivṛtaṃ",
    "K10bsu022_u:4193": " puṣpadhūpagandhamālyavilepanacūrṇacīvarachatradhvajapatākāvataṃsakaratna - hāradāmaparigṛhītamavanatakāyaṃ",
    "K10bsu022_u:4194": " bodhisattvaṃ namasyamānaṃ sthitam /",
    "K10bsu022_u:4195": " caturaśca lokapālān yakṣarākṣasagandharvabhujagagaṇasaṃparivṛtān saṃnaddhadṛḍhavarmitakavacitān",
    "K10bsu022_u:4196": " asidhanuśaraśaktitomaratriśūlahastān salīlaṃ maṇimukuṭavilambitacūḍān bodhisattvaṃ",
    "K10bsu022_u:4197": " namasyamānān sthitān paśyati sma /",
    "K10bsu022_u:4198": " candrasūryāvati devaputrau vāmadakṣiṇayoḥ pārśvayoḥ sthitāvapaśyat /",
    "K10bsu022_u:4199": " puṣyaśca nakṣatrādhipatirupasthito 'bhūt /",
    "K10bsu022_u:4200": " ardharātriṃ ca samayaṃ saṃprāptam /",
    "K10bsu022_u:4201": " dṛṣṭvā ca bodhisattvaśchandakamāmantrayate sma -",
    "K10bsu022_u:4202": " chandakā capalu mā vilambahe aśvarāja dada me alaṃkṛtam /",
    "K10bsu022_u:4203": " sarvasiddhi mama eti maṅgalā arthasiddhi dhruvamadya bheṣyate // Lal_15.30 //",
    "K10bsu022_u:4204": " atha chandaka idaṃ vacanaṃ śrutvā udvignamanā evamāha -",
    "K10bsu022_u:4205": " kva gamiṣyase vikasitabhrū kamaladala śubhalocana",
    "K10bsu022_u:4206": " nṛpasiṃha śaradindupūrṇa kumudaśaśāṅkamuditā // Lal_15.31 //",
    "K10bsu022_u:4207": " navanalinakomalavibuddhapadmavadanā",
    "K10bsu022_u:4208": " hāṭakasudhāntaravitaruṇavimalaśaśiteja /",
    "K10bsu022_u:4209": " dhṛtahutārciragnimaṇividyutatprabhojjvalitatejo /",
    "K10bsu022_u:4210": " vāraṇamattalīlagajagāmi /",
    "K10bsu022_u:4211": " govṛṣamṛgendrahaṃsakrama sukramā sucaraṇā // Lal_15.32 //",
    "K10bsu022_u:4212": " bodhisattva āha -",
    "K10bsu022_u:4213": " chandaka yasya arthiṃ mayi pūrva tyakta karacaraṇanayana /",
    "K10bsu022_u:4214": " tatha uttamāṅga tanaya bhārya priyāśca rājyadhanakanakavasana /",
    "K10bsu022_u:4215": " ratnapūrṇa gaja turagānilajavavega vikramabalāḥ // Lal_15.34 //",
    "K10bsu022_u:4216": " (Vaidya 152)",
    "K10bsu022_u:4217": " śīlu mi rakṣi kṣānti paribhāvi",
    "K10bsu022_u:4218": " vīryabaladhyānaprajñānirataścāsmi bahukalpakoṭinayutā /",
    "K10bsu022_u:4219": " kiṃ tu spṛśitva bodhiśivaśāntim",
    "K10bsu022_u:4220": " jarāmaraṇapañjaraniraṣṭasattvaparimocanasya samayo 'dyupasthitu mama // Lal_15.35 //",
    "K10bsu022_u:4221": " chandaka āha - śrutaṃ mayā āryaputra yathā tvaṃ jātamātra eva naimittikānāṃ brāhmaṇānāmupanāmito darśanāya /",
    "K10bsu022_u:4222": " taiścāsi rājñaḥ śuddhodanasyāgrato vyākṛtaḥ - deva vṛddhiste rājakulasya /",
    "K10bsu022_u:4223": " āha - kimiti? te āhuḥ -",
    "K10bsu022_u:4224": " ayaṃ kumāraḥ śatapuṇyalakṣaṇo jātastavā ātmaja puṇyatejitaḥ /",
    "K10bsu022_u:4225": " ca cakravartī catudvīpaīśvaro bhaviṣyati saptadhanairupetaḥ // Lal_15.36 //",
    "K10bsu022_u:4226": " sa cetpunarlokamavekṣya duḥkhitaṃ vijahyamāntaḥpuri niṣkramiṣyati /",
    "K10bsu022_u:4227": " avāpya bodhiṃ ajarāmaraṃ padaṃ tarpeṣyate dharmajalairimāṃ prajām // Lal_15.37 //",
    "K10bsu022_u:4228": " hanta āryaputra asti tāvadeva tadvyākaraṇaṃ nedaṃ nāsti /",
    "K10bsu022_u:4229": " kiṃ tu śṛṇu tāvanmamārthakāmasya vacanam /",
    "K10bsu022_u:4230": " āha - kimiti /",
    "K10bsu022_u:4231": " aha - deva yasyārthe iha kecidanekavidhāni vratatapāṃsyārabhante 'jinajaṭāmakuṭacīvaravalkaladharā dīrghanakhakeśasmaśru ca,",
    "K10bsu022_u:4232": " anekavidhāni kāyasyātāpanaparitāpanāni samutsahante /",
    "K10bsu022_u:4233": " tīvraṃ ca vratatapamārabhante /",
    "K10bsu022_u:4234": " kimiti? vayaṃ devamanuṣyasaṃpattiṃ pratilabhemahīti /",
    "K10bsu022_u:4235": " sā ca saṃpattvayāryaputra pratilabdhā /",
    "K10bsu022_u:4236": " idaṃ ca rājyamṛddhaṃ ca sphītaṃ ca kṣemaṃ subhikṣaṃ ramaṇīyamākīrṇabahujanamanuṣyam /",
    "K10bsu022_u:4237": " imāni codyānāni varapravarāṇi nānāvidhapuṣpaphalamaṇḍitāni nānāśakunigaṇanikūjitāni /",
    "K10bsu022_u:4238": " puṣkariṇyaścotpalapadmakumudapuṇḍarīkopaśobhitā haṃsamayūrakokilacakravākakroñcasārasanikūjitāḥ",
    "K10bsu022_u:4239": " puṣpitasahakārāśokacampakakurabakatilakakeśarādinānādrumatīroparibaddhā nānāratnavṛkṣavāṭikāsamalaṃkṛtā",
    "K10bsu022_u:4240": " aṣṭāpadavinibaddhā ratnavedikāparivṛtā ratnajālasaṃchannā yathartukālaparibhogā grīṣmavarṣāśaraddhemantasukhasaṃvāsāḥ /",
    "K10bsu022_u:4241": " ime ca śaradabhranibhāḥ kailāsaparvatasadṛśā mahāprāsādā vaijayantasamā dharmasudharmakṣemasamā",
    "K10bsu022_u:4242": " śokavigataprabhṛtayo vitardiniryūhatoraṇagavākṣaharmyakūṭāgāraprāsādatalasamalaṃkṛtā",
    "K10bsu022_u:4243": " ratnakiṅkiṇījālasamīritāḥ /",
    "K10bsu022_u:4244": " idaṃ cāryaputra antaḥpuraṃ tuṇavapaṇavavīṇāveṇusaṃpatāḍāvacarākimpalanakulasughoṣakamṛdaṅgapaṭahanṛtyagītavāditrasaṃgītisaṃprayogasuśikṣitaṃ",
    "K10bsu022_u:4245": " hāsyalāsyakrīḍitaramitasukhilamadhuropacāram /",
    "K10bsu022_u:4246": " tvaṃ ca deva yuvā anabhikrāntayauvano navo daharastaruṇaḥ komalaśarīraḥ śiśuḥ kṛṣṇakeśaḥ /",
    "K10bsu022_u:4247": " (Vaidya 153) avikrīḍitaḥ kāmaiḥ /",
    "K10bsu022_u:4248": " abhiramasva tāvadamarādhipatiriva daśaśatanayanastridaśādhipatiḥ /",
    "K10bsu022_u:4249": " tataḥ paścād vṛddhībhūtā abhiniṣkramiṣyāmaḥ /",
    "K10bsu022_u:4250": " tasyāṃ ca velāyāmimāṃ gāthāmabhāṣata -",
    "K10bsu022_u:4251": " ramatāṃ ca ratividhijñāṃ amarādhipatiryathā tridaśaloke /",
    "K10bsu022_u:4252": " paścādvṛddhībhūtā vratatapasaṃ ārabhiṣyāmaḥ // Lal_15.39 //",
    "K10bsu022_u:4253": " bodhisattva āha - alaṃ chandaka /",
    "K10bsu022_u:4254": " anityāḥ khalvete kāmā adhruvā aśāśvatā vipariṇāmadharmāṇaḥ pradrutāścapalā girinadīvegatulyāḥ /",
    "K10bsu022_u:4255": " avaśyāyabinduvadacirasthāyina ullāpanā riktamuṣṭivadasārāḥ kadalīskandhavaddurbalā āmabhājanavadbhedanātmakāḥ śaradabhranibhāḥ kṣaṇādbhūtvā na bhavanti /",
    "K10bsu022_u:4256": " acirasthāyino vidyuta iva nabhasi saviṣabhojanamiva pariṇāmaduḥkhā mālutālatevāsukhadā abhilikhitā bālabuddhibhirudakabudbudopamāḥ kṣipraṃ vipariṇāmadharmāṇaḥ",
    "K10bsu022_u:4257": " māyāmarīcisadṛśāḥ saṃjñāviparyāsasamutthitāḥ /",
    "K10bsu022_u:4258": " māyāsadṛśāścittaviparyāsavidhāpitāḥ /",
    "K10bsu022_u:4259": " svapnasadṛśā dṛṣṭiviparyāsaparigrahayogenātṛptikarāḥ /",
    "K10bsu022_u:4260": " sāgara iva duṣpūrā lavaṇodaka iva tṛṣākarāḥ /",
    "K10bsu022_u:4261": " sarpaśirovadduḥsparśanīyā mahāprapātavatparivarjitāḥ paṇḍitaiḥ /",
    "K10bsu022_u:4262": " sabhayāḥ saraṇāḥ sādīnavaḥ sadoṣāḥ iti jñātvā vivarjitāḥ prājñairvigarhitā vidvadbhirjugupsitā āryairvivarjitāḥ budhaiḥ parigṛhītā abudhairniṣevitā bālaiḥ /",
    "K10bsu022_u:4263": " tasyāṃ ca velāyāmimāṃ gāthāmabhāṣata -",
    "K10bsu022_u:4264": " vivarjitā sarpaśiro yathā budhaiḥ vigarhitā mīḍhaghaṭo yathāśuciḥ /",
    "K10bsu022_u:4265": " vināśakā sarvaśubhasya chandakā jñātvā hi kāmānna mi jāyate rati // Lal_15.40 //",
    "K10bsu022_u:4266": " tadā chandakaḥ śalyaviddho yathā krandamānastato 'śrunetro duḥkhī evaṃ vākyamavravīt -",
    "K10bsu022_u:4267": " devā yasyārthi kecidihā tīvra nekavidhā ārabhante vratān",
    "K10bsu022_u:4268": " ajinajaṭādhara sudīrghakeśānakhā śmaśrucīrāstathā /",
    "K10bsu022_u:4269": " valkalādhāra śuṣkāṅga neke vratānāśritā",
    "K10bsu022_u:4270": " śākasyāmākagardūlabhakṣāśca omūrdhakāścāpare govratāṃ saṃśritāḥ // Lal_15.41 //",
    "K10bsu022_u:4271": " kiṃ tu vaya bhavema śreṣṭhā viśiṣṭā jage cakravartivarā lokapālāstathā /",
    "K10bsu022_u:4272": " śakra vajraṃdharā yāma devādhipā nirmitā /",
    "K10bsu022_u:4273": " brahmaloke ca dhyānāsukhākāṅkṣiṇaḥ // Lal_15.42 //",
    "K10bsu022_u:4274": " tadida naravariṣṭha rājyaṃ tava sphītamṛddhaṃ subhikṣaṃ tathā ārāmodyānaprāsādaucchrepitaṃ vaijayantāsamam /",
    "K10bsu022_u:4275": " (Vaidya 154)",
    "K10bsu022_u:4276": " istrigārasvayaṃ veṇuvīṇāravai gītavādyai ratī nṛtyasaṃgīti saṃyogi saṃśikṣitaṃ",
    "K10bsu022_u:4277": " bhuñja kāmānimān mā vrajā sūratā // Lal_15.43 //",
    "K10bsu022_u:4278": " bodhisattva āha -",
    "K10bsu022_u:4279": " chandaka śṛṇu yāni duḥkhāśatāmarpitā pūrvi janmāntare",
    "K10bsu022_u:4280": " bandhanā rundhanā tāḍanā tarjanā kāmahetormayā /",
    "K10bsu022_u:4281": " no ca nirviṇṇabhūt saṃskṛte mānasam // Lal_15.44 //",
    "K10bsu022_u:4282": " pramadavaśagataṃ ca mohākulaṃ dṛṣṭijālāvṛtaṃ andhabhūtaṃ purā /",
    "K10bsu022_u:4283": " ātmasaṃjñāgrahākārakā vedanāvītivṛttā ime dharma ajñānataḥ // Lal_15.45 //",
    "K10bsu022_u:4284": " saṃbhūtā capalacala 'nitya meghaiḥ samā vidyubhiḥ sadṛśāḥ /",
    "K10bsu022_u:4285": " osabindūpamā riktatucchā asārā anātmā ca śūnyasvabhāvā ime sarvaśaḥ // Lal_15.46 //",
    "K10bsu022_u:4286": " na ca mama viṣayeṣu saṃrajyate mānasaṃ",
    "K10bsu022_u:4287": " dehi me chandakā kaṇṭhakālaṃkṛtaṃ aśvarājottamam /",
    "K10bsu022_u:4288": " pūrṇa me maṅgalā ye purā cintitā",
    "K10bsu022_u:4289": " bheṣyi sarvābhibhū sarvadharmeśvaro dharmarājo muniḥ // Lal_15.46 //",
    "K10bsu022_u:4290": " chandaka āha -",
    "K10bsu022_u:4291": " imāṃ vibuddhāmbujapatralocanāṃ vicitrahārāṃ maṇiratnabhūṣitām /",
    "K10bsu022_u:4292": " ghanapramuktāmiva vidyutāṃ nabhe nopekṣase śayanagatāṃ virocatīm // Lal_15.48 //",
    "K10bsu022_u:4293": " imāṃśca veṇūn paṇavāṃ sughoṣakāṃ mṛdaṅgavaṃśāṃśca saṃgītavāditām /",
    "K10bsu022_u:4294": " cakorasorāṃ kalaviṅkanāditāṃ yathālayaṃ kinnariṇāṃ vihāsyase // Lal_15.49 //",
    "K10bsu022_u:4295": " sumanotpalāṃ vārṣikacampakāṃstathā sugandhamālāṃ guṇapuṣpasaṃcayām /",
    "K10bsu022_u:4296": " kālāgurūnuttamagandhadhūpanāṃ nopekṣase tānanulepanān varān // Lal_15.50 //",
    "K10bsu022_u:4297": " sugandhagandhāṃśca rasāṃ praṇītāṃ susādhitāṃ vyañjanabhojanāṃstathā /",
    "K10bsu022_u:4298": " (Vaidya 155)",
    "K10bsu022_u:4299": " saśarkarāṃ pānarasāṃ susaṃskṛtāṃ nopekṣase deva kahiṃ gamiṣyasi // Lal_15.51 //",
    "K10bsu022_u:4300": " śīte ca uṣṇānanulepanāmbarāṃ uṣṇe ca tānuragasāracandanāṃ /",
    "K10bsu022_u:4301": " tāṃ kāśikāvastravarāmbarāṃ śubhāṃ nopekṣase deva kahiṃ gamiṣyasi // Lal_15.52 //",
    "K10bsu022_u:4302": " ime ca te (deva)",
    "K10bsu022_u:4303": " kāmaguṇā hi pañca samṛddha deveṣviva devatānām /",
    "K10bsu022_u:4304": " ramasva tāvadratisaukhyaanvitaḥ tato vanaṃ yāsyati śākyapuṅgavaḥ // Lal_15.53 //",
    "K10bsu022_u:4305": " bodhisattva āha -",
    "K10bsu022_u:4306": " aparimitānanta kalpā mayā chandakā bhukta kāmāni rūpāśca śabdāśca gandhā rasā sparśa nānāvidhā /",
    "K10bsu022_u:4307": " divya ye mānuṣā no ca tṛptīrabhūt /",
    "K10bsu022_u:4308": " nṛpativarasutena aiśvarya kārāpitaṃ cātudvīpe yadā rāja bhūccakravartī samanvāgataḥ saptabhī ratnabhiḥ istrigārasya madhye gataḥ /",
    "K10bsu022_u:4309": " tridaśapatisuyāmadevādhipatyaṃ ca kārāpitaṃ yebhyaścāhaṃ cyavitvā ihābhyāgato nirmito nirmiteṣu māno ātmikā ca śriyā uttamā /",
    "K10bsu022_u:4310": " bhukta pūrve mayā /",
    "K10bsu022_u:4311": " surapuri vaśavarti māreśvatvaṃ ca kārāpitaṃ",
    "K10bsu022_u:4312": " bhukta kāmāḥ samṛddhā varā no ca tṛptībhūt /",
    "K10bsu022_u:4313": " kiṃ puno adya māṃ hīnasaṃsevatastṛpti gacchedahaṃ sthānametanna saṃvidyate // Lal_15.54 //",
    "K10bsu022_u:4314": " api ca -",
    "K10bsu022_u:4315": " imu jaṃga apekṣāmyahaṃ chandakā duḥkhitaṃ śokakāntārasaṃsāramadhye sthitam /",
    "K10bsu022_u:4316": " kleśavyālākule uhyamānaṃ sadā /",
    "K10bsu022_u:4317": " aśaraṇamaparāyaṇaṃ mohavidyāndhakāre jarāvyādhimṛtyūbhayaiḥ pīḍitam /",
    "K10bsu022_u:4318": " janmaduḥkhaiḥ samabhyāhataṃ vyāhataṃ śatrubhiḥ /",
    "K10bsu022_u:4319": " ahamiha samudāniyā dharmanāvaṃ mahātyāgaśīlavratakṣāntivīryābalāṃ dārusaṃbhārasaṃghātitāṃ sāramadhyāśayairvajrakaiḥ saṃgṛhītāṃ dṛḍhām /",
    "K10bsu022_u:4320": " svayamahamabhiruhya nāvāmimātmāno 'vatīrya saṃsāraoghe ahaṃ tārayiṣye anantaṃ jagat /",
    "K10bsu022_u:4321": " śokasaṃsārakāntāraroṣormirāgagrahāvartavairākule dustare /",
    "K10bsu022_u:4322": " eva cittaṃ mama // Lal_15.55 //",
    "K10bsu022_u:4323": " (Vaidya 156)",
    "K10bsu022_u:4324": " tadātmanottīrya idaṃ bhavārṇavaṃ savairadṛṣṭigrahakleśarākṣasam /",
    "K10bsu022_u:4325": " svayaṃ taritvā ca anantakaṃ jagat sthale sthapeṣye ajarāmare śive // Lal_15.56 //",
    "K10bsu022_u:4326": " tadā chandako bhūyasyā mātrayā prarudannevamāha - deva eṣa vyavasāyasya niścayaḥ?",
    "K10bsu022_u:4327": " bodhisattva āha -",
    "K10bsu022_u:4328": " śṛṇu chandaka mahya niścayaṃ mokṣasattvārtha hitārthamudyatam /",
    "K10bsu022_u:4329": " acalācalamavyayaṃ dṛḍhaṃ merurājeva yathā suduścalam // Lal_15.57 //",
    "K10bsu022_u:4330": " chandaka āha - kīdṛśa āryaputrasya niścayaḥ?",
    "K10bsu022_u:4331": " bodhisattva āha -",
    "K10bsu022_u:4332": " vajrāśaniḥ paraśuśaktiśarāśca varṣe vidyutpratānajvalitaḥ kvathitaṃ ca loham /",
    "K10bsu022_u:4333": " ādīptaśailaśikharā prapateyu mūrdhni naivā ahaṃ puna janeya gṛhābhilāṣam // Lal_15.58 //",
    "K10bsu022_u:4334": " tadā amara nabhagatāḥ kilakilā muñciṣu kusumavṛṣṭiḥ /",
    "K10bsu022_u:4335": " jaya he paramamatidharā jagati abhayadāyakā nātha // Lal_15.59 //",
    "K10bsu022_u:4336": " na rajyate puruṣavarasya mānasaṃ nabho yathā tamarajadhūmaketubhiḥ /",
    "K10bsu022_u:4337": " na lipyate viṣayasukheṣu nirmalo jale yathā navanalinaṃ samudbhavam // Lal_15.59 //",
    "K10bsu022_u:4338": " atha khalu bhikṣavo bodhisattvasya niścayaṃ viditvā śāntamatiśca devaputro lalitavyūhaśca devaputraḥ kapilavastuni mahānagare sarvastrīpuruṣadārakadārikānāmapasvāpanamakurutām,",
    "K10bsu022_u:4339": " sarvaśabdāṃścāntardhāpayāmāsatuḥ //",
    "K10bsu022_u:4340": " atha khalu bhikṣavo bodhisattvaḥ sarvaṃ nagarajanaṃ prasuptaṃ viditvā ardharātrisamayaṃ",
    "K10bsu022_u:4341": " copasthitaṃ jñātvā puṣyaṃ ca nakṣatrādhipatiṃ yuktaṃ jñātvā sāṃprataṃ niṣkramaṇakāla",
    "K10bsu022_u:4342": " iti jñātvā chandakamāmantrayate sma - chandaka māṃ medānīṃ khedaya /",
    "K10bsu022_u:4343": " prayaccha me kaṇṭhakaṃ samalaṃkṛtya,",
    "K10bsu022_u:4344": " mā ca vilambiṣṭhāḥ //",
    "K10bsu022_u:4345": " samanantarodāhṛtā ca bodhisattveneyaṃ vāk /",
    "K10bsu022_u:4346": " atha tatkṣaṇameva catvāro lokapālā bodhisattvasya vacanamupaśrutya svakasvakāni ca",
    "K10bsu022_u:4347": " bhavanāni gatvā bodhisattvasya pūjākarmaṇe svaiḥ svairvyūhaistvaritaṃ tvaritaṃ punarapi",
    "K10bsu022_u:4348": " kapilavastumahānagaramāgacchanti sma //",
    "K10bsu022_u:4349": " (Vaidya 157)",
    "K10bsu022_u:4350": " tatra dhṛtarāṣṭro mahārājo gandharvādhipatiḥ pūrvasyā diśa āgato 'bhūt sārdhamanekairgandharvakoṭiniyutaśatasahasrairnānātūryasaṃgītisaṃpravāditena",
    "K10bsu022_u:4351": " āgatya ca kapilavastumahānagaraṃ pradakṣiṇīkṛtya yathāgataḥ pūrvāṃ diśamupaniśrityāsthāt bodhisattvaṃ namasyamānaḥ //",
    "K10bsu022_u:4352": " dakṣiṇasyā diśo virūḍhako mahārājo 'bhyāgato 'bhūt sārdhamanekaiḥ kumbhāṇḍakoṭiniyutaśatasahasrairnānāmuktāhārapāṇipralambitairnānāmaṇiratnaparigṛhītairvividha",
    "K10bsu022_u:4353": " - gandhodakapūrṇaghaṭaparigṛhītaiḥ /",
    "K10bsu022_u:4354": " āgatya ca kapilavastumahānagaraṃ pradakṣiṇīkṛtya yathāgata eva dakṣiṇāṃ diśamupaniśrityāsthāt bodhisattvaṃ namasyamānaḥ //",
    "K10bsu022_u:4355": " paścimāyā diśo virūpākṣo mahārāja āgato 'bhūt sārdhamanekairnāgakoṭiniyutaśatasahasrairnānāmuktāhārapāṇipralambitairnānāmaṇiratnaparigṛhītairgandha",
    "K10bsu022_u:4356": " - cūrṇapuṣpavarṣameghasamutthitaiśca mṛdubhiḥ sugandhibhirnānāvātaiḥ pravāyadbhiḥ /",
    "K10bsu022_u:4357": " āgatya ca kapilavastumahānagaraṃ pradakṣiṇīkṛtya yathāgata eva paścimāṃ diśamupaniśrityāsthāt bodhisattvaṃ namasyamānaḥ //",
    "K10bsu022_u:4358": " uttarasyā diśaḥ kubero mahārāja āgato 'bhūt sārdhamanekairyakṣakoṭiniyutaśatasahasrairjyotīrasamaṇiratnaparigṛhītairdīpikāpāṇiparigṛhītaiśca",
    "K10bsu022_u:4359": " jvalitolkāpāṇiparigṛhītairdhanurasiśaraśaktitomaratriśūlacakrakaṇayabhindipālādinānāpraharaṇaparigṛhītairdṛḍha",
    "K10bsu022_u:4360": " - saṃnaddhavarbhitakavacitaiḥ /",
    "K10bsu022_u:4361": " āgatya kapilavastumahānagaraṃ pradakṣiṇīkṛtya yathāgata evottarāṃ diśamupaniśrityāsthāt bodhisattvaṃ namasyamānaḥ //",
    "K10bsu022_u:4362": " śakraśca devānāmindraḥ sārdhaṃ trāyatriṃśadevairāgato 'bhūt divyapuṣpagandhamālyavilepanacūrṇacīvarachatradhvajapatākāvataṃsakābharaṇaparigṛhītaiḥ",
    "K10bsu022_u:4363": " āgatya kapilavastumahānagaraṃ pradakṣiṇīkṛtya yathāgata eva saparivāra uparyantarikṣe 'sthāt bodhisattvaṃ namaskurvan //",
    "K10bsu022_u:4364": " iti hi bhikṣavaśchandako bodhisattvasya vacanamupaśrutyāśrupūrṇanayano bodhisattvamevamāha - āryaputra tvaṃ ca kālajño velajñaśca samayajñaḥ",
    "K10bsu022_u:4365": " ayaṃ ca akālo 'samayo gantum /",
    "K10bsu022_u:4366": " tatkimājñāpayasi iti //",
    "K10bsu022_u:4367": " bodhisattva āha - chandaka,",
    "K10bsu022_u:4368": " ayaṃ sa kālaḥ /",
    "K10bsu022_u:4369": " chandaka āha - kasyāryaputra kālaḥ?",
    "K10bsu022_u:4370": " bodhisattva āha -",
    "K10bsu022_u:4371": " yattanmayā prārthitu dīrgharātraṃ sattvānamarthaṃ parimārgatā hi /",
    "K10bsu022_u:4372": " avāpya bodhiṃ ajarāmaraṃ padaṃ moce jagattasya kṣaṇo upasthitaḥ // Lal_15.60 //",
    "K10bsu022_u:4373": " (Vaidya 158)",
    "K10bsu022_u:4374": " iyamatra dharmatā //",
    "K10bsu022_u:4375": " tatredamucyate -",
    "K10bsu022_u:4376": " bhaumāntarīkṣāśca tathaiva pālāḥ śakraśca devādhipatiḥ sayakṣaḥ /",
    "K10bsu022_u:4377": " yāmāśca devāstuṣitāśca nirmitāḥ paranirmitodyukta tathaiva devāḥ // Lal_15.61 //",
    "K10bsu022_u:4378": " varuṇo manasvī api nāgarājā anāvataptaśca tathaiva māgaraḥ",
    "K10bsu022_u:4379": " abhiyukta te cāpyabhipūjanārthaṃ naiṣkramyakāle narapuṃgavasya // Lal_15.62 //",
    "K10bsu022_u:4380": " ye cāpi rūpāvacareṣu devāḥ praśāntacārī saha dhyānagocarāḥ /",
    "K10bsu022_u:4381": " abhiyukta te cāpyabhipūjanārthaṃ trailokyapūjyasya narottamasya // Lal_15.63 //",
    "K10bsu022_u:4382": " daśādiśo 'bhyāgata śuddhasattvāḥ sahāyakāḥ pūrvacariṃ carantaḥ /",
    "K10bsu022_u:4383": " drakṣyāmahe niṣkramaṇaṃ jinasya pūjāṃ kariṣyāmi tathānurūpām // Lal_15.64 //",
    "K10bsu022_u:4384": " sa cāpi guhyādhipatirmahātmā pradīptavajro nabhasi pratisthitaḥ /",
    "K10bsu022_u:4385": " saṃnaddhagātro balavīryavikramaḥ kareṇa guhya jvalamānu vajram // Lal_15.65 //",
    "K10bsu022_u:4386": " candraśca sūryo ubhi devaputrau pradakṣiṇaṃ vāmaku supratisthitau /",
    "K10bsu022_u:4387": " daśāṅgulī añjalibhirgṛhītvā naiṣkramyaśabdo 'nuvicārayanti // Lal_15.66 //",
    "K10bsu022_u:4388": " puṣyaśca nakṣatra sapāriṣadyo audārikaṃ nirmiṇi ātmabhāvam /",
    "K10bsu022_u:4389": " sthitvāgratastasya narottamasya manojñaghoṣābhirutaṃ pramuñcat // Lal_15.67 //",
    "K10bsu022_u:4390": " sarve 'dya siddhāḥ śubha tubhya maṅgalāḥ puṣyaśca yuktaḥ samayaśca gantum /",
    "K10bsu022_u:4391": " (Vaidya 159)",
    "K10bsu022_u:4392": " ahaṃ pi yāsyāmi tvayaiva sārdhaṃ /",
    "K10bsu022_u:4393": " anuttarāyo bhava rāgasūdanaḥ // Lal_15.68 //",
    "K10bsu022_u:4394": " saṃcodakaścodayi devaputra uttiṣṭha śīghraṃ balavīryaudgataḥ /",
    "K10bsu022_u:4395": " duḥkhairhatāṃstāraya sarvasattvān naiṣkramyakālaḥ samupasthitaste // Lal_15.69 //",
    "K10bsu022_u:4396": " samāgatā devasahasrakoṭyaḥ pravarṣamāṇā kusumān manojñān /",
    "K10bsu022_u:4397": " sa cāpi paryaṅkavare niṣaṇṇo devairvṛto bhrājati dīptatejaḥ // Lal_15.70 //",
    "K10bsu022_u:4398": " nagare istrika dārakāśca puruṣā yāścābhavan dārikāḥ",
    "K10bsu022_u:4399": " sarve te śayitā kilāntamanaso īryāpathebhyaścyutāḥ /",
    "K10bsu022_u:4400": " hasti aśvagavāśca sārikaśukāḥ kroñcā mayūrāstathā",
    "K10bsu022_u:4401": " sarve te śayitā kilāntamanasaḥ paśyanti rūpaṃ na te // Lal_15.71 //",
    "K10bsu022_u:4402": " ye cā te dṛḍhavajratomaradharā śākyaiḥ sutāḥ sthāpitāḥ",
    "K10bsu022_u:4403": " hastiaśvaratheṣu toraṇavare te cāpyavasvāpitāḥ /",
    "K10bsu022_u:4404": " rājā rājakumāra pārthivajanaḥ sarve prasuptā bhavan",
    "K10bsu022_u:4405": " api cā nārigaṇā vinagnavasanā suptā na te buddhiṣū // Lal_15.72 //",
    "K10bsu022_u:4406": " so ca brahmaruto manojñavasanaḥ kalaviṅkaghoṣasvaro",
    "K10bsu022_u:4407": " rātrau nirgata ardharātrasamaye taṃ chandakaṃ abravīt /",
    "K10bsu022_u:4408": " sādhū chandaka dehi kaṇṭhaku mama svālaṃkṛtaṃ śobhanaṃ",
    "K10bsu022_u:4409": " mā vighnaṃ kuru me dadāhi capalaṃ yadi me priyaṃ manyase // Lal_15.73 //",
    "K10bsu022_u:4410": " kva tvaṃ yāsyasi sattvasārathivarā kiṃ aśvakāryaṃ ca te",
    "K10bsu022_u:4411": " kālajñaḥ samayajña dharmacaraṇo kālo na gantu kvacit /",
    "K10bsu022_u:4412": " dvārāste pithitā dṛḍhārgalakṛtā ko dāsyate tāṃ tava /",
    "K10bsu022_u:4413": " śakreṇā manasātha cetanavaśātte dvāra muktā kṛtāḥ",
    "K10bsu022_u:4414": " dṛṣṭvā chandaka harṣito puna dukhī aśrūṇi so 'vartayī /",
    "K10bsu022_u:4415": " hā dhikko mi sahāyu kiṃ tu kurumī dhāvāmi kāṃ vā diśaṃ",
    "K10bsu022_u:4416": " ugraṃtejadhareṇa vākyu bhaṇitaṃ śakyaṃ na saṃdhāritum // Lal_15.74 //",
    "K10bsu022_u:4417": " (Vaidya 160)",
    "K10bsu022_u:4418": " sā senā caturaṅginī balavatī kiṃ bhū karotīha hā",
    "K10bsu022_u:4419": " rājā rājakumāra pārthiva jano nemaṃ hi budhyanti te /",
    "K10bsu022_u:4420": " strīsaṃghaḥ śayitastathā yaśavatī osvāpitā devataiḥ",
    "K10bsu022_u:4421": " hā dhiggacchati sidhyate 'sya praṇidhiryaścintitaḥ pūrvaśaḥ // Lal_15.75 //",
    "K10bsu022_u:4422": " devāḥ koṭisahasra hṛṣṭamanasastaṃ chandakaṃ abruvan",
    "K10bsu022_u:4423": " sādhu chandaka dehi kaṇṭhakavaraṃ mā khedayī nāyakam /",
    "K10bsu022_u:4424": " bherīśaṅkhamṛdaṅgatūryanayutā devāsurairvāditā",
    "K10bsu022_u:4425": " naivedaṃ pratibudhyate puravaraṃ osvāpitaṃ devataiḥ // Lal_15.76 //",
    "K10bsu022_u:4426": " paśya chandaka antarīkṣa vimalaṃ divyā prabhā śobhate",
    "K10bsu022_u:4427": " paśya tvaṃ bahubodhisattvanayutāṃ ye pūjanāyāgatāḥ /",
    "K10bsu022_u:4428": " śakraṃ paśya śacīpatiṃ balavṛtaṃ dvārasthitaṃ bhrājate",
    "K10bsu022_u:4429": " devāṃścāpyasurāṃśca kinnaragaṇāṃ ye pūjanārthāgatāḥ // Lal_15.77 //",
    "K10bsu022_u:4430": " śrutvā chandaka devatāna vacanaṃ taṃ kaṇṭhakaṃ ālapī",
    "K10bsu022_u:4431": " eṣvāgacchati sattvasārathivaraḥ tvaṃ tāva heṣiṣyase /",
    "K10bsu022_u:4432": " so taṃ varṣikuvarṇa kāñcanakhuraṃ svālaṃkṛtaṃ kṛtvanā",
    "K10bsu022_u:4433": " upanetī guṇasāgarasya vahanaṃ rodantako durmanā // Lal_15.78 //",
    "K10bsu022_u:4434": " eṣā te varalakṣaṇā hitakarā aśvaḥ sujātaḥ śubho",
    "K10bsu022_u:4435": " gaccha sidhyatu tubhya eva praṇidhiryaścintitaḥ pūrvaśaḥ /",
    "K10bsu022_u:4436": " ye te vighnakarā vrajantu praśamaṃ āsāṃ vrataṃ sidhyatāṃ",
    "K10bsu022_u:4437": " bhavahī sarvajagasya saukhyadadanaḥ svargasya śāntyāstathā // Lal_15.79 //",
    "K10bsu022_u:4438": " sarvā kampita ṣaḍvikāra dharaṇī śayanādyadā sotthitaḥ",
    "K10bsu022_u:4439": " ārūḍhaḥ śaśipūrṇamaṇḍalanibhaṃ taṃ aśvarājottamam /",
    "K10bsu022_u:4440": " pālā pāṇiviśuddhapadmavimalā nyasayiṃsu aśvottame",
    "K10bsu022_u:4441": " śakro brahma ubhau ca tasya purato darśyanti mārgo hyayam // Lal_15.80 //",
    "K10bsu022_u:4442": " ābhā tena pramukta acchavimalā obhāsitā medinī",
    "K10bsu022_u:4443": " sarve śānta apāya sattva sukhitā kleśairna bādhyī tadā /",
    "K10bsu022_u:4444": " puṣpā varṣiṣu tūryakoṭi raṇiṣū devāsurāstuṣṭuvuḥ",
    "K10bsu022_u:4445": " sarve kṛtva pradakṣiṇaṃ puravaraṃ gacchanti harṣānvitāḥ // Lal_15.81 //",
    "K10bsu022_u:4446": " (Vaidya 161)",
    "K10bsu022_u:4447": " puravarottami devata dīnamanā upagamya gacchati mahāpuruṣe /",
    "K10bsu022_u:4448": " purataḥ sthitā karuṇadīnamanā girayā samālapati padmamukham // Lal_15.82 //",
    "K10bsu022_u:4449": " tamasākulaṃ bhuvimu sarvapuraṃ nagaraṃ na śobhati tvaya rahitam /",
    "K10bsu022_u:4450": " na mamātra kāci rati prītikarī tyaktaṃ tvayā ca yadidaṃ bhavanam // Lal_15.83 //",
    "K10bsu022_u:4451": " na punaḥ śruṇiṣyi rutu pakṣigaṇe antaḥpure madhuraveṇuravam /",
    "K10bsu022_u:4452": " maṅgalyaśabda tatha gītaravaṃ pratibodhanaṃ tava anantayaśaḥ // Lal_15.84 //",
    "K10bsu022_u:4453": " darśe na bhūyu surasiddhagaṇāṃ kurvantu pūja tava rātridivam /",
    "K10bsu022_u:4454": " ghrāyiṣyi gandha na ca divya punaḥ tvayi nirgate nihatakleśagaṇe // Lal_15.85 //",
    "K10bsu022_u:4455": " nirbhuktamālyamiva paryuṣitaṃ tyaktaṃ tvayādya bhavanaṃ hi tathā /",
    "K10bsu022_u:4456": " naṭaraṅgakalpa pratibhāyati me tvayi nirgate na bhuyu tejaśiri // Lal_15.86 //",
    "K10bsu022_u:4457": " ojo balaṃ harasi sarvapure na ca śobhate aṭavitulyamidam /",
    "K10bsu022_u:4458": " vitathaṃ ṛṣīṇa vacanādya bhutaṃ yehī viyākṛtu bhuvi cakrabalo // Lal_15.87 //",
    "K10bsu022_u:4459": " abalaṃ balaṃ bhuvimu śākyabalaṃ ucchinna vaṃśa iha rājakule /",
    "K10bsu022_u:4460": " āśā pranaṣṭa iha śākyagaṇe tvayi nirgate mahati puṇyadrume // Lal_15.88 //",
    "K10bsu022_u:4461": " ahameva tubhya gati gacchayamī yatha tvaṃ prayāsi amalā vimalā /",
    "K10bsu022_u:4462": " (Vaidya 162)",
    "K10bsu022_u:4463": " api cā kṛpā karuṇa saṃjaniya vyavalokayasva bhavanaṃ tvamidam // Lal_15.89 //",
    "K10bsu022_u:4464": " vyavalokya caiva bhavanaṃ matimān madhurasvaro giramudīritavān /",
    "K10bsu022_u:4465": " nāhaṃ pravekṣi kapilasya puraṃ aprāpya jātimaraṇāntakaram // Lal_15.90 //",
    "K10bsu022_u:4466": " sthānāsanaṃ śayanacaṃkramaṇaṃ na kariṣyahaṃ kapilavastumukham /",
    "K10bsu022_u:4467": " yāvanna labdha varabodhi mayā ajarāmaraṃ padavaraṃ hyamṛtam // Lal_15.91 //",
    "K10bsu022_u:4468": " yadasau jagatpradhāno niṣkrāntu bodhisattvo tasyā nabhe vrajanto stavayiṃsu apsarāṇām /",
    "K10bsu022_u:4469": " eṣa maha dakṣiṇīyo eṣa maha puṇyakṣetraṃ puṇyarthikāna kṣetraṃ amṛtāphalasya dātā // Lal_15.92 //",
    "K10bsu022_u:4470": " ena bahukalpakoṭī dānadamasaṃyamenā samudānitāsya bodhiḥ sattvakaruṇāyamānā /",
    "K10bsu022_u:4471": " eṣa pariśuddhaśīlo suvrata akhaṇḍacārī na ca kāma naiva bhogāṃ prārthentu śīlarakṣī // Lal_15.93 //",
    "K10bsu022_u:4472": " eṣa sada kṣāntivādī chidyanti aṅgamaṅge na ca krodhu naiva roṣaḥ sattvaparitrāyaṇārtham /",
    "K10bsu022_u:4473": " eṣa sada vīryavanto avikhinna kalpakoṭyaḥ samudānitāsya bodhiryaṣṭā ca yakṣakoṭīḥ // Lal_15.94 //",
    "K10bsu022_u:4474": " eṣa sada dhyānadhyāyī śāntapraśāntacitto dhyāyitva sarvakleśāṃ moceṣyi sattvakoṭīḥ /",
    "K10bsu022_u:4475": " eṣo asaṅga prājñaḥ kalpairvikalpamukto kalpairvimuktacitto jinu bheṣyate svayaṃbhūḥ // Lal_15.95 //",
    "K10bsu022_u:4476": " eṣa sada maitracitto karuṇāya pāraprāpto mudito upekṣadhyāyī brāhme pathi vidhijñaḥ /",
    "K10bsu022_u:4477": " eṣo 'tidevadevo devebhi pūjanīyo śubhavimalaśuddhacitto guṇaniyutapāraprāptaḥ // Lal_15.96 //",
    "K10bsu022_u:4478": " (Vaidya 163)",
    "K10bsu022_u:4479": " śaraṇaṃ bhayārditānāṃ dīpo acakṣuṣāṇāṃ layano upadrutānāṃ vaidyaścirāturāṇām /",
    "K10bsu022_u:4480": " rājeva dharmarājo indraḥ sahasranetro brahmasvayaṃbhubhūtaḥ kāyapraśabdhacitto // Lal_15.97 //",
    "K10bsu022_u:4481": " dhīraḥ prabhūtaprajño vīro viviktacittaḥ śūraḥ kileśaghātī ajitaṃjayo jitāriḥ /",
    "K10bsu022_u:4482": " siṃho bhayaprahīṇo nāgaḥ sudāntacitto ṛṣabho gaṇapradhānaḥ kṣāntaḥ prahīṇakopaḥ // Lal_15.98 //",
    "K10bsu022_u:4483": " candraḥ prabhāsayantaḥ sūryo 'vabhāsakārī",
    "K10bsu022_u:4484": " ulkā pradyotakārī sarvatamovimuktaḥ /",
    "K10bsu022_u:4485": " padmaṃ anopaliptaṃ puṣpaṃ suśīlapatraṃ",
    "K10bsu022_u:4486": " merūrakampi śāstā pṛthivī yathopajīvyo",
    "K10bsu022_u:4487": " ratanākaro akṣobhyaḥ // Lal_15.99 //",
    "K10bsu022_u:4488": " ena jitu kleśamāro ena jitu skandhamāro ena jitu mṛtyumāro nihato 'sya deva(putra)māro /",
    "K10bsu022_u:4489": " eṣa maha sārthavāho kupathapratisthitānāṃ aṣṭāṅgamārgaśreṣṭhaṃ deśeṣyate nacireṇā // Lal_15.100 //",
    "K10bsu022_u:4490": " jaramaraṇakleśaghātī tamatimiravipramukto",
    "K10bsu022_u:4491": " bhuvi divi ca saṃpraghuṣṭo jinu bheṣyate svayaṃbhūḥ /",
    "K10bsu022_u:4492": " stuta stavitu aprameyo varapuruṣarūpadhārī",
    "K10bsu022_u:4493": " yatpuṇya tvāṃ stavitvā bhoma yatha vādisiṃhaḥ // Lal_15.101 //",
    "K10bsu022_u:4494": " iti hi bhikṣavo 'bhiniṣkrānto bodhisattvo 'tikramya śākyānatikramya kroḍyānatikramya mallān maineyānāmanuvaineye niga me ṣaṭsu yojaneṣu /",
    "K10bsu022_u:4495": " tatra bodhisattvasya rātriprabhāto 'bhūt /",
    "K10bsu022_u:4496": " tato bodhisattvo kaṇṭhakādavatīrya dharaṇītale sthitvā taṃ mahāntaṃ devanāgayakṣagandharvāsuragaruḍakinnaramahoragasaṃghaṃ visarjayati sma /",
    "K10bsu022_u:4497": " visarjya cāsyaitadabhūt -imānyābharaṇāni kaṇṭhakaṃ ca chandakasya haste visarjayāmīti //",
    "K10bsu022_u:4498": " atha bodhisattvaśchandakamāmantryaitadavocat - gaccha tvaṃ chandaka,",
    "K10bsu022_u:4499": " imānyābharaṇāni kaṇṭhakaṃ ca gṛhītvā nivartayasva /",
    "K10bsu022_u:4500": " yatra ca pradeśe chandako nivṛttastatra caityaṃ sthāpitamabhūt /",
    "K10bsu022_u:4501": " adyāpi taccaityaṃ chandakanivartanamiti jñāyate //",
    "K10bsu022_u:4502": " (Vaidya 164)",
    "K10bsu022_u:4503": " punaśca bodhisattvasyaitadabhavat - kathaṃ ca nāma cūḍā ca pravrajyā ceti /",
    "K10bsu022_u:4504": " sa khaḍgena cūḍāṃ chittvā antarikṣe kṣipati sma /",
    "K10bsu022_u:4505": " sā ca trāyatriṃśatā devaiḥ parigṛhītābhūt pūjārtham /",
    "K10bsu022_u:4506": " adyāpi ca trāyatriṃśatsu deveṣu cūḍāmaho vartate /",
    "K10bsu022_u:4507": " tatrāpi caityaṃ sthāpitamabhūt /",
    "K10bsu022_u:4508": " adyāpi ca taccūḍāpratigrahaṇamiti jñāyate //",
    "K10bsu022_u:4509": " punarapi bodhisattvasyaitadabhūt - kathaṃ hi nāma pravrajyā ca kāśikāni vastrāṇi /",
    "K10bsu022_u:4510": " sacedvanavāsānurūpāṇi kāṣāyāṇi vastrāṇi labheyam,",
    "K10bsu022_u:4511": " śobhanaṃ syāt /",
    "K10bsu022_u:4512": " atha śuddhavāsakāyikānāṃ devānāmetadabhūt - kāṣāyairbodhisattvasya kāryamiti /",
    "K10bsu022_u:4513": " tatraiko devaputro divyaṃ rūpamantardhāpya lubdhakarūpeṇa kāṣāyavastraprāvṛto bodhisattvasya purato 'sthāt /",
    "K10bsu022_u:4514": " atha bodhisattvastametadavocat - sacenme tvaṃ mārṣā kāṣāyāṇi vastrāṇi dadyāḥ,",
    "K10bsu022_u:4515": " imāni te 'haṃ kāśikāni vastrāṇi dadyām /",
    "K10bsu022_u:4516": " so 'vocat - etāni vastrāṇi tava śobhante /",
    "K10bsu022_u:4517": " imāni mama /",
    "K10bsu022_u:4518": " bodhisattva āha - ahaṃ tvāṃ yācāmi /",
    "K10bsu022_u:4519": " tatastena lubdhakarūpiṇā devaputreṇa bodhisattvāya kāṣāyāṇi vastrāṇi dattānyabhūvan /",
    "K10bsu022_u:4520": " kāśikāni gṛhṇīte sma /",
    "K10bsu022_u:4521": " atha sa devaputro gauravajātastāni vastrāṇi ubhābhyāṃ pāṇibhyāṃ śirasi kṛtvā tata eva devalokamagamat teṣāṃ pūjārtham /",
    "K10bsu022_u:4522": " tacchandakena dṛṣṭamabhūt /",
    "K10bsu022_u:4523": " tatrāpi caityaṃ sthāpitam /",
    "K10bsu022_u:4524": " adyāpi taccaityaṃ kāṣāyagrahaṇamityevaṃ jñāyate //",
    "K10bsu022_u:4525": " yadā ca bodhisattvena cūḍāṃ chittvā kāṣāyāṇi vastrāṇi prāvṛtāni,",
    "K10bsu022_u:4526": " tasmin samaye devaputraśatasahasrā hṛṣṭāstuṣṭā udagrā āttamanasaḥ paramapramuditāḥ prītisaumanasyajātā hīhīkārakilikilāprakṣveḍitānirnādanirghoṣaśabdamakārṣuḥ",
    "K10bsu022_u:4527": " siddhārtho bho mārṣāḥ kumāraḥ pravrajitaḥ /",
    "K10bsu022_u:4528": " so 'yamanuttarāṃ samyaksaṃbodhimabhisaṃbudhya dharmacakraṃ pravartayiṣyati /",
    "K10bsu022_u:4529": " asaṃkhyeyāñjātidharmāṇaḥ sattvān jātyā parimocayiṣyati /",
    "K10bsu022_u:4530": " yāvajjarāvyādhimaraṇaśokaparidevaduḥkhadaurmanasyopāyāsebhyaḥ parimocya saṃsārasāgarāt",
    "K10bsu022_u:4531": " pāramuttāryānuttare kṣeme 'bhaye 'śoke nirūpadrave śive virajase 'mṛte dharmadhātau",
    "K10bsu022_u:4532": " pratiṣṭhāpayiṣyatīti /",
    "K10bsu022_u:4533": " sa ca śabdaḥ śabdaparaṃparayā yāvadakaniṣṭhabhavanamabhyudgato 'bhūt //",
    "K10bsu022_u:4534": " tato 'ntaḥpurikābhiḥ kumāramapaśyantībhiḥ grīṣmikavārṣikahaimantikeṣu prāsādeṣvāsaneṣu ca gṛheṣu parimāgamāṇā yadā na paśyanti sma,",
    "K10bsu022_u:4535": " tadā ekībhūtābhiḥ kurarībhirivotkrṛṣṭamabhūt /",
    "K10bsu022_u:4536": " tatra kāścitstriyaḥ paramaśokārtā hā tātehi krandanti sma /",
    "K10bsu022_u:4537": " kāścidbhrātaḥ kāścidbharta iti krandanti sma /",
    "K10bsu022_u:4538": " kāściddhā nātheti krandanti sma /",
    "K10bsu022_u:4539": " kāściddhā svāminniti /",
    "K10bsu022_u:4540": " kāścinnānāpriyavacanapralāpaiḥ,",
    "K10bsu022_u:4541": " kāścinnānākāyaparisarpikayā rudanti sma /",
    "K10bsu022_u:4542": " kāścicchīrṣopakarṣikayā,",
    "K10bsu022_u:4543": " kāścidanyonyamukhāvalokitayā rudanti sma /",
    "K10bsu022_u:4544": " kāściccakṣuḥparivartikayā,",
    "K10bsu022_u:4545": " kāścitsvavadanāni vastrairucchādya rudanti sma /",
    "K10bsu022_u:4546": " kāścidūrū pāṇibhiḥ prasphoṭayantyaḥ,",
    "K10bsu022_u:4547": " kāściddhṛdayaḥ,",
    "K10bsu022_u:4548": " pāṇibhistāḍayantyaḥ,",
    "K10bsu022_u:4549": " kāścidbāhūn pāṇibhiḥ prasphoṭayantyaḥ,",
    "K10bsu022_u:4550": " kāścicchirāṃsi,",
    "K10bsu022_u:4551": " kāścicchiraḥ pāṃśubhiravakirantyo rudanti sma /",
    "K10bsu022_u:4552": " kāścidvikṣiptakeśyaḥ,",
    "K10bsu022_u:4553": " kāścitkeśaṃ viluñcantyaḥ,",
    "K10bsu022_u:4554": " kāścidūrdhvabāhavaḥ uccairutkrośanti sma /",
    "K10bsu022_u:4555": " kāścinmṛgya iva digdhaviddhāḥ sahasā pradhāvantyo (Vaidya 165)",
    "K10bsu022_u:4556": " rudanti sma /",
    "K10bsu022_u:4557": " kāścinmārutakampitā iva kadalyaḥ pravikampyamānā rudanti sma /",
    "K10bsu022_u:4558": " kāściddharaṇītale vinipatitāḥ kiṃcitprāṇāḥ,",
    "K10bsu022_u:4559": " kāścijjālotkṣiptamatsyā iva pṛthivyāṃ parivartyamānā rudanti sma /",
    "K10bsu022_u:4560": " kāścinmūlachinnā iva vṛkṣāḥ sahasā dharaṇītale nipatya rudanti sma //",
    "K10bsu022_u:4561": " taṃ ca śabdaṃ rājā śrutvā śākyānāmantrayate sma - kimetaduccairantaḥpure śabdaḥ śrūyate?",
    "K10bsu022_u:4562": " śākyā vijñāya kathayanti sma - kumāraḥ kila mahārāja antaḥpure na dṛśyate /",
    "K10bsu022_u:4563": " rājā āha - kṣipraṃ nagaradvārāṇi pithayata /",
    "K10bsu022_u:4564": " kumāramabhyantare mṛgayāmaḥ /",
    "K10bsu022_u:4565": " te sāntarbahirmṛgayante sma /",
    "K10bsu022_u:4566": " sāntarbahirmṛgayamānā na paśyanti sma //",
    "K10bsu022_u:4567": " mahāprajāpatyapi gautamī paridevamānā mahītale parivartate sma /",
    "K10bsu022_u:4568": " rājānaṃ śuddhodanamevamāha kṣipraṃ māṃ mahārāja putreṇa samaṅginīṃ kuruṣveti //",
    "K10bsu022_u:4569": " tato rājā caturdiśamaśvadūtān preṣayati sma /",
    "K10bsu022_u:4570": " gacchata, yāvatkumāraṃ na paśyatha,",
    "K10bsu022_u:4571": " tāvanmā nivartayatha //",
    "K10bsu022_u:4572": " naimittikairvaipañcikaiśca vyākṛtamabhūt - maṅgaladvāreṇa bodhisattvo 'bhiniṣkramiṣyatīti /",
    "K10bsu022_u:4573": " te maṅgaladvāreṇa gacchantaḥ paśyanti sma antarāpathi puṣpavarṣaṃ prapatitam /",
    "K10bsu022_u:4574": " teṣāmetadabhūt - anena pathā kumāro 'bhinirgata iti //",
    "K10bsu022_u:4575": " te svalpamantaraṃ gatvā taṃ devaputraṃ paśyanti sma bodhisattvasya kāśikavastrāṇi śirasi kṛtvā āgacchantam /",
    "K10bsu022_u:4576": " teṣāmetadabhūt - imāni khalu kumārasya kāśikavastrāṇi /",
    "K10bsu022_u:4577": " mā khalvanenaiṣāṃ vastrāṇāmarthe kumāro jīvitādvyaparopitaḥ syāt /",
    "K10bsu022_u:4578": " gṛhṇītainamiti /",
    "K10bsu022_u:4579": " bhūyaḥ paśyanti sma /",
    "K10bsu022_u:4580": " tasya pṛṣṭhataścchandakaṃ kaṇṭhakamābharaṇāni cādāyāgacchantam /",
    "K10bsu022_u:4581": " tataste parasparamūcuḥ - mā tāvadbhoḥ sāhasaṃ mā kārṣṭa /",
    "K10bsu022_u:4582": " eṣa chandako 'bhyāgacchati kaṇṭhakamādāya,",
    "K10bsu022_u:4583": " yāvadenaṃ prakṣyāmaḥ //",
    "K10bsu022_u:4584": " te chandakaṃ paripṛcchanti sma - he chandaka,",
    "K10bsu022_u:4585": " mā khalvanenaiva puruṣeṇa kāśikānāṃ vastrāṇāmarthāya kumāro jīvitādvyaparopitaḥ syāt /",
    "K10bsu022_u:4586": " chandaka āha - na hyetat /",
    "K10bsu022_u:4587": " api tu anena kumārāya kāṣāyāṇi vastrāṇi dattāni /",
    "K10bsu022_u:4588": " kumāreṇa cāsyaitāni kāśikāni vastrāṇi dattāni /",
    "K10bsu022_u:4589": " atha sa devaputrastāni vastrāṇyubhābhyāṃ pāṇibhyāṃ śirasi kṛtvā tata eva devalokamagamat teṣāṃ pūjārtham //",
    "K10bsu022_u:4590": " evaṃ ca te bhūyaśchandakaṃ paripṛcchanti sma - tatkiṃ manyase chandaka gacchāmo vayam?",
    "K10bsu022_u:4591": " śakyaḥ kumāraḥ pratinivartayitum?",
    "K10bsu022_u:4592": " sa āha - mā khalu /",
    "K10bsu022_u:4593": " anivartyaḥ kumāro dṛḍhavīryaparākramaḥ /",
    "K10bsu022_u:4594": " evaṃ ca tenoktam - na tāvadahaṃ punarapi kapilavastumahānagaraṃ pravekṣyāmi,",
    "K10bsu022_u:4595": " yāvanme nānuttarāṃ samyaksaṃbodhimabhisaṃbudhyeti /",
    "K10bsu022_u:4596": " yathā ca kumāreṇoktaṃ tathaiva tadbhaviṣyati /",
    "K10bsu022_u:4597": " tatkasmāt? anivartyaḥ kumāro dṛḍhavīryaparākramaḥ //",
    "K10bsu022_u:4598": " tataśchandakaḥ kaṇṭhakamābharaṇāni cādāyāntaḥpuraṃ prāvikṣat /",
    "K10bsu022_u:4599": " tatastānyābharaṇāni cireṇa kālena bhadrikasya śākyakumārasya mahānāmno 'niruddhasya cābadhyanta sma /",
    "K10bsu022_u:4600": " tāni mahānārāyaṇasaṃghaṭanakāyārthamanye (Vaidya 166)",
    "K10bsu022_u:4601": " nārāyaṇasaṃhananā na śaknuvanti sma dhārayitum /",
    "K10bsu022_u:4602": " yadā na kaścittāni dhārayituṃ śaknoti sma,",
    "K10bsu022_u:4603": " tadā mahāprajāpatyā gautamyā cintitamabhūt - yāvadahamimānyābharaṇāni paśyāmi,",
    "K10bsu022_u:4604": " tāvanmama hṛdaye śoko bhaviṣyati /",
    "K10bsu022_u:4605": " yannvahamimānyābharaṇāni puṣkariṇyāṃ prakṣipeyamiti /",
    "K10bsu022_u:4606": " tato mahāprajāpatī gautamī tānyābharaṇāni puṣkariṇyāṃ prakṣipati sma /",
    "K10bsu022_u:4607": " adyāpi sā ābharaṇapuṣkariṇītyevaṃ saṃjñāyate //",
    "K10bsu022_u:4608": " tatredamucyate -",
    "K10bsu022_u:4609": " niṣkrāntu śūro yada vidu bodhisattvo nagaraṃ vibuddhaṃ kapilapuraṃ samagram /",
    "K10bsu022_u:4610": " manyanti sarve śayanagato kumāro anyonya hṛṣṭāḥ pramudita ālabhante // Lal_15.102 //",
    "K10bsu022_u:4611": " gopā vibuddhā tatha api istrigārā śayanaṃ nirīkṣī na ca dṛśi bodhisattvam /",
    "K10bsu022_u:4612": " utkrośu mukto narapatino agāre hā vañcitāḥ smaḥ kahi gatu bodhisattvo // Lal_15.103 //",
    "K10bsu022_u:4613": " rājā śruṇitvā dharaṇitale nirasto utkrośu kṛtvā aho mama ekaputro /",
    "K10bsu022_u:4614": " so stemito hi jalaghaṭasaṃprasikto āśvāsayantī bahuśata śākiyānām // Lal_15.104 //",
    "K10bsu022_u:4615": " gopā śayāto dharaṇitale nipatya keśāṃ lunātī avaśiri bhūṣaṇāni /",
    "K10bsu022_u:4616": " aho subhāṣṭaṃ mama puri nāyakenā sarvapriyebhirnaciratu viprayogaḥ // Lal_15.105 //",
    "K10bsu022_u:4617": " rūpā surūpā vimalavicitritāṅgā acchā viśuddhā jagati priyā manāpā /",
    "K10bsu022_u:4618": " dhanyā praśastā divi bhuvi pūjanīyā kva tvaṃ gato 'si mama śayi chorayitvā // Lal_15.106 //",
    "K10bsu022_u:4619": " na pāsyi pānaṃ na ca madhu na pramādaṃ bhūmau śayiṣye jaṭamakuṭaṃ dhariṣye /",
    "K10bsu022_u:4620": " snānaṃ jahitvā vratatapa ācariṣye yāvanna drakṣye guṇadharu bodhisattvam // Lal_15.107 //",
    "K10bsu022_u:4621": " (Vaidya 167)",
    "K10bsu022_u:4622": " udyāna sarve aphala apatrapuṣpā hārā viśuddhā tamarajapāṃśutulyāḥ /",
    "K10bsu022_u:4623": " veśmaṃ na śobhī aṭavi puraṃ prakāśaṃ yattena tyaktaṃ naravarapuṃgavena // Lal_15.108 //",
    "K10bsu022_u:4624": " hā gītavādyāḥ sumadhura mañjughoṣāḥ hā istrigārā vigalita bhūṣaṇābhiḥ /",
    "K10bsu022_u:4625": " hā hemajālaiḥ parisphuṭamantarikṣaṃ na bhūyu drakṣye guṇadharaviprahīṇā // Lal_15.109 //",
    "K10bsu022_u:4626": " mātṛsvasā cā paramasukṛcchraprāptā āśvāsayāti ma rudahi śākyakanye /",
    "K10bsu022_u:4627": " pūrve ca uktaṃ naravarapuṃgavena kartāsmi loke jaramaraṇātpramokṣam // Lal_15.110 //",
    "K10bsu022_u:4628": " so cā maharṣī kuśalasahasra cīrṇaḥ ṣaḍ yojanāni pratigatu rātriśeṣe /",
    "K10bsu022_u:4629": " chandasya detī hayavaru bhūṣaṇāni chandā gṛhītvā kapilapuraṃ prayāhi // Lal_15.111 //",
    "K10bsu022_u:4630": " mātāpitaṇāṃ mama vacanena pṛcche gataḥ kumāro na ca puna śocayethā /",
    "K10bsu022_u:4631": " buddhitva bodhiṃ punarihamāgamiṣye dharmaṃ śruṇitvā bhaviṣyatha śāntacittāḥ // Lal_15.112 //",
    "K10bsu022_u:4632": " chando rudanto pratibhaṇi nāyakasya na me 'sti śaktirbalata parākramo vā /",
    "K10bsu022_u:4633": " haneyu mahyaṃ naravarajñātisaṃghāḥ chandā kva nīto guṇadharu bodhisattvo // Lal_15.113 //",
    "K10bsu022_u:4634": " mā tāhi chandā pratibhaṇi bodhisattvo tuṣṭā bhavitvā api mama jñātisaṃghāḥ /",
    "K10bsu022_u:4635": " śāstārasaṃjñā tvayi sada bhāviṣyanti premeṇa mahyaṃ tvayamapi vartiṣyante // Lal_15.114 //",
    "K10bsu022_u:4636": " chando gṛhītvā hayavaru bhūṣaṇāni udyānaprāpto naravarapuṃgavasya /",
    "K10bsu022_u:4637": " (Vaidya 168)",
    "K10bsu022_u:4638": " udyānapālaḥ pramuditu vegajāto ānandaśabdaṃ pratibhaṇi śākiyānām // Lal_15.115 //",
    "K10bsu022_u:4639": " ayaṃ kumāro hayavaru chandakaśca udyānaprāpto na ca puna śocitavyo /",
    "K10bsu022_u:4640": " rājā śraṇitvā parivṛtu śākiyebhiḥ udyānaprāpto pramuditu vegajāto // Lal_15.116 //",
    "K10bsu022_u:4641": " gopā viditvā dṛḍhamati bodhisattvaṃ no cāpi harṣī na ca gira śraddadhāti /",
    "K10bsu022_u:4642": " asthānametadvinigatu yatkumāro aprāpya bodhiṃ punariha āgameyā // Lal_15.117 //",
    "K10bsu022_u:4643": " dṛṣṭvā tu rājā hayavaru chandakaṃ ca utkrośu kṛtvā dharaṇitale nirasto /",
    "K10bsu022_u:4644": " hā mahya putrā sukuśalagītavādyā kva tvaṃ gato 'si vijahiya sarvarājyam // Lal_15.118 //",
    "K10bsu022_u:4645": " sādhū bhaṇāhi vacana mameha chandā kiṃ vā prayogaḥ kva ca gatu bodhisattvaḥ /",
    "K10bsu022_u:4646": " kenātha nīto vivarita kena dvārā pūjā ca tasyā katha kṛta devasaṃghaiḥ // Lal_15.119 //",
    "K10bsu022_u:4647": " chando bhaṇātī śṛṇu mama pārthivendrā rātrau prasupte nagari sabālavṛddhe /",
    "K10bsu022_u:4648": " so mañjughoṣo mama bhaṇi bodhisattvo chandā dadāhi mama laghu aśvarājam // Lal_15.120 //",
    "K10bsu022_u:4649": " so bodhayāmi naragaṇi nārisaṃghaṃ suptā prasuptā na ca gira te śruṇanti /",
    "K10bsu022_u:4650": " so rodamāno dadi ahu aśvarājaṃ hanta vrajāhī hitakara yena kāmam // Lal_15.121 //",
    "K10bsu022_u:4651": " śakreṇa dvārā vivarita yantrayuktāḥ pālāścatasro hayacaraṇe śiliṣṭāḥ /",
    "K10bsu022_u:4652": " ārūḍhi śūre pracalita trisahasrāḥ mārgo nabhe 'smin suvipula yena krānto // Lal_15.122 //",
    "K10bsu022_u:4653": " (Vaidya 169)",
    "K10bsu022_u:4654": " ābhā pramuktā vihatatamondhakārā puṣpā patiṃsū turiyaśatā raṇiṃṣū /",
    "K10bsu022_u:4655": " devāḥ staviṃsū tathapi hi cāpsarāṇi nabhasā prayāto parivṛtu devasaṃghaiḥ // Lal_15.123 //",
    "K10bsu022_u:4656": " chando gṛhītvā hayavaru bhūṣaṇāni antaḥpure so upagatu rodamāno /",
    "K10bsu022_u:4657": " dṛṣṭvā tu gopā hayavaru chandakaṃ ca saṃmūrchayitvā dharaṇitale nirastā // Lal_15.124 //",
    "K10bsu022_u:4658": " udyukta sarvā suvipula nārisaṃghāḥ vāriṃ gṛhītvā snapayiṣu śākyakanyām /",
    "K10bsu022_u:4659": " mā haiva kālaṃ kariṣyati śokaprāptā dvābhyāṃ priyābhyāṃ bahu bhavi viprayogo // Lal_15.125 //",
    "K10bsu022_u:4660": " sthāmaṃ janitvā suduḥkhita śākyakanyā kaṇṭhe 'valambyā hayavaraaśvarāje /",
    "K10bsu022_u:4661": " anusmaritvā purimaka kāmakrīḍāṃ nānāpralāpī pralapati śokaprāptā // Lal_15.126 //",
    "K10bsu022_u:4662": " hā mahya prītijananā hā mama narapuṃgavā vimalacandramukhā /",
    "K10bsu022_u:4663": " hā mama surūparūpā hā mama varalakṣaṇā vimalatejadharā // Lal_15.127 //",
    "K10bsu022_u:4664": " hā mama aninditāṅgā sujāta anupūrvaudgatā asamā /",
    "K10bsu022_u:4665": " hā mama guṇāgradhāriṃ naramarūbhiḥ pūjitā paramakārūṇikā // Lal_15.128 //",
    "K10bsu022_u:4666": " hā mama balopapetā narāyaṇasthāmavannihataśatrugaṇā /",
    "K10bsu022_u:4667": " hā mama sumāñjaghoṣā kalaviṅkarutasvarā madhurabrahmarutā // Lal_15.129 //",
    "K10bsu022_u:4668": " hā mama anantakīrte śatapuṇyasamudgatā vimalapuṇyadharā /",
    "K10bsu022_u:4669": " hā mama anantavarṇā guṇagaṇapratimaṇḍitā ṛṣigaṇaprītikarā // Lal_15.130 //",
    "K10bsu022_u:4670": " hā mama sujātajātā lumbinivana uttame bhramaragītarute /",
    "K10bsu022_u:4671": " hā mama vighuṣṭaśabdā divi bhuvi abhipūjitā vipulajñānadrumā // Lal_15.131 //",
    "K10bsu022_u:4672": " hā mama rasārasāgrā bimboṣṭhā kamalalocanā kanakanibhā /",
    "K10bsu022_u:4673": " hā mama suśuddhadantā gokṣīratuṣārasaṃnibhasahitadantā // Lal_15.132 //",
    "K10bsu022_u:4674": " hā mama sunāsa subhrū ūrṇābhru mukhāntare sthitā vimalā /",
    "K10bsu022_u:4675": " hā mama suvṛttaskandhā cāpodara eṇeyajaṅghavṛttakaṭī // Lal_15.133 //",
    "K10bsu022_u:4676": " (Vaidya 170)",
    "K10bsu022_u:4677": " hā mama gajahastorū karacaraṇaviśuddhaśobhanā tāmranakhā /",
    "K10bsu022_u:4678": " iti tasya bhūṣaṇāni puṇyehi kṛtāni pārthive prītikarā // Lal_15.134 //",
    "K10bsu022_u:4679": " ha mahya gītavādyā varapuṣpavilepanā śubhaṛtupravare /",
    "K10bsu022_u:4680": " hā mahya puṣpagandhā antaḥpuri gītavāditairharṣakarā // Lal_15.135 //",
    "K10bsu022_u:4681": " hā kaṇṭhakā sujātā mama bhartu sahāyakastvayā kva nīto /",
    "K10bsu022_u:4682": " hā chandakā nikaruṇā na bodhayasi gacchamānake naravariṣṭhe // Lal_15.136 //",
    "K10bsu022_u:4683": " gacchatyayaṃ hitakaro ekā gira tasminnantari na bhasi kasmāt /",
    "K10bsu022_u:4684": " itu adya puravarāto gacchati naradamyasārathiḥ kāruṇikaḥ // Lal_15.137 //",
    "K10bsu022_u:4685": " katha vā gato hitakaro kena ca niṣkramito itu sa rājakulāt /",
    "K10bsu022_u:4686": " katamāṃ diśāmanugato dhanyā vanagulmadevatā yāsya sakhī // Lal_15.138 //",
    "K10bsu022_u:4687": " atiduḥkha mahya chandā nidhidarśiya netrauddhṛtā cakṣudadā /",
    "K10bsu022_u:4688": " sarvairjanaiśca chandā mātāpitṛnityavarṇitā pūjaniyāḥ // Lal_15.139 //",
    "K10bsu022_u:4689": " tānapi jahitva nirgatu kiṃ punarima istrikāmaratim /",
    "K10bsu022_u:4690": " hā dhik priyairviyogo naṭaraṅgasvabhāvasaṃnibhā anityā // Lal_15.140 //",
    "K10bsu022_u:4691": " saṃjñāgraheṇa bālā dṛṣṭiviparyāsaniśritā janmacyuti /",
    "K10bsu022_u:4692": " prāgeva tena bhaṇitaṃ nāsti jarāmaraṇasaṃskṛte kāści sakhā // Lal_15.141 //",
    "K10bsu022_u:4693": " paripūryato 'sya āśā spṛśatū varabodhisamuttamāṃ drumavariṣṭhe /",
    "K10bsu022_u:4694": " buddhitva bodhivirajāṃ punarapi etū ihā puravareṃ asmin // Lal_15.142 //",
    "K10bsu022_u:4695": " chandakaḥ paramadīnamānaso gopikāya vacanaṃ śruṇitvanā /",
    "K10bsu022_u:4696": " sāśrukaṇṭha gira saṃprabhāṣate sādhu gopi niśṛṇohi me vacaḥ // Lal_15.143 //",
    "K10bsu022_u:4697": " rātriye rahasi yāmi madhyame sarvanārigaṇi saṃprasuptake /",
    "K10bsu022_u:4698": " so tadā ca śatapuṇyaudgato ālapeti mama dehi kaṇṭhakam // Lal_15.144 //",
    "K10bsu022_u:4699": " taṃ niśāmya vacanaṃ tadantaraṃ tubhya prekṣami śayāni suptikām /",
    "K10bsu022_u:4700": " uccaghoṣu ahu tatra muñcamī utthi gopi ayu yāti te priyo // Lal_15.145 //",
    "K10bsu022_u:4701": " (Vaidya 171)",
    "K10bsu022_u:4702": " devatā vacanu taṃ nirodhayi eka istri napi kāci budhyate /",
    "K10bsu022_u:4703": " rodamāna samalaṃkaritvanā aśvarāju dadamī narottame // Lal_15.146 //",
    "K10bsu022_u:4704": " kaṇṭhako hiṣati ugratejasvī krośamātru svaru tasya gacchatī /",
    "K10bsu022_u:4705": " no ca kaści śṛṇute purottame devatābhi osvāpanaṃ kṛtam // Lal_15.147 //",
    "K10bsu022_u:4706": " svarṇarūpyamaṇikoṭitā mahī kaṇṭhakasya caraṇaiḥ parāhatā /",
    "K10bsu022_u:4707": " sā raṇī madhurabhīṣmaśobhanā no ca keci śṛṇuvanti mānuṣāḥ // Lal_15.148 //",
    "K10bsu022_u:4708": " puṣyayuktu abhu tasmi antare candrajyotiṣa nabhe pratisthitā /",
    "K10bsu022_u:4709": " devakoṭi gagane kṛtāñjalī onamanti śirasābhivandiṣū // Lal_15.149 //",
    "K10bsu022_u:4710": " yakṣarākṣasagaṇairupasthitā lokapāla caturo maharddhikāḥ /",
    "K10bsu022_u:4711": " kaṇṭhakasya caraṇāṃ kare nyasī padmakeśaraviśuddhanirmalam // Lal_15.150 //",
    "K10bsu022_u:4712": " so ca puṇyaśatatejaudgato āruhī kumudavarṣikopamam /",
    "K10bsu022_u:4713": " ṣaḍvikāra dharaṇī prakampitā buddhakṣetra sphuṭa ābhanirmalā // Lal_15.151 //",
    "K10bsu022_u:4714": " śakra devaguruḥ śacīpatiḥ svāma dvāra vivarī tadantare /",
    "K10bsu022_u:4715": " devakoṭinayutaiḥ puraskṛto so vrajī amaranāgapūjito // Lal_15.152 //",
    "K10bsu022_u:4716": " saṃjñamātra iha jāti kaṇṭhako lokanāthu vahatī nabho 'ntare /",
    "K10bsu022_u:4717": " (Vaidya 172)",
    "K10bsu022_u:4718": " devadānavagaṇā saindrikāḥ ye vahanti sugatasya gacchataḥ // Lal_15.153 //",
    "K10bsu022_u:4719": " apsarā kuśalagītavādite bodhisattvaguṇabhāṣamānikāḥ /",
    "K10bsu022_u:4720": " kaṇṭhakasya balu te dadantikāḥ muñci ghoṣu madhuraṃ manoramam // Lal_15.154 //",
    "K10bsu022_u:4721": " kaṇṭhakā vahahi lokanāyakaṃ śīghra śīghra ma janehi khedatām /",
    "K10bsu022_u:4722": " nāsti me bhayamapāyadurgatiṃ lokanāthamabhidhārayitvanā // Lal_15.155 //",
    "K10bsu022_u:4723": " ekameka abhinandate suro vāhanaṃ smi ahu lokanāyake /",
    "K10bsu022_u:4724": " no ca kiṃcidapi deśu vidyate devakoṭicaraṇairna marditam // Lal_15.156 //",
    "K10bsu022_u:4725": " paśya kaṇṭhaka nabhontare imaṃ mārgu saṃsthitu vicitraśobhanam /",
    "K10bsu022_u:4726": " ratnavedikavicitramaṇḍitaṃ divyasāravaragandhadhūpitam // Lal_15.157 //",
    "K10bsu022_u:4727": " ena kaṇṭhaka śubhena karmaṇā trāyatriṃśabhavane sunirmito /",
    "K10bsu022_u:4728": " apsarai parivṛtaḥ puraskṛto divyakāmaratibhī ramiṣyase // Lal_15.158 //",
    "K10bsu022_u:4729": " sādhu gopi ma khu bhūyu rodahī tuṣṭa bhohi paramapraharṣitā /",
    "K10bsu022_u:4730": " drakṣase nacirato narottamaṃ bodhiprāptamamaraiḥ puraskṛtam // Lal_15.159 //",
    "K10bsu022_u:4731": " ye narāḥ sukṛtakarmakārakāḥ te na gopi sada roditavyakāḥ /",
    "K10bsu022_u:4732": " so ca puṇyaśatatejaudgato harṣitavya na sa roditavyakaḥ // Lal_15.160 //",
    "K10bsu022_u:4733": " (Vaidya 173)",
    "K10bsu022_u:4734": " saptarātra bhaṇabhānu gopike sā viyūha napi śakya kṣepitum /",
    "K10bsu022_u:4735": " yā viyūha abhu tatra pārthive niṣkramanti naradevapūjite // Lal_15.161 //",
    "K10bsu022_u:4736": " lābha tubhya paramā acintiyā yaṃ tyupasthitu jage hitaṃkaro /",
    "K10bsu022_u:4737": " mahya saṃjñi svakameva vartate tvaṃ hi bheṣyasi yathā narottamaḥ // Lal_15.162 //",
    "K10bsu022_u:4738": " iti //",
    "K10bsu022_u:4739": " // iti śrīlalitavistare 'bhiniṣkramaṇaparivarto nāma pañcadaśamo 'dhyāyaḥ //",
    "K10bsu022_u:4740": " START Parivarta 16",
    "K10bsu022_u:4741": " (Vaidya 174)",
    "K10bsu022_u:4742": " bimbisāropasaṃkramaṇaparivartaḥ ṣoḍaśaḥ /",
    "K10bsu022_u:4743": " evaṃ khalu bhikṣavaśchandako bodhisattvādhisthānena rājñaḥ śuddhodanasya gopāyāḥ śākyakanyāyāśca sarvasya cāntaḥpurasya sarvasya ca śākyagaṇasya śokavinodakathāmakārṣīt //",
    "K10bsu022_u:4744": " iti hi bhikṣavo bodhisattvo lubdhakarūpāya devaputrāya kāśikāni vastrāṇi dattvā tasya",
    "K10bsu022_u:4745": " sakāśātkāṣāyāni vastrāṇi gṛhītvā svayameva pravajyāṃ lokānuvartanāmupādāya sattvānukampāyai",
    "K10bsu022_u:4746": " sattvaparipācanārtham //",
    "K10bsu022_u:4747": " atha bodhisattvo yenaiva śākyā brāhmaṇyā āśramastenopasaṃkrāmat /",
    "K10bsu022_u:4748": " sā bodhisattvaṃ vāsena bhaktena copanimantrayate sma /",
    "K10bsu022_u:4749": " tato bodhisattvaḥ padmāyā brāhmaṇyā āśramaṃ gacchati sma /",
    "K10bsu022_u:4750": " tayāpi bodhisattvo vāsena bhaktena copanimantrito 'bhūt //",
    "K10bsu022_u:4751": " tato raivatasya brahmarṣerāśramamagamat /",
    "K10bsu022_u:4752": " asāvapi bodhisattvaṃ tathaivopanimantrayate sma /",
    "K10bsu022_u:4753": " tathaiva rājako 'pi datṛmadaṇḍikaputro bodhisattvamupanimantrayate sma //",
    "K10bsu022_u:4754": " iti hi bhikṣavo bodhisattvo 'nupūrveṇa vaiśālīṃ mahānagarīmanuprāpto 'bhut //",
    "K10bsu022_u:4755": " tena khalu punaḥ samayenārāḍaḥ kālāpo vaiśālīmupanisṛtya prativasati sma mahatā śrāvakasaṃghena sārdhaṃ tribhiḥ śiṣyaśataiḥ /",
    "K10bsu022_u:4756": " sa śiṣyebhya ākiṃcanyāyatanasahavratāyai dharmaṃ deśayati sma /",
    "K10bsu022_u:4757": " sa bodhisattvaṃ dūrata evāgacchantaṃ dṛṣṭvā āścaryaprāptaḥ śiṣyānāmantrayate sma - paśyata paśyata bho rūpamasyeti /",
    "K10bsu022_u:4758": " te 'bruvan - evaṃ hyetatpaśyāmaḥ /",
    "K10bsu022_u:4759": " enamativismayanīyam //",
    "K10bsu022_u:4760": " tato 'haṃ bhikṣavo yenārāḍaḥ kālāpastenopasaṃkramyārāḍa kālāpametadavocat - careyamahaṃ bho ārāḍe kālāpe brahmacaryam /",
    "K10bsu022_u:4761": " so 'vocat - cara bho gautama tathārūpeṇa dharmākhyāne yasmin śrāddhaḥ kulaputro 'lpakṛcchreṇājñāmārādhayati //",
    "K10bsu022_u:4762": " tasya me bhikṣava etadabhūt - asti me chando 'sti vīryamasti smṛtirasti samādhirasti prajñā,",
    "K10bsu022_u:4763": " yannvahameko 'pramatta ātāpī vyapakṛṣṭo vihareyaṃ tasyaiva dharmasya prāptaye sākṣātkriyāyai //",
    "K10bsu022_u:4764": " atha khalvahaṃ bhikṣavo eko 'pramatta ātāpī vyapakṛṣṭo viharannalpakṛcchreṇaivaṃ taṃ dharmamadhyavagacchan sākṣādakārṣam //",
    "K10bsu022_u:4765": " atha khalvahaṃ bhikṣavo yenārāḍaḥ kālāpastenopasaṃkramyaitadavocat - etāvadbho tvayā ārāḍa dharmo 'dhigataḥ sākṣātkṛtaḥ?",
    "K10bsu022_u:4766": " so 'vocat - evametadbho gautama /",
    "K10bsu022_u:4767": " tamahamavocat - mayāpi bho eṣa dharmaḥ sākṣātkṛto 'dhigataḥ /",
    "K10bsu022_u:4768": " so 'vocat - tena hi bho gautama yadahaṃ dharma jānāmi,",
    "K10bsu022_u:4769": " bhavānapi taṃ jānāti,",
    "K10bsu022_u:4770": " yaṃ bhavān jānāti,",
    "K10bsu022_u:4771": " ahamapi taṃ jānāmi /",
    "K10bsu022_u:4772": " tena hyāvāmubhāvapīmaṃ śiṣyagaṇaṃ pariharāvaḥ //",
    "K10bsu022_u:4773": " iti hi bhikṣava ārāḍaḥ kālāpaḥ paramayā pūjayā māṃ pūjayati sma /",
    "K10bsu022_u:4774": " antevāsiṣu ca māṃ samānārthatayā sthāpayati sma //",
    "K10bsu022_u:4775": " (Vaidya 175)",
    "K10bsu022_u:4776": " tasya me bhikṣava etadabhūt - ayaṃ khalvārāḍasya dharmo na nairyāṇiko na niryāti,",
    "K10bsu022_u:4777": " tatkatarasya samyagduḥkhakṣayāya?",
    "K10bsu022_u:4778": " yannvahamata uttari paryeṣamāṇaścareyam //",
    "K10bsu022_u:4779": " atha khalvahaṃ bhikṣavo yathābhirāmaṃ vaiśālyāṃ vihṛtya magadheṣu ca prakrānto 'bhūt /",
    "K10bsu022_u:4780": " so 'haṃ magadheṣu caryāṃ caran yena māgadhakānāṃ rājagṛhaṃ nagaraṃ tadanusṛto yena ca pāṇḍavaḥ parvatarājastenopasaṃkrānto 'bhūvam /",
    "K10bsu022_u:4781": " tatrāhaṃ pāṇḍave parvatarājapārśve vyāhārṣamekākyadvitīyo 'sahāyo 'nekairdevakoṭinayutaśatasahasraiḥ saṃrakṣitaḥ //",
    "K10bsu022_u:4782": " tato 'haṃ kalyameva saṃnivāsya pātracīvaramādāya tapodadvāreṇa rājagṛhaṃ mahānagaraṃ",
    "K10bsu022_u:4783": " piṇḍāya prāvikṣat prāsādikenābhikrāntena pratikrāntena vyavalokitena saṃmiñjitena",
    "K10bsu022_u:4784": " prasāritena prāsādikena saṃghāṭīpaṭapātracīvaradhāraṇenāvikṣiptairindriyairabahirgatena",
    "K10bsu022_u:4785": " mānasena nirmitavattailapātradharavadyugamātraṃ paśyan /",
    "K10bsu022_u:4786": " tatra māṃ rājagṛhakā manuṣyā dṛṣṭvā vismitā abhūvan - kiṃ svidayaṃ brahmā bhaviṣyati śakro devānāmindra āhosvidvaiśravaṇo āhosvitkiṃcidgiridaivatam",
    "K10bsu022_u:4787": " tatredamucyate -",
    "K10bsu022_u:4788": " atha vimaladharo hyanantatejo svayamiha pravrajiyāna bodhisattvaḥ /",
    "K10bsu022_u:4789": " śāntamanu dānta īryavanto viharati pāṇḍavaśailarājapārśve // Lal_16.1 //",
    "K10bsu022_u:4790": " rajani vigatu jñātva bodhisattvaḥ paramasudarśaniyaṃ nivāsayitvā /",
    "K10bsu022_u:4791": " pātra pratigṛhīya nīcamāno praviśati rājagṛhaṃ sapiṇḍapātram // Lal_16.2 //",
    "K10bsu022_u:4792": " kanakamiva sudhātujātarūpaṃ kavacitu lakṣaṇatriṃśatā dvibhiśca /",
    "K10bsu022_u:4793": " naragaṇa tatha nāri prekṣamāṇo na ca bhavate kvaci tṛpti darśanena // Lal_16.3 //",
    "K10bsu022_u:4794": " vīthi racita ratnavastradhāryai avaśiriyā janu yāti pṛṣṭhato 'sya /",
    "K10bsu022_u:4795": " ko nu ayu adṛṣṭapūrvasattvo yasya prabhāya puraṃ vibhāti sarvam // Lal_16.4 //",
    "K10bsu022_u:4796": " upari sthihiya nāriṇāṃ sahasrā tathariva dvāri tathaiva vātayāne /",
    "K10bsu022_u:4797": " (Vaidya 176)",
    "K10bsu022_u:4798": " rathya bharita gehi śūnya kṛtvā naravaru prekṣiṣu te ananyakarmāḥ // Lal_16.5 //",
    "K10bsu022_u:4799": " na ca bhuyu krayavikrayaṃ karontī na ca puna sauṇḍa pibanti madyapānam /",
    "K10bsu022_u:4800": " na ca gṛhi na ca vīthiye ramante puruṣavarasya nirīkṣamāṇa rūpam // Lal_16.6 //",
    "K10bsu022_u:4801": " puruṣa tvaritu gacchi rājagehaṃ avaciṣu rāja sa bimbisāra tuṣṭo /",
    "K10bsu022_u:4802": " deva parama tubhya labdha lābhā svayamiha brahma pure carāti piṇḍam // Lal_16.7 //",
    "K10bsu022_u:4803": " keci avaci śakra devarājo apari bhaṇanti suyāma devaputraḥ /",
    "K10bsu022_u:4804": " tatha api saṃtuṣitaṃ va nirmitaśca apari bhaṇanti sunirmiteṣu devaḥ // Lal_16.8 //",
    "K10bsu022_u:4805": " keci puna bhaṇanti candrasūryau tathapi ca rāhu baliśca vemacitrī /",
    "K10bsu022_u:4806": " keci puna bhaṇanti vācamevaṃ ayu so pāṇḍavaśailarājavāsī // Lal_16.9 //",
    "K10bsu022_u:4807": " vacanamimu śruṇitva pārthivo 'sau paramaudagramanā sthito gavākṣe /",
    "K10bsu022_u:4808": " prekṣati varasattva bodhisattvaṃ jvalatu śirīya sudhātukāñcanaṃ vā // Lal_16.10 //",
    "K10bsu022_u:4809": " piṇḍa dadiya rāja bimbisāraḥ puruṣamavocannirīkṣa kva prayātī /",
    "K10bsu022_u:4810": " dṛṣṭva girivaraṃ sa gacchamāno avaciṣu deva gataḥ sa śailapārśvam // Lal_16.11 //",
    "K10bsu022_u:4811": " rajani vigatu jñātva bimbisāro mahata janaiḥ parivārito narendraḥ /",
    "K10bsu022_u:4812": " upagami pāṇḍavaśailarājamūle śiriya jvalantu tamadṛśāti śailam // Lal_16.12 //",
    "K10bsu022_u:4813": " (Vaidya 177)",
    "K10bsu022_u:4814": " dharaṇi vrajitu yāni oruhitvā paramasugaurava prekṣi bodhisattvam /",
    "K10bsu022_u:4815": " meruriva yathā hyakampamāno nyasiya tṛṇāni niṣaṇṇa sostikena // Lal_16.13 //",
    "K10bsu022_u:4816": " śirasi caraṇi vandayitva rājā vividhakathāṃ samudāharitva vocat /",
    "K10bsu022_u:4817": " dadami tava upārdhu sarvarājyād rama iha kāmaguṇairahaṃ ca piṇḍam // Lal_16.14 //",
    "K10bsu022_u:4818": " prabhaṇati giri bodhisattva ślakṣṇaṃ dharaṇipate ciramāyu pālayasva /",
    "K10bsu022_u:4819": " ahamapi pravijahya rājyamiṣṭaṃ pravrajito nirapekṣi śāntihetoḥ // Lal_16.15 //",
    "K10bsu022_u:4820": " daharu taruṇayauvanairupetaḥ śubhatanuvarṇanibho 'si vegaprāptaḥ /",
    "K10bsu022_u:4821": " vipula dhana pratīccha nārisaṃghaṃ iha mama rājyi vasāhi bhuṅkṣva kāmāṃ // Lal_16.16 //",
    "K10bsu022_u:4822": " paramapramudito 'smi daśanātte avaciṣu sa māgadharāja bodhisattvam /",
    "K10bsu022_u:4823": " bhavahi mama sahāyu sarvarājyaṃ ahu tava dāsyi prabhūta bhuṅkṣva kāmāṃ // Lal_16.17 //",
    "K10bsu022_u:4824": " mā ca puna vane vasāhi śūnye ma bhuyu tṛṇeṣu vasāhi bhūmivāsam /",
    "K10bsu022_u:4825": " paramasukumāru tubhya kāyo iha mama rājyi vasāhi bhuṅkṣva kāmāṃ // Lal_16.18 //",
    "K10bsu022_u:4826": " prabhaṇati giri bodhisattva ślakṣṇaṃ akuṭila premaṇiyā hitānukampī /",
    "K10bsu022_u:4827": " svasti dharaṇipāla te 'stu nityaṃ na ca ahu kāmaguṇebhirarthiko 'smi // Lal_16.19 //",
    "K10bsu022_u:4828": " kāma viṣasamā anantadoṣā narakaprapātana pretatiryagyonau /",
    "K10bsu022_u:4829": " vidubhi vigarhita cāpyanārya kāmā jahita mayā yathā pakvakheṭapiṇḍam // Lal_16.20 //",
    "K10bsu022_u:4830": " (Vaidya 178)",
    "K10bsu022_u:4831": " kāma drumaphalā yathā patantī yathamiva abhrabalāhakā vrajanti /",
    "K10bsu022_u:4832": " adhruva capalagāmi mārutaṃ vā vikiraṇa sarvaśubhasya vañcanīyā // Lal_16.21 //",
    "K10bsu022_u:4833": " kāma alabhamāna dahyayante tatha api labdha na tṛpti vindayantī /",
    "K10bsu022_u:4834": " yada puna avaśasya bhakṣayante tada mahaduḥkha janenti ghora kāmāḥ // Lal_16.22 //",
    "K10bsu022_u:4835": " kāma dharaṇipāla ye ca divyā tatha api mānuṣa kāma ye praṇītā /",
    "K10bsu022_u:4836": " eku naru labheta sarvakāmāṃ na ca so tṛpti labheta bhūyu eṣan // Lal_16.23 //",
    "K10bsu022_u:4837": " ye tu dharaṇipāla śāntadāntā ārya anāśrava dharmapūrṇasaṃjñā /",
    "K10bsu022_u:4838": " prajñaviduṣa tṛpta te sutṛptā na ca puna kāmaguṇeṣu kāci tṛptiḥ // Lal_16.24 //",
    "K10bsu022_u:4839": " kāma dharaṇipāla sevamānā purima na vidyati koṭi saṃskṛtasya /",
    "K10bsu022_u:4840": " lavaṇajala yathā hi nārū pītvā bhuyu tṛṣa vardhati kāma sevamāne // Lal_16.25 //",
    "K10bsu022_u:4841": " api ca dharaṇipāla paśya kāyaṃ adhruvamasāraku duḥkhayantrametat /",
    "K10bsu022_u:4842": " navabhi vraṇamukhaiḥ sadā sravantaṃ na mama narādhipa kāmachandarāgaḥ // Lal_16.26 //",
    "K10bsu022_u:4843": " ahamapi vipulāṃ vijahya kāmāṃ tathapi ca istrisahasra darśanīyāṃ /",
    "K10bsu022_u:4844": " anabhiratu bhaveṣu nirgato 'haṃ paramaśivāṃ varabodhi prāptukāmaḥ // Lal_16.27 //",
    "K10bsu022_u:4845": " rājā āha -",
    "K10bsu022_u:4846": " katama diśi kuto gato 'si bhikṣo kva ca tava janma kva te pitā kva mātā /",
    "K10bsu022_u:4847": " (Vaidya 179)",
    "K10bsu022_u:4848": " kṣatriya atha brāhmaṇo 'tha rājā parikatha bhikṣu yadī na bhārasaṃjñā // Lal_16.28 //",
    "K10bsu022_u:4849": " bodhisattva āha -",
    "K10bsu022_u:4850": " śratu ti dharaṇipāla śākiyānāṃ kapilapuraṃ paramaṃ suṛddhisphītam /",
    "K10bsu022_u:4851": " pitu mama śuddhodaneti nāmnā tanu ahu pravrajito guṇābhilāṣī // Lal_16.29 //",
    "K10bsu022_u:4852": " rājā āha -",
    "K10bsu022_u:4853": " sādhu tava sudṛṣṭadarśanaṃ te yanu tava janma vayaṃ pi tasya śiṣyāḥ /",
    "K10bsu022_u:4854": " api ca mama kṣamasva āśayenā yamapi nimantritu kāmavītarāgo // Lal_16.30 //",
    "K10bsu022_u:4855": " yadi tvaya anuprāptu bhoti bodhiḥ tada mama seti bhoti dharmasvāmim /",
    "K10bsu022_u:4856": " api ca mama purā sulabdha lābhā mama vijite vasasīha yatsvayaṃbho // Lal_16.31 //",
    "K10bsu022_u:4857": " punarapi caraṇāni vandayitvā kṛtva pradakṣiṇu gauraveṇa rājā /",
    "K10bsu022_u:4858": " svakajanaparivārito narendraḥ punarapi rājagṛhaṃ anupraviṣṭaḥ // Lal_16.32 //",
    "K10bsu022_u:4859": " magadhapuri praveśi lokanātho vihariya śāntamanā yathābhiprāyam /",
    "K10bsu022_u:4860": " arthu kariya devamānuṣāṇāṃ upagami tīru nirañjanā narendraḥ // Lal_16.33 //",
    "K10bsu022_u:4861": " // iti śrīlalitavistare bimbisāropasaṃkramaṇaparivarto nāma ṣoḍaśamo 'dhyāyaḥ //",
    "K10bsu022_u:4862": " START Parivarta 17",
    "K10bsu022_u:4863": " (Vaidya 180)",
    "K10bsu022_u:4864": " duṣkaracaryāparivartaḥ saptadaśaḥ /",
    "K10bsu022_u:4865": " tena khalu punarbhikṣavaḥ samayena rudrako nāma rāmaputro rājagṛhaṃ nāma mahānagaramupanisṛtya viharati sma mahatā śiṣyagaṇena sārdhaṃ saptabhiḥ śiṣyaśataiḥ /",
    "K10bsu022_u:4866": " sa tebhyo naivasaṃjñānāsaṃjñāyatanasahavratāyai dharmaṃ deśayati sma /",
    "K10bsu022_u:4867": " adrākṣīt khalvapi bhikṣavo bodhisattvo rudrakaṃ rāmaputraṃ saṃghegaṇinaṃ gaṇācāryaṃ jñātamabhīpsitaṃ bahujanapūjitaṃ paṇḍitasaṃmatam /",
    "K10bsu022_u:4868": " dṛṣṭvā cāsyaitadabhūt - ayaṃ khalvapi rudrako rāmaputraḥ saṃghegaṇī gaṇācāryaḥ jñāto 'bhīpsito bahujanapūjitaḥ paṇḍitasaṃmataḥ /",
    "K10bsu022_u:4869": " sacedahamasyāntikamupasaṃkramya vratatapamārabheyam,",
    "K10bsu022_u:4870": " naiṣa mamāntike viśiṣṭasaṃjño bhavennāpi pratyakṣajñānena jñāto bhavennāpi saṃskṛtānāṃ sāśravānāṃ sopādānānāṃ dhyānasamādhisamāpattīnāṃ doṣo datto bhavet /",
    "K10bsu022_u:4871": " yannvahaṃ tathārupamupāyamupasaṃdarśayeyaṃ yenaite ca pratyakṣā bhaveyuḥ /",
    "K10bsu022_u:4872": " dhyānagocarāṇāṃ ca samāpattyārambaṇānāṃ laukikasamādhīnāmaniḥsaraṇatā darśitā bhavet /",
    "K10bsu022_u:4873": " yannvahaṃ rudrakasya rāmaputrasya sakāśamupasaṃkramya svasamādhiguṇaviśeṣodbhāvanārthaṃ śiṣyatvamabhyupagamya saṃskṛtasamādhīnāmasāratāmupadarśayeyamiti",
    "K10bsu022_u:4874": " atha khalu bhikṣavo bodhisattva idamarthavaśamadhikṛtya yena rudrako rāmaputrastenopasaṃkrāmat /",
    "K10bsu022_u:4875": " upasaṃkramya rudrakaṃ rāmaputrametadavocat - kaste mārṣa śāstā,",
    "K10bsu022_u:4876": " kasya vā dharmaṃ deśitamājānāsi?",
    "K10bsu022_u:4877": " ityevamukte rudrako rāmaputro bodhisattvamevamāha - na me mārṣa kaścicchāstā /",
    "K10bsu022_u:4878": " api tu khalu punaḥ svayameva mayedaṃ samyagadhigatamiti /",
    "K10bsu022_u:4879": " bodhisattva āha - kiṃ bhavatādhigatam?",
    "K10bsu022_u:4880": " āha - naivasaṃjñānāsaṃjñāyatanasamāpattermārgaḥ /",
    "K10bsu022_u:4881": " bodhisattva āha - labhemahi vayaṃ bhavataḥ sakāśādavavādānuśāsanīyasya samādhermārgam?",
    "K10bsu022_u:4882": " āha - vāḍhamastviti /",
    "K10bsu022_u:4883": " yāvaddatto 'vavādo 'bhūt //",
    "K10bsu022_u:4884": " tato bodhisattva ekāntaṃ gatvā paryaṅkamābhujyopaviśati sma /",
    "K10bsu022_u:4885": " samanantaropaviṣṭasya ca bodhisattvasya puṇyaviśeṣeṇa ca jñānaviśeṣeṇa ca pūrvasucaritacaryāphalaviśeṣeṇa",
    "K10bsu022_u:4886": " ca sarvasamādhiparicayaviśeṣeṇa ca dhyānapramukhāni sarvāṇi laukikāni lokottarāṇi",
    "K10bsu022_u:4887": " samāpattiśatānyāmukhībhavanti sma sākārāṇi soddeśāni yathāpi taccittavaśavartitvāt /",
    "K10bsu022_u:4888": " atha ca bodhisattvaḥ smṛtaḥ saṃprajānan utthāyāsanādyena rudrako rāmaputrastenopasaṃkrāmat /",
    "K10bsu022_u:4889": " upasaṃkramya rudrakaṃ rāmaputramevamāha astyanyo 'pi mārṣa kaściduttare naivasaṃjñānāsaṃjñāyatanasamāpattermārgaḥ?",
    "K10bsu022_u:4890": " so 'bravīt - nāstīti //",
    "K10bsu022_u:4891": " tato bodhisattvasyaitadabhavat - na khalu rudrakasyaivāsti śraddhā vīryaṃ smṛtiḥ prajñā /",
    "K10bsu022_u:4892": " mamāpyasti śraddhā vīryaṃ smṛtiḥ samādhiḥ prajñā /",
    "K10bsu022_u:4893": " atha bodhisattvo rudrakaṃ rāmaputramevamāha - mayāpyeṣa mārṣa dharmo 'dhigato yatra tvaṃ niryātaḥ /",
    "K10bsu022_u:4894": " so 'vocat - tena hyāgaccha,",
    "K10bsu022_u:4895": " tvaṃ cāhaṃ cemaṃ gaṇaṃ pariharāva iti /",
    "K10bsu022_u:4896": " samānārthe ca bodhisattvaṃ (Vaidya 181)",
    "K10bsu022_u:4897": " sthāpayati sma ācāryasthāne ca /",
    "K10bsu022_u:4898": " bodhisattva āha - naiṣa mārṣa mārgo nirvṛtaye na virāgāya na nirodhāya nopaśamāya nābhijñāyai na saṃbodhaye na śrāmaṇāya na brāhmaṇāya na nirvāṇāya saṃvartate //",
    "K10bsu022_u:4899": " iti hi bhikṣavo bodhisattvo rudrakasya rāmaputrasya saśiṣyasyāvarjanīkṛtva yāvadalamiti kṛtvā prakrāmat - alaṃ mamāneneti //",
    "K10bsu022_u:4900": " tena khalu punaḥ samayena pañcakā bhadravargīyā rudrake rāmaputre brahmacaryaṃ caranti sma /",
    "K10bsu022_u:4901": " teṣāmetadabhūt - yasya khalu vayamarthāya dīrgharātraṃ ghaṭāmahe udyujyāmahe,",
    "K10bsu022_u:4902": " na ca śaknumo 'ntaṃ vā paryantaṃ cādhigantum,",
    "K10bsu022_u:4903": " tacchramaṇena gautamenālpakakṛcchaṇādhigantuṃ sākṣātkṛtam /",
    "K10bsu022_u:4904": " taccāsya na rocate /",
    "K10bsu022_u:4905": " tathā cottari paryeṣate /",
    "K10bsu022_u:4906": " niḥsaṃśayameṣa śāstā loke bhaviṣyati /",
    "K10bsu022_u:4907": " yaccaiṣa sākṣātkariṣyati,",
    "K10bsu022_u:4908": " tadasmabhyaṃ saṃvibhakṣyatīti /",
    "K10bsu022_u:4909": " evaṃ vimṛṣya pañcakā bhadravargīyā rudrakarāmaputrasakāśādapakramya bodhisattvamanvabadhnan //",
    "K10bsu022_u:4910": " iti hi bhikṣavo bodhisattvo yathābhipretaṃ rājagṛhe vihṛtya magadheṣu cārikāṃ prakrāmat sārdhaṃ pañcakairbhadravargīyaiḥ //",
    "K10bsu022_u:4911": " tena khalu punaḥ samayenāntarācca rājagṛhasya antarācca gayāyā yo 'nyatamo gaṇa utsavaṃ karoti sma,",
    "K10bsu022_u:4912": " tena ca gaṇena bodhisattvo 'bhinimantrito 'bhūt vāsena bhaktena ca sārdhaṃ pañcakairbhadravargīyaiḥ //",
    "K10bsu022_u:4913": " atha khalu bhikṣavo bodhisattvo magadheṣu caryāṃ caran yena māgadhakānāṃ gayā tāmanusṛtya tāmanuprāpto 'bhūt /",
    "K10bsu022_u:4914": " tatra khalvapi bhikṣavo bodhisattvaḥ prahāṇārthī viharati sma gayāśīrṣe parvate /",
    "K10bsu022_u:4915": " tatrāsya viharatastisra upamāḥ pratibhānti sma aśrutapūrvā anabhijñātapūrvāḥ /",
    "K10bsu022_u:4916": " katamāstisraḥ?",
    "K10bsu022_u:4917": " ye kecitte khalvapi śramaṇabrāhmaṇāḥ kāmebhyo 'navakṛṣṭakāyā viharanti sma /",
    "K10bsu022_u:4918": " kāmebhyo 'navakṛṣṭacittāśca viharanti sma /",
    "K10bsu022_u:4919": " yāpi caiṣāṃ kāmeṣu nandiḥ kāmeṣu rāgaḥ kāmeṣu chandaḥ kāmeṣu tṛṣṇā kāmeṣu pipāsā kāmeṣu mūrchā kāmeṣu paridāhaḥ kāmeṣvadhyavasānatā,",
    "K10bsu022_u:4920": " sāpyanupaśāntā /",
    "K10bsu022_u:4921": " kiṃ cāpi te ātmopakramikāṃ śarīropatāpikāṃ duḥkhāṃ tīvrāṃ kharāṃ kaṭukāmamanāpāṃ vedanāṃ vedayante /",
    "K10bsu022_u:4922": " atha tarhi abhavyā eva te uttarimanuṣyadharmādalamāryajñānadarśanaviśeṣaṃ sākṣātkartum /",
    "K10bsu022_u:4923": " tadyathāpi nāma puruṣo 'gnyarthī jyotirgaveṣī jyotiṃ paryeṣamāṇaḥ sa ārdraṃ kāṣṭhamādāya ārdrāṃ cottarāraṇīmudake prakṣipya mathnīyāt,",
    "K10bsu022_u:4924": " abhavyo 'sāvagnimutpādayituṃ tejaḥ prāduṣkartum /",
    "K10bsu022_u:4925": " evameva ya ime śramaṇabrāhmaṇāḥ kāmebhyo 'navakṛṣṭakāyā anavakṛṣṭacittāśca viharanti,",
    "K10bsu022_u:4926": " yāpyeṣāṃ kāmeṣu nandiḥ kāmeṣu rāgaḥ kāmeṣu chandaḥ kāmeṣu tṛṣṇā kāmeṣu pipāsā kāmeṣu mūrchā kāmeṣu paridāhaḥ kāmeṣvadhyavasānaṃ tadapyanupaśāntam",
    "K10bsu022_u:4927": " kiṃ cāpi te ātmopakramikāṃ śarīropatāpikāṃ duḥkhāṃ tīvrāṃ kharāṃ kaṭukāṃ vedanāṃ vedayante /",
    "K10bsu022_u:4928": " atha tarhi abhavyā evottarimanuṣyadharmādalamāryajñānadarśanaviśeṣaṃ sākṣātkartum /",
    "K10bsu022_u:4929": " iyaṃ bodhisattvasya prathamā upamā pratibhāti sma //",
    "K10bsu022_u:4930": " (Vaidya 182)",
    "K10bsu022_u:4931": " bhūyaścāsyaitadabhūt - ya ime śramaṇabrāhmaṇāḥ kāmebhyo vyapakṛṣṭakāyacittā viharanti,",
    "K10bsu022_u:4932": " yāpi teṣāṃ kāmeṣu nandīti sarvaṃ kartavyaṃ yāvajjyotiṃ paryeṣata iti /",
    "K10bsu022_u:4933": " sa ārdraṃ kāṣṭhamādāya sthale sthāpayitvā ārdrāṃ cottarāraṇiṃ mathnīyāt,",
    "K10bsu022_u:4934": " abhavyo 'sāvagnimutpādayitum /",
    "K10bsu022_u:4935": " evameva ye ime śramaṇabrāhmaṇā iti sarvaṃ pūrvavatkāryaṃ yāvadabhavyā uttarimanuṣyadharmādalamāryajñānadarśanaviśeṣaṃ sākṣātkartum /",
    "K10bsu022_u:4936": " iyaṃ dvitīyā upamā pratibhāti sma pūrvamaśrutā cāvijñātā ca //",
    "K10bsu022_u:4937": " punaraparaṃ ya ime śramaṇabrāhmaṇā bhavantaḥ kāmebhyo vyapakṛṣṭakāyacittā viharanti,",
    "K10bsu022_u:4938": " yāpi teṣāṃ kāmeṣu nandiḥ /",
    "K10bsu022_u:4939": " iti sarvaṃ peyālam /",
    "K10bsu022_u:4940": " tadapyeṣāmupaśāntam /",
    "K10bsu022_u:4941": " kiṃ cāpi te ātmopakramikāṃ śarīropatāpikāṃ duḥkhāṃ tīvrāṃ kharāṃ kaṭukāṃ vedanāṃ vedayante /",
    "K10bsu022_u:4942": " atha khalu punarbhavyā eva te uttarimanuṣyadharmādalamāryajñānadarśanaviśeṣaṃ sākṣātkartum /",
    "K10bsu022_u:4943": " tadyathāpi nāma iha syātpuruṣo 'gnyarthī jyotirgaveṣī jyotiḥ paryeṣamāṇaḥ,",
    "K10bsu022_u:4944": " sa śuṣkaṃ kāṣṭhamādāya śuṣkāṃ cottarāraṇiṃ sthale pratiṣṭhāpya mathnīyāt,",
    "K10bsu022_u:4945": " sa bhavyo 'gnimabhinirvartayituṃ tejaḥ prāduṣkartum /",
    "K10bsu022_u:4946": " evameva ya ime bhavantaḥ śramaṇabrāhmaṇā iti sarvaṃ yāvadvedanāṃ vedayanta iti /",
    "K10bsu022_u:4947": " atha ca punarbhavyā eva te uttarimanuṣyadharmādalamāryajñānadarśanaviśeṣaṃ sākṣātkartum /",
    "K10bsu022_u:4948": " iyaṃ tṛtīyā upamā pratibhāti sma aśrutapūrvā ca avijñātapūrvā ca //",
    "K10bsu022_u:4949": " atha khalu bhikṣavo bodhisattvasyaitadabhūt - ahaṃ khalvetarhi kāmebhyo vyapakṛṣṭakāyo viharāmi vyapakṛṣṭacittaśca /",
    "K10bsu022_u:4950": " yāpi me kāmeṣu nandīti sarvaṃ yāvattadapi me upaśāntam /",
    "K10bsu022_u:4951": " kiṃ cāpi ahamātmopakramikāṃ śarīropatāpikāṃ duḥkhāmiti peyālaṃ yāvadvedanāṃ vedmi /",
    "K10bsu022_u:4952": " atha khalvahaṃ bhavya evottarimanuṣyadharmādalamāryajñānadarśanaviśeṣaṃ sākṣātkartum //",
    "K10bsu022_u:4953": " iti hi bhikṣavo bodhisattvo yathābhipretaṃ gayāyāṃ vihṛtya gayāśīrṣe parvate jaṅgāvihāramanucaṃkramyamāṇo yenorubilvā senāpatigrāmakastadanusṛtastadanuprāpto 'bhūt /",
    "K10bsu022_u:4954": " tatrādrākṣīnnadīṃ nairañjanāmacchodakāṃ sūpatīrthāṃ prāsādikaiśca drumagulmairalaṃkṛtāṃ samantataśca gocaragrāmām /",
    "K10bsu022_u:4955": " tatra khalvapi bodhisattvasya mano 'tīva prasannamabhūt - samo batāyaṃ bhūmipradeśo ramaṇīyaḥ pratisaṃlayanānurūpaḥ /",
    "K10bsu022_u:4956": " paryāptamidaṃ prahāṇārthikakulaputrasya /",
    "K10bsu022_u:4957": " ahaṃ ca prahāṇārthī /",
    "K10bsu022_u:4958": " yannvahamihaiva tiṣṭheyam //",
    "K10bsu022_u:4959": " iti hi bhikṣavo bodhisattvasyaitadabhūt - pañcakaṣāyakāle 'hamiha jambudvīpe 'vatīrṇo",
    "K10bsu022_u:4960": " hīnādhimuktikeṣu sattveṣvākīrṇatīrthyavargeṣu nānādṛṣṭipraskanneṣu kāyapiṇḍagrāhābhiniviṣṭeṣu",
    "K10bsu022_u:4961": " nānāvidhaiścātāpanaparitāpanaiḥ kāyaśuddhiṃ paryeṣante,",
    "K10bsu022_u:4962": " prajñāpayanti ca saṃmūḍhāḥ /",
    "K10bsu022_u:4963": " tadyathā - mantravicārakairhastapralehakairnayācanakairanāmantraṇakairanekamūlikairamatsyamāṃsakairavārṣikaiḥ",
    "K10bsu022_u:4964": " surātuṣodakarvajanairekatripañcasaptakulabhikṣāgrahaṇairmūlaphalaśaivālakakuśapatragomayagomūtrapāyasadadhisarpiḥ",
    "K10bsu022_u:4965": " phāṇitāmapiṣṭakamabhakṣaṇapānaiḥ sārasikāpotakasaṃdaṃśikotsṛṣṭasaṃprakṣālakaiḥ /",
    "K10bsu022_u:4966": " grāmyāraṇyābhiśca vṛttibhiḥ /",
    "K10bsu022_u:4967": " govratamṛgaśvavarāhavānarahastivrataiśca sthānamaunavīrāsanaiśca ekālāpakairyāvatsaptālāpakaiḥ /",
    "K10bsu022_u:4968": " ekabhaktā ekāhorātracāturthyapañcaṣaṭkālāntarāśca (Vaidya 183)",
    "K10bsu022_u:4969": " pakṣakṣapaṇamāsakṣapaṇacāndrāyaṇaiśca gṛdhrolūkapakṣadhāraṇaiśca phalamuñjāsanavalkaladarbhabalbajoṣṭrakambalājakambalakeśakambalacarmaniveśanaiśca",
    "K10bsu022_u:4970": " ārdrapaṭāstopakajālaśayanaiśca bhasmaśarkarāpāṣāṇaphalakakaṇṭakatṛṇamusalaśayanāvākchirotkuṭukasthaṇḍilaśayanaiśca",
    "K10bsu022_u:4971": " ekavāsadvitricatuṣpañcaṣaṭsaptabahuvāsobhirnagnabhāvaiśca sthānāsthānavidhibhiśca",
    "K10bsu022_u:4972": " dīrghakeśanakhaśmaśrujaṭāmakuṭadhāraṇaiśca ekakolatilataṇḍulāhāraiśca bhasmamasinirmālyoddhṛtatamorajapāṃśupaṅkaparimrakṣaṇaiśca",
    "K10bsu022_u:4973": " lomamuñjakeśanakhacīvarapañjarakaraṅkadhāraṇaiśca uṣṇodakataṇḍulodakaparisrāvitakāmbalikasthālīpānīyapānaiśca",
    "K10bsu022_u:4974": " aṅgāradhātukaṣāyatridaṇḍamuṇḍikakuṇḍikakapālakhaṭvāṅgadhāraṇaiśca śuddhiṃ pratyavagacchanti saṃmūḍhāḥ /",
    "K10bsu022_u:4975": " dhūmapānāgnipānādityanirīkṣaṇapañcatapaikapādordhvabāhusthānaikacaraṇaiśca tapaḥ saṃcinvanti /",
    "K10bsu022_u:4976": " tuṣādyaṅgāradāhanikumbhasādhanapakvaśilāpacanāgnijalapraveśanamarutīrthagamanamaraṇaiśceṣṭāṃ gatiṃ mṛgayante /",
    "K10bsu022_u:4977": " oṃkāravaṣaṭkārasvadhākārasvāhākārāśīrvacanastuticayanāvāhanajapyamantrādhyayanadhāraṇakaraṇaiśca śuddhiṃ pratyavagacchanti /",
    "K10bsu022_u:4978": " śuddhaṃ cātmānaṃ manyamānā imānāśrayante /",
    "K10bsu022_u:4979": " tadyathā - brahmendrarudraviṣṇudevīkumāramātṛkātyāyanīcandrādityavaiśravaṇavaruṇavāsavāśvinaunāgayakṣagandharvāsuragaruḍakinnaramahoragarākṣasapretabhūtakumbhāṇḍapārṣadagaṇapatipiśācāṃśca",
    "K10bsu022_u:4980": " devarṣirājarṣibrahmarṣīśca namasyanti,",
    "K10bsu022_u:4981": " teṣu ca sārasaṃjñino bhavanti /",
    "K10bsu022_u:4982": " pṛthivyaptejovāyvākāśaṃ cāśrayante /",
    "K10bsu022_u:4983": " girīnadīnadyutsasarohradataḍāgasāgarasaraḥpalvalapuṣkariṇīkūpavṛkṣagulmalatātṛṇasthāṇugoṣṭhaśmaśāna - catvaraśṛṅgāṭakāntarāpaṇamukhāni cāśrayante",
    "K10bsu022_u:4984": " gṛhastambhopalamusalāsidhanuparaśuśaraśaktitriśūlāṃśca namasyanti /",
    "K10bsu022_u:4985": " dadhighṛtasarṣapayavapratisarādūrvāmaṇikanakarajatādibhiśca maṅgalaṃ pratyavagacchanti /",
    "K10bsu022_u:4986": " evaṃvidhāni ime tīrthyāḥ kurvante,",
    "K10bsu022_u:4987": " āśrayante ca saṃsārabhayabhītāḥ //",
    "K10bsu022_u:4988": " iha ca kecitparatra manyante svargāpavargāvasmākametebhyo nirvartsyeta iti mithyāmārgaprayātā",
    "K10bsu022_u:4989": " aśaraṇe śaraṇasaṃjñino 'maṅgalye maṅgalasaṃjñino 'śuddhyā śuddhiṃ manyatoyannvahaṃ",
    "K10bsu022_u:4990": " tādṛśaṃ vratatapoviśeṣamālabheyaṃ yathā sarvaparapravādinaśca nigṛhītāḥ syuḥ,",
    "K10bsu022_u:4991": " karmakriyāpraṇaṣṭānāṃ ca sattvānāṃ karmakriyāvipraṇāśamādarśayeyam /",
    "K10bsu022_u:4992": " dhyānagocarāṇāṃ ca rūpāvacarāṇāṃ ca devānāṃ dhyānaviśeṣopadarśanādāvarjanaṃ kuryāmiti //",
    "K10bsu022_u:4993": " iti hi bhikṣavo bodhisattva evaṃ cintayitvā ṣaḍvarṣikaṃ mahāghoraṃ vratatapaḥsuduṣkarātsuduṣkarāṃ duṣkaracaryāmālabhate sma /",
    "K10bsu022_u:4994": " kena kāraṇenocyate duṣkaracaryeti?",
    "K10bsu022_u:4995": " duṣkarakārikaiṣā,",
    "K10bsu022_u:4996": " tenocyate duṣkaracaryeti /",
    "K10bsu022_u:4997": " na sa kaścitsattvaḥ sattvanikāye saṃvidyate manuṣyo vā amanuṣyo vā,",
    "K10bsu022_u:4998": " yaḥ samarthastathārūpaṃ duṣkaraṃ caritum,",
    "K10bsu022_u:4999": " anyatra caramabhavikādbodhisattvāt,",
    "K10bsu022_u:5000": " ya āsphānakadhyānaṃ samāpadyate sma /",
    "K10bsu022_u:5001": " kena kāraṇenocyate āsphānakamiti?",
    "K10bsu022_u:5002": " sa caturthadhyānamādita eva samāpadyamāna āśvāsapraśvāsānuparodhayati saṃnirodhayati /",
    "K10bsu022_u:5003": " akalpaṃ tad dhyānamavikalpamaniñjanamapanītamaspandanaṃ sarvatrānugataṃ ca sarvatra cāniśritam /",
    "K10bsu022_u:5004": " na ca tad dhyānaṃ jātu kenacitsamāpannaṃ pūrvaṃ śaiṣyeṇa vā aśaiṣyeṇa vā pratyekabuddhena (Vaidya 184)",
    "K10bsu022_u:5005": " vā caryāpratipannena vā bodhisattvena /",
    "K10bsu022_u:5006": " ataścāsphānakaṃ nāmocyate /",
    "K10bsu022_u:5007": " ākāśamaspharaṇamakaraṇamavikaraṇaṃ tacca sarvaṃ spharatīti hyākāśasamaṃ tad dhyānam /",
    "K10bsu022_u:5008": " tenocyate āsphānakamiti //",
    "K10bsu022_u:5009": " atha khalu bhikṣavo bodhisattvo lokasyāścaryasaṃdarśanārthaṃ tīrthikānāṃ ca darpanirghātanārthaṃ",
    "K10bsu022_u:5010": " parapravādināṃ ca nigrahārthaṃ devānāṃ cāvarjanārthamucchedaśāśvatavādināṃ ca sattvānāṃ",
    "K10bsu022_u:5011": " krarmakriyāpraṇaṣṭānāṃ karmakriyāvatāraṇārthaṃ puṇyaphalodbhāvanārthaṃ jñānaphalasaṃdarśanārthaṃ",
    "K10bsu022_u:5012": " dhyānāṅgavibhajanārtha kāyabalasthāmasaṃdarśanārthaṃ cittaśauryasaṃjananārthaṃ ca",
    "K10bsu022_u:5013": " asaṃskṛtāyāṃ pṛthivyāṃ paryaṅkamābhujya niṣīdati sma /",
    "K10bsu022_u:5014": " niṣadya ca svakāyaṃ cetasā nigṛhṇīte sma,",
    "K10bsu022_u:5015": " niṣpīḍayati sma //",
    "K10bsu022_u:5016": " tato me bhikṣavo haimantikāsvaṣṭakarātriṣu tathā kāyaṃ nigṛhṇato niṣpīḍayataḥ kakṣābhyāmapi svedāḥ praśravanti sma /",
    "K10bsu022_u:5017": " lalāṭādapi svedāḥ praśravanti sma /",
    "K10bsu022_u:5018": " bhūmau nipatanti sma avaśyāyanta ūṣmāyanto bāṣpāyantaḥ /",
    "K10bsu022_u:5019": " tadyathāpi nāma balavān puruṣo durbalataraṃ puruṣaṃ grīvāyāṃ gṛhītvā niṣpīḍayet,",
    "K10bsu022_u:5020": " evameva bhikṣava imaṃ kāyaṃ cetasā nigṛhṇato niṣpīḍayataḥ kakṣābhyāmapi svedāḥ praśravanti sma /",
    "K10bsu022_u:5021": " lalāṭādapi svedāḥ praśravanti sma /",
    "K10bsu022_u:5022": " bhūbhau nipatanti sma avaśyāyanta ūṣmāyanto bāṣpāyantaḥ //",
    "K10bsu022_u:5023": " tasya me bhikṣava etadabhūt - yannvahamāsphānakaṃ dhyānaṃ dhyāyeyam /",
    "K10bsu022_u:5024": " tato me bhikṣava āsphānakaṃ dhyānaṃ dhyāyato mukhato nāsikātaścāśvāsapraśvāsā upaniruddhāvabhūtām /",
    "K10bsu022_u:5025": " karṇachidrābhyāmuccaśabdā mahāśabdā niścaranti sma /",
    "K10bsu022_u:5026": " tadyathāpi nāma karmāragagayā mathyamānāyāmuccaśabdo mahāśabdo niścarati,",
    "K10bsu022_u:5027": " evameva me bhikṣavo mukhanāsikābhyāmāśvāsapraśvāsāvuparuddhāvabhūtāṃ śrotachidrābhyāmuccaśabdo mahāśabdo niścarati sma //",
    "K10bsu022_u:5028": " tasya me bhikṣava etadabhūt - yannvahaṃ bhūya āsphānakaṃ dhyānaṃ dhyāyeyamiti /",
    "K10bsu022_u:5029": " tato me bhikṣavo mukhanāsikāśrotrāṇyuparuddhāni cābhūvan /",
    "K10bsu022_u:5030": " teṣūparuddheṣu vāyururdhvaṃ śiraḥkapālamupanihanti sma /",
    "K10bsu022_u:5031": " tadyathāpi nāma bhikṣavaḥ puruṣaḥ kuṇḍayā śaktyā śiraḥkapālamupahanyād,",
    "K10bsu022_u:5032": " evameva me bhikṣavo mukhanāsikāśrotreṣūparuddheṣu āśvāsapraśvāsā urdhvaṃ śiraḥkapālamupanighnanti sma //",
    "K10bsu022_u:5033": " tāṃ cāvasthāṃ dṛṣṭvā bodhisattvasya tatra keciddevā evamāhu - kaṣṭaṃ bhoḥ kālagato batāyaṃ siddhārthaḥ kumāraḥ /",
    "K10bsu022_u:5034": " apare evamāhuḥ - nāyaṃ kālagataḥ /",
    "K10bsu022_u:5035": " api tudhyānavihāra eṣo 'rhatāmevaṃvidha iti /",
    "K10bsu022_u:5036": " tasyāṃ ca velāyamimāṃ gāthāmabhāṣanta -",
    "K10bsu022_u:5037": " mā khalvayaṃ śākyanarendragarbho hyapūrṇasaṃkalpa ihaiva raṇye /",
    "K10bsu022_u:5038": " kṛtvā trilokaṃ dukhitaṃ hyanāthaṃ kālaṃ kariṣyatyakṛtārtha eva // Lal_17.1 //",
    "K10bsu022_u:5039": " hā sattvasārā sadṛḍhapratijñā saddharmayajñena nimantritābhūt /",
    "K10bsu022_u:5040": " (Vaidya 185)",
    "K10bsu022_u:5041": " vayaṃ purā te tuṣiteṣu nāthā kva sā pratijñā tava śuddhasattva // Lal_17.2 //",
    "K10bsu022_u:5042": " atha te devaputrāstrāyatriṃśeṣu deveṣu gatvā māyādevyā evamarthaṃ śrāvayanti - kālagataḥ kumāraḥ /",
    "K10bsu022_u:5043": " atha māyādevī apsarāgaṇaparivṛtā ardharātrasamaye nairañjanāyāstīre yena bodhisattvastenopasaṃkrāntā /",
    "K10bsu022_u:5044": " sā paśyati sma bodhisattvaṃ śuṣkagātram /",
    "K10bsu022_u:5045": " kālagatamiva dṛṣṭvā bāṣpagadgadakaṇṭhā roditumārabdhā /",
    "K10bsu022_u:5046": " tasyāṃ ca velāyāmimāṃ gāthāmabhāṣata -",
    "K10bsu022_u:5047": " yadā jāto 'si me putra vane lumbinisāhvaye /",
    "K10bsu022_u:5048": " siṃhavaccāgṛhītastvaṃ prakrāntaḥ sapta padā svayam // Lal_17.3 //",
    "K10bsu022_u:5049": " diśāṃ cālokya cature vācā te pravyāhṛtā śubhā /",
    "K10bsu022_u:5050": " iyaṃ me paścimā jātiḥ sā te na paripūritā // Lal_17.4 //",
    "K10bsu022_u:5051": " asitenābhinirdiṣṭo buddho loke bhaviṣyasi /",
    "K10bsu022_u:5052": " kṣuṇṇaṃ vyākaraṇaṃ tasya na dṛṣṭā tena nityatā // Lal_17.5 //",
    "K10bsu022_u:5053": " cakravartiśriyaṃ putra napi bhuktā manoramā /",
    "K10bsu022_u:5054": " na ca bodhimanuprāpto yāto 'si nidhanaṃ vane // Lal_17.6 //",
    "K10bsu022_u:5055": " putrārthe kaṃ prapadyāmi kaṃ va krandāmi duḥkhitā /",
    "K10bsu022_u:5056": " ko me dadyekaputrasya kiṃcitprāṇasya jīvitam // Lal_17.7 //",
    "K10bsu022_u:5057": " bodhisattva āha -",
    "K10bsu022_u:5058": " kaiṣā ati tvāṃ karuṇaṃ rudāsi prakīrṇakeśā vinivṛttaśobhā /",
    "K10bsu022_u:5059": " putraṃ hyatīvā paridevayantī viceṣṭamānā dharaṇītalasthā // Lal_17.8 //",
    "K10bsu022_u:5060": " māyādevī āha -",
    "K10bsu022_u:5061": " mayā tu daśamāsāṃ vai kukṣau vajra ivā dhṛtaḥ /",
    "K10bsu022_u:5062": " sā te 'haṃ putrakā mātā vilapāmi suduḥkhitā // Lal_17.9 //",
    "K10bsu022_u:5063": " atha bodhisattva āśvāsayannuvāca - na bhetavyaṃ putralālase,",
    "K10bsu022_u:5064": " śramaṃ te saphalaṃ kariṣyasi /",
    "K10bsu022_u:5065": " amoghaṃ buddhaparityāgam /",
    "K10bsu022_u:5066": " asitanirdeśaṃ ca vyaktaṃ kariṣyāmi /",
    "K10bsu022_u:5067": " dīpaṃkarasya vyākaraṇaṃ vyaktīkariṣyāmi ca /",
    "K10bsu022_u:5068": " api śatadhā vasudhā vikīryeta meruḥ plave cāmbhasi ratnaśṛṅgaḥ /",
    "K10bsu022_u:5069": " candrārkatārāgaṇa bhū pateta pṛthajano naiva ahaṃ mriyeyam /",
    "K10bsu022_u:5070": " (Vaidya 186)",
    "K10bsu022_u:5071": " yasmānna śoko tvayi atra kāryo na vai cirād drakṣyasi buddhabodhim // Lal_17.10 //",
    "K10bsu022_u:5072": " sahaśravaṇādeva devī māyā saṃpraharṣitaromakūpajātā bodhisattvaṃ māndāravapuṣpairabhyavakirya tripradakṣiṇīkṛtvā divyatūryaiḥ saṃpravādyamānairyena svabhavanaṃ tenopajagāma //",
    "K10bsu022_u:5073": " tasya me bhikṣava etadabhūt - santyeke śramaṇabrāhmaṇā ye alpāhāratayā śuddhiṃ manyante /",
    "K10bsu022_u:5074": " yannvahamalpāhāratayā pratipadyeyamiti /",
    "K10bsu022_u:5075": " abhijānāmyahaṃ bhikṣava ekamevādvitīyaṃ kolamāhāramāhartum /",
    "K10bsu022_u:5076": " syātkhalu punarbhikṣavo yuṣmākaṃ eṣā buddhiḥ - mahattaraṃ tatra kāle kolamāsīditi /",
    "K10bsu022_u:5077": " na khalvevaṃ draṣṭavyam /",
    "K10bsu022_u:5078": " atha khalviyadeva tatra kāle kolamabhūt /",
    "K10bsu022_u:5079": " tasya me bhikṣava ekameva kolamāhāramāharato 'dvitīyaṃ kāyo 'tyarthaṃ karśito 'bhūddurbalaḥ /",
    "K10bsu022_u:5080": " tadyathāpi nāma bhikṣava āsītakīparvāṇi vā kālāparvāṇi vā,",
    "K10bsu022_u:5081": " evameva me 'ṅgapratyaṅgānyabhūvan /",
    "K10bsu022_u:5082": " tadyathāpi nāma karkaṭapārśukā,",
    "K10bsu022_u:5083": " evameva me pārśukā abhūvan /",
    "K10bsu022_u:5084": " tadyathāpi nāma vāhanakāraśālāyāṃ vā hastiśālāyāṃ vā jīrṇāyāmubhayato vivṛtāyāṃ gopānasyāntarikāśca virājante vyavabhāsante,",
    "K10bsu022_u:5085": " evameva me pārśukā antaḥkāye ubhayato virājante sma vyavabhāsante sma /",
    "K10bsu022_u:5086": " tadyathāpi nāma vartanyā veṇī unnatāvanatā bhavati samaviṣamā,",
    "K10bsu022_u:5087": " evaṃ me pṛṣṭhīkaṇṭako 'bhūdunnatāvanataḥ samaviṣamaḥ /",
    "K10bsu022_u:5088": " tadyathā tiktakālābustaruṇo lūna āmlāno bhavati saṃmlānaḥ samutpuṭakajātaḥ evameva śira āmlānamabhūtsaṃmlānaṃ samutpuṭakajātam /",
    "K10bsu022_u:5089": " tadyathāpi nāma grīṣmāṇāṃ paścime māse kūpatārakā dūragatā bhavanti,",
    "K10bsu022_u:5090": " kṛcchreṇa saṃprakāśyante,",
    "K10bsu022_u:5091": " evameva me 'kṣitārakau duragatāvabhūtāṃ kṛcchreṇa saṃprakāśyete sma /",
    "K10bsu022_u:5092": " tadyathāpi nāmājapadaṃ voṣṭrapadaṃ vā,",
    "K10bsu022_u:5093": " evameva me kakṣākukṣivakṣādīnyabhūvan /",
    "K10bsu022_u:5094": " tato yadāhaṃ bhikṣavaḥ pāṇinā kukṣiṃ spṛśāmīti pṛṣṭhikaṇṭakamevāsprākṣam /",
    "K10bsu022_u:5095": " uttiṣṭhāmīti cābhisaṃskurvaṃstathaivāvakubjaḥ prayāmeṇa prāpatam /",
    "K10bsu022_u:5096": " tataḥ kṛcchreṇotthito 'pi pāṃśukṛtāni gātrāṇi pāṇinā pramṛjato me pūtiromāṇi kāyācchīryante sma /",
    "K10bsu022_u:5097": " yāpi me 'bhūtpaurāṇī śubhavarṇatanuḥ sāpyantaradhādyathāpīdaṃ rūkṣapradhānaṃ prahitātmanaḥ /",
    "K10bsu022_u:5098": " sāmantāśca me gocaragrāmavāsina evaṃ saṃjānante sma - kālako bata bhoḥ śramaṇo gautamaḥ /",
    "K10bsu022_u:5099": " śyāmako bata bhoḥ śramaṇo gautamaḥ /",
    "K10bsu022_u:5100": " madguracchavirbata bhoḥ śramaṇo gautamaḥ /",
    "K10bsu022_u:5101": " yāpyasyābhūtpaurāṇī śubhavarṇā nibhā,",
    "K10bsu022_u:5102": " sāpyantarhitā //",
    "K10bsu022_u:5103": " tasya me bhikṣava etadabhūt - yannvahaṃ bhūyasyā mātrayālpāhāratayā pratipadyeyamiti /",
    "K10bsu022_u:5104": " abhijānāmyahaṃ bhikṣava ekameva taṇḍulamadvitīyamāhāramāhartum /",
    "K10bsu022_u:5105": " syādbhikṣavo yuṣmākamevaṃ mahattaraṃ taṇḍulaṃ tasmin kāle 'bhūditi /",
    "K10bsu022_u:5106": " na khalvevaṃ draṣṭavyam /",
    "K10bsu022_u:5107": " athaitāvāneva tasmin kāle taṇḍulo 'bhūt /",
    "K10bsu022_u:5108": " tasya me bhikṣava ekaṃ taṇḍulamāharataḥ kṣipraṃ kāyo 'bhūditi pūrvavadyāvanmadguracchavirbata bhoḥ śramaṇo gautama iti /",
    "K10bsu022_u:5109": " yāpyasya sābhūtpaurāṇī śubhavarṇatanuḥ sāpyantarhiteti //",
    "K10bsu022_u:5110": " (Vaidya 187)",
    "K10bsu022_u:5111": " tasya me bhikṣava etadabhūt - yannvahaṃ bhūyasyā mātrayālpāhāratāyai pratipadyeyamiti /",
    "K10bsu022_u:5112": " abhijānāmyahaṃ bhikṣava ekameva tilamadvitīyamāhāramāhārayitum /",
    "K10bsu022_u:5113": " peyālaṃ /",
    "K10bsu022_u:5114": " yāvatsāpyasya śubhavarṇatanurantarhiteti //",
    "K10bsu022_u:5115": " tasya me bhikṣava etadabhūt - santyeke śramaṇabrāhmaṇā ye 'nāhāratayā śuddhiṃ manyante /",
    "K10bsu022_u:5116": " yannvahaṃ sarveṇa sarvamanāhāratāyai pratipadyeyamiti /",
    "K10bsu022_u:5117": " tato 'haṃ bhikṣavo 'nāhārasthito 'bhūvan /",
    "K10bsu022_u:5118": " tasya me bhikṣavo 'nāhārasya kāyo 'tīva śuṣko 'bhūt kṛśo durbalaḥ,",
    "K10bsu022_u:5119": " tadyathāpi nāma āsitakīparvāṇi vā kālāparvāṇi vā /",
    "K10bsu022_u:5120": " tato dviguṇatriguṇacaturguṇapañcaguṇadaśaguṇaṃ me kṛśānyaṅgapratyaṅgānyabhūvan /",
    "K10bsu022_u:5121": " tadyathā karkaṭakapārśukā vāhanaśālāyāṃ vā gopānasī (pārśve)",
    "K10bsu022_u:5122": " dviparivartanā veṇīvatpṛṣṭhīkaṇṭakaḥ /",
    "K10bsu022_u:5123": " tiktālābuvacchiraḥkapālam,",
    "K10bsu022_u:5124": " kūpatārakā ivākṣitārake /",
    "K10bsu022_u:5125": " so 'haṃ bhikṣavaḥ sādhukamuttiṣṭhāmīti gātrāṇyabhisaṃskurvannavakubjaḥ prāpatam /",
    "K10bsu022_u:5126": " kṛcchreṇāpi cotthitaḥ pāṃśukṛtāni me gātrāṇi pramṛjataḥ pūtimūlāni romāṇyaśīryanta /",
    "K10bsu022_u:5127": " yāpi me sābhūcchubhavarṇatanunibhā,",
    "K10bsu022_u:5128": " sāpyantaradhāt /",
    "K10bsu022_u:5129": " tadyathāpi tadrūkṣapradhānaprahitātmakatvāt /",
    "K10bsu022_u:5130": " sāmantāśca me gocaragrāmavāsino janā evaṃ saṃjānante sma - kālako bata bhoḥ śramaṇo gautamaḥ /",
    "K10bsu022_u:5131": " śyāmako bata bhoḥ śramaṇo gautamaḥ /",
    "K10bsu022_u:5132": " madguracchavirbata bhoḥ śramaṇo gautamaḥ /",
    "K10bsu022_u:5133": " yāpyasya sābhūtpaurāṇī śubhavarṇanibhā sāpyantarhiteti //",
    "K10bsu022_u:5134": " rājāpi tadā śuddhodanaḥ pratipratidivasaṃ bodhisattvasyāntike dūtaṃ preṣayati sma //",
    "K10bsu022_u:5135": " iti hi bhikṣavo bodhisattvo lokasyādbhutakriyāsaṃdarśanārthaṃ pūrvavadyāvatkarmakriyāpraṇaṣṭānāṃ",
    "K10bsu022_u:5136": " sattvānāṃ karmakriyāvatāraṇārthaṃ puṇyasaṃcayānāṃ codbhāvanārthaṃ mahājñānasya ca",
    "K10bsu022_u:5137": " guṇasaṃdarśanārthaṃ dhyānāṅgānāṃ ca vibhajanārthamekatilakolataṇḍulena ṣaḍvarṣāṇi",
    "K10bsu022_u:5138": " duṣkaracaryāmanuvartayantamupadarśayati sma /",
    "K10bsu022_u:5139": " adīnamānasaḥ ṣaḍvarṣā bodhisattvo yathā niṣaṇṇa evāsthāt paryaṅkena /",
    "K10bsu022_u:5140": " na ca īryāpathāccyavate sma /",
    "K10bsu022_u:5141": " nātapācchāyāmagamanna chāyāyā ātapam /",
    "K10bsu022_u:5142": " na ca vātātapavṛṣṭiparitrāṇamakaronna ca daṃśamaśakasarīsṛpānapanayati sma /",
    "K10bsu022_u:5143": " na coccārapraśrāvaśleṣmasiṃhāṇakānutsṛjati sma /",
    "K10bsu022_u:5144": " na ca samiñjanaprasāraṇamakarot /",
    "K10bsu022_u:5145": " na ca pārśvodarapṛṣṭhasthānenāsthāt /",
    "K10bsu022_u:5146": " ye 'pi ca te mahāmeghā durdinavarṣāśaniśaradgrīṣmahaimantikāḥ,",
    "K10bsu022_u:5147": " te 'pi bodhisattvasya kāye nipatanti sma /",
    "K10bsu022_u:5148": " na cāntato bodhisattvaḥ pāṇināpi pracchādanamakarot /",
    "K10bsu022_u:5149": " na cendriyāṇi pithayati sma /",
    "K10bsu022_u:5150": " na cendriyārthān gṛhṇite sma /",
    "K10bsu022_u:5151": " ye ca tatrāgaman grāmakumārakā vā grāmakumārikā vā gopālakā vā paśupālakā vā tṛṇahārikā vā kāṣṭhahārikā vā gomayahārikā vā,",
    "K10bsu022_u:5152": " te bodhisattvaṃ pāṃśupiśācamiti manyante sma /",
    "K10bsu022_u:5153": " tena ca krīḍanti sma /",
    "K10bsu022_u:5154": " pāṃśubhiścainaṃ mrakṣayanti sma //",
    "K10bsu022_u:5155": " tatra bodhisattvastaiḥ ṣaḍbhirvarṣaistāvallūhanyūnadurbalakāyaḥ saṃvṛtto 'bhūt,",
    "K10bsu022_u:5156": " yadasya karṇaśrotābhyāṃ tṛṇatūlakaṃ prakṣipya nāsāśrotābhyāṃ niṣkāsyate sma /",
    "K10bsu022_u:5157": " nāsāśrotābhyāṃ prakṣipya karṇaśrotābhyāṃ (Vaidya 188)",
    "K10bsu022_u:5158": " niṣkāsyate sma /",
    "K10bsu022_u:5159": " karṇaśrotābhyāṃ prakṣipya mukhadvāreṇa niṣkāsyate sma /",
    "K10bsu022_u:5160": " mukhadvāreṇa prakṣipya karṇanāsikāśrotābhyo niṣkāsyate sma /",
    "K10bsu022_u:5161": " nāsāyāṃ prakṣipya karṇanāsikāmukhadvāreṇa niṣkāsyate sma //",
    "K10bsu022_u:5162": " ye ca te devanāgayakṣagandharvāsuragaruḍakinnaramahoragā manuṣyāmanuṣyā bodhisattvasya guṇeṣu pratyakṣāḥ,",
    "K10bsu022_u:5163": " te rātriṃdivaṃ samadhiṣṭhā bodhisattvasya pūjāṃ kurvanti sma /",
    "K10bsu022_u:5164": " praṇidhānāni ca kurvanti sma //",
    "K10bsu022_u:5165": " tatra bodhisattvena tai ṣaḍbhirvarṣairduṣkaracaryāṃ saṃdarśayatā paripūrṇāni dvādaśanayutāni devamanuṣyāṇāṃ tribhiryānaiḥ paripācitānyabhūvan",
    "K10bsu022_u:5166": " tatredamucyate -",
    "K10bsu022_u:5167": " tasya ca guṇānvitasya purādviniṣkramya bodhisattvasya /",
    "K10bsu022_u:5168": " cintā upāyayuktā sattvārthahitāya utpannā // Lal_17.11 //",
    "K10bsu022_u:5169": " pañcasu kaṣāyakāle hīne 'dharmādhimuktike loke /",
    "K10bsu022_u:5170": " jāto 'smi jambudvipe dharmakriyauddhure loke // Lal_17.12 //",
    "K10bsu022_u:5171": " ākīrṇa tīrthikagaṇaiḥ kautūhalamaṅgalairime yuktā /",
    "K10bsu022_u:5172": " kāyopakramakaraṇairmanyante bāliśāḥ śuddhim // Lal_17.13 //",
    "K10bsu022_u:5173": " agnipraveśamaruprapātapāṃśubhasmādimakṣitā nagnāḥ /",
    "K10bsu022_u:5174": " kāyaparitāpanārthaṃ pañcātapayogamanuyuktāḥ // Lal_17.14 //",
    "K10bsu022_u:5175": " mantrāvicārakaraṇā keciddhastāvalehakā abudhāḥ /",
    "K10bsu022_u:5176": " na ca kumbhamukhakaroṭānna dhārakuśalāntarācca gṛhṇanti // Lal_17.15 //",
    "K10bsu022_u:5177": " na ca yatra svānubhavatī na cāhitaṃ tena tiṣṭhavākyasya /",
    "K10bsu022_u:5178": " kulabhikṣa eka gṛhyā śuddhaṃ manyantihātmānam // Lal_17.16 //",
    "K10bsu022_u:5179": " varjenti sarpitailaṃ phāṇitadadhidugdhamatsyamāṃsāni /",
    "K10bsu022_u:5180": " śyāmākaśākabhakṣā mṛṇālagarḍulakaṇābhakṣāḥ // Lal_17.17 //",
    "K10bsu022_u:5181": " mūlaphalapatrabhakṣāḥ kuśacīvaracarmakambaladharāśca /",
    "K10bsu022_u:5182": " apare bhramanti nagnāḥ satyamidaṃ mohamanyaditi mūḍhāḥ // Lal_17.18 //",
    "K10bsu022_u:5183": " dhārenti ūrdhvahastā urdhvaṃkeśā jaṭāśca dhārenti /",
    "K10bsu022_u:5184": " mārgānatipranaṣṭā amārgasaṃsthāḥ sugatigamanakāmāḥ // Lal_17.19 //",
    "K10bsu022_u:5185": " tṛṇamusalabhasmaśayanāḥ kaṇṭakaśayanāśca utkuṭadhyāyi /",
    "K10bsu022_u:5186": " sthita kecidekapāde ūrdhvamukhāścandrasūrya paśyantaḥ // Lal_17.20 //",
    "K10bsu022_u:5187": " utsāṃ sarasataḍāgāṃ sāgarasaritaśca candrasūryau ca /",
    "K10bsu022_u:5188": " vṛkṣagiriśailaśikharāṃ kumbhaṃ dharaṇīṃ namasyante // Lal_17.21 //",
    "K10bsu022_u:5189": " (Vaidya 189)",
    "K10bsu022_u:5190": " vividhaiśca kāraṇaiste kāyaṃ pariśodhayanti saṃmūḍhāḥ /",
    "K10bsu022_u:5191": " mithyādṛṣṭiparītāḥ kṣipraṃ prapatantyapāyeṣu // Lal_17.22 //",
    "K10bsu022_u:5192": " yannūnamahaṃ vratatapa duṣkaracaryāṃ samārabhe ghorām /",
    "K10bsu022_u:5193": " yaṃ duṣkaraṃ na śakyaṃ carituṃ devairmanuṣyairvā // Lal_17.23 //",
    "K10bsu022_u:5194": " āsphānakaṃ ca dhyānaṃ dhyāyeyaṃ vajrakalpadṛḍhasthānam /",
    "K10bsu022_u:5195": " yaṃ dhyānaṃ na samarthāḥ pratyekajināpi darśayitum // Lal_17.24 //",
    "K10bsu022_u:5196": " santīha devamanujāḥ tīrthika lūhavratena hṛṣyante /",
    "K10bsu022_u:5197": " teṣa paripākaheto duṣkaravratatapa rabheya sūtīvram // Lal_17.25 //",
    "K10bsu022_u:5198": " paryaṅkamābhujitvā upaviṣṭo 'bhūtsthale asaṃstīrṇe /",
    "K10bsu022_u:5199": " kolatilataṇḍulenā āhāravidhiṃ vidarśayati // Lal_17.26 //",
    "K10bsu022_u:5200": " āśvāsaviprahīnaḥ praśvāsavarjitu na ceñjate bālavān /",
    "K10bsu022_u:5201": " ṣaḍvarṣāṇi pravaraṃ dhyāyatyāsphānakaṃ dhyānam // Lal_17.27 //",
    "K10bsu022_u:5202": " kalpaṃ no na vikalpaṃ na ceñjanaṃ nāpimanyena pracāram /",
    "K10bsu022_u:5203": " ākāśadhātuspharaṇaṃ dhyāyatyāsphānakaṃ dhyānam // Lal_17.28 //",
    "K10bsu022_u:5204": " na ca ātapātu chāyāṃ chāyāyā nātapaṃ gataścāsau /",
    "K10bsu022_u:5205": " meruriva niṣprakampyo dhyāyatyāsphānakaṃ dhyānam // Lal_17.29 //",
    "K10bsu022_u:5206": " na ca vātavṛṣṭichadanaṃ na daṃśamaśakāsarīsṛpātrāṇam /",
    "K10bsu022_u:5207": " avikopitayā caryā dhyāyatyāsphānakaṃ dhyānam // Lal_17.30 //",
    "K10bsu022_u:5208": " na ca kevalamātmārthaṃ dhyāyatyāsphānakaṃ dhyānam /",
    "K10bsu022_u:5209": " anyatra karuṇacitto bhāvī lokasya vipulārtham // Lal_17.31 //",
    "K10bsu022_u:5210": " ye grāmadārakāśca gopālāḥ kāṣṭhahāratṛṇahārāḥ /",
    "K10bsu022_u:5211": " pāṃśupiśācakamiti taṃ manyante pāṃśunā ca mrakṣanti // Lal_17.32 //",
    "K10bsu022_u:5212": " aśucīnā ca kirante vividhāste kāraṇāśca kārenti /",
    "K10bsu022_u:5213": " na ca iñjate bhramati vā dhyāyatyāsphānakaṃ dhyānam // Lal_17.33 //",
    "K10bsu022_u:5214": " na ca namati no vinamate na kāyaparirakṣaṇā spṛśati /",
    "K10bsu022_u:5215": " kiṃcinnoccāraprasravaṃ śabdeṣu na saṃtrasī na paraprekṣī // Lal_17.34 //",
    "K10bsu022_u:5216": " saṃśuṣkamāṃsarudhiraṃ carmasnāyvasthikāśca avaśiṣṭā /",
    "K10bsu022_u:5217": " udarācca pṛṣṭhivaṃśo vidṛśyate vartitā yathā veṇī // Lal_17.35 //",
    "K10bsu022_u:5218": " (Vaidya 190)",
    "K10bsu022_u:5219": " ye te kṛtādhikārā devāḥ suranāgayakṣagandharvāḥ /",
    "K10bsu022_u:5220": " pratyakṣaguṇadharasyā karonti pūjāṃ divārātrau // Lal_17.36 //",
    "K10bsu022_u:5221": " praṇidhiṃ ca kurvate te vayamapi tādṛśa bhavāmahe kṣipram /",
    "K10bsu022_u:5222": " yatha eṣa gaganacitto dhyāyatyāsphānakaṃ dhyānam // Lal_17.37 //",
    "K10bsu022_u:5223": " na ca kevalamātmārthaṃ na dhyānasvādanānna sukhabuddhyā /",
    "K10bsu022_u:5224": " anyatra karuṇabuddhyā kariṣyatyarthaṃ vipula loke // Lal_17.38 //",
    "K10bsu022_u:5225": " nihatāḥ parapravādā dhyāmīkṛta tīrthikā mativihīnāḥ /",
    "K10bsu022_u:5226": " karmakriyā ca darśita yā proktā kāśyape vācā // Lal_17.39 //",
    "K10bsu022_u:5227": " krakucchandakasya bodhi bodhiriha sudurlabhā bahubhi kalpaiḥ /",
    "K10bsu022_u:5228": " janatāyā ityarthaṃ dhyāyatyāsphānakaṃ dhyānam // Lal_17.40 //",
    "K10bsu022_u:5229": " dvādaśanayutā pūrṇā vinīta marumānuṣāstribhiryānaiḥ /",
    "K10bsu022_u:5230": " etadadhikṛtya sumati dhyāyatyāsphānakaṃ dhyānam // Lal_17.41 //",
    "K10bsu022_u:5231": " // iti śrīlalitavistare duṣkaracaryāparivarto nāma saptadaśamo 'dhyāyaḥ //",
    "K10bsu022_u:5232": " START Parivarta 18",
    "K10bsu022_u:5233": " (Vaidya 191)",
    "K10bsu022_u:5234": " nairañjanāparivarto 'ṣṭādaśaḥ /",
    "K10bsu022_u:5235": " māraśca bhikṣavaḥ pāpīyān bodhisattvasya ṣaḍvarṣāṇi duṣkaracaryāṃ carataḥ pṛṣṭhataḥ samanubaddho 'bhūt avatāraprekṣī avatāragaveṣī /",
    "K10bsu022_u:5236": " na ca kadācitkiṃcidavatāramadhyagacchat /",
    "K10bsu022_u:5237": " so 'vatāramanadhigacchannirviṇṇo vipratisārī prākrāmat //",
    "K10bsu022_u:5238": " tatredamucyate -",
    "K10bsu022_u:5239": " ramaṇīyānyaraṇyāni vanagulmāśca vīrudhāḥ /",
    "K10bsu022_u:5240": " prācīnamurubilvāyāṃ yatra nairañjanā nadī // Lal_18.1 //",
    "K10bsu022_u:5241": " prahāṇāyodyataṃ tatra satataṃ dṛḍhavikramam /",
    "K10bsu022_u:5242": " parākramantaṃ vīryeṇa yogakṣemasya prāptaye // Lal_18.2 //",
    "K10bsu022_u:5243": " namucirmadhurāṃ vācaṃ bhāṣamāṇo upāgamat /",
    "K10bsu022_u:5244": " śākyaputrā samuttiṣṭha kāyakhedena kiṃ tava // Lal_18.3 //",
    "K10bsu022_u:5245": " jīvato jīvitaṃ śreyo jīvan dharmaṃ cariṣyasi /",
    "K10bsu022_u:5246": " jīvaṃ hi tāni kurute yāni kṛtvā na śocati // Lal_18.4 //",
    "K10bsu022_u:5247": " kṛśo vivarṇo dīnastvaṃ antike maraṇaṃ tava /",
    "K10bsu022_u:5248": " sahasrabhāge maraṇaṃ ekabhāge ca jīvitam // Lal_18.5 //",
    "K10bsu022_u:5249": " dadataḥ satataṃ dānaṃ agnihotraṃ ca juhvataḥ /",
    "K10bsu022_u:5250": " bhaviṣyati mahatpuṇyaṃ kiṃ prahāṇe kariṣyasi // Lal_18.6 //",
    "K10bsu022_u:5251": " duḥkhaṃ mārgaṃ prahāṇasya duṣkaraṃ cittanigraham /",
    "K10bsu022_u:5252": " imāṃ vācaṃ tadā māro bodhisattvamathābravīt // Lal_18.7 //",
    "K10bsu022_u:5253": " taṃ tathāvādinaṃ māraṃ bodhisattvastato 'bravīt /",
    "K10bsu022_u:5254": " pramattabandho pāpīya svenārthena tvamāgataḥ // Lal_18.8 //",
    "K10bsu022_u:5255": " aṇumātraṃ hi me puṇyairartho māra na vidyate /",
    "K10bsu022_u:5256": " artho yeṣāṃ tu puṇyena tānevaṃ vaktumarhasi // Lal_18.9 //",
    "K10bsu022_u:5257": " naivāhaṃ maraṇaṃ manye maraṇāntaṃ hi jīvitam /",
    "K10bsu022_u:5258": " anivartī bhaviṣyāmi brahmacaryaparāyaṇaḥ // Lal_18.10 //",
    "K10bsu022_u:5259": " srotāṃsyapi nadīnāṃ hi vāyureṣa viśoṣayet /",
    "K10bsu022_u:5260": " kiṃ punaḥ śoṣayetkāyaṃ śoṇitaṃ prahitātmanām // Lal_18.11 //",
    "K10bsu022_u:5261": " (Vaidya 192)",
    "K10bsu022_u:5262": " śoṇite tu viśuṣke vai tato māṃsaṃ viśuṣyati /",
    "K10bsu022_u:5263": " māṃseṣu kṣīyamāṇeṣu bhūyaścittaṃ prasīdati /",
    "K10bsu022_u:5264": " bhūyaśchandaśca vīryaṃ ca samādhiścāvatiṣṭhate // Lal_18.12 //",
    "K10bsu022_u:5265": " tasyaiva me viharataḥ prāptasyottamacetanām /",
    "K10bsu022_u:5266": " cittaṃ nāvekṣate kāyaṃ paśya sattvasya śuddhatām // Lal_18.13 //",
    "K10bsu022_u:5267": " asti chandaṃ tathā vīryaṃ prajñāpi mama vidyate /",
    "K10bsu022_u:5268": " taṃ na paśyāmyahaṃ loke vīryādyo māṃ vicālayet // Lal_18.14 //",
    "K10bsu022_u:5269": " varaṃ mṛtyuḥ prāṇaharo dhiggrāmyaṃ nopajīvitam /",
    "K10bsu022_u:5270": " saṃgrāme maraṇaṃ śreyo yacca jīvetparājitaḥ // Lal_18.15 //",
    "K10bsu022_u:5271": " nāśūro jayate senāṃ jitvā caināṃ na manyate /",
    "K10bsu022_u:5272": " śūrastu jayate senāṃ laghu māra jayāmi te // Lal_18.16 //",
    "K10bsu022_u:5273": " kāmāste prathamā senā dvitīyā aratistathā /",
    "K10bsu022_u:5274": " tṛtīyā kṣutpipāsā te tṛṣṇā senā caturthikā // Lal_18.17 //",
    "K10bsu022_u:5275": " pañcamī styānamiddhaṃ te bhayaṃ ṣaṣṭī nirucyate /",
    "K10bsu022_u:5276": " saptamī vicikitsā te krodhamrakṣau tathāṣṭamī // Lal_18.18 //",
    "K10bsu022_u:5277": " lobhaślokau ca saṃskārau mithyālabdhaṃ ca yadyaśaḥ /",
    "K10bsu022_u:5278": " ātmānaṃ yaśca utkarṣedyaśca vai dhvaṃsayetparāṃ // Lal_18.19 //",
    "K10bsu022_u:5279": " eṣā hi namuceḥ senā kṛṣṇabandhoḥ pratāpinaḥ /",
    "K10bsu022_u:5280": " atrāvagāḍhā dṛśyante ete śramaṇabrāhmaṇāḥ // Lal_18.20 //",
    "K10bsu022_u:5281": " yā te senā dharṣayati lokamenaṃ sadevakam /",
    "K10bsu022_u:5282": " bhetsyāmi prajñayā tāṃ te āmapātramivāmbunā // Lal_18.21 //",
    "K10bsu022_u:5283": " smṛtiṃ sūpasthitāṃ kṛtvā prajñāṃ caiva subhāvitām /",
    "K10bsu022_u:5284": " saṃprajānaṃ cariṣyāmi kiṃ kariṣyasi durmate // Lal_18.22 //",
    "K10bsu022_u:5285": " evamukte māraḥ pāpīyān duḥkhī durmanā anāttamanā vipratisārī tatraivāntaradhāt //",
    "K10bsu022_u:5286": " atha khalu bhikṣavo bodhisattvasyaitadabhūt - ye kecicchramaṇā brāhmaṇā vā atītānāgatapratyutpanneṣvadhvasvātmopakramikāṃ",
    "K10bsu022_u:5287": " śarīropatāpikāṃ duḥkhāṃ tīvrāṃ kharāṃ kaṭukāmamanāpāṃ vedanāṃ vedayanti etāvatparamaṃ",
    "K10bsu022_u:5288": " te duḥkhamanubhavanti //",
    "K10bsu022_u:5289": " (Vaidya 193)",
    "K10bsu022_u:5290": " tasya me bhikṣava etadabhūt - anayāpi khalu mayā caryayā anayāpi pratipadā na kaściduttarimanuṣyadharmādalamāryajñānadarśanaviśeṣaḥ sākṣātkṛtaḥ",
    "K10bsu022_u:5291": " nāyaṃ mārgo bodheḥ /",
    "K10bsu022_u:5292": " nāyaṃ mārga āyatyāṃ jātijarāmaraṇasaṃbhavānāmastaṃgamāya /",
    "K10bsu022_u:5293": " syāttadanyo mārgo bodherāyatyāṃ jātijarāmaraṇaduḥkhasamudayānāmastaṃgamāyeti //",
    "K10bsu022_u:5294": " tasya me bhikṣava etadabhavat - yadahaṃ piturudyāne jambucchāyāyāṃ niṣaṇṇo viviktaṃ",
    "K10bsu022_u:5295": " kāmairviviktaṃ pāpakairakuśalairdharmaiḥ savitarkaṃ savicāraṃ vivekajaṃ prītisukhaṃ",
    "K10bsu022_u:5296": " prathamaṃ dhyānamupasaṃpadya vyāhārṣaṃ yāvaccaturthadhyānamupasaṃpadya vyāhārṣam,",
    "K10bsu022_u:5297": " syātsa mārgo bodherjātijarāmaraṇaduḥkhasamudāyānāmasaṃbhavāyāstaṃgamāyeti /",
    "K10bsu022_u:5298": " tadanusāri ca me vijñānamabhūt /",
    "K10bsu022_u:5299": " sa mārgo bodheriti //",
    "K10bsu022_u:5300": " tasya mamaitadabhūt - nāsau mārgaḥ śakyaḥ evaṃ daurbalyaprāptenābhisaṃboddhum /",
    "K10bsu022_u:5301": " sacetpunarahamabhijñājñānabalenaiva lūhaṃ durbalakāya eva bodhimaṇḍamupasaṃkrameyam,",
    "K10bsu022_u:5302": " na me paścimā janatā anukampitā syāt /",
    "K10bsu022_u:5303": " na caiṣa mārgo bodheḥ /",
    "K10bsu022_u:5304": " yannvahamaudārikamāhāramāhṛtya kāyabalasthāmaṃ saṃjanayya paścādbodhimaṇḍamupasaṃkrameyam //",
    "K10bsu022_u:5305": " tatra bhikṣavo ye te lūhādhimuktā devaputrāste mama cetasaścetasaiva parivitarkamājñāya yenāhaṃ tenopasaṃkramya māmevamāhuḥ - mā sma tvaṃ satpuruṣa audārikamāhāramāhareḥ /",
    "K10bsu022_u:5306": " vayaṃ te romakūpairojaḥ prakṣepsyāma iti //",
    "K10bsu022_u:5307": " tasya me bhikṣava etadabhūt - ahaṃ khalvanaśana ityātmānaṃ pratijāne,",
    "K10bsu022_u:5308": " sāmantāśca me gocaragrāmavāsino janā evaṃ saṃjānante sma yathānaśanaḥ śramaṇo gautamaḥ /",
    "K10bsu022_u:5309": " itīva me khalu lūhādhimuktā devaputrā romakūpairojaḥ prakṣipanti /",
    "K10bsu022_u:5310": " sa mama paramo mṛṣāvādaḥ syāt /",
    "K10bsu022_u:5311": " tato bodhisattvo mṛṣāvādaparihārārthaṃ tān devaputrān pratikṣipyaudārikamāhāramāhartu cittaṃ nāmayati sma //",
    "K10bsu022_u:5312": " iti hi bhikṣavaḥ ṣaḍvarṣavratatapaḥsamuttīrṇo bodhisattvo 'smādāsanādutthāyaudārikamāhāramāhariṣyāmīti vācaṃ niścārayati sma /",
    "K10bsu022_u:5313": " tadyathā phāṇīkṛtaṃ mudgayūṣaṃ hareṇukayūṣaṃ mathyodanakulmāṣamiti //",
    "K10bsu022_u:5314": " atha khalu bhikṣavaḥ pañcānāṃ bhadravargīyānāmetadabhūt - tayāpi tāvaccaryayā tayāpi",
    "K10bsu022_u:5315": " tāvatpratipadā śramaṇena gautamena na śakitaṃ kiṃciduttarimanuṣyadharmādalamāryajñānadarśanaviśeṣaṃ sākṣātkartum,",
    "K10bsu022_u:5316": " kiṃ punaretarhi audārikamāhāramāharan sukhallikānuyogamanuyukto viharan /",
    "K10bsu022_u:5317": " avyakto bālo 'yamiti ca manyamānā bodhisattvasyāntikātprakrāman /",
    "K10bsu022_u:5318": " te vārāṇasīṃ gatvā ṛṣipatane mṛgadāve vyāhārṣuḥ //",
    "K10bsu022_u:5319": " tatra bodhisattvamādita eva duṣkaracaryāṃ carantaṃ daśa grāmikaduhitaraḥ kumārya upagacchan darśanāya vandanāya paryupāsanāya ca /",
    "K10bsu022_u:5320": " tairapi pañcakairbhadravargīyairupasthito 'bhūt /",
    "K10bsu022_u:5321": " ekakolatilataṇḍulapradānena (Vaidya 194)",
    "K10bsu022_u:5322": " ca pratipādito 'bhūt /",
    "K10bsu022_u:5323": " balā ca nāma dārikā balaguptā ca supriyā ca vijayasenā ca atimuktakamalā ca sundarī ca kumbhakārī ca uluvillikā ca jaṭilikā ca sujātā ca nāma grāmikaduhitāḥ /",
    "K10bsu022_u:5324": " ābhiḥ kumārikābhirbodhisattvāya sarvāstā yūṣavidhāḥ kṛtvopanāmitā abhūvan /",
    "K10bsu022_u:5325": " tāścābhyavahṛtya bodhisattvaḥ krameṇa gocaragrāme piṇḍāya caran varṇarūpabalavānabhūt /",
    "K10bsu022_u:5326": " tadagreṇa bodhisattvaḥ sundaraḥ śramaṇo mahāśramaṇa ityācakṣate //",
    "K10bsu022_u:5327": " tatra ca bhikṣavaḥ sujātā grāmikaduhitā bodhisattvasya duṣkaracaryāṃ carataḥ ādita",
    "K10bsu022_u:5328": " eva bodhisattvasya vratatapaḥsamuttāraṇārthaṃ śarīrasyāpyāyanahetośca pratidivasamaṣṭaśataṃ",
    "K10bsu022_u:5329": " brāhmaṇānāṃ bhojayati sma /",
    "K10bsu022_u:5330": " evaṃ ca praṇidadhāti sma - mama bhojanaṃ bhuktvā bodhisattvo 'nuttarāṃ samyaksaṃbodhimabhisaṃbudhyeteti //",
    "K10bsu022_u:5331": " tasya me bhikṣavaḥ ṣaḍvarṣavyativṛttasya kāṣāyāṇi vastrāṇi parijīrṇānyabhūvan /",
    "K10bsu022_u:5332": " tasya me bhikṣava etadabhūt - sacedahaṃ kaupīnapracchādanaṃ labheyam,",
    "K10bsu022_u:5333": " śobhanaṃ syāt //",
    "K10bsu022_u:5334": " tena khalu punarbhikṣavaḥ samayena sujātāyā grāmikaduhiturdāsī rādhā nāma kālagatābhūt /",
    "K10bsu022_u:5335": " sā śāṇakaiḥ pariveṣṭya śmaśānamapakṛṣya parityaktābhut /",
    "K10bsu022_u:5336": " tadahamevādrākṣīt pāṃśukūlam /",
    "K10bsu022_u:5337": " tato 'haṃ tatpāṃśukūlaṃ vāmena pādenākramya dakṣiṇaṃ hastaṃ prasāryāvanato 'bhūttadrahītum /",
    "K10bsu022_u:5338": " atha bhaumā devā antarīkṣāṇāṃ devānāṃ ghoṣamanuśrāvayanti sma - āścaryaṃ mārṣā adbhutamidaṃ mārṣāḥ /",
    "K10bsu022_u:5339": " yatra hi nāmaivaṃ mahārājakulaprasūtasya cakravartirājyaparityāginaḥ pāṃśukūle cittaṃ natamiti /",
    "K10bsu022_u:5340": " antarīkṣā devā bhaumānāṃ devānāṃ śabdaṃ śratvā cāturmahārājikānāṃ devānāṃ ghoṣamudīrayanti sma /",
    "K10bsu022_u:5341": " cāturmahārājikā devāstrāyatriṃśataḥ /",
    "K10bsu022_u:5342": " trāyatriṃśā yāmānām /",
    "K10bsu022_u:5343": " yāmāstuṣitānām /",
    "K10bsu022_u:5344": " tuṣitā nirmāṇaratīnām /",
    "K10bsu022_u:5345": " nirmāṇaratayaḥ paranirmitavaśavartinām /",
    "K10bsu022_u:5346": " paranirmitavaśavartino yāvad brahmakāyikānām /",
    "K10bsu022_u:5347": " iti hi bhikṣavastatkṣaṇaṃ tallavaṃ tanmuhūrtaṃ yāvadakaniṣṭhabhuvanādekaghoṣa ekasaṃnirnādo 'bhyudgato 'bhūt āścaryamidaṃ mārṣā adbhutamidam",
    "K10bsu022_u:5348": " yatra hi nāmaivaṃ mahārājakulaprasūtasya cakravartirājyaparityāginaḥ pāṃśukūle cittaṃ natamiti //",
    "K10bsu022_u:5349": " atha bodhisattvasya punarapyetadabhavat - labdhaṃ mayā pāṃśukūlam /",
    "K10bsu022_u:5350": " sacedudakaṃ labheyam,",
    "K10bsu022_u:5351": " śobhanaṃ syāditi /",
    "K10bsu022_u:5352": " tatastatraiva devatā pāṇinā mahīṃ parāhanti sma /",
    "K10bsu022_u:5353": " tatra puṣkariṇī prādurabhūt /",
    "K10bsu022_u:5354": " adyāpi sā pāṇihateti puṣkariṇī saṃjñāyate //",
    "K10bsu022_u:5355": " punarapi bodhisattvasyaitadabhavat - labdhaṃ mayā pānīyam /",
    "K10bsu022_u:5356": " sacecchilāṃ labheyam,",
    "K10bsu022_u:5357": " yatredaṃ pāṃśukūlaṃ prakṣālayeyam,",
    "K10bsu022_u:5358": " śobhanaṃ syāt /",
    "K10bsu022_u:5359": " atha tatraiva śakreṇa śilā tatkṣaṇamevopanikṣiptābhūt /",
    "K10bsu022_u:5360": " tato bodhisattvastatpāṃśukūlaṃ prakṣālayati sma //",
    "K10bsu022_u:5361": " atha śakro devarājo bodhisattvamevamāha - dadasvedaṃ satpuruṣa mahyam /",
    "K10bsu022_u:5362": " ahaṃ prakṣālayiṣyāmīti /",
    "K10bsu022_u:5363": " tato bodhisattvaḥ svayaṃkāritāṃ pravrajyāyāḥ saṃdarśayituṃ tatpāṃśukūlaṃ śakrasyādatvā svayameva prakṣālayati sma /",
    "K10bsu022_u:5364": " sa śrāntaḥ klāntakāyo 'vatīrya puṣkariṇīmuttariṣyāmīti /",
    "K10bsu022_u:5365": " māreṇa ca pāpīyasā (Vaidya 195)",
    "K10bsu022_u:5366": " īrṣyādharmaparītena puṣkariṇyā atyucchritāni taṭāni nirmitānyabhūvan /",
    "K10bsu022_u:5367": " tasyāśca puṣkariṇyāstīre mahān kukubhapādapaḥ /",
    "K10bsu022_u:5368": " tatra devatāṃ bodhisattvo lokānuvṛttyā devatānugrahārthaṃ cābravīt - āhara devate vṛkṣaśākhāmiti /",
    "K10bsu022_u:5369": " tayā vṛkṣaśākhāvanāmitābhūt /",
    "K10bsu022_u:5370": " tāṃ bodhisattvo 'balambyottarati sma /",
    "K10bsu022_u:5371": " uttīrya ca tasya kakubhapādapasyādhastāttatpāṃśukūlaṃ saṃghāṭīkṛtya āsīvyati sma /",
    "K10bsu022_u:5372": " adyāpi tat pāṃśukūlaṃ sīvanamityevaṃ saṃjñāyate sma //",
    "K10bsu022_u:5373": " atha vimalaprabho nāma śuddhāvāsakāyiko devaputraḥ,",
    "K10bsu022_u:5374": " sa divyāni cīvarāṇi kāṣāyaraṅgaraktāni kalpikāni śramaṇasārūpyāṇi bodhisattvāyopanāmayati sma /",
    "K10bsu022_u:5375": " bodhisattvaśca tāni gṛhītvā pūrvāhṇe nivāsya saṃghāṭīprāvṛtya gocaragrāmābhimukho 'bhut //",
    "K10bsu022_u:5376": " tatra devatābhirurubilvāsenāpatigrāmake nandikagrāmikaduhituḥ sujātāyā ārocitamabhūdardharātrasamaye - yadarthaṃ tvaṃ mahāyajñaṃ yajase tasmādvratāduttīrṇaḥ saḥ /",
    "K10bsu022_u:5377": " subhagamaudārikamāhāramāhariṣyati /",
    "K10bsu022_u:5378": " tvayā ca pūrve praṇidhānaṃ kṛtam - mama bhojanaṃ bhuktvā bodhisattvo 'nuttarāṃ samyaksaṃbodhimabhisaṃbudhyeta iti /",
    "K10bsu022_u:5379": " yatte karaṇīyaṃ tatkuruṣveti //",
    "K10bsu022_u:5380": " atha khalu bhikṣavaḥ sujātā nandikagrāmaduhitā teṣāṃ devatānāṃ tadvacanaṃ śrutvā śīghraṃ gosahasrasya kṣīrātsaptakṛtsāroddhṛtādagryamojomaṇḍaṃ gṛhṇīte sma /",
    "K10bsu022_u:5381": " gṛhītvā ca sā tatkṣīra(mabhinavama)",
    "K10bsu022_u:5382": " bhinavaistaṇḍulairabhinavāyāṃ sthālyāmabhinavāṃ cullīmupalipya tadbhojanaṃ sādhayati sma /",
    "K10bsu022_u:5383": " tasmiṃśca sādhyamāne imāni pūrvanimittāni saṃdṛśyante sma - tasmin khalvapi kṣīre śrīvatsasvastikanandyāvartapadmavardhamānādīni maṅgalyāni saṃdṛśyante sma /",
    "K10bsu022_u:5384": " tatastasyā etadabhūt - yādṛśānīmāni pūrvanimittāni saṃdṛśyante,",
    "K10bsu022_u:5385": " niḥsaṃśayamidaṃ bhojanaṃ bhuktvā bodhisattvo 'nuttarāṃ samyaksaṃbodhiṃ prāpsyati /",
    "K10bsu022_u:5386": " sāmudrajñānavidhijñaśca naimittikastaṃ pradeśaṃ prāpto 'bhūt /",
    "K10bsu022_u:5387": " so 'pi tathaivāmṛtādhigamanameva vyākṛtavān /",
    "K10bsu022_u:5388": " tataḥ sujātā taṃ pāyasaṃ pakvaṃ sthaṇḍilamupalipya puṣpairavakīrya gandhodakenābhyukṣya āsanaṃ prajñāpya satkṛtyottarāṃ nāma ceṭīmāmantrayate sma - gacchottare brāhmaṇamānaya /",
    "K10bsu022_u:5389": " ahamidaṃ madhupāyasamavalokayāmi /",
    "K10bsu022_u:5390": " sādhvārya iti pratiśrutya uttarā pūrvāṃ diśamagamat /",
    "K10bsu022_u:5391": " sā tatra bodhisattvaṃ paśyati sma /",
    "K10bsu022_u:5392": " tathaiva dakṣiṇām /",
    "K10bsu022_u:5393": " bodhisattvameva paśyati sma /",
    "K10bsu022_u:5394": " evaṃ paścimāmuttarāmeva diśaṃ gacchati sma,",
    "K10bsu022_u:5395": " tatra tatra bodhisattvamevādrākṣīt /",
    "K10bsu022_u:5396": " tena khalu punaḥ samayena śuddhāvāsakāyikairdevaputraiḥ sarve 'nyatīrthikā nigṛhītā abhūvan /",
    "K10bsu022_u:5397": " na kaścit saṃdṛśyate sma /",
    "K10bsu022_u:5398": " tataḥ sā āgatvā svāminīmevamāha - na khalvārye anyaḥ kaścid dṛśyate śramaṇo vā brāhmaṇo vā,",
    "K10bsu022_u:5399": " anyatra yato yata eva gacchāmi,",
    "K10bsu022_u:5400": " tatra tatra śramaṇameva sundaraṃ paśyāmi /",
    "K10bsu022_u:5401": " sujātā āha - gacchottare sa eva brāhmaṇaḥ,",
    "K10bsu022_u:5402": " sa eva śramaṇaḥ /",
    "K10bsu022_u:5403": " tasyaivārthe 'yamārambhaḥ /",
    "K10bsu022_u:5404": " tamevānayeti /",
    "K10bsu022_u:5405": " sādhvārye ityuttarā gatvā bodhisattvasya caraṇayoḥ praṇipatya sujātāyā (Vaidya 196)",
    "K10bsu022_u:5406": " nāmnopanimantrayate sma /",
    "K10bsu022_u:5407": " tato bhikṣavo bodhisattvaḥ sujātāyā grāmikaduhiturniveśanaṃ gatvā prajñapta evāsane nyaṣīdat /",
    "K10bsu022_u:5408": " atha khalu bhikṣavaḥ sujātā grāmikaduhitā suvarṇamayīṃ pātrīṃ madhupāyasapūrṇāṃ bodhisattvasyopanāmayati sma //",
    "K10bsu022_u:5409": " atha bodhisattvasyaitadabhavat - yādṛśamidaṃ sujātayā bhojanamupanāmitam,",
    "K10bsu022_u:5410": " niḥsaṃśayamahamadyainaṃ bhojanaṃ bhuktvā anuttarāṃ samyaksaṃbodhimabhisaṃbhotsyate //",
    "K10bsu022_u:5411": " atha bodhisattvastadbhojanaṃ pratigṛhya sujātāṃ grāmikaduhitarametadavocat - iyaṃ bhagini suvarṇapātrī /",
    "K10bsu022_u:5412": " kiṃ kriyatām?",
    "K10bsu022_u:5413": " sā āha - tavaiva bhavatviti /",
    "K10bsu022_u:5414": " bodhisattva āha - na mamedṛśena bhājanena prayojanam /",
    "K10bsu022_u:5415": " sujātā āha - yatheṣṭaṃ kriyatām /",
    "K10bsu022_u:5416": " nāhaṃ vinā bhājanena kasyacidbhojanaṃ prayacchāmi //",
    "K10bsu022_u:5417": " atha bodhisattvastaṃ piṇḍapātramādāyorubilvāyā niṣkramya nāganadīṃ pūrvāhṇakālasamaye",
    "K10bsu022_u:5418": " nadīṃ nairañjanāmupasaṃkramya taṃ piṇḍapātraṃ cīvarāṇi caikānte nikṣipya nadīṃ nairañjanāmavatarati",
    "K10bsu022_u:5419": " sma gātrāṇi śītalīkartum //",
    "K10bsu022_u:5420": " bodhisattvasya khalu punarbhikṣavaḥ snāyato 'nekāni devaputraśatasahasrāṇi divyāgurucandanacūrṇavilepanairnadīmāloḍayanti sma /",
    "K10bsu022_u:5421": " divyāni ca nānāvarṇāni kusumāni jale kṣipanti sma yaduta bodhisattvasya pūjākarmaṇe //",
    "K10bsu022_u:5422": " tena khalu punaḥ samayena nairañjanā nadī divyairgandhaiḥ puṣpaiśca samākulā vahati sma /",
    "K10bsu022_u:5423": " yena ca gandhodakena bodhisattvaḥ snāto 'bhūt,",
    "K10bsu022_u:5424": " taṃ devaputrakoṭīniyutaśatasahasrāṇyabhyutkṣipya svakasvakāni bhavanāni nayanti sma caityārthaṃ pūjārthaṃ ca //",
    "K10bsu022_u:5425": " yāni ca bodhisattvasya keśaśmaśrūṇyabhūvan,",
    "K10bsu022_u:5426": " tāni sarvāṇi sujātā grāmikaduhitā maṅgalyānīti kṛtvā caityārthaṃ pūjārthaṃ ca parigṛhṇīte sma //",
    "K10bsu022_u:5427": " nadyuttīrṇaśca bodhisattvaḥ pulinaṃ nirīkṣate sma upaveṣṭukāmaḥ /",
    "K10bsu022_u:5428": " atha yā nairañjanāyāṃ nadyāṃ nāgakanyā sā dharaṇitalādabhyudgabhya maṇimayaṃ (manoramaṃ)",
    "K10bsu022_u:5429": " bhadrāsanaṃ bodhisattvāyopanāmayati sma /",
    "K10bsu022_u:5430": " tatra bodhisattvo niṣadya yāvadarthaṃ taṃ madhupāyasaṃ paribhuṅkte sma sujātāyā grāmikaduhituranukampāmupādāya /",
    "K10bsu022_u:5431": " paribhujya ca tāṃ suvarṇapātrīmanapekṣo vāriṇi prākṣipati sma /",
    "K10bsu022_u:5432": " kṣiptamātrāṃ ca tāṃ sāgaro nāgarājaścittikārabahumānajāto gṛhītvā svabhavanābhimukhaḥ prasthito 'bhut pūjārheti kṛtvā /",
    "K10bsu022_u:5433": " atha daśaśatanayanaḥ puraṃdaro garuḍarūpamabhinirmāya vajratuṇḍo bhūtvā sāgarasya nāgarājasyāntikāttāṃ suvarṇapātrīṃ hartumārabdhaḥ /",
    "K10bsu022_u:5434": " yadā na śaknoti sma,",
    "K10bsu022_u:5435": " tadā svarūpeṇādareṇa yācitvā trāyatriṃśadbhavanaṃ nītavān pūjārthaṃ caityārthaṃ ca /",
    "K10bsu022_u:5436": " nītvā pātrīyātrāṃ nāma parvaṇi pravartitavān /",
    "K10bsu022_u:5437": " adyāpi ca trāyatriṃśeṣu deveṣu pratisaṃvatsaraṃ pātrīmaho vartate /",
    "K10bsu022_u:5438": " tacca bhadrāsanaṃ tayaiva nāgakanyayā parigṛhītaṃ caityārthaṃ pūjārthaṃ ca //",
    "K10bsu022_u:5439": " (Vaidya 197)",
    "K10bsu022_u:5440": " samantaparibhuktaśca bhikṣavo bodhisattvenaudārika āhāraḥ /",
    "K10bsu022_u:5441": " atha tatkṣaṇameva bodhisattvasya puṇyabalena prajñābalena pūrvikā kāye śubhavarṇapuṣkaratā prādurabhūt /",
    "K10bsu022_u:5442": " dvātriṃśacca mahāpuruṣalakṣaṇāni aśītiścānuvyañjanāni vyāmaprabhatā ca /",
    "K10bsu022_u:5443": " tatredamucyate -",
    "K10bsu022_u:5444": " ṣaḍvarṣa vrata uttaritva bhagavān evaṃ matiṃ cintayan so 'haṃ dhyānaabhijñajñānabalavānevaṃ kṛśāṅgo 'pi san /",
    "K10bsu022_u:5445": " gaccheyaṃ drumarājamūlaviṭapaṃ sarvajñatāṃ buddhituṃ no me syādanukampitā hi janatā evaṃ bhavet paścimā // Lal_18.23 //",
    "K10bsu022_u:5446": " yattvaudārika bhuktva bhojanavaraṃ kāye balaṃ kṛtvanā gaccheyaṃ drumarājamūlaviṭapaṃ sarvajñatāṃ budhyitum /",
    "K10bsu022_u:5447": " mā haivetvarapuṇya devamanujā lūhena jñānekṣiṇo no śaktā siya budhyanāya amṛtaṃ kāyena te durbalāḥ // Lal_18.24 //",
    "K10bsu022_u:5448": " sā ca grāmikadhīta pūrvacaritā nāmnā sujātā iti",
    "K10bsu022_u:5449": " yajñā nityu yajāti evamanasā siddhe vrataṃ nāyake /",
    "K10bsu022_u:5450": " sā devāna niśāmya codana tadā gṛhyā madhūpāyasaṃ",
    "K10bsu022_u:5451": " upagamyā naditīri hṛṣṭamanasā nairañjanāyāḥ sthitā // Lal_18.25 //",
    "K10bsu022_u:5452": " so cākalpasahasracīrṇacarito śāntapraśāntendriyo",
    "K10bsu022_u:5453": " devairnāgagaṇairṛṣī parivṛto āgatya nairañjanām /",
    "K10bsu022_u:5454": " tīrṇastāraku pārasattva matimāṃ snāne matiṃ cintayan",
    "K10bsu022_u:5455": " oruhyā nadi snāpi śuddhavimalo lokānukampī muniḥ // Lal_18.26 //",
    "K10bsu022_u:5456": " devā koṭisahasra hṛṣṭamanasā gandhāmbu cūrṇāni ca",
    "K10bsu022_u:5457": " oruhyā nadi loḍayanti salilaṃ snānārtha sattvottame /",
    "K10bsu022_u:5458": " snānā snātvana bodhisattva vimalastīre sthitaḥ sūrataḥ",
    "K10bsu022_u:5459": " harṣurdevasahasra snānasalilaṃ pūjārtha sattvottame // Lal_18.27 //",
    "K10bsu022_u:5460": " kāṣāyāni ca vastra nirmala śubhā tā devaputro dade",
    "K10bsu022_u:5461": " kalpīyāni ca saṃnivāsya bhagavāṃstīre hi nadyāḥ sthitaḥ /",
    "K10bsu022_u:5462": " nāgākanya udagra hṛṣṭamanasā bhadrāsanaṃ sā nyaṣīt",
    "K10bsu022_u:5463": " yatrāsau niṣasāda śāntamanaso lokasya cakṣuṣkaraḥ // Lal_18.28 //",
    "K10bsu022_u:5464": " (Vaidya 198)",
    "K10bsu022_u:5465": " dattvā bhojanu sā sujāta matimāṃ svarṇāmaye bhājane",
    "K10bsu022_u:5466": " vanditvā caraṇāni sā pramuditā paribhuṅkṣva me sārathe /",
    "K10bsu022_u:5467": " bhuktvā bhojanu yāvadartha matimān pātrīṃ jale prākṣipat",
    "K10bsu022_u:5468": " tāṃ jagrāha puraṃdaraḥ suraguruḥ pūjāṃ kariṣyāmyaham // Lal_18.29 //",
    "K10bsu022_u:5469": " yada bhuktaṃ ca jinena bhojanavaraṃ odārikaṃ tatkṣaṇe",
    "K10bsu022_u:5470": " tasyā kāyabalaṃ ca tejaśiriyā pūrvaṃ yathā saṃsthitam /",
    "K10bsu022_u:5471": " dharmā kṛtva kathā sujāta maruṇāṃ kṛtvā ca arthaṃ bahuṃ",
    "K10bsu022_u:5472": " siṃho haṃsagatirgajendragamano bodhidrumaṃ saṃsthitaḥ // Lal_18.30 //",
    "K10bsu022_u:5473": " // iti śrīlalitavistare nairañjanāparivarto nāmāṣṭādaśamo 'dhyāyaḥ //",
    "K10bsu022_u:5474": " START Parivarta 19",
    "K10bsu022_u:5475": " (Vaidya 199)",
    "K10bsu022_u:5476": " bodhimaṇḍagamanaparivarta ekonaviṃśaḥ /",
    "K10bsu022_u:5477": " iti hi bhikṣavo bodhisattvo nadyāṃ nairañjanāyāṃ snātvā ca bhuktvā kāyabalasthāma",
    "K10bsu022_u:5478": " saṃjanayya yena ṣoḍaśākārasaṃpannapṛthivipradeśe mahābodhidrumarājamūlaṃ tena pratasthe",
    "K10bsu022_u:5479": " vijayayā tayā ca gatyā,",
    "K10bsu022_u:5480": " yāsau mahāpuruṣāṇāṃ gatiranuccalitagatirindriyeṣṭigatiḥ susaṃsthitagatiḥ",
    "K10bsu022_u:5481": " merurājagatirajihmagatirakuṭilagatiranupadrutagatiravilambitagatiraluḍitagatiraskhalitagatirasaṃghaṭitagatiralīnagatiracapalagatiḥ",
    "K10bsu022_u:5482": " salīlagatiḥ vimalagatiḥ śubhagatiradoṣagatiramohagatiraraktagatiḥ siṃhagatiḥ haṃsarājagatirnāgarājagatirnārāyaṇagatiḥ",
    "K10bsu022_u:5483": " dharaṇitalāsaṃsṛṣṭagatiḥ sahasrāracakradharaṇītalacitragatiḥ jālāṅgulitāmranakhagatiḥ",
    "K10bsu022_u:5484": " dharaṇītalanirnādagatiḥ śailarājasaṃghaṭanagatiḥ utkūlanikūlasamakaracaraṇagatiḥ",
    "K10bsu022_u:5485": " jālāntarābhāraśmyutsarjanasattvasaṃspṛśanasugatigamanagatiḥ vimalapadmakramanikṣipaṇagatiḥ",
    "K10bsu022_u:5486": " pūrvaśubhasucaritagamanagatiḥ pūrvabuddhasiṃhābhigamanagatiḥ vajradṛḍhābhedyāśayagatiḥ (sarvopāyagatiḥ)",
    "K10bsu022_u:5487": " sarvāpāyadurgatipithitagatiḥ sarvasattvasukhasaṃjananagatiḥ mokṣapathasaṃdarśanagatiḥ mārabalābalakaraṇagatiḥ kugaṇigaṇaparapravādisahadharmanigrahaṇagatiḥ",
    "K10bsu022_u:5488": " tamaḥpaṭalakleśavidhamanagatiḥ saṃsārapakṣāpakṣakaraṇagatiḥ śakrabrahmamaheśvaralokapālābhibhavagatiḥ /",
    "K10bsu022_u:5489": " trisāhasramahāsāhasraikaśūragatiḥ svayaṃbhvanabhibhūtagatiḥ sarvajñajñānābhigamanagatiḥ",
    "K10bsu022_u:5490": " smṛtimatigatiḥ sugatigamanagatiḥ jarāmaraṇapraśamanagatiḥ śivavirajāmalābhayanirvāṇapuragamanagatiḥ /",
    "K10bsu022_u:5491": " īdṛśyā gatyā bodhisattvo bodhimaṇḍaṃ saṃprasthito 'bhūt //",
    "K10bsu022_u:5492": " iti hi bhikṣavo yāvacca nadyā nairañjanāyā yāvacca bodhimaṇḍādestasminnantare vātabalāhakairdevaputraiḥ saṃmṛṣṭamabhūt /",
    "K10bsu022_u:5493": " varṣabalāhakairdevaputrairgandhodakena siktamabhūt puṣpaiścāvakīrṇamabhūt /",
    "K10bsu022_u:5494": " yāvadeva trisāhasramahāsāhasralokadhātau vṛkṣāste sarve yena bodhimaṇḍastenābhinatāgrā abhūvan /",
    "K10bsu022_u:5495": " ye 'pi ca tadahojātā bāladārikāste 'pi bodhimaṇḍaśīrṣakāḥ svapanti sma /",
    "K10bsu022_u:5496": " ye 'pi ceha trisāhasramahāsāhasralokadhātau sumerupramukhāḥ parvatāste 'pi sarve yena bodhimaṇḍastena praṇatā abhūvan /",
    "K10bsu022_u:5497": " nadīṃ ca nairañjanāmupādāya yāvadbodhimaṇḍo 'sminnantare kāmāvacarairdevaputraiḥ krośavistāraikapramāṇo mārgo 'bhivyūhito 'bhūt /",
    "K10bsu022_u:5498": " tasya ca mārgasya vāmadakṣiṇayoḥ pārśvayoḥ saptaratnamayī vedikā abhinirmitā 'bhūt /",
    "K10bsu022_u:5499": " saptatālānuccaistvena upariṣṭādratnajālasaṃchannā divyachatradhvajapatākāsamalaṃkṛtā iṣukṣepe saptaratnamayāstālā abhinirmitā abhūvan tasyā vedikāyā abhyudgatāḥ /",
    "K10bsu022_u:5500": " sarvasmācca tālādratnasūtrā dvitīye tālamavasaktamabhūt /",
    "K10bsu022_u:5501": " dvayośca tālayormadhye puṣkariṇī māpitābhūt gandhodakaparipūrṇā suvarṇavālikrāsaṃstṛtā",
    "K10bsu022_u:5502": " utpalapadmakumudapuṇḍarīkasaṃchannā ratnavedikāparivṛtā vaidūryamaṇiratnasopānapratyuptā (Vaidya 200)",
    "K10bsu022_u:5503": " āḍibalākāhaṃsacakravākamayūropakūjitā /",
    "K10bsu022_u:5504": " taṃ ca mārgamaśītyapsaraḥsahasrāṇi gandhodakena siñcanti sma /",
    "K10bsu022_u:5505": " aśītyapsaraḥsahasrāṇi muktakusumairabhyavakiranti sma divyairgandhavadbhiḥ /",
    "K10bsu022_u:5506": " sarvasya ca tālavṛkṣasya purato ratnavyomakaḥ saṃsthito 'bhūt /",
    "K10bsu022_u:5507": " sarvasmiṃśca ratnavyomake aśītyapsaraḥ sahasrāṇi candanāgurucūrṇakapuṭāparigṛhītāni kārānusāridhūpaghaṭikāparigṛhītāni sthitānyabhūvan /",
    "K10bsu022_u:5508": " sarvasmiṃśca ratnavyomake pañcapañcāpsaraḥsahasrāṇi divyasaṃgītisaṃpravāditena sthitānyabhūvan //",
    "K10bsu022_u:5509": " iti hi bhikṣavo bodhisattvaḥ prakampyamānaiḥ kṣetrai raśmikoṭīniyutaśatasahasrāṇi niścārayaṃstūryaśatasahasraiḥ pravādyamānaiḥ,",
    "K10bsu022_u:5510": " mahatā puṣpāḍhyena pravarṣatā,",
    "K10bsu022_u:5511": " ambaraśatasahasrairbhrāmyamānaiḥ,",
    "K10bsu022_u:5512": " dundubhiśatasahasraiḥ parāhanyamānaiḥ,",
    "K10bsu022_u:5513": " garjadbhiḥ pragarjadbhiḥ hayagajavṛṣabhaiḥ,",
    "K10bsu022_u:5514": " pradakṣiṇīkurvadbhiḥ śukasārikākokilakalaviṅkajīvaṃjīvakahaṃsakroñcamayuracakravākaśatasahasraiḥ,",
    "K10bsu022_u:5515": " upanāmyamānaiḥ maṅgalyaśatasahasraiḥ /",
    "K10bsu022_u:5516": " anenaivaṃrūpeṇa mārgavyūhena bodhisattvo bodhimaṇḍaṃ gacchati sma /",
    "K10bsu022_u:5517": " yāṃ ca rātriṃ bodhisattvo bodhimabhisaṃboddhukāmo 'bhūt,",
    "K10bsu022_u:5518": " tāmeva rātriṃ vaśavartī nāma trisāhasramahāsāhasrādhipatirbrahmā sahāpatirbrahmaparṣadamāmantryaivamāha - yatkhalu mārṣā jānīyāḥ /",
    "K10bsu022_u:5519": " eṣa sa bodhisattvo mahāsattvo mahāsaṃnāhasaṃnaddho mahāpratijñānutsṛṣṭo dṛḍhasaṃnāhasaṃnaddho",
    "K10bsu022_u:5520": " 'parikhinnamānasaḥ sarvabodhisattvacaryāsu nirjātaḥ sarvapāramitāsu pāraṃgataḥ sarvabodhisattvabhūmiṣu",
    "K10bsu022_u:5521": " vaśitāprāptaḥ sarvabodhisattvāśayasuviśuddhaḥ sarvasattvendriyeṣvanugataḥ sarvatathāgataguhyasthāneṣu",
    "K10bsu022_u:5522": " supraviṣṭaḥ sarvamārakarmapathasamatikrāntaḥ sarvakuśalamūleṣvaparapratyayaḥ sarvatathāgatairadhiṣṭhitaḥ",
    "K10bsu022_u:5523": " sarvasattveṣu pramokṣamārgadeśayitā mahāsārthavāhaḥ /",
    "K10bsu022_u:5524": " sarvamāramaṇḍalavidhvaṃsanakaraḥ trisāhasramahāsāhasraikaśūraḥ /",
    "K10bsu022_u:5525": " sarvadharmabhaiṣajyasamudānītaḥ mahāvaidyarājaḥ /",
    "K10bsu022_u:5526": " vimuktipaṭṭābaddho mahādharmarājaḥ /",
    "K10bsu022_u:5527": " mahāprajñāprabhotsarjanakaraḥ mahāketurājaḥ aṣṭalokadharmānupaliptaḥ mahāpadmabhūtaḥ",
    "K10bsu022_u:5528": " sarvadharmadhāraṇyasaṃpramuṣitaḥ mahāsāgarabhūtaḥ anunayapratighāpagataḥ acalo 'prakampī mahāsumerūbhūtaḥ /",
    "K10bsu022_u:5529": " sunirmalaḥ supariśuddhaḥ svavadarpitavimalabuddhirmahāmaṇiratnabhūtaḥ sarvadharmavaśavartī",
    "K10bsu022_u:5530": " sarvakarmaṇyacitto mahābrahmabhūto bodhisattvo bodhimaṇḍamupasaṃkramati mārasainyapradharṣaṇārthamanuttarāṃ",
    "K10bsu022_u:5531": " samyaksaṃbodhimabhisaṃboddhukāmaḥ /",
    "K10bsu022_u:5532": " daśabalavaiśāradyāṣṭādaśāveṇikabuddhadharmaparipuraṇārthaṃ mahādharmacakrapravartanārthaṃ",
    "K10bsu022_u:5533": " mahāsiṃhanādanādanārthaṃ sarvasattvān dharmadānena saṃtarpaṇārthaṃ sarvasattvānāṃ",
    "K10bsu022_u:5534": " dharmacakṣurviśodhanārthaṃ sarvaparapravādīnāṃ sahadharmeṇa nigrahārthaṃ pūrvapratijñāpāripūrisaṃdarśanārthaṃ",
    "K10bsu022_u:5535": " sarvadharmaiśvaryavaśitāprāptyartham /",
    "K10bsu022_u:5536": " tatra yuṣmābhirmārṣā sarvaireva bodhisattvasya pūjopasthānakarmaṇyutsukairbhavitavyam /",
    "K10bsu022_u:5537": " atha khalu vaśavartī mahābrahmā tasyāṃ velāyāmimāṃ gāthāmabhāṣata -",
    "K10bsu022_u:5538": " yasyā tejatu puṇyataśca śiriye brāhmaḥ patho jñāyate maitrī vā karuṇā upekṣa muditā dhyānānyabhijñāstathā /",
    "K10bsu022_u:5539": " (Vaidya 201)",
    "K10bsu022_u:5540": " so 'yaṃ kalpasahasracīrṇacarito bodhidrumaṃ prasthitaḥ",
    "K10bsu022_u:5541": " pūjāṃ sādhu karotha tasya munino āśivrate sādhanām // Lal_19.1 //",
    "K10bsu022_u:5542": " yaṃ gatvā śaraṇaṃ na durgatibhayaṃ prāpnoti naivākṣaṇaṃ",
    "K10bsu022_u:5543": " deveṣviṣṭasukhaṃ ca prāpya vipulaṃ brahmālayaṃ gacchati /",
    "K10bsu022_u:5544": " ṣaḍvaṣāṇi caritva duṣkaracariṃ yātyeṣa bodhidrumaṃ",
    "K10bsu022_u:5545": " sādhū sarvi udagrahṛṣṭamanasaḥ pūjāsya kurvāmahe // Lal_19.2 //",
    "K10bsu022_u:5546": " rājāsau trisahasri īśvaravaro dharmeśvaraḥ pārthivaḥ",
    "K10bsu022_u:5547": " śakrābrahmapure ca candrasuriye nāstyasya kaścit samaḥ /",
    "K10bsu022_u:5548": " yasyā jāyata kṣetrakoṭinayutā saṃkampitā ṣaḍvidhā",
    "K10bsu022_u:5549": " saiṣo 'dya vrajate mahādrumavaraṃ mārasya jetuṃ camūn // Lal_19.3 //",
    "K10bsu022_u:5550": " mūrdhnaṃ yasya na śakyamīkṣitumiha brahmālaye 'pi sthitaiḥ",
    "K10bsu022_u:5551": " kāyo yasya varāgralakṣaṇadharo dvātriṃśatālaṃkṛtaḥ /",
    "K10bsu022_u:5552": " vāgyasyeha manojñavalgumadhurā brahmasvarā susvarā",
    "K10bsu022_u:5553": " cittaṃ yasya praśānta doṣarahitaṃ gacchāma tatpūjane // Lal_19.4 //",
    "K10bsu022_u:5554": " yeṣāṃ vā mati brahmaśakrabhavane nityaṃ sukha kṣepituṃ",
    "K10bsu022_u:5555": " athavā sarvakileśabandhanalatāṃ chettuṃ hi tāṃ jālinīm /",
    "K10bsu022_u:5556": " aśrutvā parataḥ spṛśeyamamṛtaṃ pratyekabodhiṃ śivāṃ",
    "K10bsu022_u:5557": " buddhatvaṃ yadi vepsitaṃ tribhuvane pūjetvasau nāyakam // Lal_19.5 //",
    "K10bsu022_u:5558": " tyaktā yena sasāgarā vasumatī ratnānyanantānyatho",
    "K10bsu022_u:5559": " prāsādāśca gavākṣaharmyakalikā yugyāni yānāni ca /",
    "K10bsu022_u:5560": " bhūmyālaṃkṛta puṣpadāma rucirā udyānakūpāsarāḥ",
    "K10bsu022_u:5561": " hastā pādaśirottamāṅganayanā so bodhimaṇḍonmukhaḥ // Lal_19.6 //",
    "K10bsu022_u:5562": " iti hi bhikṣavastrisāhasramahāsāhasriko mahābrahmā imaṃ trisāhasramahāsāhasraṃ lokadhātuṃ tatkṣaṇaṃ samamadhyatiṣṭhat /",
    "K10bsu022_u:5563": " pāṇitalajātamapagataśarkarakaṭhallamutsadamaṇimuktivaidūryaśaṅkhaśilāpravālarajatajātarūpyaṃ",
    "K10bsu022_u:5564": " nīlamṛdukuṇḍalajātapradakṣiṇanandyāvartakācilindikasukhasaṃsparśaiśca tṛṇairimaṃ",
    "K10bsu022_u:5565": " trisāhasramahāsāhasraṃ lokadhātuṃ saṃchāditamadhyatiṣṭhat /",
    "K10bsu022_u:5566": " sarve ca tadā mahāsamudrā dharaṇītalasaṃsthitā abhūvan /",
    "K10bsu022_u:5567": " na ca jalacarāṇāṃ sattvānāṃ kācidviheṭhābhūt /",
    "K10bsu022_u:5568": " imaṃ caiva lokadhātumalaṃkṛtaṃ dṛṣṭvā ca daśasu dikṣu śakrabrahmalokapālairbodhisattvasya pūjākarmaṇe buddhakṣetraśatasahasrāṇi samalaṃkṛtānyabhūvan",
    "K10bsu022_u:5569": " bodhisattvaiśca divyamānuṣyakātikrāntaiḥ pūjāvyūhairdaśasu dikṣvaprameyāṇi buddhakṣetrāṇi pratimaṇḍitānyabhūvan (Vaidya 202)",
    "K10bsu022_u:5570": " bodhisattvasya pūjākarmaṇe /",
    "K10bsu022_u:5571": " sarvāṇi ca tāni buddhakṣetrāṇyekamiva buddhakṣetraṃ saṃdṛśyante sma,",
    "K10bsu022_u:5572": " nānāvyūhālaṃkārālaṃkṛtāni ca /",
    "K10bsu022_u:5573": " na ca bhūyo lokāntarikā na ca kālaparvatā na ca cakravālamahācakravālāḥ prajñāyante sma /",
    "K10bsu022_u:5574": " sarvāṇi ca tāni buddhakṣetrāṇi bodhisattvasyābhayā sphuṭāni saṃdṛśyante sma /",
    "K10bsu022_u:5575": " ṣoḍaśa ca bodhimaṇḍaparipālikā devaputrāḥ /",
    "K10bsu022_u:5576": " tadyathā - utkhalī ca nāma devaputraḥ sūtkhalī ca nāma prajāpatiśca śūrabalaśca keyūrabalaśca",
    "K10bsu022_u:5577": " supratisthitaśca mahiṃdharaśca avabhāsakaraśca vimalaśca dharmeśvaraśca dharmaketuśca",
    "K10bsu022_u:5578": " siddhapātraśca apratihatanetraśca mahāvyūhaśca śīlaviśuddhanetraśca padmaprabhaśca /",
    "K10bsu022_u:5579": " itīme ṣoḍaśa bodhimaṇḍapratipālakā devaputrāḥ sarve 'vaivartyakṣāntipratilabdhāste bodhisattvasya pūjārthaṃ bodhimaṇḍaṃ maṇḍayanti sma /",
    "K10bsu022_u:5580": " samantādaśītiyojanāni saptabhī ratnavedikābhiḥ parivṛtaṃ saptabhistālapaṅktibhiḥ saptabhī ratnakiṅkiṇījālaiḥ saptabhī ratnasūtraiḥ parivṛtam,",
    "K10bsu022_u:5581": " saptaratnapratyuptaiśca jāmbūnadasuvarṇapaṭaiḥ suvarṇasūtrairjāmbūnadasuvarṇapadmaiścāvakīrṇaṃ sāravaragandhanirdhūpitaṃ ratnajālasaṃchannam",
    "K10bsu022_u:5582": " ye ca daśasu dikṣu nānālokadhātuṣu vividhā vṛkṣāḥ santyabhijātā abhipūjitā divyamānuṣyakāste 'pi sarve tatra bodhimaṇḍe saṃdṛśyante sma /",
    "K10bsu022_u:5583": " yāśca daśasu dikṣu nānāprakārā jalasthalajāḥ puṣpajātayastā api sarvāstatra bodhimaṇḍe saṃdṛśyante sma /",
    "K10bsu022_u:5584": " ye 'pi ca daśasu dikṣu nānālokadhātuṣu bodhisattvā bodhimaṇḍālaṃkurvantyapramāṇapuṇyajñānasaṃbhāravyūhaiste 'pi tatra bodhimaṇḍe saṃdṛśyante sma //",
    "K10bsu022_u:5585": " iti hi bhikṣavo bodhimaṇḍaparipālakairdevaputraistādṛśā vyūhā bodhimaṇḍe abhinirmitā abhūvan,",
    "K10bsu022_u:5586": " yān dṛṣṭvā devanāgayakṣagandharvāsurāḥ svabhavanāni śmaśānasaṃjñāmutpādayāmāsuḥ /",
    "K10bsu022_u:5587": " tāṃśca vyūhān dṛṣṭvātyarthaṃ citrīkāramutpādayāmāsuḥ /",
    "K10bsu022_u:5588": " evamudānaṃ codānayāmāsuḥ - sādhvaho 'cintyaḥ puṇyavipākaniṣyanda iti /",
    "K10bsu022_u:5589": " catvāraśca bodhivṛkṣadevatāḥ /",
    "K10bsu022_u:5590": " tadyathā - veṇuśca valguśca sumanaśca ojāpatiśca /",
    "K10bsu022_u:5591": " ete catvāro bodhivṛkṣadevatā bodhisattvasya pūjārthaṃ bodhivṛkṣaṃ māpayanti sma mūlasaṃpannaṃ",
    "K10bsu022_u:5592": " skandhasaṃpannaṃ śākhāpatrapuṣpaphalasaṃpannaṃ ārohapariṇāhasaṃpannaṃ prāsādikaṃ",
    "K10bsu022_u:5593": " darśanīyaṃ vistīrṇamaśītistālānuccaistvena tadanurūpeṇa pariṇāhena citraṃ darśanīyaṃ",
    "K10bsu022_u:5594": " manoramaṃ saptabhī ratnavedikābhiḥ parivṛtaṃ saptabhī ratnatālapaṅktibhiḥ saptabhī",
    "K10bsu022_u:5595": " ratnakiṅkiṇījālaiḥ saptabhī ratnasūtraiḥ samantādanuparivṛtairanuparikṣiptaṃ pārijātakakovidāraprakāśamatṛptacakṣurdarśanam /",
    "K10bsu022_u:5596": " sa ca pṛthivīpradeśastrisāhasramahāsāhasralokadhātuvajreṇābhidṛḍhaḥ sāro 'bhedyavajramayaḥ saṃsthito 'bhūt yatra bodhisattvo niṣaṇṇo 'bhūdbodhimabhisaṃboddhukāmaḥ",
    "K10bsu022_u:5597": " iti hi bhikṣavo bodhisattvena bodhimaṇḍamupasaṃkramatā tathārūpā kāyātprabhā muktābhūt,",
    "K10bsu022_u:5598": " yayā prabhayā sarve 'pāyāḥ śāntā abhūvan /",
    "K10bsu022_u:5599": " sarvāṇyakṣaṇāni pithitānyabhūvan /",
    "K10bsu022_u:5600": " sarvadurgativedanāścopaśoṣitā anubhavan /",
    "K10bsu022_u:5601": " ye ca sattvā vikalendriyā abhūvan,",
    "K10bsu022_u:5602": " te sarve paripūrṇendriyatāmanuprāpnuvan /",
    "K10bsu022_u:5603": " vyādhitāśca vyādhibhyo vyamucyanta /",
    "K10bsu022_u:5604": " bhayārditāścāśvāsaprāptā abhūvan /",
    "K10bsu022_u:5605": " bandhanabaddhāśca bandhanebhyo vyamucyanta /",
    "K10bsu022_u:5606": " daridrāśca sattvā bhogavanto 'bhūvan /",
    "K10bsu022_u:5607": " kleśasaṃtaptāśca niṣparidāhā abhūvan /",
    "K10bsu022_u:5608": " (Vaidya 203) bubhukṣitāśca sattvāḥ pūrṇodarā abhūvan /",
    "K10bsu022_u:5609": " pipāsitāśca tṛṣāpagatā abhūvan /",
    "K10bsu022_u:5610": " gurviṇyaśca sukhena prasūyante sma /",
    "K10bsu022_u:5611": " jīrṇadurbalāśca balasaṃpannā abhūvan /",
    "K10bsu022_u:5612": " na ca kasyacitsattvasya tasmin samaye rāgo bādhate dveṣo va moho vā krodho vā lobho vā khilo vā vyāpādo vā īrṣyā vā mātsaryo vā /",
    "K10bsu022_u:5613": " na kaścitsattvastasmin samaye mriyate sma,",
    "K10bsu022_u:5614": " na cyavate sma,",
    "K10bsu022_u:5615": " nopapadyate sma /",
    "K10bsu022_u:5616": " sarvasattvāśca tasmin samaye maitracittā hitacittāḥ parasparaṃ mātāpitṛsaṃjñino 'bhūvan //",
    "K10bsu022_u:5617": " tatredamucyate -",
    "K10bsu022_u:5618": " yāvaccāvīciparyantaṃ narakā ghoradarśanāḥ /",
    "K10bsu022_u:5619": " duḥkhaṃ praśāntaṃ sattvānāṃ sukhaṃ vindanti vedanām // Lal_19.7 //",
    "K10bsu022_u:5620": " tiryagyoniṣu yāvantaḥ sattvā anyonyaghātakāḥ /",
    "K10bsu022_u:5621": " maitracittā hite jātāḥ spṛṣṭā bhābhirmahāmune // Lal_19.8 //",
    "K10bsu022_u:5622": " pretalokeṣu yāvantaḥ pretāḥ kṣuttarṣapīḍitāḥ /",
    "K10bsu022_u:5623": " prāpnuvantyannapānāni bodhisattvasya tejasā // Lal_19.9 //",
    "K10bsu022_u:5624": " akṣaṇāḥ pithitāḥ sarve durgatiścopaśoṣitā /",
    "K10bsu022_u:5625": " sukhitāḥ sarvasattvāśca divyasaukhyasamarpitāḥ // Lal_19.10 //",
    "K10bsu022_u:5626": " cakṣuśrotravihīnāśca ye cānye vikalendriyāḥ /",
    "K10bsu022_u:5627": " sarvendriyaiḥ susaṃpūrṇā jātāḥ sarvāṅgaśobhanāḥ // Lal_19.11 //",
    "K10bsu022_u:5628": " rāgadveṣādibhiḥ kleśaiḥ sattvā bādhyanta ye sadā /",
    "K10bsu022_u:5629": " śāntakleśāstadā sarve jātāḥ sukhasamarpitāḥ // Lal_19.12 //",
    "K10bsu022_u:5630": " unmattāḥ smṛtimantaśca daridrā dhaninastathā /",
    "K10bsu022_u:5631": " vyādhitā roganirmuktā muktā bandhanabaddhakāḥ // Lal_19.13 //",
    "K10bsu022_u:5632": " na khilaṃ na ca mātsaryaṃ vyāpādo na ca vigrahaḥ /",
    "K10bsu022_u:5633": " anyonyaṃ saṃprakurvanti maitracittāḥ sthitāstadā // Lal_19.14 //",
    "K10bsu022_u:5634": " mātuḥ pituścaikaputre yathā prema pravartate /",
    "K10bsu022_u:5635": " tathānyonyena sattvānāṃ putraprema tadābhavat // Lal_19.15 //",
    "K10bsu022_u:5636": " bodhisattvaprabhājālaiḥ sphuṭāḥ kṣetrā hyacintiyāḥ /",
    "K10bsu022_u:5637": " gaṅgāvālikasaṃkhyātāḥ samantādvai diśo daśaḥ // Lal_19.16 //",
    "K10bsu022_u:5638": " na bhūyaścakravālāśca dṛśyante kālaparvatāḥ /",
    "K10bsu022_u:5639": " sarve te vipulāḥ kṣetrāḥ dṛśyantyekaṃ yathā tathā // Lal_19.17 //",
    "K10bsu022_u:5640": " pāṇitalaprakāśāśca dṛśyante sarvaratnikāḥ /",
    "K10bsu022_u:5641": " bodhisattvasya pūjārthaṃ sarvakṣetrā alaṃkṛtāḥ // Lal_19.18 //",
    "K10bsu022_u:5642": " (Vaidya 204)",
    "K10bsu022_u:5643": " devāśca ṣoḍaśa tathā bodhimaṇḍopacārakāḥ /",
    "K10bsu022_u:5644": " alaṃcakrurbodhimaṇḍaṃ aśītiryojanāvṛtam // Lal_19.19 //",
    "K10bsu022_u:5645": " ye ca kecinmahāvyūhāḥ kṣetrakoṭīṣvanantakāḥ /",
    "K10bsu022_u:5646": " te sarve tatra dṛśyante bodhisattvasya tejasā // Lal_19.20 //",
    "K10bsu022_u:5647": " devā nāgāstathā yakṣāḥ kinnarāśca mahoragāḥ /",
    "K10bsu022_u:5648": " svāni svāni vimānāni śmaśānānīva menire // Lal_19.21 //",
    "K10bsu022_u:5649": " tān vyūhān saṃnirīkṣyeha vismitāḥ suramānuṣāḥ /",
    "K10bsu022_u:5650": " sādhuḥ puṇyasya nisyandaḥ saṃpadyasyeyamīdṛśī // Lal_19.22 //",
    "K10bsu022_u:5651": " karoti naiva codyogaṃ kāyavāṅbhanasā tathā /",
    "K10bsu022_u:5652": " sarvārthāścāsya sidhyanti ye 'bhipretā manorathāḥ // Lal_19.23 //",
    "K10bsu022_u:5653": " abhiprāyā yathānyeṣāṃ pūritāścaratā purā /",
    "K10bsu022_u:5654": " vipākāḥ karmaṇastasya saṃpadyāteyamīdṛśī // Lal_19.24 //",
    "K10bsu022_u:5655": " alaṃkṛto bodhimaṇḍaścaturbhirbodhidevataiḥ /",
    "K10bsu022_u:5656": " pārijāto divi yathā tasmādapi viśiṣyate // Lal_19.25 //",
    "K10bsu022_u:5657": " guṇāḥ śakyā na te vācā sarve saṃparikīrtitum /",
    "K10bsu022_u:5658": " ye vyūhā bodhimaṇḍasya devatairabhisaṃskṛtāḥ // Lal_19.26 //",
    "K10bsu022_u:5659": " iti hi bhikṣavastayā bodhisattvasya kāyapramuktayā prabhayā kālikasya nāgarājasya",
    "K10bsu022_u:5660": " bhavanamavabhāsitamabhūt viśuddhayā vimalayā kāyacittaprahlādaudvilyajananyā sarvakleśāpakarṣiṇyā",
    "K10bsu022_u:5661": " sarvasattvasukhaprītiprasādaprāmodyajananyā /",
    "K10bsu022_u:5662": " dṛṣṭvā ca punaḥ kāliko nāgarājastasyāṃ velāyāṃ svasya parivārasya purataḥ sthitvemā gāthā abhāṣat -",
    "K10bsu022_u:5663": " krakuchande yatha ābha dṛṣṭa rucirā dṛṣṭā ca kanakāhvaye",
    "K10bsu022_u:5664": " yadvatkāśyapi dharmarājamanaghe dṛṣṭā prabhā nirmalā /",
    "K10bsu022_u:5665": " niḥsaṃśayaṃ varalakṣaṇo hitakaro utpanna jñānaprabho",
    "K10bsu022_u:5666": " yenedaṃ bhavanaṃ virocati hi me svarṇaprabhālaṃkṛtam // Lal_19.27 //",
    "K10bsu022_u:5667": " nāsmiṃ candraraviprabhā suvipulā saṃdṛśyate veśmani",
    "K10bsu022_u:5668": " no cāgnerna maṇerna vidyudamalā no ca prabhā jyotiṣām /",
    "K10bsu022_u:5669": " no vā śakraprabhā na brahmaṇa prabhā no ca prabhā āsurī",
    "K10bsu022_u:5670": " ekāntaṃ tamasākulaṃ mama gṛhaṃ prāgduṣkṛtaiḥ karmabhiḥ // Lal_19.28 //",
    "K10bsu022_u:5671": " (Vaidya 205)",
    "K10bsu022_u:5672": " adyedaṃ bhavanaṃ virājati śubhaṃ madhye raviṃdīptivat",
    "K10bsu022_u:5673": " cittaṃ prīti janeti kāyu sukhito gātrādbhutā śītalā /",
    "K10bsu022_u:5674": " taptā vālika yā śarīri nipatī jātā sa me śītalā",
    "K10bsu022_u:5675": " suvyaktaṃ bahukalpakoṭicarito bodhidramaṃ gacchati // Lal_19.29 //",
    "K10bsu022_u:5676": " śīghraṃ gṛhṇata nāgapuṣpa rucirā vastrāṃ sugandhāṃ śubhāṃ",
    "K10bsu022_u:5677": " muktāhārapinaddhatāṃśca valayāṃścūrṇāni dhūpottamā /",
    "K10bsu022_u:5678": " saṃgītiṃ prakṛrudhva vādya vividhā bherīmṛdaṅgaiḥ śubhaiḥ",
    "K10bsu022_u:5679": " hantā gacchatha pūjanā hitakaraṃ pūjārha sarve jage // Lal_19.30 //",
    "K10bsu022_u:5680": " so 'bhyutthāya ca nāgakanyasahitaścaturo diśaḥ prekṣate",
    "K10bsu022_u:5681": " adrākṣīdatha meruparvatanibhaṃ svālaṃkṛtaṃ tejasā /",
    "K10bsu022_u:5682": " devairdānavakoṭibhiḥ parivṛtaṃ brahmendrayakṣaistathā",
    "K10bsu022_u:5683": " pūjāṃ tasya karonti hṛṣṭamanaso darśenti mārgo hyayam // Lal_19.31 //",
    "K10bsu022_u:5684": " saṃhṛṣṭaḥ sa hi nāgarāṭ sumuditaścābhyarcya lokottamaṃ",
    "K10bsu022_u:5685": " vanditvā caraṇau ca gauravakṛtastasthau muneragrataḥ /",
    "K10bsu022_u:5686": " nāgākanya udagra hṛṣṭamanasaḥ kurvanti pūjāṃ muneḥ",
    "K10bsu022_u:5687": " puṣpaṃ gandhavilepanā ca kṣipiṣustūryāṇi nirnādayan // Lal_19.32 //",
    "K10bsu022_u:5688": " kṛtvā cāñjali nāgarāṭ sumuditastuṣṭāva tathyairguṇaiḥ",
    "K10bsu022_u:5689": " sādhurdarśitu pūrṇacandravadane lokottame nāyake /",
    "K10bsu022_u:5690": " yatha me dṛṣṭa nimitta pūrvaṛṣiṇāṃ paśyāmi tāneva te",
    "K10bsu022_u:5691": " adya tvaṃ vinihatya mārabalavāniṣṭaṃ padaṃ lapsyase // Lal_19.33 //",
    "K10bsu022_u:5692": " yasyārthe damadānasaṃyama pure sarvā ti tyāgī abhūt",
    "K10bsu022_u:5693": " yasyārthe damaśīlamaitrakaruṇākṣāntibalaṃ bhāvitam /",
    "K10bsu022_u:5694": " yasyārthe damavīryadhyānanirataḥ prajñāpradīpaḥ kṛtaḥ",
    "K10bsu022_u:5695": " saiṣā te paripūrṇa sarva praṇidhī adyā jino bheṣyase // Lal_19.34 //",
    "K10bsu022_u:5696": " yadvadvṛkṣa sapatrapuṣpa saphalā bodhidrumaṃ saṃnatāḥ",
    "K10bsu022_u:5697": " yadvatkumbhasahasra pūrṇasalilā kurvanti prādakṣiṇam /",
    "K10bsu022_u:5698": " yadvaccāpsaragaṇāśca saṃpramuditā snigdhaṃ rutaṃ kurvate",
    "K10bsu022_u:5699": " haṃsā kroñcagaṇā yathā ca gagane gacchanti līlānvitaṃ",
    "K10bsu022_u:5700": " kurvante sumanāḥ pradakṣiṇamṛṣiṃ bhāvi tvamadyārhavān // Lal_19.35 //",
    "K10bsu022_u:5701": " (Vaidya 206)",
    "K10bsu022_u:5702": " yatha vā kāñcanavarṇa ābha rucirā kṣatrāśatā gacchate",
    "K10bsu022_u:5703": " śāntāścāpi yathā apāya nikhilā duḥkhairvimuktā prajāḥ /",
    "K10bsu022_u:5704": " yadvadvṛṣṭita candrasūryabhavanā vāyurmṛdurvāyate",
    "K10bsu022_u:5705": " adyā bheṣyasi sārthavāhu tribhave jātījarāmocako // Lal_19.36 //",
    "K10bsu022_u:5706": " yadvatkāmaratī vihāya ca surāstvatpūjane 'bhyāgatāḥ",
    "K10bsu022_u:5707": " brahmā brahmapurohitāśca amarā utsṛjya dhyānaṃ sukham /",
    "K10bsu022_u:5708": " ye kecittribhave tathaiva ca pure sarve ihābhyāgatāḥ",
    "K10bsu022_u:5709": " adyā bheṣyasi vaidyarāju tribhave jāṭījaramocako // Lal_19.37 //",
    "K10bsu022_u:5710": " mārgaścāpi yathā viśodhitu surairyenādya tvaṃ gacchase",
    "K10bsu022_u:5711": " etenāgatu krakucchandu bhagavān kanakāhvayaḥ kāśyapaḥ /",
    "K10bsu022_u:5712": " yatha vā padma viśuddha nirmala śubhā bhittvā mahīmudgatāḥ",
    "K10bsu022_u:5713": " yasmiṃ nikṣipase kramānatibalāṃ bhāvi tvamadyārhavān // Lal_19.38 //",
    "K10bsu022_u:5714": " mārāḥ koṭisahasra nekanayutā gaṅgā yathā vālikāḥ",
    "K10bsu022_u:5715": " te tubhyaṃ na samartha bodhiviṭapāccāletu kampetu vā /",
    "K10bsu022_u:5716": " yajñā naikavidhāḥ sahasranayutā gaṅgā yathā vālikāḥ",
    "K10bsu022_u:5717": " yaṣṭāste caratā hitāya jagatasteneha vibhrājase // Lal_19.39 //",
    "K10bsu022_u:5718": " nakṣatrā saśaśī satārakaravī bhūmau patedambarāt",
    "K10bsu022_u:5719": " svasthānācca calenmahāgirivaraḥ śuṣyedatho sāgaraḥ /",
    "K10bsu022_u:5720": " caturo dhātava kaści vijñapuruṣo darśeya ekaikaśaḥ",
    "K10bsu022_u:5721": " naiva tvaṃ drumarājamūlupagato aprāpya bodhyutthihet // Lal_19.40 //",
    "K10bsu022_u:5722": " lābhā mahya sulabdha vṛddhi vipulā dṛṣṭo 'si yatsārathe",
    "K10bsu022_u:5723": " pūjā caiva kṛtā guṇāśca kathitā bodhāya cotsāhitaḥ /",
    "K10bsu022_u:5724": " sarvā nāgavadhū ahaṃ ca sasutā mucyemito yonitaḥ",
    "K10bsu022_u:5725": " tvaṃ yāsī yatha mattavāraṇagate gacchema evaṃ vayam // Lal_19.41 //",
    "K10bsu022_u:5726": " iti //",
    "K10bsu022_u:5727": " iti hi bhikṣavaḥ kālikasya nāgarājasyāgramahiṣī suvarṇaprabhāsā nāma,",
    "K10bsu022_u:5728": " sā saṃbahulābhirnāgakanyābhiḥ parivṛtā puraskṛtā nānāratnachatraparigṛhītābhiḥ nānādūṣyaparigṛhītābhirnānāmuktāhāraparigṛhītābhiḥ",
    "K10bsu022_u:5729": " nānāmaṇiratnaparigṛhītābhiḥ divyamānuṣyakamālyavilepanaguṇṭhaparigṛhītābhiḥ nānāgandhaghaṭikāparigṛhītābhiḥ",
    "K10bsu022_u:5730": " nānātūryasaṃgītisaṃpravāditairnānāratnapuṣpavarṣairbodhisattvaṃ gacchantamabhyavakiranti sma //",
    "K10bsu022_u:5731": " (Vaidya 207)",
    "K10bsu022_u:5732": " ābhiśca gāthābhistuṣṭuvuḥ -",
    "K10bsu022_u:5733": " abhrāntā atrastā abhīrū achambhī alīnā adīnā prahṛṣṭā dudharṣā /",
    "K10bsu022_u:5734": " araktā aduṣṭā amūḍhā alubdhā viraktā vimuktā namaste maharṣe // Lal_19.42 //",
    "K10bsu022_u:5735": " bhiṣaṅkā viśalyā vineyā vineṣī suvaidyā jagasyā dukhebhyaḥ pramocī /",
    "K10bsu022_u:5736": " alenā atrāṇā ahīnā viditvā bhavā lenu trāṇo trilokesmi jātaḥ // Lal_19.43 //",
    "K10bsu022_u:5737": " prasannā prahṛṣṭā yathā devasaṃghāḥ pravarṣī nabhasthā mahatpuṣpavarṣam /",
    "K10bsu022_u:5738": " mahācailakṣepaṃ karontī yatheme jino bheṣyase 'dyā kuruṣva praharṣam // Lal_19.44 //",
    "K10bsu022_u:5739": " upehi drumendraṃ niṣīdā achambhī jinā mārasenāṃ dhuna kleśajālam /",
    "K10bsu022_u:5740": " vibuddhya praśāntāṃ varāmagrabodhiṃ yathā paurvakaistairvibuddhā jinendraiḥ // Lal_19.45 //",
    "K10bsu022_u:5741": " tvayā yasya arthe bahūkalpakoṭyaḥ kṛtā duṣkarāṇī jaganmocanārtham /",
    "K10bsu022_u:5742": " prapūrṇā ti āśā ayaṃ prāptu kālo upehi drumendraṃ spṛśasvāgrabodhim // Lal_19.46 //",
    "K10bsu022_u:5743": " iti //",
    "K10bsu022_u:5744": " atha khalu bhikṣavo bodhisattvasyaitadabhavat - kutra niṣaṇṇaistaiḥ pūrvakaistathāgatairanuttarā samyaksaṃbodhirabhisaṃbuddhā iti /",
    "K10bsu022_u:5745": " tato 'syaitadabhūt - tṛṇasaṃstare niṣaṇṇairiti //",
    "K10bsu022_u:5746": " atha khalvantarīkṣagatāni śuddhāvāsakāyikadevaśatasahasrāṇi bodhisattvasya cetobhireva cetaḥparivitarkamājñāyaivaṃ vāco bhāṣante sma - evametat satpuruṣa, evametat /",
    "K10bsu022_u:5747": " tṛṇasaṃstare satpuruṣa niṣadya taiḥ pūrvakaistathāgatairanuttarā samyaksaṃbodhirabhisaṃbuddhā iti //",
    "K10bsu022_u:5748": " adrākṣītkhalvapi bhikṣavo bodhisattvo mārgasya dakṣiṇe pārśve svastikaṃ yāvasikam tṛṇāni lūnāti sma nīlāni mṛdukāni sukumārāṇi ramaṇīyāni kuṇḍalajātāni pradakṣiṇāvartāni /",
    "K10bsu022_u:5749": " mayūragrīvasaṃnibhāni kācilindikasukhasaṃsparśāni sugandhīni varṇavanti manoramāṇi /",
    "K10bsu022_u:5750": " dṛṣṭvā ca (Vaidya 208)",
    "K10bsu022_u:5751": " punarbodhisattvo mārgādapakramya yena svastiko yāvasikastenopasaṃkrāmat /",
    "K10bsu022_u:5752": " upasaṃkramya svastikaṃ yāvasikaṃ madhurayā vācā samālapati sma /",
    "K10bsu022_u:5753": " yāsau vāgājñāpanī vijñāpanī vispaṣṭā anekalokaikavarṇasukhā valguḥ śravaṇīyā snigdhā",
    "K10bsu022_u:5754": " smaraṇīyā codanī toṣaṇī premaṇī akarkaśā agadgadā aparuṣā acapalā ślakṣṇā madhurā",
    "K10bsu022_u:5755": " karṇasukhā kāyacittodbilyakaraṇī rāgadoṣamohakalikaluṣavinodanī kalaviṅkarutasvarā",
    "K10bsu022_u:5756": " kuṇālajīvaṃjīvakābhinaditaghoṣā dundubhisaṃgītirutaravitanirghoṣavatī anapahatā satyā",
    "K10bsu022_u:5757": " acchā bhūtā brahmasvarutaravitanirghoṣā samudrasvaraveganibhā śailasaṃghaṭṭanavatī",
    "K10bsu022_u:5758": " devendrāsurendrābhiṣṭutā gambhīrā duravagāhā namucibalābalakaraṇī parapravādamathanī",
    "K10bsu022_u:5759": " siṃhasvaravegā hayagajagarjitaghoṣā nāganirnādanī meghastanitābhigarjitasvarā daśadiksarvabuddhakṣetraspharaṇī",
    "K10bsu022_u:5760": " vineyasattvasaṃcodanī adrutā anupahatā avilambitā sahitā yuktā kālavādinī samayānatikramaṇī",
    "K10bsu022_u:5761": " dharmaśatasahasrasugrathitā saumyā asaktā adhiṣṭhitapratibhānā ekarutā sarvarutaracanī",
    "K10bsu022_u:5762": " sarvābhiprāyajñāpanī sarvasukhasaṃjananī mokṣapathasaṃdarśikā mārgasaṃbhāravādinī",
    "K10bsu022_u:5763": " parṣadanatikramaṇī sarvaparṣatsaṃtoṣaṇī sarvabuddhabhāṣitānukūlā /",
    "K10bsu022_u:5764": " īdṛśyā vācā bodhisattvaḥ svastikaṃ yāvasikaṃ gāthābhirabhyabhāṣata -",
    "K10bsu022_u:5765": " tṛṇu dehi mi svastika śīghraṃ adya mamārthu tṛṇaiḥ sumahāntaḥ /",
    "K10bsu022_u:5766": " sabalaṃ namuciṃ nihanitvā bodhimanuttaraśānti spṛśiṣye // Lal_19.47 //",
    "K10bsu022_u:5767": " yasya kṛte mayi kalpasahasrā dānu damo 'pi ca saṃyama tyāgo /",
    "K10bsu022_u:5768": " śīlavrataṃ ca tapaśca sucīrṇā tasya mi niṣpadi bheṣyati adya // Lal_19.48 //",
    "K10bsu022_u:5769": " kṣāntibalaṃ tatha vīryabalaṃ ca dhyānabalaṃ tatha jñānabalaṃ ca /",
    "K10bsu022_u:5770": " puṇyaabhijñavimokṣabalaṃ ca tasya mi niṣpadi bheṣyati adya // Lal_19.49 //",
    "K10bsu022_u:5771": " prajñabalaṃ ca upāyabalaṃ ca ṛddhima saṃgatamaitrabalaṃ ca /",
    "K10bsu022_u:5772": " pratisaṃvidaparisatyabalaṃ ca teṣa mi niṣpadi bheṣyati adya // Lal_19.50 //",
    "K10bsu022_u:5773": " (Vaidya 209)",
    "K10bsu022_u:5774": " puṇyabalaṃ ca tavāpi anantaṃ yanmama dāsyasi adya tṛṇāni /",
    "K10bsu022_u:5775": " na hyaparaṃ tava etu nimittaṃ tvaṃ pi anuttaru bheṣyasi śāstā // Lal_19.51 //",
    "K10bsu022_u:5776": " śrutvā svastiku vāca nāyake suruciramadhurāṃ",
    "K10bsu022_u:5777": " tuṣṭo āttamanāśca harṣitaḥ pramuditamanasaḥ /",
    "K10bsu022_u:5778": " gṛhṇītvā tṛṇamuṣṭi sparśanavatī mṛdutaruṇaśubhāṃ",
    "K10bsu022_u:5779": " purataḥ sthitvana vāca bhāṣate pramuditahṛdayaḥ // Lal_19.52 //",
    "K10bsu022_u:5780": " yadi tāva ṇṛkebhi labhyate padavaramamṛtaṃ",
    "K10bsu022_u:5781": " bodhī uttama śānta durdṛśā purimajinapathaḥ /",
    "K10bsu022_u:5782": " tiṣṭhatu tāva mahāguṇodadhe aparimitayaśā",
    "K10bsu022_u:5783": " ahameva prathame nu budhyami padavaramṛtam // Lal_19.53 //",
    "K10bsu022_u:5784": " naiṣā svastika bodhi labhyate tṛṇavaraśayanaiḥ",
    "K10bsu022_u:5785": " acaritvā bahukalpa duṣkarī vratatapa vividhā /",
    "K10bsu022_u:5786": " prajñāpuṇyaupāyaudgato yada bhavi matimāṃ",
    "K10bsu022_u:5787": " tada paścājjina vyākaronti munayo bhaviṣyasi virajaḥ // Lal_19.54 //",
    "K10bsu022_u:5788": " yadi bodhi iya śakyu svastikā parajani dadituṃ",
    "K10bsu022_u:5789": " piṇḍīkṛtya dadeya prāṇināṃ ma bhavatu vimatiḥ /",
    "K10bsu022_u:5790": " yada bodhī maya prāpta jānasī vibhajami amṛtaṃ",
    "K10bsu022_u:5791": " āgatvā śṛṇu dharmayukta tvaṃ bhaviṣyasi virajaḥ // Lal_19.55 //",
    "K10bsu022_u:5792": " gṛhṇītvā tṛṇamuṣṭi nāyakaḥ paramasumṛdukāṃ",
    "K10bsu022_u:5793": " siṃhāhaṃsagatiśca prasthitaḥ pracalita dharaṇī /",
    "K10bsu022_u:5794": " devā nāgagaṇāḥ kṛtāñjalī pramuditamanasaḥ",
    "K10bsu022_u:5795": " adyā mārabalaṃ nihatyayaṃ spṛśiṣyati amṛtam // Lal_19.56 //",
    "K10bsu022_u:5796": " iti hi bhikṣavo bodhisattvasya bodhivṛkṣamupasaṃkrāmato 'śītibodhivṛkṣasahasrāṇi",
    "K10bsu022_u:5797": " devaputraiśca bodhisattvaiśca maṇḍitānyabhūvan - iha niṣadya bodhisattvo bodhiṃ prāpsyatyabhisaṃbhotsyata iti /",
    "K10bsu022_u:5798": " santi tatra kecidbodhivṛkṣāḥ puṣpamayā yojanaśatasahasrodviddhāḥ /",
    "K10bsu022_u:5799": " kecid bodhivṛkṣā (Vaidya 210)",
    "K10bsu022_u:5800": " gandhamayā dviyojanaśatasahasrodviddhāḥ /",
    "K10bsu022_u:5801": " kecidbodhivṛkṣāścandanamayāstriyojanaśatasahasrodviddhāḥ /",
    "K10bsu022_u:5802": " kecidbodhivṛkṣā vastramayāḥ pañcayojanaśatasahasrāṇyuccaistvena /",
    "K10bsu022_u:5803": " kecidbodhivṛkṣā ratnamayā daśayojanaśatasahasrāṇyuccaistvena /",
    "K10bsu022_u:5804": " kecidbodhivṛkṣāḥ sarvaratnamayā daśayojanakoṭinayutaśatasahasrāṇyuccaistvena /",
    "K10bsu022_u:5805": " kecidbodhivṛkṣā ratnamayāḥ koṭinayutaśatasahasramudviddhāḥ /",
    "K10bsu022_u:5806": " sarveṣu teṣu bodhivṛkṣamūleṣu yathānurūpāṇi siṃhāsanāni prajñaptānyabhūvan nānādivyadūṣyasaṃstṛtāni /",
    "K10bsu022_u:5807": " kvacidbodhivṛkṣe padmāsanaṃ prajñaptamabhūt,",
    "K10bsu022_u:5808": " kvacidgandhāsanam,",
    "K10bsu022_u:5809": " kvacinnānāvidharatnāsanam /",
    "K10bsu022_u:5810": " bodhisattvaśca lalitavyūhaṃ nāma samādhiṃ samāpadyate sma /",
    "K10bsu022_u:5811": " samanantarasamāpannasya ca bodhisattvasyemaṃ lalitavyūhaṃ nāma bodhisattvasamādhim,",
    "K10bsu022_u:5812": " atha tatkṣaṇameva bodhisattvaḥ sarveṣu ca teṣu bodhivṛkṣamūleṣu siṃhāsane saṃniṣaṇṇaḥ saṃdṛśyate sma lakṣaṇānuvyañjanasamalaṃkṛtena kāyena /",
    "K10bsu022_u:5813": " ekaikaśca bodhisattvo devaputraiścaivaṃ saṃjānīte sma - mamaiva siṃhāsane bodhisattvo niṣaṇṇo nānyeṣāmiti /",
    "K10bsu022_u:5814": " yathā ca te saṃjānate sma - tathāsyaiva lalitavyūhasya bodhisattvasamādheranubhāvena",
    "K10bsu022_u:5815": " sarvanirayatiryagyoniyamalokikāḥ sarve devamanuṣyāśca sarve gatyupapannāḥ sarvasattvā",
    "K10bsu022_u:5816": " bodhisattvaṃ paśyanti sma bodhivṛkṣamūle siṃhāsane niṣaṇṇam //",
    "K10bsu022_u:5817": " atha ca punarhīnādhimuktikānāṃ sattvānāṃ matiparitoṣaṇārthaṃ bodhisattvastṛṇamuṣṭimādāya yena bodhivṛkṣastenopasaṃkrāmat /",
    "K10bsu022_u:5818": " upasaṃkramya bodhivṛkṣaṃ saptakṛtvaḥ pradakṣiṇīkṛtya svayamevābhyantarāgraṃ bahirmūlaṃ",
    "K10bsu022_u:5819": " samantabhadraṃ tṛṇasaṃstaraṇaṃ saṃstīrya",
    "K10bsu022_u:5820": " siṃhavacchūravadbalavaddṛḍhavīryavatsthāmavannāgavadaiśvaryavatsvayaṃbhūvajjñānivadanuttaravadviśeṣavadabhyudratavadyaśovatkīrtivaddānavacchīlavatkṣāntivadvīryavaddhyānavatprajñāvajjñānavatpuṇyavannihatamārapratyarthikavatsaṃbhāravatparyaṅkamābhujya",
    "K10bsu022_u:5821": " tasmiṃstṛṇasaṃstare nyaṣīdat prāṅmukha ṛjukāyaṃ praṇidhāya abhimukhāṃ smṛtimupasthāpya /",
    "K10bsu022_u:5822": " īdṛśaṃ ca dṛḍhaṃ samādānamakarot -",
    "K10bsu022_u:5823": " ihāsane śuṣyatu me śarīraṃ tvagasthimāṃsaṃ pralayaṃ ca yātu /",
    "K10bsu022_u:5824": " aprāpya bodhiṃ bahukalpadurlabhāṃ naivāsanātkāyamataścaliṣyate // Lal_19.57 //",
    "K10bsu022_u:5825": " iti //",
    "K10bsu022_u:5826": " // iti śrīlalitavistare bodhimaṇḍagamanaparivarto nāma ekonaviṃśatitamo 'dhyāyaḥ //",
    "K10bsu022_u:5827": " START Parivarta 20",
    "K10bsu022_u:5828": " (Vaidya 211)",
    "K10bsu022_u:5829": " bodhimaṇḍavyūhaparivarto viṃśatitamaḥ /",
    "K10bsu022_u:5830": " iti hi bhikṣavo bodhisattvasya bodhimaṇḍaniṣaṇṇasyaṃ pūrvasyāṃ diśi ṣaṭ kāmāvacarā devāḥ sthitā abhūvan - mā bodhisattvasya kaścidantarāyaṃ kārṣīditi /",
    "K10bsu022_u:5831": " evaṃ dakṣiṇapaścimottarā diśo devaiḥ parigṛhītā abhūvan //",
    "K10bsu022_u:5832": " iti hi bhikṣavo bodhisattvo bodhimaṇḍaniṣaṇṇastasyāṃ velāyāṃ bodhisattvasaṃcodanīṃ nāma raśmiṃ prāmuñcat,",
    "K10bsu022_u:5833": " yayā raśmyā samantāddaśasu dikṣvaprameyāsaṃkhyeyāni dharmadhātuparamāṇyākāśadhātuparyavasānāni sarvabuddhakṣetrāṇyavabhāsitānyabhūvan //",
    "K10bsu022_u:5834": " atha khalu pūrvasyāṃ diśi vimalāyāṃ lokadhātau vimalaprabhāsasya tathāgatasya buddhakṣetrāllalitavyūho",
    "K10bsu022_u:5835": " nāma bodhisattvo mahāsattvastayā prabhayā saṃcoditaḥ san gaṇanāsamatikrāntaiśca bodhisattvaiḥ",
    "K10bsu022_u:5836": " parivṛtaḥ puraskṛto yena bodhimaṇḍo yena ca bodhisattvastenopasaṃkrāmat /",
    "K10bsu022_u:5837": " upasaṃkramya ca tasyāṃ velāyāṃ bodhisattvasya pūjākarmaṇe tathārūpamṛddhyabhisaṃskāramabhisamakarod",
    "K10bsu022_u:5838": " yenaddharyabhisaṃskāreṇābhisaṃskṛtena daśasu dikṣvākāśadhātuparyavasānāni sarvabuddhakṣetrāṇyekaṃ",
    "K10bsu022_u:5839": " maṇḍalamātramādarśayati sma śuddhasya nīlavaiḍūryasya /",
    "K10bsu022_u:5840": " pañcagatyupapannānāṃ sarvasattvānāṃ purato bodhimaṇḍe niṣaṇṇaṃ bodhisattvamupadarśayati sma /",
    "K10bsu022_u:5841": " te ca sattvāḥ parasparamekāṅgulikābhirbodhisattvamupadarśayanti sma - ko 'yamevaṃrūpaḥ sattvo lalitaḥ,",
    "K10bsu022_u:5842": " ko 'yamevaṃrūpaḥ sattvo virājata iti /",
    "K10bsu022_u:5843": " teṣāṃ ca sattvānāṃ purato bodhisattvo bodhisattvānnirmimīte sma /",
    "K10bsu022_u:5844": " tatra te bodhisattvavigrahā imā gāthā abhāṣanta -",
    "K10bsu022_u:5845": " yasyā kiṃcana rāgadoṣakaluṣā sā vāsanā uddhṛtā",
    "K10bsu022_u:5846": " yasyā kāyaprabhākṛtā daśadiśe sarve prabhā niṣprabhāḥ /",
    "K10bsu022_u:5847": " yasyā puṇyasamādhijñānanicayaḥ kalpaughasaṃvardhiṃtaḥ",
    "K10bsu022_u:5848": " so 'yaṃ śākyamunirmahāmunivaraḥ sarvā diśo bhrājate // Lal_20.1 //",
    "K10bsu022_u:5849": " iti //",
    "K10bsu022_u:5850": " atha khalu bhikṣavo dakṣiṇasyāṃ diśi ratnavyūhāyā lokadhāto ratnārciṣastathāgatasya",
    "K10bsu022_u:5851": " buddhakṣetrādratnacchatrakūṭasaṃdarśano nāma bodhisattvo mahāsattvastayā prabhayā",
    "K10bsu022_u:5852": " saṃcoditaḥ san gaṇanāsamatikrāntairbodhisattvaiḥ parivṛtaḥ puraskṛto yena bodhimaṇḍo",
    "K10bsu022_u:5853": " yena ca bodhisattvastenopasaṃkrāmat /",
    "K10bsu022_u:5854": " upasaṃkramya bodhisattvasya pūjākarmaṇe ekaratnachatreṇa taṃ sarvāvantaṃ maṇḍalamātraṃ saṃchādayati sma /",
    "K10bsu022_u:5855": " tatra śakrabrahmalokapālāḥ parasparametadavocan - kasyedaṃ phalam,",
    "K10bsu022_u:5856": " kenāyamevaṃrūpo ratnachatravyūhaḥ saṃdṛśyata iti /",
    "K10bsu022_u:5857": " atha tasmādratnachatrādiyaṃ gāthā niścarati sma -",
    "K10bsu022_u:5858": " yena cchatrasahasrakoṭinayutā gandhāna ratnāna ca",
    "K10bsu022_u:5859": " dattā apratimeṣu maitramanasā tiṣṭhanti ke nirvṛte /",
    "K10bsu022_u:5860": " (Vaidya 212)",
    "K10bsu022_u:5861": " so eṣo varalakṣaṇo hitakaro nārāyaṇasthāmavān",
    "K10bsu022_u:5862": " bodhermūlamupāgato guṇadharastasyaiṣa pūjā kṛtā // Lal_20.2 //",
    "K10bsu022_u:5863": " iti //",
    "K10bsu022_u:5864": " atha khalu paścimāyā diśaścampakavarṇāyā lokadhātoḥ puṣpāvalivanarājikusumitābhijñasya",
    "K10bsu022_u:5865": " tathāgatasya buddhakṣetrādindrajālī nāma bodhisattvo mahāsattvastayā prabhayā saṃcoditaḥ",
    "K10bsu022_u:5866": " san gaṇanāsamatikrāntairbodhisattvaiḥ parivṛtaḥ puraskṛto yena bodhimaṇḍo yena ca",
    "K10bsu022_u:5867": " bodhisattvastenopajagāma /",
    "K10bsu022_u:5868": " upetya ca bodhisattvasya pūjākarmaṇe sarvāvantaṃ maṇḍalamātramekaratnajālena saṃchādayati sma /",
    "K10bsu022_u:5869": " tatra daśasu dikṣu devanāgayakṣagandharvāḥ parasparamevamāhuḥ - kasyāyamevaṃrūpo prabhāvyūha iti /",
    "K10bsu022_u:5870": " atha tasmādratnajālādiyaṃ gāthā niścarati sma -",
    "K10bsu022_u:5871": " ratnākaro ratanaketu ratistriloke ratnottamo ratanakīrti rataḥ sudharme /",
    "K10bsu022_u:5872": " ratnāni trīṇi na ca chetsyati vīryaprāptaḥ so bodhi prāpsyati varāmiya tasya pūjā // Lal_20.3 //",
    "K10bsu022_u:5873": " iti //",
    "K10bsu022_u:5874": " atha khalūttarasyāṃ diśi sūryāvartāyā lokadhātoścandrasūryajihmīkaraprabhasya tathāgatasya",
    "K10bsu022_u:5875": " buddhakṣetrādvyūharājo nāma bodhisattvo mahāsattvastayā prabhayā saṃcoditaḥ san gaṇanāsamatikrāntairbodhisattvaiḥ",
    "K10bsu022_u:5876": " parivṛtaḥ puraskṛtaḥ yena bodhimaṇḍo yena ca bodhisattvastenopasaṃkrāmat /",
    "K10bsu022_u:5877": " upasaṃkramya bodhisattvasya pūjākarmaṇe yāvanto daśasu dikṣu sarvalokadhātuṣu buddhakṣetraguṇavyūhāstān sarvāṃstasmin maṇḍalamātre saṃdarśayati sma /",
    "K10bsu022_u:5878": " tatra kecidbodhisattvā evamāhuḥ - kasyema evaṃrūpā vyūhāḥ?",
    "K10bsu022_u:5879": " atha tebhyaḥ sarvavyūhebhya iyaṃ gāthā niścarati sma -",
    "K10bsu022_u:5880": " kāyo yena viśodhitaḥ subahuśaḥ puṇyena jñānena ca",
    "K10bsu022_u:5881": " yenā vāca viśodhitā vratatapaiḥ satyena dharmeṇa ca /",
    "K10bsu022_u:5882": " cittaṃ yena viśodhitaṃ hiridhṛtī kāruṇyamaitryā tathā",
    "K10bsu022_u:5883": " so eṣo drumarājamūlupagataḥ śākyarṣabhaḥ pūjyate // Lal_20.4 //",
    "K10bsu022_u:5884": " iti //",
    "K10bsu022_u:5885": " atha khalu pūrvadakṣiṇasyā diśo guṇākarāyā lokadhātorguṇarājaprabhāsasya tathāgatasya",
    "K10bsu022_u:5886": " buddhakṣetrādruṇamatirnāma bodhisattvo mahāsattvastayā prabhayā saṃcoditaḥ san gaṇanāsamatikrāntairbodhisattvaiḥ",
    "K10bsu022_u:5887": " parivṛtaḥ puraskṛto yena bodhimaṇḍo yena ca bodhisattvastenopasaṃkrāmat /",
    "K10bsu022_u:5888": " upasaṃkramya bodhisattvasya pūjākarmaṇe sarvaguṇavyūhaṃ kūṭāgāraṃ tasmin maṇḍalamātre 'bhinirmimīte sma /",
    "K10bsu022_u:5889": " tasya te parivārā evamāhuḥ - kasyāyamevaṃrūpaḥ kūṭāgāravyūhaḥ?",
    "K10bsu022_u:5890": " tataśca kūṭāgārādiyaṃ gāthā niścarati sma -",
    "K10bsu022_u:5891": " yasya guṇaiḥ satataṃ guṇagandhikā bhonti surāsura yakṣa mahoragāḥ /",
    "K10bsu022_u:5892": " (Vaidya 213)",
    "K10bsu022_u:5893": " so guṇavān guṇarājakulodito bodhiviṭape upaviṣṭu guṇodadhiḥ // Lal_20.5 //",
    "K10bsu022_u:5894": " iti //",
    "K10bsu022_u:5895": " atha khalu dakṣiṇapaścimāyā diśo ratnasaṃbhavāyā lokadhāto ratnayaṣṭestathāgatasya",
    "K10bsu022_u:5896": " buddhakṣetrādratnasaṃbhavo nāma bodhisattvo mahāsattvastayā prabhayā saṃcoditaḥ san",
    "K10bsu022_u:5897": " gaṇanāsamatikrāntairbodhisattvaiḥ parivṛtaḥ puraskṛto yena bodhimaṇḍo yena ca bodhisattvastenopasaṃkrāmat /",
    "K10bsu022_u:5898": " upasaṃkramya bodhisattvasya pūjākarmaṇe aprameyāsaṃkhyeyān ratnavyomakāṃstasminmaṇḍalamātre 'bhinirmimīte sma /",
    "K10bsu022_u:5899": " tebhyaśca ratnavyomakebhya iyaṃ gāthā niścacāra -",
    "K10bsu022_u:5900": " tyaktā yena sasāgarā vasumatī ratnānyatho 'nekaśaḥ",
    "K10bsu022_u:5901": " prāsādāśca gavākṣaharmikavarā yugyāni yānāni ca /",
    "K10bsu022_u:5902": " vyomālaṃkṛta puṣpadāma rucirā udyāna kūpā sabhā",
    "K10bsu022_u:5903": " hastā pāda śirottamāṅganayanāḥ so bodhimaṇḍe sthitaḥ // Lal_20.6 //",
    "K10bsu022_u:5904": " iti //",
    "K10bsu022_u:5905": " atha khalu paścimottarasyā diśo meghavatyā lokadhātormegharājasya tathāgatasya buddhakṣetrānmeghakūṭābhigarjitasvaro",
    "K10bsu022_u:5906": " nāma bodhisattvo mahāsattvastayā prabhayā saṃcoditaḥ san gaṇanāsamatikrāntairbodhisattvaiḥ",
    "K10bsu022_u:5907": " parivṛtaḥ puraskṛto yena bodhimaṇḍo yena ca bodhisattvastenopasaṃkrāmat /",
    "K10bsu022_u:5908": " upasaṃkramya bodhisattvasya pūjākarmaṇe kālānusāryagurumeghamabhinirmāyoragasāracandanacūrṇavarṣaṃ tasmin maṇḍalamātre 'bhipravarṣati sma /",
    "K10bsu022_u:5909": " tasmācca kālānusārimeghamaṇḍalamātrādiyaṃ gāthā niścarati sma -",
    "K10bsu022_u:5910": " dharmāmegha sphuritva sarvatribhave vidyādhimuktaprabhaḥ",
    "K10bsu022_u:5911": " saddharmaṃ ca virāga varṣiṃ amṛtaṃ nirvāṇasaṃprāpakam /",
    "K10bsu022_u:5912": " sarvā rāgakileśabandhanalatā so vāsanā chetsyati",
    "K10bsu022_u:5913": " dhyānarddhībalaindriyaiḥ kusumitaḥ śraddhākaraṃ dāsyate // Lal_20.7 //",
    "K10bsu022_u:5914": " iti //",
    "K10bsu022_u:5915": " atha khalūttarapūrvasyā diśo hemajālapratichannāyā lokadhāto ratnacchatrābhyudgatāvabhāsasya",
    "K10bsu022_u:5916": " tathāgatasya buddhakṣetrāddhemajālālaṃkṛto nāma bodhisattvo mahāsattvastayāprabhayā",
    "K10bsu022_u:5917": " saṃcoditaḥ san gaṇanāsamatikrāntairbodhisattvaiḥ parivṛtaḥ puraskṛto yena bodhimaṇḍo",
    "K10bsu022_u:5918": " yena ca bodhisattvastenopasaṃkrāmat /",
    "K10bsu022_u:5919": " upasaṃkramya bodhisattvasya pūjākarmaṇe sarveṣu teṣu kūṭāgāreṣu ratnavyomakeṣu dvātriṃśallakṣaṇasamalaṃkṛtān bodhisattvavigrahānabhinirmimīte sma /",
    "K10bsu022_u:5920": " sarve ca te bodhisattvavigrahā divyamānuṣyakapuṣpadāmaparigṛhītā yena bodhisattvastenābhinatakāyāstāni puṣpadāmānyabhipralambayanti sma /",
    "K10bsu022_u:5921": " te imāṃ gāthāmabhāṣanta -",
    "K10bsu022_u:5922": " yena buddhanayutā stavita pūrva gauraveṇa mahatā janiya śraddhām /",
    "K10bsu022_u:5923": " brahmaghoṣavacanaṃ madhuravāṇiṃ bodhimaṇḍopagataṃ śirasi vande // Lal_20.8 //",
    "K10bsu022_u:5924": " iti //",
    "K10bsu022_u:5925": " (Vaidya 214)",
    "K10bsu022_u:5926": " atha khalvadhastāddiśaḥ samantavilokitāyā lokadhātoḥ samantadarśinastathāgatasya",
    "K10bsu022_u:5927": " buddhakṣetrādratnagarbho nāma bodhisattvo mahāsattvastayā prabhayā saṃcoditaḥ san",
    "K10bsu022_u:5928": " gaṇanāsamatikrāntairbodhisattvaiḥ parivṛtaḥ puraskṛto yena bodhimaṇḍo yena ca bodhisattvastenopasaṃkrāmat /",
    "K10bsu022_u:5929": " upasaṃkramya bodhisattvasya pūjākarmaṇe tasmin vaidūryamayamaṇḍalamātre jāmbūnadasuvarṇapadmānyabhyudgatānyupadarśayati sma /",
    "K10bsu022_u:5930": " teṣāṃ ca padmānāṃ karṇikāsvardhakāyikā nāryo varṇarūpasaṃpannāḥ sarvālaṃkārapratimaṇḍitā upadarśayati sma /",
    "K10bsu022_u:5931": " vāmadakṣiṇe pāṇibhirharṣakaṭakakeyūrasuvarṇasūtramuktāhārādivividhābharaṇaparigṛhītāḥ",
    "K10bsu022_u:5932": " puṣpapaṭṭadāmāni cābhipralambayantyo yena bodhimaṇḍo yena ca bodhisattvastenoparyabhinatakāyāḥ /",
    "K10bsu022_u:5933": " tāścemāṃ gāthāmabhāṣanta -",
    "K10bsu022_u:5934": " yo onamiṣṭa sadā gurūṇāṃ buddhaśrāvakapratyekajinānām /",
    "K10bsu022_u:5935": " nirmāṇasuśīla sadojju praṣṭho tasyā onamathā guṇadharasya // Lal_20.9 //",
    "K10bsu022_u:5936": " iti //",
    "K10bsu022_u:5937": " atha khalūpariṣṭāddiśo varagaganāyā lokadhātorgaṇendrasya tathāgatasya buddhakṣetrādgaganagañjo",
    "K10bsu022_u:5938": " nāma bodhisattvo mahāsattvastayā prabhayā saṃcoditaḥ san gaṇanāsamatikrāntairbodhisattvaiḥ",
    "K10bsu022_u:5939": " parivṛtaḥ puraskṛto yena bodhimaṇḍo yena ca bodhisattvastenopasaṃkrāmat /",
    "K10bsu022_u:5940": " upasaṃkramya bodhisattvasya pūjākarmaṇe gaganatalastha eva yāvanto daśasu dikṣu sarvabuddhakṣetreṣvadṛṣṭāśrutapūrvāḥ",
    "K10bsu022_u:5941": " santi puṣpadhūpagandhamālyavilepanacūrṇacīvaravastrālaṃkārachatradhvajapatākāvaijayantiratn",
    "K10bsu022_u:5942": " - amaṇikanakarajatamuktāhārahayagajarathapattivāhanapuṣpavṛkṣapatrapuṣpaphaladārakadārikā",
    "K10bsu022_u:5943": " devanāgayakṣagandharvāsuragaruḍakinnaramahoragaśakrabrahmalokapālamānuṣyāmānuṣyāṇāṃ",
    "K10bsu022_u:5944": " sarvā gaganatalānmahāntaṃ puṣpavarṣamabhipravarṣanti sma sarvasattvaprītisukhasaṃjananaṃ ca /",
    "K10bsu022_u:5945": " na ca kasyacitsattvasya bhayaṃ cotpīḍāṃ vā karoti sma //",
    "K10bsu022_u:5946": " tatredamucyate -",
    "K10bsu022_u:5947": " peyālameṣa diśatāsu jinaurasā ye saṃpūjituṃ hitakaraṃ anuprāpta bodhim /",
    "K10bsu022_u:5948": " teṣāṃ viyūhakramavikramasukramāṇāṃ opamyamātra niśṛṇotha jinaurasānām // Lal_20.10 //",
    "K10bsu022_u:5949": " ke cāgatā nabhasi megha iva stananto hārā sahasranayutāni pralambayantaḥ /",
    "K10bsu022_u:5950": " ke cāgatā makuṭaratnavilambacūḍāḥ pauṣpaṃ vimāna gagane upadarśayantaḥ // Lal_20.11 //",
    "K10bsu022_u:5951": " (Vaidya 215)",
    "K10bsu022_u:5952": " ke cāgatā dharaṇisiṃha ivā nadantaḥ śūnyānimittapraṇidhīravamuñcamānāḥ /",
    "K10bsu022_u:5953": " ke cāgatā yatha vṛṣā abhinandamānāḥ na ca dṛṣṭapūrva rucirāṇi kṣipanti puṣpāṃ // Lal_20.12 //",
    "K10bsu022_u:5954": " ke cāgatā nabhasi sāra ivā ravanto varṇāsahasra svaki ātmani darśayantaḥ /",
    "K10bsu022_u:5955": " ke cāgatā śaśirivā gagane supūrṇāḥ sugatātmajasya guṇamālamudīrayantaḥ // Lal_20.13 //",
    "K10bsu022_u:5956": " ke cāgatā raviriva prabha muñcamānāḥ sarvāṇi mārabhavanāni karonti jihmā /",
    "K10bsu022_u:5957": " ke cāgatā vimalaketu yathendrayaṣṭyaḥ saṃbhārapuṇyanicitāstahi bodhimaṇḍe // Lal_20.14 //",
    "K10bsu022_u:5958": " kecitkṣipanti gaganānmaṇiratnajālā candrā sucandra tatha bāla virocamānā /",
    "K10bsu022_u:5959": " māndāravā sumanavārṣikacampadāmā saṃbodhisattva drumarājasthite kṣipanti // Lal_20.15 //",
    "K10bsu022_u:5960": " ke cāgatā dharaṇi kampayamāna padbhyāṃ saṃkampitā vasudha prītikarī janasya /",
    "K10bsu022_u:5961": " ke cāgatā grahiya meru karetalebhiḥ utsṛṣṭapuṣpapuṭa saṃsthita antarīkṣe // Lal_20.16 //",
    "K10bsu022_u:5962": " ke cāgatāścaturi sāgara gṛhya mūrdhnā utsṛṣṭa siñci vasudhāṃ varagandhatoyaiḥ /",
    "K10bsu022_u:5963": " ke cāgatā ratanayaṣṭi gṛhītva citraṃ saṃbodhisattvamupadarśaya sthitva dūre // Lal_20.17 //",
    "K10bsu022_u:5964": " ke cāgatā bhaviya brahma praśāntarūpāḥ śāntā praśāntamanasaḥ sthita dhyānadhyāyī /",
    "K10bsu022_u:5965": " romebhi teṣa svaru niścarate manojña maitrīupekṣakaruṇāmuditāpramāṇā // Lal_20.18 //",
    "K10bsu022_u:5966": " ke cāgatā maruta śakra ivā yathaiva devaiḥ sahasranayutaiśca purākṛtāste /",
    "K10bsu022_u:5967": " (Vaidya 216)",
    "K10bsu022_u:5968": " upagamya bodhivaṭu gṛhya kṛtāñjalībhiḥ śakrābhilagna maṇiratna kṣipanti citrā // Lal_20.19 //",
    "K10bsu022_u:5969": " ke cāgatāścatudiśā ca yathaiva pālā gandharvarākṣasaparīvṛta kinnarebhiḥ /",
    "K10bsu022_u:5970": " vidyutsphuṭānta kusumāni pravarṣamāṇāḥ gandharvakinnararūtena stuvanti vīram // Lal_20.20 //",
    "K10bsu022_u:5971": " ke cāgatāḥ kusumitāṃ pragṛhītva vṛkṣān saphalāṃ sapuṣpavaragandha pramuñcamānāṃ /",
    "K10bsu022_u:5972": " jāteṣu teṣu sthita buddha śuddhakāyāḥ avalambamāna pratimaṇḍi kṣipanti puṣpā // Lal_20.21 //",
    "K10bsu022_u:5973": " ke cāgatāḥ kusumitāḥ puḍinī gṛhītvā padmotpalaiḥ kusumitaistatha puṇḍarīkaiḥ /",
    "K10bsu022_u:5974": " dvātriṃśalakṣaṇadharāḥ sthita padmagarbhe staviṣṭa aliptamanasaṃ vidu bodhisattvam // Lal_20.22 //",
    "K10bsu022_u:5975": " ke cāgatā vipulakāya tatheva meru sthitvāntarīkṣa svakamātmanamutsṛjanti /",
    "K10bsu022_u:5976": " utsṛjyamātra bhaviyā navapuṣpadāmāḥ saṃchādayanti trisahasri jinasya kṣetram // Lal_20.23 //",
    "K10bsu022_u:5977": " ke cāgatā ubhayacakṣuṣi kalpadāhaṃ saṃdarśayanta vibhavaṃ tatha saṃbhavaṃ ca /",
    "K10bsu022_u:5978": " teṣāṃ śarīri bahudharmasukhā raṇanti tāṃ śrutva sattvanayutā prajahanti tṛṣṇām // Lal_20.24 //",
    "K10bsu022_u:5979": " ke cāgatā ravitakinnaratulyaghoṣāḥ bimboṣṭhacāruvadanāḥ paripūrṇavaktrāḥ /",
    "K10bsu022_u:5980": " kanyā yathaiva sualaṃkṛta citrahārāḥ prekṣanta yāṃ suragaṇā na labhanti tṛptim // Lal_20.25 //",
    "K10bsu022_u:5981": " ke cāgatā vajirakāya ivā abhedyāḥ heṣṭhā paskandhacaraṇaiḥ pratigrāhyamāṇāḥ /",
    "K10bsu022_u:5982": " (Vaidya 217)",
    "K10bsu022_u:5983": " ke cāgatā ravirivā śaśipūrṇavaktrāḥ jyotsnākarāḥ prabhakarā hatakleśadoṣāḥ // Lal_20.26 //",
    "K10bsu022_u:5984": " ke cāgatā ratanamaṇḍita ratnapāṇī saṃchādayitva bahukṣetrasahasrakoṭyaḥ /",
    "K10bsu022_u:5985": " varṣanti ratnavara puṣpa sugandhagandhā saṃtoṣaṇārthaṃ bahusattvahitaṃ sukhārtham // Lal_20.27 //",
    "K10bsu022_u:5986": " ke cāgatā mahati dhāraṇi ratnakośāḥ romebhi sūtranayutāni prabhāṣamāṇāḥ /",
    "K10bsu022_u:5987": " pratibhānavanta mativanta subuddhivanto mattapramattajanatāṃ pratibodhayantaḥ // Lal_20.28 //",
    "K10bsu022_u:5988": " ke cāgatā grahiya bheri yathaiva meru ākoṭyamānu gagane sumanojñaghoṣām /",
    "K10bsu022_u:5989": " yasyā ravaṃ daśadiśe vraji kṣetrakoṭyā adyāvaboddhumamataṃ anubuddhi śāstā // Lal_20.29 //",
    "K10bsu022_u:5990": " iti //",
    "K10bsu022_u:5991": " // iti śrīlalitavistare bodhimaṇḍavyūhaparivarto nāma viṃśatitamo 'dhyāyaḥ //",
    "K10bsu022_u:5992": " START Parivarta 21",
    "K10bsu022_u:5993": " (Vaidya 218)",
    "K10bsu022_u:5994": " māragharṣaṇaparivarta ekaviṃśaḥ /",
    "K10bsu022_u:5995": " iti hi bhikṣavo bodhisattvaiścema evaṃrūpā vyūhā bodhisattvasya pūjākarmaṇe bodhimaṇḍe 'bhisaṃkṛtā abhūvan /",
    "K10bsu022_u:5996": " svayaṃ ca bodhisattvo yāvanto daśasu dikṣvatītānāgatapratyutpannānāṃ buddhānāṃ bhagavatāṃ",
    "K10bsu022_u:5997": " sarvabuddhakṣetreṣu bodhimaṇḍālaṃkāravyūhāstān sarvāṃstasmin bodhimaṇḍe saṃdarśayati sma //",
    "K10bsu022_u:5998": " atha khalu bhikṣavo bodhimaṇḍaniṣaṇṇasya bodhisattvasyaitadabhavat - iha khalu kāmadhātau māraḥ pāpīyānadhipatirīśvaro vaśavartī /",
    "K10bsu022_u:5999": " naitanmama pratirūpaṃ bhavedyadahaṃ tenāvidito 'nuttarāṃ samyaksaṃbodhimabhisaṃbudhyeyam /",
    "K10bsu022_u:6000": " yannvahaṃ mārasya pāpīyasaḥ saṃcodanaṃ kuryām /",
    "K10bsu022_u:6001": " tasmin vijite sarve kāmāvacarā devādayo nigṛhītā bhaviṣyanti /",
    "K10bsu022_u:6002": " tataśca māraparṣadaḥ pūrvāvaropitakuśalamūlā mārakāyikā devaputrāste mama siṃhavikrīḍitaṃ dṛṣṭvā anuttarāyāṃ samyaksaṃbodhau cittamutpādayiṣyanti",
    "K10bsu022_u:6003": " atha khalu bhikṣavo bodhisattva evamanuvicintya tasyāṃ velāyāṃ bhrūvivarāntarādūrṇākośāt sarvamāramaṇḍalavidhvaṃsanakarīṃ nāmaikāṃ raśmimudasṛjat",
    "K10bsu022_u:6004": " yayā raśmyā sarvasmiṃstrisāhasramahāsāhasralokadhātau sarvamārabhavanānyavabhāsya jihmīkṛtāni saṃprakampitāni cābhūvan /",
    "K10bsu022_u:6005": " sarvaścāyaṃ trisāhasramahāsāhasralokadhāturmahatāvabhāsena sphuṭo 'bhūt /",
    "K10bsu022_u:6006": " tasyāśca prabhāyā māraḥ pāpīyānidamevaṃ rūpaṃ śabdamaśrauṣīt -",
    "K10bsu022_u:6007": " kalpaughacīrṇacarito hyabhiśuddhasattvaḥ śuddhodanasya tanayaḥ pravijahya rājyam /",
    "K10bsu022_u:6008": " so nirgato hitakaro hyamṛtābhilāṣī bodhidrumaṃ hyupagato 'dya kuru prayatnam // Lal_21.1 //",
    "K10bsu022_u:6009": " so tīrṇa ātmana parānapi tārayeyā moceṣyate sa ca parāṃ svayameva muktaḥ /",
    "K10bsu022_u:6010": " āśvāsaprāpta sa parānapi cāśvaseyā nirvāpayiṣyati parāṃ parinirvṛtaśca // Lal_21.2 //",
    "K10bsu022_u:6011": " śūnyāṃ kariṣyati āpāyatrayo 'pyaśeṣāṃ pūrṇāṃ kariṣyati purāṃ suramānuṣāṇām /",
    "K10bsu022_u:6012": " dhyānānabhijña paramaṃ amṛtaṃ sukhaṃ ca dāsyatyasau hitakaro amṛtaṃ spṛśitvā // Lal_21.3 //",
    "K10bsu022_u:6013": " śūnyaṃ kariṣyati puraṃ tava kṛṣṇabandho abalo balo balavihīnu apakṣyapakṣyo /",
    "K10bsu022_u:6014": " (Vaidya 219)",
    "K10bsu022_u:6015": " na jñāsyase kva nu vrajāmi karomi kiṃ vā yada dharmavarṣamabhivarṣi svayaṃ svayaṃbhūḥ // Lal_21.4 //",
    "K10bsu022_u:6016": " iti //",
    "K10bsu022_u:6017": " iti hi bhikṣavo māraḥ pāpīyānābhiḥ saṃcodanābhirgāthābhiḥ saṃcoditaḥ san dvātriṃśadākāraṃ svapnamapaśyat /",
    "K10bsu022_u:6018": " katamad dvātriṃśadākāram?",
    "K10bsu022_u:6019": " tadyathā - tamasākulaṃ ca svabhavanamapaśyat /",
    "K10bsu022_u:6020": " rajasākulaṃ cākīrṇaśarkarakaṭhalyaṃ ca svabhavanamapaśyat /",
    "K10bsu022_u:6021": " bhītatrastodvignaṃ diśo daśa prapalāyamānaṃ cātmānamapaśyat /",
    "K10bsu022_u:6022": " vibhraṣṭamakuṭamapaviddhakuṇḍalaṃ cātmānamapaśyat /",
    "K10bsu022_u:6023": " śuṣkoṣṭhagalatālukaṃ cātmānamapaśyat /",
    "K10bsu022_u:6024": " saṃtaptahṛdayaṃ cātmānamapaśyat /",
    "K10bsu022_u:6025": " śīrṇapatrapuṣpaphalāni codyānānyapaśyat /",
    "K10bsu022_u:6026": " apagatajalāḥ pariśuṣkāśca puṣkariṇīrapaśyat /",
    "K10bsu022_u:6027": " haṃsakroñcamayūrakalaviṅkakuṇālajīvaṃjīvakādīṃśca pakṣigaṇātrchīrṇapakṣānapaśyat /",
    "K10bsu022_u:6028": " bherīśaṅkhamṛdaṅgapaṭahatuṇavavīṇāvallakītāḍasampādīṃśca vādyabhāṇḍāṃśchinnavichinnān bhūmau nipatitānapaśyat /",
    "K10bsu022_u:6029": " priyajanaparivārāśca māramutsṛjya dīnamukhā ekānte gatvā pradhyāyantamapaśyat /",
    "K10bsu022_u:6030": " agramahiṣīṃ ca māriṇīṃ śayanabhraṣṭāṃ dharaṇyāmubhābhyāṃ pāṇibhyāṃ śīrṣamabhipīḍayantīmapaśyat /",
    "K10bsu022_u:6031": " ye ca te māraputrā vīryavattamāśca balavattamāśca tejavattamāśca prajñāvattamāśca taṃ bodhisattvaṃ bodhimaṇḍavarāgragataṃ namasyanta evamapaśyat",
    "K10bsu022_u:6032": " ātmanīyāśca duhitrīrhā tāta hā tāteti krandantyo 'paśyat /",
    "K10bsu022_u:6033": " malinacailagātraṃ cātmānamapaśyat /",
    "K10bsu022_u:6034": " avakīrṇapāṃśuśiraskaṃ ca pāṇḍudurvarṇamojopahṛtaṃ cātmānamapaśyat /",
    "K10bsu022_u:6035": " harmyakūṭāgāragavākṣatoraṇāṃśca rajasāvakīrṇān patato 'paśyat /",
    "K10bsu022_u:6036": " ye cāsya te senāpatayo yakṣarākṣasakumbhāṇḍagandharvādhipatayaḥ,",
    "K10bsu022_u:6037": " tān sarvān hastāñśirasi kṛtvā rodantaḥ krandantaḥ palāyamānāṃścāpaśyat /",
    "K10bsu022_u:6038": " ye ca te kāmāvacareṣu deveṣu devādhipatayaḥ,",
    "K10bsu022_u:6039": " tadyathā - dhṛtarāṣṭravirūḍhakavirūpākṣavaiśravaṇaśakrasuyāmasaṃtuṣitasunirmitavaśavartiprabhṛtayaḥ,",
    "K10bsu022_u:6040": " tān sarvāñśuśruṣamāṇān māraḥ pāpīyān sabodhisattvābhimukhānapaśyat /",
    "K10bsu022_u:6041": " raṇamadhye cāsyāsirvikośo na bhavati sma /",
    "K10bsu022_u:6042": " vikrośantamaśivaṃ cātmānamapaśyat /",
    "K10bsu022_u:6043": " svena ca parivāreṇātmānaṃ parityaktamapaśyat /",
    "K10bsu022_u:6044": " maṅgalapūrṇakumbhāṃśca patitān dvāre 'paśyat /",
    "K10bsu022_u:6045": " nāradaṃ ca brāhmaṇamamaṅgalyaśabdaṃ śrāvayantamapaśyat /",
    "K10bsu022_u:6046": " ānanditaṃ ca dauvārikamanānandaśabdaṃ śrāvayantamapaśyat /",
    "K10bsu022_u:6047": " tamasākulaṃ ca gaganatalamapaśyat /",
    "K10bsu022_u:6048": " kāmabhavananivāsinīṃ ca śriyaṃ rudantīmapaśyat /",
    "K10bsu022_u:6049": " svamaiśvaryaṃ cānaiśvaryamapaśyat /",
    "K10bsu022_u:6050": " svapakṣaṃ cāpakṣamapaśyat /",
    "K10bsu022_u:6051": " maṇimuktājālāni ca tūṣṇībhūtāni chinnabhinnapatitānyapaśyat /",
    "K10bsu022_u:6052": " sarvaṃ ca mārabhavanaṃ pracalitamapaśyat /",
    "K10bsu022_u:6053": " vṛkṣāñchidyamānānniryūhāṃśca patato 'drākṣīt /",
    "K10bsu022_u:6054": " sarvaṃ ca mārasenāvyūhamabhimukhaṃ pātyamānamapaśyat //",
    "K10bsu022_u:6055": " iti hi bhikṣava evaṃ dvātriṃśadākāraṃ māraḥ pāpīyān svapnamapaśyat /",
    "K10bsu022_u:6056": " sa pratibuddhaḥ san bhītastrastaḥ saṃvignaḥ sarvamantarjanaṃ saṃnipātya sabalapārṣadyasenāpatidauvārikasaṃnipatitāṃśca tān viditvā ābhirgāthābhiradhyabhāṣat",
    "K10bsu022_u:6057": " (Vaidya 220)",
    "K10bsu022_u:6058": " dṛṣṭvāna tāṃ sa supināṃ namucī dukhārto āmantrayāti suta ye 'pi ca pāriṣadyā /",
    "K10bsu022_u:6059": " senāpatiṃ namuci siṃhahanuśca nāmnā sarveṣa teṣa paripṛcchati kṛṣṇabandhuḥ // Lal_21.5 //",
    "K10bsu022_u:6060": " gāthābhi gītaracito 'dya śruto 'ntarīkṣācchākyeṣu jātu varalakṣaṇacitritāṅgaḥ /",
    "K10bsu022_u:6061": " ṣaḍvarṣa duṣkaravratāni caritva ghorā bodhidrumaṃ hyupagataḥ prakuruṣva yatnam // Lal_21.6 //",
    "K10bsu022_u:6062": " so cedvibuddha svayameva hi bodhisattvo bahusattvakoṭinayutāni vibodhayeta /",
    "K10bsu022_u:6063": " śūnyaṃ kariṣyati sa me bhavanaṃ hyaśeṣaṃ yada lapsyate hyamṛtu sparśanaśītibhāvam // Lal_21.7 //",
    "K10bsu022_u:6064": " hanta vrajāma sahitā mahatā balena ghātema taṃ śramaṇu eku drumendramūle /",
    "K10bsu022_u:6065": " udyojayadhva caturaṅgiṇi śīghra senāṃ yadi icchathā mama priyaṃ ma ciraṃ karotha // Lal_21.8 //",
    "K10bsu022_u:6066": " pratyekabuddhabhi ca arhabhiḥ pūrṇa loko nirvāyamāṇu na balaṃ mama durbalaṃ syāt /",
    "K10bsu022_u:6067": " so bhūyu eku jinu bheṣyati dharmarājo gaṇanātivṛttu jinavaṃśu na jātu chidyet // Lal_21.9 //",
    "K10bsu022_u:6068": " atha khalu bhikṣavaḥ sārthavāho nāma māraputraḥ,",
    "K10bsu022_u:6069": " sa māraṃ pāpīyāṃsaṃ gāthābhiradhyabhāṣat -",
    "K10bsu022_u:6070": " kiṃ tāt bhinnavadano 'si vivarṇavaktro hṛdayaṃ samutplavati vedhati te 'ṅgamaṅgam /",
    "K10bsu022_u:6071": " kiṃ te śrutaṃ athava dṛṣṭu bhaṇāhi śīghraṃ jñāsyāma tattvatu vicintya tathā prayogam // Lal_21.10 //",
    "K10bsu022_u:6072": " nirmāṇu māru avacī śṛṇu mahya vatsa pāpaṃ mi dṛṣṭu supinaṃ paramaṃ sughoram /",
    "K10bsu022_u:6073": " bhāṣeya sarvamiha parṣadi adya śeṣaṃ saṃmūrchitā kṣititale prapateyu yūyam // Lal_21.11 //",
    "K10bsu022_u:6074": " (Vaidya 221)",
    "K10bsu022_u:6075": " sārthavāha āha -",
    "K10bsu022_u:6076": " raṇakāli prāpti yadi nāma jayo na doṣaḥ tatraiva yastu nihato bhavate sa doṣaḥ /",
    "K10bsu022_u:6077": " svapnāntare tu yadi īdṛśa te nimittā śreyo upekṣa ma raṇe paribhāvu gacchet // Lal_21.12 //",
    "K10bsu022_u:6078": " māro 'bravīt -",
    "K10bsu022_u:6079": " vyavasāyabuddhi puruṣasya raṇe prasiddhi avalambya dhairya sukṛtaṃ yadi no jayaṃ syāt /",
    "K10bsu022_u:6080": " kā tasya śakti mama dṛṣṭi sapāriṣadyaṃ notthātu mahya caraṇe śirasā prapattum // Lal_21.13 //",
    "K10bsu022_u:6081": " sārthavāha āha -",
    "K10bsu022_u:6082": " vistīrṇamasti hi balaṃ ca sudurbalaṃ ca astyeka śūru balavāṃśca raṇaṃjahaśca /",
    "K10bsu022_u:6083": " khadyotakairyadi bhavettrisahasra pūrṇā eko ravirgrasati niṣprabhatāṃ karoti // Lal_21.14 //",
    "K10bsu022_u:6084": " api ca /",
    "K10bsu022_u:6085": " yasya mānaśca mohaśca mīmāṃsā ca na vidyate /",
    "K10bsu022_u:6086": " viloma yadi vidvāṃso nāsau śakyaścikitsitum // Lal_21.15 //",
    "K10bsu022_u:6087": " iti hi bhikṣavo māraḥ pāpīyān sārthavāhasya vacanamakṛtvā mahatīṃ caturaṅginīṃ senāmudyojayati",
    "K10bsu022_u:6088": " sma mahābalaraṇaśauṇḍāṃ bhīṣaṇāṃ romaharṣaṇīmadṛṣṭāśrutapūrvāṃ devamanuṣyairbahuvidhamukhavikārakoṭinayutaśatasahasravikāraprakārāṃ",
    "K10bsu022_u:6089": " bhujagaśatasahasrakaracaraṇakuṭilapariveṣṭitaśarīrāṃ asidhanuśaraśaktitomarakuṭhārapaṭṭisabhuśuṇḍimusaladaṇḍapāśagadācakravajrakaṇayadharāṃ",
    "K10bsu022_u:6090": " varavarmakavacavarmitaśarīrāṃ viparītaśiraḥkaracaraṇanayanāṃ jvalitaśironayanavadanāṃ",
    "K10bsu022_u:6091": " duḥsaṃsthitodarapāṇipādamugratejovadanāṃ paramavikṛtavadanadarśanāṃ vikarālavikṛtadaṃṣṭrāṃ",
    "K10bsu022_u:6092": " ghanabahuvipulapralambajihvāṃ suṇḍikakiliñjasadṛśajihvāṃ jvalanasadṛśakṛṣṇasarpaviṣapūrṇaraktanetrām /",
    "K10bsu022_u:6093": " keciddhi tatrāśīviṣān vamanti sma /",
    "K10bsu022_u:6094": " kecitkaratalairāśīviṣān parigṛhya bhakṣayanti sma /",
    "K10bsu022_u:6095": " garuḍā iva sāgarādabhyutkṣipya kecinnaramāṃsarudhirakaracaraṇaśiroyakṛdantrapurīṣādīṃśca bhakṣayanti sma /",
    "K10bsu022_u:6096": " kecijjvalitapiṅgalakṛṣṇanīlaraktakadrukarālavicitrarūpāḥ /",
    "K10bsu022_u:6097": " kecidvikṛtakūpaprajvalitotpāṭitavikṛtakaṭākṣāḥ /",
    "K10bsu022_u:6098": " kecitparivṛttajvalitavikṛtanayanāḥ /",
    "K10bsu022_u:6099": " (Vaidya 222) kecijjvalitān parvatān parigṛhya salīlamapareṣu parvateṣu abhirūḍhā āgacchanti sma /",
    "K10bsu022_u:6100": " kecitsamūlān vṛkṣānutpāṭya bodhisattvābhimukhā abhidhāvanti sma /",
    "K10bsu022_u:6101": " kecidajakaṇaśūrpakarṇahastikarṇalambakarṇavarāhakarṇāḥ /",
    "K10bsu022_u:6102": " kecid vṛkakarṇāḥ /",
    "K10bsu022_u:6103": " keciddakodariṇo durbalakāyā asthikaṅkālasaṃghāṭamabhinirmāya bhagnanāsāḥ kumbhodarāḥ karoṭapādā ucchuṣkatvagmāṃsarudhirāḥ chinnakarṇanāsākaracaraṇanayanottamāṅgāḥ",
    "K10bsu022_u:6104": " kecidrudhirapipāsayā śirāṃsi parasparaṃ nikṛntanti sma /",
    "K10bsu022_u:6105": " keciddhrinnavikṛtabhairavarūkṣasvarāḥ phutphutkārapicutkāraphuluphuluprakṣveḍitāni kurvanti sma /",
    "K10bsu022_u:6106": " kecidāhuḥ - āharata haratābhihanata hanata bandhata gṛhṇata chindata bhindata mathayatotkṣipata nāśayatemaṃ śramaṇaṃ gautamaṃ sārdhaṃ drameṇeti bruvanti sma /",
    "K10bsu022_u:6107": " kecidbheruṇḍakaśṛgālasūkaragardabhagohastyaśvoṣṭrakharamahiṣaśaśacamarakhaḍgaśarabhanānāpratibha - yaraudravikṛtavaktrāḥ /",
    "K10bsu022_u:6108": " kecitsiṃhavyāghraṛkṣavarāhavānaradvīpibiḍālachāgalorabhrasarpanakulamatsyamakaraśiśumārakūrmakāka - gṛghrolūkagaruḍādisadṛśātmabhāvāḥ /",
    "K10bsu022_u:6109": " kecidvirūparūpāḥ /",
    "K10bsu022_u:6110": " kecidekaśīrṣā dviśīrṣā yāvacchatasahasraśīrṣāḥ /",
    "K10bsu022_u:6111": " kecidaśīrṣāḥ /",
    "K10bsu022_u:6112": " kecidekabhujā yāvacchatasahasrabhujāḥ /",
    "K10bsu022_u:6113": " kecidabhujāḥ /",
    "K10bsu022_u:6114": " kecidekapādakāḥ /",
    "K10bsu022_u:6115": " kecidyāvacchatasahasrapādāḥ /",
    "K10bsu022_u:6116": " kecidapādakāḥ /",
    "K10bsu022_u:6117": " kecitkarṇamukhanāsikākṣinābhisrotobhirāśīviṣānniścārayanti sma /",
    "K10bsu022_u:6118": " kecidasidhanuśaraśaktipaṭṭiśaparaśucakratomarakaṇayavajrabhuśuṇḍibhindipālādīni nānāpraharaṇāni bhrāmayanto nṛtyanto bodhisattvaṃ saṃtarjayanti sma /",
    "K10bsu022_u:6119": " kecinnarāṅgulīśchitvā mālāguṇān kṛtvā dhārayanti sma /",
    "K10bsu022_u:6120": " kecicchirobhirasthikarakāñchīrṣakaṭāhakāṃśca mālāguṇamiva kṛtvā dhārayanti sma /",
    "K10bsu022_u:6121": " kecidāśiviṣapariveṣṭitaśarīrāḥ /",
    "K10bsu022_u:6122": " kecicchīrṣakaṭāhakān parigṛhya hastyaśvoṣṭragogardabhamahiṣārūḍhāḥ /",
    "K10bsu022_u:6123": " kecidadhaḥśirasa ūrdhvapādāḥ /",
    "K10bsu022_u:6124": " kecitsūcīromāṇaḥ /",
    "K10bsu022_u:6125": " kecidgogardabhavarāhanakulachāgalorabhrabiḍālakapivṛkaśṛgālaromāṇaḥ āśīviṣān vamanto",
    "K10bsu022_u:6126": " 'yoguḍāni nirgaranto dhūmaketūnutsṛjanto jvalitatāmralohavarṣaṃ pravarṣanto vidyudvarṣān",
    "K10bsu022_u:6127": " kṣipanto vajrāśaniṃ pramuñcantastaptāmayovālikāṃ pravarṣantaḥ kālameghān saṃjanayanto",
    "K10bsu022_u:6128": " vātavṛṣṭimutpādayantaḥ śarameghavarṣānutsṛjantaḥ kālarātriṃ darśayanto rāvaṃ saṃjanayanto",
    "K10bsu022_u:6129": " bodhisattvamabhidhāvanti sma /",
    "K10bsu022_u:6130": " kecitpāśān bhrāmayanto mahāparvatān prapātayanto mahāsāgarān kṣobhayanto laṅghayanto",
    "K10bsu022_u:6131": " mahāparvatāṃścālayanto meruṃ parvatarājaṃ vidhāvantaḥ palāyamānā vikṣipanto 'ṅgapratyaṅgāni",
    "K10bsu022_u:6132": " bhrāmayantaḥ śarīrāṇi hasanto mahāhāsyāni urāṃsi prasphoṭayantaḥ urāṃsi tāḍayantaḥ",
    "K10bsu022_u:6133": " keśāṃsi dhunvantaḥ pītamukhāni ca nīlaśarīrā jvalitaśirasa ūrdhvakeśā itastato vegena",
    "K10bsu022_u:6134": " paridhāvanto bherūṇḍākṣāśca bodhisattvaṃ vibhīṣayanti sma /",
    "K10bsu022_u:6135": " jīrṇāḥ striyaśca rudantyo bodhisattvamupasaṃkramyaivaṃ vadanti sma - aho putra,",
    "K10bsu022_u:6136": " hā mama putra,",
    "K10bsu022_u:6137": " uttiṣṭhottiṣṭha,",
    "K10bsu022_u:6138": " śīghraṃ prapalāyasva /",
    "K10bsu022_u:6139": " rākṣasarūpāḥ piśācarūpāḥ kāṇakhañjadurbalāśca pretāḥ kṣutkṣāmākṣā urdhvabāhavo vikṛtāsyāḥ krandanto bhayamupadarśayantastrāsaṃ saṃjanayanto bodhisattvasya purato 'bhidhāvanti sma /",
    "K10bsu022_u:6140": " tayā caivarūpayā mārasenayā samuditayā samantādaśītiryojanānyāyāmena vistāreṇa sphuṭamabhūt /",
    "K10bsu022_u:6141": " yathā caikasya mārasyaivaṃ koṭīśatānāṃ trisāhasraparyāpannānāṃ mārāṇāṃ pāpīyasāṃ senābhistiryagūrdhvaṃ ca parisphuṭamabhūt //",
    "K10bsu022_u:6142": " (Vaidya 223)",
    "K10bsu022_u:6143": " tatredamucyate -",
    "K10bsu022_u:6144": " yakṣakumbhāṇḍamahoragarūpāḥ rākṣasapretapiśācakarūpāḥ /",
    "K10bsu022_u:6145": " yattaka loki virūpa suraudrāḥ sarvi ta nirmita tatra śaṭhebhiḥ // Lal_21.16 //",
    "K10bsu022_u:6146": " ekaśirā dviśirā triśirāśca yāvatsahasraśirā bahuvaktrāḥ /",
    "K10bsu022_u:6147": " ekabhujā dvibhujā tribhujāśca yāvatsahasrabhujā bahubhujāḥ /",
    "K10bsu022_u:6148": " ekapadā dvipadā tripadāśca yāvatsahasrapadā bahu anye // Lal_21.17 //",
    "K10bsu022_u:6149": " nīlamukhāni ca pītaśarīrā pītamukhāni ca nīlaśarīrā /",
    "K10bsu022_u:6150": " anyamukhāni ca anyaśarīrāḥ ekamupāgatu kiṃkarasainyam // Lal_21.18 //",
    "K10bsu022_u:6151": " vātu pravāyati varṣati varṣaṃ vidyusahasraśatāni patanti /",
    "K10bsu022_u:6152": " deva guḍāyati vṛkṣa luḍanti bodhivaṭasya na īryati patram // Lal_21.19 //",
    "K10bsu022_u:6153": " varṣati deva pravarṣati varṣaṃ ogha vahanti jalākulabhūmim /",
    "K10bsu022_u:6154": " īdṛśa bhīṣaṇikā bahurāśī yatra acetana vṛkṣa patanti // Lal_21.20 //",
    "K10bsu022_u:6155": " dṛṣṭva ca tānatibhīṣaṇarūpāṃ sarvi visaṃsthita rūpavirūpāṃ /",
    "K10bsu022_u:6156": " śrīguṇalakṣaṇatejadharasyā cittu na kampati meru yathaiva // Lal_21.21 //",
    "K10bsu022_u:6157": " māyasamāṃstatha svapnasamāṃśca abhranibhāṃ samudīkṣati dharmāṃ /",
    "K10bsu022_u:6158": " īdṛśa dharmanayaṃ vimṛṣanto susthitu dhyāyati saṃsthitu dharme // Lal_21.22 //",
    "K10bsu022_u:6159": " (Vaidya 224)",
    "K10bsu022_u:6160": " yasya bhaveta ahaṃ ti mameti bhāva samucchrayi tattvaniviṣṭāḥ /",
    "K10bsu022_u:6161": " so bibhiyādabuddheḥ sthitu grāhe ātmani saṃbhrami gaccha nirīkṣya // Lal_21.23 //",
    "K10bsu022_u:6162": " śākyasutastu svabhāvamabhāvaṃ dharma pratītya samutthita buddhā /",
    "K10bsu022_u:6163": " gaganopamacittu suyukto na bhramate sabalaṃ śaḍha dṛṣṭvā // Lal_21.24 //",
    "K10bsu022_u:6164": " iti hi bhikṣavo mārasya pāpīyasaḥ putrasahasram /",
    "K10bsu022_u:6165": " tatra ye māraputrā bodhisattve 'bhiprasannāḥ sārthavāhapūrvaṃgamāḥ,",
    "K10bsu022_u:6166": " te mārasya dakṣiṇe pārśve sthitā abhūvan /",
    "K10bsu022_u:6167": " ye mārapākṣikāḥ,",
    "K10bsu022_u:6168": " te vāme pārśve sthitā abhuvan mārasya pāpīyasaḥ /",
    "K10bsu022_u:6169": " tatra māraḥ pāpīyāṃstān svān putrānāmantrayate sma - kīdṛśena balena vayaṃ bodhisattvaṃ dharṣayiṣyāmaḥ?",
    "K10bsu022_u:6170": " tatra dakṣiṇe pārśve sārthavāho nāma māraputraḥ /",
    "K10bsu022_u:6171": " sa pitaraṃ gāthayā pratyabhāṣat -",
    "K10bsu022_u:6172": " suptaṃ prabodhayitumicchati pannagendraṃ suptaṃ prabodhayitumicchati yo gajendram /",
    "K10bsu022_u:6173": " suptaṃ prabodhayitumicchati yo mṛgendraṃ suptaṃ prabodhayitumicchati so narendram // Lal_21.25 //",
    "K10bsu022_u:6174": " vāme pārśve durmatirnāma māraputraḥ sa evamāha -",
    "K10bsu022_u:6175": " saṃprekṣaṇena hṛdayānyabhisaṃsphuṭanti lokeṣu sāra mahatāmapi pādapānām /",
    "K10bsu022_u:6176": " kā śaktirasti mama dṛṣṭihatasya tasya saṃjīvituṃ jagati mṛtyuhatasya vāstu // Lal_21.26 //",
    "K10bsu022_u:6177": " dakṣiṇe madhuranirghoṣo nāmāha -",
    "K10bsu022_u:6178": " vṛkṣeṣu sāra ka ihāsti tato bravīṣi dṛṣṭvā bhinanmi manujeṣvatha kā avasthā /",
    "K10bsu022_u:6179": " meruṃ giriṃ yadi bhinatsi nirīkṣaṇena naivāsya tubhya nayanebhi hatonmiṣeran // Lal_21.27 //",
    "K10bsu022_u:6180": " api ca /",
    "K10bsu022_u:6181": " yaḥ sāgaraṃ taritumicchati vai bhujābhyāṃ toyaṃ ca tasya pibituṃ manujeṣvasantu /",
    "K10bsu022_u:6182": " śakyaṃ bhavedidamatastu vadāmi duḥkhaṃ yastasya vaktramabhito 'pyamalaṃ nirīkṣet // Lal_21.28 //",
    "K10bsu022_u:6183": " (Vaidya 225)",
    "K10bsu022_u:6184": " vāme śatabāhurnāmāha -",
    "K10bsu022_u:6185": " mameha dehesmi śataṃ bhujānāṃ kṣipāmi caikena śataṃ śarāṇām /",
    "K10bsu022_u:6186": " bhinanmi kāyaṃ śramaṇasya tāta sukhī bhava tvaṃ vraja mā vilamba // Lal_21.29 //",
    "K10bsu022_u:6187": " dakṣiṇe subuddhirāha -",
    "K10bsu022_u:6188": " śataṃ bhujānāṃ yadi ko viśeṣo bhujā kimarthaṃ na bhavanti romāḥ /",
    "K10bsu022_u:6189": " bhujaikamekena tathaiva śūlāḥ taiścāpi kuryānna hi tasya kiṃcit // Lal_21.30 //",
    "K10bsu022_u:6190": " kiṃ kāraṇam?",
    "K10bsu022_u:6191": " maitrāvatastasya muneḥ śarīre viṣaṃ na śastraṃ kramate na cāgniḥ /",
    "K10bsu022_u:6192": " kṣiptāni śastrāṇi vrajanti puṣpatāṃ maitrī hi lokottarabhāvi tasya // Lal_21.31 //",
    "K10bsu022_u:6193": " api ca /",
    "K10bsu022_u:6194": " divi bhuvi ca jale ca ye balāḍhyāḥ asiparaśugharāśca guhyakā narā vā /",
    "K10bsu022_u:6195": " kṣamabalamimu prāpya te narendraṃ prabalabalālpabalā bhavanti sarve // Lal_21.32 //",
    "K10bsu022_u:6196": " vāme ugratejā āha -",
    "K10bsu022_u:6197": " antargato 'haṃ dhakṣyāmi praviśyāsya tanuṃ śubhām /",
    "K10bsu022_u:6198": " vṛkṣaṃ sakoṭaraṃ śuṣkaṃ dāvāgniriva sūkṣmataḥ // Lal_21.33 //",
    "K10bsu022_u:6199": " dakṣiṇe sunetra āha -",
    "K10bsu022_u:6200": " meruṃ dahestvaṃ yadi vāpi kṛtsnaṃ praviśya cāntargatu medinīṃ vā /",
    "K10bsu022_u:6201": " dagdhuṃ na śakyaḥ sa hi vajrabuddhiḥ tvatsaṃnibhairvālikagaṅgatulyaiḥ // Lal_21.34 //",
    "K10bsu022_u:6202": " api ca /",
    "K10bsu022_u:6203": " caleyurgirayaḥ sarve kṣayaṃ gacchenmahodadhiḥ /",
    "K10bsu022_u:6204": " candrasūryau patedbhūmau mahī ca vilayaṃ vrajet // Lal_21.35 //",
    "K10bsu022_u:6205": " (Vaidya 226)",
    "K10bsu022_u:6206": " lokasyārthe kṛtārambhaḥ pratijñākṛtaniścayaḥ /",
    "K10bsu022_u:6207": " aprāpyaiṣa varāṃ bodhiṃ notthāsyati mahādrumāt // Lal_21.36 //",
    "K10bsu022_u:6208": " vāme dīrghabāhurgarvita āha -",
    "K10bsu022_u:6209": " ālayaṃ candrasūryāṇāṃ nakṣatrāṇāṃ ca sarvaśaḥ /",
    "K10bsu022_u:6210": " pāṇināhaṃ pramardāmi taveha bhavane sthitaḥ // Lal_21.37 //",
    "K10bsu022_u:6211": " caturbhyaḥ sāgarebhyaśca jalaṃ gṛhṇāmi līlayā /",
    "K10bsu022_u:6212": " taṃ gṛhya śramaṇaṃ tāta sāgarasya paraṃ kṣipe // Lal_21.38 //",
    "K10bsu022_u:6213": " tiṣṭhatāṃ tāta seneyaṃ mā tvaṃ śokārdito bhava /",
    "K10bsu022_u:6214": " sabodhivṛkṣamutpāṭya kṣepsye pāṇyā diśo daśa // Lal_21.39 //",
    "K10bsu022_u:6215": " dakṣiṇe prasādapratilabdha āha -",
    "K10bsu022_u:6216": " sadevāsuragandharvāṃ sasāgaranagāṃ mahīm /",
    "K10bsu022_u:6217": " tvaṃ marditāṃ prakuryāśca pāṇibhyāṃ madagarvitaḥ // Lal_21.40 //",
    "K10bsu022_u:6218": " tvadvidhānāṃ sahasrāṇi gaṅgāvālikayā samāḥ /",
    "K10bsu022_u:6219": " romaṃ tasya na cāleyurbodhisattvasya dhīmataḥ // Lal_21.41 //",
    "K10bsu022_u:6220": " vāme bhayaṃkara āha -",
    "K10bsu022_u:6221": " bhayaṃ hi te tāta bhṛśaṃ kimarthaṃ senāya madhye kimavasthitasya /",
    "K10bsu022_u:6222": " senā na tasyāsti kutaḥ sahāyāḥ kasmādbhayaṃ te bhavatīha tasmāt // Lal_21.42 //",
    "K10bsu022_u:6223": " dakṣiṇa ekāgramatirāha -",
    "K10bsu022_u:6224": " yūthaṃ na loke 'sti śaśīravīnāṃ na cakravartī na ca kesarīṇām /",
    "K10bsu022_u:6225": " na bodhisattvāniha tāta yūthaṃ ekaḥ samartho namuciṃ nihantum // Lal_21.43 //",
    "K10bsu022_u:6226": " vāme 'vatāraprekṣyāha -",
    "K10bsu022_u:6227": " na śaktiśūlā na gadā na khaṅgāḥ na hastino 'śvā na rathā na pattiḥ /",
    "K10bsu022_u:6228": " taṃ śauṇḍamekaṃ śramaṇaṃ niṣaṇṇaṃ hansye 'dya mā saṃbhrama tāta kiṃci // Lal_21.44 //",
    "K10bsu022_u:6229": " (Vaidya 227)",
    "K10bsu022_u:6230": " dakṣiṇe puṇyālaṃkāra āha -",
    "K10bsu022_u:6231": " nārāyaṇasya yatha kāya achedyabhedyo kṣāntibalaiḥ kavacito dṛḍhavīryakhaṅgaḥ /",
    "K10bsu022_u:6232": " trivimokṣavāhanasi prajñadhanuḥ sa tāta puṇyābalena sa hi jeṣyati mārasenām // Lal_21.45 //",
    "K10bsu022_u:6233": " vāme 'nivartyāha -",
    "K10bsu022_u:6234": " na nivartate tṛṇagataḥ pradahan davāgniḥ kṣiptaṃ śaro na ca nivartati śikṣitena /",
    "K10bsu022_u:6235": " vajraṃ nabhe nipatitaṃ na nivartate ca na sthānamasti mama śākyasutaṃ hyajitvā // Lal_21.46 //",
    "K10bsu022_u:6236": " dakṣiṇe dharmakāma āha -",
    "K10bsu022_u:6237": " ārdraṃ tṛṇaṃ prāpya nivartate 'gniḥ girikūṭamāsādya nivartate śaraḥ /",
    "K10bsu022_u:6238": " vajraṃ mahīṃ prāpya adhaḥ prayāti aprāpya śāntamamṛtaṃ na nivartate ayam // Lal_21.47 //",
    "K10bsu022_u:6239": " kiṃ kāraṇam?",
    "K10bsu022_u:6240": " śakya tāt antarīkṣe lekhyacitra citrituṃ yāvanti keci sarva sattva ekacitta sthāpitum /",
    "K10bsu022_u:6241": " candrāsūrya mārutaṃ ca śakya pāśa bandhituṃ na bodhisattva śakya tāta bodhimaṇḍi cālitum // Lal_21.48 //",
    "K10bsu022_u:6242": " vāme 'nupaśānta āha -",
    "K10bsu022_u:6243": " dṛṣṭīviṣeṇa mahatā pradahāmi meruṃ bhasmīkaromi salilaṃ ca mahodadhīnām /",
    "K10bsu022_u:6244": " bodhiṃ ca paśya śramaṇaṃ ca ahaṃ hi tāta dṛṣṭyā yathādya ubhayaṃ hi karomi bhasmam // Lal_21.49 //",
    "K10bsu022_u:6245": " dakṣiṇe siddhārtha āha -",
    "K10bsu022_u:6246": " viṣeṇa pūrṇo yadi vaiṣa sarvo bhavettrisāhasravaraḥ pradīptaḥ /",
    "K10bsu022_u:6247": " nirīkṣaṇādeva guṇākarasya sunirviṣatvaṃ viṣamabhyupeyāt // Lal_21.50 //",
    "K10bsu022_u:6248": " (Vaidya 228)",
    "K10bsu022_u:6249": " viṣāṇamugraṃ tribhaveha yacca rāgaśca doṣaśca tathaiva mohaḥ /",
    "K10bsu022_u:6250": " te tasya kāye ca tathaiva citte nabhe yathā paṅkarajo na santi // Lal_21.51 //",
    "K10bsu022_u:6251": " * * * * tasmānnivartāmaha tāta sarve // Lal_21.52 //",
    "K10bsu022_u:6252": " vāme ratilolo nāmāha -",
    "K10bsu022_u:6253": " ahu tūryasahasra pravāditaiḥ apsarakoṭisahasra alaṃkṛtaiḥ /",
    "K10bsu022_u:6254": " lobhayitvana neṣyi purottamaṃ kāmaratiṃ hi karomi vaśe tava // Lal_21.53 //",
    "K10bsu022_u:6255": " dakṣiṇe dharmaratirāha -",
    "K10bsu022_u:6256": " dharmaratī sada tasya ratīhā dhyānaratī amṛtārtharatiśca /",
    "K10bsu022_u:6257": " sattvapramokṣaṇa maitraratiśca rāgaratiṃ sa ratiṃ na karoti // Lal_21.54 //",
    "K10bsu022_u:6258": " vāme vātajavo nāmāha -",
    "K10bsu022_u:6259": " javenahaṃ candraravī graseyaṃ pravāyamānaṃ gagane ca vāyum /",
    "K10bsu022_u:6260": " adyaiva tāta śramaṇaṃ gṛhītvā prāsasya muṣṭiṃ vikirāmi vāyum // Lal_21.55 //",
    "K10bsu022_u:6261": " dakṣiṇe 'calamatirnāma māraputraḥ, sa evamāha -",
    "K10bsu022_u:6262": " yathā tavaiṣo javavega ugraḥ tadvadyadi syātsuramānuṣāṇām /",
    "K10bsu022_u:6263": " sarve samagrāpi na te samarthāḥ kartuṃ rujāmapratipudgalasya // Lal_21.56 //",
    "K10bsu022_u:6264": " vāme brahmamatirāha -",
    "K10bsu022_u:6265": " syāttādṛśānāmapi vṛndamugraṃ kuryānna kiṃcittava mānaghātam /",
    "K10bsu022_u:6266": " prāgeva saikaḥ prakaroti kiṃ te vṛndena sādhyanti hi sarvakāryā // Lal_21.57 //",
    "K10bsu022_u:6267": " (Vaidya 229)",
    "K10bsu022_u:6268": " dakṣiṇe siṃhamatirāha -",
    "K10bsu022_u:6269": " na siṃhavṛndaṃ bhuvi dṛṣṭapūrvaṃ dṛṣṭīviṣāṇāṃ api nāsti vṛndam /",
    "K10bsu022_u:6270": " tejasvināṃ satyaparākramāṇāṃ puruṣarṣabhāṇāṃ api nāsti vṛndam // Lal_21.58 //",
    "K10bsu022_u:6271": " vāme sarvacaṇḍālo nāmāha -",
    "K10bsu022_u:6272": " na te śrutā tāta giro 'bhidīptā yathā nadante tanayāstaveme /",
    "K10bsu022_u:6273": " vīryeṇa vegena balena yuktā vrajāma śīghraṃ śramaṇaṃ nihantum // Lal_21.59 //",
    "K10bsu022_u:6274": " dakṣiṇe siṃhanādī nāmāha -",
    "K10bsu022_u:6275": " bahavaḥ śṛgālā hi vanāntareṣu nadanti nādānna satīha siṃhe /",
    "K10bsu022_u:6276": " te siṃhanādaṃ tu niśāmya bhīmaṃ trastā palāyanti diśo daśāsu // Lal_21.60 //",
    "K10bsu022_u:6277": " māraurasāstadvadamī apaṇḍitāḥ aśrutva nādaṃ puruṣottamasya /",
    "K10bsu022_u:6278": " nadanti tāvatsvamatā 'tighṛṣṭā manuṣyasiṃhe nadite na santi // Lal_21.61 //",
    "K10bsu022_u:6279": " vāmātpārśvādduścintitacintyāha -",
    "K10bsu022_u:6280": " yaccintayāmi tadihāśu bhoti kathaṃ na eṣo ima vīkṣate ca /",
    "K10bsu022_u:6281": " mūḍho na eṣo anabhijña kiṃ vā yadutthihitvā na palāyate laghum // Lal_21.62 //",
    "K10bsu022_u:6282": " dakṣiṇātpārśvātsucintitārtho nāmāha -",
    "K10bsu022_u:6283": " mūḍho na vāyaṃ aparākramo vā yuṣmaiva mūḍhāśca asaṃyatāśca /",
    "K10bsu022_u:6284": " na yuṣmi jānātha imasya vīryaṃ prajñābalenāsya jitāḥ stha sarve // Lal_21.63 //",
    "K10bsu022_u:6285": " mārātmajānāṃ yatha gaṅgavālikā etena vīryeṇa yathaiva yūyam /",
    "K10bsu022_u:6286": " (Vaidya 230)",
    "K10bsu022_u:6287": " romasya ekaṃ na samartha cālituṃ prāgeva yaścintayi ghātayiṣye // Lal_21.64 //",
    "K10bsu022_u:6288": " mā yūyamatra kṣiṇuyāta mānasaṃ prasannacitā bhavathā sagauravāḥ /",
    "K10bsu022_u:6289": " nivartayā mā prakarotha vigrahaṃ bhaviṣyate 'sau tribhavesmi rājā // Lal_21.65 //",
    "K10bsu022_u:6290": " peyālam / evaṃ te sarve māraputrāḥ paripurṇaṃ putrasahasraṃ śuklapākṣikāśca kṛṣṇapākṣikāśca māraṃ pāpīyāṃsaṃ pṛthakpṛthaggāthābhiradhyabhāṣanta",
    "K10bsu022_u:6291": " atha khalu bhadraseno nāma mārasya pāpīyasaḥ senāpatiḥ,",
    "K10bsu022_u:6292": " sa māraṃ pāpīyasaṃ gāthābhiradhyabhāṣata -",
    "K10bsu022_u:6293": " ye te tavānuyātrāḥ śakro lokapālāśca kinnaragaṇāśca /",
    "K10bsu022_u:6294": " asurendrā garuḍendrāḥ kṛtāñjalipuṭāḥ praṇata tasmai // Lal_21.66 //",
    "K10bsu022_u:6295": " kiṃ punaranānuyātrā brahmā ābhāsvarāśca suraputrāḥ /",
    "K10bsu022_u:6296": " devāśca śuddhāvāsakāste 'pi ca sarve praṇata tasmai // Lal_21.67 //",
    "K10bsu022_u:6297": " ye ca taveme putrāḥ prajñāmeghāvinaśca balinaśca /",
    "K10bsu022_u:6298": " te bodhisattvahṛdayaṃ anupraviṣṭā namasyanti // Lal_21.68 //",
    "K10bsu022_u:6299": " yāpyeṣa mārasenā aśīti sphuṭa yojanāni yakṣādyaiḥ /",
    "K10bsu022_u:6300": " bhūyiṣṭha sarvaprekṣī prasannamanaso hi nirdoṣam // Lal_21.69 //",
    "K10bsu022_u:6301": " dṛṣṭvā yathā subhīmāṃ raudrāṃ vikṛtāṃ camūmimāṃ ghorām /",
    "K10bsu022_u:6302": " na ca vismito na calito dhruvamasya jayo bhavatyadya // Lal_21.70 //",
    "K10bsu022_u:6303": " sthita yatra ca seneyaṃ tatra ulūkāḥ śivāśca viruvanti /",
    "K10bsu022_u:6304": " vāyasagardabharuditaṃ nivartitavyaṃ kṣamaṃ śīghram // Lal_21.71 //",
    "K10bsu022_u:6305": " vīkṣasva bodhimaṇḍe paṭukroñcā haṃsa kokīla mayūrāḥ /",
    "K10bsu022_u:6306": " abhidakṣiṇaṃ karonti dhruvamasya jayo bhavatyadya // Lal_21.72 //",
    "K10bsu022_u:6307": " yatra sthita seneyaṃ tatra masiḥ pāṃśavaśca varṣanti /",
    "K10bsu022_u:6308": " mahimaṇḍi kusumavṛṣṭiḥ kuruṣva vacanaṃ nivartasva // Lal_21.73 //",
    "K10bsu022_u:6309": " yatra sthita seneyaṃ utkūlanikūla śalyakaṇṭakākīrṇam /",
    "K10bsu022_u:6310": " mahimaṇḍa kanakanirmalu nivartitavyaṃ kṣamaṃ prājñaiḥ // Lal_21.74 //",
    "K10bsu022_u:6311": " dṛṣṭā ti supini pūrve bheṣyasi pratyakṣu yadi na gacchāsi /",
    "K10bsu022_u:6312": " bhasmaṃ camūṃ ca kariṣyati ṛṣibhirdeśā kṛtā yathā bhasmam // Lal_21.75 //",
    "K10bsu022_u:6313": " (Vaidya 231)",
    "K10bsu022_u:6314": " rājā yato ṛṣivaro roṣitu āsīt sa brahmadattena /",
    "K10bsu022_u:6315": " uddagdhadaṇḍakavanaṃ varṣairbahubhistṛṇa na jātā // Lal_21.76 //",
    "K10bsu022_u:6316": " ye keci sarvaloke ṛṣayo vratacāriṇastapoyuktāḥ /",
    "K10bsu022_u:6317": " teṣāmayaṃ pradhāno hyahiṃsakaḥ sarvabhūtānām // Lal_21.77 //",
    "K10bsu022_u:6318": " kiṃ te na śrutapūrvaṃ kāye dīptā sulakṣaṇā yasya /",
    "K10bsu022_u:6319": " niṣkrāmati cāgārātsa bhavati buddho jitakleśaḥ // Lal_21.78 //",
    "K10bsu022_u:6320": " ima īdṛśī vibhūtiṃ pūjārthaṃ nirmitā jinasutebhiḥ /",
    "K10bsu022_u:6321": " taṃ nūnamagrasattvo hyagrāhutisaṃpratigrāhī // Lal_21.79 //",
    "K10bsu022_u:6322": " ūrṇā yathā suvimalā virājate kṣetrakoṭinayuteṣu /",
    "K10bsu022_u:6323": " jihmīkṛtāḥ sma ca tayā nisaṃśayaṃ eṣa mārabalahantā // Lal_21.80 //",
    "K10bsu022_u:6324": " mūrdhnaṃ yathāsya devairdraṣṭu na śakyaṃ na vai bhavāgrasthaiḥ /",
    "K10bsu022_u:6325": " nūnaṃ sarvajñatvaṃ prāpsyatyanyairanupadiṣṭam // Lal_21.81 //",
    "K10bsu022_u:6326": " yatha merucakravālāścandrāsūryaśca śakrabrahmāṇaḥ /",
    "K10bsu022_u:6327": " vṛkṣāśca parvatavarāḥ praṇate sarve mahīmaṇḍam // Lal_21.82 //",
    "K10bsu022_u:6328": " niḥsaṃśayu puṇyabalī prajñābalavāṃśca jñānabalavāṃśca /",
    "K10bsu022_u:6329": " kṣāntibalavāṃśca vīryabalavānabalaṃkartā namucipakṣāṃ // Lal_21.83 //",
    "K10bsu022_u:6330": " hastī yathāmabhāṇḍaṃ pramardate kroṣṭukān yathā siṃhaḥ /",
    "K10bsu022_u:6331": " khadyotaṃ vādityo bhetsyati sugatastathā senām // Lal_21.84 //",
    "K10bsu022_u:6332": " etacchutvā paro māraputro 'tīva roṣātsaṃraktanayano 'bravīt -",
    "K10bsu022_u:6333": " ekasya varṇānatiapremayāṃ prabhāṣase tasya tvamekakasya /",
    "K10bsu022_u:6334": " eko hi kartuṃ khalu kiṃ samartho mahābalā paśyasi kiṃ na bhīmā // Lal_21.85 //",
    "K10bsu022_u:6335": " atha dakṣiṇātpārśvānmārapramardako nāma māraputra āha -",
    "K10bsu022_u:6336": " sūryasya loke na sahāyakṛtyaṃ candrasya siṃhasya na cakravartinaḥ /",
    "K10bsu022_u:6337": " bodhau niṣaṇṇasya ca niścitasya na bodhisattvasya sahāyakṛtyam // Lal_21.86 //",
    "K10bsu022_u:6338": " atha bodhisattvo mārasya durbalīkaraṇahetorvikasitaśatapatranibhaṃ vadanaṃ saṃcārayati sma /",
    "K10bsu022_u:6339": " yaṃ dṛṣṭvā māraḥ pāpīyān prapalāyāno 'bhūt /",
    "K10bsu022_u:6340": " mama camū bodhisattvasya vadanaṃ pratiṣṭheti (Vaidya 232)",
    "K10bsu022_u:6341": " manyamānaḥ prapalānaḥ punareva pratinivṛtya saparivāro vividhāni praharaṇāni bodhisattvasyoparyutsṛjati sma sumerumātrāṃśca parvatān /",
    "K10bsu022_u:6342": " te ca bodhisattvasyopari prakṣiptāḥ puṣpavitāne vimānāni saṃtiṣṭhante sma /",
    "K10bsu022_u:6343": " ye ca dṛṣṭiviṣā āśīviṣāḥ śvāsaviṣāścāgnijvālānutsṛjanti sma,",
    "K10bsu022_u:6344": " taccāgnimaṇḍalaṃ bodhisattvasya prabhāmaṇḍalamiva saṃtiṣṭhate sma //",
    "K10bsu022_u:6345": " atha punareva bodhisattvo dakṣiṇena pāṇinā śīrṣaṃ pramārṣṭi sma /",
    "K10bsu022_u:6346": " māraśca paśyati sma /",
    "K10bsu022_u:6347": " bodhisattvasya haste khaṅga iti dakṣiṇāmukhaḥ prapalāyate sma /",
    "K10bsu022_u:6348": " na kiṃciditi punareva pratinivartate sma /",
    "K10bsu022_u:6349": " nivṛtya ca bodhisattvasyopari nānāvidhāni praharaṇānyutsṛjati sma asidhanuśaraśaktitomaraparaśvadhabhuśuṇḍimusalakaṇayagadācakravajramudgarapādapaśilāpāśāyoguḍānatibhayānakān",
    "K10bsu022_u:6350": " te cotkṣiptamātrā nānāvidhāni puṣpadāmāni puṣpavitānāni iva saṃtiṣṭhante sma /",
    "K10bsu022_u:6351": " muktasukusumāni ca mahīmavakiranto mālyadāmāni cāvalambamānāni bodhivṛkṣaṃ vibhūṣayanti sma /",
    "K10bsu022_u:6352": " tāṃśca vyūhān vibhūtiṃ dṛṣṭvā bodhisattvasya māraḥ pāpīyānīrṣyāmātsaryopahatacetā bodhisattvamabravīt - uttiṣṭhottiṣṭha he rājakumāra,",
    "K10bsu022_u:6353": " rājyaṃ bhuṅkṣva,",
    "K10bsu022_u:6354": " tāvattava puṇyam,",
    "K10bsu022_u:6355": " kutaste mokṣaprāptiḥ?",
    "K10bsu022_u:6356": " atha bodhisattvo dhīragambhīrodāraślakṣṇamadhurayā vācā māraṃ pāpīyasametadavocat - tvayā tāvatpāpīyannekena nirgaḍena yajñena kāmeśvaratvaṃ prāptam /",
    "K10bsu022_u:6357": " mayā tvanekāni yajñakoṭīniyutaśatasahasrāṇi nirgaḍāni yaṣṭāni /",
    "K10bsu022_u:6358": " karacaraṇanayanottamāṅgāni ca nikṛtya nikṛtyārthibhyo dattāni /",
    "K10bsu022_u:6359": " gṛhadhanadhānyaśayanavasanaṃ caṃkramodyānāni cānekaśo yācanakebhyo nisṛṣṭāni sattvānāṃ mokṣārthinā /",
    "K10bsu022_u:6360": " atha khalu māraḥ pāpīyān bodhisattvaṃ gāthayā pratyabhāṣat -",
    "K10bsu022_u:6361": " yajño mayeṣṭastvamihātra sākṣī nirargaḍaḥ pūrvabhave 'navadyaḥ /",
    "K10bsu022_u:6362": " taveha sākṣī na tu kaścidasti kiṃcitpralāpena parājitastvam // Lal_21.87 //",
    "K10bsu022_u:6363": " bodhisattva āha - iyaṃ pāpīyan mama bhūtadhātrī pramāṇamiti //",
    "K10bsu022_u:6364": " atha bodhisattvo māraṃ māraparṣadaṃ ca maitrīkaruṇāpūrvaṃgamena cittena sphuritvā",
    "K10bsu022_u:6365": " siṃhavadabhīto 'nuttrasto 'stambhī adīno 'līnaḥ asaṃkṣubhito 'lulito vigatabhayalomaharṣaḥ",
    "K10bsu022_u:6366": " śaṅkhadhvajamīnakalaśasvastikāṅkuśacakrāṅkamadhyena jālāvitānāvanaddhena suruciratāmranakhālaṃkṛtena",
    "K10bsu022_u:6367": " mṛdutaruṇasukumāreṇānantakalpāparimitakuśalamūlasaṃbhāropacitena dakṣiṇena pāṇinā",
    "K10bsu022_u:6368": " sarvakāyaṃ parimārjya salīlaṃ mahīṃ parāhanati sma /",
    "K10bsu022_u:6369": " tasyāṃ ca velāyāmimāṃ gāthāmabhāṣat -",
    "K10bsu022_u:6370": " iyaṃ mahī sarva jagatpratiṣṭhā apakṣapātā sacarācare samā /",
    "K10bsu022_u:6371": " (Vaidya 233)",
    "K10bsu022_u:6372": " iyaṃ pramāṇā mama nāsti me mṛṣā sākṣitvamasmiṃ mama saṃprayacchatu // Lal_21.88 //",
    "K10bsu022_u:6373": " saṃspṛṣṭamātrā ceyaṃ mahāpṛthivī bodhisattvena ṣaḍvikāramakampat prākampat saṃprākampat /",
    "K10bsu022_u:6374": " araṇat prāraṇat saṃprāraṇat /",
    "K10bsu022_u:6375": " tadyathāpi nāma māgadhikānāṃ kāṃsapātrī kāṣṭhenābhyāhatā raṇatyanuraṇati,",
    "K10bsu022_u:6376": " evameveyaṃ mahāpṛthivī bodhisattvena pāṇitāḍitā raṇatyanuraṇati sma //",
    "K10bsu022_u:6377": " atha khalu yasyāṃ trisāhasramahāsāhasralokadhātau sthāvarā nāma mahāpṛthivīdevatā",
    "K10bsu022_u:6378": " sā koṭiśatapṛthivīdevatāparivārā sarvāṃ mahāpṛthivīṃ saṃprakampya nātidūre bodhisattvasya",
    "K10bsu022_u:6379": " pṛthivītalaṃ bhittvārdhakāyābhyunnāmya sarvālaṃkārapratimaṇḍitā yena bodhisattvastenāvanatakāyā",
    "K10bsu022_u:6380": " prāñjalīkṛtā bodhisattvametadavocat - evametanmahāpuruṣa evametat yathā tvayābhihitam /",
    "K10bsu022_u:6381": " vayamatra pratyakṣāḥ /",
    "K10bsu022_u:6382": " api tu bhagavaṃstvameva sadevakasya lokasya paramasākṣībhūtaḥ pramāṇabhūtaśceti /",
    "K10bsu022_u:6383": " evamuktvā sthāvarā mahāpṛthivīdevatā māraṃ pāpīyāṃsamanekaprakāraṃ nirbhartsya bodhisattvaṃ cābhyabhistutya vividhaṃ ca svakaṃ prabhāvaṃ saṃdarśya saparivārā tatraivāntaradhāt //",
    "K10bsu022_u:6384": " taṃ śrutva mediniravaṃ sa śaṭhaḥ sasainyaḥ uttrasta bhinnahṛdayo prapalāna sarve /",
    "K10bsu022_u:6385": " śrutveva siṃhanaditaṃ hi vane śṛgālāḥ kākā va loṣṭupatane sahasā praṇaṣṭāḥ // Lal_21.89 //",
    "K10bsu022_u:6386": " atha khalu māraḥ pāpīyān duḥkhito durmanā anāttamanā apatrapamāṇarūpo mānābhibhavānna gacchati sma /",
    "K10bsu022_u:6387": " na nivartate sma /",
    "K10bsu022_u:6388": " na palāyate sma /",
    "K10bsu022_u:6389": " paścānmukhaṃ sthitvā uttari senāmāmantrayate sma - sahitāḥ samagrāstāvadbhavantastiṣṭhantu muhurtaṃ yāvadvayaṃ jñāsyāmo yadi tāvacchakyetāyamanunayenotthāpayitum",
    "K10bsu022_u:6390": " mā khalvevaṃrūpasya sattvaratnasya sahasā vināśo bhūditi //",
    "K10bsu022_u:6391": " atha khalu māraḥ pāpīyān svā duhitṝrāmantrayate sma - gacchadhvaṃ yūyaṃ kanyakāḥ,",
    "K10bsu022_u:6392": " bodhimaṇḍamupasaṃkramya bodhisattvasya jijñāsanāṃ kuruta - kiṃ sarāgo 'tha vītarāgaḥ /",
    "K10bsu022_u:6393": " kiṃ mūko 'tha prajñaḥ /",
    "K10bsu022_u:6394": " kimandho 'tha deśajño 'rthaparāyaṇaḥ /",
    "K10bsu022_u:6395": " dīno vā dhīro veti /",
    "K10bsu022_u:6396": " idaṃ khalu vacanaṃ śrutvā tā apsaraso yena bodhimaṇḍo yena ca bodhisattvastenopasaṃkrāman /",
    "K10bsu022_u:6397": " upasaṃkramya bodhisattvasya purataḥ sthitvā dvātriṃśadākārāṃ strīmāyāmupadarśayanti sma /",
    "K10bsu022_u:6398": " tadyathā /",
    "K10bsu022_u:6399": " katamā dvātriṃśadākārā?",
    "K10bsu022_u:6400": " kāścittatrārdhavadanaṃ chādayanti sma /",
    "K10bsu022_u:6401": " kāścidunnatān kaṭhinān payodharān darśayanti sma /",
    "K10bsu022_u:6402": " kāścidardhavihasitairdantāvaliṃ darśayanti sma /",
    "K10bsu022_u:6403": " kāścidbāhūnutkṣipya vijṛmbhamāṇān kākṣān darśayanti sma /",
    "K10bsu022_u:6404": " kāścidbimbaphalopamānoṣṭhān darśayanti sma /",
    "K10bsu022_u:6405": " kāścidardhanimīlitairnayanairbodhisattvaṃ nirīkṣante sma,",
    "K10bsu022_u:6406": " dṛṣṭvā ca śīghraṃ nimīlayanti sma /",
    "K10bsu022_u:6407": " kāścidardhaprāvṛtān payodharān darśayanti sma /",
    "K10bsu022_u:6408": " kāścicchithilāmbarāṃ (Vaidya 234)",
    "K10bsu022_u:6409": " samekhalāṃ śroṇīṃ darśayanti sma /",
    "K10bsu022_u:6410": " kāścitsamekhalāṃ tanudukūlanivāsitāṃ śroṇīṃ darśayanti sma /",
    "K10bsu022_u:6411": " kāścijjhaṇajhaṇāśadbānnūpuraiḥ kurvanti sma /",
    "K10bsu022_u:6412": " kāścidekāvalīṃ stanāntareṣūpadarśayanti sma /",
    "K10bsu022_u:6413": " kāścidvinagnānarghorūnupadarśayanti sma /",
    "K10bsu022_u:6414": " kāścicchiraḥsvaṃseṣu ca patraguptāñśukaśārikāṃścopaviṣṭānupadarśayanti sma /",
    "K10bsu022_u:6415": " kāścidardhakaṭākṣairbodhisattvaṃ nirīkṣante sma /",
    "K10bsu022_u:6416": " kāścitsunivastā api durnivastāḥ kurvanti sma /",
    "K10bsu022_u:6417": " kāścijjaghanarasanāḥ kampayanti sma /",
    "K10bsu022_u:6418": " kāścitsaṃbhrāntā iva savilāsamitastataścaṃkramyante sma /",
    "K10bsu022_u:6419": " kāścinnṛtyanti sma /",
    "K10bsu022_u:6420": " kāścidrāyanti sma /",
    "K10bsu022_u:6421": " kāścidvilasanti sma,",
    "K10bsu022_u:6422": " lajjante ca /",
    "K10bsu022_u:6423": " kāścitkadalya iva vāyuvidhūtā urū kampayanti sma /",
    "K10bsu022_u:6424": " kāścidgambhīrāḥ stananti sma /",
    "K10bsu022_u:6425": " kāścidaṃśukaprāvṛtāḥ saghaṇṭārasanā vihasyantyaścaṃkramyante sma /",
    "K10bsu022_u:6426": " kāścidvastrāṇyābharaṇāni ca pṛthivyāṃ chorayanti sma /",
    "K10bsu022_u:6427": " kāścidguhyaprakāśāni sarvābharaṇānyupadarśayanti sma /",
    "K10bsu022_u:6428": " kāścidgandhānuliptān bāhūnupadarśayanti sma /",
    "K10bsu022_u:6429": " kāścidgandhānulepanakuṇḍalānyupadarśayanti sma /",
    "K10bsu022_u:6430": " kāścidavaguṇṭhikayā vadanāni chādayanti sma,",
    "K10bsu022_u:6431": " kṣaṇekṣaṇā copadarśayanti sma /",
    "K10bsu022_u:6432": " kāścitpūrvahasitaramitakrīḍitā anyonyaṃ smārayanti sma /",
    "K10bsu022_u:6433": " punarapi lajjitā iva tiṣṭhanti sma /",
    "K10bsu022_u:6434": " kāścitkumārīrūpāṇyaprasūtirūpāṇi madhyastrīrūpāṇi copadarśayanti sma /",
    "K10bsu022_u:6435": " kāścitkāmopahitena bodhisattvaṃ nimantrayante sma /",
    "K10bsu022_u:6436": " kāścinmuktakusumairbodhisattvamavakiranti sma /",
    "K10bsu022_u:6437": " purataśca sthitvā bodhisattvasyāśayaṃ mīmāṃsante sma /",
    "K10bsu022_u:6438": " vadanaṃ ca nirīkṣante sma - kimayaṃ raktendriyaiḥ paśyatyāhosviddūrīkaroti,",
    "K10bsu022_u:6439": " nayane īryate vā na veti /",
    "K10bsu022_u:6440": " tāḥ paśyanti bodhisattvasya vadanaṃ śuddhaṃ vimalaṃ candramaṇḍalamiva rāhuvinirmuktaṃ",
    "K10bsu022_u:6441": " sūryamiva prodayamānaṃ yūpamiva kanakamayaṃ vikasitamiva sahasrapatraṃ havyāvasiktamivānalaṃ",
    "K10bsu022_u:6442": " merumivācalaṃ cakravālamivābhyudrataṃ gupteindriyaṃ nāgamiva sudāntacittam //",
    "K10bsu022_u:6443": " atha tā māraduhitaro bhūyasyā mātrayā bodhisattvasya saṃlobhanārthamimā gāthā abhāṣanta -",
    "K10bsu022_u:6444": " suvasantake ṛtuvara āgatake ramimo priya phullitapādapake /",
    "K10bsu022_u:6445": " tava rūpa surūpa suśobhanake vaśavartisulakṣaṇacitritake // Lal_21.90 //",
    "K10bsu022_u:6446": " vaya jāta sujāta susaṃsthitikāḥ sukhakāraṇa devanarāṇa susaṃtutikāḥ /",
    "K10bsu022_u:6447": " utthi laghuṃ paribhuñja suyauvanikaṃ durlabha bodhi nivartaya mānasakam // Lal_21.91 //",
    "K10bsu022_u:6448": " prekṣasi tāva imā marukanya sulaṃkṛtikā tava kāraṇa sajjita bhūṣita āgatikā /",
    "K10bsu022_u:6449": " (Vaidya 235)",
    "K10bsu022_u:6450": " ko rūpamimaṃ samavekṣya na rajyati rāgarato api jarjara kāṣṭha va śoṣitajīvitako // Lal_21.92 //",
    "K10bsu022_u:6451": " keṣa mṛdū surabhī varagandhinikā makuṭākuṇḍalapatravibodhitaānanikā /",
    "K10bsu022_u:6452": " sulalāṭa sulepanaānanikā padmaviśuddhaviśālasulocanikā // Lal_21.93 //",
    "K10bsu022_u:6453": " paripūritacandranibhānanikā bimbasupakvanibhādharikā /",
    "K10bsu022_u:6454": " śaṅkhakundahimaśuklasudantinikā prekṣa kānta ratilālasikām // Lal_21.94 //",
    "K10bsu022_u:6455": " kaṭhinapīnapayodhara udgatikāṃ trivalīkṛtamadhyasusundarikām /",
    "K10bsu022_u:6456": " jaghanāṅgaṇacārusuvittharikāṃ prekṣasu nātha sukāminikām // Lal_21.95 //",
    "K10bsu022_u:6457": " gajabhujasaṃnibhaūruṇikāṃ valayanirantarabāhanikām /",
    "K10bsu022_u:6458": " kāñcīvaraśroṇisamaṇḍitikāṃ prekṣahi nātha imā tava dāsinikām // Lal_21.96 //",
    "K10bsu022_u:6459": " haṃsagatīsuvilambitagāminikāṃ maññumanojñasumanmathabhāṣiṇikām /",
    "K10bsu022_u:6460": " īdṛśarūpasubhūṣiṇikāṃ divyaratīṣu supaṇḍitikām // Lal_21.97 //",
    "K10bsu022_u:6461": " gītakavāditanṛtyasuśikṣitikāṃ ratikāraṇajātisurūpiṇikām /",
    "K10bsu022_u:6462": " yadi necchasi kāmasulālasikāṃ suṣṭu suvañcitako 'si bhṛśaṃ khalu loke // Lal_21.98 //",
    "K10bsu022_u:6463": " nidhi dṛṣṭa yathā hi palāyati ko ci naro dhanasaukhyamajānaku mūḍhamano /",
    "K10bsu022_u:6464": " tvamapi tathaiva hi rāgamajānanako yaḥ svayamāgatikāṃ na hi bhuñjasi kāminikām // Lal_21.99 //",
    "K10bsu022_u:6465": " iti //",
    "K10bsu022_u:6466": " (Vaidya 236)",
    "K10bsu022_u:6467": " atha khalu bhikṣavo bodhisattvo 'nimiṣanayanaḥ prahasitavadanaḥ smitamukho 'vikopitairindriyairanabhisaṃskṛtairgātrairajihmo",
    "K10bsu022_u:6468": " 'rakto 'duṣṭo 'mūḍhaḥ śailendravadaprakampyo 'navalīno 'navadīrṇo 'saṃpīḍitaḥ susaṃsthitayā",
    "K10bsu022_u:6469": " buddhyā svādhīnena jñānamukhenātyantasuprahīṇatvātkleśānāṃ ślakṣṇayā madhurayā vācā",
    "K10bsu022_u:6470": " brahmātirekeṇa ghopeṇa karaviṅkarutena svareṇa valgunā manojñena tāṃ māraduhitṝn",
    "K10bsu022_u:6471": " gāthābhiḥ pratyabhāṣat -",
    "K10bsu022_u:6472": " kāmā bho bahuduḥkhasaṃcayā duḥkhamūlā dhyānarddhītapasaṃ ca bhraṃsanī abudhānām /",
    "K10bsu022_u:6473": " na strīkāmaguṇebhi tṛptitāṃ vidumāhuḥ prajñātṛptikaro bhaviṣyahaṃ abudhānām // Lal_21.100 //",
    "K10bsu022_u:6474": " kāmāṃ sevayato vivardhate puna tṛṣṇā pītvā vai lavaṇodakaṃ yathā naru kaści /",
    "K10bsu022_u:6475": " nātmārthe ca parārthi bhotihā pratipanno ātmārthe ca parārtha utsuko bhavitāham // Lal_21.101 //",
    "K10bsu022_u:6476": " phenābudbudatulyasaṃnibhaṃ tava rūpaṃ māyāraṅgamivā vithāpitaṃ svamatena /",
    "K10bsu022_u:6477": " krīḍā vai supineva adhruvā apinityā bālānāṃ sada cittamohanā abudhānām // Lal_21.102 //",
    "K10bsu022_u:6478": " netrā budbudatulyasādṛśā tvacanaddhāḥ kaṭhinaṃ śoṇitapiṇḍamudrataṃ yatha gaṇḍam /",
    "K10bsu022_u:6479": " udaro mūtrapurīṣasaṃcayo asucokṣaḥ karmakleśasamutthito dukhayantraḥ // Lal_21.103 //",
    "K10bsu022_u:6480": " saṃmūḍhā yahi bālabuddhayo na tu vijñāḥ śubhato kalpayamāna āśrayaṃ vitathena /",
    "K10bsu022_u:6481": " saṃsāre bahukāla saṃsarī duḥkhamūle anubhoktā nirayeṣu vedanā bahuduḥkhā // Lal_21.104 //",
    "K10bsu022_u:6482": " śroṇi prasravate vigandhikā pratikūlā urūjaṅghakramāśca saṃsthitā yatha yantram /",
    "K10bsu022_u:6483": " bhūtaṃ yuṣmi ahaṃ nirīkṣamī yatha māyā hetupratyayataḥ pravartathā vitathena // Lal_21.105 //",
    "K10bsu022_u:6484": " (Vaidya 237)",
    "K10bsu022_u:6485": " dṛṣṭvā kāmaguṇāṃśca nirguṇāṃ guṇahīnāṃ āryajñānapathasya utpathāṃ vipathāṃśca /",
    "K10bsu022_u:6486": " viṣapatrāgnisamāṃ mahoragāṃ yatha kruddhāṃ bālā atra hi mūrchitā sukhasaṃjñāḥ // Lal_21.106 //",
    "K10bsu022_u:6487": " kāmādāsu bhavīti yo nara pramadānāṃ śīle utpathi dhyāyi utpathi matihīno /",
    "K10bsu022_u:6488": " jñāne so hi sudūri tiṣṭhate ratilolo yo 'sau dharmaratiṃ jahitvanā rami kāmaiḥ // Lal_21.107 //",
    "K10bsu022_u:6489": " no rāgeṇa sahī vasāmyahaṃ na ca doṣaiḥ no nairnityaaśubhaanātmabhirvasi sārdham /",
    "K10bsu022_u:6490": " ārātīyaratīyasaṃvaśena ca sārdhaṃ nirmuktaṃ mama cittu māruto gagane vā // Lal_21.108 //",
    "K10bsu022_u:6491": " pūrṇaṃ sarvajagattvamīdṛśairyadiha syāt kalpaṃ tābhi sahā samosṛto vihareyam /",
    "K10bsu022_u:6492": " no vā mahya khilaṃ na rajyanā na ca moho ākāśaḥsamatulyamānasā jina bhonti // Lal_21.109 //",
    "K10bsu022_u:6493": " yadyapīha rudhirāsthivarjitāḥ devaapsara sunirmalāḥ śubhāḥ /",
    "K10bsu022_u:6494": " te 'pi sarvi sumahadbhaye sthitāḥ nityabhāvarahitā aśāśvatāḥ // Lal_21.110 //",
    "K10bsu022_u:6495": " atha khalu tā māraduhitaraḥ suśikṣitāḥ strīmāyāsu bhūyasyā mātrayā rāgamadadarpaṃ",
    "K10bsu022_u:6496": " saṃjanayya ceṣṭāmupadarśya gātrāṇi vibhūṣayitvā strīmāyāmupadarśya bodhisattvaṃ pralobhayanti sma //",
    "K10bsu022_u:6497": " tatredamucyate -",
    "K10bsu022_u:6498": " tṛṣṇaratī ratiśca sahitā pramadavara madhurā",
    "K10bsu022_u:6499": " mārasamīritāḥ sulalitā tvaritamupagatāḥ /",
    "K10bsu022_u:6500": " vāyusamīhitā kisalayāstaruṇatarulatā",
    "K10bsu022_u:6501": " nṛttata lobhayaṃ nṛpasutaṃ drumaviṭapagatam // Lal_21.111 //",
    "K10bsu022_u:6502": " eṣa vasantakālasamayaḥ pravara ṛtuvaro",
    "K10bsu022_u:6503": " nārinarāṇa harṣaṇakaro nihatatamarajaḥ /",
    "K10bsu022_u:6504": " (Vaidya 238)",
    "K10bsu022_u:6505": " kokilahaṃsamoraraviśā dvijagaṇakalilaḥ",
    "K10bsu022_u:6506": " kāla upasthito 'nubhavituṃ madanaguṇaratim // Lal_21.112 //",
    "K10bsu022_u:6507": " kalpasahasraśīlanirato vratatapacarito",
    "K10bsu022_u:6508": " niścala śailarājasadṛśastaruṇaravivapuḥ /",
    "K10bsu022_u:6509": " meghaninādavalguvacano mṛgapatininado",
    "K10bsu022_u:6510": " vacanamuvāca so 'rthasahitaṃ jagati hitakaraḥ // Lal_21.113 //",
    "K10bsu022_u:6511": " kāmavivāda vaira kalahā maraṇabhayakarā",
    "K10bsu022_u:6512": " bālajanopasevita sadā budhajanarahitā /",
    "K10bsu022_u:6513": " prāptayu kālu yatra sugatairamṛtamadhigataṃ",
    "K10bsu022_u:6514": " adya bhaviṣya māru jiniyā daśabalu arahān // Lal_21.114 //",
    "K10bsu022_u:6515": " māya nidarśayantiya vadaṃ śṛṇu kamalamukhā",
    "K10bsu022_u:6516": " rāju bhaviṣyaseśvaravaraḥ kṣitipati balavān /",
    "K10bsu022_u:6517": " tūryasahasrasaṃprabhaṇite pramadavaragaṇe",
    "K10bsu022_u:6518": " kiṃ muniveṣakena bhavato virama rati bhajā // Lal_21.115 //",
    "K10bsu022_u:6519": " bodhisattva āha -",
    "K10bsu022_u:6520": " bheṣyi ahaṃ hi rāju tribhave divi bhuvi mahito",
    "K10bsu022_u:6521": " īśvaru dharmacakracaraṇo daśabalu balavān /",
    "K10bsu022_u:6522": " śaikṣyaaśaikṣyaputranayutaiḥ satatasamitamabhinato",
    "K10bsu022_u:6523": " dharmaratī ramiṣyi viṣayairna rami ramati manaḥ // Lal_21.116 //",
    "K10bsu022_u:6524": " tā āhuḥ -",
    "K10bsu022_u:6525": " yāva ca yauvanaṃ na galitaṃ prathamavayadharo",
    "K10bsu022_u:6526": " yāva ca vyādhi nākramati te na ca jara asitā /",
    "K10bsu022_u:6527": " yāva ca rūpayauvanadharo vayamapi ca sukhī",
    "K10bsu022_u:6528": " tāva nu bhuṅkṣva kāmaratayaḥ prahasitavadanaḥ // Lal_21.117 //",
    "K10bsu022_u:6529": " bodhisattva āha -",
    "K10bsu022_u:6530": " yāva ca durlabho 'dya labhitaḥ kṣaṇavara amṛto",
    "K10bsu022_u:6531": " yāva ca varjitā kṣaṇadukhā asurasurapure /",
    "K10bsu022_u:6532": " yāva jarā ca vyādhimaraṇaṃ na kupitarūpavaṃ",
    "K10bsu022_u:6533": " tāvahu bhāvayiṣyi supathaṃ abhayapuragamam // Lal_21.118 //",
    "K10bsu022_u:6534": " (Vaidya 239)",
    "K10bsu022_u:6535": " tā āhuḥ -",
    "K10bsu022_u:6536": " devapurālaye 'psaravṛtastridaśapatirivā yāmasuyāmasaṃtuṣitake amaravarastuto /",
    "K10bsu022_u:6537": " mārapure ca kāmaratayaḥ pramadavaśagataḥ krīḍyanubhuṅkṣva asmabhi sahā vipularatikaraḥ // Lal_21.119 //",
    "K10bsu022_u:6538": " bodhisattva āha -",
    "K10bsu022_u:6539": " kāma tṛṇosabinducapalā śaradaghanasamā pannagakanyaroṣasadṛśā bhṛśabhayakaraṇā /",
    "K10bsu022_u:6540": " śakrasuyāmadevatuṣitā namucivaśagatāḥ ko 'tra rameta naryabhilaṣite vyasanaparigate // Lal_21.120 //",
    "K10bsu022_u:6541": " tā āhuḥ -",
    "K10bsu022_u:6542": " puṣpita paśyimāṃ taruvarāṃ taruṇakisalayāṃ kokilajīvajīvakarutā madhukaravirutā /",
    "K10bsu022_u:6543": " snigdhasunīlakuñcitamṛduṃ dharaṇitalaruhe kiṃ narasiṃha sevita vane ramasu yuvatibhiḥ // Lal_21.121 //",
    "K10bsu022_u:6544": " bodhisattva āha -",
    "K10bsu022_u:6545": " kālavaśātpuṣpita ime kisalaya taravo bhukṣapipāsitā madhukarāḥ kusumamabhigatāḥ /",
    "K10bsu022_u:6546": " bhāskaru śoṣayiṣyati yadā dharaṇitalaruhāṃ pūrvajinopabhuktamamṛtaṃ vyavasitamiha me // Lal_21.122 //",
    "K10bsu022_u:6547": " māraduhitara āhuḥ -",
    "K10bsu022_u:6548": " prekṣahi tāva candravadanā navanalininibhā vāca manojña ślakṣṇa daśanā himarajatanibhā /",
    "K10bsu022_u:6549": " īdṛśa durlabhā surapure kuta manujapure te tvaya labdha ye suravarairabhilaṣita sadā // Lal_21.123 //",
    "K10bsu022_u:6550": " bodhisattva āha -",
    "K10bsu022_u:6551": " paśyami kāyamedhyamaśuciṃ kṛmikulabharitaṃ",
    "K10bsu022_u:6552": " jarjaramitvaraṃ ca bhiduraṃ asukhaparigatam /",
    "K10bsu022_u:6553": " yatsacarācarasya jagataḥ paramasukhakaraṃ",
    "K10bsu022_u:6554": " tatpadamacyutaṃ pratilabhe budhajanamahitam // Lal_21.124 //",
    "K10bsu022_u:6555": " (Vaidya 240)",
    "K10bsu022_u:6556": " tā catuṣaṣṭikāmalalitāni camanubhaviyā",
    "K10bsu022_u:6557": " nūpuramekhalā abhihanī vigalitavasanā /",
    "K10bsu022_u:6558": " kāmaśarāhatāḥ samadanāḥ prahasitavadanāḥ",
    "K10bsu022_u:6559": " kiṃ tava āryaputra vikṛtaṃ yadi na bhajase // Lal_21.125 //",
    "K10bsu022_u:6560": " sarvabhaveṣu doṣa vidito 'vaci vidhutarajā",
    "K10bsu022_u:6561": " kāmasiśaktiśūlasadṛśāḥ samadhukṣurasamāḥ /",
    "K10bsu022_u:6562": " sarpaśirognikarṣusadṛśāḥ suvidita iha me",
    "K10bsu022_u:6563": " tenahu nārisaṃgha tyajamī guṇahara pramadāḥ // Lal_21.126 //",
    "K10bsu022_u:6564": " tā bahubhiḥ prakāranayutaiḥ pramadaguṇakaraiḥ",
    "K10bsu022_u:6565": " lobhayituṃ na śeku sugataṃ gajakarabhagatim /",
    "K10bsu022_u:6566": " lajjihirotrapāttu munina prapatiṣu caraṇe",
    "K10bsu022_u:6567": " gauravu tuṣṭa prema janiyā staviṣu hitakaram // Lal_21.127 //",
    "K10bsu022_u:6568": " nirmalapadmagarbhasadṛśā śaradiśaśimukhā",
    "K10bsu022_u:6569": " sarpihutārcitejasadṛśā kanakagirinibhā /",
    "K10bsu022_u:6570": " sidhyatu cintitā ti praṇidhi bhavaśatacaritā",
    "K10bsu022_u:6571": " svāmupatīrya tāraya jagadvyasanaparigatam // Lal_21.128 //",
    "K10bsu022_u:6572": " tā karṇikāracampakanibhaṃ staviya bahuvidhaṃ",
    "K10bsu022_u:6573": " kṛtva pradakṣiṇaṃ atiśayaṃ giririva acalam /",
    "K10bsu022_u:6574": " gatva piturnipatya śirasā idamavaci giraṃ",
    "K10bsu022_u:6575": " sādhvasa naṃ hi tāta pratighaṃ amaranaraguroḥ // Lal_21.129 //",
    "K10bsu022_u:6576": " paśyati padmapatranayanaḥ prahasitavadano",
    "K10bsu022_u:6577": " nāpi saraktu prekṣati janaṃ na pi ca sabhṛkuṭiḥ /",
    "K10bsu022_u:6578": " meru caleya śuṣya udadhiḥ śaśiravi prapate",
    "K10bsu022_u:6579": " naiva sa doṣadarśi tribhave pramadavaśa gamiyā // Lal_21.130 //",
    "K10bsu022_u:6580": " atha khalu māraḥ pāpīyānidaṃ vacanaṃ śrutvā bhūyasyā mātrayā duḥkhito durmanā anāttamanāḥ",
    "K10bsu022_u:6581": " praduṣṭamanāstāṃ svaduhitṝnāmantrayate sma - kathaṃ bho na śakyate sa bodhimaṇḍādutthāpayitum?",
    "K10bsu022_u:6582": " mā khalu mūḍhaḥ ajño 'tha yuṣmākaṃ rūpākṛtiṃ na paśyati?",
    "K10bsu022_u:6583": " atha khalu tā māraduhitaraḥ svapitaraṃ gāthābhiḥ pratyabhāṣanta -",
    "K10bsu022_u:6584": " ślakṣṇā madhuraṃ ca bhāṣate na ca rakto guru guhyaṃ ca nirīkṣate na ca duṣṭaḥ /",
    "K10bsu022_u:6585": " (Vaidya 241)",
    "K10bsu022_u:6586": " īryāṃ caryāṃ ca prekṣate na ca mūḍhaḥ kāyā sarva paneti āśayo sugabhīraḥ // Lal_21.131 //",
    "K10bsu022_u:6587": " niḥsaṃśayena viditāḥ pṛthu istridoṣāḥ kāmairviraktamanaso na ca rāgaraktaḥ /",
    "K10bsu022_u:6588": " naivāstyasau divi bhuvīha naraḥ suro vā yastasya cittacaritaṃ parijānayeyā // Lal_21.132 //",
    "K10bsu022_u:6589": " yā istrimāya upadarśita tatra tāta pravilīyu tasya hṛdayaṃ bhaviyaḥ sarāgaḥ /",
    "K10bsu022_u:6590": " taṃ dṛṣṭa ekamapi kampitu nāsya cittaṃ śailendrarāja iva tiṣṭhati so 'prakampyaḥ // Lal_21.133 //",
    "K10bsu022_u:6591": " śatapuṇyatejabharito guṇatejapūrṇaḥ śīle tapasmi carito bahukalpakoṭyaḥ /",
    "K10bsu022_u:6592": " brahmā ca deva śubhateja viśuddhasattvā mūrdhnā nipatya caraṇeṣu namanti tasmai // Lal_21.134 //",
    "K10bsu022_u:6593": " niḥsaṃśayena vinihatya sa mārasenāṃ pūrve jinānumata prāpsyati agrabodhim /",
    "K10bsu022_u:6594": " tātā na rocati hi no va raṇe vivāde balavatsu vigrahu sukṛcchra ayaṃ prayogaḥ // Lal_21.135 //",
    "K10bsu022_u:6595": " prekṣasva tāta gagane maṇiratnacūḍā saṃbodhisattvanayutāḥ sthita gauraveṇa /",
    "K10bsu022_u:6596": " ratnākarā kusumadāmavicitritāṅgā saṃprekṣitā daśabalairiha pujanārtham // Lal_21.136 //",
    "K10bsu022_u:6597": " ye cetanā api ca ye ca acetanā ca vṛkṣāśca śaila garūḍendrasurendrayakṣāḥ /",
    "K10bsu022_u:6598": " abhyonatā abhimukhā guṇaparvatasya śreyo bhave pratinivartitumadya tāta // Lal_21.137 //",
    "K10bsu022_u:6599": " api ca /",
    "K10bsu022_u:6600": " na taṃ taredyasya na pāramuttare na taṃ khanedyasya na mūlamuddharet /",
    "K10bsu022_u:6601": " (Vaidya 242)",
    "K10bsu022_u:6602": " na kopayettaṃ kṣamayetpunopi taṃ kuryānna taṃ yena bhavecca durmanāḥ // Lal_21.138 //",
    "K10bsu022_u:6603": " atha khalu bhikṣavastasmin samaye 'ṣṭau bodhivṛkṣadevatāḥ /",
    "K10bsu022_u:6604": " tadyathā - śrīḥ vṛddhiḥ tapā śreyasī viduḥ ojobalā satyavādinī samaṅginī ca /",
    "K10bsu022_u:6605": " tā etā bodhisattvaṃ saṃpūjya ṣoḍaśabhirākārairbodhisattvaṃ śriyā vardhayanti sma,",
    "K10bsu022_u:6606": " abhiṣṭuvanti sma -",
    "K10bsu022_u:6607": " upaśobhase tvaṃ viśuddhasattva candra iva śuklapakṣe /",
    "K10bsu022_u:6608": " abhivirocase tvaṃ viśuddhabuddha sūrya iva prodayamānaḥ // Lal_21.139 //",
    "K10bsu022_u:6609": " praphullitastvaṃ viśuddhasattva padmamiva vārimadhye /",
    "K10bsu022_u:6610": " nadasi ttvaṃ viśuddhasattva kesarīva vanarājāvanucārī // Lal_21.140 //",
    "K10bsu022_u:6611": " vibhrājase tvaṃ agrasattva parvatarāja iva sāgaramadhye /",
    "K10bsu022_u:6612": " abhyudgatastvaṃ viśuddhasattva cakravāla iva parvataḥ // Lal_21.141 //",
    "K10bsu022_u:6613": " duravagāhastvaṃ agrasattva jaladhara ivra ratnasaṃpūrṇaḥ /",
    "K10bsu022_u:6614": " vistīrṇabuddhirasi lokanātha gaganamivāparyantam // Lal_21.142 //",
    "K10bsu022_u:6615": " susthitabuddhirasi viśuddhasattva dharaṇitalavatsarvasattvopajīvyaḥ /",
    "K10bsu022_u:6616": " akaluṣabuddhirasi agrasattva anavatapta iva saraḥ sadā prasannaḥ // Lal_21.143 //",
    "K10bsu022_u:6617": " aniketabuddhistvaṃ agrasattva māruta iva sarvaloke sadāprasaktaḥ /",
    "K10bsu022_u:6618": " durāsadasttvaṃ agrasattva tejorāja iva sarvamanyunā prahīnaḥ // Lal_21.144 //",
    "K10bsu022_u:6619": " balavānasi tvaṃ agrasattva nārāyaṇa iva durdharṣaḥ /",
    "K10bsu022_u:6620": " dṛḍhasamādānastvaṃ lokanātha anutthātā bodhimaṇḍā // Lal_21.145 //",
    "K10bsu022_u:6621": " anivartyastvaṃ agrasattva indrakarotsṛṣṭa iva vajraḥ /",
    "K10bsu022_u:6622": " sulabdhalābhastvaṃ agrasattva daśabalasamagryo 'cirādbhaviṣyasi // Lal_21.146 //",
    "K10bsu022_u:6623": " iti //",
    "K10bsu022_u:6624": " evaṃ khalu bhikṣavo bodhivṛkṣadevatāḥ ṣoḍaśākāraṃ bodhisattvaṃ śriyā vardhayanti sma //",
    "K10bsu022_u:6625": " tatra bhikṣavaḥ śuddhāvāsakāyikā devaputrāḥ ṣoḍaśabhirākārairmāraṃ pāpīyāṃsaṃ durbalaṃ kurvanti sma /",
    "K10bsu022_u:6626": " katamaiḥ ṣoḍaśabhiḥ? tadyathā -",
    "K10bsu022_u:6627": " dhvastastvaṃ pāpīyaṃ jīrṇakroñca iva dhyāyase /",
    "K10bsu022_u:6628": " durbalastvaṃ pāpīyaṃ jīrṇagaja iva paṅkamagraḥ // Lal_21.147 //",
    "K10bsu022_u:6629": " ekākyasi tvaṃ pāpīyaṃ nirjita iva śūrapratijñaḥ /",
    "K10bsu022_u:6630": " advitīyastvaṃ pāpīyaṃ aṭavyāṃ tyakta iva rogārtaḥ // Lal_21.148 //",
    "K10bsu022_u:6631": " abalastvaṃ pāpīyaṃ bhārakliṣṭa iva balīvardaḥ /",
    "K10bsu022_u:6632": " apaviddhastvaṃ pāpīyaṃ vātakṣipta iva taruḥ // Lal_21.149 //",
    "K10bsu022_u:6633": " (Vaidya 243)",
    "K10bsu022_u:6634": " kupathasthitasvaṃ pāpīyaṃ mārgabhraṣṭa iva sārthikaḥ /",
    "K10bsu022_u:6635": " dīnahīnastvaṃ pāpīyaṃ matsariṇa iva daridrapuruṣaḥ // Lal_21.150 //",
    "K10bsu022_u:6636": " mukharastvaṃ pāpīyaṃ vāyasa iva pragalbhaḥ /",
    "K10bsu022_u:6637": " mānābhibhūtastvaṃ pāpīyaṃ akṛtajña iva ḍhurvinītaḥ // Lal_21.151 //",
    "K10bsu022_u:6638": " palāyiṣyase tvamadya pāpīyaṃ koṣṭuka iva siṃhanādena /",
    "K10bsu022_u:6639": " vidhuneṣyase tvamadya pāpīyaṃ vairambhavāyuvikṣipta iva pakṣī // Lal_21.152 //",
    "K10bsu022_u:6640": " akālajñastvaṃ pāpīyaṃ puṇyaparikṣīṇa iva bhaikṣukaḥ /",
    "K10bsu022_u:6641": " vivarjiṣyase tvamadya pāpīyaṃ bhinnabhājanabhiva pāṃśupratipūrṇam // Lal_21.153 //",
    "K10bsu022_u:6642": " nigṛhīṣyase tvamadya pāpīyaṃ bodhisattvena mantreṇevoragāḥ /",
    "K10bsu022_u:6643": " sarvabalaprahīṇo 'si pāpīyaṃ chinnakaracaraṇa ivoruṇḍaḥ // Lal_21.154 //",
    "K10bsu022_u:6644": " evaṃ khalu bhikṣavaḥ śuddhāvāsakāyikā devaputrāḥ ṣoḍaśabhirākārairmāraṃ pāpīyāṃsaṃ durbalamakārṣuḥ //",
    "K10bsu022_u:6645": " tatra bhikṣavo bodhiparicārikā devaputrāḥ ṣoḍaśabhirākārairmāraṃ pāpīyāṃsaṃ vichacdayanti sma /",
    "K10bsu022_u:6646": " katamaiḥ ṣoḍaśabhiḥ? tadyathā -",
    "K10bsu022_u:6647": " adya tvaṃ pāpīyaṃ nirjeṣyase bodhisattvena parasainya iva śūreṇa /",
    "K10bsu022_u:6648": " nigṛhīṣyase tvamadya pāpīyaṃ bodhisattvena durbalamalla iva mahāmallena // Lal_21.155 //",
    "K10bsu022_u:6649": " abhibhaviṣyase tvamadya pāpīyaṃ bodhisattvena khadyotakamiva sūryamaṇḍalena /",
    "K10bsu022_u:6650": " vidhvaṃsayiṣyase tvamadya pāpīyaṃ bodhisattvena muñjamuṣṭimiva mahāmārutena // Lal_21.156 //",
    "K10bsu022_u:6651": " vitrāsiṣyase tvamadya pāpīyaṃ bodhisattvena kesariṇeva śṛgālaḥ /",
    "K10bsu022_u:6652": " prapātiṣyase tvamadya pāpīyaṃ bodhisattvena mahāsāla iva mūlachinnam // Lal_21.157 //",
    "K10bsu022_u:6653": " vilopsyase tvamadya pāpīyaṃ bodhisattvenāmitranagaramiva mahārājena /",
    "K10bsu022_u:6654": " viśoṣiṣyase tvamadya pāpīyaṃ bodhisattvena goṣpadavārīva mahātapena // Lal_21.158 //",
    "K10bsu022_u:6655": " palāyiṣyase tvamadya pāpīyaṃ bodhisattvena vadhyavimukta iva dhūrtapuruṣaḥ /",
    "K10bsu022_u:6656": " udbhrāmiṣyase tvamadya pāpīyaṃ bodhisattvena agnidāheneva madhukaravṛndam // Lal_21.159 //",
    "K10bsu022_u:6657": " roṣiṣyase tvamadya pāpīyaṃ bodhisattvena rāṣṭrabhraṣṭa iva dharmarājaḥ /",
    "K10bsu022_u:6658": " dhyāyiṣyase tvamadya pāpīyaṃ bodhisattvena jīrṇakroñca iva lūnapakṣaḥ // Lal_21.160 //",
    "K10bsu022_u:6659": " vibhartsyase tvamadya pāpīyaṃ bodhisattvena kṣīṇapathyādana ivāṭavīkāntāre /",
    "K10bsu022_u:6660": " vilapiṣyase tvamadya pāpīyaṃ bodhisattvena bhinnayānapātra iva mahārṇave // Lal_21.161 //",
    "K10bsu022_u:6661": " āmlāyiṣyase tvamadya pāpīyaṃ bodhisattvena kalpadāha iva tṛṇavanaspatayaḥ /",
    "K10bsu022_u:6662": " vikiriṣyase tvamadya pāpīyaṃ bodhisattvena mahāvajreṇeva girikūṭam // Lal_21.162 //",
    "K10bsu022_u:6663": " (Vaidya 244)",
    "K10bsu022_u:6664": " evaṃ khalu bhikṣavo bodhiparicārikā devaputrāḥ ṣoḍaśākārairmāraṃ vicchandayanti sma /",
    "K10bsu022_u:6665": " na ca māraḥ pāpīyān vinivartate sma //",
    "K10bsu022_u:6666": " tatredamucyate -",
    "K10bsu022_u:6667": " bhūtāṃ codana śrutva devatagaṇā na nivartate so 'ntako",
    "K10bsu022_u:6668": " ucchethā hanathā vilumpatha imāṃ mā dāsyathā jīvitam /",
    "K10bsu022_u:6669": " eṣottīrṇa svayaṃ mamāpi viṣayāṃ tāriṣyate cāparāṃ",
    "K10bsu022_u:6670": " nānyaṃ mokṣa vademi kiṃci śramaṇe utthāpayetprakramet // Lal_21.163 //",
    "K10bsu022_u:6671": " bodhisattva āha -",
    "K10bsu022_u:6672": " meruḥ parvatarāja sthānatu cale sarvaṃ jaganno bhavet",
    "K10bsu022_u:6673": " sarve tārakasaṃgha bhūmi prapate sajyotiṣendurnabhāt /",
    "K10bsu022_u:6674": " sarvā sattva kareya ekamatayaḥ śuṣyenmahāsāgaro",
    "K10bsu022_u:6675": " na tveva drumarājamūlupagataścālyet asmadvidhaḥ // Lal_21.164 //",
    "K10bsu022_u:6676": " māra āha -",
    "K10bsu022_u:6677": " kāmeśvaro 'smi vasitā iha sarvaloke devā sadānavagaṇā manujāśca tiryā /",
    "K10bsu022_u:6678": " vyāptā mayā mama vaśena ca yānti sarve uttiṣṭha mahya viṣayastha vacaṃ kuruṣva // Lal_21.165 //",
    "K10bsu022_u:6679": " bodhisattvaḥ āha -",
    "K10bsu022_u:6680": " kāmeśvaro 'si yadi vyaktamanīśvaro 'si dharmeśvaro 'hamapi paśyasi tattvato mām /",
    "K10bsu022_u:6681": " kāmeśvaro 'si yadi durgati na prayāsi prāpsyāmi bodhimavaśasya tu paśyataste // Lal_21.166 //",
    "K10bsu022_u:6682": " māra āha -",
    "K10bsu022_u:6683": " ekātmakaḥ śramaṇa kiṃ prakaroṣi raṇye yaṃ prārthayasyasulabhaḥ khalu saṃprayogaḥ /",
    "K10bsu022_u:6684": " bhṛgvaṅgiraprabhṛtibhistapaso prayatnā prāptaṃ na tatpadavaraṃ manujaḥ kutastvam // Lal_21.167 //",
    "K10bsu022_u:6685": " bodhisattva āha -",
    "K10bsu022_u:6686": " ajñānapūrvaku tapo ṛṣibhiḥ pratapto krodhābhibhūtamatibhirdivalokakāmaiḥ /",
    "K10bsu022_u:6687": " (Vaidya 245)",
    "K10bsu022_u:6688": " nityaṃ na nityamiti cātmani saṃśrayadbhiḥ mokṣaṃ ca deśagamanasthitamāśrayadbhiḥ // Lal_21.168 //",
    "K10bsu022_u:6689": " te tatvato 'rtharahitāḥ puruṣaṃ vadanti vyāpiṃ pradeśagata śāśvatamāhureke /",
    "K10bsu022_u:6690": " mūrtaṃ na mūrtamaguṇaṃ guṇināṃ tathaiva kartā na karta iti cāpyapare bruvanti // Lal_21.169 //",
    "K10bsu022_u:6691": " prāpyādya bodhi virajāmiha cāsanasthaḥ tvāṃ jitva māra vihataṃ sabalaṃ sasainyam /",
    "K10bsu022_u:6692": " varteṣyi asya jagataḥ prabhavodbhavaṃ ca nirvāṇa duḥkhaśamanaṃ tatha śītibhāvam // Lal_21.170 //",
    "K10bsu022_u:6693": " māraḥ kruddho duṣṭo ruṣṭaḥ paruṣagira puna tu bhaṇate gṛhāṇa sugautamaṃ",
    "K10bsu022_u:6694": " eṣo hyeko 'raṇye nyasto grahiya mama puratu vrajathā laghuṃ vaśu kurvathā /",
    "K10bsu022_u:6695": " śīghraṃ gatvā mahyaṃ gehe haḍinigaḍayugalavikṛtaṃ karotha duvārikaṃ",
    "K10bsu022_u:6696": " svā maṃ drakṣye duḥkhenārtaṃ bahuvividhajavitaravitaṃ marūṇa va ceṭakam // Lal_21.171 //",
    "K10bsu022_u:6697": " bodhisattva āha -",
    "K10bsu022_u:6698": " śakyākāśe lekhyaṃ citraṃ bahuvividhavikṛta padaśaḥ prakartu pṛthakpṛthak",
    "K10bsu022_u:6699": " śakyo vāyuḥ pāśairbaddhuṃ diśavidiśagamanajavito nareṇa suyatnataḥ /",
    "K10bsu022_u:6700": " śakyā kartuṃ candrādityau tamatimiravitimirakarau nabho 'dya mahītalaṃ",
    "K10bsu022_u:6701": " śakyo nāhaṃ tvatsādṛśyairbahubhirapi gaṇanavirutairdrumātpraticālitum // Lal_21.172 //",
    "K10bsu022_u:6702": " abhyutthitā balavatī namuceścamū sā hākāraśaṅkharavabherimṛdaṅgaśabdaiḥ /",
    "K10bsu022_u:6703": " ha putra vatsa dayitā kimasi pranaṣṭo dṛṣṭvā imāṃ namucisenamatīva bhīmām // Lal_21.173 //",
    "K10bsu022_u:6704": " jāmbūnadākanakacampakagarbhagaurā sukumāra devanarasaṃstuta pūjanīya /",
    "K10bsu022_u:6705": " adya prayāsyasi vināśu mahāraṇesmiṃ mārasya eṣyasi vaśaṃ asurasya venduḥ // Lal_21.174 //",
    "K10bsu022_u:6706": " brahmasvareṇa karaviṅkarutasvareṇā tān yakṣarākṣasagaṇāṃ sugato babhāṣe /",
    "K10bsu022_u:6707": " (Vaidya 246)",
    "K10bsu022_u:6708": " ākāśu trāsayitumicchati yo hyavidvān so 'smadvidhaṃ drumavarād grahaṇāya icchet // Lal_21.174 //",
    "K10bsu022_u:6709": " bhittvā ca yo raju gaṇeya mahāsahasra lomnā ca sāgarajalaṃ ca samuddharedyaḥ /",
    "K10bsu022_u:6710": " vajrāmayāṃ girivarāṃ vikiretkṣaṇācca so cāpi māṃ tarugataṃ na viheṭhayeta // Lal_21.175 //",
    "K10bsu022_u:6711": " yugamantarasmi sthita māru praduṣṭacitto niṣkoṣa pāṇinamasiṃ pragṛhītva tīkṣṇam /",
    "K10bsu022_u:6712": " uttiṣṭha śīghra śramaṇāsmamatena gaccha mā veṇuyaṣṭi haritāṃ va chinadmi te 'dya // Lal_21.176 //",
    "K10bsu022_u:6713": " bodhisattva āha -",
    "K10bsu022_u:6714": " sarveyaṃ trisahasra medini yadi māraiḥ prapūrṇā bhavet",
    "K10bsu022_u:6715": " sarveṣāṃ yatha meru parvatavaraḥ pāṇīṣu khaṅgo bhavet /",
    "K10bsu022_u:6716": " te mahyaṃ na samartha loma calituṃ prāgeva māṃ ghātituṃ",
    "K10bsu022_u:6717": " mā dūṣī nativela saṃpranadahe smāremi te 'nadṛḍham // Lal_21.177 //",
    "K10bsu022_u:6718": " vidhyanti śailaśikharāṃ jvalitāgnivarṇāṃ vṛkṣāṃ samūlaka kṣipī tatha tāmraloham /",
    "K10bsu022_u:6719": " uṣṭrāśca gogajamukhāstatha bhairavākṣā āśīviṣā bhujaga dṛṣṭiviṣāśca ghorāḥ // Lal_21.178 //",
    "K10bsu022_u:6720": " megheva utthita caturdiśa garjamānā vajrāśanī tatha ayoguḍa varṣamāṇāḥ /",
    "K10bsu022_u:6721": " asiśaktitīṣṇaparaśuṃ saviṣāṃśca bāṇāṃ bhindanti medinitalaṃ pramathanti vṛkṣāṃ // Lal_21.179 //",
    "K10bsu022_u:6722": " bāhūśataiḥ śaraśatāni kṣipanti keci āśīviṣāṃ hutavahāṃśca mukhā sṛjanti /",
    "K10bsu022_u:6723": " makarādikāṃśca jalajānudadhergṛhītvā vidhyanti keci bhujagāṃ garuḍāśca bhūtvā // Lal_21.180 //",
    "K10bsu022_u:6724": " kecitsumerusadṛśānayasā guḍāni taptāgnivarṇaśikharā nikṣipanti ruṣṭāḥ /",
    "K10bsu022_u:6725": " āsādya medinitalaṃ kṣubhayanti corvīṃ heṣṭhā paskandha salilasya viloḍayanti // Lal_21.181 //",
    "K10bsu022_u:6726": " (Vaidya 247)",
    "K10bsu022_u:6727": " kecitpatanti puratastatha pṛṣṭhato 'sya vāme ca dakṣiṇa patanti aho ti vatsa /",
    "K10bsu022_u:6728": " viparītahastacaraṇā jvalitottamāṅgā netrebhi niścarati vidyudiva pradīptā // Lal_21.182 //",
    "K10bsu022_u:6729": " dṛṣṭvā vikāravikṛtā namucestu senā māyākṛtaṃ ca yatha prekṣati śuddhasattvaḥ /",
    "K10bsu022_u:6730": " naivātra māru na balaṃ na jaganna cātmā udacandrarūpasadṛśo bhramati trilokaḥ // Lal_21.183 //",
    "K10bsu022_u:6731": " cakṣurna istri puruṣo napi cātmanīyaṃ srotaṃ ca ghrāṇa tathā jihva tathaiva kāyaḥ /",
    "K10bsu022_u:6732": " adhyātmaśūnya bahiśūnya pratītya jātā dharmā ime karakavedakavītivṛttāḥ // Lal_21.184 //",
    "K10bsu022_u:6733": " so satyavākyamakarotsada satyavādī yeneha satyavacanenima śūnya dharmāḥ /",
    "K10bsu022_u:6734": " ye keci saumya vinaye anukūlapakṣāḥ te śastra pāṇiṣu nirīkṣiṣu puṣpadāmāṃ // Lal_21.185 //",
    "K10bsu022_u:6735": " so dakṣiṇe karatale racitāgrajāle tāmrairnakhaiḥ suruciraiḥ sahasrāracakre /",
    "K10bsu022_u:6736": " jāmbūnadārcisadṛśaiḥ śubhapuṇyajuṣṭe mūrdhnātu yāva spṛśate caraṇāṃ salīlam // Lal_21.186 //",
    "K10bsu022_u:6737": " bāhuṃ prasārya yatha vidyudivā nabhasthā ābhāṣate vasumatīniya mahya sākṣī /",
    "K10bsu022_u:6738": " citrā mi yajña nayutānapi yaṣṭa pūrve na mi jātu yācanaka bandhakṛtā nu dāsye // Lal_21.187 //",
    "K10bsu022_u:6739": " āpo mi sākṣi tatha teja tathaiva vāyu brahmā prajāpati sajotiṣa candrasūryāḥ /",
    "K10bsu022_u:6740": " buddhā mi sākṣi daśasu sthita ye diśāsu yatha mahya śīlavrataudgata bodhiaṅgāḥ // Lal_21.188 //",
    "K10bsu022_u:6741": " dānaṃ mi sākṣi tatha śīlu tathaiva kṣāntiḥ vīryāpi sākṣi tatha dhyāna tathaiva prajñā /",
    "K10bsu022_u:6742": " (Vaidya 248)",
    "K10bsu022_u:6743": " catura pramāṇa mama sākṣi tathā abhijñā anupūrvabodhicari sarva mameha sākṣī // Lal_21.189 //",
    "K10bsu022_u:6744": " yāvanti sattva nikhilā daśasu diśāsu yatteṣu puṇya bala śīlu tathaiva jñānam /",
    "K10bsu022_u:6745": " yajñā nirargaḍa ya yaṣṭa śaṭhaḥ kalībhiḥ te mahya roma śatimāṃ kala nopayanti // Lal_21.190 //",
    "K10bsu022_u:6746": " so pāṇinā dharaṇi āhanate salīlaṃ raṇate iyaṃ vasumatī yatha kaṃsapātrī /",
    "K10bsu022_u:6747": " māro niśamya ravu mediniye nirastaḥ śṛṇute vacaṃ hanata gṛhṇatu kṛṣṇabandhum // Lal_21.191 //",
    "K10bsu022_u:6748": " prasvinnagātru hatateju vivarṇavaktro māro jarābhihatu ātmanu saṃprapaśyī /",
    "K10bsu022_u:6749": " uratāḍa krandatu bhayārtu anāthabhūto bhrāntaṃ mano namucito gatu citta moham // Lal_21.192 //",
    "K10bsu022_u:6750": " hastyaśvayānaratha bhūmitale nirastāḥ dhāvanti rākṣasa kubhāṇḍa piśāca bhītāḥ /",
    "K10bsu022_u:6751": " saṃmūḍha mārga na labhanti alenatrāṇāḥ pakṣī davāgnipataneva nirīkṣya krāntāḥ // Lal_21.193 //",
    "K10bsu022_u:6752": " mātā svasā pitara putra tathaiva bhrātā pṛcchanti tatra kahi dṛṣṭa kahiṃ gatā vā /",
    "K10bsu022_u:6753": " anyonya vigraha karonti tathaiva heṭhāḥ prāptā vayaṃ vyasana jīvita nāvakāśaḥ // Lal_21.194 //",
    "K10bsu022_u:6754": " sā mārasena vipulā mahatī akṣobhyā vibhraṣṭa sarva viralīkṛta naiva saṃdhiḥ /",
    "K10bsu022_u:6755": " divasāni sapta abhijāni paraspareṇa ābhāsi dṛṣṭa yadi jīvasi taṃ khu prītāḥ // Lal_21.195 //",
    "K10bsu022_u:6756": " sā vṛkṣadevata tadā karuṇāṃ hi kṛtvā vārīghāṭaṃ grahiya siñcati kṛṣṇabandhum /",
    "K10bsu022_u:6757": " uttiṣṭha śīghra vraja he ma puno vilamba evaṃ hi teṣa bhavate guruuddharāṇām // Lal_21.196 //",
    "K10bsu022_u:6758": " (Vaidya 249)",
    "K10bsu022_u:6759": " māra āha -",
    "K10bsu022_u:6760": " duḥkhaṃ bhayaṃ vyasana śoka vināśanaṃ ca dhikkāraśabdamavamānagataṃ ca dainyam /",
    "K10bsu022_u:6761": " prāpto 'smi adya aparādhya suśuddhasatve aśrutva vākya madhuraṃ hitamātmajānām // Lal_21.197 //",
    "K10bsu022_u:6762": " devatā āha -",
    "K10bsu022_u:6763": " bhayaṃ ca duḥkhaṃ vyasanaṃ ca dainyaṃ dhikkāraśabdaṃ vadhabandhanaṃ ca /",
    "K10bsu022_u:6764": " doṣānanekāṃ labhate hyavidvān nirāparādheṣvapi rādhyate yaḥ // Lal_21.198 //",
    "K10bsu022_u:6765": " devāsurā garuḍa rākṣasa kinnarendrā brahmātha śakra paranirmita sākaniṣṭhāḥ /",
    "K10bsu022_u:6766": " bhāṣanti tasya vijayaṃ jaya lokavīra yatredṛśī namucisena tvayā nirastā // Lal_21.199 //",
    "K10bsu022_u:6767": " hārārdhacandra dhvaja chatrapatāka dentī puṣpāgarū tagaracandanacūrṇavarṣāṃ /",
    "K10bsu022_u:6768": " tūryā parāhaniya vākyamudīrayante acchā drume tuva ca śūra jitārisiṃhā // Lal_21.200 //",
    "K10bsu022_u:6769": " atraiva cāsanavare labhase 'dya bodhiṃ āveṇikāṃ daśabalāṃ pratisaṃvidaṃ ca /",
    "K10bsu022_u:6770": " sarvaṃ ca buddhaviṣayaṃ labhase 'dya śūra maitrā vijitya vipulāṃ śaṭhamārapakṣāṃ // Lal_21.201 //",
    "K10bsu022_u:6771": " iha māradharṣaṇakṛte ca raṇe pravṛtte saṃbodhisattvabalavikrama yebhi dṛṣṭam /",
    "K10bsu022_u:6772": " ṣaṭtriṃśakoṭinayutā cature ca viṃśā yebhirmanaḥ praṇihitaṃ varabuddhabodhau // Lal_21.202 //",
    "K10bsu022_u:6773": " iti //",
    "K10bsu022_u:6774": " // iti śrīlalitavistare māradharṣaṇaparivarto nāmaikaviṃśatitamo 'dhyāyaḥ //",
    "K10bsu022_u:6775": " START Parivarta 22",
    "K10bsu022_u:6776": " (Vaidya 250)",
    "K10bsu022_u:6777": " abhisaṃbodhanaparivarto dvāviṃśaḥ /",
    "K10bsu022_u:6778": " iti hi bhikṣavo bodhisattvo nihatamārapratyarthiko marditakaṇṭako raṇaśirasi vijitavijayaḥ",
    "K10bsu022_u:6779": " uchritachatradhvajapatāko viviktaṃ kāmairviviktaṃ pāpakairakuśalairdhamaiḥ savitarkaṃ",
    "K10bsu022_u:6780": " savicāraṃ vivekajaṃ prītisukhaṃ prathamaṃ dhyānamupasaṃpadya viharati sma /",
    "K10bsu022_u:6781": " savitarkasavicārāṇāṃ vyupaśamādadhyātmasaṃprasādāccetasa ekotibhāvādavitarkamavicāraṃ samādhijaṃ prītisukhaṃ dvitīyaṃ dhyānamupasaṃpadya viharati sma /",
    "K10bsu022_u:6782": " sa prītervirāgādupekṣako viharati sma smṛtimān saṃprajānan sukhaṃ kāyena pratisaṃvedayate sma yattadāryā ācakṣate sma - upekṣakaḥ smṛtimān sukhavihārī,",
    "K10bsu022_u:6783": " niṣprītikaṃ tṛtīyaṃ dhyānamupasaṃpadya viharati sma /",
    "K10bsu022_u:6784": " sa sukhasya ca prahāṇādduḥkhasya ca prahāṇātpūrvameva ca saumanasyadaurmanasyayorastaṃgamādaduḥkhāsukhamupekṣāsmṛtipariśuddhaṃ caturthaṃ dhyānamupasaṃpadya viharati sma //",
    "K10bsu022_u:6785": " atha bodhisattvasyathā samāhite citte pariśuddhe paryavadāte prabhāsvare 'naṅgane",
    "K10bsu022_u:6786": " vigatopakleśe mṛduni karmaṇyupasthite ānijjyaprāpte rātryāṃ prathame yāme divyasya",
    "K10bsu022_u:6787": " cakṣuṣo jñānadarśanavidyāsākṣātkriyāyai cittamabhinirharati sma,",
    "K10bsu022_u:6788": " abhinirnāmayati sma //",
    "K10bsu022_u:6789": " atha bodhisattvo divyena cakṣuṣā pariśuddhenātikrāntamānuṣyakeṇa sattvān paśyati sma cyavamānānupapadyamānān suvarṇān durvarṇān sugatān durgatān hīnān praṇītān /",
    "K10bsu022_u:6790": " yathākarmopagān sattvān prajānāti sma - ime bata bhoḥ sattvāḥ kāyaduścaritena samanvāgatāḥ,",
    "K10bsu022_u:6791": " vāṅbhanoduścaritena samānvāgatāḥ,",
    "K10bsu022_u:6792": " āryāṇāmapavādakāḥ mithyādṛṣṭayaḥ /",
    "K10bsu022_u:6793": " te mithyādṛṣṭikarmadharmasamādānahetoḥ kāyasya bhedātparaṃ maraṇādapāyadurgativinipātaṃ narakeṣūpapadyante /",
    "K10bsu022_u:6794": " ime punarbhavantaḥ sattvāḥ kāyasucaritena samanvāgatāḥ,",
    "K10bsu022_u:6795": " vāṅbhanaḥsucaritena samanvāgatāḥ,",
    "K10bsu022_u:6796": " āryāṇāmanapavādakāḥ samyagdṛṣṭayaḥ,",
    "K10bsu022_u:6797": " te samyagdṛṣṭikarmadharmasamādānahetoḥ kāyasya bhedātsugatau svargalokeṣūpapadyante //",
    "K10bsu022_u:6798": " iti hi divyena cakṣuṣā viśuddhenātikrāntamānuṣyakeṇa sattvānāpaśyati sma cyavamānānupapadyamānān suvarṇān durvarṇān sugatān durgatān hīnān praṇītān yathākarmopagān /",
    "K10bsu022_u:6799": " evaṃ khalu bhikṣavo bodhisattvo rātryāṃ prathame yāme vidyāṃ sākṣātkaroti sma,",
    "K10bsu022_u:6800": " tamo nihanti sma,",
    "K10bsu022_u:6801": " ālokamutpādayati sma //",
    "K10bsu022_u:6802": " atha bodhisattvastathā samāhite citte pariśuddhe paryavadāte prabhāsvare niraṅgane",
    "K10bsu022_u:6803": " vigatopakleśe mṛduni karmaṇyupasthite āniñjyaprāpte rātryāṃ madhyame yāme pūrvanivāsānusmṛtijñānadarśanavidyāsākṣātkriyāyai",
    "K10bsu022_u:6804": " cittamabhinirharati sma,",
    "K10bsu022_u:6805": " abhinirnāmayati sma,",
    "K10bsu022_u:6806": " ātmanaḥ parasattvānāṃ cānekavidhaṃ pūrvanivāsānanusmarati sma /",
    "K10bsu022_u:6807": " tadyathā - ekāmapi jātiṃ dve tisraścatasraḥ pañca daśa viṃśati triṃśaccatvāriṃśatpañcāśajjātiśataṃ (Vaidya 251)",
    "K10bsu022_u:6808": " jātisahasraṃ jātiśatasahasram anekānyapi jātiśatasahasrāṇyapi jātikoṭīmapi jātikoṭīśatamapi jātikoṭīsahasramapi jātikoṭīnayutamapi /",
    "K10bsu022_u:6809": " anekānyapi jātikoṭīsahasrāṇyapi anekānyapi jātikoṭīśatasahasrāṇyapi anekānyapi jātikoṭīnayutaśatasahasrāṇi",
    "K10bsu022_u:6810": " yāvatsaṃvartakalpamapi vivartakalpamapi saṃvartavivartakalpamapi anekānyapi saṃvartavivartakalpānyanusmarati",
    "K10bsu022_u:6811": " sma - amutrāhamāsannevaṃnāmā evaṃgotra evaṃjātya evaṃvarṇa evamāhāra evamāyuṣpramāṇamevaṃ cirasthitikaḥ,",
    "K10bsu022_u:6812": " evaṃ sukhaduḥkhaprativedī /",
    "K10bsu022_u:6813": " so 'haṃ tataścyutaḥ sannamutropapannaḥ,",
    "K10bsu022_u:6814": " tataścyutvehopapanna iti sākāraṃ soddeśamanekavidhamātmanaḥ sarvasattvānāṃ ca pūrvanivāsamanusmarati sma //",
    "K10bsu022_u:6815": " atha bodhisattvastathā samāhitena cittena pariśuddhena paryavadātena prabhāsvareṇa",
    "K10bsu022_u:6816": " anaṅganena vigatopakleśena mṛdunā karmaṇye sthitenāniñcyaprāptena rātryāṃ paścime",
    "K10bsu022_u:6817": " yāme aruṇoddhāṭanakālasamaye nandīmukhyāṃ rātrau",
    "K10bsu022_u:6818": " duḥkhasamudayāstaṃgatāyā āśravakṣayajñānadarśanavidyāsākṣātkriyāyai cittamabhinirharati sma,",
    "K10bsu022_u:6819": " abhinirnāmayati sma /",
    "K10bsu022_u:6820": " tasyaitadabhavat - kṛcchraṃ batāyaṃ loka āpanno yaduta jāyate jīryate mriyate cyavate upapadyate /",
    "K10bsu022_u:6821": " atha ca punarasya kevalasya mahato duḥkhaskandhasya niḥsaraṇaṃ na saṃprajānāti jarāvyādhimaraṇādikasya /",
    "K10bsu022_u:6822": " aho batāsya kevalasya mahato duḥkhaskandhasyāntaḥkriyā na prajñāyate sarvasya jarāvyādhimaraṇādikasya //",
    "K10bsu022_u:6823": " tato bodhisattvasyaitadabhūt - kasmin sati jarāmaraṇaṃ bhavati,",
    "K10bsu022_u:6824": " kiṃpratyayaṃ ca punarjarāmaraṇam?",
    "K10bsu022_u:6825": " tasyaitadabhūt - jātyāṃ satyāṃ jarāmaraṇaṃ bhavati,",
    "K10bsu022_u:6826": " jātipratyayaṃ jarāmaraṇam //",
    "K10bsu022_u:6827": " atha bodhisattvasya punaretadabhavat - kasmin sati jātirbhavati,",
    "K10bsu022_u:6828": " kiṃpratyayā ca punarjātiḥ?",
    "K10bsu022_u:6829": " tasyaitadabhavat - bhave sati jātirbhavati bhavapratyayā ca punarjātiḥ //",
    "K10bsu022_u:6830": " atha bodhisattvasyaitabhavat - kasmin sati bhavo bhavati,",
    "K10bsu022_u:6831": " kiṃpratyayaśca punarbhavaḥ?",
    "K10bsu022_u:6832": " tasyaitadabhavat - upādāne sati bhavo bhavati,",
    "K10bsu022_u:6833": " upādānapratyayo hi bhavaḥ //",
    "K10bsu022_u:6834": " atha bodhisattvasyaitadabhavat - kasmin satyupādānaṃ bhavati,",
    "K10bsu022_u:6835": " kiṃpratyayaṃ ca punarupādānam?",
    "K10bsu022_u:6836": " tasyaitadabhavat - tṛṣṇāyāṃ satyāmupādānaṃ bhavati,",
    "K10bsu022_u:6837": " tṛṣṇāpratyayaṃ hyupādānam //",
    "K10bsu022_u:6838": " atha bodhisattvasya punaretadabhavat - kasmin sati tṛṣṇā bhavati,",
    "K10bsu022_u:6839": " kiṃpratyayā ca tṛṣṇā?",
    "K10bsu022_u:6840": " tasyaitadabhavat - vedanāyāṃ satyāṃ tṛṣṇā bhavati,",
    "K10bsu022_u:6841": " vedanāpratyayā ca tṛṣṇā //",
    "K10bsu022_u:6842": " atha bodhisattvasya punaretadabhūt - kasmin sati vedanā bhavati,",
    "K10bsu022_u:6843": " kiṃpratyayā punarvedanā?",
    "K10bsu022_u:6844": " tasyaitadabhūt - sparśe sati vedanā bhavati,",
    "K10bsu022_u:6845": " sparśapratyayā hi vedanā //",
    "K10bsu022_u:6846": " atha bodhisattvasya punaretadabhavat - kasmin sati sparśo bhavati,",
    "K10bsu022_u:6847": " kiṃpratyayaśca punaḥ sparśaḥ?",
    "K10bsu022_u:6848": " tasyaitadabhavat - ṣaḍāyatane sati sparśo bhavati,",
    "K10bsu022_u:6849": " ṣaḍāyatanapratyayo hi sparśaḥ //",
    "K10bsu022_u:6850": " atha bodhisattvasya punaretadabhavat - kasmin sati ṣaḍāyatanaṃ bhavati,",
    "K10bsu022_u:6851": " kiṃpratyayaṃ ca punaḥ ṣaḍāyatanam?",
    "K10bsu022_u:6852": " tasyaitadabhavat - nāmarūpe sati ṣaḍāyatanaṃ bhavati,",
    "K10bsu022_u:6853": " nānārūpapratyayaṃ hi ṣaḍāyatanam //",
    "K10bsu022_u:6854": " (Vaidya 252)",
    "K10bsu022_u:6855": " atha bodhisattvasya punaretadabhavat - kasmin sati nāmarūpaṃ bhavati,",
    "K10bsu022_u:6856": " kiṃpratyayaṃ ca punarnāmarūpam?",
    "K10bsu022_u:6857": " tasyaitadabhavat - vijñāne sati nāmarūpaṃ bhavati,",
    "K10bsu022_u:6858": " vijñānapratyayaṃ hi nāmarūpam //",
    "K10bsu022_u:6859": " atha bodhisattvasya punaretadabhavat - kasmin sati vijñānaṃ bhavanti,",
    "K10bsu022_u:6860": " kiṃpratyayaṃ punarvijñānam?",
    "K10bsu022_u:6861": " tasyaitadabhavat - saṃskāreṣu satsu vijñānaṃ bhavati,",
    "K10bsu022_u:6862": " saṃskārapratyayaṃ ca vijñānam //",
    "K10bsu022_u:6863": " atha bodhisattvasya punaretadabhavat - kasmin sati saṃskārā bhavanti,",
    "K10bsu022_u:6864": " kiṃpratyayāśca punaḥ saṃskārāḥ?",
    "K10bsu022_u:6865": " tasyaitadabhavat - avidyāyāṃ satyāṃ saṃskārā bhavanti,",
    "K10bsu022_u:6866": " avidyāpratyayā hi saṃskārāḥ //",
    "K10bsu022_u:6867": " iti hi bhikṣavo bodhisattvasyaitadabhūt - avidyāpratyayāḥ saṃskārāḥ,",
    "K10bsu022_u:6868": " saṃskārapratyayaṃ vijñānam,",
    "K10bsu022_u:6869": " vijñānapratyayaṃ nāmarūpam,",
    "K10bsu022_u:6870": " nāmarūpapratyayaṃ ṣaḍāyatanam,",
    "K10bsu022_u:6871": " ṣaḍāyatanapratyayaṃ sparśaḥ,",
    "K10bsu022_u:6872": " sparśapratyayaṃ vedanā,",
    "K10bsu022_u:6873": " vedanāpratyayaṃ tṛṣṇā,",
    "K10bsu022_u:6874": " tṛṣṇāpratyayamupādānam,",
    "K10bsu022_u:6875": " upādānapratyayaṃ bhavaḥ,",
    "K10bsu022_u:6876": " bhavapratyayā jātiḥ,",
    "K10bsu022_u:6877": " jātipratyayā jarāmaraṇaśokaparidevaduḥkhadaurmanasyopāyāsāḥ saṃbhavanti /",
    "K10bsu022_u:6878": " evamasya kevalasya mahato duḥkhaskandhasya samudayo bhavati /",
    "K10bsu022_u:6879": " samudayaḥ samudaya iti //",
    "K10bsu022_u:6880": " iti hi bhikṣavo bodhisattvasya pūrvamaśruteṣu dharmeṣu yoniśomanasikārādbahulīkārājjñānamudapādi,",
    "K10bsu022_u:6881": " cakṣurudapādi,",
    "K10bsu022_u:6882": " vidyodapādi,",
    "K10bsu022_u:6883": " bhūrirudapādi,",
    "K10bsu022_u:6884": " medhodapādi,",
    "K10bsu022_u:6885": " prajñodapādi,",
    "K10bsu022_u:6886": " ālokaḥ prādurbabhūva /",
    "K10bsu022_u:6887": " kasminnasati jarāmaraṇaṃ na bhavati,",
    "K10bsu022_u:6888": " kasya vā nirodhājjarāmaraṇanirodha iti /",
    "K10bsu022_u:6889": " tasyaitadabhūt - jātyāmasatyāṃ jarāmaraṇaṃ na bhavati,",
    "K10bsu022_u:6890": " jātinirodhājjarāmaraṇanirodhaḥ //",
    "K10bsu022_u:6891": " atha bodhisattvasya punaretadabhavat - kasminnasati jātirna bhavati,",
    "K10bsu022_u:6892": " kasya vā nirodhājjātinirodhaḥ?",
    "K10bsu022_u:6893": " tasyaitadabhavat - bhave 'sati jātirna bhavati,",
    "K10bsu022_u:6894": " bhavanirodhājjātinirodhaḥ //",
    "K10bsu022_u:6895": " atha bodhisattvasya punarapyetadabhavat - kasminnasati vistareṇa yāvatsaṃskārā na bhavanti,",
    "K10bsu022_u:6896": " kasya vā nirodhātsaṃskāranirodhaḥ?",
    "K10bsu022_u:6897": " tasyaitadabhavat - avidyāyāṃ satyāṃ saṃskārā na bhavanti,",
    "K10bsu022_u:6898": " avidyānirodhātsaṃskāranirodhaḥ /",
    "K10bsu022_u:6899": " saṃskāranirodhādvijñānanirodho yāvajjātinirodhājjarāmaraṇaśokaparidevaduḥkhadaurmanasyopāyāsā nirudhyante /",
    "K10bsu022_u:6900": " evamasya kevalasya mahato duḥkhaskandhasya nirodho bhavatīti //",
    "K10bsu022_u:6901": " iti hi bhikṣavo bodhisattvasya pūrvamaśruteṣu dharmeṣu yoniśomanasikārādbahulīkārājjñānamudapādi,",
    "K10bsu022_u:6902": " cakṣurudapādi vidyodapadi,",
    "K10bsu022_u:6903": " bhūrirudapādi,",
    "K10bsu022_u:6904": " medhodapādi,",
    "K10bsu022_u:6905": " prajñodapādi,",
    "K10bsu022_u:6906": " ālokaḥ prādurbabhūva /",
    "K10bsu022_u:6907": " so 'haṃ bhikṣavastasmin samaye idaṃ duḥkhamiti yathābhūtamajñāsiṣam /",
    "K10bsu022_u:6908": " ayamāśravasamudayo 'yamāśravanirodhaḥ iyamāśravanirodhagāminī pratipaditi yathābhūtamajñāsiṣam /",
    "K10bsu022_u:6909": " aya kāmāśravo 'yaṃ bhavāśravo 'yamavidyāśravo 'yaṃ dṛṣṭyāśravaḥ /",
    "K10bsu022_u:6910": " ihāśravā niravaśeṣato nirudhyante /",
    "K10bsu022_u:6911": " ihāśravo niravaśeṣamanābhāsamastaṃ gacchatīti /",
    "K10bsu022_u:6912": " iyamavidyā ayamavidyāsamudayo 'yamavidyānirodha iyamavidyānirodhagāminī pratipaditi yathābhūtamajñāsiṣam /",
    "K10bsu022_u:6913": " ihāvidyā apariśeṣamanābhāsamastaṃ gacchatīti peyālam /",
    "K10bsu022_u:6914": " amī saṃskārā ayaṃ saṃskārasamudayo 'yaṃ saṃskāranirodha iyaṃ saṃskāranirodhagāminī pratipaditi yathābhūtamajñāsiṣam /",
    "K10bsu022_u:6915": " idaṃ vijñānamayaṃ vijñānasamudayo 'yaṃ vijñānanirodha iyaṃ vijñānanirodhagāminī pratipaditi yathābhūtamajñāsiṣam /",
    "K10bsu022_u:6916": " idaṃ nāmarūpamayaṃ nāmarūpasamudayo 'yaṃ nāmarūpanirodhaḥ iyaṃ nāmarūpanirodhagāminī (Vaidya 253)",
    "K10bsu022_u:6917": " pratipaditi yathābhūtamajñāsiṣam /",
    "K10bsu022_u:6918": " idaṃ ṣaḍāyatanamayaṃ ṣaḍāyatanasamudayo 'yaṃ ṣaḍāyatananirodhaḥ iyaṃ ṣaḍāyatananirodhagāminīṃ pratipaditi yathābhūtamajñāsiṣam /",
    "K10bsu022_u:6919": " ayaṃ sparśo 'yaṃ spaśasamudayo 'yaṃ sparśanirodhaḥ iyaṃ sparśanirodhagāminī pratipaditi yathābhūtamajñāsiṣam /",
    "K10bsu022_u:6920": " iyaṃ vedanā ayaṃ vedanāsamudayo 'yaṃ vedanānirodha iyaṃ vedanānirodhagāminī pratipaditi yathābhūtamajñāsiṣam /",
    "K10bsu022_u:6921": " iyaṃ tṛṣṇā ayaṃ tṛṣṇāsamudayo 'yaṃ tṛṣṇānirodhaḥ iyaṃ tṛṣṇānirodhagāminī pratipaditi yathābhūtamajñāsiṣam /",
    "K10bsu022_u:6922": " idamupādānamayamupādānasamudayo 'yamupādānanirodhaḥ iyamupādānanirodhagāminī pratipaditi yathābhūtamajñāsiṣam /",
    "K10bsu022_u:6923": " ayaṃ bhavo 'yaṃ bhavasamudayo 'yaṃ bhavanirodhaḥ iyaṃ bhavanirodhagāminī pratipaditi yathābhūtamajñāsiṣam /",
    "K10bsu022_u:6924": " iyaṃ jātirayaṃ jātisamudayo 'yaṃ jātinirodhaḥ iyaṃ jātinirodhagāminī pratipaditi yathābhūtamajñāsiṣam /",
    "K10bsu022_u:6925": " iyaṃ jarā ayaṃ jarāsamudayo 'yaṃ jarānirodhaḥ iyaṃ jarānirodhagāminī pratipaditi yathābhūtamajñāsiṣam /",
    "K10bsu022_u:6926": " idaṃ maraṇamayaṃ maraṇasamudayo 'yaṃ maraṇanirodhaḥ iyaṃ maraṇanirodhagāminī pratipaditi yathābhūtamajñāsiṣam /",
    "K10bsu022_u:6927": " ime śokaparidevaduḥkhadaurmanasyopāyāsāḥ /",
    "K10bsu022_u:6928": " evamasya kevalasya mahato duḥkhaskandhasya samudayo bhavati yāvannirodho bhavatīti yathābhūtamajñāsiṣam /",
    "K10bsu022_u:6929": " idaṃ duḥkhamayaṃ duḥkhasamudayo 'yaṃ duḥkhanirodhaḥ iyaṃ duḥkhanirodhagāminī pratipaditi yathābhūtamajñāsiṣam //",
    "K10bsu022_u:6930": " evaṃ khalu bhikṣavo bodhisattvena rātryāṃ paścime yāme 'ruṇoddhāṭanakālasamaye nandīmukhyāṃ",
    "K10bsu022_u:6931": " rātryau yatkiṃcitpuruṣeṇa satpuruṣeṇātipuruṣeṇa mahāpuruṣeṇa puruṣarṣabheṇa puruṣanāgena",
    "K10bsu022_u:6932": " puruṣasiṃhena puruṣapuṃgavena puruṣaśūreṇa puruṣadhīreṇa puruṣajānena puruṣapadmena",
    "K10bsu022_u:6933": " puruṣapuṇḍarīkeṇa puruṣadhaureyeṇānuttareṇa puruṣadamyasārathinā evaṃbhūtenāryeṇa",
    "K10bsu022_u:6934": " jñānena jñātavyaṃ boddhavyaṃ prāptavyaṃ draṣṭavyaṃ sākṣātkartavyam,",
    "K10bsu022_u:6935": " sarvaṃ tadekacittekṣaṇasamāyuktayā prajñayā anuttarāṃ samyaksaṃbodhimabhisaṃbudhya traividyādhigatā //",
    "K10bsu022_u:6936": " tato bhikṣavo devā āhuḥ - avakirata mārṣāḥ puṣpāṇi /",
    "K10bsu022_u:6937": " abhisaṃbuddho bhagavān /",
    "K10bsu022_u:6938": " ye tatra devaputrāḥ pūrvabuddhadarśinastasmin saṃnipatitā āsaṃste 'vocan - mā sma tāvanmārṣāḥ puṣpāṇyavakirata yāvattāvadbhagavānnimittaṃ prāduḥkaroti",
    "K10bsu022_u:6939": " pūrvakā api samyaksaṃbuddhā nimittamakārṣuḥ,",
    "K10bsu022_u:6940": " nirmitāmabhinirmiṇvanti sma //",
    "K10bsu022_u:6941": " atha khalu bhikṣavastathāgatastān devaputrān vimatiprāptāñjñātvā saptatālamātraṃ vihāyasamabhyudgamya tatrastha idamudānamudānayati sma -",
    "K10bsu022_u:6942": " chinnavartmopaśāntarajāḥ śuṣkā āsravā na punaḥ sravanti /",
    "K10bsu022_u:6943": " chinne vartmani vartata duḥkhasyaiṣo 'nta ucyate // Lal_22.1 //",
    "K10bsu022_u:6944": " iti //",
    "K10bsu022_u:6945": " tataste devaputrā divyaiḥ kusumaistathāgatamabhyavakiranti sma /",
    "K10bsu022_u:6946": " tato jānumātraṃ divyānāṃ puṣpāṇāṃ saṃstaro 'bhūt //",
    "K10bsu022_u:6947": " iti hi bhikṣavastathāgate 'bhisaṃbuddhe vigataṃ tamo 'ndhakāram,",
    "K10bsu022_u:6948": " viśodhitā tṛṣṇā,",
    "K10bsu022_u:6949": " vivartitā dṛṣṭiḥ,",
    "K10bsu022_u:6950": " vikṣobhitāḥ kleśāḥ,",
    "K10bsu022_u:6951": " viśāritāḥ śalyāḥ,",
    "K10bsu022_u:6952": " mukto granthiḥ,",
    "K10bsu022_u:6953": " prapātito mānadhvajaḥ,",
    "K10bsu022_u:6954": " ucchrepito dharmadhvajaḥ, (Vaidya 254)",
    "K10bsu022_u:6955": " uddhāṭitā anuśayāḥ,",
    "K10bsu022_u:6956": " jñātā dharmatathatā,",
    "K10bsu022_u:6957": " avabuddhā bhūtakoṭiḥ,",
    "K10bsu022_u:6958": " parijñāto dharmadhātuḥ,",
    "K10bsu022_u:6959": " vyavasthāpitaḥ sattvadhātuḥ,",
    "K10bsu022_u:6960": " saṃvarṇitaḥ samyaktvaniyato rāśiḥ,",
    "K10bsu022_u:6961": " vivarṇito mithyātvaniyato rāśiḥ,",
    "K10bsu022_u:6962": " parigṛhīto 'niyatarāśiḥ,",
    "K10bsu022_u:6963": " vyavasthāpitāni sattvendriyāṇi,",
    "K10bsu022_u:6964": " parijñātāḥ sattvacaritāḥ,",
    "K10bsu022_u:6965": " avabuddhā sattvavyādhiḥ,",
    "K10bsu022_u:6966": " sattvasamutthānasiddho 'mṛtabhaiṣajaprayogaḥ,",
    "K10bsu022_u:6967": " utpanno vaidyarājaḥ pramocakaḥ sarvaduḥkhebhyaḥ pratiṣṭhāpako nirvāṇasukhe,",
    "K10bsu022_u:6968": " niṣaṇṇastathāgatagarbhe tathāgatamahādharmarājāsane,",
    "K10bsu022_u:6969": " sarva ābaddho vimuktipakṣaḥ,",
    "K10bsu022_u:6970": " praviṣṭaḥ sarvajñatānagaraṃ samavasṛtaṃ sarvabuddhaiḥ,",
    "K10bsu022_u:6971": " asaṃbhinno dharmadhātuprasarānubodheḥ /",
    "K10bsu022_u:6972": " prathame saptāhe bhikṣavastathāgatastasminneva bodhimaṇḍe niṣaṇṇo 'sthāt - iha mayā 'nuttarāṃ samyaksaṃbodhimabhisaṃbuddhaḥ /",
    "K10bsu022_u:6973": " mayā anavarāgrasya jātijarāmaraṇaduḥkhasyāntaḥ kṛta iti //",
    "K10bsu022_u:6974": " samanantaraprāpte khalu punarbhikṣavo bodhisattvena sarvajñatve atha tatkṣaṇameva",
    "K10bsu022_u:6975": " daśasu dikṣu sarvalokadhātuṣu sarvasattvāstatkṣaṇaṃ tallavaṃ tanmuhūrtaṃ parasukhasamarpitā abhuvan /",
    "K10bsu022_u:6976": " sarvalokadhātavaśca mahatāvabhāsenāvabhāsyantaḥ /",
    "K10bsu022_u:6977": " yā 'pi tā lokāntarikā aghā aghasphuṭā andhakārā iti pūrvavat /",
    "K10bsu022_u:6978": " ṣaḍvikāraṃ ca daśasu dikṣu sarvalokadhātavo 'kampat prākampat saṃprākampat /",
    "K10bsu022_u:6979": " avedhat prāvedhat saṃprāvedhat /",
    "K10bsu022_u:6980": " acalat prācalat saṃprācalat /",
    "K10bsu022_u:6981": " akṣubhyat prākṣubhyat saṃprākṣubhyat /",
    "K10bsu022_u:6982": " araṇat prāraṇat saṃprāraṇat /",
    "K10bsu022_u:6983": " agarjat prāgarjat saṃprāgarjat /",
    "K10bsu022_u:6984": " sarvabuddhāśca tathāgatāyābhisaṃbuddhāya sādhukāraṃ dadanti sma /",
    "K10bsu022_u:6985": " dharmācchādāṃśca saṃpreṣayanti sma /",
    "K10bsu022_u:6986": " yairdharmācchādairayaṃ trisāhasramahāsāhasralokadhāturanekaratnasaṃchanno 'bhūt /",
    "K10bsu022_u:6987": " tebhyaśca ratnachatrebhyaḥ evaṃrūpā raśmijālā niścaranti sma,",
    "K10bsu022_u:6988": " yairdaśasu dikṣu aprameyāsaṃkhyeyā lokadhātavo 'vabhāsyante /",
    "K10bsu022_u:6989": " daśasu dikṣu bodhisattvāśca devāputrāścanandaśabdaṃ niścārayāmāsuḥ - utpannaḥ sattvapaṇḍitaḥ /",
    "K10bsu022_u:6990": " padmo jñānasarasi saṃbhūto 'nupalipto lokadharmaiḥ /",
    "K10bsu022_u:6991": " samantato mahākaruṇāmeghaṃ sphuritvā dharmadhātubhavanaṃ varṣayiṣyati /",
    "K10bsu022_u:6992": " dharmavarṣavinaye janabhaiṣajāṅkuraprarohaṇaṃ sarvakuśalamūlabījānāṃ vivardhanaṃ śraddhāṅkurāṇāṃ dātā vimuktiphalānām //",
    "K10bsu022_u:6993": " tatredamucyate -",
    "K10bsu022_u:6994": " māraṃ vijitya sabalaṃ sa hi puruṣasiṃho dhyānāmukhaṃ abhimukhaṃ abhito 'pi śāstā /",
    "K10bsu022_u:6995": " traividyatā daśabalena yadā hi prāptā saṃkampitā daśa diśo bahukṣatrakoṭyaḥ // Lal_22.2 //",
    "K10bsu022_u:6996": " ye bodhisattva puri āgata dharmakāmā caraṇau nipatya iti bhāṣiṣu māsi klānto /",
    "K10bsu022_u:6997": " pratyakṣa asmi camu yādṛśikā subhīmā sā prajñapuṇyabalavīryabalena bhagnā // Lal_22.3 //",
    "K10bsu022_u:6998": " buddhaiśca kṣetranayutaiḥ prahitāni chatrā sādho mahāpuruṣa dharṣita mārasenām /",
    "K10bsu022_u:6999": " (Vaidya 255)",
    "K10bsu022_u:7000": " prāptaṃ tvayā padavaraṃ amṛtaṃ viśokaṃ saddharmavṛṣṭi tribhave abhivarṣa śīghram // Lal_22.4 //",
    "K10bsu022_u:7001": " bāhuṃ prasārya daśadikṣu ca sattvasārā ābhāṣayiṃsu kalaviṅkarutāya vācā /",
    "K10bsu022_u:7002": " bodhiryathāmanugatā bhavatā viśuddhā tulyaḥ samo 'si yatha sarpiṇi sarpimaṇḍaiḥ // Lal_22.5 //",
    "K10bsu022_u:7003": " atha khalu bhikṣavaḥ kāmāvacarā apsaraso bodhimaṇḍaniṣaṇṇaṃ tathāgataṃ prāptābhijñaṃ",
    "K10bsu022_u:7004": " paripūrṇasaṃkalpaṃ vijitasaṃgrāmaṃ nirjitamārapratyarthikamucchritachatradhvajapatākaṃ",
    "K10bsu022_u:7005": " śūraṃ jayodgataṃ puruṣaṃ mahāpuruṣaṃ vaidyottamaṃ mahāśalyahartāraṃ siṃhaṃ vigatabhayalomaharṣaṃ",
    "K10bsu022_u:7006": " nāgaṃ sudāntacittanirmalaṃ trimalaviprahīnaṃ vaidyakaṃ traividyatāmanuprāptaṃ pāragaṃ",
    "K10bsu022_u:7007": " caturoghottīrṇaṃ kṣatriyamekaratnachatradhāriṇaṃ trailokyabrāhmaṇaṃ bāhitapāpakarmāṇaṃ",
    "K10bsu022_u:7008": " bhikṣuṃ bhinnavidyāṇḍakoṣaṃ śramaṇaṃ sarvasaṅgasamatikrāntaṃ śrotriyaṃ niḥsṛtakleśaṃ",
    "K10bsu022_u:7009": " śūramaprapātitadhvajaṃ balīyāṃsaṃ daśabaladhāriṇaṃ ratnākaramiva sarvadharmaratnasaṃpūrṇaṃ",
    "K10bsu022_u:7010": " viditvā bodhimaṇḍābhimukhāstathāgatamābhirgāthābhirabhyastāviṣuḥ -",
    "K10bsu022_u:7011": " eṣa drumarājamūle abhijitya mārasainyaṃ sthitu meruvadaprakampyo nirbhīrapralāpī /",
    "K10bsu022_u:7012": " anekabahukalpakoṭyo dānadamasaṃyamena samudānayaṃ prabodhi teneṣa śobhate 'dya // Lal_22.6 //",
    "K10bsu022_u:7013": " anena bahukalpakoṭyaḥ śīlavratātapobhi jihmikṛta śakra brahmā bodhivara eṣatā hi /",
    "K10bsu022_u:7014": " anena bahukalpakoṭyaḥ kṣāntibalavarmitena adhivāsitā dukhāni tena prabha svarṇavarṇā // Lal_22.7 //",
    "K10bsu022_u:7015": " anena bahukalpakoṭyo vīryabalavikrameṇa parāṅmukhāṃ kṛtāsyā tena māra jita senā /",
    "K10bsu022_u:7016": " anena bahukalpakoṭyo dhyānā abhijñajñānaiḥ saṃpūjitā munīndrastenaiva pūjito 'dya // Lal_22.8 //",
    "K10bsu022_u:7017": " anena bahukalpakoṭyaḥ prajñāśratasaṃcayena pragṛhīta sattvakoṭyastena laghu bodhi prāptā /",
    "K10bsu022_u:7018": " anena jitu skandhamārastatha mṛtyu kleśamāraḥ anena jitu devaputramārastenāsya nāsti śokaḥ // Lal_22.9 //",
    "K10bsu022_u:7019": " eṣo hi devadevo (devairapi pūjanīyaḥ)",
    "K10bsu022_u:7020": " pūjārahastriloke",
    "K10bsu022_u:7021": " puṇyārthikāna kṣetraṃ amṛtāphalasya dātā /",
    "K10bsu022_u:7022": " (Vaidya 256)",
    "K10bsu022_u:7023": " eṣa varadakṣiṇīyo utpātu dakṣiṇāhi",
    "K10bsu022_u:7024": " nāstyuttarasya nāśo yā ca varabodhi labdhā // Lal_22.10 //",
    "K10bsu022_u:7025": " ūrṇā virājate 'sya spharati bahukṣetrakoṭyo jihmikṛta candrasūryā andhakārālokaprāptā /",
    "K10bsu022_u:7026": " eva hi surūparūpo vararūpa sādhurūpo varalakṣaṇo hitaiṣī trailokyapūjanīyaḥ // Lal_22.11 //",
    "K10bsu022_u:7027": " eṣa suviśuddhanetro bahu prekṣate svayaṃbhūḥ kṣatrā ca sattvakāyā cittāni cetanā ca /",
    "K10bsu022_u:7028": " eṣa suviśuddhaśrotraḥ śṛṇute anantaśabdāṃ divyāṃśca mānuṣāṃśca jinaśabdadharmaśabdāṃ // Lal_22.12 //",
    "K10bsu022_u:7029": " eṣa prabhūtajihvaḥ kalaviṅkamañjughoṣa",
    "K10bsu022_u:7030": " ḥ śroṣyāma asya dharmaṃ amṛtaṃ praśāntagāmim /",
    "K10bsu022_u:7031": " dṛṣṭvā ca mārasainyaṃ na kṣubhyate mano 'sya",
    "K10bsu022_u:7032": " puna dṛṣṭgha devasaṃghāṃ na ca harṣate sumedhā // Lal_22.13 //",
    "K10bsu022_u:7033": " śastrairna cāpi bāṇairjita ena mārasenā",
    "K10bsu022_u:7034": " satyavratātapobhi jitu ena duṣṭamallaḥ /",
    "K10bsu022_u:7035": " calito na cāsanā na ca kāyu vedhino 'sya",
    "K10bsu022_u:7036": " na ca snehu nāpi doṣastadanantare abhūvan // Lal_22.14 //",
    "K10bsu022_u:7037": " lābhā sulabdha teṣāṃ maruṇāṃ narāṇa caiva",
    "K10bsu022_u:7038": " ye tubhya dharma śrutvā pratipattimeṣyatī hi /",
    "K10bsu022_u:7039": " yatpuṇya tvāṃ stavitvā jina puṇyatejarāśe",
    "K10bsu022_u:7040": " sarve bhavema kṣipraṃ yatha tvaṃ manuṣyacandraḥ // Lal_22.15 //",
    "K10bsu022_u:7041": " buddhitva bodhi puruṣarṣabhanāyakena saṃkampya kṣatranayutāni vijitya māram /",
    "K10bsu022_u:7042": " brahmasvareṇa kalaviṅkarutasvareṇa prathamena gāthā imi bhāṣita nāyakena // Lal_22.16 //",
    "K10bsu022_u:7043": " puṇyavipāku sukha sarvaduḥkhāpanetī abhiprāyu sidhyati ca puṇyavato narasya /",
    "K10bsu022_u:7044": " (Vaidya 257)",
    "K10bsu022_u:7045": " kṣipraṃ ca bodhi spṛśate vinihatya māraṃ śāntāpatho gacchati ca nirvṛtiśītibhāvam // Lal_22.17 //",
    "K10bsu022_u:7046": " tasmātka puṇyakaraṇe na bhaveta tṛptaḥ śṛṇvaṃśca dharmamamṛtaṃ bhavi ko vitṛptaḥ /",
    "K10bsu022_u:7047": " vijane vane ca viharaṃ bhavi ko vitṛptaḥ kaḥ sattva arthakaraṇe na bhaveddhi tṛptaḥ // Lal_22.18 //",
    "K10bsu022_u:7048": " pāṇiṃ prasārya samuvāca ca bodhisattvāṃ pūjāṃ kṛtā brajata kṣetra svakasvakāni /",
    "K10bsu022_u:7049": " sarve 'bhivandya caraṇau ca tathāgatasya nānāviyūha gata kṣetra svakasvakāni // Lal_22.19 //",
    "K10bsu022_u:7050": " dṛṣṭvā ca tāṃ namucināṃ mahatīmavasthāṃ vikrīḍitāṃ ca sugatasya tathā salīlam /",
    "K10bsu022_u:7051": " bodhāya cittamatulaṃ praṇidhāya sattvāṃ māraṃ vijitya sabalaṃ amṛtaṃ spṛśema // Lal_22.20 //",
    "K10bsu022_u:7052": " abhisaṃbuddhasya bhikṣavastathāgatasya bodhivṛkṣamūle siṃhāsanopaviṣṭasya tasmin kṣaṇe 'prameyāni buddhavikrīḍitānyabhūvan,",
    "K10bsu022_u:7053": " yāni na sukaraṃ kalpenāpi nirdeṣṭum //",
    "K10bsu022_u:7054": " tatredamucyate -",
    "K10bsu022_u:7055": " karatalasadṛśābhūtsusthitā medinīyaṃ vikasitaśatapatrāścodgatā raśmijālaiḥ /",
    "K10bsu022_u:7056": " amaraśatasahasrā onamī bodhimaṇḍaṃ imu prathama nimittaṃ siṃhanādena dṛṣṭam // Lal_22.21 //",
    "K10bsu022_u:7057": " drumaśatatrisahasro bodhimaṇḍe namante girivara tatha neke śailarājaśca meruḥ /",
    "K10bsu022_u:7058": " daśabalamadhigamya brahmaśakrā namante idamapi narasiṃhe krīḍitaṃ bodhimaṇḍe // Lal_22.22 //",
    "K10bsu022_u:7059": " raśmiśatasahasrā svośarīrātmabhāvā sphuri jinavara kṣatrā trīṇi śāntā apāyāḥ /",
    "K10bsu022_u:7060": " tata kṣaṇasumuhūrte śodhitā cākṣaṇāni na ca khilamadadoṣā bādhiṣū kaṃci sattvam // Lal_22.23 //",
    "K10bsu022_u:7061": " (Vaidya 258)",
    "K10bsu022_u:7062": " iyamapi narasiṃhasyāsanasthasya krīḍā śaśiravimaṇivahnividyutābhā ca divyā /",
    "K10bsu022_u:7063": " na tapati abhibhūtā bhānuvatyorṇapāśā na ca jagadiha kaścitprekṣate śāstu mūrdham // Lal_22.24 //",
    "K10bsu022_u:7064": " iyamapi narasiṃhasyāsanasthasya krīḍā",
    "K10bsu022_u:7065": " karatalaspṛśanenā kampitā corvi sarvā /",
    "K10bsu022_u:7066": " yena namucisenā kṣobhitā tūlabhūtā",
    "K10bsu022_u:7067": " namuci iṣu gṛhītvā medinī vyālikhedya",
    "K10bsu022_u:7068": " idamapi narasiṃhasyāsane krīḍitaṃ bhūt // Lal_22.25 //",
    "K10bsu022_u:7069": " iti //",
    "K10bsu022_u:7070": " START Parivarta 23",
    "K10bsu022_u:7071": " (Vaidya 259)",
    "K10bsu022_u:7072": " saṃstavaparivartastrayoviṃśaḥ /",
    "K10bsu022_u:7073": " atha khalu śuddhāvāsakāyikā devaputrā bodhimaṇḍaniṣaṇṇaṃ tathāgataṃ pradakṣiṇīkṛtya divyaiścandanacūrṇavarṣairabhyavakīrya ābhiḥ sārūpyābhirgāthābhirabhituṣṭuvuḥ",
    "K10bsu022_u:7074": " utpanno lokapradyoto lokanāthaḥ prabhaṃkaraḥ /",
    "K10bsu022_u:7075": " andhabhūtasya lokasya cakṣurdātā raṇaṃjahaḥ // Lal_23.1 //",
    "K10bsu022_u:7076": " bhavān vijitasaṃgrāmaḥ puṇyaiḥ pūrṇamanorathaḥ /",
    "K10bsu022_u:7077": " saṃpūrṇaḥ śukladharmaiśca jagattvaṃ tarpayiṣyasi // Lal_23.2 //",
    "K10bsu022_u:7078": " uttīrṇapaṅko hyanighaḥ sthale tiṣṭhati gautamaḥ /",
    "K10bsu022_u:7079": " anyāṃ sattvāṃ mahoghena prodgatastārayiṣyasi // Lal_23.3 //",
    "K10bsu022_u:7080": " udgatastvaṃ mahāprājño lokeṣvapratipudgalaḥ /",
    "K10bsu022_u:7081": " lokadharmairaliptastvaṃ jalasthamiva paṅkajaḥ // Lal_23.4 //",
    "K10bsu022_u:7082": " ciraprasuptamimaṃ lokaṃ tamaskandhāvaguṇṭhitam /",
    "K10bsu022_u:7083": " bhavān prajñāpradīpena samarthaḥ pratibodhitum // Lal_23.5 //",
    "K10bsu022_u:7084": " cirāture jīvaloke kleśavyādhiprapīḍite /",
    "K10bsu022_u:7085": " vaidyarāṭ tvaṃ samutpannaḥ sarvavyādhipramocakaḥ // Lal_23.6 //",
    "K10bsu022_u:7086": " bhaviṣyantyakṣaṇā śūnyā tvayi nāthe samudgate /",
    "K10bsu022_u:7087": " manuṣyāścaiva devāśca bhaviṣyanti sukhānvitāḥ // Lal_23.7 //",
    "K10bsu022_u:7088": " yeṣāṃ tvaddarśanaṃ saumya eṣyase puruṣarṣabha /",
    "K10bsu022_u:7089": " na te kalpasahasrāṇi jātu yāsyanti durgatim // Lal_23.8 //",
    "K10bsu022_u:7090": " paṇḍitāścāpyarogāśca dharmaṃ śroṣyanti ye 'pi te /",
    "K10bsu022_u:7091": " gambhīrāścopadhīkṣīṇā bhaviṣyanti viśāradāḥ // Lal_23.9 //",
    "K10bsu022_u:7092": " mokṣyante ca laghuṃ sarve chittvā vai kleśabandhanam /",
    "K10bsu022_u:7093": " yāsyanti nirupādānāḥ phalaprāptivaraṃ śubham // Lal_23.10 //",
    "K10bsu022_u:7094": " dakṣiṇīyāśca te loke āhutīnāṃ pratigrahāḥ /",
    "K10bsu022_u:7095": " na teṣu dakṣiṇā nyūnā sattvānirvāṇahetukī // Lal_23.11 //",
    "K10bsu022_u:7096": " evaṃ khalu bhikṣavaḥ śuddhāvāsakāyikā devaputrāstathāgatamabhiṣṭutyaikānte prāñjalayastasthuḥ,",
    "K10bsu022_u:7097": " prāñjalayastathāgataṃ namasyantaḥ //",
    "K10bsu022_u:7098": " atha khalu cābhāsvarā devaputrāstathāgataṃ bodhimaṇḍaniṣaṇṇaṃ divyairnānāprakāraiḥ",
    "K10bsu022_u:7099": " puṣpadhūpagandhamālyavilepanachatradhvajapatākābhiḥ saṃpūjya tripradakṣiṇīkṛtya cābhirgāthābhirabhyastāviṣuḥ -",
    "K10bsu022_u:7100": " (Vaidya 260)",
    "K10bsu022_u:7101": " gambhīrabuddhe madhurasvarā mune brahmasvarā munivaragīta susvaram /",
    "K10bsu022_u:7102": " varāgrabodhi paramārthaprāptā sarvasvare pāragate namaste // Lal_23.12 //",
    "K10bsu022_u:7103": " trātāsi dīpo 'si parāyaṇo 'si nātho 'si loke kṛpamaitracittaḥ /",
    "K10bsu022_u:7104": " vaidyottamastvaṃ khalu śalyahartā cikitsakastvaṃ paramaṃ hitaṃkaraḥ // Lal_23.13 //",
    "K10bsu022_u:7105": " dīpaṃkarasya sahadarśanaṃ tvayā samudānitaṃ maitrakṛpābhrajālam /",
    "K10bsu022_u:7106": " pramuñca nāthā amṛtasya dhārāṃ śamehi tāpaṃ suramānuṣāṇām // Lal_23.14 //",
    "K10bsu022_u:7107": " tvaṃ padmabhūtaṃ tribhaveṣvaliptaṃ tvaṃ merukalpo vicalo hyakampyaḥ /",
    "K10bsu022_u:7108": " tvaṃ vajrakalpo hyacalapratijña tvaṃ candramā sarvaguṇāgradhārī // Lal_23.15 //",
    "K10bsu022_u:7109": " evaṃ khalu bhikṣava ābhāsvarā devāstathāgatamabhisaṃstutyaikānte tasthuḥ prāñjalayastathāgataṃ namasyantaḥ //",
    "K10bsu022_u:7110": " atha khalu subrahmadevaputrapramukhā brahmakāyikā devāstathāgataṃ bodhimaṇḍaniṣaṇṇamanekamaṇiratnakoṭīnayutaśatasahasrapratyuptena",
    "K10bsu022_u:7111": " ratnajālenābhichādya tripradakṣiṇīkṛtya cābhiḥ sārūpyābhirgāthābhirabhyastāviṣuḥ -",
    "K10bsu022_u:7112": " śubhavimalaprajña prabhatejadharā dbātriṃśallakṣaṇavarāgradharā /",
    "K10bsu022_u:7113": " smṛtimaṃ matimaṃ guṇajñānadharā akilāntakā śirasi vandami te // Lal_23.16 //",
    "K10bsu022_u:7114": " amalā vimalā trimalairvimalā trailokyaviśruta trividyagatā /",
    "K10bsu022_u:7115": " trividhāvimokṣavaracakṣudadā vandāmi tvāṃ trinayanaṃ vimalam // Lal_23.17 //",
    "K10bsu022_u:7116": " (Vaidya 261)",
    "K10bsu022_u:7117": " kalikaluṣa uddhṛta sudāntamanā kṛpakaruṇa udgata jagārthakarā /",
    "K10bsu022_u:7118": " muni mudita udgata praśāntamanā dvayamativimocaka upekṣaratā // Lal_23.18 //",
    "K10bsu022_u:7119": " vrata tapasa udgata jagārthakarā /",
    "K10bsu022_u:7120": " svacarīviśuddhacaripāragatā /",
    "K10bsu022_u:7121": " catusatyadarśaka vimokṣaratā mukto vimocayasi cānyajagat // Lal_23.19 //",
    "K10bsu022_u:7122": " balavīrya āgatu ihā namuci prajñāya vīrya tava maitrya jito /",
    "K10bsu022_u:7123": " prāptaṃ ca te padavaraṃ amṛtaṃ vandāma te śaṭhacamūmathanā // Lal_23.20 //",
    "K10bsu022_u:7124": " evaṃ khalu bhikṣavaḥ subrahmadevaputrapramukhā brahmakāyikā devāstathāgatamābhirgāthābhirabhiṣṭutya ekānte tasthuḥ prāñjalayastathāgataṃ namasyantaḥ",
    "K10bsu022_u:7125": " atha khalu te śuklapākṣikā māraputrā yena tathāgatastenopasaṃkrāman /",
    "K10bsu022_u:7126": " upasaṃkramya mahāratnachatravitānaistathāgatamabhicchādya prāñjalayastathāgatamābhiḥ sārūpyābhirgāthābhirabhyastāviṣuḥ -",
    "K10bsu022_u:7127": " pratyakṣe 'smi bale tavātivipule mārasya ghorā camū",
    "K10bsu022_u:7128": " yatsā māracamū mahāpratibhayā ekakṣaṇe te jitā /",
    "K10bsu022_u:7129": " na ca te utthitu naiva kāyu trasito no vā girā vyāhṛtā",
    "K10bsu022_u:7130": " tvāṃ vandāmahi sarvalokamahitaṃ sarvārthasiddhaṃ munim // Lal_23.21 //",
    "K10bsu022_u:7131": " mārā koṭisahasranekanayutā gaṅgāṇubhiḥ saṃmitāḥ",
    "K10bsu022_u:7132": " te tubhyaṃ na samartha bodhisuvaṭā saṃcālituṃ kampitum /",
    "K10bsu022_u:7133": " yajñā koṭisahasranekanayutā gaṅgā yathā vālikā",
    "K10bsu022_u:7134": " yaṣṭā bodhivaṭāsitena bhavatā tenādya vibhrājase // Lal_23.22 //",
    "K10bsu022_u:7135": " bhāryā ceṣṭatamā sutāśca dayitā dāsyaśca",
    "K10bsu022_u:7136": " dāsāstathā udyānā nagarāṇi rāṣṭranigamā rājyāni sāntaḥpurāḥ /",
    "K10bsu022_u:7137": " hastā pādaśirottamāṅgamapi vā cakṣūṃṣi jihvā tathā",
    "K10bsu022_u:7138": " tyaktā te varabodhicarya caratā tenādya vibhrājase // Lal_23.23 //",
    "K10bsu022_u:7139": " (Vaidya 262)",
    "K10bsu022_u:7140": " uktaṃ yadvacanaṃ tvayā subahuśo buddho bhaviṣyāmyahaṃ",
    "K10bsu022_u:7141": " tāriṣye bahusattvakoṭinayutā duḥkhārṇavenohyatā /",
    "K10bsu022_u:7142": " dhyānādhīndriyabuddhibhiḥ kavacitaḥ saddharmanāvā svayaṃ",
    "K10bsu022_u:7143": " sā caiṣā pratipūrṇa tubhya praṇidhistāriṣyase prāṇinaḥ // Lal_23.24 //",
    "K10bsu022_u:7144": " yatpuṇyaṃ ca stavitva vādivṛṣabhaṃ lokasya cakṣurdadaṃ",
    "K10bsu022_u:7145": " sarve bhūtva udagrahṛṣṭamanasaḥ prārthema sarvajñatām /",
    "K10bsu022_u:7146": " samudānītva varāgrabodhimatulāṃ buddhaiḥ susaṃvarṇitāṃ",
    "K10bsu022_u:7147": " evaṃ tadvinihatya mārapariṣāṃ buddhema sarvajñatām // Lal_23.25 //",
    "K10bsu022_u:7148": " evaṃ khalu bhikṣavo māraputrāstathāgatamabhiṣṭutyaikānte tasthuḥ prāñjalayastathāgataṃ namasyantaḥ //",
    "K10bsu022_u:7149": " atha khalu paranirmitavaśavartī devaputro 'nekairdevaputraśatasahasraiḥ parivṛtaḥ",
    "K10bsu022_u:7150": " puraskṛto jāmbūnadasuvarṇavarṇaiḥ padmaistathāgatamabhyavakīrya saṃmukhamābhirgāthābhirabhyastāvīt -",
    "K10bsu022_u:7151": " apīḍita aluḍita avitathavacanā apagatatamaraja amṛtagatigatā /",
    "K10bsu022_u:7152": " arahasi divi bhuvi śriyakriyamatulā atidyutismṛtimati praṇipati śirasā // Lal_23.26 //",
    "K10bsu022_u:7153": " ratikara raṇajaha rajamalamathanā ramayasi suranara suviśadavacanaiḥ /",
    "K10bsu022_u:7154": " vikasita suvipula varatanu kiraṇaiḥ suranarapatiriva jayasi jagadidam // Lal_23.27 //",
    "K10bsu022_u:7155": " paragaṇipramathana paracarikuśalā priyu bhava naramaru paramati dhunatā /",
    "K10bsu022_u:7156": " paracari vibhajasi sunipuṇamatimān pathi iha vicaratu daśabalagamane // Lal_23.28 //",
    "K10bsu022_u:7157": " tyaji pṛthu bhavagrahi vitathadukha mahā vinayasi suranara yathamati vinaye /",
    "K10bsu022_u:7158": " vicarasi catudiśa śaśiriva gagane cakṣu bhava parāyaṇa iha bhuvi tribhave // Lal_23.29 //",
    "K10bsu022_u:7159": " priyu bhava naramaru na ca khali viṣaye ramayasi śubharati kāmarativirato /",
    "K10bsu022_u:7160": " (Vaidya 263)",
    "K10bsu022_u:7161": " dinadarśi pariṣadi na ti samu tribhave nāthu gati parāyaṇu tvamiha hi jagataḥ // Lal_23.30 //",
    "K10bsu022_u:7162": " evaṃ khalu bhikṣavo vaśavartidevapramukhāḥ parinirmitavaśavartino devaputrāstathāgatamabhiṣṭutyaikānte tasthuḥ prāñjalayastathāgataṃ namasyantaḥ",
    "K10bsu022_u:7163": " atha khalu sunirmito devaputro devasaṃghaparivṛtaḥ puraskṛto nānāratnapaṭṭadāmaistathāgatamabhichādya saṃmukhamābhirgāthābhirabhyastāvīt -",
    "K10bsu022_u:7164": " dharmāloka bhavān samudgata trividhamalanucchido",
    "K10bsu022_u:7165": " mohādṛṣṭiavidyaghātako hiriśiribharitaḥ /",
    "K10bsu022_u:7166": " mithyāmārgaratāmimāṃ prajāmamṛte thapayito",
    "K10bsu022_u:7167": " utpanno iha loki cetiyo divi bhuvi mahitaḥ // Lal_23.31 //",
    "K10bsu022_u:7168": " tvaṃ vaidyo kuśalacikitsako hyamṛtasukhadado",
    "K10bsu022_u:7169": " dṛṣṭikleśamavidyasaṃcayaṃ purimamanuśayam /",
    "K10bsu022_u:7170": " sarvavyādhyapanesi dehināṃ purimajinapathe",
    "K10bsu022_u:7171": " tasmādvaidyatamo 'si nāyakā vicarasi dharaṇīm // Lal_23.32 //",
    "K10bsu022_u:7172": " candrāsūryaprabhāśca jyotiṣā maṇi tatha jvalanā",
    "K10bsu022_u:7173": " śakrabrahmaprabhā na bhāsate puratu śirighane /",
    "K10bsu022_u:7174": " prajñālokakarā prabhaṃkarā prabhasiribharitā",
    "K10bsu022_u:7175": " pratyakṣāstava jñāti adbhute praṇipati śirasā // Lal_23.33 //",
    "K10bsu022_u:7176": " satyāsatyakathī vināyakā sumadhuravacanā",
    "K10bsu022_u:7177": " dāntā śāntamanā jitendriya praśamitamanasā /",
    "K10bsu022_u:7178": " śāstā śāsaniyāṃ praśāsase naramarupariṣāṃ",
    "K10bsu022_u:7179": " vande śākyamuniṃ nararṣabhaṃ suranaramahitam // Lal_23.34 //",
    "K10bsu022_u:7180": " jñāniṃ jñānakathāgradhārakā jñapayasi tribhave",
    "K10bsu022_u:7181": " traividyatrivimokṣadeśakā trimalamalanudā /",
    "K10bsu022_u:7182": " bhavyābhavya mune prajānase yathamati vinaye",
    "K10bsu022_u:7183": " vande tvāṃ trisahasri adbhutaṃ divi bhuvi mahitam // Lal_23.35 //",
    "K10bsu022_u:7184": " evaṃ khalu bhikṣavaḥ sunirmito devaputraḥ saparivārastathāgatamabhiṣṭutyaikānte 'sthāt prāñjalīkṛtastathāgataṃ namaskurvan //",
    "K10bsu022_u:7185": " (Vaidya 264)",
    "K10bsu022_u:7186": " atha khalu saṃtuṣito devaputraḥ sārdhaṃ tuṣitakāyikairdevairyena tathāgatastenopasaṃkrāmat /",
    "K10bsu022_u:7187": " upasaṃkramya mahatā divyavastrajālena bodhimaṇḍaniṣaṇṇaṃ tathāgatamabhisaṃchādya saṃmukhamābhirgāthābhirabhyastauṣīt -",
    "K10bsu022_u:7188": " tuṣitālayi yadvasitastvaṃ tatra ti deśitu dharma udāro /",
    "K10bsu022_u:7189": " na ca chidyati sā anuśāsti adyapi dharmacarī suraputrā // Lal_23.36 //",
    "K10bsu022_u:7190": " na ca darśana tṛpti labhāmo dharma śṛṇotu na vindati tṛptim /",
    "K10bsu022_u:7191": " guṇasāgara lokapradīpā vandima te śirasā manasā ca // Lal_23.37 //",
    "K10bsu022_u:7192": " tuṣitālaya yaccalitastvaṃ śoṣita akṣaṇa sarvi tadā te /",
    "K10bsu022_u:7193": " yada bodhivaṭe upaviṣṭaḥ sarvajagasya kileśa praśāntāḥ // Lal_23.38 //",
    "K10bsu022_u:7194": " yasya kṛtena ca bodhi udārā eṣa ti prāpti jinitvana māram /",
    "K10bsu022_u:7195": " tvā praṇidhī tapasā paripūrṇā kṣipra pravartaya cakramudāram // Lal_23.39 //",
    "K10bsu022_u:7196": " bahu dikṣiṣu prāṇisahasrā dharmaratā kṣuṇiyāmatha dharmam /",
    "K10bsu022_u:7197": " kṣipra pravartaya cakramudāraṃ mocaya prāṇisahasra bhaveṣu // Lal_23.40 //",
    "K10bsu022_u:7198": " evaṃ khalu bhikṣavaḥ saṃtuṣito devaputraḥ saparivārastathāgatamabhiṣṭatyaikānte 'sthāt prāñjalīkṛtastathāgataṃ namasyamānaḥ //",
    "K10bsu022_u:7199": " atha khalu suyāmadevaputrapramukhāḥ suyāmā devā yena tathāgatastenopasaṃkrāmat /",
    "K10bsu022_u:7200": " upasaṃkramya nānāpuṣpadhūpagandhamālyavilepanairbodhimaṇḍaniṣaṇṇaṃ tathāgataṃ saṃpūjya saṃmukhamābhiḥ sārūpyābhirgāthābhistuṣṭavuḥ -",
    "K10bsu022_u:7201": " sadṛśo 'sti na te kutontare śīla samādhi tathaiva prajñayā /",
    "K10bsu022_u:7202": " adhimuktivimuktikovidā śirasā vandima te tathāgatam // Lal_23.41 //",
    "K10bsu022_u:7203": " (Vaidya 265)",
    "K10bsu022_u:7204": " dṛṣṭā sa viyūha śobhanā bodhimaṇḍasmi marubhi yā kṛtā /",
    "K10bsu022_u:7205": " na tamarhati anya kaścanā yatha tvaṃ devamanuṣyapūjitaḥ // Lal_23.42 //",
    "K10bsu022_u:7206": " na mudhāya bhavān samudgato yasya arthe bahu cīrṇa duṣkarā /",
    "K10bsu022_u:7207": " vijito hi śaṭhaḥ sasainyakaḥ prāptā bodhi anuttarā tvayā // Lal_23.43 //",
    "K10bsu022_u:7208": " āloka kṛto daśādiśe prajñādīpena triloka jvālitaḥ /",
    "K10bsu022_u:7209": " timiraṃ apanāyayiṣyase dāsyasi cakṣuranuttaraṃ jage // Lal_23.44 //",
    "K10bsu022_u:7210": " bahukalpa stuvanti bhāṣato romarūpasya na cāntu asti te /",
    "K10bsu022_u:7211": " guṇasāgara lokaviśrutā śirasā vandima te tathāgatam // Lal_23.45 //",
    "K10bsu022_u:7212": " evaṃ khalu te suyāmadevaputrapramukhā devāstathāgatamabhiṣṭutyaikānte tasthuḥ prāñjalastathāgataṃ namasyantaḥ //",
    "K10bsu022_u:7213": " atha khalu śakro devānāmindraḥ sārdhaṃ trāyatriṃśakāyikairdevairnānāpuṣpadhūpadīpagandhamālyavilepanacūrṇacīvarachatradhvajapatākāvyūhaistathāgataṃ",
    "K10bsu022_u:7214": " saṃpūjya ābhirgāthābhirabhyastāvīt -",
    "K10bsu022_u:7215": " askhalitā anavadyā sadā susthitā merukalpā mune",
    "K10bsu022_u:7216": " daśadiśi suvighuṣṭa jñānaprabhā puṇyatejānvitā /",
    "K10bsu022_u:7217": " buddhaśatasahasra saṃpūjitā pūrvi tubhyaṃ mune",
    "K10bsu022_u:7218": " tasya viśeṣu yena bodhidrume mārasenā jitā // Lal_23.46 //",
    "K10bsu022_u:7219": " śīlaśrutasamādhiprajñākarā jñānaketudhvajā",
    "K10bsu022_u:7220": " jaramaraṇanighāti vaidyottamā lokacakṣurdadā /",
    "K10bsu022_u:7221": " trimalakhilaprahīṇa śāntendriyā śāntacittā mune",
    "K10bsu022_u:7222": " śaraṇu tavamupema śākyarṣabhā dharmarājā jage // Lal_23.47 //",
    "K10bsu022_u:7223": " bodhicarī anantatulyā abhūdvīryasthāmodgatā",
    "K10bsu022_u:7224": " prajñābala upāya maitrābalaṃ brāhmapuṇyaṃ balam /",
    "K10bsu022_u:7225": " (Vaidya 266)",
    "K10bsu022_u:7226": " eti balamanantatulyā bhavaṃ bodhi saṃprasthite",
    "K10bsu022_u:7227": " daśabalabaladhārī adyā punarbodhimaṇḍe bhuto // Lal_23.48 //",
    "K10bsu022_u:7228": " dṛṣṭva camu anantasattve surā bhītatrastābhavan",
    "K10bsu022_u:7229": " mā khu śramaṇarāju bādhiṣyate bodhimaṇḍe sthitaḥ /",
    "K10bsu022_u:7230": " na ca bhavatu babhūva tebhyo bhayaṃ no ca kāyeñjanā",
    "K10bsu022_u:7231": " karahata gurubhāra saṃkampanā mārasenā jitā // Lal_23.49 //",
    "K10bsu022_u:7232": " yatha ca purimakebhi siṃhāsane prāpta bodhi varā",
    "K10bsu022_u:7233": " tatha tvayā anubuddha tulyā samā anyathā tvaṃ na hi /",
    "K10bsu022_u:7234": " samamanasa samacitta sarvajñatā sthāma prāptaṃ tvayā",
    "K10bsu022_u:7235": " tena bhava svayaṃbhu lokottamo puṇyakṣetraṃ jage // Lal_23.50 //",
    "K10bsu022_u:7236": " evaṃ khalu bhikṣavaḥ śakro devānāmindraḥ sārdhaṃ devaputraistrāyatriṃśaistathāgatamabhiṣṭutyaikānte 'sthāt prāñjalīkṛtastathāgataṃ namaskurvan",
    "K10bsu022_u:7237": " atha khalu catvāro mahārājānaḥ sārdhaṃ caturmahārājakāyikairdevaputrairyena tathāgatastenopasaṃkrāmat /",
    "K10bsu022_u:7238": " upasaṃkramyābhimuktakacampakasumanāvārṣikadhānuskārimālyadāmaparigṛhītā apsaraḥśatasahasraparivṛtā",
    "K10bsu022_u:7239": " divyasaṃgītisaṃpravāditena tathāgatasya pūjāṃ kṛtvā ābhiḥ sārūpyābhirgāthābhistuṣṭuvuḥ -",
    "K10bsu022_u:7240": " sumadhuravacanā manojñaghoṣā śaśi va praśāntikarā prasannacittā /",
    "K10bsu022_u:7241": " prahasitavadanā prabhūtajihvā paramasuprītikarā mune namaste // Lal_23.51 //",
    "K10bsu022_u:7242": " rutaravita ya asti sarvaloke sumadhura premaṇiyā narāmarūṇām /",
    "K10bsu022_u:7243": " bhavata svaru pramukta mañjughoṣo abhibhavate ruta sarvi bhāṣamāṇāṃ // Lal_23.52 //",
    "K10bsu022_u:7244": " rāgu samayi doṣamohakleśā prīti janeti amānuṣāṃ viśuddhām /",
    "K10bsu022_u:7245": " akaluṣahṛdayā niśāmya dharmaṃ ārya vimukti labhanti te hi sarve // Lal_23.53 //",
    "K10bsu022_u:7246": " na ca bhava atimanyase avidvāṃ na ca puna vidvamadena jātu mattaḥ /",
    "K10bsu022_u:7247": " (Vaidya 267)",
    "K10bsu022_u:7248": " unnatu na ca naiva conatastvaṃ giririva susthitu sāgarasya madhye // Lal_23.54 //",
    "K10bsu022_u:7249": " lābha iha sulabdha mānuṣāṇāṃ yatra hi tādṛśu jātu sattva loke /",
    "K10bsu022_u:7250": " śrīriva padumo dhanasya dātrī tatha tava dāsyati dharmu sarvaloke // Lal_23.55 //",
    "K10bsu022_u:7251": " evaṃ khalu caturmahārājapramukhā mahārājakāyikā devā bodhimaṇḍaniṣaṇṇaṃ tathāgatamabhiṣṭutyaikānte tasthuḥ prāñjalayastathāgataṃ namasyantaḥ",
    "K10bsu022_u:7252": " atha khalvantarikṣā devāstathāgatasyāntikamupasaṃkramyābhisaṃbodheḥ pūjākarmaṇe sarvamantarīkṣaṃ",
    "K10bsu022_u:7253": " ratnajālena kiṅkiṇījālena ratnachatrai ratnapatākābhī ratnapaṭṭadāmai ratnāvataṃsakairvividhamuktāhārapuṣpadāmārdhakāyikadevatāparigṛhītairardhacandrakaiśca",
    "K10bsu022_u:7254": " samalaṃkṛtya tathāgatāya niryātayanti sma /",
    "K10bsu022_u:7255": " niryātya ca saṃmukhamābhirgāthābhirabhyastāviṣuḥ -",
    "K10bsu022_u:7256": " asmāku vāsaṃ gagane dhruvaṃ mune paśyāma sattvā cariyā yathā jage /",
    "K10bsu022_u:7257": " bhavataścariṃ prekṣiya śuddhasattva skhalitaṃ na paśyāma tavaikacitte // Lal_23.56 //",
    "K10bsu022_u:7258": " ye āgatā pūjana bodhisattvā gaganaṃ sphuṭaṃ tairnaranāyakebhiḥ /",
    "K10bsu022_u:7259": " hānirvimānāna na cābhavanta tathā hi te vai gaganātmabhāvāḥ // Lal_23.57 //",
    "K10bsu022_u:7260": " ye antarīkṣātu pravarṣi puṣpāṃ syāccūḍabandhā hi mahāsahasrā /",
    "K10bsu022_u:7261": " te tubhya kāye patitā aśeṣā nadyo yathā sāgari saṃpraviṣṭāḥ // Lal_23.58 //",
    "K10bsu022_u:7262": " paśyāma chatrāṇyavataṃsakā ca mālāguṇāṃ campakapuṣpadāmāṃ /",
    "K10bsu022_u:7263": " hārāṃśca candrāṃśca tathārdhacandrāṃ kṣipanti devā na ca saṃskaroti // Lal_23.59 //",
    "K10bsu022_u:7264": " vālasya nābhūdavakāśamasmin devaiḥ sphuṭaṃ sarvata antarīkṣam /",
    "K10bsu022_u:7265": " kurvanti pūjāṃ dvipadottamasya na ca te mado jāyati vismayo vā // Lal_23.60 //",
    "K10bsu022_u:7266": " (Vaidya 268)",
    "K10bsu022_u:7267": " evaṃ khalvantarīkṣadevā bodhimaṇḍe niṣaṇṇaṃ tathāgatamabhiṣṭutyaikānte 'vatasthivantaḥ prāñjalayastathāgataṃ namasyantaḥ //",
    "K10bsu022_u:7268": " atha khalu bhaumā devāstathāgatasya pūjākarmaṇe sarvāvantaṃ dharaṇītalaṃ suśodhitopaliptaṃ",
    "K10bsu022_u:7269": " gandhodakapariṣiktaṃ puṣpāvakīrṇaṃ ca kṛtvā nānādūṣyavitānavitataṃ ca tathāgatāya niryātayanti sma /",
    "K10bsu022_u:7270": " ābhirgāthābhirabhituṣṭuvuḥ -",
    "K10bsu022_u:7271": " vajramiva abhedyā saṃsthitā triḥsahasrā vajramayapadenāyaṃ sthito bodhimaṇḍe /",
    "K10bsu022_u:7272": " iha mama tvacamāṃsaṃ śuṣyatāmasthimajjā na ca ahu aspṛśitvā bodhi uttheṣya asmāt // Lal_23.61 //",
    "K10bsu022_u:7273": " savibhava narasiṃhā sarviyaṃ triḥsahasrā na kariṣu adhisthānaṃ syādvidīrṇaśeṣā /",
    "K10bsu022_u:7274": " tādṛśa mahavegā āgatā bodhisattvā yeṣa kramatalebhiḥ kampitā kṣetrakoṭyaḥ // Lal_23.62 //",
    "K10bsu022_u:7275": " lābha iha sulabdhā bhūmidevairudārā yatra paramasattvaścaṃkramī medinīye /",
    "K10bsu022_u:7276": " yatra ku raju loke sarva obhāsitāste cetibhu trisahasraḥ kiṃ punastubhya kāyaḥ // Lal_23.63 //",
    "K10bsu022_u:7277": " hesti śatasahasraṃ yāvataścāpaskandho dharaṇitalu jagasyā yāvataścopajīvyaḥ /",
    "K10bsu022_u:7278": " sarva vayu dharemo medinī triḥsahasrāṃ sarva tava dadāmo bhuṅkṣvimāṃ tvaṃ yatheṣṭam // Lal_23.64 //",
    "K10bsu022_u:7279": " yatra bhava sthihedvā caṃkramedvā śayedvā ye 'pi sugataputrāḥ śrāvakā gautamasya /",
    "K10bsu022_u:7280": " dharmakatha kathentī ye 'pi vā tāṃ śṛṇonti sarvakuśalamūlaṃ bodhiye nāmayāmaḥ // Lal_23.65 //",
    "K10bsu022_u:7281": " evaṃ khalu bhaumā devā bodhimaṇḍaniṣaṇṇaṃ tathāgatamabhiṣṭatyaikānte tasthuḥ prāñjalayastathāgataṃ namasyantaḥ //",
    "K10bsu022_u:7282": " // iti śrīlalitavistare saṃstavaparivarto nāma trayoviṃśatitamo 'dhyāyaḥ //",
    "K10bsu022_u:7283": " START Parivarta 24",
    "K10bsu022_u:7284": " (Vaidya 269)",
    "K10bsu022_u:7285": " trapuṣabhallikaparivartaścaturviṃśaḥ /",
    "K10bsu022_u:7286": " iti hi bhikṣavo 'bhisaṃbuddhastathāgato devairabhiṣṭūyamānaḥ paryaṅkamabhindannanimiṣanayano drumarājaṃ prekṣate sma /",
    "K10bsu022_u:7287": " dhyānaprītyāhāraḥ sukhapratisaṃvedī saptarātraṃ bodhivṛkṣamūle 'bhināmayati sma //",
    "K10bsu022_u:7288": " atha saptāhe 'tikrānte kāmāvacarā devaputrā daśagandhodakakumbhasahasrāṇi parigṛhya yena tathāgatastenopasaṃkrāmanti sma /",
    "K10bsu022_u:7289": " rūpāvacarā api devaputrā daśagandhodakakumbhasahasrāṇi parigṛhya yena tathāgastenopasaṃkrāmanti sma /",
    "K10bsu022_u:7290": " upasaṃkramya bodhivṛkṣaṃ tathāgataṃ ca gandhodakena snāpayanti sma /",
    "K10bsu022_u:7291": " gaṇanāsamatikrāntāśca devanāgayakṣagandharvāsuragaruḍakinnaramahoragāstena tathāgatakāyapatitena gandhodakena svakasvakān kāyānupalimpanti sma",
    "K10bsu022_u:7292": " anuttarāyāṃ ca samyaksaṃbodhau cittānyutpādayāmāsuḥ /",
    "K10bsu022_u:7293": " svabhavane praviṣṭā api ca te devaputrādayo 'virahitā abhūvaṃstena gandhodakagandhena,",
    "K10bsu022_u:7294": " na cāsmai gandhāya spṛhāmutpādayāmāsuḥ /",
    "K10bsu022_u:7295": " tenaiva ca prītiprāmodyena tathāgatagauravamanasikāranirjātenāvaivartikā abhūvannanuttarāyāḥ samyaksaṃbodheḥ //",
    "K10bsu022_u:7296": " atha khalu bhikṣavaḥ samantakusumo nāma devaputrastasyāmeva parṣadi saṃnipatito 'bhūt /",
    "K10bsu022_u:7297": " sa tathāgatasya caraṇayornipatya prāñjalistathāgatametadavocat - ko nāmāyaṃ bhagavan samādhiryena samādhinā samanvāgatastathāgataḥ saptarātraṃ",
    "K10bsu022_u:7298": " evamukto bhikṣavastathāgatastaṃ devaputrametadavocat - prītyāhāravyūho nāma devaputra ayaṃ samādhiryena samādhinā samanvāgatastathāgataḥ saptarātraṃ vyāhārṣīdabhinnaparyaṅkaḥ //",
    "K10bsu022_u:7299": " atha khalu bhikṣavaḥ samantakusumo devaputrastathāgataṃ gāthābhirabhyastāvīt -",
    "K10bsu022_u:7300": " rathacaraṇanicitacaraṇā daśaśataarajalajakamaladalatejā /",
    "K10bsu022_u:7301": " suramukuṭaghṛṣṭacaraṇā vande caraṇau śirighanasya // Lal_24.1 //",
    "K10bsu022_u:7302": " abhivandya sugatacaraṇau pramuditacittastadā sa suraputraḥ /",
    "K10bsu022_u:7303": " idamavaci vimatiharaṇaṃ praśāntakaraṇaṃ naramarūṇām // Lal_24.2 //",
    "K10bsu022_u:7304": " śākyakulanandijananā antakarā rāgadoṣamohānām /",
    "K10bsu022_u:7305": " pramlānaantakaraṇā vinehi kāṅkṣāṃ naramarūṇām // Lal_24.3 //",
    "K10bsu022_u:7306": " kiṃ kāraṇaṃ daśabalā buddhvā sarvajñatāmaparimāṇām /",
    "K10bsu022_u:7307": " saptāhaṃ mahimaṇḍe jinā na bhindanti paryaṅkam // Lal_24.4 //",
    "K10bsu022_u:7308": " kiṃ tu khalu paśyamānaḥ saptāhaṃ animeṣeṇa narasiṃhā /",
    "K10bsu022_u:7309": " prekṣasi viśuddhacakṣo vikasitaśatapatratulyākṣaḥ // Lal_24.5 //",
    "K10bsu022_u:7310": " (Vaidya 270)",
    "K10bsu022_u:7311": " kiṃ tu bhavateṣa praṇidhī utāhu sarveṣa vādisiṃhānām /",
    "K10bsu022_u:7312": " yena drumarājamūle paryaṅka na bhindi saptāham // Lal_24.6 //",
    "K10bsu022_u:7313": " sādhu samaśuddhadantā sugandhagandhāmukhaṃ daśabalasya /",
    "K10bsu022_u:7314": " pravada vacanaṃ avitathaṃ kuruṣva prītiṃ naramarūṇām // Lal_24.7 //",
    "K10bsu022_u:7315": " tamuvāca candravacanaḥ śṛṇuṣva me bhāṣato amaraputra /",
    "K10bsu022_u:7316": " asya praśnasyāhaṃ kiṃcinmātraṃ pravakṣyāmi // Lal_24.8 //",
    "K10bsu022_u:7317": " rājā yadvadyasminnabhiṣikto bhavati jñātisaṃghena /",
    "K10bsu022_u:7318": " saptāhu taṃ pradeśaṃ na jahāti hi dharmatā rājñām // Lal_24.9 //",
    "K10bsu022_u:7319": " evameva daśabalā api abhiṣiktā bhonti yada praṇidhipūrṇāḥ /",
    "K10bsu022_u:7320": " saptāhu dharaṇimaṇḍe jinā na bhindanti paryaṅkam // Lal_24.10 //",
    "K10bsu022_u:7321": " śūro yathārisaṃghāṃ nirīkṣate nirjitāṃ niravaśeṣāṃ /",
    "K10bsu022_u:7322": " buddhā pi bodhimaṇḍe kleśāṃ nihatāṃ nirīkṣante // Lal_24.11 //",
    "K10bsu022_u:7323": " iha te kāmakrodhā mohaprabhāvā jagatparinikāśāḥ /",
    "K10bsu022_u:7324": " sāhoḍhā iva caurā vināśitā ye niravaśeṣāḥ // Lal_24.12 //",
    "K10bsu022_u:7325": " iha me hatāna vividhā mānavidhāmanyunā puraniketāḥ /",
    "K10bsu022_u:7326": " sarvāśravā prahīnā jñānaṃ cāgraṃ samotpannam // Lal_24.13 //",
    "K10bsu022_u:7327": " iha sā akāryakartrī bhavatṛṣṇā cāriṇī tathāvidyā /",
    "K10bsu022_u:7328": " sānuśayamūlajātā paṭunā jñānāgninā dagdhā // Lal_24.14 //",
    "K10bsu022_u:7329": " iha sā ahaṃ mameti ca kalipāśu durānugāḍhalitamūlā /",
    "K10bsu022_u:7330": " nīvaraṇakaṭhinagranthi chinnā me jñānaśastreṇa // Lal_24.15 //",
    "K10bsu022_u:7331": " iha te ciraṃ samāyata ullāpanakā vināśaparyantāḥ /",
    "K10bsu022_u:7332": " skandhāḥ sopādānā jñānena mayā parijñātāḥ // Lal_24.16 //",
    "K10bsu022_u:7333": " iha te dvayasaṃmohā mithyāgrāhā mahānarakaniṣṭhāḥ /",
    "K10bsu022_u:7334": " maya uddhṛtā aśeṣā bhūyaśca na jātu jñāsyante // Lal_24.17 //",
    "K10bsu022_u:7335": " iha nīvaraṇavanārī dagdhā me kuśalamūlatejena /",
    "K10bsu022_u:7336": " caturaśca viparyāsā nirdagdha mayā niravaśeṣāḥ // Lal_24.18 //",
    "K10bsu022_u:7337": " iha sā vitarkamālā saṃjñāsūtreṣu granthitā nipathī //",
    "K10bsu022_u:7338": " vinivartitā aśeṣā bodhyaṅgavicitramālābhiḥ // Lal_24.19 //",
    "K10bsu022_u:7339": " (Vaidya 271)",
    "K10bsu022_u:7340": " durgāni pañcaṣaṣṭi mohānī triṃśatiṃ ca malināni /",
    "K10bsu022_u:7341": " catvāriṃśadaghāni chinnā me 'smiṃ dharaṇimaṇḍe // Lal_24.20 //",
    "K10bsu022_u:7342": " ṣoḍaśa asaṃvṛtāni aṣṭādaśa dhātavaśca mahimaṇḍe /",
    "K10bsu022_u:7343": " kṛcchrāṇi pañcaviṃśati chinnāni mayehasaṃsthena // Lal_24.21 //",
    "K10bsu022_u:7344": " viṃśati rajastarāṇi aṣṭāviṃśati jagasya vitrāsāḥ /",
    "K10bsu022_u:7345": " iha me samatikrāntā vīryabalaparākramaṃ karitvā // Lal_24.22 //",
    "K10bsu022_u:7346": " tatha buddhanarditānī pañcaśatāsmiṃ mayā samanubuddhā /",
    "K10bsu022_u:7347": " paripurṇaśatasahasraṃ dharmāna mayā samanubuddham // Lal_24.23 //",
    "K10bsu022_u:7348": " iha me 'nuśaya aśeṣā aṣṭānavatiḥ samūlaparyantāḥ /",
    "K10bsu022_u:7349": " paryutthānakisalayā nirdagdhā jñānatejena // Lal_24.24 //",
    "K10bsu022_u:7350": " kāṅkṣā vimatisamudayā dṛṣṭījaḍajantitā aśubhamūlā /",
    "K10bsu022_u:7351": " tṛṣṇānadī trivegā praśoṣitā jñānasūryeṇa // Lal_24.25 //",
    "K10bsu022_u:7352": " kuhanalapanaprahāṇaṃ māyāmātsaryadoṣaīrṣyādyam /",
    "K10bsu022_u:7353": " iha te kleśāraṇyaṃ chinnaṃ vinayāgninā dagdham // Lal_24.26 //",
    "K10bsu022_u:7354": " iha te vivādamūlā ākarṣaṇadurgatīṣu viṣamāsu /",
    "K10bsu022_u:7355": " āryāpavādavacanā jñānavaravirecanairvāntā // Lal_24.27 //",
    "K10bsu022_u:7356": " iha ruditakranditānāṃ śocitaparidevitāna paryantam /",
    "K10bsu022_u:7357": " prāptaṃ mayā hyaśeṣaṃ jñānaguṇasamādhimāgamya // Lal_24.28 //",
    "K10bsu022_u:7358": " oghā ayogagranthāḥ śokāḥ śalyā madapramādāśca /",
    "K10bsu022_u:7359": " vijitā mayeha sarve satyanayasamādhimāgamya // Lal_24.29 //",
    "K10bsu022_u:7360": " iha maya kileśagahanā saṃkalpavirūḍhamūla bhavavṛkṣāḥ /",
    "K10bsu022_u:7361": " smṛtiparaśunā aśeṣā chinnā jñānāgninā dagdhā // Lal_24.30 //",
    "K10bsu022_u:7362": " iha so mayā hyatibalo asmiṃ mārastrilokavaśavartī /",
    "K10bsu022_u:7363": " jñānāsinā śaṭhātmā hato yathendreṇa daityendraḥ // Lal_24.31 //",
    "K10bsu022_u:7364": " iha jālinī aśeṣā ṣaḍviṃśaticāriṇī dharaṇimaṇḍe /",
    "K10bsu022_u:7365": " prajñāsinā balavatā chittvā jñānāgninā dagdhā // Lal_24.32 //",
    "K10bsu022_u:7366": " iha te mūlakleśāḥ sānuśayā duḥkhaśokasaṃbhūtāḥ /",
    "K10bsu022_u:7367": " maya udghṛtā aśeṣā prajñābalalāṅgalamukhena // Lal_24.33 //",
    "K10bsu022_u:7368": " iha me prajñācakṣurviśodhitaṃ prakṛtiśuddhasattvānām /",
    "K10bsu022_u:7369": " jñānāñjanena mahatā mohapaṭalavistaraṃ bhinnam // Lal_24.34 //",
    "K10bsu022_u:7370": " (Vaidya 272)",
    "K10bsu022_u:7371": " iha dhātubhūta caturo madamakaraviloḍitā vipulatṛṣṇāḥ /",
    "K10bsu022_u:7372": " smṛtiśamathabhāskarāṃśau viśoṣitā me bhavasamudrāḥ // Lal_24.35 //",
    "K10bsu022_u:7373": " iha viṣayakāṣṭhanicayo vitarkasāmo mahāmadanavahniḥ /",
    "K10bsu022_u:7374": " nirvāpito 'tidīpto vimokṣarasaśītatoyena // Lal_24.36 //",
    "K10bsu022_u:7375": " iha me anuśayapaṭalā āsvādataḍidvitarkanirghoṣāḥ /",
    "K10bsu022_u:7376": " vīryabalapavanavegairvidhūya vilayaṃ samupanītā // Lal_24.37 //",
    "K10bsu022_u:7377": " iha me hato hyaśeṣaścittacariripurbhavānugatavairī /",
    "K10bsu022_u:7378": " prajñāsinā balavatā smṛtivimalasamādhimāgamya // Lal_24.38 //",
    "K10bsu022_u:7379": " iha sā dhvajāgradhārī hastyaśvarathocchritā vikṛtarūpā /",
    "K10bsu022_u:7380": " namucibalavīryasenā maitrīmāgamya vidhvastā // Lal_24.39 //",
    "K10bsu022_u:7381": " iha pañcaguṇasamṛddhāḥ ṣaḍindriyahayā sadā madonmattāḥ /",
    "K10bsu022_u:7382": " baddhā mayā hyaśeṣāḥ samādhisaśubhaṃ samāgamya // Lal_24.40 //",
    "K10bsu022_u:7383": " iha anunayapratighānāṃ kalahavivādaprahāṇaparyantaḥ /",
    "K10bsu022_u:7384": " prāpto mayā hyaśeṣo apratihatasamādhimāgamya // Lal_24.41 //",
    "K10bsu022_u:7385": " iha mamiyitā ca sarve ādhyātmikabāhirā parikṣīṇā /",
    "K10bsu022_u:7386": " kalpitavikalpitāni ca śūnyamiti samādhimāgamya // Lal_24.42 //",
    "K10bsu022_u:7387": " iha lālayitā sarve martyā divyā bhavāgraparyantāḥ /",
    "K10bsu022_u:7388": " tyaktā mayā hyaśeṣā āgamya samādhimanivartam // Lal_24.43 //",
    "K10bsu022_u:7389": " sarvabhavabandhanāni ca muktāni mayeha tāni sarvāṇi /",
    "K10bsu022_u:7390": " prajñābalena nikhilā trividhamiha vimokṣamāgamya // Lal_24.44 //",
    "K10bsu022_u:7391": " iha hetudarśanādvai jitā mayā hetukāstrayaḥ /",
    "K10bsu022_u:7392": " saṃjñā nityānitye saṃjñā sukhaduḥkha cātmani ca // Lal_24.45 //",
    "K10bsu022_u:7393": " iha me karmavidhānā samudayamuditā ṣaḍāyatanamūlā /",
    "K10bsu022_u:7394": " chinnā drumendramūle sarvānityaprahāreṇa // Lal_24.46 //",
    "K10bsu022_u:7395": " iha mohatamaḥ kaluṣaṃ duṣṭīkṛta darparoṣasaṃkīrṇam /",
    "K10bsu022_u:7396": " bhittvā kṣatre sucirāndhakāraṃ prabhāsitaṃ jñānasūryeṇa // Lal_24.47 //",
    "K10bsu022_u:7397": " iha rāgamadanamakaraṃ tṛṣṇormijalaṃ kudṛṣṭisaṃgrāham /",
    "K10bsu022_u:7398": " saṃsārasāgaramahaṃ saṃtīrṇo vīryabalanāvā // Lal_24.48 //",
    "K10bsu022_u:7399": " iha tanmayānubuddhaṃ yadbuddho rāgadveṣamohāṃśca /",
    "K10bsu022_u:7400": " pradahati cittavitarkāṃ davāgnipatitāniva pataṅgāṃ // Lal_24.49 //",
    "K10bsu022_u:7401": " (Vaidya 273)",
    "K10bsu022_u:7402": " iha ahu ciraprayāto hyaparimita kalpakoṭinayutāni /",
    "K10bsu022_u:7403": " saṃsārapathā kliṣṭo viśrāṃto naṣṭasaṃtāpaḥ // Lal_24.50 //",
    "K10bsu022_u:7404": " iha tanmayānubuddhaṃ sarvaparapravādibhiryadaprāptam /",
    "K10bsu022_u:7405": " amṛtaṃ lokahitārthaṃ jarāmaraṇaśokaduḥkhāntam // Lal_24.51 //",
    "K10bsu022_u:7406": " yatra skandhairduḥkhaṃ āyatanaiḥ tṛṣṇasaṃbhavaṃ duḥkham /",
    "K10bsu022_u:7407": " bhūyo na codbhaviṣyati abhayapuramihābhyupagato 'smi // Lal_24.52 //",
    "K10bsu022_u:7408": " iha te mayānubuddhā ripavo adhyātmikā mahākṛtsnāḥ /",
    "K10bsu022_u:7409": " baddhā ca saṃpradagdhāḥ kṛtāśca me puna bhavaniketāḥ // Lal_24.53 //",
    "K10bsu022_u:7410": " iha tanmayānubuddhaṃ yasyārthe kalpakoṭinayutāni /",
    "K10bsu022_u:7411": " tyaktā samāṃsanayanā ratnāni bahūnyamṛtahetoḥ // Lal_24.54 //",
    "K10bsu022_u:7412": " iha tanmayānubuddhaṃ yadbuddhaṃ prāktanairjinairaparimāṇaiḥ /",
    "K10bsu022_u:7413": " yasya madhurābhiramyaḥ śabdo lokeṣu vikhyātaḥ // Lal_24.55 //",
    "K10bsu022_u:7414": " iha tanmayānubuddhaṃ pratītyasamudāgataṃ jagacchūnyam /",
    "K10bsu022_u:7415": " cittekṣaṇe 'nuyātaṃ marīcigandharvapuratulyam // Lal_24.56 //",
    "K10bsu022_u:7416": " iha me tatkhalu śuddhaṃ varanayanaṃ yena (loka)",
    "K10bsu022_u:7417": " dhātavaḥ sarvāṃ /",
    "K10bsu022_u:7418": " paśyāmi pāṇimadhye nyastāni yathā drumaphalāni // Lal_24.57 //",
    "K10bsu022_u:7419": " pūrvenivāsasmaraṇaṃ tisro vidyā mayeha saṃprāptāḥ /",
    "K10bsu022_u:7420": " aparimitakalpanayutā smarāmi svapnādiva vibuddhaḥ // Lal_24.58 //",
    "K10bsu022_u:7421": " yairādīpta suranarā viparītavisaṃjñino viparyastāḥ /",
    "K10bsu022_u:7422": " so 'pi ca tathā avitathā iha maya pīto hyamṛtamaṇḍaḥ // Lal_24.59 //",
    "K10bsu022_u:7423": " yasyārthāya daśabalā maitrī bhāventi sarvasattveṣu /",
    "K10bsu022_u:7424": " maitrībalena jitvā pīto me 'sminnamṛtamaṇḍaḥ // Lal_24.60 //",
    "K10bsu022_u:7425": " yasyārthāya daśabalāḥ karuṇā bhāventi sarvasattveṣu /",
    "K10bsu022_u:7426": " karuṇābalena jitvā pīto me 'sminnamṛtamaṇḍaḥ // Lal_24.61 //",
    "K10bsu022_u:7427": " yasyārthāya daśabalā muditā bhāventi sarvasattveṣu /",
    "K10bsu022_u:7428": " muditābalena jitvā pīto me 'sminnamṛtamaṇḍaḥ // Lal_24.62 //",
    "K10bsu022_u:7429": " yasyārthāya daśabalā upekṣa bhāventi kalpanayutāni /",
    "K10bsu022_u:7430": " tamupekṣabalairjitvā pīto me 'sminnamṛtamaṇḍaḥ // Lal_24.63 //",
    "K10bsu022_u:7431": " yatpītaṃ ca daśabalairgaṅgānadīvālikābahutarebhiḥ /",
    "K10bsu022_u:7432": " prāgjinasiṃhaiḥ pūrve iha me pīto hyamṛtamaṇḍaḥ // Lal_24.64 //",
    "K10bsu022_u:7433": " (Vaidya 274)",
    "K10bsu022_u:7434": " yā bhāṣitā ca vāgme mārasyehāgatasya sasainyasya /",
    "K10bsu022_u:7435": " bhetsyāmi na paryaṅkaṃ aprāpya jarāmaraṇapāram // Lal_24.65 //",
    "K10bsu022_u:7436": " bhinnā mayā hyavidyā dīptena jñānakaṭhinavajreṇa /",
    "K10bsu022_u:7437": " prāptaṃ ca daśabalatvaṃ tasmātprabhinadmi paryaṅkam // Lal_24.66 //",
    "K10bsu022_u:7438": " prāptaṃ mayārahatvaṃ kṣīṇā me āśravā niravaśeṣāḥ /",
    "K10bsu022_u:7439": " bhagnā ca namucisenā bhinadmi tasmāddhi paryaṅkam // Lal_24.67 //",
    "K10bsu022_u:7440": " nīvaraṇakapāṭāni ca pañca mayeha pradāritā sarvā /",
    "K10bsu022_u:7441": " tṛṣṇālatā vichinnā hanteha bhinadmi paryaṅkam // Lal_24.68 //",
    "K10bsu022_u:7442": " atha so manuṣyacandraḥ savilambitamāsanātsamutthāya /",
    "K10bsu022_u:7443": " bhadrāsane niṣīdanmahābhīṣekaṃ pratīcchaṃśca // Lal_24.69 //",
    "K10bsu022_u:7444": " ratnaghaṭasahasrairapi nānāgandhodakaiśca surasaṃghā /",
    "K10bsu022_u:7445": " snapayanti lokabandhuṃ daśabalaguṇapāramiprāptam // Lal_24.70 //",
    "K10bsu022_u:7446": " vāditrasahasrairapi samantato devakoṭinayutāni /",
    "K10bsu022_u:7447": " atulāṃ karonti pūjāṃ apsaranayutaiḥ saha samagrāḥ // Lal_24.71 //",
    "K10bsu022_u:7448": " evaṃ khalu devasutāḥ sahetu sapratyayaṃ ca sanidānam /",
    "K10bsu022_u:7449": " saptāhu dharaṇimaṇḍe jinā na bhindanti paryaṅkam // Lal_24.72 //",
    "K10bsu022_u:7450": " iti hi bhikṣavo 'bhisaṃbuddhabodhistathāgataḥ prathame saptāhe tatraivāsane 'sthāt - iha mayānuttarā samyaksaṃbodhirabhisaṃbuddhā,",
    "K10bsu022_u:7451": " iha mayānavarāgrasya jātijarāmaraṇaduḥkhasyāntaḥ kṛta iti /",
    "K10bsu022_u:7452": " dvitīye saptāhe tathāgato dīrghacaṃkramaṃ caṃkramyate sma trisāhasramahāsāhasralokadhātumupagṛhya /",
    "K10bsu022_u:7453": " tṛtīye saptāhe tathāgato 'nimiṣaṃ bodhimaṇḍamīkṣate sma - iha mayānuttarāṃ samyaksaṃbodhimabhisaṃbudhyānavarāgrasya jātijarāmaraṇaduḥkhasyāntaḥ kṛta iti /",
    "K10bsu022_u:7454": " caturthe saptāhe tathāgato daharacaṃkramaṃ caṃkramyate sma pūrvasamudrātpaścimasamudramupagṛhya //",
    "K10bsu022_u:7455": " atha khalu māraḥ pāpīyān yena tathāgatastenopasaṃkrāmat /",
    "K10bsu022_u:7456": " upasaṃkramya tathāgatametadavocat - parinirvātu bhagavan,",
    "K10bsu022_u:7457": " parinirvātu sugata /",
    "K10bsu022_u:7458": " samaya idānīṃ bhagavataḥ parinirvāṇāya /",
    "K10bsu022_u:7459": " evamukte bhikṣavastathāgato māraṃ pāpīyāṃsametadavocat - na tāvadahaṃ pāpīyan parinirvāsyāmi",
    "K10bsu022_u:7460": " yāvanme na sthavirā bhikṣavo bhaviṣyanti dāntā vyaktā vinītā viśāradā bahuśrutā dharmānudharmapratipannāḥ",
    "K10bsu022_u:7461": " pratibalāḥ svayamācāryakaṃ jñānaṃ paridīpayitumutpannotpannānāṃ ca parapravādināṃ",
    "K10bsu022_u:7462": " saha dharmeṇa nigṛhyābhiprāyaṃ prasādya saprātihāryaṃ dharmaṃ deśayitum /",
    "K10bsu022_u:7463": " na tāvadahaṃ pāpīyan parinirvāsyāmi yāvanmayā buddhadharmasaṃghavaṃśo lokena pratiṣṭhāpito bhaviṣyati /",
    "K10bsu022_u:7464": " aparimitā bodhisattvā na vyākṛtā bhaviṣyanti (Vaidya 275)",
    "K10bsu022_u:7465": " anuttarāyāṃ samyaksaṃbodhau /",
    "K10bsu022_u:7466": " na tāvadahaṃ pāpīyān parinirvāsyāmi yāvanme na catasraḥ parṣado dāntā vinītā vyaktā viśāradā bhaviṣyanti yāvatsaprātihāya dharmaṃ deśayitumiti",
    "K10bsu022_u:7467": " atha khalu māraḥ pāpīyānidaṃ vacanaṃ śrutvā ekānte prakrāmya sthito 'bhūt duḥkhī durmanā vipratisārī adhomukhaḥ kāṣṭhena mahīṃ vilikhan viṣayaṃ me 'tikrānta iti //",
    "K10bsu022_u:7468": " atha khalu tāstisro māraduhitaro ratiścāratiśca tṛṣṇā ca māraṃ pāpīyāṃsaṃ gāthayādhyabhāṣanta -",
    "K10bsu022_u:7469": " durmanāsi kathaṃ tāta procyatāṃ yadyasau naraḥ /",
    "K10bsu022_u:7470": " rāgapāśena taṃ buddhvā kuñjaraṃ vā nayāmahe // Lal_24.73 //",
    "K10bsu022_u:7471": " ānayitvā ca taṃ śīghraṃ kariṣyāma vaśe tava /",
    "K10bsu022_u:7472": " māra āha -",
    "K10bsu022_u:7473": " arahan sugato loke na rāgasya vaśaṃ vrajet /",
    "K10bsu022_u:7474": " viṣayaṃ me hyatikrāntastasmācchocāmyahaṃ bhṛśam // Lal_24.75 //",
    "K10bsu022_u:7475": " tatastāḥ strīcāpalyādaviditaprabhāvā api bodhisattvabhūtasyaiva tathāgatasya piturvacanamaśrutvaiva",
    "K10bsu022_u:7476": " prabhūtayauvanamadhyayauvanadhāriṇyo bhūtvā vicakṣuḥkarmaṇe tathāgatasyāntikamupasaṃkrāntāḥ",
    "K10bsu022_u:7477": " strīmāyā ati tatsarvamakārṣuḥ /",
    "K10bsu022_u:7478": " tāśca tathāgato na manasi karoti sma /",
    "K10bsu022_u:7479": " bhūyaśca tā jarājarjarā adhyatiṣṭhan /",
    "K10bsu022_u:7480": " tatastāḥ piturantike gatvaivamāhuḥ -",
    "K10bsu022_u:7481": " satyaṃ vadasi nastāta na rāgeṇa sa nīyate /",
    "K10bsu022_u:7482": " viṣayaṃ me hyatikrāntastasmācchocāmyahaṃ bhṛśam // Lal_24.76 //",
    "K10bsu022_u:7483": " vīkṣeta yadyasau rūpaṃ yadasmābhirvinirmitam /",
    "K10bsu022_u:7484": " gautamasya vināśārthaṃ tato 'sya hṛdayaṃ sphuṭet // Lal_24.77 //",
    "K10bsu022_u:7485": " tatsādhu nastātedaṃ jarājarjaraśarīramantardhāpaya //",
    "K10bsu022_u:7486": " māra āha -",
    "K10bsu022_u:7487": " nāhaṃ paśyāmi taṃ loke puruṣaṃ sacarācare /",
    "K10bsu022_u:7488": " buddhasya yo hyadhiṣṭhānaṃ śaknuyātkartumanyathā // Lal_24.78 //",
    "K10bsu022_u:7489": " śīghraṃ gatvā nivedaya atyayaṃ svakṛtaṃ muneḥ /",
    "K10bsu022_u:7490": " sarvaṃ paurāṇakaṃ kāyaṃ kariṣyati yathāmatam // Lal_24.79 //",
    "K10bsu022_u:7491": " tatastā gatvā tathāgataṃ kṣamāpayanti sma - atyayaṃ no bhagavān pratigṛhṇātu /",
    "K10bsu022_u:7492": " atyayaṃ no sugato pratigṛhṇātu yathā bālānāṃ yathā mūḍhānāṃ yathā vyaktānāmakuśalānāmakṣetrajñānāṃ yā vayaṃ bhagavantamāsādayitavyaṃ manyāmahe",
    "K10bsu022_u:7493": " tatastāstathāgato gāthayādhyabhāṣata -",
    "K10bsu022_u:7494": " giriṃ nakhairvilikhetha lohaṃ dantairvikhādatha /",
    "K10bsu022_u:7495": " śirasā vibhitsatha girimagādhe gādhameṣata // Lal_24.80 //",
    "K10bsu022_u:7496": " (Vaidya 276)",
    "K10bsu022_u:7497": " tasmādyuṣmākaṃ dārikā atyayaṃ pratigṛhṇāmi /",
    "K10bsu022_u:7498": " tatkasmāt? vṛddhireṣā ārye dharmavinaye yo 'tyayamatyayato dṛṣṭvā pratideśayatyāyatyāṃ ca saṃvaramāpadyate //",
    "K10bsu022_u:7499": " pañcame saptāhe bhikṣavastathāgato mucilindanāgarājabhavane viharati sma saptāhe mahādurdine /",
    "K10bsu022_u:7500": " atha khalu mucilindanāgarājaḥ svabhavanānniṣkramya tathāgatasya kāye saptakṛdbhogena pariveṣṭya phaṇaiśchādayati sma - mā bhagavataḥ kāyaṃ śītavātāḥ prākṣuriti /",
    "K10bsu022_u:7501": " pūrvasyā api diśo 'nye 'pi saṃbahulā nāgarājā āgatya tathāgatasya kāyaṃ saptakṛdbhogaiḥ pariveṣṭya phaṇaiśchādayanti sma - mā bhagavataḥ kāyaṃ śītavātāḥ prākṣuriti /",
    "K10bsu022_u:7502": " yathā pūrvasyāṃ diśi evaṃ dakṣiṇapaścimottarābhyo digbhyo nāgarājā āgatya tathāgatasya",
    "K10bsu022_u:7503": " kāyaṃ saptakṛtvo bhogaiḥ pariveṣṭya phaṇaiśrchādayanti - sma mā bhagavataḥ kāyaṃ",
    "K10bsu022_u:7504": " śītavātāḥ prākṣuriti /",
    "K10bsu022_u:7505": " sa ca nāgarājabhogarāśirmeruparvatendravaduccaistvena sthito 'bhūt /",
    "K10bsu022_u:7506": " na ca tairnāgarājaistādṛśaṃ kadācitsukhaṃ prāptaṃ pūrvaṃ yādṛśaṃ teṣāṃ tāni saptarātriṃdivasāni tathāgatakāyasaṃnikarṣādāsīt /",
    "K10bsu022_u:7507": " tataḥ saptāhasyātyayena tataste nāgarājā vyapagatadurdinaṃ viditvā tathāgatasya kāyādbhogānapanīya",
    "K10bsu022_u:7508": " tathāgatasya pādau śirasābhivandya tripradakṣiṇīkṛtya svakasvakāni bhavanānyupajagmuḥ /",
    "K10bsu022_u:7509": " mucilindo 'pi nāgarājastathāgatasya pādau śirasābhivandya tripradakṣiṇīkṛtya svabhavanaṃ prāvikṣat //",
    "K10bsu022_u:7510": " ṣaṣṭhe saptāhe tathāgato mucilindabhavanādajapālasya nyagrodhamūlaṃ gacchati sma /",
    "K10bsu022_u:7511": " antare ca mucilindabhavanasyāntarāccājapālasya nadyā nairañjanāyāstīre carakaparivrājakavṛddhaśrāvakagautamanirgranthājīvikādayastathāgataṃ",
    "K10bsu022_u:7512": " dṛṣṭvābhibhāṣante sma - api bhagavatā gautamenedaṃ saptāhamakāladurdinaṃ samyaksukhena vyatināmitam?",
    "K10bsu022_u:7513": " atha khalu bhikṣavastathāgatastasyāṃ velāyāmidamudānayati sma -",
    "K10bsu022_u:7514": " sukho vivekastuṣṭasya śrutadharmasya paśyataḥ /",
    "K10bsu022_u:7515": " avyābadhyaṃ sukhaṃ loke prāṇibhūteṣu saṃyataḥ // Lal_24.81 //",
    "K10bsu022_u:7516": " sukhā virāgatā loke pāpānāṃ samatikramaḥ /",
    "K10bsu022_u:7517": " asmin mānuṣyaviṣaye etadvai paramaṃ sukham // Lal_24.82 //",
    "K10bsu022_u:7518": " paśyati sma bhikṣavastathāgato lokamādīptaṃ pradīptaṃ jātyā jarayā vyādhibhirmaraṇena śokaparidevaduḥkhadaurmanasyopāyāsaiḥ /",
    "K10bsu022_u:7519": " tatra tathāgata idamihodānamudānayati sma -",
    "K10bsu022_u:7520": " ayaṃ lokaḥ saṃtāpajātaḥ śabdasparśarasarūpagandhaiḥ /",
    "K10bsu022_u:7521": " bhayabhīto bhayaṃ bhūyo mārgate bhavatṛṣṇayā // Lal_24.83 //",
    "K10bsu022_u:7522": " saptame saptāhe tathāgato tārāyaṇamūle viharati sma /",
    "K10bsu022_u:7523": " tena khalu punaḥ samayenottarāpathakau dvau bhrātarau trapuṣabhallikanāmakau vaṇijau",
    "K10bsu022_u:7524": " paṇḍitau nipuṇau vividhapaṇyaṃ gṛhītvā mahālabdhalābhau dakṣiṇāpathāduttarāpathaṃ",
    "K10bsu022_u:7525": " gacchete sma mahatā sārthena pañcabhirdhuraśataiḥ suparipūrṇaiḥ /",
    "K10bsu022_u:7526": " tayoḥ sujātaḥ kīrtiśca nāmājāneyau dvau balīvardāvāstām /",
    "K10bsu022_u:7527": " nāsti tayorlagnabhayam /",
    "K10bsu022_u:7528": " yatrānye balīvardā na (Vaidya 277)",
    "K10bsu022_u:7529": " vahanti sma tatra tau yujyete sma /",
    "K10bsu022_u:7530": " yatra cāgrato bhayaṃ bhavati sma tatra,",
    "K10bsu022_u:7531": " tau kīlabaddhāviva tiṣṭhete sma /",
    "K10bsu022_u:7532": " na ca tau pratodena vāhyete sma /",
    "K10bsu022_u:7533": " utpalahastakena vā sumanādāmakena vā tau vāhyete sma /",
    "K10bsu022_u:7534": " teṣāṃ tārāyaṇasamīpe kṣīrikāvananivāsinīdevatādhiṣṭhānātte śakaṭāḥ sarve viṣṭhitā na vahanti sma /",
    "K10bsu022_u:7535": " vastrādīni ca sarvaśakaṭāṅgāni ca chidyante sma,",
    "K10bsu022_u:7536": " bhidyante ca /",
    "K10bsu022_u:7537": " śakaṭācakrāṇi ca nābhīparyantaṃ bhūmau nimagnāni sarvaprayatnairapi te śakaṭā na vahanti sma /",
    "K10bsu022_u:7538": " te vismitā bhītāścābhūvan - kiṃ nu khalvatra kāraṇam,",
    "K10bsu022_u:7539": " ko 'yaṃ vikāro yadime sthale śakaṭā viṣṭhitāḥ?",
    "K10bsu022_u:7540": " taistau sujātakīrtibalīvardau yojitau /",
    "K10bsu022_u:7541": " tāvapi na vahete sma sotpalahastena ca sumanādāmakena ca vāhyamānau /",
    "K10bsu022_u:7542": " teṣāmetadabhavat - asaṃśayaṃ purataḥ kiṃcidbhayaṃ yenaitāvapi na vahataḥ /",
    "K10bsu022_u:7543": " tairaśvadūtāḥ purataḥ preṣitāḥ /",
    "K10bsu022_u:7544": " aśvadūtāḥ pratyāgatāḥ /",
    "K10bsu022_u:7545": " prāhurnāsti kiṃcidbhayamiti /",
    "K10bsu022_u:7546": " tayāpi devatayā svarūpaṃ saṃdarśya āśvāsitāḥ - mā bhetavyamiti /",
    "K10bsu022_u:7547": " tāvapi balīvadau yena tathāgatastena śakaṭā prakarṣitau yāvatte paśyanti sma tathāgataṃ",
    "K10bsu022_u:7548": " vaiśvānaramiva pradīptaṃ dvātriṃśanmahāpuruṣalakṣaṇaiḥ samalaṃkṛtamaciroditamiva",
    "K10bsu022_u:7549": " dinakaraṃ śriyā daidīpyamānam /",
    "K10bsu022_u:7550": " dṛṣṭvā ca te vismitā babhūvuḥ - kiṃ nu khalvayaṃ brahmā ihānuprāpta utāho śakro devendra utāho vaiśravaṇa utāho sūryacandrau vā utāho kiṃcidgiridevataṃ vā nadīdevataṃ vā /",
    "K10bsu022_u:7551": " tatastathāgataḥ kāṣāyāṇi vastrāṇi prakaṭāyati sma /",
    "K10bsu022_u:7552": " tataste āhuḥ - pravrajitaḥ khalvayaṃ kāṣāyasaṃvṛto nāsmādbhayamastīti /",
    "K10bsu022_u:7553": " te prasādaṃ pratilabdhā anyonyamevamāhuḥ - pravrajitaḥ khalvayaṃ kālabhojī bhaviṣyati /",
    "K10bsu022_u:7554": " asti kiṃcit?",
    "K10bsu022_u:7555": " āhuḥ - asti madhutarpaṇaṃ likhitakāścekṣavaḥ /",
    "K10bsu022_u:7556": " te madhutarpaṇamikṣulikhitakāṃścādāya yena tathāgatastenopasaṃkrāman /",
    "K10bsu022_u:7557": " upasaṃkramya tathāgatasya pādau śirasābhivanditvā tripradakṣiṇīkṛtyaikānte tasthuḥ /",
    "K10bsu022_u:7558": " ekānte sthitāste tathāgatamevamāhuḥ - pratigṛhṇātu bhagavannidaṃ piṇḍapātramasmākamanukampāmupādāya //",
    "K10bsu022_u:7559": " atha khalu bhikṣavastathāgatasyaitadabhūat - sādhu khalvidaṃ syādyadahaṃ hastābhyāṃ pratigṛhṇīyām /",
    "K10bsu022_u:7560": " kasmin khalu pūrvakaistathāgataiḥ samyaksaṃbuddhaiḥ pratigṛhītam?",
    "K10bsu022_u:7561": " pātreṇetyajñāsīt //",
    "K10bsu022_u:7562": " iti hi bhikṣavastathāgatasya bhojanakālasamaya iti viditvā tatkṣaṇameva catasṛbhyo",
    "K10bsu022_u:7563": " digbhyaścatvāro mahārājā āgatya catvāri sauvarṇāni pātrāṇyādāya tathāgatasyopanāmayanti",
    "K10bsu022_u:7564": " sma - pratigṛhṇātu bhagavannimāni sauvarṇāni(catvāri)",
    "K10bsu022_u:7565": " pātrāṇyasmākamanukampāmupādāya /",
    "K10bsu022_u:7566": " tāni na śramaṇapratirūpāṇi iti kṛtvā tathāgato na pratigṛhṇīte sma /",
    "K10bsu022_u:7567": " evaṃ catvāri rūpyamayāni catvāri vaiḍūryamayāni sphaṭikamayāni musāragalvamayāni aśmagarbhamayāni /",
    "K10bsu022_u:7568": " tataścatvāri sarvaratnamayāni pātrāṇi gṛhītvā tathāgatasyopanāmayanti sma /",
    "K10bsu022_u:7569": " na śramaṇasya sārūpyāṇi iti kṛtvā tathāgato na pratigṛhṇīte sma //",
    "K10bsu022_u:7570": " atha khalu bhikṣavastathāgatasya punaretadabhūt - evaṃ katamadvidhaiḥ pātraiḥ pūrvakaistathāgatairarhadbhiḥ samyaksaṃbuddhaiḥ pratigṛhītam?",
    "K10bsu022_u:7571": " śailapātrairityajñāsīt /",
    "K10bsu022_u:7572": " evaṃ ca cittamutpannaṃ tathāgatasya //",
    "K10bsu022_u:7573": " (Vaidya 278)",
    "K10bsu022_u:7574": " atha khalu vaiśravaṇo mahārājastadanyāstrīn mahārājānāmantrayate sma - imāni khalu",
    "K10bsu022_u:7575": " punarmārṣāścatvāri śailapātrāṇi nīlakāyikairdavaputrairasmabhyaṃ dattāni - tatrāsmākametadabhūt",
    "K10bsu022_u:7576": " - eṣu vayaṃ paribhokṣyāma iti /",
    "K10bsu022_u:7577": " tato vairocano nāma nīlakāyiko devaputraḥ so 'smānevamāha -",
    "K10bsu022_u:7578": " ma eṣu bhokṣyatha bhājaneṣu dhāretibhe cetiyasaṃmatīte /",
    "K10bsu022_u:7579": " bhavitā jinaḥ śākyamunīti nāmnā tasyeti pātrāṇyupanāmayethā // Lal_24.84 //",
    "K10bsu022_u:7580": " ayaṃ sa kālaḥ samayaśca mārṣā upanāmituṃ śākyamunerhi bhājanā /",
    "K10bsu022_u:7581": " saṃgītitūryasvaranāditena dāsyāma pātrāṇi vidhāya pūjām // Lal_24.85 //",
    "K10bsu022_u:7582": " sa bhājanaṃ dharmamayaṃ hyabhedyaṃ ime ca śailāmaya bhedya bhājanā /",
    "K10bsu022_u:7583": " pratigrahītuṃ kṣamate na cānyaḥ pratigrahārthāya vrajāma hanta // Lal_24.86 //",
    "K10bsu022_u:7584": " atha khalu catvāro mahārājāḥ svasvajanapārṣadyāḥ puṣpadhūpagandhamālyavilepanatūryatāḍāvacarasaṃgītisaṃprabhāṇitena",
    "K10bsu022_u:7585": " svaiḥ svaiḥ pāṇibhistāni pātrāṇi parigṛhya yena tathāgatastenopasaṃkrāman /",
    "K10bsu022_u:7586": " upasaṃkramya tathāgatasya pūjāṃ kṛtvā tāni pātrāṇi divyakusumapratipūrṇāni tathāgatāyopanāmayanti sma //",
    "K10bsu022_u:7587": " atha khalu bhikṣavastathāgatasyaitadabhavat - amī khalu punaścatvāro mahārājāḥ śraddhāḥ prasannāḥ mama catvāri śailapātrāṇyupanāmayanti /",
    "K10bsu022_u:7588": " na ca me catvāri śailapātrāṇi kalpante /",
    "K10bsu022_u:7589": " athaikasya pratigṛhīṣyāmi,",
    "K10bsu022_u:7590": " trayāṇāṃ vaimanasyaṃ syāt /",
    "K10bsu022_u:7591": " yannvahamimāni catvāri pātrāṇi pratigṛhyaikaṃ pātramadhitiṣṭheyam /",
    "K10bsu022_u:7592": " atha khalu bhikṣavastathāgato dakṣiṇaṃ pāṇiṃ prasārya vaiśravaṇaṃ mahārājaṃ gāthayādhyabhāṣata -",
    "K10bsu022_u:7593": " upanāmayasva sugatasya bhājanaṃ tvaṃ bheṣyase bhājanamagrayāne /",
    "K10bsu022_u:7594": " asmadvidhebhyo hi pradāya bhājanaṃ smṛtirmatiścaiva na jātu hīyate // Lal_24.87 //",
    "K10bsu022_u:7595": " atha khalu bhikṣavastathāgato vaiśravaṇasya mahārājasyāntikāttatpātraṃ pratigṛhṇīte sma anukampāmupādāya /",
    "K10bsu022_u:7596": " pratigṛhya ca dhṛtarāṣṭraṃ mahārājaṃ gāthayādhyabhāṣata -",
    "K10bsu022_u:7597": " (Vaidya 279)",
    "K10bsu022_u:7598": " yo bhājanaṃ deti tathāgatasya na tasya jātu smṛti prajña hīyate /",
    "K10bsu022_u:7599": " atināmya kālaṃ ca sukhaṃsukhena yāvatpadaṃ budhyati śītibhāvam // Lal_24.88 //",
    "K10bsu022_u:7600": " atha khalu bhikṣavastathāgato dhṛtarāṣṭrasya mahārājasyāntikāttatpātraṃ pratigṛhṇīte sma anukampāmupādāya /",
    "K10bsu022_u:7601": " pratigṛhya ca virūḍhakaṃ mahārājaṃ gāthayādhyabhāṣata -",
    "K10bsu022_u:7602": " dadāsi yastvaṃ pariśuddhabhājanaṃ viśuddhacittāya tathāgatāya /",
    "K10bsu022_u:7603": " bhaviṣyasi tvaṃ laghu śuddhacittaḥ praśaṃsito devamanuṣyaloke // Lal_24.89 //",
    "K10bsu022_u:7604": " atha khalu bhikṣavastathāgato virūḍhakasya mahārājasyāntikāttatpātraṃ pratigṛhṇīte sma anukampāmupādāya /",
    "K10bsu022_u:7605": " pratigṛhya ca virūpākṣaṃ mahārājaṃ gāthayādhyabhāṣata -",
    "K10bsu022_u:7606": " acchidraśīlasya tathāgatasya acchidravṛttasya acchidrabhājanam /",
    "K10bsu022_u:7607": " acchidracittaḥ pradadāsi śraddhayā acchidra te bheṣyati puṇyadakṣiṇā // Lal_24.90 //",
    "K10bsu022_u:7608": " pratigṛhṇīte sma bhikṣavastathāgato virūpākṣasya mahārājasyāntikāttatpātraṃ anukampāmupādāya /",
    "K10bsu022_u:7609": " pratigṛhya caikaṃ pātramadhitiṣṭhati sma adhimuktibalena /",
    "K10bsu022_u:7610": " tasyāṃ ca velāyāmidamudānamudānayati sma -",
    "K10bsu022_u:7611": " dattāni pātrāṇi pure bhave mayā phalapūritā premaṇiyā ca kṛtvā /",
    "K10bsu022_u:7612": " tenemi pātrāścaturaḥ susaṃsthitā dadanti devāścaturo maharddhikāḥ // Lal_24.91 //",
    "K10bsu022_u:7613": " tatredamucyate /",
    "K10bsu022_u:7614": " sa saptarātraṃ varabodhivṛkṣaṃ saṃprekṣya dhīraḥ paramārthadarśī /",
    "K10bsu022_u:7615": " ṣaḍbhiḥ prakāraiḥ pravikampya corvī abhutthitaḥ siṃhagatirnṛsiṃhaḥ // Lal_24.92 //",
    "K10bsu022_u:7616": " samanta nāgendravilambagāmī krameṇa tārāyaṇamūlametya /",
    "K10bsu022_u:7617": " (Vaidya 280)",
    "K10bsu022_u:7618": " upāviśanmeruvadaprakampyo dhyānaṃ samādhiṃ ca muniḥ pradadhyau // Lal_24.93 //",
    "K10bsu022_u:7619": " tasmiṃśca kāle trapuṣaśca bhalliko bhrātṛdvayaṃ vaṇijagaṇena sārdham /",
    "K10bsu022_u:7620": " śakaṭāni te pañca dhanena pūrṇā saṃpuṣpite sālavane praviṣṭāḥ // Lal_24.94 //",
    "K10bsu022_u:7621": " maharṣitejena ca akṣamātraṃ cakrāṇi bhūmau viviśuḥ kṣaṇena /",
    "K10bsu022_u:7622": " tāṃ tādṛśīṃ prekṣya ca te avasthāṃ mahadbhayaṃ vaṇijagaṇasya jātam // Lal_24.95 //",
    "K10bsu022_u:7623": " te khaḍgahastāḥ śaraśaktipāṇayo vane mṛgaṃ vā mṛgayan ka eṣaḥ /",
    "K10bsu022_u:7624": " vīkṣanta te śāradacandravaktraṃ jinaṃ sahasrāṃśumivābhramuktam // Lal_24.96 //",
    "K10bsu022_u:7625": " prahīnakopā apanītadarpāḥ praṇamya mūrdhnā vimṛṣuḥ ka eṣaḥ /",
    "K10bsu022_u:7626": " nabhastalāddevata vāca bhāṣate buddho hyayaṃ lokahitārthakārī // Lal_24.97 //",
    "K10bsu022_u:7627": " rātriṃdivā sapta na cānnapānaṃ anena bhuktaṃ karuṇātmakena /",
    "K10bsu022_u:7628": " yadicchathā ātmana kleśaśāntiṃ bhojethimaṃ bhāvitakāyacittam // Lal_24.98 //",
    "K10bsu022_u:7629": " śabdaṃ ca te taṃ madhuraṃ niśāmya vanditva kṛtvā ca jinaṃ pradakṣiṇam /",
    "K10bsu022_u:7630": " prītāstataste sahitaiḥ sahāyaiḥ jinasya piṇḍāya matiṃ pracakruḥ // Lal_24.99 //",
    "K10bsu022_u:7631": " tena khalu bhikṣavaḥ samayena trapuṣabhallikānāṃ vaṇijāṃ pratyantakarvaṭe goyūthaṃ prativasati sma /",
    "K10bsu022_u:7632": " atha tā gāvastasmin kāle tasmin samaye sarpimaṇḍaṃ pradugdhā abhūvan /",
    "K10bsu022_u:7633": " atha gopālāstatsarpimaṇḍamādāya yena trapuṣabhallikau vaṇijau tenopasaṃkrāman /",
    "K10bsu022_u:7634": " upasaṃkramyemāṃ prakṛtimārocayanti sma - yatkhalu yūyaṃ bhaṭṭā jānīyāta - sarvāstā gāvaḥ sarpimaṇḍaṃ pradugdhāḥ /",
    "K10bsu022_u:7635": " tatkimetatpraśastamāhosvinneti?",
    "K10bsu022_u:7636": " tatra lolupajātyā brāhmaṇā evamāhuḥ - amaṅgalyametadbāhmaṇānām /",
    "K10bsu022_u:7637": " mahāyajño yaṣṭavya iti //",
    "K10bsu022_u:7638": " (Vaidya 281)",
    "K10bsu022_u:7639": " tena khalu punarbhikṣavaḥ samayena trapuṣabhallikānāṃ vaṇijāṃ śikhaṇḍī nāma brāhmaṇaḥ pūrvajātisālohito brahmaloke pratyājāto 'bhūt /",
    "K10bsu022_u:7640": " sa brāhmaṇarūpamabhinirmāya tān vaṇijo gāthābhiradhyabhāṣata -",
    "K10bsu022_u:7641": " yuṣmākaṃ praṇidhiḥ pūrve bodhiprāptastathāgataḥ /",
    "K10bsu022_u:7642": " asmākaṃ bhojanaṃ bhuktvā dharmacakraṃ pravartayet // Lal_24.100 //",
    "K10bsu022_u:7643": " sa caiṣa praṇidhiḥ pūrṇo bodhiprāptastathāgataḥ /",
    "K10bsu022_u:7644": " āhāramupanāmyeta bhuktvā cakraṃ pravartayet // Lal_24.101 //",
    "K10bsu022_u:7645": " sumaṅgalaṃ sunakṣatraṃ gavāṃ vaḥ sarpidohanam /",
    "K10bsu022_u:7646": " puṇyakarmaṇastasyaiṣa anubhāvo maharṣiṇaḥ // Lal_24.102 //",
    "K10bsu022_u:7647": " evaṃ saṃcodya vaṇijaḥ śikhaṇḍī bhavanaṃ gataḥ /",
    "K10bsu022_u:7648": " udagramanasaḥ sarve babhuvustrapuṣāhvayāḥ // Lal_24.103 //",
    "K10bsu022_u:7649": " kṣīraṃ yadāsīcca hi gosahasrā aśeṣatastaṃ samudānayitvā /",
    "K10bsu022_u:7650": " agraṃ ca tasmātparigṛhya ojaḥ sādheṃsu te bhojana gauraveṇa // Lal_24.104 //",
    "K10bsu022_u:7651": " śataṃ sahasraikapalasya mūlyaṃ yā ratnapātrī abhu candranāmikā /",
    "K10bsu022_u:7652": " caukṣāṃ sudhautāṃ vimalāṃ ca kṛtvā samatīrthikāṃ pūriṣu bhojanena // Lal_24.105 //",
    "K10bsu022_u:7653": " madhuṃ gṛhītvā tatha ratnapātrīṃ tārāyaṇīmūlamupetya śāstuḥ /",
    "K10bsu022_u:7654": " pratigṛhṇa bhakte anugṛhṇa cāsmān idaṃ praṇītaṃ paribhuṅkṣva bhojyam // Lal_24.106 //",
    "K10bsu022_u:7655": " anukampanārthāya ubhau ca bhrātṛṇāṃ pūrvāśayaṃ jñātva ca bodhiprasthitau /",
    "K10bsu022_u:7656": " pratigṛhītvā paribhuñji śāstā bhuktvā kṣipī pātri nabhastalesmiṃ // Lal_24.107 //",
    "K10bsu022_u:7657": " subrahmanāmā ca hi devarājo jagrāha yastāṃ vararatnapātrīm /",
    "K10bsu022_u:7658": " adhunāpyasau tāṃ khalu brahmaloke saṃpūjayatyanyasuraiḥ sahāyaḥ // Lal_24.108 //",
    "K10bsu022_u:7659": " (Vaidya 282)",
    "K10bsu022_u:7660": " atha khalu tathāgatastasyāṃ velāyāṃ teṣāṃ trapuṣabhallikānāṃ vaṇijānāmimāṃ saṃharṣaṇāmakārṣīt -",
    "K10bsu022_u:7661": " diśāṃ svastikaraṃ divyaṃ maṅgalyaṃ cārthasādhakam /",
    "K10bsu022_u:7662": " arthā vaḥ śāsatāṃ sarve bhavatvāśu pradakṣiṇā // Lal_24.109 //",
    "K10bsu022_u:7663": " śrīrvo 'stu dakṣiṇe haste śrīrvo vāme pratiṣṭhitā /",
    "K10bsu022_u:7664": " śrīrvo 'stu sarvasāṅgeṣu māleva śirasi sthitā // Lal_24.110 //",
    "K10bsu022_u:7665": " dhanaiṣiṇāṃ prayātānāṃ vaṇijāṃ vai diśo daśa /",
    "K10bsu022_u:7666": " utpadyantāṃ mahālābhāste ca santu sukhodayāḥ // Lal_24.111 //",
    "K10bsu022_u:7667": " kāryeṇa kenacidyena gacchathā pūrvikāṃ diśam /",
    "K10bsu022_u:7668": " nakṣatrāṇi vaḥ pālentu ye tasyāṃ diśi saṃsthitā // Lal_24.112 //",
    "K10bsu022_u:7669": " kṛttikā rohiṇī caiva mṛgaśirārdrā punarvasuḥ /",
    "K10bsu022_u:7670": " puṣyaścaiva tathāśleṣā ityeṣāṃ pūrvikādiśām // Lal_24.113 //",
    "K10bsu022_u:7671": " ityete sapta nakṣatrā lokapālā yaśasvinaḥ /",
    "K10bsu022_u:7672": " adhiṣṭhitā pūrvabhāge devā rakṣantu sarvataḥ // Lal_24.114 //",
    "K10bsu022_u:7673": " teṣāṃ cādhipatī rājā dhṛtarāṣṭreti viśrutaḥ /",
    "K10bsu022_u:7674": " sa sarvagandharvapatiḥ sūryeṇa saha rakṣatu // Lal_24.115 //",
    "K10bsu022_u:7675": " putrā pi tasya bahava ekanāmā vicakṣaṇāḥ /",
    "K10bsu022_u:7676": " aśītirdaśa caikaśca indranāmā mahābalā /",
    "K10bsu022_u:7677": " te 'pi va adhipālentu ārogyena śivena ca // Lal_24.116 //",
    "K10bsu022_u:7678": " pūrvasmin vai diśo bhāge aṣṭau devakumārikāḥ /",
    "K10bsu022_u:7679": " jayantī vijayantī ca siddhārthā aparājitā // Lal_24.117 //",
    "K10bsu022_u:7680": " nandottarā nandisenā nandinī nandavardhanī /",
    "K10bsu022_u:7681": " tā pi va adhipālentu ārogyena śivena ca // Lal_24.118 //",
    "K10bsu022_u:7682": " pūrvasmin vai diśo bhāge cāpālaṃ nāma cetiyam /",
    "K10bsu022_u:7683": " avustaṃ jinebhi jñātamarhantebhi ca tāyibhiḥ /",
    "K10bsu022_u:7684": " te 'pi va adhipālentu ārogyena śivena ca // Lal_24.119 //",
    "K10bsu022_u:7685": " kṣemāśca vo diśaḥ santu mā ca vaḥ pāpamāgamat /",
    "K10bsu022_u:7686": " labdhārthāśca nivartadhvaṃ sarvadevebhi rakṣitāḥ // Lal_24.120 //",
    "K10bsu022_u:7687": " yena kenacitkṛtyena gacchethā dakṣiṇāṃ diśam /",
    "K10bsu022_u:7688": " nakṣatrāṇi vaḥ pālentu ye tāṃ diśamadhiṣṭhitā // Lal_24.121 //",
    "K10bsu022_u:7689": " (Vaidya 283)",
    "K10bsu022_u:7690": " maghā ca dvau ca phālgunyau hastā citrā ca pañcamī /",
    "K10bsu022_u:7691": " svātiścaiva viśākhā ca eteṣāṃ dakṣiṇā diśā // Lal_24.122 //",
    "K10bsu022_u:7692": " ityete sapta nakṣatrā lokapālā yaśasvinaḥ /",
    "K10bsu022_u:7693": " ādiṣṭā dakṣiṇe bhāge te vo rakṣantu sarvataḥ // Lal_24.123 //",
    "K10bsu022_u:7694": " teṣāṃ cādhipatī rājā virūḍhaka iti smṛtaḥ /",
    "K10bsu022_u:7695": " sarvakumbhāṇḍādhipatiryamena saha rakṣatu // Lal_24.124 //",
    "K10bsu022_u:7696": " putrā pi tasya bahava ekanāmā vicakṣaṇāḥ /",
    "K10bsu022_u:7697": " aśītirdaśa caikaśca indranāmā mahābalāḥ /",
    "K10bsu022_u:7698": " te 'pi va adhipālentu ārogyena śivena ca // Lal_24.125 //",
    "K10bsu022_u:7699": " dakṣiṇe 'smin diśo bhāge aṣṭau devakumārikāḥ /",
    "K10bsu022_u:7700": " śriyāmatī yaśamatī yaśaprāptā yaśodharā // Lal_24.126 //",
    "K10bsu022_u:7701": " suutthitā suprathamā suprabuddhā sukhāvahā /",
    "K10bsu022_u:7702": " tā pi va adhipālentu ārogyena śivena ca // Lal_24.127 //",
    "K10bsu022_u:7703": " dakṣiṇe 'smin diśo bhāge padmanāmena cetikam /",
    "K10bsu022_u:7704": " nityaṃ jvalitatejena divyaṃ sarvaprakāśitam /",
    "K10bsu022_u:7705": " te 'pi va adhipālentu ārogyena śivena ca // Lal_24.128 //",
    "K10bsu022_u:7706": " kṣemāśca vo diśaḥ santu mā ca vaḥ pāpamāgamat /",
    "K10bsu022_u:7707": " labdhārthāśca nivartadhvaṃ sarvadevebhi rakṣitāḥ // Lal_24.129 //",
    "K10bsu022_u:7708": " yena kenacitkṛtyena gacchethā paścimāṃ diśam /",
    "K10bsu022_u:7709": " nakṣatrāṇi vaḥ pālentu ye tāṃ diśamadhiṣṭhitā // Lal_24.130 //",
    "K10bsu022_u:7710": " anurādhā ca jeṣṭhā ca mūlā ca dṛḍhavīryatā /",
    "K10bsu022_u:7711": " dvāvāṣāḍhe abhijicca śravaṇo bhavati saptamaḥ // Lal_24.131 //",
    "K10bsu022_u:7712": " ityete sapta nakṣatrā lokapālā yaśasvinaḥ /",
    "K10bsu022_u:7713": " ādiṣṭā paścime bhāge te vo rakṣantu sarvadā // Lal_24.132 //",
    "K10bsu022_u:7714": " teṣāṃ cādhipatī rājā virūpākṣeti taṃ viduḥ /",
    "K10bsu022_u:7715": " sa sarvanāgādhipatirvarūṇena saha rakṣatu // Lal_24.133 //",
    "K10bsu022_u:7716": " putrā pi tasya bahavaḥ ekanāmā vicakṣaṇāḥ /",
    "K10bsu022_u:7717": " aśītirdaśa caikaśca indranāmā mahābalāḥ /",
    "K10bsu022_u:7718": " te 'pi va adhipālentu ārogyena śivena ca // Lal_24.134 //",
    "K10bsu022_u:7719": " paścime 'smin diśo bhāge aṣṭau devakumārikāḥ",
    "K10bsu022_u:7720": " alambuśā miśrakeśī puṇḍarīkā tathāruṇā // Lal_24.135 //",
    "K10bsu022_u:7721": " (Vaidya 284)",
    "K10bsu022_u:7722": " ekādaśā navamikā śītā kṛṣṇā ca draupadī /",
    "K10bsu022_u:7723": " tā pi va adhipālentu ārogyena śivena ca // Lal_24.136 //",
    "K10bsu022_u:7724": " paścime 'smin diśo bhāge aṣṭaṅgo nāma parvataḥ /",
    "K10bsu022_u:7725": " pratiṣṭhā candrasūryāṇāṃ aṣṭamarthaṃ dadātu vaḥ /",
    "K10bsu022_u:7726": " so 'pi va adhipāletu ārogyena śivena ca // Lal_24.137 //",
    "K10bsu022_u:7727": " kṣemāśca vo diśaḥ santu mā ca vaḥ pāpamāgamat /",
    "K10bsu022_u:7728": " labdhārthāśca nivartadhvaṃ sarvadevebhi rakṣitāḥ // Lal_24.138 //",
    "K10bsu022_u:7729": " yena kenacitkṛtyena gacchethā uttarāṃ diśam /",
    "K10bsu022_u:7730": " nakṣatrāṇi vaḥ pālentu ye tāṃ diśamadhiṣṭhitā // Lal_24.139 //",
    "K10bsu022_u:7731": " dhaniṣṭhā śatabhiṣā caiva dve ca purvottarāpare /",
    "K10bsu022_u:7732": " ravatī aśvinī caiva bharaṇī bhavatī saptamī // Lal_24.140 //",
    "K10bsu022_u:7733": " ityete sapta nakṣatrā lokapālā yaśasvinaḥ /",
    "K10bsu022_u:7734": " ādiṣṭā uttare bhāge te vo rakṣantu sarvadā // Lal_24.141 //",
    "K10bsu022_u:7735": " teṣāṃ cādhipatī rājā kubero naravāhanaḥ /",
    "K10bsu022_u:7736": " sarvayakṣāṇāmadhipatirmāṇibhadreṇa saha rakṣatu // Lal_24.142 //",
    "K10bsu022_u:7737": " putrā pi tasya bahava ekanāmā vicakṣaṇāḥ /",
    "K10bsu022_u:7738": " aśītirdaśa caikaśca indranāmā mahābalāḥ /",
    "K10bsu022_u:7739": " te pi va adhipālentu ārogyena śivena ca // Lal_24.143 //",
    "K10bsu022_u:7740": " uttare 'smin diśo bhāge aṣṭau devakumārikāḥ /",
    "K10bsu022_u:7741": " ilādevī surādevī pṛthvī padmāvatī tathā // Lal_24.144 //",
    "K10bsu022_u:7742": " upasthitā mahārājā āśā śraddhā hirī śirī /",
    "K10bsu022_u:7743": " tā pi va adhipālentu ārogyena śivena ca // Lal_24.145 //",
    "K10bsu022_u:7744": " uttare 'smin diśo bhāge parvato gandhamādanaḥ /",
    "K10bsu022_u:7745": " āvāso yakṣabhūtānāṃ citrakūṭaḥ sudarśanaḥ /",
    "K10bsu022_u:7746": " te 'pi va adhipālentu ārogyena śivena ca // Lal_24.146 //",
    "K10bsu022_u:7747": " kṣemāśca vo diśaḥ santu mā ca vaḥ pāpamāgamat /",
    "K10bsu022_u:7748": " labdhārthāśca nivartadhvaṃ sarvadevebhi rakṣitāḥ // Lal_24.147 //",
    "K10bsu022_u:7749": " aṣṭāviṃśati nakṣatrā sapta sapta caturdiśam /",
    "K10bsu022_u:7750": " dvātriṃśaddevakanyāśca aṣṭāvaṣṭau caturdiśam // Lal_24.148 //",
    "K10bsu022_u:7751": " aṣṭau śramaṇā (cāṣṭau)",
    "K10bsu022_u:7752": " brāhmaṇā(aṣṭau)",
    "K10bsu022_u:7753": " janapadeṣu naigamāḥ /",
    "K10bsu022_u:7754": " aṣṭau devāḥ saindrakāste vo rakṣantu sarvataḥ // Lal_24.149 //",
    "K10bsu022_u:7755": " (Vaidya 285)",
    "K10bsu022_u:7756": " svasti vo gacchatāṃ bhotu svasti bhotu nivartatām /",
    "K10bsu022_u:7757": " svasti paśyata vai jñātiṃ svasti paśyantu jñātayaḥ // Lal_24.150 //",
    "K10bsu022_u:7758": " sendrā yakṣā mahārājā arhantamanukampitāḥ /",
    "K10bsu022_u:7759": " sarvatra svasti gacchadhvaṃ prāpsyadhvamamṛtaṃ śivam // Lal_24.151 //",
    "K10bsu022_u:7760": " saṃrakṣitā brāhmaṇa vāsavena vimukticittaiśca anāśravaiśca /",
    "K10bsu022_u:7761": " nāgaiśca yakṣaiśca sadānukampitāḥ pāletha āyuḥ śaradāṃ śataṃ samam // Lal_24.152 //",
    "K10bsu022_u:7762": " pradakṣiṇāṃ dakṣiṇalokanāthaḥ teṣāṃ diśaiṣa 'pratimo vināyakaḥ /",
    "K10bsu022_u:7763": " anena yūyaṃ kuśalena karmaṇā madhusaṃbhavā nāma jinā bhaviṣyatha // Lal_24.153 //",
    "K10bsu022_u:7764": " prathamādidaṃ lokavināyakasya asaṅgato vyākaraṇaṃ jinasya /",
    "K10bsu022_u:7765": " paścādanantā bahubodhisattvā ye vyākṛtā bodhayi no vivartyāḥ // Lal_24.154 //",
    "K10bsu022_u:7766": " śrutvā imaṃ vyākaraṇaṃ jinasya udagracittā paramāya prītyā /",
    "K10bsu022_u:7767": " tau bhrātarau sārdhaṃ sahāyakaistaiḥ buddhaṃ ca dharmaṃ śaraṇa prapannāḥ // Lal_24.155 //",
    "K10bsu022_u:7768": " iti //",
    "K10bsu022_u:7769": " // iti śrīlalitavistare trapuṣabhallikaparivarto nāma caturviṃśatitamo 'dhyāyaḥ //",
    "K10bsu022_u:7770": " START Parivarta 25",
    "K10bsu022_u:7771": " (Vaidya 286)",
    "K10bsu022_u:7772": " adhyeṣaṇāparivartaḥ pañcaviṃśaḥ /",
    "K10bsu022_u:7773": " iti hi bhikṣavastathāgatasya tārāyaṇamūle viharataḥ prathamābhisaṃbuddhasyaikasya",
    "K10bsu022_u:7774": " rahogatasya pratisaṃlīnasya lokānuvartanāṃ pratyetadabhavat - gambhīro batāyaṃ mayā",
    "K10bsu022_u:7775": " dharmo 'dhigato 'bhisaṃbuddhaḥ śāntaḥ praśānta upaśāntaḥ praṇīto durdṛśo duranubodho",
    "K10bsu022_u:7776": " 'tarko 'vitarkāvacaraḥ /",
    "K10bsu022_u:7777": " alamāryaḥ paṇḍitavijñavedanīyo yaduta sarvopadhiniḥsargo 'vedito 'niveditaḥ sarvaveditanirodhaḥ paramārtho 'nālayaḥ /",
    "K10bsu022_u:7778": " śītībhāvo 'nādāno 'nupādāno 'vijñapto 'vijñāpanīyo 'saṃskṛtaḥ ṣaḍviṣayasamatikrāntaḥ /",
    "K10bsu022_u:7779": " akalpo 'vikalpo 'nabhilāpyaḥ /",
    "K10bsu022_u:7780": " aruto 'ghoṣo 'nudāhāraḥ /",
    "K10bsu022_u:7781": " anidarśano 'pratighaḥ sarvālambanasamatikāntaḥ śamathadharmopacchedaḥ /",
    "K10bsu022_u:7782": " śūnyatānupalambhaḥ /",
    "K10bsu022_u:7783": " tṛṣṇākṣayo virāgo nirodho nirvāṇam /",
    "K10bsu022_u:7784": " ahaṃ cedimaṃ parebhyo dharmaṃ deśayeyam,",
    "K10bsu022_u:7785": " te cennājānīyuḥ,",
    "K10bsu022_u:7786": " sa me syātklamatho mithyāvyāyāmo 'kṣaṇadharmadeśanatā ca /",
    "K10bsu022_u:7787": " yannvahamalpotsukastūṣṇībhāvena vihareyam /",
    "K10bsu022_u:7788": " tasyāṃ ca velāyāmimāṃ gāthāmabhāṣata -",
    "K10bsu022_u:7789": " gambhīra śānto virajaḥ prabhāsvaraḥ prāpto mi dharmo hyamṛto 'saṃskṛtaḥ /",
    "K10bsu022_u:7790": " deśeya cāhaṃ na parasya jāne yannūna tūṣṇī pavane vaseyam // Lal_25.1 //",
    "K10bsu022_u:7791": " apagatagirivākpatho hyalipto yatha gaganaṃ tathā svabhāvadharmam /",
    "K10bsu022_u:7792": " cittamana vicāravipramuktaṃ paramasuāścariyaṃ paro vijāne // Lal_25.2 //",
    "K10bsu022_u:7793": " na ca punarayu śakya akṣarebhiḥ praviśatu anarthayogavipraveśaḥ /",
    "K10bsu022_u:7794": " purimajinakṛtādhikārasattvāḥ te imu śruṇitva hi dharmu śraddadhanti // Lal_25.3 //",
    "K10bsu022_u:7795": " na ca punariha kaścidasti dharmaḥ so pi na vidyate yasya nāstibhāvāḥ /",
    "K10bsu022_u:7796": " hetukriyaparaṃparā ya jāne tasya na bhotiha astināstibhāvāḥ // Lal_25.4 //",
    "K10bsu022_u:7797": " (Vaidya 287)",
    "K10bsu022_u:7798": " kalpaśatasahasra aprameyā ahu caritaḥ purime jinasakāśe /",
    "K10bsu022_u:7799": " na ca maya pratilabdha eṣa kṣāntī yatra na ātma na sattva naiva jīvaḥ // Lal_25.5 //",
    "K10bsu022_u:7800": " yada maya pratilabdha eṣa kṣāntī mriyati na ceha na kaści jāyate vā /",
    "K10bsu022_u:7801": " prakṛti imi nirātma sarvadharmāḥ tada māṃ vyākari buddha dīpanāmā // Lal_25.6 //",
    "K10bsu022_u:7802": " karuṇa mama ananta sarvaloke paratu na cārthanatāmahaṃ pratīkṣe /",
    "K10bsu022_u:7803": " yada puna janatā prasanna brahme tena adhīṣṭu pravartayiṣya cakram // Lal_25.7 //",
    "K10bsu022_u:7804": " eva ca ayu dharma grāhyu me syāt saci mama brahma krame nipatya yācet /",
    "K10bsu022_u:7805": " pravadahi virajā praṇītu dharmaṃ santi vijānaka sattva svākarāśca // Lal_25.8 //",
    "K10bsu022_u:7806": " iti hi bhikṣavastathāgatastasmin samaye ūrṇākośātprabhāmutsṛjati sma yayā prabhayā trisāhasramahāsāhasro lokadhāturmahatā suvarṇavarṇāvabhāsena sphuṭo 'bhūt //",
    "K10bsu022_u:7807": " atha khalu daśatrisāhasramahāsāhasrādhipatiḥ śikhī mahābrahmā buddhānubhāvenaiva",
    "K10bsu022_u:7808": " tathāgatasya cetasaiva cetaḥparivitarkamājñāsīt - alpotsukatāyai bhagavataścittamabhinataṃ",
    "K10bsu022_u:7809": " na dharmadeśanāyāmiti /",
    "K10bsu022_u:7810": " tasyaitadabhavat - yannvahamupasaṃkramya tathāgatamadhyeṣyeyaṃ dharmacakrapravartanatāyai //",
    "K10bsu022_u:7811": " atha khalu śikhī mahābrahmā tasyāṃ velāyāṃ tadanyān brahmakāyikān devaputrānāmantrayate sma - naśyati batāyaṃ mārṣā loko vinaśyati,",
    "K10bsu022_u:7812": " yatra hi nāma tathāgato 'nuttarāṃ samyaksaṃbodhimabhisaṃbudhyālpotsukatāyai cittamabhināmayati na dharmadeśanāyām /",
    "K10bsu022_u:7813": " yannu vayamupasaṃkramya tathāgatamarhantaṃ samyaksaṃbuddhamadhyeṣyemahi dharmacakrapravartanāya //",
    "K10bsu022_u:7814": " atha khalu bhikṣavaḥ śikhī mahābrahmā aṣṭaṣaṣṭyā brāhmaṇaśatasahasraiḥ parivṛtaḥ puraskṛto yena tathāgatastenopasaṃkrāmat /",
    "K10bsu022_u:7815": " upasaṃkramya tathāgatasya pādau śirasābhivandya prāñjalistathāgatametadavocat naśyati batāyaṃ bhagavan lokaḥ,",
    "K10bsu022_u:7816": " praṇaśyati batāyaṃ bhagavan lokaḥ,",
    "K10bsu022_u:7817": " yatra hi nāma tathāgato 'nuttarāṃ samyaksaṃbodhimabhisaṃbudhyālpotsukatāyai cittamabhināmayati na dharmadeśanāyām /",
    "K10bsu022_u:7818": " tatsādhu deśayatu (Vaidya 288)",
    "K10bsu022_u:7819": " bhagavān dharmam,",
    "K10bsu022_u:7820": " deśayatu sugato dharmam /",
    "K10bsu022_u:7821": " santi sattvāḥ svākārāḥ suvijñāpakāḥ śaktā bhavyāḥ pratibalāḥ bhagavato bhāṣitasyārthamājñātum /",
    "K10bsu022_u:7822": " tasyāṃ ca velāyāmimāṃ gāthāmabhāṣata -",
    "K10bsu022_u:7823": " samudāniya jñānamahāgramaṇḍalaṃ visṛjya raśmīn daśadikṣu caiva /",
    "K10bsu022_u:7824": " tadañja jñānāṃśu nṛpadmabodhakā upekṣakastiṣṭhasi vādibhāskaraḥ // Lal_25.9 //",
    "K10bsu022_u:7825": " nimantrayitvāryadhanena sattvāṃ āśvāsayitvā bahuprāṇakoṭyaḥ /",
    "K10bsu022_u:7826": " na yuktametattava lokabandho yaṃ tūṣṇibhāvena upekṣase jagat // Lal_25.10 //",
    "K10bsu022_u:7827": " parāhanasvottamadharmadundubhiṃ saddharmaśaṅkhaṃ ca prapūrayāśu /",
    "K10bsu022_u:7828": " ucchrepayasva mahadharmayūpaṃ prajvālayasva mahadharmadīpam // Lal_25.11 //",
    "K10bsu022_u:7829": " pravarṣa vai dharmajalaṃ pradhānaṃ pratārayemāṃ bhavasāgarasthāṃ /",
    "K10bsu022_u:7830": " pramocayemāṃ mahavyādhikliṣṭāṃ kleśāgnitapte praśamaṃ kuruṣva // Lal_25.12 //",
    "K10bsu022_u:7831": " nidarśaya tvaṃ khalu śāntimārgaṃ kṣemaṃ śivaṃ nirjaratāmaśokam /",
    "K10bsu022_u:7832": " nirvāṇamārgāgamanādanāthe vipathasthite nātha kṛpāṃ kuruṣva // Lal_25.13 //",
    "K10bsu022_u:7833": " vimokṣadvārāṇi apāvṛṇiṣva pracakṣva taṃ dharmanayaṃ hyakopyam /",
    "K10bsu022_u:7834": " jātyandhabhūtasya janasya nātha tvamuttamaṃ śodhaya dharmacakṣuḥ // Lal_25.14 //",
    "K10bsu022_u:7835": " na brahmaloke na ca devaloke na yakṣagandharvamanuṣyaloke /",
    "K10bsu022_u:7836": " lokasya yo jātijarāpanetā nānyo 'sti tvatto hi manuṣyacandraḥ // Lal_25.15 //",
    "K10bsu022_u:7837": " (Vaidya 289)",
    "K10bsu022_u:7838": " adhyeṣako 'haṃ tava dharmarāja adhyācarākṛtvana sarvadevān /",
    "K10bsu022_u:7839": " anena puṇyena ahaṃ pi kṣipraṃ pravartayeyaṃ varadharmacakram // Lal_25.16 //",
    "K10bsu022_u:7840": " adhivāsayati sma bhikṣavastathāgataḥ śikhino brahmaṇastūṣṇībhāvena sadevamānuṣāsurasya lokasyānugrahārthamanukampāmupādāya //",
    "K10bsu022_u:7841": " atha khalu śikhī mahābrahmā tathāgatasya tūṣṇībhāvenādhivāsanāṃ viditvā divyaiścandanacūrṇairagurucūrṇaiśca tathāgatamabhyavakīrya prītiprāmodyajātastatraivāntaradhāt",
    "K10bsu022_u:7842": " atha khalu bhikṣavastathāgatasya dharmālokasyādarotpādanārthaṃ śikhinaśca mahābrahmaṇaḥ",
    "K10bsu022_u:7843": " punaḥ punastathāgatādhyeṣaṇayā kuśalamūlavivṛddhyarthaṃ dharmasya cātigambhīrodāratāmupādāya",
    "K10bsu022_u:7844": " punarapyekasya rahogatasya pratisaṃlīnasyāyamevaṃrūpaṃ cetovitarko 'bhūt - gambhīraḥ",
    "K10bsu022_u:7845": " khalvayaṃ mayā dharmo 'bhisaṃbuddhaḥ sūkṣmo nipuṇo duranubodhaḥ atarko 'tarkāvacaraḥ",
    "K10bsu022_u:7846": " paṇḍitavijñavedanīyaḥ sarvalokavipratyanīko durdṛśaḥ sarvopadhiniḥsargaḥ sarvasaṃskāropaśamaḥ",
    "K10bsu022_u:7847": " sarvatamopacchedaḥ śūnyatānupalambhastṛṣṇākṣayo virāgo nirodho nirvāṇam /",
    "K10bsu022_u:7848": " ahaṃ cedidaṃ dharmaṃ deśayeyam,",
    "K10bsu022_u:7849": " pare ca me na vibhāvayeyuḥ,",
    "K10bsu022_u:7850": " sā me paramā viheṭhā bhavet /",
    "K10bsu022_u:7851": " yannvahamalpotsukavihāreṇaiva vihareyam //",
    "K10bsu022_u:7852": " atha khalu bhikṣavaḥ śikhī mahābrahmā buddhānubhāvena punarapi tathāgatasyetadamevaṃrūpeṇa cetaḥ - parivitarkamājñāya yena śakro devānāmindrastenopasaṃkrāmat",
    "K10bsu022_u:7853": " upasaṃkramya śakraṃ devānāmindrametadavocat - yatkhalu kauśika jānīyāstathāgatasyārhataḥ samyaksaṃbuddhasyālpotsukatāyai cittaṃ nataṃ na dharmadeśanāyām",
    "K10bsu022_u:7854": " nakṣyate batāyaṃ kauśika lokaḥ,",
    "K10bsu022_u:7855": " vinakṣyate batāyaṃ kauśika lokaḥ,",
    "K10bsu022_u:7856": " mahāvidyāndhakārakṣipto batāyaṃ kauśika loko bhaviṣyati,",
    "K10bsu022_u:7857": " yatra hi nāma tathāgatasyārhataḥ samyaksaṃbuddhasyālpotsukatāyai cittaṃ nataṃ na dharmasaṃprakāśanāyām /",
    "K10bsu022_u:7858": " kasmādvayaṃ na gacchāmastathāgatamarhantaṃ samyaksaṃbuddhaṃ dharmacakrapravartanāyādhyeṣitum?",
    "K10bsu022_u:7859": " tatkasmāt?",
    "K10bsu022_u:7860": " na hyanadhyeṣitāstathāgatā dharmacakraṃ pravartayanti /",
    "K10bsu022_u:7861": " sādhu mārṣeti śakro brahmā bhaumāśca devā antarīkṣāścāturmahārājakāyikāstrāyatriṃśā",
    "K10bsu022_u:7862": " yāmāstuṣitā nirmāṇaratayaḥ paranirmitavaśavartino brahmakāyikā ābhāsvarā bṛhatphalā",
    "K10bsu022_u:7863": " śubhakṛtsnā saṃbahulāni ca śuddhāvāsakāyika devaputraśatasahasrāṇyatikrāntavarṇā",
    "K10bsu022_u:7864": " atikrāntāyāṃ rātrau kevalaṃ tārāyaṇamūlaṃ divyena varṇena divyenāvabhāsenāvabhāsya",
    "K10bsu022_u:7865": " yena tathāgatastenopasaṃkrāman /",
    "K10bsu022_u:7866": " upasaṃkramya tathāgatasya pādau śirasābhivandya pradakṣiṇīkṛtya caikānte tasthuḥ //",
    "K10bsu022_u:7867": " atha khalu śakro devānāmindro yena tathāgatastenāñjaliṃ praṇamya tathāgataṃ gāthayābhituṣṭāva -",
    "K10bsu022_u:7868": " uttiṣṭha vijitasaṃgrāma prajñākārā timisrā vivara loke /",
    "K10bsu022_u:7869": " cittaṃ hi te vimuktaṃ śaśiriva pūrṇo grahavimuktaḥ // Lal_25.17 //",
    "K10bsu022_u:7870": " (Vaidya 290)",
    "K10bsu022_u:7871": " evamukte tathāgatastūṣṇīmevāsthāt //",
    "K10bsu022_u:7872": " atha khalu śikhī mahābrahmā śakraṃ devānāmindrametadavocat - naiva kauśika tathāgatā arhantaḥ samyaksaṃbuddhā adhyeṣyante dharmacakrapravartanatāyai yathā tvamadhyeṣase //",
    "K10bsu022_u:7873": " atha khalu śikhī mahābrahmā ekāṃsamuttarāsaṅgaṃ kṛtvā dakṣiṇajānumaṇḍalaṃ pṛthivyāṃ pratiṣṭhāpya yena tathāgatastenāñjaliṃ praṇamya tathāgataṃ gāthayādhyabhāṣata -",
    "K10bsu022_u:7874": " uttiṣṭha vijitasaṃgrāma prajñākārā timisrā vivara loke /",
    "K10bsu022_u:7875": " deśaya tvaṃ mune dharmaṃ ājñātāro bhaviṣyanti // Lal_25.18 //",
    "K10bsu022_u:7876": " evamukte bhikṣavastathāgataḥ śikhinaṃ mahābrahmāṇametadavocat - gambhīraḥ khalvayaṃ mahābrahman mayā dharmo 'bhisaṃbuddhaḥ sūkṣmo nipuṇaḥ peyālaṃ yāvatsā me syātparamā viheṭhā /",
    "K10bsu022_u:7877": " api ca me brahmannime gāthe 'bhīkṣṇaṃ pratibhāsaḥ -",
    "K10bsu022_u:7878": " pratisrotagāmi mārgo gambhīro durdṛśo mama /",
    "K10bsu022_u:7879": " na taṃ drakṣyanti rāgāndhā alaṃ tasmātprakāśitum // Lal_25.19 //",
    "K10bsu022_u:7880": " anusrotaṃ pravāhyante kāmeṣu patitā prajāḥ /",
    "K10bsu022_u:7881": " kṛcchreṇa me 'yaṃ saṃprāptaṃ alaṃ tasmātprakāśitum // Lal_25.20 //",
    "K10bsu022_u:7882": " atha khalu bhikṣavaḥ śikhī mahābrahmā śakraśca devānāmindrastathāgataṃ tūṣṇībhūtaṃ viditvā sārdhaṃ tairdevaputrairduḥkhitā durmanāstatraivāntaradhāyiṣuḥ",
    "K10bsu022_u:7883": " trirapi ca tathāgatasyālpotsukatāyai cittaṃ namayati sma //",
    "K10bsu022_u:7884": " tena khalu punarbhikṣavaḥ samayena māgadhakānāṃ manuṣyāṇāmimānyevaṃrūpāṇi pāpakāni akuśalāni dṛṣṭigatānyutpannānyabhūvan /",
    "K10bsu022_u:7885": " tadyathā /",
    "K10bsu022_u:7886": " kecidevamāhuḥ - vātā na vāsyanti /",
    "K10bsu022_u:7887": " kecidevamāhuḥ - agnirna jvaliṣyati /",
    "K10bsu022_u:7888": " kecidāhuḥ - devo na varṣiṣyati /",
    "K10bsu022_u:7889": " kecidāhuḥ - nadyo na vahyanti /",
    "K10bsu022_u:7890": " kecidāhuḥ - śasyāni na prajāsyanti /",
    "K10bsu022_u:7891": " kecidāhu - pakṣiṇa ākāśe na kramiṣyanti /",
    "K10bsu022_u:7892": " kecidāhuḥ - gurviṇyo nārogyeṇa prasaviṣyanti //",
    "K10bsu022_u:7893": " atha khalu bhikṣavaḥ śikhī mahābrahmā tathāgatasyaivamevaṃrūpaṃ cittavitarkamājñāya",
    "K10bsu022_u:7894": " māgadhakānāṃ ca manuṣyāṇāmimāni dṛṣṭigatāni viditvā atikrāntāyāṃ rātrāvabhisaṃkrāntena",
    "K10bsu022_u:7895": " varṇena sarvāvantaṃ tārāyaṇamūlaṃ divyenāvabhāsenāvabhāsya yena tathāgatastenopasaṃkrāmat /",
    "K10bsu022_u:7896": " upasaṃkramya tathāgatasya pādau śirasābhivandyaikāṃsamuttarāsaṅgaṃ kṛtvā dakṣiṇaṃ",
    "K10bsu022_u:7897": " jānumaṇḍalaṃ pṛthivyāṃ pratiṣṭhāpya yena tathāgatastenāñjaliṃ praṇamya tathāgataṃ",
    "K10bsu022_u:7898": " gāthābhiradhyabhāṣata -",
    "K10bsu022_u:7899": " vādo babhūva samalairvicintito dharmo 'viśuddho magadheṣu pūrvam /",
    "K10bsu022_u:7900": " amṛtaṃ mune tadvivṛṇīṣva dvāraṃ śṛṇvanti dharmaṃ vimalena buddham // Lal_25.21 //",
    "K10bsu022_u:7901": " (Vaidya 291)",
    "K10bsu022_u:7902": " kṛtasvakārtho 'si bhujiṣyatāṃ gato duḥkhābhisaṃskāramalāpakṛṣṭaḥ /",
    "K10bsu022_u:7903": " na hānivṛddhī kuśalasya te 'sti tvamagradharmeṣviha pāramiṃ gataḥ // Lal_25.22 //",
    "K10bsu022_u:7904": " na te mune sadṛśa ihāsti loke kuto 'dhikaḥ syādiha te maharṣe /",
    "K10bsu022_u:7905": " bhavānihāgrastribhave virocate giriryathā 'sāvasurālayasthaḥ // Lal_25.23 //",
    "K10bsu022_u:7906": " mahākṛpāṃ jānaya duḥkhite jane na tvādṛśā jātu bhavantyupekṣakāḥ /",
    "K10bsu022_u:7907": " bhavān viśāradyabalaiḥ samanvitaḥ tvameva śakto janatāṃ pratāritum // Lal_25.24 //",
    "K10bsu022_u:7908": " iyaṃ suśalyā sucirāturā prajā sadevakā saśramaṇā dvijākhilā /",
    "K10bsu022_u:7909": " āroginī bhotu nirāturajvarā na cāparaḥ śaraṇamihāsya vidyate // Lal_25.25 //",
    "K10bsu022_u:7910": " cirānubaddhāstava devamānuṣāḥ kalyāṇacittā amṛtārthinaśca /",
    "K10bsu022_u:7911": " dharmaṃ yamevādhigamiṣyate jino yathāvadanyūnamudāhariṣyati // Lal_25.26 //",
    "K10bsu022_u:7912": " tasmāddhiyā cāmisu vikrama tvāṃ vinayasva sattvāṃ ciranaṣṭamārgāṃ /",
    "K10bsu022_u:7913": " aviśrutārthā śamanāya kāṅkṣitāḥ sudurbalā bṛṃhaṇakāṅkṣiṇo vā // Lal_25.27 //",
    "K10bsu022_u:7914": " iyaṃ tṛṣārtā janatā mahāmune udīkṣate dharmajalaṃ tavāntike /",
    "K10bsu022_u:7915": " megho yathā saṃtṛṣitāṃ vasuṃdharāṃ kuru tarpaṇāṃ nāyaka dharmavṛṣṭyā // Lal_25.28 //",
    "K10bsu022_u:7916": " cirapraṇaṣṭā vicaranti mānavā bhave kudṛṣṭīgahane sakaṇṭake /",
    "K10bsu022_u:7917": " (Vaidya 292)",
    "K10bsu022_u:7918": " akaṇṭakaṃ mārgamṛjuṃ pracakṣva taṃ yaṃ bhāvayitvā hyamṛtaṃ labheyam // Lal_25.29 //",
    "K10bsu022_u:7919": " andhāprapāte patitā hyanāyakā noddhartumanyairiha śakyamete /",
    "K10bsu022_u:7920": " mahāprapāte patitāṃ samuddhara chandaṃ samutpādya vṛṣo 'si buddhimān // Lal_25.30 //",
    "K10bsu022_u:7921": " na saṃgatiste 'sti sadā mune ciraṃ kadācidaudumbarapuṣpasaṃnibhāḥ /",
    "K10bsu022_u:7922": " jināḥ pṛthivyāṃ prabhavanti nāyakāḥ prāptākṣaṇo mocaya nātha sattvāṃ // Lal_25.31 //",
    "K10bsu022_u:7923": " abhūcca te pūrvabhaveṣviyaṃ matiḥ tīrṇaḥ svayaṃ tārayitā bhaveyam /",
    "K10bsu022_u:7924": " asaṃśayaṃ pāragato 'si sāṃprataṃ satyāṃ pratijñāṃ kuru satyavikramaḥ // Lal_25.32 //",
    "K10bsu022_u:7925": " dharmolkayā vidhama mune 'ndhakārā ucchrepaya tvaṃ hi tathāgatadhvajam /",
    "K10bsu022_u:7926": " ayaṃ sa kālaḥ pratilābhyudīraṇe mṛgādhipo vā nada dundubhisvaraḥ // Lal_25.33 //",
    "K10bsu022_u:7927": " atha khalu bhikṣavastathāgataḥ sarvāvantaṃ lokaṃ buddhacakṣuṣā vyavalokayan sattvān",
    "K10bsu022_u:7928": " paśyati sma hīnamadhyapraṇītānuccanīcamadhyamān svākārān suviśodhakān durākārān durviśodhakānuddhāṭitajñānavipañcijñān",
    "K10bsu022_u:7929": " padaparamāṃstrīn sattvarāśīnekaṃ mithyatvaniyatamekaṃ samyaktvaniyatamekamaniyatam /",
    "K10bsu022_u:7930": " tadyathāpi nāma bhikṣavaḥ puruṣaḥ puṣkariṇyāstīre sthitaḥ paśyati jalaruhāṇi kānicidudakāntargatāni kānicidudakasamāni kānicidudakābhyudgatāni,",
    "K10bsu022_u:7931": " evameva bhikṣavastathāgataḥ sarvāvantaṃ lokaṃ buddhacakṣuṣā vyavalokayan paśyati sma sattvāṃstriṣu rāśiṣu vyavasthitān //",
    "K10bsu022_u:7932": " atha khalu bhikṣavastathāgatasyaitadabhavat - deśayeyaṃ cāhaṃ dharmaṃ na vā deśayeyam /",
    "K10bsu022_u:7933": " sa eṣa mithyatvaniyato rāśirnaivāyaṃ dharmamājānīyāt /",
    "K10bsu022_u:7934": " deśayeyaṃ cāhaṃ vā dharmaṃ na vā deśayeyam /",
    "K10bsu022_u:7935": " yo 'yaṃ samyaktvaniyato rāśirājñāsyatyevaiṣa dharmam /",
    "K10bsu022_u:7936": " (yatkhalu punarayamaniyato rāśirājñāsyatyevaiṣa dharmam /",
    "K10bsu022_u:7937": " ) yatkhalu punarayamaniyato rāśiḥ,",
    "K10bsu022_u:7938": " tasmai saceddharmaṃ deśayiṣyāmi, ājñāsyati /",
    "K10bsu022_u:7939": " uta na deśayiṣyāmi,",
    "K10bsu022_u:7940": " nājñāsyate //",
    "K10bsu022_u:7941": " atha khalu bhikṣavastathāgato 'niyatarāśivyavasthitān sattvānārabhya mahākaruṇāmavakrāmayati sma //",
    "K10bsu022_u:7942": " (Vaidya 293)",
    "K10bsu022_u:7943": " atha khalu tathāgata ātmanaścemaṃ samyagjñānamadhikṛtya śikhinaśca mahābrahmaṇo 'dhyeṣaṇāṃ viditvā śikhinaṃ mahābrahmāṇaṃ gāthābhiradhyabhāṣata",
    "K10bsu022_u:7944": " apāvṛtāsteṣāmamṛtasya dvārā brahman ti satataṃ ye śrotavantaḥ /",
    "K10bsu022_u:7945": " praviśanti śraddhā naviheṭhasaṃjñāḥ śṛṇvanti dharmaṃ magadheṣu sattvāḥ // Lal_25.34 //",
    "K10bsu022_u:7946": " atha khalu śikhī mahābrahmā tathāgatasyādhivāsanāṃ viditvā tuṣṭa udagra āttamanāḥ pramuditaḥ prītisaumanasyajātastathāgatasya pādau śirasā vanditvā tatraivāntaradhāt //",
    "K10bsu022_u:7947": " atha khalu bhikṣavo bhaumā devāstasyāṃ velāyāmantarīkṣebhyo devebhyo ghoṣamudīrayanti sma,",
    "K10bsu022_u:7948": " śabdamanuśrāvayanti sma - adya mārṣā tathāgatenārhatā samyaksaṃbuddhena dharmacakrapravartanāyai pratiśrutam /",
    "K10bsu022_u:7949": " tadbhaviṣyati bahujanahitāya bahujanasukhāya lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca /",
    "K10bsu022_u:7950": " parihāsyante bata bho mārṣā asurāḥ kāyāḥ /",
    "K10bsu022_u:7951": " divyāḥ kāyāḥ paripūriṃ gabhiṣyanti /",
    "K10bsu022_u:7952": " bahavaśca sattvā loke parinirvāsyanti /",
    "K10bsu022_u:7953": " evamevāntarīkṣā devā bhaumebhyo devebhyaḥ pratiśratya cāturmahārājikānāṃ devānāṃ ghoṣamudīrayanti sma /",
    "K10bsu022_u:7954": " cāturmahārājikāstrāyatriṃśānām,",
    "K10bsu022_u:7955": " trāyatriṃśā yāmānām,",
    "K10bsu022_u:7956": " yāmā tuṣitanirmāṇaratīnām,",
    "K10bsu022_u:7957": " nirmāṇaratayaḥ paranirmitavaśavartinām,",
    "K10bsu022_u:7958": " te 'pi brahmakāyikānāṃ devānāṃ ghoṣamudīrayanti sma,",
    "K10bsu022_u:7959": " śabdamanuśrāvayanti sma - adya mārṣāstathāgatenārhatā samyaksaṃbuddhena dharmacakrapravartanāyai pratiśrutam /",
    "K10bsu022_u:7960": " tadbhaviṣyati bahujanahitāya bahujanasukhāya lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca /",
    "K10bsu022_u:7961": " parihāsyante bata bho mārṣā asurāḥ kāyāḥ /",
    "K10bsu022_u:7962": " divyāḥ kāyā vivardhiṣyante /",
    "K10bsu022_u:7963": " bahavaśca sattvā loke parinirvāsyantīte //",
    "K10bsu022_u:7964": " iti hi bhikṣavastatkṣaṇaṃ tanmuhurtaṃ tallavaṃ yāvadbahmakāyikā devāstasmādbhaumādārabhya",
    "K10bsu022_u:7965": " ekavāgekanirnāda ekanirghoṣo 'bhyudgato 'bhūt - adya mārṣāstathāgatenārhatā samyaksaṃbuddhena",
    "K10bsu022_u:7966": " dharmacakrapravartanāyai pratiśrutamiti //",
    "K10bsu022_u:7967": " atha khalu bhikṣavo dharmaruciśca nāmā bodhivṛkṣadevatā dharmakāyaśca dharmamatiśca dharmacārī ca,",
    "K10bsu022_u:7968": " ete catvāro bodhivṛkṣadevatāstathāgatasya caraṇayornipatyaivamāhuḥ - kva bhagavān dharmacakraṃ pravartiṣyatīti?",
    "K10bsu022_u:7969": " evamukte bhikṣavastathāgatastān devatānetadavocat - vārāṇasyāmṛṣipatane mṛgadāve /",
    "K10bsu022_u:7970": " te āhuḥ - parīttajanakāyā bhagavan vārāṇasī mahānagarī,",
    "K10bsu022_u:7971": " parīttadrumachāyaśca mṛgadāvaḥ /",
    "K10bsu022_u:7972": " santyanyāni bhagavan mahānagarāṇi ṛddhāni sphītāni kṣemāni subhikṣāṇi ramaṇīyāni ākīrṇabahujanamanuṣyāṇi udyānavanaparvatapratimaṇḍitāni /",
    "K10bsu022_u:7973": " teṣāṃ bhagavānanyatame dharmacakraṃ pravartayatu /",
    "K10bsu022_u:7974": " tathāgato 'vocatmaivaṃ bhadramukhāḥ / tatkasmāt?",
    "K10bsu022_u:7975": " (Vaidya 294)",
    "K10bsu022_u:7976": " ṣaṣṭiṃ yajñasahasrakoṭinayutā ye tatra yaṣṭā mayā",
    "K10bsu022_u:7977": " ṣaṣṭiṃ buddhasahasrakoṭinayutā ye tatra saṃpūjitā /",
    "K10bsu022_u:7978": " paurāṇāmṛṣiṇāmihālayu varo vārāṇasī nāmavā",
    "K10bsu022_u:7979": " devānāgamabhiṣṭuto mahitalo dharmābhinimnaḥ sadā // Lal_25.35 //",
    "K10bsu022_u:7980": " buddhā koṭisahasra naikanavatiḥ pūrve smarāmī aha",
    "K10bsu022_u:7981": " ye tasminnṛṣisāhvaye vanavare vartīsu cakrottamam /",
    "K10bsu022_u:7982": " śāntaṃ cāpyupaśāntadhyānabhimukhaṃ nityaṃ mṛgaiḥ sevitaṃ",
    "K10bsu022_u:7983": " ityarthe ṛṣisāhvaye vanavare vartiṣyi cakrottamam // Lal_25.36 //",
    "K10bsu022_u:7984": " iti //",
    "K10bsu022_u:7985": " // iti śrīlalitavistare 'dhyeṣaṇāparivarto nāma pañcaviṃśatitamo 'dhyāyaḥ //",
    "K10bsu022_u:7986": " START Parivarta 26",
    "K10bsu022_u:7987": " (Vaidya 295)",
    "K10bsu022_u:7988": " dharmacakrapravartanaparivartaḥ ṣaḍviṃśaḥ //",
    "K10bsu022_u:7989": " atha khalu bhikṣavastathāgataḥ kṛtakṛtyaḥ kṛtakaraṇīyaḥ sarvabandhanasamucchinnaḥ",
    "K10bsu022_u:7990": " sarvakleśoddhṛto nirvāntamalakleśo nihatamārapratyarthikaḥ sarvabuddhadharmanayānupraviṣṭaḥ",
    "K10bsu022_u:7991": " sarvajñaḥ sarvadarśī daśabalasamanvāgataścaturvaiśāradyaprāpto 'ṣṭādaśāveṇikabuddhadharmapratipūrṇaḥ",
    "K10bsu022_u:7992": " pañcacakṣuḥsamanvāgato 'nāvaraṇena buddhacakṣuṣā sarvāvantaṃ lokamavalokyaivaṃ cintayati",
    "K10bsu022_u:7993": " sma - kasmā ayamahaṃ sarvaprathamaṃ dharmaṃ deśayeyam?",
    "K10bsu022_u:7994": " katamaḥ sattvaḥ śuddhaḥ svākāraḥ suvineyaḥ suvijñāpakaḥ suviśodhako mandarāgadoṣamoho 'parokṣavijñāno yo 'śrutavān dharmasya parihīyate?",
    "K10bsu022_u:7995": " tasmāyahaṃ sarvaprathamaṃ dharmaṃ deśayeyam,",
    "K10bsu022_u:7996": " yaśca me dharmaṃ deśitamājānīyānna ca māṃ sa viheṭhayet //",
    "K10bsu022_u:7997": " atha khalu bhikṣavastathāgatasyaitadabhūt - rudrakaḥ khalu rāmaputraḥ śuddhaḥ svākāraḥ suvijñāpakaḥ suviśodhako mandarāgamoho 'parokṣavijñānaḥ",
    "K10bsu022_u:7998": " so 'śravaṇāddharmasya parihīyate /",
    "K10bsu022_u:7999": " śrāvakebhyo naivasaṃjñānāsaṃjñāyatanasahavratāyai dharmaṃ deśayati /",
    "K10bsu022_u:8000": " kutrāsāvetarhi prativasatītyājñāsīt /",
    "K10bsu022_u:8001": " adya saptāhakālagata iti /",
    "K10bsu022_u:8002": " devatā api tathāgatasya caraṇayornipatyaivamāhuḥ - evametadbhagavan,",
    "K10bsu022_u:8003": " evametatsugata,",
    "K10bsu022_u:8004": " adya saptāhakālagato rudrako rāmaputraḥ /",
    "K10bsu022_u:8005": " tasya me bhikṣava etadabhūt - mahāhānirvartate rudrakasya rāmaputrasya,",
    "K10bsu022_u:8006": " ya imameva supraṇītaṃ dharmamaśrutvā kālagataḥ /",
    "K10bsu022_u:8007": " sacedasāvimaṃ dharmamaśroṣyadājñāsyat /",
    "K10bsu022_u:8008": " tasmai cāhaṃ prathamaṃ dharma deśayiṣyam,",
    "K10bsu022_u:8009": " na ca māṃ sa vyaheṭhayiṣyat //",
    "K10bsu022_u:8010": " punarapi bhikṣavastathāgatasyaitadabhūt - ko 'nyaḥ sattvaḥ śuddhaḥ suvineyaḥ pūrvavadyāvanna ca dharmadeśanāṃ viheṭhayediti /",
    "K10bsu022_u:8011": " tato bhikṣavastathāgatasyaitadabhavat - ayaṃ khalvapyārāḍaḥ kālāpaḥ śuddho yāvanna ca me dharmadeśanāṃ viheṭhayediti /",
    "K10bsu022_u:8012": " samanvāharati sma bhikṣavastathāgataḥ kutrāsāvetarhīti /",
    "K10bsu022_u:8013": " samanvāharaṃścājñāsīdadya trīṇyahāni kālagatasyeti /",
    "K10bsu022_u:8014": " śuddhāvāsakāyikā api ca devatā enamarthaṃ tathāgatasyārocayanti sma - evametadbhagavan,",
    "K10bsu022_u:8015": " evametatsugata /",
    "K10bsu022_u:8016": " adya tryahaṃ kālagatasyārāḍasya kālāpasya /",
    "K10bsu022_u:8017": " tatastathāgatasyaitadabhavat - mahāhānirvartate arāḍasya kālāpasya,",
    "K10bsu022_u:8018": " ya imamevaṃ supraṇītaṃ dharmamaśrutvā kālagata iti //",
    "K10bsu022_u:8019": " punarapi bhikṣavastathāgatasyaitadabhūt - kaḥ khalvanyaḥ sattvaḥ śuddhaḥ svākāro yāvanna ca me dharmadeśanāṃ viheṭhayediti //",
    "K10bsu022_u:8020": " atha khalu bhikṣavastathāgatasyaitadabhavat - te khalu pañcakā bhadravargīyāḥ śuddhāḥ svākārāḥ suvijñāpakāḥ suviśodhakā mandarāgadoṣamohā aparokṣavijñānāḥ",
    "K10bsu022_u:8021": " te 'śravaṇāddharmasya parihīyante /",
    "K10bsu022_u:8022": " taiścāhaṃ duṣkaracaryāṃ carannupasthito 'bhūvam /",
    "K10bsu022_u:8023": " te mayā dharmaṃ deśitamājñāsyanti,",
    "K10bsu022_u:8024": " na ca me ha viheṭhayiṣyanti //",
    "K10bsu022_u:8025": " (Vaidya 296)",
    "K10bsu022_u:8026": " atha khalu bhikṣavastathāgatasyaitadabhavat - yannvahaṃ pañcakebhyo bhadravargīyebhyaḥ prathamaṃ dharmaṃ deśayeyam //",
    "K10bsu022_u:8027": " atha khalu bhikṣavastathāgatasya punaretadabhavat - kasminnetarhi pañcakā bhadravargīyāḥ prativasanti?",
    "K10bsu022_u:8028": " atha tathāgataḥ sarvāvantaṃ lokaṃ buddhacakṣuṣā vyavalokayan paśyati sma /",
    "K10bsu022_u:8029": " adrākṣītpañcakān bhadravargīyān vārāṇasyāṃ viharata ṛṣipatane mṛgadāve /",
    "K10bsu022_u:8030": " dṛṣṭvā ca tathāgatasyaitadabhavat - yannvahaṃ pañcakebhyo bhadravargīyebhyaḥ sarvaprathamaṃ dharmaṃ deśayeyam /",
    "K10bsu022_u:8031": " te hi mama sarvaprathamaṃ dharmaṃ deśitamājñāsyanti /",
    "K10bsu022_u:8032": " tatkasya hetoḥ?",
    "K10bsu022_u:8033": " caritāvino hi te bhikṣavaḥ suparipaṇḍitaśukladharmāṇo mokṣamārgābhimukhā nibandhāpanītāḥ //",
    "K10bsu022_u:8034": " atha khalu bhikṣavastathāgata evamanuvicintya bodhimaṇḍādutthāya trisāhasramahāsāhasraṃ",
    "K10bsu022_u:8035": " lokadhātuṃ saṃprakampyānupūrveṇa magadheṣu caryāṃ caran kāśiṣu janapadeṣu cārikāṃ prakrāmat /",
    "K10bsu022_u:8036": " atha gayāyāṃ bodhimaṇḍasya cāntarādanyatama ājīvako 'drākṣīttathāgataṃ dūrata evāgacchantam /",
    "K10bsu022_u:8037": " dṛṣṭvā ca punaryena tathāgatastenopajagāma /",
    "K10bsu022_u:8038": " upetyaikānte 'sthāt /",
    "K10bsu022_u:8039": " ekānte sthitaśca bhikṣava ājīvakastathāgatena sārdhaṃ vividhāṃ saṃmodanīṃ kathāṃ kṛtvā evamāha - viprasannāni te āyuṣman gautama indriyāṇi /",
    "K10bsu022_u:8040": " pariśuddhaḥ paryavadātaḥ pītanirbhāsaśca te chavivarṇaḥ tadyathāpi nāma śāradaṃ kālaṃ pāṇḍuravarṇaṃ prabhāsvaraṃ pītanirbhāsaṃ bhavati,",
    "K10bsu022_u:8041": " evameva bhavato gautamasya pariśuddhānīndriyāṇi pariśuddhaṃ mukhamaṇḍalaṃ paryavadātam /",
    "K10bsu022_u:8042": " tadyathāpi nāma tālaphalasya pakvasya samanantaravṛntacyutasya bandhanāśrayaḥ pītanirbhāso bhavati pariśuddhaḥ paryavadātaḥ,",
    "K10bsu022_u:8043": " evameva bhavato gautamasya pariśuddhānīndriyāṇi pariśuddhaṃ mukhamaṇḍalaṃ paryavadātam /",
    "K10bsu022_u:8044": " tadyathāpi nāma jāmbūnadavarṇaniṣkaḥ ulkāmukhaprakṛṣṭo dakṣiṇakarmāraputreṇa suparikarmakṛtaḥ",
    "K10bsu022_u:8045": " pāṇḍukambalopanikṣipto varṇavān bhavati pariśuddhaḥ paryavadātaḥ pītanirbhāso 'tīva prabhāsvaraḥ,",
    "K10bsu022_u:8046": " evameva bhavato gautamasya viprasannānīndriyāṇi,",
    "K10bsu022_u:8047": " pariśuddhastvagvarṇaḥ,",
    "K10bsu022_u:8048": " paryavadātaṃ mukhamaṇḍalam /",
    "K10bsu022_u:8049": " kasminnāyuṣman gautama brahmacaryamuṣyate?",
    "K10bsu022_u:8050": " evamukte bhikṣavastathāgatastamājīvakaṃ gāthayā pratyabhāṣata -",
    "K10bsu022_u:8051": " ācāryo na hi me kaścitsadṛśo me na vidyate /",
    "K10bsu022_u:8052": " eko 'hamasmi saṃbuddhaḥ śītībhūto nirāśravaḥ // Lal_26.1 //",
    "K10bsu022_u:8053": " so 'vocat - arhaṃ khalu gautamamātmānaṃ prātijānīṣe /",
    "K10bsu022_u:8054": " tathāgato 'vocat -",
    "K10bsu022_u:8055": " ahamevārahaṃ loke śāstā hyahamanuttaraḥ /",
    "K10bsu022_u:8056": " sadevāsuragandharve nāsti me pratipudgalaḥ // Lal_26.2 //",
    "K10bsu022_u:8057": " so 'vocat - jinaṃ khalu gautama mātmānaṃ pratijānīṣe /",
    "K10bsu022_u:8058": " tathāgato 'vocat -",
    "K10bsu022_u:8059": " jinā hi mādṛśā jñeyā ye prāptā āśravakṣayam /",
    "K10bsu022_u:8060": " jitā me pāpakā dharmāstenopaga jino hyaham // Lal_26.3 //",
    "K10bsu022_u:8061": " (Vaidya 297)",
    "K10bsu022_u:8062": " so 'vocat - kva tarhyāyuṣman gautama gamiṣyasi?",
    "K10bsu022_u:8063": " tathāgato 'vocat -",
    "K10bsu022_u:8064": " vārāṇasīṃ gamiṣyāmi gatvā vai kāśināṃ purīm /",
    "K10bsu022_u:8065": " andhabhūtasya lokasya kartāsmyasadṛśāṃ prabhām // Lal_26.4 //",
    "K10bsu022_u:8066": " vārāṇasīṃ gamiṣyami gatvā vai kāśināṃ purīm /",
    "K10bsu022_u:8067": " śabdahīnasya lokasya tāḍayiṣye 'mṛtadundubhim // Lal_26.5 //",
    "K10bsu022_u:8068": " vārāṇasīṃ gamiṣyāmi gatvā vai kāśināṃ purīm /",
    "K10bsu022_u:8069": " dharmacakraṃ pravartiṣye lokeṣvaprativartitam // Lal_26.6 //",
    "K10bsu022_u:8070": " tadbhaviṣyasi gautama ityuktvā sa ājīvako dakṣiṇāmukhaḥ prākrāmat /",
    "K10bsu022_u:8071": " tathāgato 'pyuttarāmukhaḥ prākrāmat //",
    "K10bsu022_u:8072": " iti hi bhikṣavastathāgato gayāyāṃ sudarśanena nāgarājena nimantrito 'bhut vāsena bhaktena ca /",
    "K10bsu022_u:8073": " tatastathāgato rohitavastumagamat,",
    "K10bsu022_u:8074": " tasmādurubilvākalpaṃ tasmādaṇālamagamat,",
    "K10bsu022_u:8075": " tataḥ sārathipuram /",
    "K10bsu022_u:8076": " eṣu ca sarveṣu bhikṣavastathāgato gṛhapatibhirbhaktena vāsena copanimantryamāṇo 'nupūrveṇa gaṅgāyā nadyāstīramupāgamat //",
    "K10bsu022_u:8077": " tena khalu punarbhikṣavaḥ samayena gaṅgā mahānadī suparipūrṇā samatīrthakā vahati sma //",
    "K10bsu022_u:8078": " atha khalu bhikṣavastathāgato nāvikasamīpamupāgamatpārasaṃtaraṇāya /",
    "K10bsu022_u:8079": " sa prāha - prayaccha gautama tarapaṇyam /",
    "K10bsu022_u:8080": " na me 'sti mārṣa tarapaṇyamityuktvā tathāgato vihāyasā pathā tīrātparaṃ tīramagamat /",
    "K10bsu022_u:8081": " tataḥ sa nāvikastaṃ dṛṣṭvātīva vipratisāryabhūt - evaṃvidho dakṣiṇīyo mayā na tārita iti /",
    "K10bsu022_u:8082": " hā kaṣṭamiti kṛtvā mūrchitaḥ pṛthivyāṃ patitaḥ /",
    "K10bsu022_u:8083": " tata enāṃ prakṛtiṃ nāviko rājñe bimbisārāya ārocayāmāsa - śramaṇaḥ svāmi gautamastarapaṇyaṃ yācamāno nāsti tarapaṇyamityuktvā vihāyasā atastīrātparaṃ tīraṃ gata iti /",
    "K10bsu022_u:8084": " tacchrutvā tadagreṇa rājñā bimbisāreṇa sarvapravrajitānāṃ tarapaṇyamutsṛṣṭamabhavat //",
    "K10bsu022_u:8085": " iti hi bhikṣavastathāgato 'nupūrveṇa janapadacaryāṃ caran yena vārāṇasī mahānagarī tenopasaṃkrāmat /",
    "K10bsu022_u:8086": " upasaṃkramya kālyameva nivāsya pātracīvaramādāya vārāṇasīṃ mahānagarīṃ piṇḍāya prāvikṣat /",
    "K10bsu022_u:8087": " tasyāṃ piṇḍāya caritvā kṛtabhaktakṛtyaḥ paścādbhaktapiṇḍapātrapratikrāntaḥ yena ṛṣipatano mṛgadāvo yena ca pañcakā bhadravargīyāstenopasaṃkrāmati sma /",
    "K10bsu022_u:8088": " adrākṣuḥ khalu punaḥ pañcakā bhadravargīyāstathāgataṃ dūrata evāgacchantam /",
    "K10bsu022_u:8089": " dṛṣṭvā ca kriyābandhamakārṣuḥ - eṣa sa āyuṣmantaḥ śramaṇo gautama āgacchati sma śaithiliko bāhulikaḥ pradhānavibhraṣṭaḥ /",
    "K10bsu022_u:8090": " anena khalvapi tayāpi tāvatpūrvikayā duṣkaracaryayā na śakitaṃ kiṃciduttarimanuṣyadharmādalamāryajñānadarśanaviśeṣaṃ sākṣātkartum /",
    "K10bsu022_u:8091": " kiṃ punaretarhi audārikamāhāramāharan sukhallikāyogamanuyukto viharan /",
    "K10bsu022_u:8092": " abhavyaḥ khalveṣa śaithiliko bāhulikaḥ /",
    "K10bsu022_u:8093": " nāsya kenacitpratyudgantavyaṃ na pratyutthātavyam /",
    "K10bsu022_u:8094": " na pātracīvaraṃ pratigrahītavyaṃ nāśanaṃ dātavyaṃ na pānīyaṃ paribhogyaṃ na pādapratiṣṭhānaṃ sthāpayitvātiriktānyāsanāni /",
    "K10bsu022_u:8095": " vaktavyaṃ ca - (Vaidya 298)",
    "K10bsu022_u:8096": " saṃvidyanta imānyāyuṣman gautama atiriktānyāsanāni /",
    "K10bsu022_u:8097": " sacedākāṅkṣasi niṣīdeti /",
    "K10bsu022_u:8098": " āyuṣmāṃstvājñānakauṇḍinyaścittenādhivāsayati sma /",
    "K10bsu022_u:8099": " vācā ca na pratikṣipati sma /",
    "K10bsu022_u:8100": " yathā yathā ca bhikṣavastathāgato yena pañcakā bhadravargīyāstenopasaṃkrāmati sma,",
    "K10bsu022_u:8101": " tathā tathā te svakasvakeṣvāsaneṣu na ramante sma,",
    "K10bsu022_u:8102": " utthātukāmā abhūvan /",
    "K10bsu022_u:8103": " tadyathāpi nāma pakṣī śakuniḥ pañjaragataḥ syāt,",
    "K10bsu022_u:8104": " tasya ca pañjaragatasyādho 'gnirdagdho bhavet /",
    "K10bsu022_u:8105": " so 'gnisaṃtaptastvaritamūrdhvamutpatitukāmo bhavet pratretukāmaśca,",
    "K10bsu022_u:8106": " evameva yathā yathā tathāgataḥ pañcakānāṃ bhadravargīyāṇāṃ sakāśamupasaṃkrāmati sma,",
    "K10bsu022_u:8107": " tathā tathā pañcakā bhadravargīyāḥ svakasvakeṣvāsaneṣu na ramante sma,",
    "K10bsu022_u:8108": " utthātukāmā abhūvan /",
    "K10bsu022_u:8109": " tatkasmāt? na sa kaścitsattvaḥ sattvanikāye saṃvidyate yastathāgataṃ dṛṣṭvā āsanānna pratyuttiṣṭhet /",
    "K10bsu022_u:8110": " yathā yathā ca tathāgataḥ pañcakān bhadravargīyānupasaṃkrāmati sma,",
    "K10bsu022_u:8111": " tathā tathā pañcakā bhadravargīyāstathāgatasya śriyaṃ tejaścāsahamānā āsanebhyaḥ prakampyamānāḥ sarve kriyākāraṃ bhittvā cotthāyāsanebhyaḥ,",
    "K10bsu022_u:8112": " kaścitpratyudgacchati sma,",
    "K10bsu022_u:8113": " kaścitpratyudgamya pātracīvaraṃ pratigṛhṇāti sma /",
    "K10bsu022_u:8114": " kaścidāsanamupanāmayati sma /",
    "K10bsu022_u:8115": " kaścitpādapratiṣṭhāpanaṃ kaścitpādaprakṣālanodakamupasthāpayati sma /",
    "K10bsu022_u:8116": " evaṃ cāvocat - svāgataṃ te āyuṣman gautama,",
    "K10bsu022_u:8117": " svāgataṃ te āyuṣman gautam /",
    "K10bsu022_u:8118": " niṣīdedamāsanaṃ prajñaptam /",
    "K10bsu022_u:8119": " nyaṣīdatkhalvapi bhikṣavastathāgataḥ prajñapta evāsane /",
    "K10bsu022_u:8120": " pañcakā pi bhadravargīyāste tathāgatena sārdhaṃ vividhāṃ saṃmodanīṃ saṃrañjanīṃ kathāṃ kṛtvaikānte niṣeduḥ /",
    "K10bsu022_u:8121": " ekānte niṣaṇṇāśca te pañcakā bhadravargīyāstathāgatametadavocan - viprasannāni te āyuṣman gautamendriyāṇi,",
    "K10bsu022_u:8122": " pariśuddhaśchavivarṇa iti hi sarvaṃ pūrvavat /",
    "K10bsu022_u:8123": " tadasti te āyuṣman gautama kaściduttarimanuṣyadharmāṃdalamāryajñānadarśanaviśeṣaḥ sākṣātkṛtaḥ?",
    "K10bsu022_u:8124": " evamukte bhikṣavastathāgataḥ pañcakān bhadravargīyānevamāha - mā yūyaṃ bhikṣavastathāgatamāyuṣmadvādena samudācariṣṭa /",
    "K10bsu022_u:8125": " mā vo bhūddīrgharātramarthāya hitāya sukhāya /",
    "K10bsu022_u:8126": " amṛtaṃ mayā bhikṣavaḥ sākṣātkṛto 'mṛtagāmī ca mārgaḥ /",
    "K10bsu022_u:8127": " buddho 'hamasmi bhikṣavaḥ sarvajñaḥ sarvadarśī śītībhūto 'nāśravaḥ /",
    "K10bsu022_u:8128": " vaśī sarvadharmeṣu /",
    "K10bsu022_u:8129": " dharmamahaṃ bhikṣavo deśayiṣyāmi,",
    "K10bsu022_u:8130": " āśu gacchata śṛṇuta pratipadyadhvam /",
    "K10bsu022_u:8131": " śrotamavadadhata ahamavavadāmyanuśāsmi /",
    "K10bsu022_u:8132": " yathā mayā samyagavavaditāḥ samyaganuśiṣṭā yūyamapyāśravāṇāṃ cetovimuktaṃ prajñāvimuktiṃ",
    "K10bsu022_u:8133": " ca dṛṣṭa eva dharme sākṣātkṛtvopasaṃpadya pravedayiṣyatha - kṣīṇā no jātiruṣitaṃ ca brahmacaryam,",
    "K10bsu022_u:8134": " kṛtaṃ karaṇīyam,",
    "K10bsu022_u:8135": " nāparamityato 'nyadbhavaṃ prajānāma iti /",
    "K10bsu022_u:8136": " nanu ca yuṣmākaṃ bhikṣava etadabhūt - ayaṃ khalvāyuṣmanta āgacchati śramaṇo gautamaḥ śaithiliko bāhulikaḥ pradhānavibhraṣṭa iti pūrvavat /",
    "K10bsu022_u:8137": " sacedākāṅkṣasi niṣīdeti /",
    "K10bsu022_u:8138": " teṣāṃ ca ehi bhikṣava ityukte yatkiṃcittīrthikaliṅgaṃ tīrthikadhvajaḥ,",
    "K10bsu022_u:8139": " sarvo 'sau tatkṣaṇamevāntaraghāt /",
    "K10bsu022_u:8140": " tricīvaraṃ pātraṃ ca prādurabhūt,",
    "K10bsu022_u:8141": " tadanu chinnāśca keśāḥ /",
    "K10bsu022_u:8142": " tadyathāpi nāma varṣaśatopasaṃpannasya bhikṣorīryāpathaḥ saṃvṛtto 'bhut /",
    "K10bsu022_u:8143": " saiva ca teṣāṃ pravrajyābhūtsaivopasaṃpadbhikṣubhāvaḥ //",
    "K10bsu022_u:8144": " atha khalu bhikṣavastasyāṃ velāyāṃ pañcakā bhadravargīyā bhikṣavastathāgatasya caraṇayornipatyātyayaṃ deśayanti sma /",
    "K10bsu022_u:8145": " tathāgatasyāntike śāstṛsaṃjñāṃ premaṃ ca prasādaṃ ca gauravaṃ cotpādayanti sma /",
    "K10bsu022_u:8146": " gauravajātāśca bahuvicitrapuṣkariṇyāṃ tathāgatasya snānaparikarma kurvanti sma /",
    "K10bsu022_u:8147": " snānapratyuttīrṇasya (Vaidya 299)",
    "K10bsu022_u:8148": " ca bhikṣavastathāgatasyaitadabhavat - kasmin khalu pūrvakaistathāgatairarhadbhiḥ samyaksaṃbuddhairniṣadya dharmacakraṃ pravartitam?",
    "K10bsu022_u:8149": " yasmiṃśca bhikṣavaḥ pṛthivīpradeśe pūrvakaistathāgatairarhadbhirdharmacakraṃ pravartitamabhūt,",
    "K10bsu022_u:8150": " atha tasmin pṛthivīpradeśe saptaratnamayamāsanasahasraṃ prādurabhūt //",
    "K10bsu022_u:8151": " atha tathāgataḥ pūrvakāṇāṃ tathāgatānāṃ gauraveṇa trīṇyāsanāni pradakṣiṇīkṛtya siṃha iva nirbhīścaturtha āsane paryaṅkamābhujya niṣīdati sma",
    "K10bsu022_u:8152": " pañcakā api bhikṣavastathāgatasya pādau śirobhirabhivandya tathāgatasya purato niṣeduḥ //",
    "K10bsu022_u:8153": " atha khalu bhikṣavastasyāṃ velāyāṃ tathārūpāṃ kāyātprabhāṃ tathāgataḥ prāmuñcadyayā prabhayā ayaṃ trisāhasramahāsāhasro lokadhāturmahatāvabhāsena sphuṭo 'bhūt /",
    "K10bsu022_u:8154": " tena cāvabhāsena yā api lokāntarikā aghā aghasphuṭā andhakāratamisrā yatremau candrasūryau",
    "K10bsu022_u:8155": " evaṃmaharddhikāvevaṃ mahānubhāvāvevaṃ maheśākhyau ābhayā ābhāṃ varṇenaṃ varṇaṃ tejasā",
    "K10bsu022_u:8156": " tejo nābhitapato nābhivirocataḥ /",
    "K10bsu022_u:8157": " tatra ye sattvā upapannāste svakasvakamapi bāhuṃ prasāritaṃ na paśyanti sma,",
    "K10bsu022_u:8158": " tatrāpi tasmin samaye mahata udārasyāvabhāsasya loke prādurbhāvo 'bhut /",
    "K10bsu022_u:8159": " ye ca tatra sattvā upapannāste tenāvabhāsena parisphuṭāḥ samānā anyonyaṃ paśyanti sma /",
    "K10bsu022_u:8160": " anyonyaṃ saṃjānante sma /",
    "K10bsu022_u:8161": " evaṃ cāhuḥ - anye 'pi kila bhoḥ sattvā ihopapannāḥ,",
    "K10bsu022_u:8162": " anye 'pi kila bhoḥ sattvā ihopapannāḥ iti /",
    "K10bsu022_u:8163": " ayaṃ ca trisāhasramahāsāhasro lokadhātuḥ ṣaḍvikāramaṣṭādaśamahānimittamabhūt - akampat prākampat saṃprākampat /",
    "K10bsu022_u:8164": " avedhat prāvedhat saṃprāvedhat /",
    "K10bsu022_u:8165": " acalat prācalat saṃprācalat /",
    "K10bsu022_u:8166": " akṣubhyat prākṣubhyat saṃprākṣubhyat /",
    "K10bsu022_u:8167": " araṇat prāraṇat saṃprāraṇat /",
    "K10bsu022_u:8168": " agarjat prāgarjat saṃprāgarjat /",
    "K10bsu022_u:8169": " ante 'vanamati sma,",
    "K10bsu022_u:8170": " madhye unnamati sma /",
    "K10bsu022_u:8171": " madhye 'vanamati sma ante unnamati sma /",
    "K10bsu022_u:8172": " pūrvasyāṃ diśyavanamati sma,",
    "K10bsu022_u:8173": " paścimāyāṃ diśyunnamati sma /",
    "K10bsu022_u:8174": " paścimāyāṃ diśyavanamati sma,",
    "K10bsu022_u:8175": " pūrvasyāṃ diśyunnamati sma /",
    "K10bsu022_u:8176": " dakṣiṇasyāṃ diśyavanamati sma,",
    "K10bsu022_u:8177": " uttarasyāṃ diśyunnamati sma /",
    "K10bsu022_u:8178": " uttarasyāṃ diśyavanamati sma,",
    "K10bsu022_u:8179": " dakṣiṇasyāṃ diśyunnamati sma /",
    "K10bsu022_u:8180": " tasmiṃśca samaye harṣaṇīyāstoṣaṇīyāḥ premaṇīyāḥ prasādanīyā avalokanīyāḥ prahlādanīyā nirvarṇanīyā aprativarṇanīyā asecanīyā apratikūlā anuttrāsakarāḥ śabdāḥ śrūyante sma /",
    "K10bsu022_u:8181": " na ca kasyacitsattvasya tasmin kṣaṇe viheṭhā vā trāso vā bhayaṃ vā stambhitatvaṃ vābhūt /",
    "K10bsu022_u:8182": " na ca bhūyaḥ sūryacandramasorna śakrabrahmalokapālānāṃ tasmin kṣaṇe prabhāḥ prajñāyante sma /",
    "K10bsu022_u:8183": " sarvanarakatiryagyoniyamalokopapannāśca sattvāstasmin kṣaṇe vigataduḥkhā abhuvan sarvasukhasamarpitāḥ /",
    "K10bsu022_u:8184": " na ca kasyacitsattvasya rāgo bādhate sma,",
    "K10bsu022_u:8185": " dveṣo vā moho vā īrṣyā vā mātsaryaṃ vā māno vā mrakṣo vā mado vā krodho vā vyāpādo vā paridāho vā /",
    "K10bsu022_u:8186": " sarvasattvāstasmin kṣaṇe maitracittāḥ hitacittāḥ parasparaṃ mātāpitṛsaṃjñino 'bhūvan /",
    "K10bsu022_u:8187": " tataśca prabhāvyūhādimā gāthā niścaranti sma -",
    "K10bsu022_u:8188": " yo 'sau tuṣitālayāccyutvā okrāntu mātukukṣau hi /",
    "K10bsu022_u:8189": " jātaśca lumbinivane pratigṛhītaḥ śacīpatinā // Lal_26.7 //",
    "K10bsu022_u:8190": " (Vaidya 300)",
    "K10bsu022_u:8191": " yaḥ siṃhavikramagatiḥ saptapadā vikramī asaṃmūḍhaḥ /",
    "K10bsu022_u:8192": " brahmasvarāmatha giraṃ pramumoca jagatyahaṃ śreṣṭhaḥ // Lal_26.8 //",
    "K10bsu022_u:8193": " caturo dvīpāṃstyaktvā pravrajitaḥ sarvasattvahitahetoḥ /",
    "K10bsu022_u:8194": " duṣkaratapaścaritvā upāgamadyena mahimaṇḍaḥ // Lal_26.9 //",
    "K10bsu022_u:8195": " sabalaṃ nihatya māraṃ bodhiprāpto hitāya lokasya /",
    "K10bsu022_u:8196": " vārāṇasīmupagato dharmacakraṃ pravartayitā // Lal_26.10 //",
    "K10bsu022_u:8197": " sabrahmaṇā saha surairadhyeṣṭo vartayasva śamacakram /",
    "K10bsu022_u:8198": " adhivāsitaṃ ca muninā loke kāruṇyamutpādya // Lal_26.11 //",
    "K10bsu022_u:8199": " so 'yaṃ dṛḍhapratijño vārāṇasimupagato mṛgadāvam /",
    "K10bsu022_u:8200": " cakraṃ hyanuttaramasau pravartayitātyadbhutaṃ śrīmān // Lal_26.12 //",
    "K10bsu022_u:8201": " yaḥ śrotukāmu dharmaṃ yaḥ kalpanayutaiḥ samārjitu jinena /",
    "K10bsu022_u:8202": " śīghramasau tvaramāṇo āgacchatu dharmaśravaṇāya // Lal_26.13 //",
    "K10bsu022_u:8203": " duravāpyaṃ mānuṣyaṃ buddhotpādaḥ sudurlabhā śraddhā /",
    "K10bsu022_u:8204": " śreṣṭhaṃ ca dharmaśravaṇaṃ aṣṭākṣaṇavivarjana durāpāḥ // Lal_26.14 //",
    "K10bsu022_u:8205": " prāptāśca te 'dya sarve buddhotpādaḥ kṣaṇastathā śraddhā /",
    "K10bsu022_u:8206": " dharmaśravaṇaśca varaḥ pramādamakhilaṃ vivarjayata // Lal_26.15 //",
    "K10bsu022_u:8207": " bhavati kadācidavasthā yaḥ kalpanayutairna śrūyate dharmaḥ /",
    "K10bsu022_u:8208": " saṃprāptaḥ sa ca vādya pramādamakhilaṃ vivarjayata // Lal_26.16 //",
    "K10bsu022_u:8209": " bhaumādīn devagaṇān saṃcodayatī ca brahmaparyantām /",
    "K10bsu022_u:8210": " āyāta laghuṃ sarve vartayitā nāyako hyamṛtacakram // Lal_26.17 //",
    "K10bsu022_u:8211": " saṃcoditāśca mahatā devaghoṣeṇa tatkṣaṇaṃ sarve /",
    "K10bsu022_u:8212": " tyaktvā devasamṛddhiṃ prāptā buddhasya te pārśve // Lal_26.18 //",
    "K10bsu022_u:8213": " iti hi bhikṣavo bhaumaidevairvārāṇasyāṃ ṛpipatane mṛgadāve dharmacakrapravartanārthaṃ",
    "K10bsu022_u:8214": " tathāgatasya mahāmaṇḍalamātro 'dhiṣṭhito 'bhūt citro darśanīyo vipulo vistīrṇaḥ saptayojanaśatānyāyāmo vistāreṇa /",
    "K10bsu022_u:8215": " upariṣṭāśca devaiśchatradhvajapatākāvitānasamalaṃkṛtaṃ gaganatalaṃ samalaṃkṛtamabhūt /",
    "K10bsu022_u:8216": " kāmāvacarai rūpāvacaraiśca devaputraiścaturaśītisiṃhāsanaśatasahasrāṇi tathāgatāyopanāmitānyabhūvan - iha niṣadya bhagavān dharmacakraṃ pravartayatu asmākamanukampāmupādāyeti //",
    "K10bsu022_u:8217": " atha khalu bhikṣavastasmin samaye pūrvadakṣiṇapaścimottarābhyo digbhya ūrdhvamadhaḥ",
    "K10bsu022_u:8218": " samantāddaśabhyo digbhyo bahavo bodhisattvakoṭyaḥ pūrvapraṇidhānasamanvāgatā āgatya",
    "K10bsu022_u:8219": " tathāgatasya caraṇayornipatya dharmacakrapravartanāyādhyeṣante sma /",
    "K10bsu022_u:8220": " ye ceha trisāhasramahāsāhasre lokadhātau śakro vā brahmā vā lokapālā (Vaidya 301)",
    "K10bsu022_u:8221": " vā tadanye vā maheśākhyamaheśākhyā devaputrāste 'pi sarve tathāgatasya caraṇayoḥ",
    "K10bsu022_u:8222": " śirobhiḥ praṇipatya tathāgatamadhyeṣante sma dharmacakrapravartanāya - pravartayatu",
    "K10bsu022_u:8223": " bhagavān dharmacakram,",
    "K10bsu022_u:8224": " pravartayatu sugato dharmacakraṃ bahujanahitāya bahujanasukhāya lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca /",
    "K10bsu022_u:8225": " yajasva bhagavan dharmayajñam,",
    "K10bsu022_u:8226": " pravarṣa mahādharmavarṣam,",
    "K10bsu022_u:8227": " ucchrepaya mahādharmadhvajam,",
    "K10bsu022_u:8228": " prapūraya mahādharmaśaṅkham,",
    "K10bsu022_u:8229": " pratāḍaya mahādharmadundubhim //",
    "K10bsu022_u:8230": " tatredamucyate /",
    "K10bsu022_u:8231": " trisahasra ito bahu brahma sureśvara pāla tathā",
    "K10bsu022_u:8232": " upagamya jinasya kramebhi nipatya udāhariṣu /",
    "K10bsu022_u:8233": " smara pūrvapratijñāṃ mahāmuni yā tvaya vāca kṛtā",
    "K10bsu022_u:8234": " ahu jyeṣṭhu viśiṣṭu prajāya kariṣye dukhasya kṣayam // Lal_26.19 //",
    "K10bsu022_u:8235": " tvaya dharṣitu mārū sasainyu drumendri sthihitva mune",
    "K10bsu022_u:8236": " varabodhi vibuddha suśānti nipātita kleśadrumāḥ /",
    "K10bsu022_u:8237": " abhiprāyu prapūrṇa aśeṣa ya cintita kalpaśatā",
    "K10bsu022_u:8238": " janatāṃ prasamīkṣya anāyika vartaya cakravaram // Lal_26.20 //",
    "K10bsu022_u:8239": " sugatasya prabhāya prabhāsita kṣetrasahasraśatā",
    "K10bsu022_u:8240": " bahavaḥ śatabuddhasutāśca upāgata ṛddhibalaiḥ /",
    "K10bsu022_u:8241": " vividhāṃ sugatasya karitvana pūja mahānicayāṃ",
    "K10bsu022_u:8242": " stavayiṃsu tathāgatu bhūtaguṇebhi adhyeṣitu kāruṇikam // Lal_26.21 //",
    "K10bsu022_u:8243": " karuṇāghana vidyutaprajña vipaśyana vāyusamā",
    "K10bsu022_u:8244": " abhigarjitu kalpasahasra nimantritu sarvajagat /",
    "K10bsu022_u:8245": " aṣṭāṅgikamārgajalo dhara varṣa samehi jagasya tṛṣāṃ",
    "K10bsu022_u:8246": " balaindriyadhyānavimokṣa vivardhaya sasyadhanam // Lal_26.22 //",
    "K10bsu022_u:8247": " bahukalpasahasra suśikṣitu śūnyatattva sthitā",
    "K10bsu022_u:8248": " samudānitu dharmaju bheṣaju jānitu sattvacarī /",
    "K10bsu022_u:8249": " janatā iya vyādhiśatebhi upadruta kleśagaṇaiḥ",
    "K10bsu022_u:8250": " jinavaidya pramocaya vartaya dharmacakravaram // Lal_26.23 //",
    "K10bsu022_u:8251": " ṣaḍi pāramite cirarātru vivardhitu kośu tvayā",
    "K10bsu022_u:8252": " asamaṃ tu acālyu praṇītu susaṃcitu dharmadhanam /",
    "K10bsu022_u:8253": " praja sarva anātha daridra anāyika dṛṣṭva imāṃ",
    "K10bsu022_u:8254": " vicaraṃ dhana sapta vināyaka cakra pravartayahī // Lal_26.24 //",
    "K10bsu022_u:8255": " (Vaidya 302)",
    "K10bsu022_u:8256": " dhanadhānya hiraṇyasuvarṇa tathaiva ca vastra śubhā",
    "K10bsu022_u:8257": " vara puṣpa vilepana dhūpana cūrṇa gṛhāśca varāḥ /",
    "K10bsu022_u:8258": " antaḥpura rājya priyātmaja tyakta praharṣayato",
    "K10bsu022_u:8259": " jina bodhi gaveṣata sātivibuddha pravartaya cakravaram // Lal_26.25 //",
    "K10bsu022_u:8260": " tatha śīlu akhaṇḍu akalmaṣu rakṣitu kalpaśatāṃ",
    "K10bsu022_u:8261": " sada kṣānti subhāvita vīrya alīnu abhūṣi tava /",
    "K10bsu022_u:8262": " vara dhyāna abhijña vipaśyana prajña upekṣa mune",
    "K10bsu022_u:8263": " paripūrṇa manoratha nirjvara vartaya cakravaram // Lal_26.26 //",
    "K10bsu022_u:8264": " atha khalu bhikṣavaḥ sahacittotpādadharmacakrapravartī nāma bodhisattvo mahāsattvastasyāṃ",
    "K10bsu022_u:8265": " velāyāṃ cakraṃ sarvaratnapratyuptaṃ sarvaratnapraśobhitaṃ nānāratnālaṃkāravyūhavibhūṣitaṃ",
    "K10bsu022_u:8266": " sahasrāraṃ sahasraraśmi sanābhikaṃ sanemikaṃ sapuṣpadāmaṃ sahemajālaṃ sakiṅkiṇījālaṃ",
    "K10bsu022_u:8267": " sagandhahastaṃ sapūrṇakumbhaṃ sanandikāvartaṃ sasvastikālaṃkṛtaṃ nānāraṅgaraktadivyavastropaśobhitaṃ",
    "K10bsu022_u:8268": " divyapuṣpagandhamālyavilepanānuliptaṃ sarvākāravaropetaṃ tathāgatāya dharmacakrapravartanāya",
    "K10bsu022_u:8269": " pūrvapraṇidhānābhinirhṛtaṃ bodhisattvāśayaviśodhitaṃ tathāgatapūjārhaṃ sarvatathāgatasamanvāhṛtaṃ",
    "K10bsu022_u:8270": " sarvabuddhādhiṣṭhānāvilopitaṃ pūrvakaistathāgatairarhadbhiḥ samyaksaṃbuddhaiḥ pratyeṣitaṃ",
    "K10bsu022_u:8271": " pravartitapūrvaṃ ca dharmacakramupanāmayati sma /",
    "K10bsu022_u:8272": " upanāmya ca kṛtāñjalipuṭastathāgatamābhirgāthābhirabhyaṣṭāvīt -",
    "K10bsu022_u:8273": " dīpaṃkareṇa yada vyākṛtu śuddhasattvo buddho bhaviṣyasi hi tvaṃ narasiṃhasiṃhaḥ /",
    "K10bsu022_u:8274": " tasmiṃ samāsi praṇidhī iyamevarūpā saṃbodhiprāptu ahu dharma adhyeṣayeyam // Lal_26.27 //",
    "K10bsu022_u:8275": " na ca śakya sarvi gaṇanāya anupraveṣṭuṃ ye āgatā daśadiśebhirihāgrasattvāḥ /",
    "K10bsu022_u:8276": " adhyeṣi śākyakulanandana dharmacakre prahvā kṛtāñjalipuṭāścaraṇau nipatya // Lal_26.28 //",
    "K10bsu022_u:8277": " yā bodhimaṇḍi prakṛtā ca surairviyūhā yā vā viyūha kṛta sarvajinātmajebhiḥ /",
    "K10bsu022_u:8278": " sā sarva saṃsthita viyūha ti dharmacakre paripūrṇakalpa bhaṇamānu kṣayaṃ na gacchet // Lal_26.29 //",
    "K10bsu022_u:8279": " trisahasri loki gaganaṃ sphuṭa devasaṃghaiḥ dharaṇītalaṃ asurakinnaramānuṣaiśca /",
    "K10bsu022_u:8280": " utkāsaśabdu napi śrūyati tanmuhūrtaṃ sarvi prasannamanaso jinamabhyudīkṣan // Lal_26.30 //",
    "K10bsu022_u:8281": " (Vaidya 303)",
    "K10bsu022_u:8282": " iti hi bhikṣavastathāgato rātryāḥ prathame yāme tūṣṇībhāvenādhivāsayati sma /",
    "K10bsu022_u:8283": " rātryā madhyame yāme saṃrañjanīyāṃ kathāṃ pravartayati sma /",
    "K10bsu022_u:8284": " rātryāḥ paścime yāme pañcakān bhadravargīyānāmantryaitadavocat - dvāvimau bhikṣavaḥ pravrajitasyāntāvakramau /",
    "K10bsu022_u:8285": " yaśca kāmeṣu kāmasukhallikā yogo hīno grāmyaḥ pārthagjaniko nālamāryo 'narthopasaṃhito",
    "K10bsu022_u:8286": " nāyatyāṃ brahmacaryāya na nirvide na virāgāya na nirodhāya nābhijñāya na saṃbodhaye",
    "K10bsu022_u:8287": " na nirvāṇāya saṃvartate /",
    "K10bsu022_u:8288": " yā ceyamamadhyamā pratipadā ātmakāyaklamathānuyogo duḥkho 'narthopasaṃhito dṛṣṭadharmaduḥkhaścāyatyāṃ ca duḥkhavipākaḥ /",
    "K10bsu022_u:8289": " etau ca bhikṣavo dvāvantāvanupagamya madhyamayaiva pratipadā tathāgato dharmaṃ deśayati",
    "K10bsu022_u:8290": " - yaduta samyagdṛṣṭiḥ samyaksaṃkalpaḥ samyagvāk samyakkarmāntaḥ samyagājīvaḥ samyagvyāyāmaḥ",
    "K10bsu022_u:8291": " samyaksmṛtiḥ samyaksamādhiriti /",
    "K10bsu022_u:8292": " catvārīmāni bhikṣava āryasatyāni /",
    "K10bsu022_u:8293": " katamāni catvāri?",
    "K10bsu022_u:8294": " duḥkhaṃ duḥkhasamudayo duḥkhanirodho duḥkhanirodhagāminī pratipat /",
    "K10bsu022_u:8295": " tatra katamad duḥkham?",
    "K10bsu022_u:8296": " jātirapi duḥkhaṃ jarāpi duḥkhaṃ vyādhirapi duḥkhaṃ maraṇamapi apriyasaṃprayogo 'pi priyaviprayogo 'pi duḥkham /",
    "K10bsu022_u:8297": " yadapi icchan paryeṣamāṇo na labhate tadapi duḥkham /",
    "K10bsu022_u:8298": " saṃkṣepāt pañcopādānaskadhā duḥkham /",
    "K10bsu022_u:8299": " idamucyate duḥkham /",
    "K10bsu022_u:8300": " tatra katamo duḥkhasamudayaḥ?",
    "K10bsu022_u:8301": " yeyaṃ tṛṣṇā paunarbhavikī nandīrāgasahagatā tatratatrābhinandinī ayamucyate duḥkhasamudayaḥ /",
    "K10bsu022_u:8302": " tatra katamo duḥkhanirodhaḥ?",
    "K10bsu022_u:8303": " yo 'syā eva tṛṣṇāyāḥ punarbhavikyā nandīrāgasahagatāyāstatratatrābhinandinyā janikāyā nirvartikāyā aśeṣo virāgo nirodhaḥ ayaṃ duḥkhanirodhaḥ",
    "K10bsu022_u:8304": " tatra katamā duḥkhanirodhagāminī pratipat?",
    "K10bsu022_u:8305": " eṣa evāryāṣṭāṅgamārgaḥ /",
    "K10bsu022_u:8306": " tadyathā /",
    "K10bsu022_u:8307": " samyagdṛṣṭiryāvatsamyaksamādhiriti /",
    "K10bsu022_u:8308": " idamucyate duḥkhanirodhagāminī pratipadāryasatyamiti /",
    "K10bsu022_u:8309": " imāni bhikṣavaścatvāryāryasatyāni /",
    "K10bsu022_u:8310": " iti duḥkhamiti me bhikṣavaḥ purvamaśruteṣu dharmeṣu yoniśomanasikārādbahulīkārājjñānamutpannaṃ",
    "K10bsu022_u:8311": " cakṣurutpannaṃ vidyotpannā bhūrirutpannā meghotpannā prajñotpannā ālokaḥ prādurbhūtaḥ /",
    "K10bsu022_u:8312": " ayaṃ duḥkhasamudaya iti me bhikṣavaḥ pūrvamaśruteṣu dharmeṣu yoniśomanasikārādbahulīkārājjñānamutpannaṃ",
    "K10bsu022_u:8313": " cakṣurutpannaṃ vidyotpannā bhūrirutpannā meghotpannā prajñotpannā ālokaḥ prādurbhūtaḥ /",
    "K10bsu022_u:8314": " ayaṃ duḥkhanirodha iti me bhikṣavaḥ sarvaṃ pūrvavadyāvadālokaḥ prādurbhūtaḥ /",
    "K10bsu022_u:8315": " iyaṃ duḥkhanirodhagāminī pratipaditi me bhikṣavaḥ pūrvavadeva peyālaṃ yāvadālokaḥ prādurbhūtaḥ /",
    "K10bsu022_u:8316": " yatkhalvidaṃ duḥkhaṃ parijñeyamiti me bhikṣavaḥ pūrvavadeva peyālaṃ yāvadālokaḥ prādurbhūtaḥ /",
    "K10bsu022_u:8317": " sa khalvayaṃ duḥkhasamudayaḥ prahātavya iti me bhikṣavaḥ pūrvamaśrateṣu dharmeṣu sarvaṃ yāvadāloka iti /",
    "K10bsu022_u:8318": " sa khalvayaṃ duḥkhanirodhaḥ sākṣātkartavya iti me bhikṣavaḥ pūrvavadyāvadāloka iti /",
    "K10bsu022_u:8319": " sā khalviyaṃ duḥkhanirodhagāminī pratipadbhāvayitavyeti pūrvavadyāvadāloka iti /",
    "K10bsu022_u:8320": " tatkhalvidaṃ duḥkhaṃ parijñātamiti me bhikṣavaḥ pūrvamaśrateṣu iti peyālam /",
    "K10bsu022_u:8321": " sa khalvayaṃ duḥkhasamudayaḥ prahīṇa iti me bhikṣavaḥ pūrvamaśruteti peyālam /",
    "K10bsu022_u:8322": " sa khalvayaṃ duḥkhanirodhaḥ sākṣātkṛta iti me bhikṣavaḥ pūrvamaśruteti peyālam /",
    "K10bsu022_u:8323": " sā khalviyaṃ duḥkhanirodhagāminī pratipadbhāviteti me bhikṣavaḥ pūrvamaśruteṣu dharmeṣu",
    "K10bsu022_u:8324": " yoniśomanasikārādbahulīkārājjñānamutpannaṃ cakṣurutpannaṃ bhūrirutpannā vidyotpannā",
    "K10bsu022_u:8325": " medhotpannā prajñotpannā ālokaḥ prādūrbhūtaḥ //",
    "K10bsu022_u:8326": " (Vaidya 304)",
    "K10bsu022_u:8327": " iti hi bhikṣavo yāvadeva me eṣu caturṣvāryasatyeṣu yoniśo manasi kurvato evaṃ triparivartaṃ dvādaśākāraṃ jñānadarśanamutpadyate,",
    "K10bsu022_u:8328": " na tāvadahaṃ bhikṣavo 'nuttarāṃ samyaksaṃbodhimabhisaṃbuddho 'smi iti pratijñāsiṣam /",
    "K10bsu022_u:8329": " na ca me jñānadarśanamutpadyate /",
    "K10bsu022_u:8330": " yataśca me bhikṣava eṣu caturṣvāryasatyeṣvevaṃ triparivartaṃ dvādaśākāraṃ jñānadarśanamutpannam,",
    "K10bsu022_u:8331": " akopyā ca me cetovimuktiḥ,",
    "K10bsu022_u:8332": " prajñāvimuktiśca sākṣātkṛtā,",
    "K10bsu022_u:8333": " tato 'haṃ bhikṣavo 'nuttarāṃ samyaksaṃbodhimabhisaṃbuddho 'smi iti pratijñāsiṣam /",
    "K10bsu022_u:8334": " jñānadarśanaṃ me udapādi /",
    "K10bsu022_u:8335": " kṣīṇā me jātiḥ,",
    "K10bsu022_u:8336": " uṣitaṃ brahmacaryam,",
    "K10bsu022_u:8337": " kṛtaṃ karaṇīyam,",
    "K10bsu022_u:8338": " nāparasmādbhavaṃ prajānāmi //",
    "K10bsu022_u:8339": " tatredamucyate /",
    "K10bsu022_u:8340": " vācāya brahmaruta kinnaragarjitāya aṃśaiḥ sahasranayutebhi samudgatāya /",
    "K10bsu022_u:8341": " bahukalpakoṭi sada satyasubhāvitāya kauṇḍinyamālapati śākyamuniḥ svayaṃbhūḥ // Lal_26.31 //",
    "K10bsu022_u:8342": " cakṣuranityamadhruvaṃ tatha śrota ghrāṇaṃ jihvā pi kāya mana duḥkhā anātma śūnyā /",
    "K10bsu022_u:8343": " jaḍāsvabhāva tṛṇakuḍma ivā nirīhā naivātra ātma na naro na ca jīvamasti // Lal_26.32 //",
    "K10bsu022_u:8344": " hetuṃ pratītya imi saṃbhuta sarvadharmā atyantadṛṣṭivigatā gaganaprakāśā /",
    "K10bsu022_u:8345": " na ca kārako 'sti tatha naiva ca vedako 'sti na ca karma paśyati kṛtaṃ hyaśubhaṃ śubhaṃ vā // Lal_26.33 //",
    "K10bsu022_u:8346": " skandhā pratītya samudeti hi duḥkhamevaṃ saṃbhonti tṛṣṇa salilena vivardhamānā /",
    "K10bsu022_u:8347": " mārgeṇa dharmasamatāya vipaśyamānā atyantakṣīṇa kṣayadharmatayā niruddhāḥ // Lal_26.34 //",
    "K10bsu022_u:8348": " saṃkalpakalpajanitena ayoniśena bhavate avidya na pi saṃbhavako 'sya kaści /",
    "K10bsu022_u:8349": " saṃskārahetu dadate na ca saṃkramo 'sti vijñānamudbhavati saṃkramaṇaṃ pratītya // Lal_26.35 //",
    "K10bsu022_u:8350": " vijñāna nāma tatha ca rūpa samutthitāsti nāme ca rūpi samudenti ṣaḍindriyāṇi /",
    "K10bsu022_u:8351": " ṣaḍindiyairnipatito iti sparśa uktaḥ sparśena tisra anuvartati vedanā ca // Lal_26.36 //",
    "K10bsu022_u:8352": " (Vaidya 305)",
    "K10bsu022_u:8353": " yatkiṃci vedayitu sarva satṛṣṇa uktā tṛṣṇāta sarva upajāyati duḥkhaskandhaḥ /",
    "K10bsu022_u:8354": " upādānato bhavati sarva bhavapravṛttiḥ bhavapratyayā ca samudeti hi jātirasya // Lal_26.37 //",
    "K10bsu022_u:8355": " jātīnidāna jaravyādhidukhāni bhonti upapatti naika vividhā bhavapañjare 'smin /",
    "K10bsu022_u:8356": " evameṣa sarva iti pratyayato jagasya na ca ātma pudgalu na saṃkramako 'sti kaści // Lal_26.38 //",
    "K10bsu022_u:8357": " yasminna kalpu na vikalpu yonimāhuḥ yadyoniśo bhavati na tatra avidya kāci /",
    "K10bsu022_u:8358": " yasminnirodhu bhavatīha avidyatāyāḥ sarve bhavāṅga kṣayakṣīṇa kṣayaṃ niruddhā // Lal_26.39 //",
    "K10bsu022_u:8359": " evameṣa pratyayata buddha tathāgatena tena svayaṃbhu svakamātmanu vyākaroti /",
    "K10bsu022_u:8360": " na skandha āyatana dhātu vademi buddhaṃ nānyatra hetvavagamādbhavatīha buddhaḥ // Lal_26.40 //",
    "K10bsu022_u:8361": " bhūmirna cātra paratīrthika niḥsṛtānāṃ śūnyā pravādi iha īdṛśa dharmayoge /",
    "K10bsu022_u:8362": " ye pūrvabuddhacaritā suviśuddhasattvāḥ te śaknuvanti imi dharma vijānanāya // Lal_26.41 //",
    "K10bsu022_u:8363": " evaṃ hi dvādaśākāraṃ dharmacakraṃ pravartitam /",
    "K10bsu022_u:8364": " kauṇḍinyena ca ājñātaṃ nirvṛttā ratanā trayaḥ // Lal_26.42 //",
    "K10bsu022_u:8365": " buddho dharmaśca saṃghaśca ityetadratanatrayam /",
    "K10bsu022_u:8366": " parasparāṃ gataḥ śabdo yāvad brahmapurālayam // Lal_26.43 //",
    "K10bsu022_u:8367": " vartitaṃ virajaṃ cakraṃ lokanāthena tāyinā /",
    "K10bsu022_u:8368": " utpannā ratanā trīṇi loke paramadurlabhā // Lal_26.44 //",
    "K10bsu022_u:8369": " kauṇḍinyaṃ prathamaṃ kṛtvā pañcakāścaiva bhikṣavaḥ /",
    "K10bsu022_u:8370": " ṣaṣṭīnāṃ devakoṭīnāṃ dharmacakṣurviśodhitam // Lal_26.45 //",
    "K10bsu022_u:8371": " anye cāśītikoṭyastu rūpadhātukadevatāḥ /",
    "K10bsu022_u:8372": " teṣāṃ viśodhitaṃ cakṣu dharmacakrapravartane // Lal_26.46 //",
    "K10bsu022_u:8373": " (Vaidya 306)",
    "K10bsu022_u:8374": " caturaśītisahasrāṇi manuṣyāṇāṃ samāgatā /",
    "K10bsu022_u:8375": " teṣāṃ viśodhitaṃ cakṣu muktā sarvebhi durgatī // Lal_26.47 //",
    "K10bsu022_u:8376": " daśadiśatu ananta buddhasvaro gacchi tasmiṃ kṣaṇe",
    "K10bsu022_u:8377": " ruta madhura manojña saṃśrūyante cāntarīkṣe śubha /",
    "K10bsu022_u:8378": " eṣa daśabalena śākyarṣiṇā dharmacakrottamaṃ",
    "K10bsu022_u:8379": " ṛṣipatanamupetya vārāṇasī vartito nānyathā // Lal_26.48 //",
    "K10bsu022_u:8380": " daśa diśita yi keci buddhaśatā sarvi tūṣṇībhutāḥ",
    "K10bsu022_u:8381": " teṣa muninaye upasthāyakāḥ sarvi pṛcchī jināṃ /",
    "K10bsu022_u:8382": " kimiti daśabalebhi dharmākathā chinna śrutvā rūtaṃ",
    "K10bsu022_u:8383": " sādhu bhaṇata śīghra kiṃ kāraṇaṃ tūṣṇībhāvena sthitāḥ // Lal_26.49 //",
    "K10bsu022_u:8384": " purvabhavaśatebhi vīryābalai bodhi samudāniyā",
    "K10bsu022_u:8385": " bahava śatasahasra paścānmukhā bodhisattvā kṛtāḥ /",
    "K10bsu022_u:8386": " tena hitakareṇa uttaptatā prāpta bodhiḥ śivā",
    "K10bsu022_u:8387": " cakra triparivarta prāvartitā tena tūṣṇībhutāḥ // Lal_26.50 //",
    "K10bsu022_u:8388": " imu vacana śruṇitva teṣāṃ munīsattvakoṭyaḥ śatā",
    "K10bsu022_u:8389": " maitrabala janitva saṃprasthitā agrabodhiṃ śivām /",
    "K10bsu022_u:8390": " vayamapi anuśikṣi tasyā mune vīryasthāmodgataṃ",
    "K10bsu022_u:8391": " kṣipra bhavema loki lokottamā dharmacakṣurdadāḥ // Lal_26.51 //",
    "K10bsu022_u:8392": " iti //",
    "K10bsu022_u:8393": " atha khalu maitreyo bodhisattvo mahāsattvo bhagavantametadavocat - ime bhagavan daśadiglokadhātusaṃnipatitā",
    "K10bsu022_u:8394": " bodhisattvā mahāsattvā bhagavataḥ sakāśāddharmacakrapravartanavikurvaṇasya praveśaṃ śrotukāmāḥ /",
    "K10bsu022_u:8395": " tatsādhu bhagavān deśayatu tathāgato 'rhan samyaksaṃbuddhaḥ kiyadrūpaṃ tathāgatena dharmacakraṃ pravartitam?",
    "K10bsu022_u:8396": " bhagavānāha - gambhīraṃ maitreya dharmacakraṃ grāhānupalabdhitvāt /",
    "K10bsu022_u:8397": " durdarśaṃ taccakraṃ dvayavigatatvāt /",
    "K10bsu022_u:8398": " duranubodhaṃ taccakraṃ manasikārāmanasikāratvāt /",
    "K10bsu022_u:8399": " durvijñānaṃ taccakraṃ jñānavijñānasamatānubaddhatvāt /",
    "K10bsu022_u:8400": " anāvilaṃ taccakraṃ anāvaraṇavimokṣapratilabdhatvāt /",
    "K10bsu022_u:8401": " sūkṣmaṃ taccakraṃ anupamopanyāsavigatatvāt /",
    "K10bsu022_u:8402": " sāraṃ taccakraṃ vajropamajñānapratilabdhatvāt /",
    "K10bsu022_u:8403": " abhedyaṃ taccakraṃ pūrvāntasaṃbhavatvāt /",
    "K10bsu022_u:8404": " aprapañcaṃ taccakraṃ sarvaprapañcopārambhavigatatvāt /",
    "K10bsu022_u:8405": " akopyaṃ taccakraṃ atyantaniṣṭhatvāt /",
    "K10bsu022_u:8406": " sarvatrānugataṃ taccakraṃ ākāśasadṛśatvāt /",
    "K10bsu022_u:8407": " tatkhalu punarmaitreya dharmacakraṃ sarvadharmaprakṛtisvabhāvaṃ saṃdarśanavibhavacakraṃ",
    "K10bsu022_u:8408": " anutpādānirodhāsaṃbhavacakraṃ anālayacakraṃ akalpāvikalpadharmanayavistīraṇacakraṃ",
    "K10bsu022_u:8409": " śūnyatācakraṃ animittacakraṃ apraṇihitacakraṃ anabhisaṃskāracakraṃ vivekacakraṃ virāgacakraṃ",
    "K10bsu022_u:8410": " virodhacakraṃ tathāgatānubodhacakraṃ dharmadhātvasaṃbhedacakram /",
    "K10bsu022_u:8411": " bhūtakoṭyavikopanacakraṃ asaṅgānāvaraṇacakraṃ pratītyāvatārobhayāntadṛṣṭisamatikramaṇacakraṃ",
    "K10bsu022_u:8412": " anantamadhyadharmadhātvavikopanacakraṃ anābhogabuddhakāryapratipraśrabdhacakraṃ apravṛtyabhinirvṛtticakraṃ",
    "K10bsu022_u:8413": " atyantānupalabdhicakraṃ anāyūhāniryūhacakraṃ (Vaidya 307)",
    "K10bsu022_u:8414": " anabhilāpyacakraṃ prakṛtiyathāvaccakraṃ ekaviṣayasarvadharmasamatāvatāracakraṃ akṣaṇasattvavinayādhiṣṭhānapratyudāvartyacakraṃ",
    "K10bsu022_u:8415": " advayasamāropaparamārthanayapraveśacakraṃ dharmadhātusamavasaraṇacakram /",
    "K10bsu022_u:8416": " apremayaṃ taccakraṃ sarvapramāṇātikrāntam /",
    "K10bsu022_u:8417": " asaṃkhyeyaṃ taccakraṃ sarvasaṃkhyāpagatam /",
    "K10bsu022_u:8418": " acintyaṃ taccakraṃ cittapathasamatikrāntam /",
    "K10bsu022_u:8419": " atulyaṃ taccakraṃ tulāpagatam /",
    "K10bsu022_u:8420": " anabhilāpyaṃ taccakraṃ sarvarutaghoṣavākpathātītam /",
    "K10bsu022_u:8421": " apramāṇamanupamamupamāgatamākāśasamasadṛśamanucchedamaśāśvataṃ pratītyāvatārāviruddhaśāntamatyantopaśamaṃ tattvaṃ tathāvitathānanyathānanyathībhāvaṃ sarvasattvarutacaraṇam /",
    "K10bsu022_u:8422": " nigraho mārāṇāṃ parājayastīrthikānāṃ samatikrāmaṇaṃ saṃsāraviṣayādavatāraṇaṃ buddhaviṣaye",
    "K10bsu022_u:8423": " parijñātamāryapudgalairanubaddhaṃ pratyekabuddhaiḥ parigṛhītaṃ bodhisattvaiḥ stutaṃ",
    "K10bsu022_u:8424": " sarvabuddhairasaṃbhinnaṃ sarvatathāgataiḥ /",
    "K10bsu022_u:8425": " evaṃrūpaṃ bhaitreya tathāgatena dharmacakraṃ pravartitaṃ yasya pravartanāttathāgata ityucyate /",
    "K10bsu022_u:8426": " samyaksaṃbuddha ityucyate /",
    "K10bsu022_u:8427": " svayaṃbhūrityucyate /",
    "K10bsu022_u:8428": " dharmasvāmītyucyate /",
    "K10bsu022_u:8429": " nāyaka ityucyate /",
    "K10bsu022_u:8430": " vināyaka ityucyate /",
    "K10bsu022_u:8431": " pariṇāyaka ityucyate /",
    "K10bsu022_u:8432": " sārthavāha ityucyate /",
    "K10bsu022_u:8433": " sarvadharmavaśavartītyucyate /",
    "K10bsu022_u:8434": " dharmeśvara ityucyate /",
    "K10bsu022_u:8435": " dharmacakrapravartītyucyate /",
    "K10bsu022_u:8436": " dharmadānapatirityucyate /",
    "K10bsu022_u:8437": " yajñasvāmītyucyate /",
    "K10bsu022_u:8438": " suyaṣṭayajña ityucyate /",
    "K10bsu022_u:8439": " siddhivrata ityucyate /",
    "K10bsu022_u:8440": " pūrṇābhiprāya ityucyate /",
    "K10bsu022_u:8441": " deśika ityucyate /",
    "K10bsu022_u:8442": " āśvāsaka ityucyate /",
    "K10bsu022_u:8443": " kṣemaṃkara ityucyate /",
    "K10bsu022_u:8444": " śūra ityucyate /",
    "K10bsu022_u:8445": " raṇaṃjaha ityucyate /",
    "K10bsu022_u:8446": " vijitasaṃgrāma ityucyate /",
    "K10bsu022_u:8447": " ucchritachatradhvajapatāka ityucyate /",
    "K10bsu022_u:8448": " ālokakara ityucyate /",
    "K10bsu022_u:8449": " prabhaṃkara ityucyate /",
    "K10bsu022_u:8450": " tamonuda ityucyate /",
    "K10bsu022_u:8451": " ulkādhārītyucyate /",
    "K10bsu022_u:8452": " mahāvaidyarāja ityucyate /",
    "K10bsu022_u:8453": " bhūtacikitsaka ityucyate /",
    "K10bsu022_u:8454": " mahāśalyahartā ityucyate /",
    "K10bsu022_u:8455": " vitimirajñānadarśana ityucyate /",
    "K10bsu022_u:8456": " samantadarśītyucyate /",
    "K10bsu022_u:8457": " samantavilokita ityucyate /",
    "K10bsu022_u:8458": " samantacakṣurityucyate /",
    "K10bsu022_u:8459": " samantaprabha ityucyate /",
    "K10bsu022_u:8460": " samantāloka ityucyate /",
    "K10bsu022_u:8461": " samantamukha ityucyate /",
    "K10bsu022_u:8462": " samantaprabhākara ityucyate /",
    "K10bsu022_u:8463": " samantacandra ityucyate /",
    "K10bsu022_u:8464": " samantaprāsādika ityucyate /",
    "K10bsu022_u:8465": " apratiṣṭhānāyūhāniryūha ityucyate /",
    "K10bsu022_u:8466": " dharaṇīsama ityucyate anunnatāvanatatvāt /",
    "K10bsu022_u:8467": " śailendrasama ityucyate aprakampyatvāt /",
    "K10bsu022_u:8468": " sarvalokaśrīrityucyate sarvalokaguṇasamanvāgatatvāt /",
    "K10bsu022_u:8469": " anavalokitamūrdha ityucyate sarvalokābhyudgatatvāt /",
    "K10bsu022_u:8470": " samudrakalpa ityucyate gambhīraduravagāhatvāt /",
    "K10bsu022_u:8471": " dharmaratnākara ityucyate sarvabodhipākṣikadharmaratnapratipūrṇatvāt /",
    "K10bsu022_u:8472": " vāyusama ityucyate aniketatvāt /",
    "K10bsu022_u:8473": " asaṅgabuddhirityucyate asaktābaddhāmuktacittatvāt /",
    "K10bsu022_u:8474": " avaivartikadharma ityucyate sarvadharmanirvedhikajñānatvāt /",
    "K10bsu022_u:8475": " tejaḥsama ityucyate durāsadasarvamananāprahīṇasarvakleśadāhapratyupasthānatvāt /",
    "K10bsu022_u:8476": " apsama ityucyate anāvilasaṃkalpanirmalakāyacittavāhitapāpatvāt /",
    "K10bsu022_u:8477": " ākāśasama ityucyate asaṅgajñānaviṣayānantamadhyedharmadhātugocarajñānābhijñaprāptatvāt /",
    "K10bsu022_u:8478": " anāvaraṇajñānavimokṣavihārītyucyate nānāvaraṇīyadharmasuprahīṇatvāt /",
    "K10bsu022_u:8479": " sarvadharmadhātuprasṛtakāya ityucyate gaganasamacakṣuḥpathasamatikrāntatvāt /",
    "K10bsu022_u:8480": " uttamasattva ityucyate sarvalokaviṣayāsaṃkliṣṭatvāt /",
    "K10bsu022_u:8481": " asaṅgasattva ityucyate /",
    "K10bsu022_u:8482": " apramāṇabuddhirityucyate /",
    "K10bsu022_u:8483": " lokottaradharmadeśika ityucyate /",
    "K10bsu022_u:8484": " lokācārya ityucyate /",
    "K10bsu022_u:8485": " lokavaidya ityucyate /",
    "K10bsu022_u:8486": " lokābhyudgata ityucyate /",
    "K10bsu022_u:8487": " lokadharmānupalipta ityucyate /",
    "K10bsu022_u:8488": " lokanātha ityucyate /",
    "K10bsu022_u:8489": " lokajyeṣṭha ityucyate /",
    "K10bsu022_u:8490": " lokaśreṣṭha ityucyate /",
    "K10bsu022_u:8491": " lokeśvara ityucyate /",
    "K10bsu022_u:8492": " lokamahita ityucyate /",
    "K10bsu022_u:8493": " lokaparāyaṇa (Vaidya 308) ityucyate /",
    "K10bsu022_u:8494": " lokapāraṃgata ityucyate /",
    "K10bsu022_u:8495": " lokapradīpa ityucyate /",
    "K10bsu022_u:8496": " lokottara ityucyate /",
    "K10bsu022_u:8497": " lokagururityucyate /",
    "K10bsu022_u:8498": " lokārthakara ityucyate /",
    "K10bsu022_u:8499": " lokānuvartaka ityucyate /",
    "K10bsu022_u:8500": " lokavidityucyate /",
    "K10bsu022_u:8501": " lokādhipateyaprāpta ityucyate /",
    "K10bsu022_u:8502": " mahādakṣiṇīya ityucyate /",
    "K10bsu022_u:8503": " pūjārha ityucyate /",
    "K10bsu022_u:8504": " mahāpuṇyakṣetra ityucyate /",
    "K10bsu022_u:8505": " mahāsattva ityucyate /",
    "K10bsu022_u:8506": " agrasattva ityucyate /",
    "K10bsu022_u:8507": " varasattva ityucyate /",
    "K10bsu022_u:8508": " pravarasattva ityucyate /",
    "K10bsu022_u:8509": " uttamasattva ityucyate /",
    "K10bsu022_u:8510": " anuttarasattva ityucyate /",
    "K10bsu022_u:8511": " asamasattva ityucyate /",
    "K10bsu022_u:8512": " asadṛśasattva ityucyate /",
    "K10bsu022_u:8513": " satatasamāhita ityucyate /",
    "K10bsu022_u:8514": " sarvadharmasamatāvihārītyucyate /",
    "K10bsu022_u:8515": " mārgaprāpta ityucyate /",
    "K10bsu022_u:8516": " mārgadarśaka ityucyate /",
    "K10bsu022_u:8517": " mārgadeśika ityucyate /",
    "K10bsu022_u:8518": " supratiṣṭhitamārga ityucyate /",
    "K10bsu022_u:8519": " māraviṣayasamatikrānta ityucyate /",
    "K10bsu022_u:8520": " māramaṇḍalavidhvaṃsakara ityucyate /",
    "K10bsu022_u:8521": " ajarāmaraśītībhāva ityucyate /",
    "K10bsu022_u:8522": " vigatatamondhakāra ityucyate /",
    "K10bsu022_u:8523": " vigatakaṇṭaka ityucyate /",
    "K10bsu022_u:8524": " vigatakāṅkṣa ityucyate /",
    "K10bsu022_u:8525": " vigatakleśa ityucyate /",
    "K10bsu022_u:8526": " vinītasaṃśaya ityucyate /",
    "K10bsu022_u:8527": " vimatisamuddhaṭita ityucyate /",
    "K10bsu022_u:8528": " virakta ityucyate /",
    "K10bsu022_u:8529": " vimukta ityucyate /",
    "K10bsu022_u:8530": " viśuddha ityucyate /",
    "K10bsu022_u:8531": " vigatarāga ityucyate /",
    "K10bsu022_u:8532": " vigatadoṣa ityucyate /",
    "K10bsu022_u:8533": " vigatamoha ityucyate /",
    "K10bsu022_u:8534": " kṣīṇāśrava ityucyate /",
    "K10bsu022_u:8535": " niḥkleśa ityucyate /",
    "K10bsu022_u:8536": " vaśībhūta ityucyate /",
    "K10bsu022_u:8537": " suvimuktacitta ityucyate /",
    "K10bsu022_u:8538": " suvimuktaprajña ityucyate /",
    "K10bsu022_u:8539": " ājāneya ityucyate /",
    "K10bsu022_u:8540": " mahānāga ityucyate /",
    "K10bsu022_u:8541": " kṛtakṛtya ityucyate /",
    "K10bsu022_u:8542": " kṛtakaraṇīya ityucyate /",
    "K10bsu022_u:8543": " apahṛtabhāra ityucyate /",
    "K10bsu022_u:8544": " anuprāptasvakārtha ityucyate /",
    "K10bsu022_u:8545": " parikṣīṇabhavasaṃyojana ityucyate /",
    "K10bsu022_u:8546": " samatājñānavimukta ityucyate /",
    "K10bsu022_u:8547": " sarvacetovaśiparamapāramitāprāpta ityucyate /",
    "K10bsu022_u:8548": " dānapāraga ityucyate /",
    "K10bsu022_u:8549": " śīlābhyudgata ityucyate /",
    "K10bsu022_u:8550": " kṣāntipāraga ityucyate /",
    "K10bsu022_u:8551": " vīryābhyudgata ityucyate /",
    "K10bsu022_u:8552": " dhyānābhijñaprāpta ityucyate /",
    "K10bsu022_u:8553": " prajñāpāraṃgata ityucyate /",
    "K10bsu022_u:8554": " siddhapraṇidhāna ityucyate /",
    "K10bsu022_u:8555": " mahāmaitravihārītyucyate /",
    "K10bsu022_u:8556": " mahākaruṇāvihārītyucyate /",
    "K10bsu022_u:8557": " mahāmuditāvihārītyucyate /",
    "K10bsu022_u:8558": " mahopekṣāvihārītyucyate /",
    "K10bsu022_u:8559": " sattvasaṃgrahaprayukta ityucyate /",
    "K10bsu022_u:8560": " anāvaraṇapratisaṃvitprāpta ityucyate /",
    "K10bsu022_u:8561": " pratiśaraṇabhūta ityucyate /",
    "K10bsu022_u:8562": " mahāpuṇya ityucyate /",
    "K10bsu022_u:8563": " mahājñānītyucyate /",
    "K10bsu022_u:8564": " smṛtimatigatibuddhisaṃpanna ityucyate /",
    "K10bsu022_u:8565": " smṛtyupasthānasamyakprahāṇaṛddhipādendriyabalabodhyaṅgasamarthavidarśanālokaprāpta ityucyate /",
    "K10bsu022_u:8566": " uttīrṇasaṃsārārṇava ityucyate /",
    "K10bsu022_u:8567": " pāraga ityucyate /",
    "K10bsu022_u:8568": " sthalagata ityucyate /",
    "K10bsu022_u:8569": " kṣemaprāpta ityucyate /",
    "K10bsu022_u:8570": " abhayaprāpta ityucyate /",
    "K10bsu022_u:8571": " marditakleśakaṇṭaka ityucyate /",
    "K10bsu022_u:8572": " puruṣa ityucyate /",
    "K10bsu022_u:8573": " mahāpuruṣa ityucyate /",
    "K10bsu022_u:8574": " puruṣasiṃha ityucyate /",
    "K10bsu022_u:8575": " vigatabhayalomaharṣaṇa ityucyate /",
    "K10bsu022_u:8576": " nāga ityucyate /",
    "K10bsu022_u:8577": " nirmala ityucyate /",
    "K10bsu022_u:8578": " trimalamalaprahīṇa ityucyate /",
    "K10bsu022_u:8579": " vedaka ityucyate /",
    "K10bsu022_u:8580": " traividyānuprāpta ityucyate /",
    "K10bsu022_u:8581": " caturoghottīrṇa ityucyate /",
    "K10bsu022_u:8582": " pāraga ityucyate /",
    "K10bsu022_u:8583": " kṣatriya ityucyate /",
    "K10bsu022_u:8584": " brāhmaṇa ityucyate /",
    "K10bsu022_u:8585": " ekaratnachatradhārītyucyate /",
    "K10bsu022_u:8586": " vāhitapāradharma ityucyate /",
    "K10bsu022_u:8587": " bhikṣurityucyate /",
    "K10bsu022_u:8588": " bhinnāvidyāṇḍakośa ityucyate /",
    "K10bsu022_u:8589": " śramaṇa ityucyate /",
    "K10bsu022_u:8590": " arthasaṅgapathasamatikrānta ityucyate /",
    "K10bsu022_u:8591": " śrotriya ityucyate /",
    "K10bsu022_u:8592": " niḥsṛtakleśa ityucyate /",
    "K10bsu022_u:8593": " balavānityucyate /",
    "K10bsu022_u:8594": " daśabaladhārītyucyate /",
    "K10bsu022_u:8595": " bhagavānityucyate /",
    "K10bsu022_u:8596": " bhāvitakāya ityucyate /",
    "K10bsu022_u:8597": " rājātirāja ityucyate /",
    "K10bsu022_u:8598": " dharmarāja ityucyate /",
    "K10bsu022_u:8599": " varapravaradharmacakrapravartyanuśāsaka ityucyate /",
    "K10bsu022_u:8600": " akopyadharmadeśaka ityucyate /",
    "K10bsu022_u:8601": " sarvajñajñānābhiṣikta ityucyate /",
    "K10bsu022_u:8602": " asaṅgamahājñānavimalaviruktapaṭṭabaddha ityucyate /",
    "K10bsu022_u:8603": " saptabodhyaṅgaratnasamanvāgata ityucyate /",
    "K10bsu022_u:8604": " sarvadharmaviśeṣaprāpta (Vaidya 309) ityucyate /",
    "K10bsu022_u:8605": " sarvāryaśrāvakāmātyāvalokitamukhamaṇḍala ityucyate /",
    "K10bsu022_u:8606": " bodhisattvamahāsattvaputraparivāra ityucyate /",
    "K10bsu022_u:8607": " suvinītavinaya ityucyate /",
    "K10bsu022_u:8608": " suvyākṛtabodhisattva ityucyate /",
    "K10bsu022_u:8609": " vaiśravaṇasadṛśa ityucyate /",
    "K10bsu022_u:8610": " saptāryadhanaviśrāṇitakośa ityucyate /",
    "K10bsu022_u:8611": " tyaktatyāga ityucyate /",
    "K10bsu022_u:8612": " sarvasukhasaṃpattisamanvāgata ityucyate /",
    "K10bsu022_u:8613": " sarvābhiprāyadātetyucyate /",
    "K10bsu022_u:8614": " sarvalokahitasukhānupālaka ityucyate /",
    "K10bsu022_u:8615": " indrasama ityucyate /",
    "K10bsu022_u:8616": " jñānabalavajradhārī ityucyate /",
    "K10bsu022_u:8617": " samantanetra ityucyate /",
    "K10bsu022_u:8618": " sarvadharmānāvaraṇajñānadarśītyucyate /",
    "K10bsu022_u:8619": " samantajñānavikurvaṇa ityucyate /",
    "K10bsu022_u:8620": " vipuladharmanāṭakadarśanapraviṣṭa ityucyate /",
    "K10bsu022_u:8621": " candrasama ityucyate /",
    "K10bsu022_u:8622": " sarvajagadatṛptadarśana ityucyate /",
    "K10bsu022_u:8623": " samantavipulaviśuddhaprabha ityucyate /",
    "K10bsu022_u:8624": " prītiprāmodyakaraprabha ityucyate /",
    "K10bsu022_u:8625": " sarvasattvābhimukhadarśanābhāsa ityucyate /",
    "K10bsu022_u:8626": " sarvajagaccittāśayabhājanapratibhāsaprāpta ityucyate /",
    "K10bsu022_u:8627": " mahāvyūha ityucyate /",
    "K10bsu022_u:8628": " śaikṣāśaikṣajyotirgaṇaparivāra ityucyate /",
    "K10bsu022_u:8629": " ādityamaṇḍalasama ityucyate /",
    "K10bsu022_u:8630": " vidhūtamohāndhakāra ityucyate /",
    "K10bsu022_u:8631": " mahāketurāja ityucyate /",
    "K10bsu022_u:8632": " apramāṇānantaraśmirityucyate /",
    "K10bsu022_u:8633": " mahāvabhāsasaṃdarśaka ityucyate /",
    "K10bsu022_u:8634": " sarvapraśnavyākaraṇanirdeśāsaṃmūḍha ityucyate /",
    "K10bsu022_u:8635": " mahāvidyāndhakāravidhvaṃsanakara ityucyate /",
    "K10bsu022_u:8636": " mahājñānālokavilokitabuddhinirvikalpa ityucyate /",
    "K10bsu022_u:8637": " mahāmaitrīkṛpākaruṇāsarvajagatsamaraśmipramuktapramāṇaviṣaya ityucyate /",
    "K10bsu022_u:8638": " prajñāpāramitāgambhīradurāsadadurnirīkṣamaṇḍala ityucyate /",
    "K10bsu022_u:8639": " brahmasama ityucyate /",
    "K10bsu022_u:8640": " praśānteryāpatha ityucyate /",
    "K10bsu022_u:8641": " sarveryāpathacaryāviśeṣasamanvāgata ityucyate /",
    "K10bsu022_u:8642": " paramarūpadhārī ityucyate /",
    "K10bsu022_u:8643": " asecanakadarśana ityucyate /",
    "K10bsu022_u:8644": " śāntendriya ityucyate /",
    "K10bsu022_u:8645": " śāntamānasa ityucyate /",
    "K10bsu022_u:8646": " śamathasaṃbhāraparipūrṇa ityucyate /",
    "K10bsu022_u:8647": " uttamaśamathaprāpta ityucyate /",
    "K10bsu022_u:8648": " paramadamaśamathaprāpta ityucyate /",
    "K10bsu022_u:8649": " śamathavidarśanāparipūrṇasaṃbhāra ityucyate /",
    "K10bsu022_u:8650": " gupto jitendriyo nāga iva sudānto hrada ivāccho 'nāvilo viprasanna ityucyate /",
    "K10bsu022_u:8651": " sarvakleśavāsanāvaraṇasuprahīṇa ityucyate /",
    "K10bsu022_u:8652": " dvātriṃśanmahāpuruṣalakṣaṇasamanvāgata ityucyate /",
    "K10bsu022_u:8653": " paramapuruṣa ityucyate /",
    "K10bsu022_u:8654": " aśītyanuvyañjanaparivāravicitraracitagātra ityucyate /",
    "K10bsu022_u:8655": " puruṣarṣabha ityucyate /",
    "K10bsu022_u:8656": " daśabalasamanvāgata ityucyate /",
    "K10bsu022_u:8657": " caturvaiśāradyaprāptānuttarapuruṣadamyasārathirityucyate /",
    "K10bsu022_u:8658": " śāstetyucyate /",
    "K10bsu022_u:8659": " aṣṭādaśāveṇikabuddhadharmaparipūrṇa ityucyate /",
    "K10bsu022_u:8660": " aninditakāyavāṅmanaskarmānta ityucyate /",
    "K10bsu022_u:8661": " sarvākāravaropetasupariśodhitajñānadarśanamaṇḍalatvācchūnyatāvihārītyucyate /",
    "K10bsu022_u:8662": " pratītyasamutpādasamatābhisaṃbodhādānimittavihārītyucyate /",
    "K10bsu022_u:8663": " paramārthasatyanayaprativedhādapraṇihitavihārītyucyate /",
    "K10bsu022_u:8664": " sarvaprasthānāliptatvādanabhisaṃskāragocara ityucyate /",
    "K10bsu022_u:8665": " sarvasaṃskārapratipraśrabdhatvādbhūtavādītyucyate /",
    "K10bsu022_u:8666": " bhūtakoṭyavikopitajñānaviṣayatvādavitathānanyathāvādītyucyate /",
    "K10bsu022_u:8667": " tathatādharmadhātvākāśalakṣaṇālakṣaṇaviṣayatvādaraṇyadharmasupratilabdha ityucyate /",
    "K10bsu022_u:8668": " māyāmarīcisvapnodakacandrapratiśrutkapratibhāsasamatāsarvadharmavihāritvādamoghadarśanaśravaṇa ityucyate /",
    "K10bsu022_u:8669": " parinirvāṇahetujanakatvādamoghapadavikramītyucyate /",
    "K10bsu022_u:8670": " sattvavinayaparākramavikrāntatvādutkṣiptaparikheda ityucyate /",
    "K10bsu022_u:8671": " avidyābhavatṛṣṇāsamucchinnatvātsthāpitasaṃkrama ityucyate /",
    "K10bsu022_u:8672": " nairyāṇikapratipatsudeśakatvānnirjitamārakleśapratyarthika ityucyate /",
    "K10bsu022_u:8673": " sarvamāraviṣayacaryānanuliptatvāduttīrṇakāmapaṅka ityucyate /",
    "K10bsu022_u:8674": " kāmadhātusamatikrāntatvātpātitamānadhvaja (Vaidya 310) ityucyate /",
    "K10bsu022_u:8675": " rūpadhātusamatikrāntatvāducchritaprajñādhvaja ityucyate /",
    "K10bsu022_u:8676": " ārupyadhātusamatikrāntatvātsarvalokaviṣayasamatikrānta ityucyate /",
    "K10bsu022_u:8677": " dharmakāyajñānaśarīratvānmahādruma ityucyate /",
    "K10bsu022_u:8678": " anantaguṇaratnajñānasaṃkusumitavimuktiphalasusaṃpannatvādudumbarapuṣpasadṛśa ityucyate /",
    "K10bsu022_u:8679": " durlabhaprādurbhāvadarśanatvāccintāmaṇiratnamaṇirājasama ityucyate",
    "K10bsu022_u:8680": " / yathānayanirvāṇabhiprāyasupratipūraṇatvātsupratiṣṭhitapāda ityucyate /",
    "K10bsu022_u:8681": " dīrgharātraṃ tyāgaśīlatapovratabrahmacaryadṛḍhasamādānācalāprakampyatvādvicitrasvastikanandyāvartasahasrācakrāṅkitapādatala ityucyate /",
    "K10bsu022_u:8682": " dīrgharātraṃ mātāpitṛśramaṇabrāhmaṇagurudakṣiṇīyadhārmikarakṣāparipālanatayā śaraṇāgatānāṃ cāparityāgatvādāyatapārṣṇirityucyate /",
    "K10bsu022_u:8683": " dīrgharātraṃ prāṇātipātoparatatvāddīrghāṅgulītyucyate /",
    "K10bsu022_u:8684": " dīrgharātraṃ prāṇātipātavairamaṇyaṃparasattvasamādāyanatvādbahujanatrātetyucyate /",
    "K10bsu022_u:8685": " dīrgharātraṃ prāṇātipātavairamaṇyaṃguṇavarṇasaṃprakāśanatvānmṛdutaruṇahastapāda ityucyate /",
    "K10bsu022_u:8686": " dīrgharātraṃ mātāpitṛśramaṇabrāhmaṇagurudakṣiṇīyopasthānaparicaryāsnānānulepanasarpitailābhyaṅgasvahastaśarīraparikarmaparikhedatvājjālāṅgulīhastapāda ityucyate /",
    "K10bsu022_u:8687": " dīrgharātraṃ dānapriyavadyatārthakriyāsamānārthatāsaṃgrahavastujālena sattvasaṃgrahakauśalyaṃsuśikṣitatvāducchaṅgapāda ityucyate /",
    "K10bsu022_u:8688": " dīrgharātramuttarottari viśiṣṭatarakuśalamūlādhyālambanatvādūrdhvāṅgadakṣiṇāvartaromakūpa ityucate /",
    "K10bsu022_u:8689": " dīrgharātraṃ mātāpitṛśramaṇabrāhmaṇagurudakṣiṇīyatathāgatacaityapradakṣiṇīkaraṇadharmaśravaṇacitrīkāraromaharṣaṇaparasattvasaṃharṣaṇadharmadeśanāprayogatvādeṇeyajaṅgha ityucyate /",
    "K10bsu022_u:8690": " dīrgharātraṃ satkṛtya dharmaśravaṇagrahaṇadhāraṇavācanavijñāpanārthapadaniścayanistīraṇakauśalyena",
    "K10bsu022_u:8691": " jarāvyādhimaraṇābhimukhānāṃ ca sattvānāṃ śaraṇagamanānupradānasatkṛtyadharmadeśanāparibhavabuddhitvātkośopagatabastiguhya ityucyate /",
    "K10bsu022_u:8692": " dīrgharātraṃ śramaṇabrāhmaṇānāṃ tadanyeṣāṃ ca brahmacāriṇāṃ",
    "K10bsu022_u:8693": " brahmacaryānugrahasarvapariskārānupradānanagnabalānupradānaparadārāgamanabrahmacaryaguṇavarṇasaṃprakāśanahryapatrāpyānupālanadṛḍhasamādānatvātpralambabāhurityucyate",
    "K10bsu022_u:8694": " dīrgharātraṃ hastasaṃyatapādasaṃyatasattvāviheṭhanaprayogamaitrakāyakarmavākkarmamanaskarmasamanvāgatatvānnyagrodhaparimaṇḍala ityucyate /",
    "K10bsu022_u:8695": " dīrgharātraṃ bhojanamātrāṃ jñātā alpāhāratodārasaṃyamaglānabhaiṣajyānupradānahīnajanāparibhavānāthānavamardanatathāgatacaityaviśīrṇapratisaṃskāraṇastūpapratiṣṭhāpanatvādbhayārditebhyaśca",
    "K10bsu022_u:8696": " sattvebhyo 'bhayapradānatvānmṛdutaruṇasūkṣmacchavirityucyate /",
    "K10bsu022_u:8697": " dīrgharātraṃ mātāpitṛśramaṇabrāhmaṇagurudakṣiṇīyānāṃ snānānulepanasarpistailābhyaṅgaśīte",
    "K10bsu022_u:8698": " uṣṇodakamuṣṇe",
    "K10bsu022_u:8699": " śītodakacchāyātapaṛtusukhaparibhogānupradānamṛdutaruṇatūlasaṃsparśasukumāravastrāstīrṇaśayanāsanānupradānatathāgatacaityagandhatailasekasūkṣmapaṭṭadhvajapatākāguṇapradānatvātsuvarṇacchavirityucyate",
    "K10bsu022_u:8700": " dīrgharātraṃ sarvasattvāpratighātamaitrībhāvanāyogakṣāntisauratyeparasattvasamādāpanāvairavyāpādaguṇavarṇasaṃprakāśanatayā",
    "K10bsu022_u:8701": " tathāgatacaityatathāgatapratimānāṃ ca suvarṇakhacanasuvarṇapuṣpasuvarṇacūrṇābhikiraṇasuvarṇavarṇapaṭṭapatākādhvajālaṃkārasuvarṇabhājanasuvarṇavastrānupradānatvādekaikanicitaromakūpa ityucyate /",
    "K10bsu022_u:8702": " dīrgharātraṃ paṇḍitopasaṃkramaṇakiṃkuśalākuśalaparipṛcchanasāvadyānavadyasevyahīnamadhyapraṇītadharmaparipṛcchanārthamīmāṃsanaparitulanāsaṃmohatathāgatacaityakīṭalūtālayāñjaliyānirmālyanānātṛṇaśarkarāsamuddharaṇasaṃprayogatvātsaptotsada ityucyate /",
    "K10bsu022_u:8703": " (Vaidya 311) dīrgharātraṃ mātāpitṛjyeṣṭhaśreṣṭhapūjyaśramaṇabrāhmaṇakṛpaṇavanīpakādibhya",
    "K10bsu022_u:8704": " upāgatebhyaḥ satkṛtya yathābhiprāyamannapānāsanavastrāpaśrayapradīpakalpitajīvikapariskārasaṃpradānakūpapuṣkariṇīśītajalaparīpūrṇamahājanopabhogānupradānatvātsiṃhapūrvārdhakāya ityucyate /",
    "K10bsu022_u:8705": " dīrgharātraṃ mātāpitṛśramaṇabrāhmaṇagurudakṣiṇīyāvanamanapraṇamanābhivādanābhayapradānadurbalāparibhavaśaraṇāgatāparityāgadṛḍhasargadānānutsargatvāccitāntarāṃsa ityucyate /",
    "K10bsu022_u:8706": " dīrgharātraṃ svadoṣaparitulanapraskhalitaparachidrādoṣadarśanavivādamūlaparabhedakaramantraparivarjanasupratinissargamantrasvārakṣitavākkarmāntatvātsusaṃvṛttaskandha ityucyate /",
    "K10bsu022_u:8707": " dīrgharātraṃ mātāpitṛśramaṇabrāhmaṇagurudakṣiṇīyānāṃ pratyutthānapratyudramanābhivādanakāmānāṃ",
    "K10bsu022_u:8708": " ca sarvaśāstravaiśāradyena",
    "K10bsu022_u:8709": " vivādakāmasattvanigrahasvadharmavinayānulomanasamyakpravṛttarājāmātyasamyakpravṛttakuśaladharmapathapratiṣṭhāpanaprabhāvanatathāgataśāsanaparigrahasaṃdhāraṇasarvakuśalacaryāsamādāpana",
    "K10bsu022_u:8710": " pūrvaṃgamatvātsiṃhahanurityucyate /",
    "K10bsu022_u:8711": " dīrgharātraṃ sarvavastuparityāgayathābhiprāyayācanakapriyābhidhānamupasaṃkrāntānāṃ",
    "K10bsu022_u:8712": " cāvimānanājihmīkaraṇāvikṣepaṃ sarveṣāṃ yathābhiprāyaparipūraṇadānaparityāgadṛḍhasamādānānutsargatvāccatvāriṃśatsamadanta ityucyate /",
    "K10bsu022_u:8713": " dīrgharātraṃ piśunavacanaparivarjanabhedamantrāgrahaṇasaṃdhisāmagrīrocanasamagrāṇāṃ",
    "K10bsu022_u:8714": " cedācittena piśunavacanavigarhaṇasaṃdhisāmagrīguṇavarṇaprakāśanaprayogatvātsuśukladanta ityucyate /",
    "K10bsu022_u:8715": " dīrgharātraṃ kṛṣṇapakṣaparivarjanaśuklapakṣakuśalopacayakṛṣṇakarmakṛṣṇavipākaparivarjanaśuklakarmaśuklavipākasaṃvarṇanakṣīrabhojanaśuklavastrapradānatathāgatacaityeṣu",
    "K10bsu022_u:8716": " sudhākṛtakakṣīramiśrasaṃpradānasumanāvārṣikīdhānuskārimālāguṇapuṣpadāmaśuklavarṇakusumānupradānatvādaviraladanta ityucyate /",
    "K10bsu022_u:8717": " dīrgharātraṃ hāsyoccaṭyanavivarjanānandakaraṇavāganurakṣaṇānandakaraṇavāgudīraṇaparaskhalitāparachidrāparimārgaṇasarvasattvasamacittasamādāpanasamaprayogasamadharmadeśanadṛḍhasamādānāparityāgatvādrasarasāgravānityucyate",
    "K10bsu022_u:8718": " dīrgharātraṃ sarvasattvāviheṭhanāvihiṃsanavividhavyādhispṛṣṭopasthānaglānabhaiṣajyānupradānatvātsarvarasārthikebhyaśca sarvarasapradānāparikhedatvādbahmasvara ityucyate /",
    "K10bsu022_u:8719": " dīrgharātramanṛtaparuṣakarkaśaśāṭhyaparakaṭukaparābhiṣaṅginyapriyaparamarbhaghaṭṭanavākparivarjanamaitrīkaruṇāprayogamuditāprāmodyakaraṇīsnigdhamamadhuraślakṣṇahṛdayaṃgamasarvendriyaprahlādakaraṇīsamyagvākyasamyakprayogatvādabhinīlanetra ityucyate /",
    "K10bsu022_u:8720": " dīrgharātraṃ mātāpitṛvatsarvasattvāpratihatacakṣuprayogaikaputravadyācanakamaitrīkāruṇyapūrvaṃgamasaṃprekṣaṇājihmīkaraṇaprasannendriyatathāgatacaityānimiṣanayanasaṃprekṣaṇaparasattvatathāgatadarśanasamādāpanadṛḍhasamādānatvādgopekṣanetra ityucyate /",
    "K10bsu022_u:8721": " dīrgharātraṃ hīnacetovivarjanodāravipulādhimuktiparipūraṇānuttaradharmachandasattvasamādāpanabhṛkuṭīmukhavivarjanasmitamukhasarvakalyāṇamitropasaṃkramaṇābhimukhapūrvaṃgamasarvakuśalopacayāvaivartikatvāprabhūtajihva ityucyate /",
    "K10bsu022_u:8722": " dīrgharātraṃ sarvavāgdoṣavivarjanasarvaśrāvakapratyekabuddhadharmabhāṇakāpramāṇaguṇavarṇasaṃprakāśanatathāgatasūtrāntalikhanavācanapaṭhanavijñāpanaṃ",
    "K10bsu022_u:8723": " teṣāṃ ca dharmāṇāmarthapadaprabhedaparasattvasaṃprāpaṇakauśalyatvāduṣṇīṣānavalokitamūrdha ityucyate /",
    "K10bsu022_u:8724": " dīrgharātraṃ mātāpitṛśramaṇabrāhmaṇagurudakṣiṇīyānāṃ mūrdhnāṃ caraṇatalapraṇipatanapravrajitavandanābhivādanakeśāvaropaṇasugandhatailamūrdhnipariṣiñcanaṃ",
    "K10bsu022_u:8725": " sarvayācanakebhyaścūrṇamālyamālāguṇamūrdhābharaṇānupradānatvād (Vaidya 312)",
    "K10bsu022_u:8726": " bhrūmadhye sujātapradakṣiṇāvartottaptaviśuddhavarṇābhāsorṇa ityucyate /",
    "K10bsu022_u:8727": " dīrgharātraṃ nirargalasarvayajñayajanasamādapanasarvakalyāṇamitrānuśāsanyanuddharadharmabhāṇakānāṃ",
    "K10bsu022_u:8728": " dautyaprekṣaṇe",
    "K10bsu022_u:8729": " diggamanāgamanāparikhedanasarvabuddhabodhisattvaprattyekabuddhāryaśrāvakadharmabhāṇakamātāpitṛgurudakṣiṇīyatamondhakāravidhamanatailadhṛtatṛṇolkāpradīpanānāgandhatailapradīpasarvākāravaropetaprāsādikatathāgatapratimākāraṇakṣīrapratibhāsaratnottīrṇakośapratimaṇḍanaparasattvabodhacittāmukhīkaraṇakuśalasaṃbhāraviśeṣatvānmahāsthāmaprāpta ityucyate /",
    "K10bsu022_u:8730": " mahānārāyaṇabalopetatvānmahānārāyaṇa ityucyate /",
    "K10bsu022_u:8731": " koṭīśatamāradharṣaṇabalopetatvātsarvaparapramardaka ityucyate /",
    "K10bsu022_u:8732": " daśatathāgatabalopetatvāddaśatathāgatabalopeta ityucyate /",
    "K10bsu022_u:8733": " sthānāsthānajñānakuśalahīnaprādeśikayānavivarjanamahāyānaguṇasamudānayanabalopetātṛptabalaprayogatvātsthānajñānabalopeta ityucyate /",
    "K10bsu022_u:8734": " atītānāgatapratyutpannakarmasamādānahetuśovipākaśojñānabalopetatvādatītānāgatapratyutpannasarvakarmasamādānahetuvipākajñānabalopeta ityucyate",
    "K10bsu022_u:8735": " sarvasattvendriyavīryavimātratājñānabalopetatvātsarvasattvendriyavīryavimātratājñānabalopeta ityucyate /",
    "K10bsu022_u:8736": " anekadhātunānādhātulokapraveśajñānabalopetatvādanekadhātunānādhātulokapraveśajñānabalopeta ityucyate /",
    "K10bsu022_u:8737": " anekādhimuktinānādhimuktiniravaśeṣādhimuktivimuktijñānabalopetatvādanekādhimuktinānādhimuktisarvaniravaśeṣādhimuktijñānabalopeta ityucyate /",
    "K10bsu022_u:8738": " sarvatragāminīpratipajjñānabalopetatvātsarvatragāminīpratipajjñānabalopeta ityucyate /",
    "K10bsu022_u:8739": " sarvadhyānavimokṣasamādhisamāpattisaṃkleśavyavadānavyavasthāpanajñānabalopetatvāsarvadhyānavimokṣasamādhisamāpattisaṃkleśavyavadānavyavasthāpanajñānabalopeta ityucyate /",
    "K10bsu022_u:8740": " anekavidhapūrvanivāsānusmṛtyāsaṅgajñānabalopetatvādanekavidhapūrvanivāsānusmṛtyāsaṅgajñānabalopeta ityucyate /",
    "K10bsu022_u:8741": " niravaśeṣasarvarūpānāvaraṇadarśanadivyacakṣurjñānabalopetatvānniravaśeṣasarvarūpānāvaraṇadarśanadivyacakṣurjñānabalopeta ityucyate /",
    "K10bsu022_u:8742": " sarvaṃvāsanānusaṃdhigataniravaśeṣasarvāśravakṣayajñānabalopetatvātsarvavāsanānusaṃdhigataniravaśeṣasarvāśravakṣayajñānabalopeta ityucyate /",
    "K10bsu022_u:8743": " niravaśeṣasarvadharmābhisaṃbuddhapratijñārohaṇasadevalokānabhibhūtapratijñāvaiśāradyaprāptatvānniravaśeṣasarvadharmābhisaṃprabuddhatijñārohaṇasadevaloke",
    "K10bsu022_u:8744": " 'nabhibhūtapratijñāvaiśāradyaprāpta ityucyate /",
    "K10bsu022_u:8745": " sarvasāṃkleśikāntarāyikadharmāntarāyakaraṇānirvāṇasyetitatpratijñārohaṇasadevake",
    "K10bsu022_u:8746": " loke 'nāchedyapratijñāvaiśāradyaprāptatvāsarvasāṃkleśikāntarāyikadharmāntarāyakaraṇānirvāṇasyeti",
    "K10bsu022_u:8747": " tatpratijñārohaṇasadevake loke 'nāchedyapratijñāvaiśāradyaprāpta ityucyate /",
    "K10bsu022_u:8748": " nairyāṇikīṃ pratipadaṃ pratipadyamāno nirvāṇamārāgayiṣyatīti pratijñārohaṇasadevake",
    "K10bsu022_u:8749": " loke 'praticodyapratijñāvaiśāradyaprāptatvānnairyāṇikīṃ pratipadaṃ pratipadyamāno",
    "K10bsu022_u:8750": " nirvāṇamārāgayiṣyatīti pratijñārohaṇasadevake loke 'praticodyapratijñāvaiśāradyaprāpta ityucyate /",
    "K10bsu022_u:8751": " savāśravakṣayajñānaprahāṇajñānapratijñārohaṇasadevake loke 'vivartyapratijñāvaiśāradyaprāptatvātsarvāśravakṣayajñānaprahāṇajñānapratijñārohaṇasadevake",
    "K10bsu022_u:8752": " loke 'vivartyapratijñāvaiśāradyaprāpta ityucyate /",
    "K10bsu022_u:8753": " askhalitapadadharmadeśakatvādaskhalitapadadharmadeśaka ityucyate /",
    "K10bsu022_u:8754": " arutānabhilāpyadharmasvabhāvānubuddhatvādarutānabhilāpyadharmasvabhāvānubuddha ityucyate /",
    "K10bsu022_u:8755": " aviratatvādavirata ityucyate /",
    "K10bsu022_u:8756": " sarvasattvarutāpramāṇabuddhadharmarutanirghoṣādhiṣṭhānasamarthatvātsarvasattvarutāpramāṇabuddhadharmarutanirghoṣādhiṣṭhānasamartha ityucyate",
    "K10bsu022_u:8757": " (Vaidya 313) amuṣitasmṛtitvādamuṣitasmṛtirityucyate /",
    "K10bsu022_u:8758": " nānātvasaṃjñāvigatatvānnānātvasaṃjñāvigata ityucyate /",
    "K10bsu022_u:8759": " sarvacittasamāhitasumāhitasattvātsarvacittasamāhitasusamāhita ityucyate /",
    "K10bsu022_u:8760": " apratisaṃkhyāsamupekṣakatvādapratisaṃkhyāsamupekṣaka ityucyate /",
    "K10bsu022_u:8761": " chandasaṃskārasamādhyaparihīnatvācchandasaṃskārasamādhyaparihīna ityucyate /",
    "K10bsu022_u:8762": " vīryasaṃskārasamādhyanāchedyāparihīnavīryatvādvīryasaṃskārasamādhyaparihīnavīrya ityucyate /",
    "K10bsu022_u:8763": " smṛtyaparihīnatvādaparihīnasmṛtirityucyate /",
    "K10bsu022_u:8764": " aparihīnaprajñatvādaparihīnaprajña ityucyate /",
    "K10bsu022_u:8765": " vimuktyaparihīnatvādaparihīnavimuktirityucyate /",
    "K10bsu022_u:8766": " vimuktijñānadarśanāprahīnatvādaparihīnavimuktijñānadarśana ityucyate /",
    "K10bsu022_u:8767": " sarvakāyakarmavākkarmamanaskarmajñānapūrvaṃgamajñānānuparivartisamanvāgatatvātsarvakāyavāṅbhamanaskarmajñānapūrvaṃgamajñānānuparivartijñānasamanvāgata ityucyate /",
    "K10bsu022_u:8768": " atītānāgatapratyutpanneṣvadhvasvasaṅgāpratihatajñānadarśanasamanvāgatatvāt tryadhvāsaṅgāpratihatajñānadarśanasamanvāgata ityucyate /",
    "K10bsu022_u:8769": " anāvaraṇavimokṣapratilabdhatvādanāvaraṇavimokṣapratilabdha ityucyate /",
    "K10bsu022_u:8770": " adhiṣṭhitasarvasattvacaritapraveśakauśalyāvasthitatvodadhiṣṭhitasarvasattvacaritapraveśakauśalyāvasthita ityucyate /",
    "K10bsu022_u:8771": " yathāpratyarhadharmadeśanākuśalatvādyathāpratyarhadharmadeśanākuśala ityucyate /",
    "K10bsu022_u:8772": " sarvasvarāṅgamaṇḍalaparamapāramitāprāptatvātsarvasvarāṅgamaṇḍalaparamapāramitāprāpta ityucyate /",
    "K10bsu022_u:8773": " sarvarutapratirutaniścāraṇakauśalyaprāptatvāddevanāgayakṣagandharvāsuragaruḍakinnaramahoragaruta ityucyate /",
    "K10bsu022_u:8774": " brahmasvararutaravitanirghoṣa ityucyate /",
    "K10bsu022_u:8775": " kalaviṅkarutasvara ityucyate /",
    "K10bsu022_u:8776": " dundubhisaṃgītirutasvara ityucyate /",
    "K10bsu022_u:8777": " dharaṇītalanirnādanirghoṣasvara ityucyate /",
    "K10bsu022_u:8778": " sāgaranāgendrameghastanitagarjitaghoṣasvara ityucyate /",
    "K10bsu022_u:8779": " siṃhavṛṣabhitābhigarjitanirghoṣasvara ityucyate /",
    "K10bsu022_u:8780": " sarvasattvarutaravitānucaraṇasaṃtoṣaṇasvara ityucyate /",
    "K10bsu022_u:8781": " asaṅgānāvaraṇasarvaparṣanmaṇḍalābhirādhanasvara ityucyate /",
    "K10bsu022_u:8782": " ekarutātsarvarutasaṃprāpanasvara ityucyate /",
    "K10bsu022_u:8783": " brahmendrapūjita ityucyate /",
    "K10bsu022_u:8784": " devendrasatkṛta ityucyate /",
    "K10bsu022_u:8785": " nāgendranamaskṛta ityucyate /",
    "K10bsu022_u:8786": " yakṣendrāvalokitamukhamaṇḍala ityucyate /",
    "K10bsu022_u:8787": " gandharvendropagīta ityucyate /",
    "K10bsu022_u:8788": " rākṣasendraprasannendriyāninimiṣanayanasaṃprekṣita ityucyate /",
    "K10bsu022_u:8789": " asurendrābhipraṇata ityucyate /",
    "K10bsu022_u:8790": " garuḍendrāvihiṃsāprekṣita ityucyate /",
    "K10bsu022_u:8791": " kinnarendrābhiṣṭuta ityucyate /",
    "K10bsu022_u:8792": " mahoragendrābhilaṣitadarśana ityucyate /",
    "K10bsu022_u:8793": " manujendrābhisaṃpūjita ityucyate /",
    "K10bsu022_u:8794": " ahargaṇasevita ityucyate /",
    "K10bsu022_u:8795": " sarvabodhisattvasamādāyakasamuttejakasaṃhaprarṣaka ityucyate /",
    "K10bsu022_u:8796": " nirāmiṣadharmadeśaka ityucyate /",
    "K10bsu022_u:8797": " akṣuṇṇapadavyañjanāvandhyadharmadeśaka ityucyate /",
    "K10bsu022_u:8798": " kālānatikramaṇadharmadeśaka ityucyate /",
    "K10bsu022_u:8799": " idaṃ tanmaitreya dharmacakrapravartanaṃ tathāgataguṇavarṇapradeśasya yatkiṃcidavatāramātraṃ",
    "K10bsu022_u:8800": " saṃkṣepeṇa nirdeśitaḥ vistareṇa punamaitreya tathāgataḥ kalpaṃ vā kalpāvaśeṣaṃ vā nirdiśet /",
    "K10bsu022_u:8801": " na cāsya nirdiśyamānasya paryanto bhavet //",
    "K10bsu022_u:8802": " atha khalu bhagavāṃstasyāṃ velāyāmimāṃ gāthāmabhāṣat -",
    "K10bsu022_u:8803": " gambhīraṃ durdṛśaṃ sūkṣmaṃ dharmacakraṃ pravartitam /",
    "K10bsu022_u:8804": " yatra mārā na gāhante sarve ca paratīrthikāḥ // Lal_26.52 //",
    "K10bsu022_u:8805": " anālayaṃ niṣprapañcaṃ anutpādamasaṃbhavam /",
    "K10bsu022_u:8806": " viviktaṃ prakṛtīśūnyaṃ dharmacakraṃ pravartitam // Lal_26.53 //",
    "K10bsu022_u:8807": " (Vaidya 314)",
    "K10bsu022_u:8808": " anāyūhamaniryūhamanimittamalakṣaṇam /",
    "K10bsu022_u:8809": " samatādharmanirdeśaṃ cakraṃ buddhena varṇitam // Lal_26.54 //",
    "K10bsu022_u:8810": " māyāmarīci svapnaṃ ca dakacandra pratiśrutkā /",
    "K10bsu022_u:8811": " yathaite tathā taccakraṃ lokanāthena vartitam // Lal_26.55 //",
    "K10bsu022_u:8812": " pratītyadharmaotāramanucchedamaśāśvatam /",
    "K10bsu022_u:8813": " sarvadṛṣṭisamucchedo dharmacakramiti smṛtam // Lal_26.56 //",
    "K10bsu022_u:8814": " ākāśena sadā tulyaṃ nirvikalpaṃ prabhāsvaram /",
    "K10bsu022_u:8815": " anantamadhyanirdeśaṃ dharmacakramihocyate // Lal_26.57 //",
    "K10bsu022_u:8816": " astināstivinirmuktamātmyanairātmyavarjitam /",
    "K10bsu022_u:8817": " prakṛtyājātinirdeśaṃ dharmacakramihocyate // Lal_26.58 //",
    "K10bsu022_u:8818": " bhūtakoṭīmakoṭīṃ ca tathatāyāṃ tathatvataḥ /",
    "K10bsu022_u:8819": " advayo dharmanirdeśo dharmacakraṃ nirucyate // Lal_26.59 //",
    "K10bsu022_u:8820": " cakṣuḥ svabhāvataḥ śūnyaṃ śrotaṃ ghrāṇaṃ tathaiva ca /",
    "K10bsu022_u:8821": " jihvā kāyaṃ ca cittaṃ ca śūnyātmāno nirīhakaḥ // Lal_26.60 //",
    "K10bsu022_u:8822": " idaṃ tadīddaśaṃ cakraṃ dharmacakraṃ pravartitam /",
    "K10bsu022_u:8823": " bodhayatyabudhān sattvāṃstena buddho nirucyate // Lal_26.61 //",
    "K10bsu022_u:8824": " svayaṃ mayānubuddho 'yaṃ svabhāvo dharmalakṣaṇam /",
    "K10bsu022_u:8825": " ṛte paropadeśena svayaṃbhūstatha cakṣumān // Lal_26.62 //",
    "K10bsu022_u:8826": " sarvadharmavaśiprāpto dharmasvāmī nirucyate /",
    "K10bsu022_u:8827": " nayānayajño dharmeṣu nāyakastena cocyate // Lal_26.63 //",
    "K10bsu022_u:8828": " yathā bhavanti vaineyā vinayāmyamitāṃ janāṃ /",
    "K10bsu022_u:8829": " vineyapāramiprāptastena prokto vināyakaḥ // Lal_26.64 //",
    "K10bsu022_u:8830": " naṣṭamārgā hi ye sattvā mārgaṃ deśemi uttamam /",
    "K10bsu022_u:8831": " nayāmi pārimaṃ tīraṃ tasmādasmi vināyakaḥ // Lal_26.65 //",
    "K10bsu022_u:8832": " saṃgrahāvastujñānena saṃgṛhya janatāmaham /",
    "K10bsu022_u:8833": " saṃsārāṭavinistīrṇaḥ sārthavāhastato hyaham // Lal_26.66 //",
    "K10bsu022_u:8834": " vaśavartī sarvadharmeṣu tena dharmeśvaro jinaḥ /",
    "K10bsu022_u:8835": " dharmacakraṃ pravartitvā dharmarājo nirucyate // Lal_26.67 //",
    "K10bsu022_u:8836": " (Vaidya 315)",
    "K10bsu022_u:8837": " dharmadānapatiḥ śāstā dharmasvāmī niruttaraḥ /",
    "K10bsu022_u:8838": " suyaṣṭayajñasiddhārthaḥ pūrṇāśaḥ siddhamaṅgalaḥ // Lal_26.68 //",
    "K10bsu022_u:8839": " āśvāsakaḥ kṣemadarśī śūro mahāraṇaṃjahaḥ /",
    "K10bsu022_u:8840": " uttīrṇasarvasaṃgrāmo mukto mocayitā prajāḥ // Lal_26.69 //",
    "K10bsu022_u:8841": " ālokabhūto lokasya prajñājñānaprabhaṃkaraḥ /",
    "K10bsu022_u:8842": " ajñānatamaso hantā ulkādhāri mahāprabhaḥ // Lal_26.70 //",
    "K10bsu022_u:8843": " mahāvaidyo mahājñānī mahākleśacikitsakaḥ /",
    "K10bsu022_u:8844": " sattvānāṃ kleśaviddhānāṃ śalyahartā niruttaraḥ // Lal_26.71 //",
    "K10bsu022_u:8845": " sarvalakṣaṇasaṃpannaḥ sarvavyañjanaśobhitaḥ /",
    "K10bsu022_u:8846": " samantabhadrakāyena hīnānāṃ cānuvartakaḥ // Lal_26.72 //",
    "K10bsu022_u:8847": " daśabhirbalabhirbalavān vaiśāradyaviśāradaḥ /",
    "K10bsu022_u:8848": " āveṇikairaṣṭadaśai agrayānī mahāmuniḥ // Lal_26.73 //",
    "K10bsu022_u:8849": " eṣa saṃkṣepanirdeśo dharmacakrapravartane /",
    "K10bsu022_u:8850": " tathāgataguṇavarṇaḥ parītto 'yaṃ prakāśitaḥ // Lal_26.74 //",
    "K10bsu022_u:8851": " buddhajñānamanantaṃ hi ākāśavipulaṃ samam /",
    "K10bsu022_u:8852": " kṣapayetkalpa bhāṣanto na ca buddhaguṇakṣayaḥ // Lal_26.75 //",
    "K10bsu022_u:8853": " iti //",
    "K10bsu022_u:8854": " iti śrīlalitavistare dharmacakrapravartanaparivarto nāma ṣaḍviṃśatitamo 'dhyāyaḥ //",
    "K10bsu022_u:8855": " START Parivarta 27",
    "K10bsu022_u:8856": " (Vaidya 316)",
    "K10bsu022_u:8857": " nigamaparivartaḥ saptaviṃśaḥ /",
    "K10bsu022_u:8858": " atha khalu devaputrā yaistathāgato 'dhīṣṭo 'bhūdasya dharmaparyāyasya saṃprakāśanāya",
    "K10bsu022_u:8859": " saha maheśvaranandasunandacandanamahitaśāntapraśāntavinīteśvarapramukhā aṣṭādaśaḥ",
    "K10bsu022_u:8860": " śuddhāvāsakāyikā devaputrasahasrāṇi ye tathāgatasya dharmacakrapravartane 'pi saṃnipatitā abhūvan /",
    "K10bsu022_u:8861": " tatra bhagavāṃstān maheśvaradevaputrapramukhān śuddhāvāsakāyikān devaputrānāmantrayate",
    "K10bsu022_u:8862": " sma - ayaṃ sa mārṣā lalitavistaro nāma dharmaparyāyasūtrānto mahāvaipulyabodhisattvavikrīḍitaḥ",
    "K10bsu022_u:8863": " buddhaviṣaye lalitapraveśa ātmopanāyikastathāgatena bhāṣitaḥ /",
    "K10bsu022_u:8864": " taṃ yūyamudgṛhṇīdhvaṃ dhārayata vācayata ca /",
    "K10bsu022_u:8865": " evamiyaṃ dharmanetrī vaistārikī bhaviṣyati /",
    "K10bsu022_u:8866": " bodhisattvayānikāśca pudgalā imaṃ dharmaparyāyaṃ śrutvā dṛḍhataraṃ vīryamālapsyante /",
    "K10bsu022_u:8867": " anuttarāyāṃ samyaksaṃbodhāvudārādhimuktikāśca sattvā mahādharmavarṣavegaṃ saṃjānayiṣyanti /",
    "K10bsu022_u:8868": " mārapakṣaśca nigṛhīto bhaviṣyati /",
    "K10bsu022_u:8869": " sarvaparapravādinaścāvatāraṃ na lapsyante /",
    "K10bsu022_u:8870": " yuṣmākaṃ ca taddharmadeśanādhyeṣaṇā kuśalamūlaṃ mahārthikaṃ bhaviṣyati mahāphalaṃ mahānuśaṃsam //",
    "K10bsu022_u:8871": " yaḥ kaścinmārṣā asya lalitavistarasya dharmaparyāyasyāñjaliṃ saṃpragṛhītaṃ kariṣyati,",
    "K10bsu022_u:8872": " so 'ṣṭāvutkṛṣṭān dharmān pratilapsyate /",
    "K10bsu022_u:8873": " katamānaṣṭau?",
    "K10bsu022_u:8874": " tadyathā - utkṛṣṭa rūpaṃ pratilapsyate /",
    "K10bsu022_u:8875": " utkṛṣṭabalaṃ pratilapsyate /",
    "K10bsu022_u:8876": " utkṛṣṭaparivāraṃ pratilapsyate /",
    "K10bsu022_u:8877": " utkṛṣṭapratibhānaṃ pratilapsyate /",
    "K10bsu022_u:8878": " utkṛṣṭanaiṣkramyaṃ pratilapsyate /",
    "K10bsu022_u:8879": " utkṛṣṭacittapariśuddhiṃ pratilapsyate /",
    "K10bsu022_u:8880": " utkṛṣṭasamādhipadaṃ pratilapsyate /",
    "K10bsu022_u:8881": " utkṛṣṭaprajñāvabhāsaṃ pratilapsyate /",
    "K10bsu022_u:8882": " imānyaṣṭāvutkṛṣṭān dharmān pratilapsyate //",
    "K10bsu022_u:8883": " yaḥ kaścinmārṣā imaṃ lalitavistaraṃ dharmaparyāyaṃ bhāṣitukāmasya dharmabhāṇakasya dharmāsanaṃ prajñāpayiṣyati,",
    "K10bsu022_u:8884": " tasyāṣṭāvāsanapratilambhāḥ pratikāṅkṣitavyāḥ sahaprajñapte āsane /",
    "K10bsu022_u:8885": " katame 'ṣṭau?",
    "K10bsu022_u:8886": " tadyathā - śreṣṭhyāsanapratilambhaḥ /",
    "K10bsu022_u:8887": " gṛhapatyāsanapratilambhaḥ /",
    "K10bsu022_u:8888": " cakravartyāsanapratilambhaḥ /",
    "K10bsu022_u:8889": " lokapālāsanapratilambhaḥ /",
    "K10bsu022_u:8890": " śakrāsanapratilambhaḥ /",
    "K10bsu022_u:8891": " vaśavartyāsanapratilambhaḥ /",
    "K10bsu022_u:8892": " brahmāsanapratilambhaḥ /",
    "K10bsu022_u:8893": " bodhimaṇḍavarāgragatasya bodhisattvabhūtasyāpratyudāvartyanihatamārapratyarthikasiṃhāsanapratilambhaḥ /",
    "K10bsu022_u:8894": " anuttarāsamyaksaṃbodhimabhisaṃbuddhasya ato 'nuttaradharmacakrapravartanāsanapratilambhaśca pratikāṅkṣitavyaḥ /",
    "K10bsu022_u:8895": " ime 'ṣṭāvāsanapratilambhāḥ pratikāṅkṣitavyāḥ //",
    "K10bsu022_u:8896": " ya kaścinmārṣā imaṃ lalitavistaraṃ dharmaparyāyaṃ bhāṣamāṇāya sādhukāraṃ dāsyati,",
    "K10bsu022_u:8897": " so 'ṣṭau vākpariśuddhīḥ pratilapsyate /",
    "K10bsu022_u:8898": " katamā aṣṭau?",
    "K10bsu022_u:8899": " tadyathā - yathāvāditathākāritāṃ satyānuparivartivākkarmapariśuddhyā /",
    "K10bsu022_u:8900": " ādeyavacanatāṃ parṣadabhibhavanatayā /",
    "K10bsu022_u:8901": " grāhyavacanatāṃ anuddhuratayā /",
    "K10bsu022_u:8902": " ślakṣṇamadhuravacanatāṃ apāruṣyasattvasaṃgrahaṇatayā /",
    "K10bsu022_u:8903": " kalaviṅkarutasvaratāṃ kāyacittodbilyakaraṇatayā /",
    "K10bsu022_u:8904": " taduktavacanatāṃ sarvasattvairanabhibhavanatayā /",
    "K10bsu022_u:8905": " brahmasvaratāṃ sarvasvarābhibhavanatayā /",
    "K10bsu022_u:8906": " siṃhaghoṣābhigarjitasvaratāṃ sarvaparapravādibhiranabhibhavanatayā /",
    "K10bsu022_u:8907": " (Vaidya 317) buddhasvaratāṃ sarvasattvendriyaparitoṣaṇatayā /",
    "K10bsu022_u:8908": " imā aṣṭau vākkarmapariśuddhīḥ pratilapsyate //",
    "K10bsu022_u:8909": " yaḥ kaścinmārṣā imaṃ lalitavistaraṃ dharmaparyāyaṃ pustakalikhitaṃ kṛtvā dhārayiṣyati satkariṣyati gurukariṣyati mānayiṣyati pūjayiṣyati,",
    "K10bsu022_u:8910": " amātsaryacittatayā caturdiśamasya dharmaparyāyasya varṇanāṃ bhāṣiṣyate varṇanāṃ coccārayiṣyati - āgacchatemaṃ dharmaparyāyaṃ likhitaṃ dhārayata vācayata cintayata svādhyāyateti,",
    "K10bsu022_u:8911": " so aṣṭau mahānidhānāni pratilapsyate /",
    "K10bsu022_u:8912": " katamānyaṣṭau mahānidhānāni?",
    "K10bsu022_u:8913": " yaduta smṛtinidhānaṃ asaṃmoṣaṇatayā /",
    "K10bsu022_u:8914": " matinidhānaṃ buddhiprabhedanatayā /",
    "K10bsu022_u:8915": " gatinidhānaṃ sarvasūtrāntārthagatyanurāgatayā /",
    "K10bsu022_u:8916": " dhāraṇīnidhānaṃ sarvaśrutādhāraṇatayā /",
    "K10bsu022_u:8917": " pratibhānanidhānaṃ pratilabhate sarvasattvasubhāṣitasaṃbhāṣaṇatayā /",
    "K10bsu022_u:8918": " dharmanidhānaṃ pratilabhate saddharmapratilakṣaṇatayā /",
    "K10bsu022_u:8919": " bodhicittanidhānaṃ triratnavaṃśānupacchedanatayā /",
    "K10bsu022_u:8920": " pratipattinidhānaṃ cānutpattikadharmakṣāntipratilambhatayā /",
    "K10bsu022_u:8921": " imānyaṣṭau nidhānāni pratilapsyate //",
    "K10bsu022_u:8922": " yaḥ kaścinmārṣā imaṃ lalitavistaraṃ dharmaparyāyaṃ supravartitaṃ kṛtvā dhārayiṣyati,",
    "K10bsu022_u:8923": " so 'ṣṭau saṃbhārān paripurayiṣyati /",
    "K10bsu022_u:8924": " katamānaṣṭau?",
    "K10bsu022_u:8925": " tadyathā - yaduta dānasaṃbhāraṃ paripūrayiṣyati amātsaryacittatayā /",
    "K10bsu022_u:8926": " śīlasaṃbhāraṃ paripūrayiṣyati sarvakalyāṇābhiprāyaparipūraṇatayā /",
    "K10bsu022_u:8927": " śrutasaṃbhāraṃ paripūrayiṣyati asaṅgaprajñāsamudānayanatayā /",
    "K10bsu022_u:8928": " śamathasaṃbhāraṃ paripūrayiṣyati sarvasamādhisamāpattyāmukhīkaraṇatayā /",
    "K10bsu022_u:8929": " vidarśanāsaṃbhāraṃ paripūrayiṣyati traividyavidyāpratipūryā /",
    "K10bsu022_u:8930": " puṇyasaṃbhāraṃ paripūrayiṣyati lakṣaṇānuvyañjanabuddhakṣetrālaṃkāraviśuddhyā /",
    "K10bsu022_u:8931": " jñānasaṃbhāraṃ paripūrayiṣyati sarvasattvayathādhimuktisaṃtoṣaṇatayā /",
    "K10bsu022_u:8932": " mahākaruṇā saṃbhāraṃ paripūrayiṣyati sarvasattvaparipācanāparikhedatayā /",
    "K10bsu022_u:8933": " imānaṣṭau saṃbhārān paripūrayiṣyati //",
    "K10bsu022_u:8934": " yaḥ kaścinmārṣā imaṃ lalitavistaraṃ dharmaparyāyaṃ parebhyaśca vistareṇa saṃprakāśayiṣyati,",
    "K10bsu022_u:8935": " evaṃcitto yaduta kathamamī sattvā eṣāmevarūpāṇāṃ dharmāṇāṃ lābhino bhaveyuriti,",
    "K10bsu022_u:8936": " sa tena kuśalamūlenāṣṭau mahāpuṇyatāḥ pratilapsyate /",
    "K10bsu022_u:8937": " katamā aṣṭau?",
    "K10bsu022_u:8938": " tadyathā - rājā bhavati cakravartī,",
    "K10bsu022_u:8939": " iyaṃ prathamā mahāpuṇyatā /",
    "K10bsu022_u:8940": " caturmahārājakāyikānāṃ devānāmādhipatyaṃ kārayiṣyati,",
    "K10bsu022_u:8941": " iyaṃ dvitīyā mahāpuṇyatā /",
    "K10bsu022_u:8942": " śakro bhaviṣyati devendraḥ iyaṃ tṛtīyā mahāpuṇyatā /",
    "K10bsu022_u:8943": " suyāmo bhaviṣyati devaputraḥ,",
    "K10bsu022_u:8944": " iyaṃ caturthī mahāpuṇyatā saṃtuṣito bhaviṣyati,",
    "K10bsu022_u:8945": " iyaṃ pañcamī mahāpuṇyatā /",
    "K10bsu022_u:8946": " sunirmito bhaviṣyati,",
    "K10bsu022_u:8947": " iyaṃ ṣaṣṭhī mahāpuṇyatā /",
    "K10bsu022_u:8948": " vaśavartī bhaviṣyati devarājaḥ,",
    "K10bsu022_u:8949": " iyaṃ saptamī mahāpuṇyatā /",
    "K10bsu022_u:8950": " brahmā bhaviṣyati mahābrahmā,",
    "K10bsu022_u:8951": " iyaṃ aṣṭamī mahāpuṇyatā /",
    "K10bsu022_u:8952": " ante ca tathāgato bhaviṣyati arhan samyaksaṃbuddhaḥ sarvākuśaladharmaprahīnaḥ sarvakuśaladharmasamanvāgataḥ /",
    "K10bsu022_u:8953": " imā aṣṭau mahāpuṇyatāḥ pratilapsyate //",
    "K10bsu022_u:8954": " yaḥ kaścinmārṣā imaṃ lalitavistaraṃ dharmaparyāyaṃ bhāṣyamāṇamavahitaśrotaḥ śroṣyati,",
    "K10bsu022_u:8955": " so 'ṣṭau cittanirmalatāḥ pratilapsyate /",
    "K10bsu022_u:8956": " katamā aṣṭau?",
    "K10bsu022_u:8957": " tadyathā - yaduta maitrīṃ pratilapsyate sarvadoṣanirghātāya /",
    "K10bsu022_u:8958": " karuṇāṃ pratilapsyate sarvavihiṃsotsargāya /",
    "K10bsu022_u:8959": " muditāṃ pratilapsyate sarvāratyapakarṣaṇatāyai /",
    "K10bsu022_u:8960": " upekṣāṃ pratilapsyate anunayapratighotsargāya /",
    "K10bsu022_u:8961": " catvāri dhyānāni pratilapsyate sarvarūpadhātuvaśavartitāyai /",
    "K10bsu022_u:8962": " catasra (Vaidya 318)",
    "K10bsu022_u:8963": " ārūpyasamāpattīḥ pratilapsyate cittavaśavartitāyai /",
    "K10bsu022_u:8964": " pañcābhijñāḥ pratilapsyate anyabuddhakṣetragamanatāyai /",
    "K10bsu022_u:8965": " sarvavāsanānusaṃdhisamuddhāraṃ pratilapsyate śūraṃgamasamādhipratilambhāya /",
    "K10bsu022_u:8966": " imā aṣṭau cittanirmalatāḥ pratilapsyate //",
    "K10bsu022_u:8967": " yasmiṃśca mārṣā grāme vā nagare vā nigame vā janapade vā janapadapradeśe vā caṃkrame vā vihāre vā ayaṃ lalitavistaro dharmaparyāyaḥ pracariṣyati,",
    "K10bsu022_u:8968": " tatrāṣṭau bhayāni na prabhaviṣyanti sthāpayitvā pūrvakarmavipākam /",
    "K10bsu022_u:8969": " katamānyaṣṭau?",
    "K10bsu022_u:8970": " tadyathā - yaduta rājasaṃkṣobhabhayaṃ na bhaviṣyati /",
    "K10bsu022_u:8971": " caurasaṃkṣobhabhayaṃ na bhaviṣyati /",
    "K10bsu022_u:8972": " vyālasaṃkṣobhabhayaṃ na bhaviṣyati /",
    "K10bsu022_u:8973": " durbhikṣakāntārasaṃkṣobhabhayaṃ na bhaviṣyati /",
    "K10bsu022_u:8974": " anyonyakalahavivādavigrahasaṃkṣobhabhayaṃ na bhaviṣyati /",
    "K10bsu022_u:8975": " devasaṃkṣobhabhayaṃ na bhaviṣyati /",
    "K10bsu022_u:8976": " nāgasaṃkṣobhabhayaṃ na bhaviṣyati /",
    "K10bsu022_u:8977": " yakṣasaṃkṣobhabhayaṃ na bhaviṣyati /",
    "K10bsu022_u:8978": " sarvopadravasaṃkṣobhabhayaṃ na bhaviṣyati /",
    "K10bsu022_u:8979": " imāni mārṣāstatrāṣṭau bhayāni na bhaviṣyanti (sthāpayitvā pūrvakarmavipākam) //",
    "K10bsu022_u:8980": " saṃkṣepānmārṣā yadi tathāgataḥ kalpasthitikenāyuṣpramāṇena rātriṃdivamadhiṣṭhamāno 'sya dharmaparyāyasya varṇaṃ bhāṣate,",
    "K10bsu022_u:8981": " naivāsya dharmaparyāyasya varṇaparyanto bhavenna ca tathāgatapratibhānasya kṣayo bhavet /",
    "K10bsu022_u:8982": " api tu khalu punarmārṣā yathaiva tathāgatasya śīlasamādhiprajñāvimuktijñānadarśanamapramāṇamaparyantam,",
    "K10bsu022_u:8983": " evameva mārṣā ya imaṃ dharmaparyāyamudgrahīṣyati dhārayiṣyati vācayiṣyati likhiṣyati lekhayiṣyati paryavāpsyati pravartayiṣyati,",
    "K10bsu022_u:8984": " parṣanmadhye ca vistareṇa saṃprakāśayiṣyati - anena cittena kathamamī sattvā evamudārasya dharmasya lābhinaḥ syuriti,",
    "K10bsu022_u:8985": " teṣāmapi nāsti puṇyaparyantaḥ //",
    "K10bsu022_u:8986": " tataḥ khalu bhagavānāyuṣmantaṃ mahākāśyapamāmantrayate sma āyuṣmantaṃ cānandaṃ maitreyaṃ",
    "K10bsu022_u:8987": " ca bodhisattvaṃ mahāsattvam - imāmahaṃ mārṣā asaṃkhyeyakalpakoṭinayutaśatasahasrasamudānītāmanuttarāṃ",
    "K10bsu022_u:8988": " samyaksaṃbodhiṃ yuṣmākaṃ haste paridāmyanuparindāmi paramayā parindanayā,",
    "K10bsu022_u:8989": " svayaṃ caivamimaṃ dharmaparyāyaṃ dhārayata,",
    "K10bsu022_u:8990": " parebhyaśca vistareṇa saṃprakāśayata //",
    "K10bsu022_u:8991": " ityuktvā ca bhagavānasyaiva dharmaparyāyasya bhūyasyā mātrayānuparindanārthaṃ tasyāṃ velāyāmimāṃ gāthāmabhāṣata -",
    "K10bsu022_u:8992": " sattvā dṛṣṭā ye mayā buddhadṛṣṭyā syuste 'rhantaḥ śariputreṇa tulyāḥ /",
    "K10bsu022_u:8993": " tāṃścetkaścitpūjayetkalpakoṭī tulyāṃ gaṅgāvālikābhiyathaiva // Lal_27.1 //",
    "K10bsu022_u:8994": " pratyekabuddhāya tu yaśca pūjāṃ kuyādahorātramapi prahṛṣṭaḥ /",
    "K10bsu022_u:8995": " mālyaiḥ prakāraiśca tathāparaiśca tasmādayaṃ puṇyakṛto viśiṣyate // Lal_27.2 //",
    "K10bsu022_u:8996": " (Vaidya 319)",
    "K10bsu022_u:8997": " syuḥ sarvasattvā yadi pratyayairjinā tāṃ pūjayetkaścidihāpramattaḥ /",
    "K10bsu022_u:8998": " puṣpaiśca gandhaiśca vilepanaiśca kalpānanekāṃ satataṃ hi tatparam // Lal_27.3 //",
    "K10bsu022_u:8999": " ekasya yaścaiva tathāgatasya kuryātpraṇāmaṃ api caikaśo 'pi /",
    "K10bsu022_u:9000": " prasannācitto 'tha vadennamo 'rhate tasmādidaṃ śreṣṭhataraṃ ca puṇyam // Lal_27.4 //",
    "K10bsu022_u:9001": " buddhā bhaveyuryadi sarvasattvā tāṃ pūjayedyaśca yathaiva pūrvam /",
    "K10bsu022_u:9002": " divyaiśca puṣpairatha mānurṣairvaraiḥ kalpānanekāṃ bahubhiḥ prakāraiḥ // Lal_27.5 //",
    "K10bsu022_u:9003": " yaścaiva saddharmavilopakātle tyaktvā svakāye ca tathaiva jīvitam /",
    "K10bsu022_u:9004": " vadyādahorātramidaṃ hi sūtraṃ viśiṣyate puṇyamidaṃ hi tasmāt // Lal_27.6 //",
    "K10bsu022_u:9005": " yasyepsitaṃ pūjayituṃ vināyakāṃ pratyekabuddhāṃśca tathaiva śrāvakāṃ /",
    "K10bsu022_u:9006": " dṛḍhaṃ samutpādya sa bodhicitta idaṃ sadā sūtravaraṃ dadhātu // Lal_27.7 //",
    "K10bsu022_u:9007": " rājā hyayaṃ sarvasubhāṣitānāṃ yo 'bhyudgataḥ sarvatathāgatānām /",
    "K10bsu022_u:9008": " gṛhe sthitastasya tathāgataḥ sadā tiṣṭhedidaṃ yatra hi sūtraratnam // Lal_27.8 //",
    "K10bsu022_u:9009": " pratibhāṃ sa prāpnoti śubhāmanantāṃ ekaṃ padaṃ vakṣyati kalpakoṭī /",
    "K10bsu022_u:9010": " na vyañjanā bhraśyati nāpi cārthā dadyācca yaḥ sūtramida parebhyaḥ // Lal_27.9 //",
    "K10bsu022_u:9011": " anuttaro 'sau naranāyakānāṃ sattvo na kaścitsadṛśo 'sya vidyate /",
    "K10bsu022_u:9012": " (Vaidya 320)",
    "K10bsu022_u:9013": " bhavetsamudreṇa samaśca so 'kṣayaḥ śrutvā hi yo dharmamimaṃ prapadyate // Lal_27.10 //",
    "K10bsu022_u:9014": " iti //",
    "K10bsu022_u:9015": " idamavocadbhagavānāttamanāḥ /",
    "K10bsu022_u:9016": " te maheśvaradevaputrapūrvaṃgamāḥ śuddhāvāsakāyikā devaputrā maitreyapūrvaṃgamāśca",
    "K10bsu022_u:9017": " sarvabodhisattvā mahāsattvā mahākāśyapapūrvaṃgamāśca sarvamahāśrāvakāḥ sadevamānuṣāsuragandharvaśca",
    "K10bsu022_u:9018": " loko bhagavato bhāṣitamabhyanandan //",
    "K10bsu022_u:9019": " iti //",
    "K10bsu022_u:9020": " // iti śrīlalitavistare nigamaparivarto nāma saptaviṃśatitamo 'dhyāyaḥ //",
    "K10bsu022_u:9021": " samāptaṃ cedaṃ sarvabodhisattvacaryāprasthānam //",
    "K10bsu022_u:9022": " // śrīlalitavistaro nāma mahāyānasūtraṃ ratnarājaṃ parisamāptam // * * * * *",
    "K10bsu022_u:9023": " ye dharma hetuprabhavā hetuṃ teṣāṃ tathāgato hyavadat /",
    "K10bsu022_u:9024": " teṣāṃ ca yo nirodha evaṃ vādī mahāśramaṇaḥ //"
}