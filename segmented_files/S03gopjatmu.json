{
  "S03gopjatmu:0": "Ajātaśatrvavadāna = GoAś",
  "S03gopjatmu:1": "based on the edition by Michael Hahn. “Ajātaśatrvavadāna:",
  "S03gopjatmu:2": "A Gopadatta Story from Tibet“,",
  "S03gopjatmu:3": "K.P. Jayaswal Commemoration Volume, Patna 1981, pp. 242-276.",
  "S03gopjatmu:4": "von Hahn nach der Publ. von 1981 noch verbessert.",
  "S03gopjatmu:5": "1. Ajātaśatru",
  "S03gopjatmu:6": "mahānti pāpāny abhibhūya yasmād ajātaśatrur guṇavān babhūva /",
  "S03gopjatmu:7": "upetya sadbhiḥ saha saṃprayogam ato niṣevyā guṇavanta eva // GoAś_1 //",
  "S03gopjatmu:8": "aho vibhūtir guṇavistarāṇāṃ guṇābdhikair yat saha saṃprayujya /",
  "S03gopjatmu:9": "guṇair abhūtair viguṇo 'bhyupeti guṇaprasiddhiṃ guṇabhūṣaneṣu // GoAś_2 //",
  "S03gopjatmu:10": "abhūtasaṃbhāvanayā tayā tu hato 'py asau kālavaśena bhūpaḥ /",
  "S03gopjatmu:11": "tuṣāradagdhadrumavad vasante guṇaprabhāvojjvalatām upaiti // GoAś_3 //",
  "S03gopjatmu:12": "svabhāvasaṃsiddhir iyaṃ tathā hi janasya sadvṛttiniratyayasya /",
  "S03gopjatmu:13": "vijihmabhāveṣv api yat prayāti guṇaprasiddheḥ khalu hetubhāvam // GoAś_4 //",
  "S03gopjatmu:14": "bravīmy ato 'haṃ narake 'pi vāso varaṃ sphuradvahniśikhākarāle /",
  "S03gopjatmu:15": "na caiva sanmitranirākṛtasya sureśvarāṇāṃ sukhasaṃpado 'pi // GoAś_5 //",
  "S03gopjatmu:16": "tadyathānuśrūyate",
  "S03gopjatmu:17": "rājā kilājātaśatrur vanadviradavaropagrahanimittaṃ svanagarād abhiniḥsṛtya dadarśa mahāntaṃ kuñjaravaraṃ vanābhimukham abhidravantam /",
  "S03gopjatmu:18": "dṛṣṭvā ca punas tam eva hastinam anujagāma / sa ca dantī",
  "S03gopjatmu:19": "smṛtvā sarāṃsi kamalotpalamaṇḍitāni kādambapakṣapavanoddhataśīkarāṇi /",
  "S03gopjatmu:20": "udbhinnakomalakaserulatāvanāni vegān mahīdharavanābhimukho jagāma // GoAś_6 //",
  "S03gopjatmu:21": "utkaṇṭhitaḥ kisalayojjvalapādapānāṃ vaiḍūryanīlaharitodgataśādvalānām /",
  "S03gopjatmu:22": "uddhūtaśīkarakaro dvirado vanānāṃ tūrṇaṃ yayau pavananunna ivāmbugarbhaḥ // GoAś_7 //",
  "S03gopjatmu:23_0": "atha sa mahīpatiḥ pavanapaṭujavātiśayaturagavarādhirūḍho dūrād apasṛtabalasahāyo",
  "S03gopjatmu:23_1": "na cireṇa khadirabadarabilveṅgudādikaṇṭakadrumavanagahanāṃ śaravaṇakāśakuśavaṃśajālajaṭiladuḥsaṃcārapradeśāṃ",
  "S03gopjatmu:23_2": "jīrṇaśīrṇavikṣiptāsthikaṅkālaśakaladhavalabhūmibhāgāṃ pratibhayagambhīraśvabhraprapātasthalasthāṇuvalmīkadurnirgamapraveśām aṭavīṃ prapede /",
  "S03gopjatmu:24": "sa ca gajādhipatis tasya rājño darśanam apajagāma /",
  "S03gopjatmu:25": "rājāsau vihataparākramāvakāśo grīṣmoṣmaklamaśithilākulaprayatnaḥ /",
  "S03gopjatmu:26": "bhūreṇuvyatikaradhūsarāgrakeśaḥ saṃmohaṃ samupajagāma sādhvasena // GoAś_8 //",
  "S03gopjatmu:27": "tasmin khaḍgaviṣāṇakoṭikaṣṇa - &#9169; - &#9169; - - -",
  "S03gopjatmu:32": "siṃhavyāghravarāha - &#9169;",
  "S03gopjatmu:34": "mahiṣavyālāvakīrṇe vane /",
  "S03gopjatmu:35": "ekākī sa nṛpo bhraman ravikarajvālāpratāpāturas",
  "S03gopjatmu:36": "tṛṣṇārtaḥ padavīṃ dadarśa sahasā śailendrasaṃprāpikām // GoAś_9 //",
  "S03gopjatmu:37": "tāṃ ca muhūrtam anugacchan dadarśa dūrād eva nīlavipulasnigdhapalāśanicitaviṭapataruvaragahanam acalasānupradeśam /",
  "S03gopjatmu:38": "dṛṣṭvā + + + + + + + + + + + + + + + + + + + + + + + yanaḥ(?) provāca //",
  "S03gopjatmu:39": "asmin nūnaṃ pradeśe navanalinavanacchannatoyaṃ saro vā",
  "S03gopjatmu:40": "dhārā śailodarād vā patati maṇidalasvacchaśobhā jalasya /",
  "S03gopjatmu:41": "vṛkṣās tatsaṃnikarṣād upacitavipulaśyāmaśākhāpraśākhā",
  "S03gopjatmu:42": "yenaite śailam etaṃ jagad iva sakalaṃ sajjanāḥ śobhayanti // GoAś_10 //",
  "S03gopjatmu:43": "dūratvād a &#9169; - &#9169; - &#9169; &#9169; &#9169; - '; - - &#9169; - - &#9169; - - - - &#9169; &#9169; - &#9169;",
  "S03gopjatmu:49": "bhāraguravo jīmūtapuñjā iva /",
  "S03gopjatmu:50": "ete vṛddhim upāgatāḥ khalu parām āsādya toyāśayaṃ",
  "S03gopjatmu:51": "sanmitraṃ samupetya sādhava iva pradhvasyamānārayaḥ // GoAś_11 //",
  "S03gopjatmu:52_0": "tad ito gacchāmīti saṃpradhāryopetya ca taṃ pradeśaṃ samantato vilokayan dadarśānyatamasmin",
  "S03gopjatmu:52_1": "taruvaragahanavivare + + + + + + + + + + + + + + + + + + + + + + + + + + + + kopahārābhidarśane",
  "S03gopjatmu:52_2": "vipulaśilātalābhoganiṣaṇṇakṛtāhāraprayojanam upaśamanibhṛtendriyapracārasaumyavapuṣaṃ",
  "S03gopjatmu:52_3": "śākyabhikṣuṃ dṛṣṭvā samāśvāsaprāptaḥ prahlādita iva viśrānta iva ca vājinam ekānte",
  "S03gopjatmu:52_4": "nibadhya sapraśrayamaḥdhuro + + + + + + + + + + + + + + + + + + + + + + + + + + kta",
  "S03gopjatmu:52_5": "iva ca vikacakamalavanareṇupiñjarasurabhiśiśirasamīraṇena taṃ bhikṣum abravīt /",
  "S03gopjatmu:53": "bhadanta salilāśayapradeśam upadeṣṭum arhatīti /",
  "S03gopjatmu:54": "tena copadiṣṭam /",
  "S03gopjatmu:55": "atha sa rājā tam upadiṣṭaṃ salilāśayam upagamya vigatapipāsāklamapari + + + + + + + + + + + + + + + + + + + // - - &#9169; - &#9169; &#9169; &#9169; - &#9169; &#9169; -",
  "S03gopjatmu:65": "mayūkhaiḥ prasvedavārikaṇikārdralalāṭabhittiḥ /",
  "S03gopjatmu:66": "pītvāpi vāri kamalotpalanālaśītaṃ tīvraklamāturamanā na dhṛtiṃ jagāma // GoAś_12 //",
  "S03gopjatmu:67": "atha sa bhikṣuḥ sāndrakaruṇāmṛtarasārdraśītalena cakṣuṣā taṃ rājānam abhisamīkṣyābravīt /",
  "S03gopjatmu:68": "klībasattvam iva vyā + + + + + + + + + + + + + + + + + + + + + + + + + + + + + + pravādo lokavṛttātivṛttaprabhāveṣv apy upalakṣyate /",
  "S03gopjatmu:69": "na khalu sukhocitāḥ paraduḥkhāni jānantīti /",
  "S03gopjatmu:70": "nanu bhadantāvaiṣi //",
  "S03gopjatmu:71": "dagdhāpi bhū ravikaraiḥ sphuṭadīptimadbhir dandahyate gataghṛṇena davānalena /",
  "S03gopjatmu:72": "bhartuḥ pravāsavirahe vaniteva duḥkhais ta - &#9169; - &#9169; &#9169; &#9169; - &#9169; &#9169; - &#9169;",
  "S03gopjatmu:83": "- - // GoAś_13 // - - &#9169; - &#9169; &#9169; &#9169; - &#9169; &#9169; - &#9169; - -",
  "S03gopjatmu:96": "ḥ saṃtāpitā ravikaraiḥ sutarāṃ pracaṇḍaiḥ /",
  "S03gopjatmu:97": "kalyāṇamitravikalās tu vicāraśūnyā rāgātmakā iva narāḥ pramadāvilāsaiḥ // GoAś_14 //",
  "S03gopjatmu:98": "gharmāturo bhayam anāgatam apradhārya cchāyāṃ samāśrayati bhogiphaṇasya bhekaḥ /",
  "S03gopjatmu:99": "āpātamātrasukha - &#9169; &#9169; - &#9169; - - - - &#9169; - &#9169; &#9169; &#9169; -",
  "S03gopjatmu:114": "m iva rājalakṣmīm // GoAś_15 //",
  "S03gopjatmu:115": "saṃśuṣkasālatarukoṭarasaṃnilīno vyarthaṃ virauti pariśuṣkagalaḥ kapotaḥ /",
  "S03gopjatmu:116": "ajñānagahvaraniruddha ivātmavādī bālaḥ punarbhavatṛṣāviṣamūrchitātmā // GoAś_16 //",
  "S03gopjatmu:117": "ete gajā ravikarotkaratāpiteṣu naiva sthaleṣu na jaleṣu dhṛtiṃ labhante /",
  "S03gopjatmu:118": "grāmeṣu puṣpavikaceṣu ca kānaneṣu pāriplavālpamatayo yatayo yathaiva // GoAś_17 //",
  "S03gopjatmu:119": "ambv eva (?) palvalajalaṃ kṣayam abhyupaiti saṃśuṣkaśaivalarajo'ruṇapaṅkaleśam /",
  "S03gopjatmu:120": "mandāgamasya sadasīva vijṛmbhamāṇaṃ vākkauśalaṃ svamatiśaktinirākṛtasya // GoAś_18 //",
  "S03gopjatmu:121": "ete khagā vanatarūn parivarjayanti saṃśīrṇaparṇanicayordhvaviśuṣkaśākhān /",
  "S03gopjatmu:122": "vismṛtya pūrvaparibhogasukhāny anāryā veśyā viluptadhanasāram ivālpasattvam // GoAś_19 //",
  "S03gopjatmu:123": "dāvāgnibhasmaparuṣaiḥ pavanair udastam etad bhramaty avirataṃ taruparṇacakram /",
  "S03gopjatmu:124": "utpīḍyamānam aniśaṃ niravagraheṇa saṃsāracakram iva karmasamīraṇena // GoAś_20 //",
  "S03gopjatmu:125": "paryanteṣu sphuṭitaśakalacchedasaṃparkarūkṣas",
  "S03gopjatmu:126": "toyābhyāśe srutajalatayā na dravo nātiśuṣkaḥ /",
  "S03gopjatmu:127": "kiṃciccheṣākaluṣasalilāplāvito madhyabhāge",
  "S03gopjatmu:128": "paṅkaḥ śoṣaṃ sphuritaśapharījālagarbhaḥ prayāti // GoAś_21 //",
  "S03gopjatmu:129": "kiṃciccheṣavivarṇaparṇaśabalā mūle kaṭhorāruṇā",
  "S03gopjatmu:130": "mandaśyāmapalāśasaṃcayavatī madhye samārdracchaviḥ /",
  "S03gopjatmu:131": "gharmaśyāmavibhugnapallavadalā prānte latā nartakī",
  "S03gopjatmu:132": "mlāniṃ yāty aniśaṃ kalāv iva yuge satpauruṣī dharmatā // GoAś_22 //",
  "S03gopjatmu:133": "chattrair vyabhraśaśāṅkamaṇḍalasitai ratnaprabhābhāsvarair",
  "S03gopjatmu:134": "vikṣiptāḥ kiraṇā yad asya bahuśo niryāṇakāle mama /",
  "S03gopjatmu:135": "tad vairaṃ hṛdayena saṃcitam ayaṃ nūnaṃ vahaty aṃśumān",
  "S03gopjatmu:136": "yasyāgnir dahatīva durjanavacas tīkṣṇair mayūkhāṅkuraiḥ // GoAś_23 //",
  "S03gopjatmu:137": "atha sa bhikṣuḥ kathāntaravivakṣayā smitam āviścakāra /",
  "S03gopjatmu:138": "+ + + + + + + + + + + + + sa rājā samantato nirīkṣyānyam anīkṣamāṇo mām evādhikṛtya pravrajitena smitam ādarśitam iti viniścitya kutūhalākrāntamatis tam abravīt //",
  "S03gopjatmu:139": "vinayadhīram idaṃ ca vapus tava smitam idaṃ ca bhadanta vidhāryate /",
  "S03gopjatmu:140": "calati buddhir iyaṃ pavanāhatā vanalateva kim atra nu kāraṇam // GoAś_24 //",
  "S03gopjatmu:141": "+ + + + + + + + + + + + + + + + + + + + / atha sa pārthivaḥ sutarām upajātavimarśasaṃbhramodbhrāntamānasaḥ punar api taṃ bhikṣuṃ smitaprayojanaṃ paryapṛcchat /",
  "S03gopjatmu:142": "sa ca bhikṣus tadupakārakāmatayaiva rājñaḥ provāca //",
  "S03gopjatmu:143": "sūryātapo dahati vatsa śarīrakaṃ te tasmāt sukhocitam idaṃ tu roganīḍam /",
  "S03gopjatmu:144": "duḥkha &#9169; - &#9169; &#9169; &#9169; - &#9169; &#9169; - &#9169; - - - - &#9169; - &#9169; &#9169; &#9169; -",
  "S03gopjatmu:162": "abhitāpitānām // GoAś_25 //",
  "S03gopjatmu:163": "vastrātapatratarumandiracandanāmbuhārādayas tadupaghātanimittabhūtāḥ /",
  "S03gopjatmu:164": "duḥkhaṃ tv anāgatam avīcisamudbhavaṃ te nāśaṃ prayāsyati narādhipa kair upāyaiḥ // GoAś_26 //",
  "S03gopjatmu:165": "prāṇoparodhasamakālam avaśyabhāvi yat prāpsyasi tvam akṛtajña bahuprakāram /",
  "S03gopjatmu:166": "duḥkhaṃ yadā kṣaṇaya - &#9169; &#9169; - &#9169; - - -",
  "S03gopjatmu:174": "t tava tadgajabhayā &#9169;",
  "S03gopjatmu:175": "&#9169; - kṣaṇena // GoAś_27 //",
  "S03gopjatmu:176": "karmendhanaḥ sphurati tatra (?)",
  "S03gopjatmu:177": "sadā hutāśo durvṛttaśoṇitavasāsavapānaśauṇḍaḥ /",
  "S03gopjatmu:178": "yo bāndhavān iva pariṣvajate pragāḍhaṃ jvālābhujair aviralaiḥ svakṛtāparādhān // GoAś_28 //",
  "S03gopjatmu:179": "vīciṃ vadanti vivaraṃ na ca tatra kā cid duḥkhasya vīcir api tiryag upary adho vā /",
  "S03gopjatmu:180": "yasmād avīcir iti tena ca saṃprasiddhaḥ śīrṇas tanoti bhavano narakāntareṣu // GoAś_29 //",
  "S03gopjatmu:181": "yatra tvayātithijanapraṇayo niṣevyo jvālāsakhīśatapariṣvajanocitena /",
  "S03gopjatmu:182": "sa tvaṃ vyathām upagato raviraśmitapto hārād bibheṣi na tu ghoraviṣād bhujaṅgat // GoAś_30 //",
  "S03gopjatmu:183": "yasyotsaṅge kṣititalarajodhūsaras tvaṃ niṣaṇṇa - - - - &#9169; &#9169; &#9169; &#9169; &#9169; - &#9173; &#9169; &#9173; &#9173; &#9169; &#9173; &#9173; /",
  "S03gopjatmu:185": "premṇā yenākaruṇahṛdayo vardhitaḥ pālitaś ca",
  "S03gopjatmu:186": "taṃ tvaṃ hatvā yadi na patitas tatkṣaṇaṃ citram etat // GoAś_31 //",
  "S03gopjatmu:187": "bālye lālāsalilamalinaṃ pāṇinā vaktrapadmaṃ",
  "S03gopjatmu:188": "yenāmṛṣṭaṃ vikacakamalacchedatāmrodareṇa /",
  "S03gopjatmu:189": "tvāṃ kṛtvāṅke kṛpaṇa bhavataḥ kuñcitāḥ kākapakṣā",
  "S03gopjatmu:190": "ye - - - &#9169; &#9169; &#9169; &#9169; &#9169; - - &#9169; - - &#9169; - - // GoAś_32 //",
  "S03gopjatmu:191": "sa tvaṃ hatvā pitaram api te dhārmikaṃ dharmarājaṃ",
  "S03gopjatmu:192": "kāmāsvādavyasanamadirāpānavikṣiptacittaḥ /",
  "S03gopjatmu:193": "svasthāvasthaś carasi narakadvāraśālāṃ praviṣṭo",
  "S03gopjatmu:194": "jvālāhastair narakaśikhinaḥ spraṣṭum icchanti hi tvām // GoAś_33 //",
  "S03gopjatmu:195_0": "jvaladanalaśīkhāvalīpiṅgalāntaḥsthalaṃ sarvatas tuṅganiḥsaṅganiśchidralohādrijālāvṛtacchinnasaṃbhinnasaṃvignasaṃkūjitotkṛṣṭaniṣpiṣṭaniṣpīḍitotkṣiptavikṣiptaluptāvaluptāśrayaprāṇisaṃghākulabhīṣaṇaṃ",
  "S03gopjatmu:196": "kṛpaṇaka narakaṃ padā yāsyasi prerito dāruṇaiḥ karmavātair anekograduḥkhaprakarṣātisaṃtāpito dīnakaṇṭho &#9169; -",
  "S03gopjatmu:198": "ūrdhvabāhur jvalacchūlacakrāsikuntaprahāravraṇodvāntaraktokṣitas tatra cākāmakaḥ saṃvasan /",
  "S03gopjatmu:199_0": "jvaladanalakamaṇḍalākoṭarastabdhanetraiḥ sphuratkopasaṃdaṣṭadantacchadair udyatāgrāyudhair",
  "S03gopjatmu:199_1": "antakājñākarais tiṣṭha tiṣṭheti nistarjito bhītabhīto diśaḥ prekṣamāṇaḥ sthito 'smīti",
  "S03gopjatmu:199_2": "kṛcchrād abhivyāharan kām avasthām abhiprāpsyasi tvaṃ dhṛto duṣkṛtaiḥ karmabhir",
  "S03gopjatmu:200": "yadi samanuvicārayet tad bhavān nūnam - - &#9169; - - &#9169;",
  "S03gopjatmu:206": "pādopamāḥ syur nidāghe 'titīvrā amī bhūpate na tv anabhyāhatā yānti saṃvegam ajñā janāḥ prāyaśo duḥkhayantrāntarasthās tu śocanti moghaṃ pralāpārtiśokābhibhūtā bhṛśam // GoAś_34 //",
  "S03gopjatmu:207": "api ca he putraka //",
  "S03gopjatmu:208": "kāntākarāgravidhṛtāni madhūni pītvā niśvāsasaṃcitadalotpalacandrikāṇi /",
  "S03gopjatmu:209": "saṃdaṃśayantravivṛtāsyapuṭāntarālas tāmraṃ kathaṃ kathaya pāsyasi vahnivarṇam // GoAś_35 //",
  "S03gopjatmu:210": "snātvā tvaṃ gṛhadīrghikāmbhasi hasatpadmotpalālaṃkṛte",
  "S03gopjatmu:211": "tīrāntānatapuṣpapādapalatācchāyāsamāliṅgite /",
  "S03gopjatmu:212": "klinnasvinnanarāsthipañjaravasāniryāsaparyākule",
  "S03gopjatmu:213": "tapte vaitaraṇījale nipatito duḥkhāt kadā mokṣyase // GoAś_36 //",
  "S03gopjatmu:214": "prāsāde śaradabhraśubhraśikhare puṣpāvalīmaṇḍite",
  "S03gopjatmu:215": "vīṇāveṇumṛdaṅgagītamadhure saṃprāpya citraṃ sukham /",
  "S03gopjatmu:216": "nityaṃ prajvalitasphuṭānalaśikhāsaṃtānajālākulaṃ",
  "S03gopjatmu:217": "prāpyāvīcim anekaduḥkhavihataḥ kiṃ nāma kartā bhavān // GoAś_37 //",
  "S03gopjatmu:218": "lajjāmātravibhūṣaṇāṃ savinayāṃ cārūpacārāṃ priyāṃ",
  "S03gopjatmu:219": "dṛṣṭvā prītivijṛmbhamāṇanayano viśrambhaniryantraṇām /",
  "S03gopjatmu:220": "krodhaprajvalitākṣikośaviṣamabhrūbhaṅgaraudrānanān",
  "S03gopjatmu:221": "ālokyāntakakiṃkarān abhimukhān saṃmoham āyāsyase // GoAś_38 //",
  "S03gopjatmu:222": "śrīmaccāmaracārubhāsuranarair nānāvidhair vājibhiḥ",
  "S03gopjatmu:223": "kāliṅgaiś ca vicitritottarakuthair gandhopavāhyair gajaiḥ /",
  "S03gopjatmu:224": "tīvrakrodhaviṣais tṛ - &#9169; &#9169; &#9169; - &#9169; - - &#9169; - - - - - - &#9169; &#9169;",
  "S03gopjatmu:237": "ke viśīrṇacaraṇo voḍhāsi dīptān rathān // GoAś_39 //",
  "S03gopjatmu:238": "dhṛtaś cūḍāpīḍo bakulakusumāmodasubhagas",
  "S03gopjatmu:239": "tvayā mūrdhnā yena sphuṭamaṇikarālaṃ ca mukuṭam /",
  "S03gopjatmu:240": "sphuradvahnijvālāvalayakapilaṃ cakram aśivaṃ",
  "S03gopjatmu:241": "vahan mūrdhnā tena tvam anubhavitā cāpalaphalam // GoAś_40 //",
  "S03gopjatmu:242": "kiṃ ca bhūyaḥ //",
  "S03gopjatmu:243": "kaler ājñābhaṅgo bhavati sucirāj janmasamaye",
  "S03gopjatmu:244": "muner yasya prāṇipriyahitasamādhānaviduṣaḥ /",
  "S03gopjatmu:245": "jagannāthe tasmin bhagavati bhavopadravahare",
  "S03gopjatmu:246": "praduṣṭānāṃ kā vā bhavatu gatir anyā param ataḥ // GoAś_41 //",
  "S03gopjatmu:247": "unmīlitā iva diśo daśa yasya dīptaiḥ",
  "S03gopjatmu:248": "kīrtyaṃśubhir ghanatamaḥpaṭalāvanaddhāḥ /",
  "S03gopjatmu:249": "tasmin pradoṣam upagacchati yas tapasvī",
  "S03gopjatmu:250": "svair eva karmabhir asau prahataḥ kṣatātmā // GoAś_42 //",
  "S03gopjatmu:251": "yo māteva piteva bāndhava iva prāṇiṣv anukrośavān",
  "S03gopjatmu:252": "ātmasnehaparāṅmukhena manasā janmāṭavīgahvare /",
  "S03gopjatmu:253": "prajñāvīryakṛpābhyupāyasacivaḥ kleśair anākampitaḥ",
  "S03gopjatmu:254": "prāpto bodhim anuttarāṃ sa bhagavān kāṃ satkriyāṃ nārhati // GoAś_43 //",
  "S03gopjatmu:255": "jagaddhitādhānavidhānadīkṣāṃ babhāra śāstā bhṛśadurvahāṃ yaḥ /",
  "S03gopjatmu:256": "manaḥprasādāyatane 'pi tasmin kathaṃ nu cittāni vidūṣayanti // GoAś_44 //",
  "S03gopjatmu:257": "asajjanasamāgamasya kaṭukāvasānaṃ phalaṃ",
  "S03gopjatmu:258": "narendra samupasthitaṃ tad adhunā tavāpāyikam /",
  "S03gopjatmu:259": "idaṃ samanucintya sādhujanasaṃgamaḥ sevyatāṃ",
  "S03gopjatmu:260": "tatas tava bhaviṣyati vyasanapañjarān nirgamaḥ // GoAś_45 //",
  "S03gopjatmu:261": "evaṃ gate 'pi kriyatām prayatnaḥ pāpaprahāṇe kuśalodaye ca /",
  "S03gopjatmu:262": "apy eva nāma vyasanāmburāśeḥ syāt te 'vasānaṃ naralokapāla // GoAś_46 //",
  "S03gopjatmu:263": "anekarūpavyasanopamṛṣṭāṃ samudravelājalalolaśīlām /",
  "S03gopjatmu:264": "narendralakṣmīm upaguhya pāpaṃ kṛtaṃ tvayā duḥkhaśatāvasānam // GoAś_47 //",
  "S03gopjatmu:265": "bahuprakārātyayadāruṇeṣu vicāryamāṇālpasukhodayeṣu /",
  "S03gopjatmu:266": "viṣajya kāmeṣu manas tvayātmā svayaṃ kṛto durgatiduḥkhasākṣī // GoAś_48 //",
  "S03gopjatmu:267": "abhisandhikṛtasya karmaṇo na hi nāśaṃ pravadanti sūrayaḥ /",
  "S03gopjatmu:268": "api kalpasahasrakoṭibhiḥ phaladaṃ tan niyamena jāyate // GoAś_49 //",
  "S03gopjatmu:269": "ata eva jagau jagadvaro jagadālokakaraḥ kṛpāmayaḥ /",
  "S03gopjatmu:270": "bhagavān bhavabhoganiḥspṛhaḥ sa hi karmasvakatāṃ śarīriṇām // GoAś_50 //",
  "S03gopjatmu:271": "salilānalarājataskarair dhanam atraiva vilupyate nṛṇām /",
  "S03gopjatmu:272": "prabhavanti tu tena karmaṇā svam ataḥ karma nṛṇāṃ śubhāśubham // GoAś_51 //",
  "S03gopjatmu:273": "parivartati niścalekṣaṇaḥ kṣaṇamātrapratibaddhajīvitaḥ /",
  "S03gopjatmu:274": "maraṇābhimukho yadā naro nanu karmaiva tadā parāyaṇam // GoAś_52 //",
  "S03gopjatmu:275": "svajano janavan nivartane gṛhavittādyaparair vilupyate /",
  "S03gopjatmu:276": "svakṛtaṃ tv anuyāti dehināṃ bhavasaṃkrāntyanukūlavartinām // GoAś_53 //",
  "S03gopjatmu:277": "api ca he mahārāja //",
  "S03gopjatmu:278": "maraṇavaśagatasya jantor vivṛddholbaṇaśvāsaśuṣkauṣṭhakaṇṭhasya",
  "S03gopjatmu:279": "hikkāpraveśānubandhād vinirdhūyamānorasaḥ",
  "S03gopjatmu:280": "kalavikalapadākṣare bhāṣite vihvale cakṣuṣi cchidyamāneṣu",
  "S03gopjatmu:281": "marmasv anāmantrya roṣād iva prasthitair vāyubhiḥ /",
  "S03gopjatmu:282": "mahati śithilatāṃ gate sandhisaṃghātayantre rujātīkṣṇasūcī-",
  "S03gopjatmu:283": "nipātāntare kvāpi gantuṃ kṛtābhyudyame jīvite",
  "S03gopjatmu:284": "timiragahanasaṃkaṭaṃ nirjanaṃ mārgam ākrāmato nāsti puṇyād",
  "S03gopjatmu:285": "ṛte kaś cid anyaḥ sakhā tat prayatnaṃ kuru śreyasi // GoAś_54 //",
  "S03gopjatmu:286": "api ca mahārāja //",
  "S03gopjatmu:287": "avaśyaṃ tyaktavyaḥ paramadayito bāndhavajanaḥ",
  "S03gopjatmu:288": "praveṣṭavyaṃ ghoraṃ sabhayam asahāyena gahanam /",
  "S03gopjatmu:289": "pravāse vastavyaṃ suciram api cāsaṃstutajane",
  "S03gopjatmu:290": "tad asmāt kartavyaṃ bahukuśalapātheyam asakṛt // GoAś_55 //",
  "S03gopjatmu:291": "atha sa rājā tena bhikṣuṇā tathā saṃvejito yathā kṣaṇenopalabdhakuśalamūlopacayābhilāṣas tīvrabhayaviṣādavyākulamānasaś ca provāca //",
  "S03gopjatmu:292": "tad adhunā karavāṇi bhadanta he vada vadāsti dayā yadi te mayi /",
  "S03gopjatmu:293": "nipatitaṃ mahati vyasanārṇave kṛpaṇakaṃ kṛpayoddhara māṃ yate // GoAś_56 //",
  "S03gopjatmu:294": "jaladamārutacandanaśītalair api vayaṃ vacanais tava tāpitāḥ /",
  "S03gopjatmu:295": "svakṛtaduṣkṛtaśaṅkuśatakṣatā viṣayalaulyaparājitamānasāḥ // GoAś_57 //",
  "S03gopjatmu:296": "vipariṇāmakaṭūni mayā purā viṣayasaṅgasukhāny akṛtātmanām /",
  "S03gopjatmu:297": "samupaguhya kṛtaṃ bahu duṣkṛtaṃ dahati yan mama saṃprati mānasam // GoAś_58 //",
  "S03gopjatmu:298": "dhig avaraṃ viṣamaṃ viṣayāśrayaṃ sukham anāryaniṣevitam adhruvam /",
  "S03gopjatmu:299": "yad upagamya narā viṣayadviṣām iha bhavanti sadā karuṇāspadam // GoAś_59 //",
  "S03gopjatmu:300": "avinayo 'nugato mṛditaṃ yaśo na gaṇitaṃ kulam āyatir ujjhitā / &#9169; &#9169; &#9169; -",
  "S03gopjatmu:303": "kaluṣaṃ vivṛto 'nayo viṣayalaulyatayā &#9169; &#9169; yāgayā // GoAś_60 //",
  "S03gopjatmu:304": "asadṛśajanasaṅgābhyāsadoṣān mayaiva",
  "S03gopjatmu:305": "prakṛtiguṇavināśo mandabhāgyasya jātaḥ /",
  "S03gopjatmu:306": "śaṭhamatibhir anāryair vipralabdho 'smi vākyair",
  "S03gopjatmu:307": "yad iha guṇadhanānāṃ śocanīyo 'smi jātaḥ // GoAś_61 //",
  "S03gopjatmu:308": "prakṛtiruciravṛttāḥ sādhavo nānuvṛttāḥ",
  "S03gopjatmu:309": "suca &#9169; &#9169; &#9169; &#9169;",
  "S03gopjatmu:311": "mānāṃ vāṅmadhūnāṃ nimittam /",
  "S03gopjatmu:312": "yad anayagahanāntarvartināṃ - &#9169; - -",
  "S03gopjatmu:314": "vyasanaśaraśatānāṃ lakṣyatām āgato 'ham // GoAś_62 //",
  "S03gopjatmu:315": "viṣayasukhalavāśāpāśam āmucya citte tṛṇalavam iva jīrṇaṃ projjhya sadvṛttavantam /",
  "S03gopjatmu:316": "pariṇativirasānāṃ karmaṇām ātmanaiva kṣitidhara iva tuṅgā rāśayaḥ saṃcitā - // GoAś_63 // - - - &#9169; &#9169; - &#9169; - &#9169; &#9169; &#9169; -",
  "S03gopjatmu:327": "bhūyo 'pi māṃ dhakṣyati",
  "S03gopjatmu:328": "proddhūtākulalolapiṅgalaśikho vahniḥ kathaṃ nārakaḥ /",
  "S03gopjatmu:329": "pāpātmā mṛta eva nāma satataṃ yo 'nyo 'pi vāsmadvidho",
  "S03gopjatmu:330": "mṛtyuḥ kiṃ mṛtamārikām akaruṇaḥ kartuṃ vyavasyen mayi // GoAś_64 //",
  "S03gopjatmu:331": "diksaṃmoham upāgato 'ham adhunā gacchāmi kāṃ vā diśaṃ",
  "S03gopjatmu:332": "majjāmīva bhadanta śokasarasi vyā - &#9169; - - &#9169; - - /",
  "S03gopjatmu:338": "śailo 'yaṃ sphuṭatīva pāpacaritaṃ mām adya saṃdhārayan",
  "S03gopjatmu:339": "yuṣmatpādasamāśrayāt tu śatadhā na tv eva yāti dhruvam // GoAś_65 //",
  "S03gopjatmu:340": "atha sa mahātmā taṃ rājānaṃ saṃvignamānasam avetya pātram ayaṃ śreyasa iti vinirdhāryovāca /",
  "S03gopjatmu:341_0": "tena hi mahārāja tam eva bhagavantaṃ vinipāta ... janāvalambavatsalam apā ... tyaktasakalasattvadhātum",
  "S03gopjatmu:341_1": "akhilajagaddhitādhānāmlānaprayogam aparimitaviśuddhodārātiśayaguṇagaṇaratnādhivāsaṃ",
  "S03gopjatmu:341_2": "mahākāruṇikaṃ sarvajñaṃ sarvadarśanaṃ śākyamuniṃ śaraṇam upaihi /",
  "S03gopjatmu:342": "tata eva te duḥkhaparaṃparāparyanto bhaviṣyati + + + + + + + + + + /",
  "S03gopjatmu:343": "sukṣetre bījam uptaṃ bhavati bahuphalaṃ tiktam āsyapriyaṃ",
  "S03gopjatmu:344": "vā kṣetrasyāsau svabhāvo bhavati samaguṇaḥ sarvasasyaprasūtau /",
  "S03gopjatmu:345": "evaṃ kārāpakārā bhagavati tanavo 'py āhitāḥ pāpakāle",
  "S03gopjatmu:346": "paryantaṃ nāpnuvanti vyuparatasakalakleśasaṃtānakāle // GoAś_66 //",
  "S03gopjatmu:347_0": "atha sa bhūpatiḥ pravijṛmbhamāṇakuśalamūlopacayābhilāṣamṛduhṛdayatayā buddhe bhagavati",
  "S03gopjatmu:347_1": "samutpannapremagauravaprasādabahumānaḥ sapratyayāśrusalilabāṣpāviladīnamṛdumukulitanayanayugalavadanas",
  "S03gopjatmu:347_2": "taṃ bhikṣum udīkṣamāṇo bāṣpagaṇḍūṣoparudhyamānakaṣāyakaṇṭho dharaṇitalapratiṣṭhitajānumaṇḍalaḥ",
  "S03gopjatmu:347_3": "kṛtakarapuṭa ity uvāca //",
  "S03gopjatmu:348": "eṣo 'haṃ tam ṛṣiṃ vrajāmi śaraṇaṃ prāṇair api prāṇinām",
  "S03gopjatmu:349": "ekaṃ bāndhavam ekam eva suhṛdaṃ śāstāram ekaṃ param /",
  "S03gopjatmu:350": "trāṇaṃ traibhuvanārtigahvaradarīvyāvartināṃ prāṇinām",
  "S03gopjatmu:351": "ācāryaṃ paramārthatattvaviṣaye bhūtārthanāthaṃ vibhum // GoAś_67 //",
  "S03gopjatmu:352": "punaḥ punar anuttaraṃ puruṣadamyasatsārathiṃ",
  "S03gopjatmu:353": "prayāmi śaraṇaṃ śaraṇyatamam apy ahaṃ - &#9169; - /",
  "S03gopjatmu:355": "acintyacaritaṃ tam eva bhagavantam adya kṛta-",
  "S03gopjatmu:356": "prapañcaviṣabījanirmalaniruttarādhyāśayam // GoAś_68 //",
  "S03gopjatmu:357": "apy asthitishitimatāṃ śaraṇaṃ prapadye",
  "S03gopjatmu:358": "lokopakārakaraṇaikarasasvabhāvam /",
  "S03gopjatmu:359": "buddhaṃ tam eva śatadhā ca sahasradhā cā- - - &#9169; - &#9169;",
  "S03gopjatmu:363": "makarālayakarṇadhāram // GoAś_69 //",
  "S03gopjatmu:364": "manye pūtam ivātmabhāvam adhunā śāstuḥ praṇāmodbhavaiḥ",
  "S03gopjatmu:365": "puṇyāmbhobhir akhaṇḍamaṇḍalaśaśijyotsnāvalīnirmalaiḥ /",
  "S03gopjatmu:366": "ko vā taṃ praṇipatya sāndrakaruṇāprahlāditādhyāśayaṃ",
  "S03gopjatmu:367": "tīvrāpāyavatīṃ viṣādamakarāṃ tīrṇo na duḥkhāpagām // GoAś_70 //",
  "S03gopjatmu:368": "yatraiko 'py akṛtadhiyo manaḥpradoṣaḥ saṃsāraṃ vyasanaśatais tanoti kṛtsnam /",
  "S03gopjatmu:369": "tatraikaḥ katham api cetasaḥ prasādo nocchindyād vyasanasahasratantujālam // GoAś_71 //",
  "S03gopjatmu:370": "yaṃ gatvā śaraṇam ahaṃ jagatpradīpaṃ sarvāsaccaritavirodhinīṃ prapannaḥ /",
  "S03gopjatmu:371": "āryāṇāṃ nayapadavīṃ samantabhadrāṃ taṃ vande kṛpaṇajanādhikānukampam // GoAś_72 //",
  "S03gopjatmu:372": "ity uktvā vyasanaparāṅmukhaḥ sa rājā saṃbuddhe bhagavati niścalaprasādaḥ /",
  "S03gopjatmu:373": "taṃ bhikṣuṃ kṣititalalagnamaulimūrdhnā vanditvā svapuravaronmukho jagāma // GoAś_73 //",
  "S03gopjatmu:374": "saṃbuddhe pratilabdhavān narapatiḥ śraddhām asau tādṛśīṃ",
  "S03gopjatmu:375": "yat karmāvaraṇādrijālam akarod alpāvaśeṣāśrayam /",
  "S03gopjatmu:376": "pāpaṃ yat kriyate jine vrajati tat tair āryakāryaiḥ kṣayam",
  "S03gopjatmu:377": "ekenaiva hi śakyate vilikhituṃ vajrasvabhāvo hy ayam // GoAś_74 //",
  "S03gopjatmu:378": "apy eva krakacair niśātadaśanacchedāvalīdanturais",
  "S03gopjatmu:379": "tasyājñā pravicāryamānatanubhiḥ kāryaiva śāstur bhavet /",
  "S03gopjatmu:380": "yasmāt tadvimukhā viśanti narakān jvālāvalīdāruṇān",
  "S03gopjatmu:381": "tasyājñāpravaṇai &#9169; -",
  "S03gopjatmu:383": "natasukhaṃ saṃprāpyate śāśvatam // GoAś_75 //",
  "S03gopjatmu:384": "svābhiprāyam ato bravīmi sakalaṃ saṃsāram apy utsahe",
  "S03gopjatmu:385": "vastuṃ bhīmabhayānake 'pi narake loke jinālaṃkṛte /",
  "S03gopjatmu:386": "na tv evaikam api kṣaṇaṃ surapure saṃbuddhaśūnye jagaty",
  "S03gopjatmu:387": "udvṛttakṣatavṛttarākṣasagaṇavyāluptapuṇyotsave // GoAś_76 //",
  "S03gopjatmu:388": "tad yāvan na patati sarva eva loko durdṛṣṭimatavitate pramādakūpe /",
  "S03gopjatmu:389": "sarvajñapravacanabhāskare gate 'staṃ tat tāvad vacanarasāyanaṃ niṣevyam // GoAś_77 //",
  "S03gopjatmu:390": "sarvajñe paramagurau niveśya bhaktiṃ śrotavyaṃ vacanam ṛṣeḥ samantaśobhi /",
  "S03gopjatmu:391": "nikṣipya vyasanamayīṃ kukāryacintāṃ nāto 'nyat param adhikaṃ yato 'sti kṛtyam // GoAś_78 //",
  "S03gopjatmu:392": "śravaṇakarakaiḥ ko 'rthas teṣāṃ asacchru &#9169; &#9169; - - &#9169; &#9169; &#9169; &#9169; &#9169; - '; - - - - '; &#9169; - &#9169; &#9169; - &#9169; - / &#9169; &#9169; &#9169; &#9169; &#9169; - '; - - - - '; &#9169; - &#9169; &#9169; - &#9169; -",
  "S03gopjatmu:396": "&#9169; &#9169; &#9169; &#9169; &#9169; - '; - - - - '; &#9169; - &#9169; &#9169; - &#9169; - // GoAś_79 // ***************************************************************************",
  "S03gopjatmu:398": "Bhavalubdhaka = GoBhl",
  "S03gopjatmu:399": "based on the edition by Ratna Handurukande. Five Buddhist Legends in the Campū Style - From a collection named Avadānasārasamuccaya. Bonn 1984 (Indica et Tibetica, 4).",
  "S03gopjatmu:400": "2. Bhavalubdhaka",
  "S03gopjatmu:401": "āpāyānām avicchinnaprāyasaṃsāravartmanām /",
  "S03gopjatmu:402": "karmakleśavaśāvaśyā duḥkhamayyaḥ pravṛttayaḥ // GoBhl_1 //",
  "S03gopjatmu:403": "tadyathānuśrūyate /",
  "S03gopjatmu:404": "dvau bhikṣū srotāpannau babhūvatus tābhyām ekenāśeṣasaṃyojanopakṣayād arhattvam adhigatam /",
  "S03gopjatmu:405": "taddvitīyas tanmātrasaṃtuṣṭa evāsīt /",
  "S03gopjatmu:406": "sa tenārhatocyate sma /",
  "S03gopjatmu:407": "bhadramukha śeṣakleśaviṣopaśamāya yatnam ārabhasveti /",
  "S03gopjatmu:408_0": "duḥkhaikarasā bhavā duṣṭapāpasiddhyupāyāni śreyāṃsi kṣaṇalavapariṇāmāviśvasanīyaṃ",
  "S03gopjatmu:408_1": "jīvitam apariniṣpannaprakṛtayo māyopamās tattvavirodhinaḥ kāmāḥ sabhayāḥ savairāḥ",
  "S03gopjatmu:408_2": "sopāyāsāḥ pāpakriyām evāṅgīkṛtya pravṛttāḥ paribhavāyatanam akṛtabuddhīnāṃ kṛtātmanām",
  "S03gopjatmu:408_3": "apy avahāsyatām āvahanti /",
  "S03gopjatmu:409": "leśenāpy anugamyamānā mahad duḥkham ākarṣanti /",
  "S03gopjatmu:410": "naitān anupatan kaś cid akṣato 'nupahato vā /",
  "S03gopjatmu:411": "hrīmanto 'py ebhir āviṣṭāḥ paśusahadharmatāṃ pratipadyante /",
  "S03gopjatmu:412": "naite tulayanti vayasāṃ pariṇāmavaikṛtam /",
  "S03gopjatmu:413": "yatijanam apy ete pragalbhā vyāmohayanty eva /",
  "S03gopjatmu:414": "śreyaso vadhakāḥ pratyamitrāś cāmī vyatītya vinayaniyamaśrībharām āryamaryādām anāryakam evodbhāvayanti /",
  "S03gopjatmu:415": "samuditakāntiśobham api kṣaṇena malinayanti puruṣasya śīlasauṣṭhavam /",
  "S03gopjatmu:416": "vipātite ca śīle sarvaviṣayāya dvārabhūte hatopaniṣatsamādhir nālaṃ prajñāsaṃpade /",
  "S03gopjatmu:417": "sakala eva ca saṃsāra eṣāṃ durantarāyāṇāṃ paryeṣaṇābhir atītaḥ /",
  "S03gopjatmu:418": "ye ca śvasūkarādīnām api sādhāraṇā ratiprasaṅgadohadāḥ kas tān sādhujano manasāpi prārthayet /",
  "S03gopjatmu:419": "sa tam arhantam abravīt /",
  "S03gopjatmu:420": "bhadramukha",
  "S03gopjatmu:421": "bhavā duḥkhātmakāḥ santi śreyo durabhisaṃbhavam /",
  "S03gopjatmu:422": "jīvitaṃ calam atyantaṃ kāmā doṣaśatākarāḥ // GoBhl_2 //",
  "S03gopjatmu:423": "apāyā mama saṃkṣīṇāḥ kiñciccheṣo bhavārṇavaḥ /",
  "S03gopjatmu:424": "anubhūya sukhaṃ divyaṃ nirvāsyāmi niyogataḥ // GoBhl_3 //",
  "S03gopjatmu:425": "api cākṛtapuṇyānāṃ bhavebhyo jāyate bhayam /",
  "S03gopjatmu:426": "puṇyasambhārayuktānām utsavātiśayo bhavaḥ // GoBhl_4 //",
  "S03gopjatmu:427": "nānāvipattigahaneṣv anayaprapāteṣv andhān ivāśu pithite pathi saṃnipātya /",
  "S03gopjatmu:428": "āryān api pratibhayena pathā harantaḥ prakhyāpayanty aśucayo viṣayāḥ svaśaktim // GoBhl_5 //",
  "S03gopjatmu:429": "atha so 'rhan mandasaṃvegāpanno 'yam āyuṣmān iti viditvā tam āha /",
  "S03gopjatmu:430": "āyuṣman sapratidvandvāḥ parīttāsvādadūṣitāḥ /",
  "S03gopjatmu:431": "bhavā niśitanistriṃśadhārāsaṃpātadāruṇāḥ // GoBhl_6 //",
  "S03gopjatmu:432": "nopādānakṣamās tāta bhavāḥ kruddhā ivoragāḥ /",
  "S03gopjatmu:433": "viṣāgnikavalālokakarālamukhaśaktayaḥ // GoBhl_7 //",
  "S03gopjatmu:434": "dagdhapravṛttyupādānavāsanāmalamānasaiḥ /",
  "S03gopjatmu:435": "pravṛttayo jagannāthaiḥ sarvā eva vivarjitāḥ // GoBhl_8 //",
  "S03gopjatmu:436": "bhavān pariharanty ārād ātmakāmāḥ parīkṣakāḥ /",
  "S03gopjatmu:437": "paricchannataṭāgādhāñ śvabhrāpātabhayaṃkarān // GoBhl_9 //",
  "S03gopjatmu:438": "ratīnāṃ sopatāpānāṃ mukhe sa parivartate /",
  "S03gopjatmu:439": "abhinandaty anādeyān kṣaṇikān api yo bhavān // GoBhl_10 //",
  "S03gopjatmu:440": "vicchinnāśeṣasaṃskārapravāhapratisaṃdhayaḥ /",
  "S03gopjatmu:441": "pratisaṃdhim upāyāsamūlam āhus tathāgatāḥ // GoBhl_11 //",
  "S03gopjatmu:442": "visaṃvādinya evaitā gatayo mahatām api /",
  "S03gopjatmu:443": "vividhānarthanārācasaṃnipātakhalūrikāḥ // GoBhl_12 //",
  "S03gopjatmu:444": "ādīptaḥ sarva evāyaṃ saṃsāraviṣapādapaḥ /",
  "S03gopjatmu:445": "viṣvagvikāsiduḥkhāgner jvālāmālākadambakaiḥ // GoBhl_13 //",
  "S03gopjatmu:446": "bhavopabhogaspṛhalālasāḥ svayaṃ praviśya saṃmohatamisradurdinān /",
  "S03gopjatmu:447": "caranti mattā iva bhagnalocanā ghanāndhakāre viparītabuddhayaḥ // GoBhl_14 //",
  "S03gopjatmu:448": "hitodyatānām avakīrya bhāratīṃ nipātarūkṣāṃ pariṇāmapeśalām /",
  "S03gopjatmu:449": "anarthapaṅkaughanimagnaśaktayo bhavanti niśvāsaparāyaṇā narāḥ // GoBhl_15 //",
  "S03gopjatmu:450": "latāṃ dvirephā iva puṣpahāsinīm upāsate ye tu satāṃ sarasvatīm /",
  "S03gopjatmu:451": "akāryanirmokam apāsya te kaler mukhaṃ na paśyanti punar vibhīṣaṇam // GoBhl_16 //",
  "S03gopjatmu:452": "sa tam arhantam abravīt /",
  "S03gopjatmu:453": "niruttarāṇy amūni vo vacanakusumāni / kiṃ tu",
  "S03gopjatmu:454": "āpāyikāni vyasanāni yāni mayānubhūtāny atidāruṇāni /",
  "S03gopjatmu:455": "teṣāṃ pratīkāranimittabhūtaṃ sukhaṃ bhadantānubhavāmi tāvat // GoBhl_17 //",
  "S03gopjatmu:456": "atha sa mahātmā tena tasya vacasā sutarām upajanitasaṃvego 'bravīt /",
  "S03gopjatmu:457": "na varṇayanti kṣaṇikām apīśvarā bhavābhinirvṛttim avandhyavādinaḥ /",
  "S03gopjatmu:458": "tathā hy ayaṃ skandhakadambakodbhavaḥ samudbhavo naikavidhasya pāpmanaḥ // GoBhl_18 //",
  "S03gopjatmu:459": "bhavaprabandhapraṇayo manasvino jagaddhitādhānaparasya yujyate /",
  "S03gopjatmu:460": "anuttarajñānanibaddhacetasāṃ bhavodbhavo bhāvasukhād api priyaḥ // GoBhl_19 //",
  "S03gopjatmu:461": "punarbhavāsvādalavākulāśayaḥ pravṛttim anvicchati yas tu mohanāt /",
  "S03gopjatmu:462": "mudhā sa sarvāyatanopatāpinīṃ vipattim anvicchati sarvatomukhīm // GoBhl_20 //",
  "S03gopjatmu:463": "bhavāḥ saśokāḥ sabhayāḥ savigrahā vivarjitāḥ sadbhir udāramānasaiḥ /",
  "S03gopjatmu:464": "narair maruddhūtaśikhā viṣadrumā bhujaṅgamādhiṣṭhitakoṭarā iva // GoBhl_21 //",
  "S03gopjatmu:465": "bhavāvaśiṣṭāḥ kila sapta jātayo bhayaṃ na te yena punarbhavāśrayam /",
  "S03gopjatmu:466": "bhavānuṣaṅgo 'py aśucer vivṛjyate narair vidagdhābharaṇānulepanaiḥ // GoBhl_22 //",
  "S03gopjatmu:467": "kṛtaṃ tvayāpāyikaduḥkhalaṅghanaṃ pravṛttim anvicchasi yena janmanaḥ /",
  "S03gopjatmu:468": "jijīviṣus tīvraviṣābhidūṣitaṃ praṇītam apy annam upādadīta kaḥ // GoBhl_23 //",
  "S03gopjatmu:469": "api ca he bhavābhinandin",
  "S03gopjatmu:470": "krimer ivāvaskarakardamāntar vivartamānasya yathākathaṃ cit /",
  "S03gopjatmu:471": "narasya mātur jaṭharāntarāle kiṃ garbhavāso na mahān apāyaḥ // GoBhl_24 //",
  "S03gopjatmu:472": "kaḍevarāvaskaranirjhareṇa subaddhasāsṛṅmaladurdinena /",
  "S03gopjatmu:473": "prajāyamānasya narasya duḥkham apāyaduḥkhair api kiṃ na tulyam // GoBhl_25 //",
  "S03gopjatmu:474": "davānalapluṣṭapalāśarūkṣaṃ vahan jarājarjaram asthiyantram /",
  "S03gopjatmu:475": "kathaṃ cid āyāsanipītaharṣo na kiṃ samo 'pāyaśatair manuṣyaḥ // GoBhl_26 //",
  "S03gopjatmu:476": "vidāhibhir niṣpratikāraghoraiḥ kṛtāntabāṇair iva saṃpatadbhiḥ /",
  "S03gopjatmu:477": "vibhidyamānasvaviṣātmabhāvo gadair ihaivānubhavaty apāyān // GoBhl_27 //",
  "S03gopjatmu:478": "pratyāvṛttasitākṣikośavikṛtavyāghrānano bhīṣaṇaḥ",
  "S03gopjatmu:479": "śastreṇeva vidāryamāṇakaraṇo marmacchidā vāyunā /",
  "S03gopjatmu:480": "bandhūnāṃ purataḥ kṛtāntamakareṇākramya nighno yadā",
  "S03gopjatmu:481": "kruddheneva vitīryate 'dhikataraṃ kiṃ nāma duḥkhaṃ tataḥ // GoBhl_28 //",
  "S03gopjatmu:482": "kiṃ cāyuṣman",
  "S03gopjatmu:483": "karmāvedhasamuddhatasphuṭaśikhijvālāvalīpiṅgalo",
  "S03gopjatmu:484": "naivāvīcir api vyathām upaharaty āryasya tāṃ dāruṇaḥ /",
  "S03gopjatmu:485": "dhīdaurbalyakarāḥ samādhividhurāḥ sadvṛttavelābhido",
  "S03gopjatmu:486": "yāṃ kurvanti manojvarāḥ paricayāḥ sphītāvalepā malāḥ // GoBhl_29 //",
  "S03gopjatmu:487": "atha sa viṣayadaurātmyam ivodbhāvayaṃs taṃ maharṣim abravīt /",
  "S03gopjatmu:488": "viṣayāsaṅginī buddhir duḥkhena prativāryate /",
  "S03gopjatmu:489": "gaṅgeva kūlatoyormiparyastataṭapādapā // GoBhl_30 //",
  "S03gopjatmu:490": "anye 'pi bahavaḥ śaikṣā bhavasaṃbhogalālasāḥ /",
  "S03gopjatmu:491": "tarpayantīndriyagrāmaṃ viṣayair aviṣādinaḥ // GoBhl_31 //",
  "S03gopjatmu:492": "sa cārhaṃs tais tadvacobhiḥ sutarām udvejitapratibhayas taṃ śaikṣam avocat /",
  "S03gopjatmu:493": "pratisaṃkhyānamahatām akṛcchraś cittanigrahaḥ /",
  "S03gopjatmu:494": "na cānuvartanīyās te viṣayair ye parājitāḥ // GoBhl_32 //",
  "S03gopjatmu:495": "mayaiva viṣayoddāmaṃ nanu ceto nivāritam /",
  "S03gopjatmu:496": "anyaiś ca vratibhir vīrais tat kasmān nānuvartase // GoBhl_33 //",
  "S03gopjatmu:497": "viṣayeṣu yadi pramādam eṣe tvam anāryācariteṣu hanta naṣṭam /",
  "S03gopjatmu:498": "atha te virajanti naiva cetas tava ko 'rtho vada tair anarthabhūtaiḥ // GoBhl_34 //",
  "S03gopjatmu:499": "viṣayeṣu pariplutendriyāṇāṃ svamanovibhramamātrabhadrakeṣu /",
  "S03gopjatmu:500": "nikaṭe nivasanti sarvaduḥkhāny aparijñātanipātadāruṇāni // GoBhl_35 //",
  "S03gopjatmu:501": "viṣayāpacayānupātinīnām aparimlānasukhāmṛtapradānām /",
  "S03gopjatmu:502": "chalitaḥ puruṣaḥ prasaṅgadoṣair na ca saṃvetti nirāmiṣaṃ ratīnām // GoBhl_36 //",
  "S03gopjatmu:503": "paribhūtir upāntike narāṇāṃ bhavasaṃbhogaviṣaktamānasānām /",
  "S03gopjatmu:504": "viṣayapratikuñcitaṃ ca ceto vinipātāyatanāni cāvṛtāni // GoBhl_37 //",
  "S03gopjatmu:505": "pariṇāmaratām aśāntarūpāṃ viparītālpasukhānurāgaramyām /",
  "S03gopjatmu:506": "paribhūya manasvino ramante kṛpaṇāṃ kāmaratiṃ tapovaneṣu // GoBhl_38 //",
  "S03gopjatmu:507": "vinigṛhya manaḥ pramādadolācalam adhyātmarativyapāśrayeṇa /",
  "S03gopjatmu:508": "anirākṛtayogino ramante bahurūpair atimānuṣair vihāraiḥ // GoBhl_39 //",
  "S03gopjatmu:509": "vitathābhiniveṣamātraramyāḥ puruṣasyopanamanti nāma kāmāḥ /",
  "S03gopjatmu:510": "gaticakracaravrataṃ narāṇāṃ viṣayā eva samādiśanty anāryāḥ // GoBhl_40 //",
  "S03gopjatmu:511": "vyasanopanipātalakṣyavṛkṣe jagati kleśapiśācikābhibhūte /",
  "S03gopjatmu:512": "udayā na tu sarvadā bhavanti prakṛtisvāsthyakṛtāṃ tathāgatānām // GoBhl_41 //",
  "S03gopjatmu:513": "tad ayaṃ samayaḥ kathaṃ cid eva pratilabdhaḥ kuśalaprayogayogyaḥ /",
  "S03gopjatmu:514": "pratipattividhau bhavān pramāṇaṃ śakunānāṃ hi vanaṃ virāvamātram // GoBhl_42 //",
  "S03gopjatmu:515": "sa tam arhantam abravīt /",
  "S03gopjatmu:516": "śaknuyāṃ sugatau bhogaspṛhāṃ yady apy upekṣitum /",
  "S03gopjatmu:517": "brūyāḥ pravadatāṃ śreṣṭha naiva māṃ tvaṃ punaḥ punaḥ // GoBhl_43 //",
  "S03gopjatmu:518": "yatas tu māṃ haraty eṣā kāmatṛṣṇā niśācarī /",
  "S03gopjatmu:519": "tenātivelakṛpayā tvaṃ māṃ kutsayase vibho // GoBhl_44 //",
  "S03gopjatmu:520": "sa taṃ mahātmā punar api sānukrośapeśalair vacobhiḥ saṃvejayann abravīt /",
  "S03gopjatmu:521": "khinnā vayaṃ rudhirabindum upādadānāḥ sāṃkleśikeṣu sabhayeṣu bhaveṣu vatsa /",
  "S03gopjatmu:522": "āyāsinīṃ ca kaṭasīm abhivardhayanto naikāntarāyavivaśāḥ svaparābhavāya // GoBhl_45 //",
  "S03gopjatmu:523": "krūraiḥ parasparavirodhibhir apraśāntair dhātūragaiḥ prakupitair iva kṛṣṇasarpaiḥ /",
  "S03gopjatmu:524": "ātudyamānavapuṣām aparāyaṇānāṃ kalpāyutāny abhigatāni ca no mahātman // GoBhl_46 //",
  "S03gopjatmu:525": "pratyarthikair iva samudyatamaṇḍalāgraiḥ skandhair hatā vayam akāraṇabaddhavairaiḥ /",
  "S03gopjatmu:526": "āyāsitāś ca viṣayair viṣakumbhakalpais tac chidyatāṃ bhavasukhavyasanānurāgaḥ // GoBhl_47 //",
  "S03gopjatmu:527": "sa tam arhantam āha /",
  "S03gopjatmu:528": "nopacchetsyāmi yady atra janmani skandhasaṃtatim /",
  "S03gopjatmu:529": "upapadyoddhariṣyāmi tvadvākyena jitādhinā // GoBhl_48 //",
  "S03gopjatmu:530": "sa taṃ pratyāha /",
  "S03gopjatmu:531": "yady apy etad evaṃ tathāpi",
  "S03gopjatmu:532": "sakṛn martavye tvaṃ punar api ca mṛtyuṃ mṛgayase",
  "S03gopjatmu:533": "sphuṭaṃ dṛṣṭvālokaṃ tamasi vipule majjasi punaḥ /",
  "S03gopjatmu:534": "śivaṃ labdhvā mārgaṃ kusṛtim upayāsi pratibhayāṃ",
  "S03gopjatmu:535": "bhavān yas tvaṃ vāñchasy amṛtapuram utsṛjya sulabham // GoBhl_49 //",
  "S03gopjatmu:536": "samuttīryāgādhāt krimikulacalatpaṅkakalilāt",
  "S03gopjatmu:537": "kathaṃ vijñābālāt pipatiṣasi tasmin punar api /",
  "S03gopjatmu:538": "vimukto rogebhyaḥ punar api ca rogāya yatase",
  "S03gopjatmu:539": "bhavebhyo duḥkhebhyaḥ spṛhayasi punar yas tvam aghṛṇaḥ // GoBhl_50 //",
  "S03gopjatmu:540": "anāśān asvantān sulabhavinipātapratibhayān",
  "S03gopjatmu:541": "savairān sodvegān saparibhavasaṃtāpavirasān /",
  "S03gopjatmu:542": "parityajyāyuṣman vyasanaviśikhāpātavihatān",
  "S03gopjatmu:543": "bhavān samyagmārgaṃ bhavabhayaharaṃ bhāvaya sadā // GoBhl_51 //",
  "S03gopjatmu:544": "dṛṣṭasaṃsāraduḥkho 'pi so 'bhyāsād rāgapāpmanaḥ /",
  "S03gopjatmu:545": "tam uvāca mahātmānam ārujann iva vākśaraiḥ // GoBhl_52 //",
  "S03gopjatmu:546": "bhramanti te bahūn kalpān bodhisattvā bhavādhvani /",
  "S03gopjatmu:547": "sudāntāḥ saptajanmāni bhramatāṃ kīdṛśī vyathā // GoBhl_53 //",
  "S03gopjatmu:548": "sa bhikṣus tena vākyena pratodeneva vikṣataḥ /",
  "S03gopjatmu:549": "tam abravīd bhavāsvādakārpaṇyopahatāśayam // GoBhl_54 //",
  "S03gopjatmu:550": "na tena viditā bhikṣo yā vyathā bhramatāṃ bhave /",
  "S03gopjatmu:551": "avajñāya vaco 'smākaṃ punar apy avabhotsyase // GoBhl_55 //",
  "S03gopjatmu:552": "punaś ca tvāṃ bravīmi /",
  "S03gopjatmu:553": "ye janmaivādhimuktāḥ śamasukhamahatīṃ nirvṛtiṃ śuddhasattvā",
  "S03gopjatmu:554": "yeṣāṃ kleśāvaśeṣo 'py upaśamitabalo yo 'py upādānam eva /",
  "S03gopjatmu:555": "ātmatvenābhyupetā jagad idam akhilaṃ ye kṛpākrāntacittās",
  "S03gopjatmu:556": "teṣāṃ ślāghyā pravṛttir gatiṣu na tu bhavāsvādaparyastabuddhiḥ // GoBhl_56 //",
  "S03gopjatmu:557": "spṛśyante sattvavanto na viṣayarajasā ye viviktāśayatvād",
  "S03gopjatmu:558": "duḥkhair naiva vyathante kṣitidharaguravo ye parārthe carantaḥ /",
  "S03gopjatmu:559": "te janmopādadānāḥ parapuraparikhāsetavo bodhisattvāḥ",
  "S03gopjatmu:560": "śobhante na kṣamaṃ tu kṣaṇam api gatiṣu sthātum ātmaṃbharīṇām // GoBhl_57 //",
  "S03gopjatmu:561": "yeṣāṃ sarve prayogāḥ śaśina iva kalāḥ sarvasattvopajīvyā",
  "S03gopjatmu:562": "ye lokān pānti kṛtsnān pitara iva sutān duḥkhapātālamagnān /",
  "S03gopjatmu:563": "teṣāṃ janmopadeśaḥ sucaritamahatām utsavaḥ śrīviśeṣaḥ",
  "S03gopjatmu:564": "svārthodyogānurāgād anupatati bhavān mṛtyave kevalaṃ tu // GoBhl_58 //",
  "S03gopjatmu:565": "yeṣām utpādakāle sucaritakiraṇair likhyamānaṃ samantād",
  "S03gopjatmu:566": "dhvāntaṃ cetaḥ svaraṅgāvivaraparicayasphītam apy astam eti /",
  "S03gopjatmu:567": "unmajjantīva lokāḥ pratibhayamahato duḥkhapaṅkaughamadhyāt",
  "S03gopjatmu:568": "teṣām evānurūpā parahitaviduṣāṃ janmasaṃtānalīlā // GoBhl_59 //",
  "S03gopjatmu:569": "kiṃ bahunā",
  "S03gopjatmu:570": "sarveṣv ācāryavaryā niyamagurudharā dharmayānāgradhairyāḥ",
  "S03gopjatmu:571": "kāruṇyocchrītavīryā rajanikaranibhā bhāskarābhāś ca dīptyā /",
  "S03gopjatmu:572": "janmāṭavyānuyātrā namucividaraṇā jñānadīpolkadhārāḥ",
  "S03gopjatmu:573": "sarvajñatvābhiṣekāḥ puruṣavarayugāḥ sarvadā bodhisattvāḥ // GoBhl_60 //",
  "S03gopjatmu:574": "evam apy asāv ucyamānaḥ kuśaladharmasādhanodyogavidhura eva vyāhārṣīt /",
  "S03gopjatmu:575": "samudāgamavaiguṇyavirūkṣakṣāmacetasām /",
  "S03gopjatmu:576": "kuśalapratyayā bāhyāḥ kiṃ kariṣyanti dehinām // GoBhl_61 //",
  "S03gopjatmu:577": "prakṣālayanti munayo na jalena pāpaṃ hastena nāpy apaharanti janasya duḥkham /",
  "S03gopjatmu:578": "saṃcārayanty adhigamaṃ na paratra ca svaṃ dharmān vadanti tu sukhapratipattisādhyān // GoBhl_62 //",
  "S03gopjatmu:579": "atha sa krameṇa kālagato bharukacche proṣitabhartṛkāyā nāryāḥ kukṣau janma pratisaṃdadhe /",
  "S03gopjatmu:580": "kālāntareṇa ca garbhād abhiniṣkrāntaḥ /",
  "S03gopjatmu:581": "mātā cainam abhivīkṣya putrasneham anādṛtyāpavādabhayāśaṅkinī kim api kim api tapasvinī vilalāpa /",
  "S03gopjatmu:582_0": "anunīyamānāpi ca samānasukhaduḥkhābhiḥ sakhībhir asahamānā tanayaviyogavyasanaṃ tam",
  "S03gopjatmu:582_1": "atimanoharātmabhāvaṃ bālakam aṅke kṛtvā bāṣpavegoparudhyamānaskhalitavacasā niyatam",
  "S03gopjatmu:582_2": "īdṛśaṃ kiṃ cid avocat /",
  "S03gopjatmu:583": "jāte putre bhavanti pramuditahṛdayā mātaro jīvaloke",
  "S03gopjatmu:584": "dṛṣṭvā vaṃśasya lakṣmīm anuparatarasām unmiṣantīṃ samantāt /",
  "S03gopjatmu:585": "ānandāndolitānāṃ bhavati sa divaso bāndhavānām adīrgho",
  "S03gopjatmu:586": "jātaḥ śokāya tu tvaṃ mama tanaya kathaṃ mandabhāgyodayāyāḥ // GoBhl_63 //",
  "S03gopjatmu:587": "durvṛttāyā mama tad adhunā karmaṇā preritas tvaṃ",
  "S03gopjatmu:588": "bhuṅkṣvāsahyaṃ vyasanam athavā svasya duśceṣṭitasya /",
  "S03gopjatmu:589": "ete 'nye ca vyasananivahā mūrdhni teṣāṃ sphuranti",
  "S03gopjatmu:590": "tyaktvā lajjāṃ sujanadayitāṃ ye pramādaṃ bhajante // GoBhl_64 //",
  "S03gopjatmu:591": "khādyamānaparikomalacchavis tīkṣṇatuṇḍanakharaiḥ patatribhiḥ /",
  "S03gopjatmu:592": "putra durnayaphalāni bhokṣyase mātur adya parimāṇavartakaḥ // GoBhl_65 //",
  "S03gopjatmu:593": "dhig dhig astu pariṇāmadāruṇāṃ saṅgināṃ ratim apūrvavāhinīm /",
  "S03gopjatmu:594": "adhyavasyati yayābhibhūtadhīr īdṛśāny api jano hatatrapaḥ // GoBhl_66 //",
  "S03gopjatmu:595": "kaṣṭam āyataviṣādabhīṣaṇe saṃkaṭe mama vivartate manaḥ /",
  "S03gopjatmu:596": "yatra lokaravabhītayā mayā putraka tvam aṭavīṃ nipātyase // GoBhl_67 //",
  "S03gopjatmu:597": "dāruṇaṃ bata bidher viceṣṭitaṃ duṣkaraṃ khalu mayā samīhitam /",
  "S03gopjatmu:598": "kiṃ karomi śaraṇaṃ vrajāmi kaṃ putra śokaśaratāḍitāśayā // GoBhl_68 //",
  "S03gopjatmu:599": "hā hatāsmi vighṛṇena cetasā kāmadohadapathānupātinā /",
  "S03gopjatmu:600": "yat suduṣkaram idaṃ kariṣyate vaiśasaṃ vihatalajjayā mayā // GoBhl_69 //",
  "S03gopjatmu:601": "bhūr iyaṃ kim iti nāvadīryate nārakaḥ kva nu sa havyavāhanaḥ /",
  "S03gopjatmu:602": "yo na nirdahati pāpakāriṇīṃ kakṣamuṣṭim iva māṃ hatatrapām // GoBhl_70 //",
  "S03gopjatmu:603": "vitataśikhikalāpodbhāsurālokajālaṃ nipatati mama vajraṃ sāṃprataṃ kiṃ tu mūrdhni /",
  "S03gopjatmu:604": "sutam akaruṇacittā yāham evaṃ tyajāmi stanarasaparibhogaklībavaktrāravindam // GoBhl_71 //",
  "S03gopjatmu:605": "ity evam anyathā ca tasyā vilapantyāḥ kiṃciccheṣā rajanī babhūva /",
  "S03gopjatmu:606": "sā paricārikām abravīt /",
  "S03gopjatmu:607": "jñāyatāṃ tāvad bhadre kim avaśeṣaṃ niśāyā iti /",
  "S03gopjatmu:608": "sābravīt /",
  "S03gopjatmu:609": "svāmini saṃprati hi",
  "S03gopjatmu:610": "aruṇakiraṇamālāpāṭalopāntalekhaṃ praviralataratāraṃ khaṃ parāvṛttacandram /",
  "S03gopjatmu:611": "pulinam iva payodher vidrumakṣodatāmraṃ parimukulapalāśasvasthasaṃsuptahaṃsam // GoBhl_72 //",
  "S03gopjatmu:612": "sā provāca /",
  "S03gopjatmu:613": "imaṃ hṛdayasaṃtāpaṃ dīrghakālānuṣaṅginam /",
  "S03gopjatmu:614": "durjātaṃ mama mandāyā gaccha cchoraya bālakam // GoBhl_73 //",
  "S03gopjatmu:615": "ity uktvā sā bāṣpavegoparudhyamānahṛdayā pṛthivyāṃ sahasā nipapāta /",
  "S03gopjatmu:616": "paraṃ ca saṃmoham upajagāma /",
  "S03gopjatmu:617": "sā tatheti pratiśrutya tam ādāya tapasvinam /",
  "S03gopjatmu:618": "upahāram ivāpūrvaṃ vicikṣepa mahāpathe // GoBhl_74 //",
  "S03gopjatmu:619": "putrakrauryaṃ vivṛtam aśivaṃ janmaduḥkhopataptaṃ",
  "S03gopjatmu:620": "bhartṛsnehaḥ ciraparicayād baddhamūlo na dṛṣṭaḥ /",
  "S03gopjatmu:621": "dagdhaṃ vaṃśadvayam api mayā durnayāṅgāravarṣair",
  "S03gopjatmu:622": "hā kāmānāṃ prakṛtir asatī sarvaduḥkhaprasūtiḥ // GoBhl_75 //",
  "S03gopjatmu:623": "nāsau rurāvāmuṣitasmṛtitvāc cukopa mātre na ca tattvadarśī /",
  "S03gopjatmu:624": "dṛṣṭvā tu tām ātmagatām avasthāṃ svam eva cittaṃ vinininda bālaḥ // GoBhl_76 //",
  "S03gopjatmu:625": "nāyaṃ jananyā mama kāmacāro na cānimittaṃ vyasanaṃ mamedam /",
  "S03gopjatmu:626": "svayaṃ kṛtāni vyasanāny amūni tvayaiva me citta vimuñca dainyam // GoBhl_77 //",
  "S03gopjatmu:627": "anārya tāṃ cittakale pratārya pragāḍhaduḥkhodayadāruṇeṣu /",
  "S03gopjatmu:628": "bhavopabhogeṣv adhunā viṣādaṃ kim eva mohād asamīkṣyakārin // GoBhl_78 //",
  "S03gopjatmu:629": "hitaiṣiṇas tasya vaco 'vadhīrya tvam ajña nirdagdhapunarbhavasya /",
  "S03gopjatmu:630": "bibheṣi duḥkhād adhunā kim evaṃ svakarmanirmāṇam idaṃ tavaiva // GoBhl_79 //",
  "S03gopjatmu:631": "na pūjayanti pratipattibhir ye giro gurūṇām anukampakānām /",
  "S03gopjatmu:632": "imāni cānyāni ca te labhante viṣādanīnāṃ vipadāṃ śatāni // GoBhl_80 //",
  "S03gopjatmu:633": "yathā yathā tīvradvandvopanipātajāni duḥkhāny anubhavati sma tathā tathā sutarām upajāyamānasaṃvegaḥ sāśrukaṇṭha eva śuśoca viklavātmā tapasvī /",
  "S03gopjatmu:634": "praviralatṛṇacchannaśvabhraprapātabhayaṃkarān",
  "S03gopjatmu:635": "mama gurur asau tyaktvā yāto bhavābdhikadurbhavān /",
  "S03gopjatmu:636": "tanusukhalavakliṣṭātmāno vayaṃ tu hatatrapā",
  "S03gopjatmu:637": "bhavajalanidher dṛṣṭvāpy antaṃ punar nidhanaṃ gatāḥ // GoBhl_81 //",
  "S03gopjatmu:638": "matihutabhujā dagdhvā skandhapravṛttiviṣadrumaṃ",
  "S03gopjatmu:639": "sthitiṣu vaśitāṃ saṃprāpyāpi prakāśayaśotsavāḥ /",
  "S03gopjatmu:640": "sakalabhuvanaśreyaḥ kṛtvā gatāḥ sugatāḥ śamaṃ",
  "S03gopjatmu:641": "viṣayakṛpaṇāḥ kaṣṭaṃ naṣṭā vayaṃ bhavalubdhakāḥ // GoBhl_82 //",
  "S03gopjatmu:642": "sthānāsthānavivekayogaviduṣā sthānena saṃvarṇitā",
  "S03gopjatmu:643": "skandhānāṃ kṣaṇikāpy anuttaragirā nirvṛttir āyāsinī /",
  "S03gopjatmu:644": "sthāne prajvalitāṃs tarūn iva khagās tyaktvā bhavān bhaṅgurān",
  "S03gopjatmu:645": "nirvānti jvalanā ivāmbuvihatāś citteśvarā yoginaḥ // GoBhl_83 //",
  "S03gopjatmu:646": "kṛtvābhiyogam api cāgamagahvareṣu svairapracāram anugṛhya mano manuṣyāḥ /",
  "S03gopjatmu:647": "alpaśrutā iti jagaty upayānti saṃkhyāṃ cetovinigrahaphalaṃ śrutam āhur āryāḥ // GoBhl_84 //",
  "S03gopjatmu:648": "sa sūcikāgrair iva tudyamānaḥ pipīlikair bhugnakarāladaṃṣṭraiḥ /",
  "S03gopjatmu:649": "mahīrajodhūsarakomalāṅgo muhur muhuḥ saṃparivartate sma // GoBhl_85 //",
  "S03gopjatmu:650": "sa makṣikāṇāṃ nayutaiḥ parīto mṛduḥ prayatnākulapāṇipādaḥ /",
  "S03gopjatmu:651": "viceṣṭamānaḥ karuṇaṃ kathaṃ cid bhavān jagarhe manasānutāpī // GoBhl_86 //",
  "S03gopjatmu:652": "krūrārāvaiḥ purabalibhujāṃ maṇḍalaiḥ saṃpatadbhir",
  "S03gopjatmu:653": "vyādhūtāsyo vipadam aśivāṃ yo 'svatantraḥ prapede /",
  "S03gopjatmu:654": "gomāyūnāṃ viṣamavirutair agnimālākarālair",
  "S03gopjatmu:655": "āryasyāpi prakṛtimṛdukaṃ tasya cetaś cakampe // GoBhl_87 //",
  "S03gopjatmu:656": "kravyāśināṃ paravadhapraṇayapragalbhaiḥ pūgair asau parivṛto vigatāsukalpaḥ /",
  "S03gopjatmu:657": "prākhyāpayat sa bhavabhogalavābhilāṣaduḥkhāni tasya ca vaco vigatasravasya // GoBhl_88 //",
  "S03gopjatmu:658_0": "tasya tathā kṛcchragatasya puradvāri parivartamānasya gavāṃ nirgacchantīnāṃ puraḥsaro",
  "S03gopjatmu:658_1": "vṛṣabhas tam āyuṣmantaṃ dṛṣṭvā vidhiyogasāmarthyāt pitevopagu tāvad avatasthe yāvad",
  "S03gopjatmu:658_2": "atikrāntaḥ sarvo gaugaṇaḥ /",
  "S03gopjatmu:659": "so 'titīvravedanāturatanur alpasthāmatayā kaṇṭhagataprāṇaḥ punar api mayā vyasanam evānubhavanīyaṃ maraṇād ūrdhvam ity abhiviṣādo 'pi mṛtyur eva tatkāladuḥkhapratīkāram ākārayatu /",
  "S03gopjatmu:660": "vanavihagapakṣapātoddhṛtadharaṇitalarajo'vakīrṇadeho nirākrando mandam aparispandakaracaraṇavadanakamala idānīṃ na bhaviṣyāmīti buddham eva bhagavantaṃ namaskartum ārabdhaḥ /",
  "S03gopjatmu:661": "tadbhāgyaśeṣopakṛṣṭā iva copāsakā buddhadharmasaṃghānuvādāśrayāḥ saṃkathāḥ kathayantas taṃ pradeśam upajagmuḥ /",
  "S03gopjatmu:662": "sa tān avalokya pratyujjīvita iva mṛdusphuṭakalena vacasā kamalapalāśakomalaṃ pāṇim abhiprasāryābravīt /",
  "S03gopjatmu:663": "bho bhoḥ satpuruṣā muhūrtakaṃ tāvad asmadanukampayāvatiṣṭhadhvam iti /",
  "S03gopjatmu:664": "atha te sahasā tacchabdaśravaṇasaṃbhrāntāḥ kim idaṃ kathaṃ cety utpannavimarśāḥ sthitā vayaṃ bhadramukhete taṃ mahāsattvam āśvāsayāṃ babhūvuḥ /",
  "S03gopjatmu:665": "kautūhalākulasamāsāś ca punar evam ūcuḥ /",
  "S03gopjatmu:666": "avasthāṃś ca vayaś cedaṃ vāksauṣṭhavam idaṃ ca te /",
  "S03gopjatmu:667": "matvā calati no buddhiḥ kautūhalasamākulā // GoBhl_89 //",
  "S03gopjatmu:668": "tat saumya vada ko nāma tvaṃ devo 'py atha dānavaḥ /",
  "S03gopjatmu:669": "kathaṃ cemāṃ daśāṃ prāptaḥ sajjanāyāsakāriṇīm // GoBhl_90 //",
  "S03gopjatmu:670": "sa tān āha /",
  "S03gopjatmu:671": "mānuṣo 'smi mahāsattvā nāhaṃ devo na dānavaḥ /",
  "S03gopjatmu:672": "bhavasaṃbhogatarṣeṇa prāptas tv aham imāṃ daśām // GoBhl_91 //",
  "S03gopjatmu:673": "atha te tadvacaḥ śrutvā saṃvignoddhatamānasāḥ /",
  "S03gopjatmu:674": "anukampāmṛtasnigdhaṃ pratyabhāṣanta taṃ punaḥ // GoBhl_92 //",
  "S03gopjatmu:675": "upāsakā vayaṃ sādho nityaṃ kiṃkuśalaiṣiṇaḥ /",
  "S03gopjatmu:676": "vistaraṃ śrotum icchāmaḥ sa cet khedaṃ na manyase // GoBhl_93 //",
  "S03gopjatmu:677": "sa tān ity avadad yūyaṃ dharmabhrātara eva me /",
  "S03gopjatmu:678": "duḥkhāni tāvad vāryantāṃ paścād vakṣyāmi vistaram // GoBhl_94 //",
  "S03gopjatmu:679": "tatheti ca pratiśrutya gṛhītvā pāṇibhiḥ śanaiḥ /",
  "S03gopjatmu:680": "pramṛjyāstīrya vastrāṇi svāni teṣu nyaveśayan // GoBhl_95 //",
  "S03gopjatmu:681": "prasvasthakāyaḥ sa samāhitātmā catvāri satyāni yathekṣitāni /",
  "S03gopjatmu:682": "parīkṣamāṇo na cireṇa sādhur malān yathāsthūlamayāṃś cakāra // GoBhl_96 //",
  "S03gopjatmu:683": "&#9169; anuśayaviśeṣaṃ bhāvanāmārgaheyaṃ &#9169;",
  "S03gopjatmu:684": "ravir iva niśāntadhvāntam ullikhya bhābhiḥ /",
  "S03gopjatmu:685": "svatanum atanupuṇyāpyāyitāntarviśeṣāṃ apahṛtagurubhārāyāsalaghvīṃ babhāra // GoBhl_97 //",
  "S03gopjatmu:686_0": "atha sa mahātmā kṛtakaraṇīyaḥ kṣaṇam apy avasthāṃ tāṃ parityajya sabahumānaḥ kevalaṃ",
  "S03gopjatmu:686_1": "teṣām upāsakānāṃ kṛtajñatām anurakṣan paryaṅkaṃ gaganatale baddhvā taiḥ sabahumānam",
  "S03gopjatmu:686_2": "udīkṣyamāṇo vistareṇa tebhyo yathāvṛttaṃ vyāhṛtya punar api tān ābabhāṣe /",
  "S03gopjatmu:687": "abhinandati yo janma sa duḥkham abhinandati /",
  "S03gopjatmu:688": "duḥkhābhinandī duḥkhebhyo na jātu parimucyate // GoBhl_98 //",
  "S03gopjatmu:689": "pakvagaṇḍāyamānasya yaḥ kāyasyāsya saṃbhavaḥ /",
  "S03gopjatmu:690": "ītyupāyāsaduḥkhānām utpādaḥ sa vidāhinām // GoBhl_99 //",
  "S03gopjatmu:691": "saṃsārāvacaraṃ kṛtsnaṃ sukham ekaghanīkṛtam /",
  "S03gopjatmu:692": "narāṇāṃ janmaduḥkhena kṣaṇikenābhibhūyate // GoBhl_100 //",
  "S03gopjatmu:693": "viṣopadigdhā niśitā ivāyasāḥ śikhā ivāgneḥ prabalānilākulāḥ /",
  "S03gopjatmu:694": "sabhīmanādā iva cāśmavṛṣṭayaḥ pravṛttayo duṣprasahāḥ śarīriṇām // GoBhl_101 //",
  "S03gopjatmu:695": "bhavaprabandhavyasanānuṣaṅginī matir viparyāsatamo'vaguṇṭhitā /",
  "S03gopjatmu:696": "paraṃ samutkṣipya nipātayaty adho vipattipātālatale duruttare // GoBhl_102 //",
  "S03gopjatmu:697": "taḍillatānāṃ sphuṭanānukāriṇīm anekarūpavyasanānubandhinīm /",
  "S03gopjatmu:698": "upādadānasya na jātv imāṃ śivaṃ narasya saṃskāravikārasaṃkulām // GoBhl_103 //",
  "S03gopjatmu:699": "svayaṃ samutthāpya vikalpavāsanān samīraṇoddhūtaśikhān bhavānalān /",
  "S03gopjatmu:700": "janāḥ saroṣā iva nirdahanty amī svam indriyagrāmam anarthapaṇḍitāḥ // GoBhl_104 //",
  "S03gopjatmu:701": "svabhāvaduḥkhān prakṛtiprabhaṅgurān asārakān phenalavān ivāmbhasaḥ /",
  "S03gopjatmu:702": "arīn imān ātmasamudbhavān bhavān sukhābhimānāś chalitāḥ śarīriṇaḥ // GoBhl_105 //",
  "S03gopjatmu:703": "niśamya ko nāma viḍambanām imāṃ pumān madīyāṃ śravaṇopatāpinīm /",
  "S03gopjatmu:704": "ratiṃ prakuryād apariplutendriyo vicitrasaṃkleśasamudbhave bhave // GoBhl_106 //",
  "S03gopjatmu:705": "ta eva santaḥ sukham adhyupāsate sanātanaṃ śāntam atītamānuṣam /",
  "S03gopjatmu:706": "bhavopabhogapraṇayānupātinī matir na yeṣāṃ pariśuddhakarmaṇām // GoBhl_107 //",
  "S03gopjatmu:707": "hatāvalepāḥ pariśuddhavṛttayaḥ sthitās ta evopari sarvasaṃpadām /",
  "S03gopjatmu:708": "na bhāvanāṃ ye ślathayanti sādhavaḥ pravṛttyupādānaviṣopaśāntaye // GoBhl_108 //",
  "S03gopjatmu:709": "prakhyāpya doṣakaṇikān vibhavān bhavānāṃ nānāvidhavyasanasaṃkaṭasaṃbhavānām /",
  "S03gopjatmu:710": "saṃvejya parṣadam ṛṣiḥ sa upāsakānāṃ sadyo yayau praśamam agnir ivāmbuṣiktaḥ // GoBhl_109 //",
  "S03gopjatmu:711": "iti bhavalubdhakāvadānam // ***************************************************************************",
  "S03gopjatmu:713": "Kapīśvarajātakam = GoKī",
  "S03gopjatmu:714": "based on the edition by Michael Hahn. “Gopadatta's Kapīśvarajātaka ḥ Re-edited and translated“,",
  "S03gopjatmu:715": "Bukkyḥ Bunka Kenkyūjo Kiyḥ [= Bulletin of Research Institute for Buddhist Culture,",
  "S03gopjatmu:716": "Ryukoku University] 46 (2007), pp. 47-74.",
  "S03gopjatmu:717": "4. Kapīśvarajātakam = GoKī",
  "S03gopjatmu:718": "abhyasyanti tathā tathāgatasutās tyāgaṃ yathā svān api",
  "S03gopjatmu:719": "prāṇān prāṇikṛte tyajanti kṛpayā rogān ivāyāsinaḥ /",
  "S03gopjatmu:720": "kṣudrāḥ pāpavidhau tathā tv abhiratiṃ badhnanti niḥsādhvasā",
  "S03gopjatmu:721": "bhūtvā duścaritaikatānamanaso gacchanty adhastād yathā // GoKī_1 //",
  "S03gopjatmu:722": "tadyathānuśrūyate",
  "S03gopjatmu:723_0": "bodhisattvaḥ kilānyatamasmin vividhavarṇagandharasasaṃpannaphalabhārāvanatadrumopagūḍhe",
  "S03gopjatmu:723_1": "vikacasurabhikusumavallīvirājitaparyante marakatamaṇiprabhāharitaśādvalakuthāstīrṇaviṣamabhūmibhāge",
  "S03gopjatmu:723_2": "kamalakuvalayākaronmīlitavimalajalāśayaparigrahe mahaty araṇye vānarādhipatir babhūva //",
  "S03gopjatmu:724": "mahākṛpāsvīkṛtamānasatvān nītvāpi puṇyāni paraṃ prakarṣam /",
  "S03gopjatmu:725": "gatiṃ tiraścām adhamāṃ prapede sādhuḥ sa kenāpi tu kāraṇena // GoKī_2 //",
  "S03gopjatmu:726": "śubhāśubhaiḥ karmabhir āryakarmā krīḍann ivāsau bhavaraṅgamadhye /",
  "S03gopjatmu:727": "nidarśayām āsa vicitrarūpām upāyapūrvām upapattimāyām // GoKī_3 //",
  "S03gopjatmu:728": "kṛtvāpy asau durgatisaṃnirodham apāyahetoś ciravipravāsāt /",
  "S03gopjatmu:729": "saṃmohatāmisramayīṃ prapede tiryagvipattiṃ karuṇāparītaḥ // GoKī_4 //",
  "S03gopjatmu:730": "pravartate karmavaśena loko nirāśrayo 'yaṃ gaticakramadhye /",
  "S03gopjatmu:731": "babhūva tasya tv anavadyabuddheḥ śubhāśubhe karmaṇi kāmakāraḥ // GoKī_5 //",
  "S03gopjatmu:732": "mahātmā kāyamātreṇa vinipātaṃ gato 'py asau /",
  "S03gopjatmu:733": "avipannaguṇābhyāsapeśalādhyāśayo babhau // GoKī_6 //",
  "S03gopjatmu:734": "anāryaiś caritair dūrān niśamyaiva vivarjitaḥ /",
  "S03gopjatmu:735": "āryām udbhāvayām āsa paddhatiṃ sa śivodayām // GoKī_7 //",
  "S03gopjatmu:736": "ātmasaṃjñāviparyāsaprahāṇād eva so 'tyajat /",
  "S03gopjatmu:737": "svasukhāsaṅginīṃ caryām anāryajanavartinīm // GoKī_8 //",
  "S03gopjatmu:738": "vṛttaśobhāṃ samālokya tasya jātivirodhinīm /",
  "S03gopjatmu:739": "munayo 'py abhavann ātmany avajñāśithilādarāḥ // GoKī_9 //",
  "S03gopjatmu:740": "sa tatra mātaram andhāṃ vṛddhāṃ ca paricaran vivekakāmatayā ca svayūtham apahāya teṣu teṣu puṣpaphalasamṛddheṣu vanāntareṣv anutkaṇṭhitamanā vijahāra /",
  "S03gopjatmu:741": "aṃsena tāṃ pariharan viṣameṣu deśeṣv amlāyinīṃ srajam ivādhipatiḥ kapīnām /",
  "S03gopjatmu:742": "ānṛṇyam apratisamaṃ sa jagāma mātur garbhādidhāraṇapariśramakheditāyāḥ // GoKī_10 //",
  "S03gopjatmu:743": "pākopapāditarasaiḥ sa phalaprakārair niṣprāṇakaiś ca madhubhiḥ kusumādhivāsaiḥ /",
  "S03gopjatmu:744": "toyaiś ca phullakamalotpalinīmanojñais tāṃ mātaraṃ paricacāra viśuddhasattvaḥ // GoKī_11 //",
  "S03gopjatmu:745": "tayā karuṇayā cāsāv anubaddhaḥ kapīśvaraḥ /",
  "S03gopjatmu:746": "vijahāra vivikteṣu parvateṣu vaneṣu ca // GoKī_12 //",
  "S03gopjatmu:747": "atha kadā cid anyatamo vyādho dhanvī pṛṣṭhāvāpī pragāḍhāvabaddhaparikaro mālutāvatānasaṃyatākulakeśabhārabhāsuraḥ śvāpadān abhidravaṃs taṃ deśam abhijagāma /",
  "S03gopjatmu:748": "krodhāraktavilocanaṃ giriśilāśyāmāyatoraḥsthalaṃ",
  "S03gopjatmu:749": "vallīkuṇḍalakāvabaddhakapilavyādhūtakeśāśivam /",
  "S03gopjatmu:750": "dṛṣṭvā mṛtyum ivāpatantam atha taṃ tadgocarāḥ prāṇino",
  "S03gopjatmu:751": "yātāḥ kvāpi vilaṅghya kaṇṭakalatānaddhān prapātān api // GoKī_13 //",
  "S03gopjatmu:752_0": "atha sa durātmā viphalaprayāsatayā sutarāṃ krodhāgninā pradīptamānasaḥ saśiraḥprakampaṃ",
  "S03gopjatmu:752_1": "niśvasya ca palāśikayāvagṛhya lalāṭapuṭaprasvedasalilaṃ tam evānukampamānaṃ taṃ vānarādhipatiṃ",
  "S03gopjatmu:752_2": "dadarśa pādapaikadeśāvasthitam /",
  "S03gopjatmu:753": "dṛṣṭvā ca bhṛśataraṃ krodhavahninā prajajvāla /",
  "S03gopjatmu:754": "aśaknuvanto balinaḥ prabādhituṃ khalāḥ svadaurātmyavirūkṣadṛṣṭayaḥ /",
  "S03gopjatmu:755": "akāraṇakrodhaviṣāśivāśivā bhavanti sādhuṣv apakāradāruṇāḥ // GoKī_14 //",
  "S03gopjatmu:756": "atha sa durātmā dhanuṣi niśitaṃ sāyakaṃ saṃdhāya vegena bodhisattvam abhidudrāva /",
  "S03gopjatmu:757": "sa ca mahātmā lobhanīyataraṃ vapur avetya mayi ca nāsyāyaṃ nirbandha iti /",
  "S03gopjatmu:758": "śakto 'pi pratyavasthātum apagatasaṃrambhamānasaḥ khaga iva mahatā javena tadbāṇapatham aticakrāma /",
  "S03gopjatmu:759": "muṣṭiprahāreṇa sa śailaśṛṅgaṃ śakto 'pi saṃcūrṇayituṃ mahātmā /",
  "S03gopjatmu:760": "jālmaṃ tam eva tv anukampamānas tadbāṇasaṃpātapathād vyatītaḥ // GoKī_15 //",
  "S03gopjatmu:761": "sa ca puruṣādhamas tīvratarasaṃrambhamanyuvegākulīkṛtāśayas tāṃ bodhisattvajananīṃ pratyākṛṣṭatīkṣṇabāṇāśanir abhisasāda /",
  "S03gopjatmu:762": "abhyāsayogāt kaṭhinīkṛtāni manāṃsy anāryaiś caritaprasaṅgaiḥ /",
  "S03gopjatmu:763": "pāpakriyāyām avicārya kāryaṃ caranti lokasya niraṅkuśāni // GoKī_16 //",
  "S03gopjatmu:764": "atha bodhisattvaḥ purāyaṃ me mātaraṃ vyāpādayatīty avigaṇitasvaprāṇātyayaḥ sasaṃbhramadrutataragatir abhigamya taṃ vyādhaṃ sānunayapraśamamadhuram ity abravīt /",
  "S03gopjatmu:765": "tiṣṭha tiṣṭha mahāsattva mā vadhīr jananīṃ mama /",
  "S03gopjatmu:766": "kas tavemāṃ guṇo hatvā vṛddhāṃ proṣitalocanām // GoKī_17 //",
  "S03gopjatmu:767": "tavāpi nūnam āyuṣman mātā hṛdayavallabhā /",
  "S03gopjatmu:768": "ātmasnehānumānena mā vyātsīr mama mātaram // GoKī_18 //",
  "S03gopjatmu:769": "phalamūlajalāhārāṃ vasantīṃ vijane vane /",
  "S03gopjatmu:770": "vyāpādayitum ambāṃ me sādhos tava na yujyate // GoKī_19 //",
  "S03gopjatmu:771": "spṛṣṭadṛṣṭāpacāre 'pi puruṣās tuṅgamānasāḥ /",
  "S03gopjatmu:772": "praharanti na śauṭīrād dainyopahatacetasi // GoKī_20 //",
  "S03gopjatmu:773": "purātanair eva hatāṃ karmabhiḥ paruṣair imām /",
  "S03gopjatmu:774": "ghnato niraparādhāṃ te kathaṃ notpadyate dayā // GoKī_21 //",
  "S03gopjatmu:775": "api cedaṃ mṛgendrāsṛkkalaṅkitamukhaṃ śaram /",
  "S03gopjatmu:776": "na lajjase kathaṃ nāma muñcañ chākhāmṛgītanau // GoKī_22 //",
  "S03gopjatmu:777": "sphītāvalepau karimastakeṣu bhujāv imau jyākaṭhinaprakoṣṭhau /",
  "S03gopjatmu:778": "niyujyamānau kṛpaṇāśrayeṣu daurbhāgyam udbhāvayataḥ sphuṭaṃ te // GoKī_23 //",
  "S03gopjatmu:779": "amuktapūrvo hariṇāṅganāsv apy akṣūṇalakṣas tava kaṅkapattraḥ /",
  "S03gopjatmu:780": "śilīmukho 'yaṃ pratikuñjarīva niyujyamānaḥ kapidurgatāyām // GoKī_24 //",
  "S03gopjatmu:781": "abhyarthyamānā ripuṇāpi dhīrā bāṣpāmbuviṣyandivilocanena /",
  "S03gopjatmu:782": "bhavanti tatkālavinīyamānakrodhoparāgādhikaramyaśobhāḥ // GoKī_25 //",
  "S03gopjatmu:783": "tasmād udvīkṣasva paraṃ ca lokam imāṃ ca vṛddhām aparāyaṇāṃ tvam /",
  "S03gopjatmu:784": "mā gā vaśaṃ roṣaniśācarasya lokadvayānarthaśatāvahasya // GoKī_26 //",
  "S03gopjatmu:785": "evam apy asāv ucyamānaḥ krauryābhyāsakaṭhorahṛdayapāṣāṇas tad bodhisattvavacanam ākarṇyaivāvadhīrayām āsa /",
  "S03gopjatmu:786": "pāpaprasaṅgaparuṣīkṛtamānaseṣu vyarthā giro guṇijanābhihitā bhavanti /",
  "S03gopjatmu:787": "viprasrutā jaladharebhya ivāmbudhārā vajrāgnidagdhaśikhareṣu mahīruheṣu // GoKī_27 //",
  "S03gopjatmu:788": "atha vānareśvaras tam anāryakarmāṇam anunayavidhuram avagamya cintām āpede /",
  "S03gopjatmu:789": "mātary ayaṃ yadi mama praharaty anāryaḥ saṃpaśyato mama vadhaḥ sakalaḥ sa eva /",
  "S03gopjatmu:790": "tyaktvā svajīvitam ataḥ paripālayāmi vṛddhām imāṃ kumudinīdhavalāṃ ca kīrtim // GoKī_28 //",
  "S03gopjatmu:791": "kāmaṃ mṛte mayi mariṣyati viklaveyaṃ",
  "S03gopjatmu:792": "hā putraketi kṛpaṇā karuṇaṃ rudantī /",
  "S03gopjatmu:793": "yuktas tathāpi mama pūrvataraṃ vināśo",
  "S03gopjatmu:794": "draṣṭuṃ guruvyasanam asti na me prabhutvam // GoKī_29 //",
  "S03gopjatmu:795": "jātaś ca nāma na vinakṣyati vety ayuktam utpāda eva niyamena nipātahetuḥ /",
  "S03gopjatmu:796": "tulye ca nāma maraṇavyasanopatāpe mṛtyur varaṃ parahitāvahitāśayasya // GoKī_30 //",
  "S03gopjatmu:797": "tadgarbhasaṃdhāraṇasaṃbhṛtasya snehānubaddhasya pariśramasya /",
  "S03gopjatmu:798": "asyāḥ krameṇaiva mamābhyupeto nirveśakālātiśayotsavo 'yam // GoKī_31 //",
  "S03gopjatmu:799": "duḥkhaṃ tu nirgārayatīva ceto mamaikam evāvinivāryavīryam /",
  "S03gopjatmu:800": "ambā mṛtaṃ māṃ yad iyaṃ viditvā duḥkhena saṃtyakṣyati jīvalokam // GoKī_32 //",
  "S03gopjatmu:801": "arthāya netravyasanaṃ tu jātam asyā na māṃ drakṣyati māryamāṇam /",
  "S03gopjatmu:802": "yad asya tīkṣṇena durādhareṇa vyādhaprayuktena śilīmukhena // GoKī_33 //",
  "S03gopjatmu:803": "kṛtvā ca yat pāpam ayaṃ tapasvī duḥkhāni saṃprāpsyati dāruṇāni /",
  "S03gopjatmu:804": "etan mano nirdahatīva mahyaṃ prāṇoparodhaṃ svam acintayitvā // GoKī_34 //",
  "S03gopjatmu:805": "dhig astu saṃkleśapiśācavaiśasaṃ pṛthagjanatvaṃ dhig anarthapaṇḍitam /",
  "S03gopjatmu:806": "vipattipātālatale duruttare vṛthaiva yal lokam imaṃ vimuñcati // GoKī_35 //",
  "S03gopjatmu:807": "atha sa prakṛtiśuddhasattvas tadavastho 'py anabhijātaviṣādadainyasaṃbhramamanās taṃ vyādham abravīt /",
  "S03gopjatmu:808": "amogho yad ayaṃ bāṇas tvayā tāta samudyataḥ /",
  "S03gopjatmu:809": "mayi prahara niḥśaṅkaṃ mā kārṣīr mṛtamārikām // GoKī_36 //",
  "S03gopjatmu:810": "atha sā vṛddhā vānarī taṃ bodhisattvasyātiduṣkaraṃ hṛdayasaṃtāpakaraṃ vyavasāyam avetya pāṇibhyāṃ hṛdayam abhighnantī sāśrukaṇṭhā gadgadāyamānavacanā bodhisattvam āha /",
  "S03gopjatmu:811": "putra mā sāhasaṃ kārṣīr mayy eva praharatv ayam /",
  "S03gopjatmu:812": "mṛtayāpi mayā kiṃ syāj jarayāpītasārayā // GoKī_37 //",
  "S03gopjatmu:813": "yad ahaṃ tāta jīvāmi durmanā duḥkhabhāginī /",
  "S03gopjatmu:814": "tvatsaṅgamasukhābhyāsaṃ rasāgraṃ na varaṃ hi tat // GoKī_38 //",
  "S03gopjatmu:815": "tvayi jīvati jīvanti bahavo dharmajīvinaḥ /",
  "S03gopjatmu:816": "nimīlite tvayi vyaktaṃ diśaḥ sarvā nimīlitāḥ // GoKī_39 //",
  "S03gopjatmu:817": "jarājanitasaṃvegā viproṣitavilocanā /",
  "S03gopjatmu:818": "mṛtyum evābhikāṅkṣāmi niśvāsaikaparāyaṇā // GoKī_40 //",
  "S03gopjatmu:819": "tvaṃ me hṛdayasarvasvaṃ putrakocchvasimi tvayā /",
  "S03gopjatmu:820": "tvayi jīvati jīvantīṃ mām avehi mṛtām api // GoKī_41 //",
  "S03gopjatmu:821": "upāyāsi prapannāyā jarākāntāram āyatam /",
  "S03gopjatmu:822": "viśrambhasthānavan mṛtyur bhāgyenaiva mamāgataḥ // GoKī_42 //",
  "S03gopjatmu:823": "atha bodhisattvo 'bhipraṇamyānuneṣyann anukampāśītalair api nirdahann iva vacobhir jananīṃ praty āha /",
  "S03gopjatmu:824": "kṣudrajantor api kṛte jahyāṃ dehaśatāny api /",
  "S03gopjatmu:825": "mātur arthe tyajed deham itaro 'pi gatavyathaḥ // GoKī_43 //",
  "S03gopjatmu:826": "kāyavraṇam imaṃ tīvravyasanāpātakātaram /",
  "S03gopjatmu:827": "tavaiva paricaryāyai mātaḥ pariharāmy aham // GoKī_44 //",
  "S03gopjatmu:828": "na ca me kāyikaṃ duḥkhaṃ tathā janayati vyathām /",
  "S03gopjatmu:829": "mānasenaiva duḥkhena yathā pīḍye vidāhinā // GoKī_45 //",
  "S03gopjatmu:830": "svakāyaparirakṣārtham adhyupekṣya vadhaṃ tava /",
  "S03gopjatmu:831": "duḥkhaṃ manomayaṃ soḍhuṃ kathaṃ śakṣyāmi duḥsaham // GoKī_46 //",
  "S03gopjatmu:832": "api cāmba /",
  "S03gopjatmu:833": "ucchrāyā vinipātinaḥ priyajanaśleṣā visaṃyoginaḥ",
  "S03gopjatmu:834": "sarve saṃnicayāḥ kṣayāntavirasā dīpāḥ prabhāteṣv iva /",
  "S03gopjatmu:835": "mṛtyor aprativāryavīryamahataḥ krīḍāmṛgāḥ prāṇinaḥ",
  "S03gopjatmu:836": "saṃsārādhvani dehināṃ vicaratāṃ dharmānukṛtyaṃ param // GoKī_47 //",
  "S03gopjatmu:837_0": "atha sā bodhisattvajananī śītair ananyasattvasadṛśaiḥ karuṇāniṣyandabhūtaiḥ snehātiśayodgāribhiḥ",
  "S03gopjatmu:837_1": "svajīvitanirapekṣair aparimlāyamānagauravaprasādapeśalais tadvacobhiḥ sutarām ākleditahṛdayā",
  "S03gopjatmu:837_2": "vyāpinā svareṇa tad vanam āpūrayantī sakaruṇaṃ virurāva /",
  "S03gopjatmu:838": "amūni tava vākyāni śītāny api dahanti mām /",
  "S03gopjatmu:839": "himāpātā iva latāṃ pākapāṇḍupalāśinīm // GoKī_48 //",
  "S03gopjatmu:840": "hā mātṛvatsala ripuṣv api maitracitta",
  "S03gopjatmu:841": "kṣudreṣv api prakṛtibhadra mṛdusvabhāva /",
  "S03gopjatmu:842": "putrāpahāya kṛpaṇāṃ kva nu yāsyasi tvaṃ",
  "S03gopjatmu:843": "mām adya duḥkhaśatabāṇaśaravyabhūtām // GoKī_49 //",
  "S03gopjatmu:844": "hā hā hatāsmi kṛpaṇā cyutabhāgadheyā daivena sādhujananirdayapauruṣeṇa /",
  "S03gopjatmu:845": "saṃrakṣa māṃ suciram ekapade jahāsi kiṃ putrakādya nanu saiva tavāsmi mātā // GoKī_50 //",
  "S03gopjatmu:846": "yātāḥ kva te 'dya munayo jvalitaprabhāvāḥ",
  "S03gopjatmu:847": "sakhyaḥ kva tāḥ pratigatā vanadevatās te /",
  "S03gopjatmu:848": "dharmāya rakṣati jagat kila dharmajīvī",
  "S03gopjatmu:849": "kasmāj jagan mama nimīlati putraśūnyam // GoKī_51 //",
  "S03gopjatmu:850": "śailā nirjhariṇaḥ kadambakakubhaśreṇīniruddhātapā",
  "S03gopjatmu:851": "nadyaś ca sphuṭapadmareṇuharitakṣāmormimālādharāḥ /",
  "S03gopjatmu:852": "saṃśāntā vanarājayaś ca śikhinā sudyotitāś candrakair",
  "S03gopjatmu:853": "bhānor aṃśukarālitāś ca divasā rakṣantu me putrakam // GoKī_52 //",
  "S03gopjatmu:854": "acetanānām api pādapānāṃ babhūva kampo ruditena tena /",
  "S03gopjatmu:855": "mṛdūkṛtaṃ tasya na nāma ceto manāg api krūramanorathasya // GoKī_53 //",
  "S03gopjatmu:856": "atha sa durātmā tadvākyaśravaṇajvalitakopānalādīptahṛdayaḥ kathāparyavasānam avigaṇayyaiva bodhisattvaṃ tīkṣṇena bāṇena marmadeśe 'bhihatya prāṇair viyojayāṃ babhūva /",
  "S03gopjatmu:857": "śivāvirutajarjarā iva diśo 'bhavaṃs tatkṣaṇaṃ",
  "S03gopjatmu:858": "tatāna bahalaṃ tamo dviradayūthanīlaṃ jagat /",
  "S03gopjatmu:859": "bhayād iva cakampire vilulitopalāḥ parvatāḥ",
  "S03gopjatmu:860": "papāta śalabhāvalīvalayapiṅgalaṃ khād rajaḥ // GoKī_54 //",
  "S03gopjatmu:861": "viśuṣkajalabhairavāḥ pradaragahvarāḥ sindhavo",
  "S03gopjatmu:862": "dvitīya iva bhāskare samudite 'bhavaṃs tatkṣaṇam /",
  "S03gopjatmu:863": "papāta rudhiraṃ divo ghaṭamukhair ivāvarjitaṃ",
  "S03gopjatmu:864": "hate kapigaṇādhipe sucaritaikaratnākare // GoKī_55 //",
  "S03gopjatmu:865": "atha sa dasyus tad atidāruṇaṃ karma kṛtvā sadyas tadvipākacihnākulīkṛtahṛdayaḥ svam āvāsam abhipratasthe /",
  "S03gopjatmu:866": "tatra ca tatkarmāparādhena bhairavo niṣpratīkārarabhasajvālāmālākulo mahadagniḥ prajajvāla /",
  "S03gopjatmu:867": "dūrād eva tam āpatantam anilapreṅkholanācañcalaiḥ",
  "S03gopjatmu:868": "sadyo 'gniḥ pariṣaṣvaje priyam iva jvālābhujair āyataiḥ /",
  "S03gopjatmu:869": "karma kṣetraviśeṣabṛṃhitaphalaṃ karmāntarāvyāhataṃ",
  "S03gopjatmu:870": "nikṣepaṃ vapuṣo vipākacapalaṃ nodīkṣate prāṇinām // GoKī_56 //",
  "S03gopjatmu:871": "saṃśuṣkakakṣāntavisarpiṇībhir jvālābhir agneḥ pavanoddhatābhiḥ /",
  "S03gopjatmu:872": "āliṅgito 'sau kaṭhināntarātmā mumoha hā heti ca saṃrurāva // GoKī_57 //",
  "S03gopjatmu:873": "anilākulitānalāvalīḍhaḥ kaṭudhūmaughaniruddhakaṇṭhatāluḥ /",
  "S03gopjatmu:874": "nipapāta samutpapāta cāsāv asakṛn mīna ivāturas tapasvī // GoKī_58 //",
  "S03gopjatmu:875": "tasyāsthiśeṣam api kāpuruṣasya dagdhvā",
  "S03gopjatmu:876": "vahniḥ saroṣa iva naiva śaśāma śīghram /",
  "S03gopjatmu:877": "taddūṣitāṃ vasumatīm api dagdhukāmo",
  "S03gopjatmu:878": "jajvāla dhūmakapiśārcir &#9169;",
  "S03gopjatmu:879": "- &#9169; antaḥ // GoKī_59 //",
  "S03gopjatmu:880": "jvālānāṃ gaganatalāvalambinīnāṃ saṃtānāḥ kusumitakarṇikāragaurāḥ /",
  "S03gopjatmu:881": "rejus te pralayavilīyamānasānor niryāsāḥ kanakagirer iva sravantaḥ // GoKī_60 //",
  "S03gopjatmu:882": "dagdho duścaritāgnibhiḥ sa paruṣair dagdhaḥ punaḥ pāvakaiḥ",
  "S03gopjatmu:883": "pāpātmā sakalatraputravibhavaḥ śuṣko yathā pādapaḥ /",
  "S03gopjatmu:884": "taṃ bhūyo 'pi dadāha dāruṇataraḥ karmendhano nārako",
  "S03gopjatmu:885": "vahnir dhūmakalākalaṅkitamukhajvālākalāpaś ciram // GoKī_61 //",
  "S03gopjatmu:886": "avetya pāpakarmaṇām idaṃ vipākavaiśasaṃ",
  "S03gopjatmu:887": "vivarjayed asatkriyāṃ bhujaṅgamāṅganām iva /",
  "S03gopjatmu:888": "prasādayec ca mānasaṃ prasādanīyakarmasu",
  "S03gopjatmu:889": "jinauraseṣv akāraṇaprajāhitābhiyogiṣu // GoKī_62 //",
  "S03gopjatmu:890": "// iti śrīkapīśvarajātakaṃ navatriṃśattamam // ***************************************************************************",
  "S03gopjatmu:892": "Maitrakanyaka = GoMk",
  "S03gopjatmu:893": "based on the edition by Konrad Klaus. Das Maitrakanyakāvadāna (Divyāvadāna 38)",
  "S03gopjatmu:894": ", Bonn 1983 (Indica et Tibetica, 2).",
  "S03gopjatmu:895": "5. Maitrakanyaka",
  "S03gopjatmu:896": "mātary apakāriṇaḥ prāṇina ihaiva vyasanaprapātapātālāvalambino bhavantīti satatasamupajāyamānapremaprasādabahumānamānasaiḥ satpuruṣair mātaraḥ śuśrūṣaṇīyāḥ /",
  "S03gopjatmu:897": "tadyathānuśrūyate",
  "S03gopjatmu:898_0": "vikasitasitakumudendukundakusumāvalīguṇagaṇavibhūṣitaḥ pūrvajanmāntaropāttāprameyānavadyavipulasakalasaṃbhāro",
  "S03gopjatmu:898_1": "dhanadasamānaratnāśrayaḥ svajanakṛpaṇavanīpakabhujyamānodāravibhavasāranicayo mitro",
  "S03gopjatmu:898_2": "nāma sārthavāho babhūva /",
  "S03gopjatmu:899": "paropakāraikarasābhirāmā vibhūtayaḥ sphītatarā babhūvuḥ /",
  "S03gopjatmu:900": "tasyāryasattvasya nabhasy anabhre karā ivendoḥ kumudāvadātāḥ // GoMk_1 //",
  "S03gopjatmu:901": "tṛṣṇānalaiḥ śokaśikhāpracaṇḍaiś cittāni dagdhāni bahuprakāram /",
  "S03gopjatmu:902": "āśāvatāṃ sapraṇayābhirāmair dānāmbusekaiḥ śamayāṃ babhūva // GoMk_2 //",
  "S03gopjatmu:903": "dṛṣṭvā lokam imaṃ dhanakṣayabhayāt saṃtyaktadānotsavaṃ",
  "S03gopjatmu:904": "lobhakleśapiśācikāvaśatayā saṃdūṣitādhyāśayam /",
  "S03gopjatmu:905": "kāruṇyāt sa dadāv anāthakṛpaṇaklībāturebhyo dhanaṃ",
  "S03gopjatmu:906": "matvā vāyuhatārṇavormicapalaṃ svaṃ jīvitaṃ bhūyasā // GoMk_3 //",
  "S03gopjatmu:907": "yeṣu vyāsajya ceto bhujagavaravadhūbhogabhīmeṣu lubdhā",
  "S03gopjatmu:908": "gāhante pāpagartaṃ sphuṭadahanaśikhābhīmaparyantarandhram /",
  "S03gopjatmu:909": "vātāghātapranṛttapravaranaravadhūnetrapakṣmāgralolāṃs",
  "S03gopjatmu:910": "tān arthān arthiduḥkhavyupaśamapaṭubhiḥ protsasarja pradānaiḥ // GoMk_4 //",
  "S03gopjatmu:911_0": "tasyāputradhanatvāt putrābhilāṣiṇo yadā manorathaśatair asakṛd unmiṣitonmiṣitāḥ putraśriyaḥ",
  "S03gopjatmu:911_1": "prasahya sphītataravairabhārendhanavahnineva vigatanikhilapratīkāradāruṇaprabhāvamahatāśu",
  "S03gopjatmu:911_2": "kṛtāntālayaikaparāyaṇāḥ kriyante sma tadāsau lokapravādamātrayāpi panthānaṃ samavatīrya",
  "S03gopjatmu:911_3": "dhanadavaruṇakuberaśaṃkarajanārdanapitāmahādīn devatāviśeṣān putrārthaṃ yācitum ārebhe /",
  "S03gopjatmu:912": "yasmin yasmiṃs tanayasarasi svacchapuṇyāmbupūrṇe",
  "S03gopjatmu:913": "vavre vṛddhiṃ samuditamahāvaṃśalakṣmyambujanma /",
  "S03gopjatmu:914": "tat tat tasya prabālavirasāṃ yāti tīkṣṇāṃśumālaiḥ",
  "S03gopjatmu:915": "śoṣaṃ ninye ravir iva jalaṃ bhāgadheyārkabimbam // GoMk_5 //",
  "S03gopjatmu:916": "rudraṃ naikakapālaśekharadharaṃ cakrāyudhaṃ vajriṇaṃ",
  "S03gopjatmu:917": "sraṣṭāraṃ makaradhvajaṃ girisutāputraṃ mayūrāsanam /",
  "S03gopjatmu:918": "gaṅgāṃ śaṅkhadalāvadātasalilāṃ tāṃ tāṃś ca devān asau",
  "S03gopjatmu:919": "putrārthī śaraṇaṃ yayau bahu punar dānaṃ dvijebhyo dadau // GoMk_6 //",
  "S03gopjatmu:920": "yad yaj jano maṅgaladeśanābhir vratopavāsādhigataiś ca duḥkhaiḥ / &#9171; - &#9169; - - &#9169; &#9169; - &#9169; - -",
  "S03gopjatmu:921_1": "&#9171; - &#9169; - - &#9169; &#9169; - &#9169; - - // GoMk_7 // - - &#9169; - - &#9169; &#9169; - &#9169; - - - - &#9169; - - &#9169; &#9169; - &#9169; - - /",
  "S03gopjatmu:923": "putrārthasaṃsiddhinimagnabuddhir vikṣipya khedaṃ sa cakāra tāṃs tān // GoMk_8 //",
  "S03gopjatmu:924_0": "evam anekaprakāraṃ kāyacetassor āyāsakāribhir api vratopavāsamaṅgalair yadā naiva",
  "S03gopjatmu:924_1": "kadā cit kāle 'sya putrā jīvino babhūvus tadaivam ativipule pragāḍhaśokāpagāmbhasi",
  "S03gopjatmu:924_2": "nimajjantaṃ kaś cit sādhupuruṣo 'bravīt /",
  "S03gopjatmu:925": "karmāṇy evāvalambanti dehināṃ sarvasaṃpadaḥ /",
  "S03gopjatmu:926": "bhūtānāṃ tuṅgaśṛṅgāc ca vinipāto na bhūtaye // GoMk_9 //",
  "S03gopjatmu:927": "saṃkleśaṃ bahavaḥ prāptāḥ putratṛṣṇārtabuddhinā [/] /",
  "S03gopjatmu:928": "na ca te 'dyāpi jīvanti tatra kiṃ parikhidyase // GoMk_10 //",
  "S03gopjatmu:929": "karmāṇi nirmucya kathaṃ bhavebhyaḥ svargaukasas tuṣṭivaśād iheyuḥ /",
  "S03gopjatmu:930": "ye yair vinā nātmabhavaṃ labhante te tair vinā janma kathaṃ bhajeran // GoMk_11 //",
  "S03gopjatmu:931": "ye sāṃsārikanaikaduḥkhadahanajvālālatāliṅgitās",
  "S03gopjatmu:932": "te vāñchanti narāmaroragasukhaṃ prāyeṇa dānādibhiḥ /",
  "S03gopjatmu:933": "tvaṃ kenāpi viḍambyase jaḍamatiḥ putrāśayonmattako",
  "S03gopjatmu:934": "yas tvaṃ dyām adhigantum icchasi bṛhatsopānamālāśrayāt // GoMk_12 //",
  "S03gopjatmu:935": "vidhim aparam ahaṃ te bodhayāmi prasiddhyai",
  "S03gopjatmu:936": "tvam api ca kuru tāvat saṃprasiddhyai kadā cit /",
  "S03gopjatmu:937": "yadi bhavati sutas te kanyakānāma tasya",
  "S03gopjatmu:938": "sakalajanapade 'smin khyāpayasva prasiddhyai // GoMk_13 //",
  "S03gopjatmu:939": "atha tasya kālāntare gaganatalam aṃśumālīva svakiraṇanikarair virājamānaṃ svavaṃśalakṣmīḥ putraṃ janayāṃ babhūva / sa ca",
  "S03gopjatmu:940": "nirvāntāmalahemaśailaśikharapracchedagauradyutiḥ",
  "S03gopjatmu:941": "saṃpūrṇāmalacandramaṇḍalasamacchattrorubhāsvacchirāḥ /",
  "S03gopjatmu:942": "mattairāvaṇacārupuṣkarakaravyālambabāhudvayo",
  "S03gopjatmu:943": "bhinnendīvaraphullapattranicayaśyāmāruṇāntekṣaṇaḥ // GoMk_14 //",
  "S03gopjatmu:944": "bhūyaḥ kalpasahasrasaṃcitamahāpuṇyaprabhāvodbhavaiḥ",
  "S03gopjatmu:945": "pravyaktasphuritendracāparuciraiḥ prahlādibhir lakṣaṇaiḥ /",
  "S03gopjatmu:946": "mūrtis tasya rarāja meruśikharād dhemaṃ yathā bhūcyutaṃ",
  "S03gopjatmu:947": "prodgīrṇasvamayūkhajālajaṭilai ratnāṅkurair veṣṭitam // GoMk_15 //",
  "S03gopjatmu:948": "bhramaracamarapaṅktiśyāmakeśābhirāmaṃ",
  "S03gopjatmu:949": "samavipulalalāṭaṃ śrīmaduttuṅganāsam /",
  "S03gopjatmu:950": "tanayam uditacetā maitrakanyābhidhānaṃ",
  "S03gopjatmu:951": "daśadivasapareṇa khyāpayām āsa loke // GoMk_16 //",
  "S03gopjatmu:952": "śarīriṇāṃ vṛddhikaraiḥ samṛddhair viśeṣayuktair vividhānnapānaiḥ /",
  "S03gopjatmu:953": "sudhāvadātaiḥ sphuṭacandrapādaiḥ payodhiveleva yayau samṛddhim // GoMk_17 //",
  "S03gopjatmu:954": "dhātrībhiḥ sa samunnītaḥ kṣīraiś ca sarpimaṇḍakaiḥ /",
  "S03gopjatmu:955": "pupoṣa sundaraṃ dehaṃ hradastham iva paṅkajam // GoMk_18 //",
  "S03gopjatmu:956": "atha tasya pitā mitraḥ sārthavāho vaṇigjanaiḥ /",
  "S03gopjatmu:957": "dravyair vahanam āropya jagāhe toyadhiṃ mudā // GoMk_19 //",
  "S03gopjatmu:958": "timiṅgilakṣobhavivardhitormimahodadhau mīnavipannapātre /",
  "S03gopjatmu:959": "pitur vyatīte jananīṃ jagāda cakāra kiṃ karma pitā mameti // GoMk_20 //",
  "S03gopjatmu:960": "tato 'sya jananī pativiyogaśokaglapitahṛdayā cintām āpede /",
  "S03gopjatmu:961": "āśāpāśaśatākṛṣṭo jano mṛtyuṃ na paśyati /",
  "S03gopjatmu:962": "viṣayāsvādakṛpaṇo vāraṇa iva bandhanam // GoMk_21 //",
  "S03gopjatmu:963": "yady api kathayiṣyāmi pitaraṃ yānapātrikam /",
  "S03gopjatmu:964": "eṣo 'pi mama mandāyā nāśam eṣyati toyadhau // GoMk_22 //",
  "S03gopjatmu:965": "yāvac cāyaṃ janapadam imaṃ tasya vṛttiṃ na bhūtāṃ",
  "S03gopjatmu:966": "pṛcchaty asmai kathayati na vā sarva evaiṣa lokaḥ /",
  "S03gopjatmu:967": "tāvad yuktaṃ mama sutam imaṃ mṛtyuvaktrāntarālaṃ",
  "S03gopjatmu:968": "nānāduḥkhavyasanagahanaṃ vyādhisaktaṃ niṣeddhum // GoMk_23 //",
  "S03gopjatmu:969": "paro 'pi yaḥ sādhujanānujuṣṭaṃ vihāya mārgaṃ śrayate vimārgam /",
  "S03gopjatmu:970": "nivāraṇīyaḥ sa matāj janena prayatnataḥ kiṃ punar eva putraḥ // GoMk_24 //",
  "S03gopjatmu:971": "tato janāni kathayāṃ cakre /",
  "S03gopjatmu:972": "putrakaukarikatvena pitā te mām apūpuṣat /",
  "S03gopjatmu:973": "yady ahaṃ sukhitā kāryā kārayaukarikāpaṇam // GoMk_25 //",
  "S03gopjatmu:974": "atha maitrakanyako bodhisattvo mātur vacanaṃ kusumamālām iva śirasā samabhivadyānyasminn ahani [/",
  "S03gopjatmu:975": "] aukarikāpaṇaṃ prasasāra /",
  "S03gopjatmu:976": "puṇyasaṃbhāramahatas tasya sattvadayāvataḥ /",
  "S03gopjatmu:977": "prathame 'hani saṃpannaṃ catuṣkārṣāpaṇaṃ dhanam //",
  "S03gopjatmu:978": "svagarbhasaṃdhāraṇaduḥkhitāyai dadau sa tasyai mudito jananyai /",
  "S03gopjatmu:979": "daridraduḥkhavyasanacchidāyai dhanaṃ mahābhogaphalaprasūtyai // GoMk_27 //",
  "S03gopjatmu:980_0": "atha ye tasmin puravare ciraṃtanā aukarikās te tasya tam abhivardhamānaṃ krayavikrayalokam",
  "S03gopjatmu:980_1": "aviṣamavyavahāranītyā prakṛtipremapeśalatayā cāvarjitamanasaṃ tasmin mahāsattve vyavahārārtham",
  "S03gopjatmu:980_2": "āpatantam avalokya taṃ tasmāt karmaṇo vinivartanārtham āhuḥ /",
  "S03gopjatmu:981": "gāndhikāpaṇikaḥ śreṣṭhī pitā te 'smin pure purā /",
  "S03gopjatmu:982": "sa tvaṃ tāṃ vṛttim ujjhitvā śrayase 'nyāṃ kayā dhiyā // GoMk_28 //",
  "S03gopjatmu:983": "atha bodhisattvas tām api jīvikām apahāya gāndhikāpaṇaṃ cakāra /",
  "S03gopjatmu:984": "yasminn eva dine cakre sa sādhur gāndhikāpaṇam /",
  "S03gopjatmu:985": "kārṣāpaṇāṣṭakaṃ tasya tasminn evopapadyate // GoMk_29 //",
  "S03gopjatmu:986": "tam [/] api mātre pratipāditavān /",
  "S03gopjatmu:987": "atha gāndhikāpaṇikāḥ puruṣāḥ sametyāgatya ca taṃ mahāsattvaṃ vicchandayām āsuḥ /",
  "S03gopjatmu:988": "gāndhāpaṇaṃ klībajanābhipannaṃ pitā na vaimadyapure cakāra /",
  "S03gopjatmu:989": "tatraiva hairaṇyikatāṃ sa kṛtvā dhanāni bhūyāṃsi samāpa sādho // GoMk_30 //",
  "S03gopjatmu:990": "atha maitrakanyako bodhisattvas tām api jīvikām apahāya hairaṇyikāpaṇaṃ cakāra /",
  "S03gopjatmu:991": "tayāpi tasmin vyavahāranītyā hairaṇyikāṃs tān abhibhūya sarvān /",
  "S03gopjatmu:992": "lebhe dine sa prathame mahārhaḥ kārṣāpaṇān ṣoḍaśa tān dadau ca // GoMk_31 //",
  "S03gopjatmu:993": "dine dvitīye dvātriṃśatkārṣāpaṇān upārjya saḥ /",
  "S03gopjatmu:994": "dakṣiṇīyaviśeṣāya [/",
  "S03gopjatmu:995": "] mātre tān api dattavān // GoMk_32 //",
  "S03gopjatmu:996": "atha hairaṇyikāpaṇikāḥ puruṣāḥ sametyāgatya ca taṃ tasmāt karmaṇo vinivartanārtham āhuḥ /",
  "S03gopjatmu:997": "śaraccandrāṃśudhavale labdhvā janma kule katham /",
  "S03gopjatmu:998": "kṛpaṇāṃ jīvikāhetor vṛttim āśrayate bhavān // GoMk_33 //",
  "S03gopjatmu:999": "parbhañjanoddhūtaśikhākarāle hutāśane visphuritasphuliṅge /",
  "S03gopjatmu:1000": "vivartitaṃ ślāghyam ativa puṃsāṃ na tu svavṛtteś cyavanaṃ pravṛttam // GoMk_34 //",
  "S03gopjatmu:1001": "mahoragaśvāsavighūrṇitograis taraṅgabhaṅgair viṣamān payodhīn /",
  "S03gopjatmu:1002": "agādhapātālavilagnamūlān pitā vigāhyārjitavān dhanaṃ te // GoMk_35 //",
  "S03gopjatmu:1003": "yad āśritaṃ karma janānuvartinā tvayā vidagdhena dhanepsunādhunā /",
  "S03gopjatmu:1004": "kathaṃ na saṃprāpsyasi bhāgyasaṃpadaṃ pitur vyatīte 'pi viśālinīṃ śriyam // GoMk_36 //",
  "S03gopjatmu:1005": "vitteśvaro 'py arthavibhūtivistarair nāsāsadarthā vibabhāra yasya /",
  "S03gopjatmu:1006": "tasyā [/] mahendrāmalatulyakīrteḥ sūnuḥ kathaṃ tvaṃ na bibharṣi lajjām // GoMk_37 //",
  "S03gopjatmu:1007": "ye mṛtyuṃ gaṇayanti naiva vipadi grāmaṃ bhajante na ye",
  "S03gopjatmu:1008": "gehe bandhuṣu sūnuṣu vyapagatasnehātmanodyoginaḥ /",
  "S03gopjatmu:1009": "te tīrtvā jaladhīn agādhasalilān āvartabhīmān budhāḥ",
  "S03gopjatmu:1010": "prāpyārthān gajadantabhaṅgasitayā cinvanti kīrtyā jagat // GoMk_38 //",
  "S03gopjatmu:1011": "atha maitrakanyako bodhisattvas tebhyo 'py tathānuguṇinīṃ kathām avadhārya samudrāvataraṇakṛtavyavasāyo mātaram upasṛtyovāca /",
  "S03gopjatmu:1012": "amba sārthavāhaḥ kilāsmākaṃ pitā purā tad anujñāṃ prayaccha yad aham api mahāsamudram avatariṣyāmīti /",
  "S03gopjatmu:1013": "sā pūrvam eva bhartṛmaraṇaduḥkhena vigatajīvitāśā svasya tanayasya tenāsaṃlakṣitadāruṇena viyogaśokaśastreṇa bhṛśataraṃ pravidāryamāṇahṛdayā svatanayam āha /",
  "S03gopjatmu:1014": "vatsa kena tavākhyātaṃ vinākāraṇaśatruṇā /",
  "S03gopjatmu:1015": "jīvitaṃ kasya te 'niṣṭaṃ tvayā krīḍāṃ karoti kaḥ // GoMk_39 //",
  "S03gopjatmu:1016": "daivāt kathaṃ cit saṃprāptaṃ cakṣur ekaṃ tvam adya me /",
  "S03gopjatmu:1017": "putraka kleśabhāginyā mṛtyunā hriyase 'dhunā // GoMk_40 //",
  "S03gopjatmu:1018": "na yāvad ekaṃ mama duḥkhaśalyaṃ prayāti nāśaṃ pravidārya śokam /",
  "S03gopjatmu:1019": "kathaṃ nu tasyopari me dvitīyaṃ nipātyate pāpamayair amitraiḥ // GoMk_41 //",
  "S03gopjatmu:1020": "yeṣāṃ ceto vividhavirasāyāsaduḥkhāprakampyaṃ",
  "S03gopjatmu:1021": "yaiḥ saṃtyaktaṃ kṛpaṇahṛdayair jīvitaṃ bhogalubdhaiḥ /",
  "S03gopjatmu:1022": "te saṃtyaktvā [/",
  "S03gopjatmu:1023": "] nayanagalitāśrupravāhārdravaktrān",
  "S03gopjatmu:1024": "bandhūn ajñā makaranilaye mṛtyave yānti nāśam // GoMk_42 //",
  "S03gopjatmu:1025": "tan mām anāthāṃ pratipālanīyāṃ tvajjīvitāśaikanibandhajīvām /",
  "S03gopjatmu:1026": "saṃtyajya yātuṃ katham udyamas te mā sā kathā mānavaro madīyam // GoMk_43 //",
  "S03gopjatmu:1027": "svaprāṇasaṃdehakarīm avasthāṃ praviśya naikāntasukhaṃ prasādhyam /",
  "S03gopjatmu:1028": "saṃpattayo yena vaṇigjanasya tato 'ham evaṃ suta vārayāmi // GoMk_44 //",
  "S03gopjatmu:1029": "sa tasyā hitārthaṃ madhurāṇy api vacanakusumāni tṛṇam ivāvadhūya sapragalbhatayā samavalambitavikatthāśobhaṃ kiṃ cid īdṛśaṃ pratyāha /",
  "S03gopjatmu:1030": "varaṃ naiva tu jāyeran ye jātā nirdhanā janāḥ /",
  "S03gopjatmu:1031": "jātasya yadi duḥkhāni varaṃ mṛtyur na jīvitam // GoMk_45 //",
  "S03gopjatmu:1032": "āśayā gṛham āgatya dīnadīnās tapasvinaḥ /",
  "S03gopjatmu:1033": "arthino mama pāpasya yānti niśvasya durmanāḥ [/] // GoMk_46 //",
  "S03gopjatmu:1034": "ye śaktihīnā vibhavārjanādau te dehino duḥkhaśataṃ sahante /",
  "S03gopjatmu:1035": "lokaṃ punar duḥkhaśatopataptaṃ draṣṭuṃ na śaknomi cirāyamāṇaḥ // GoMk_47 //",
  "S03gopjatmu:1036": "tasmād vilaṅghāmi vacas tavedaṃ yāsyāmi taṃ tvaṃ prajahīhi śokam /",
  "S03gopjatmu:1037": "tatraiva yāyāṃ nidhanaṃ samudre chinnaṃ mayā vā vyasanaṃ janasya // GoMk_48 //",
  "S03gopjatmu:1038": "atha maitrakanyako bodhisattvo mātaram apramāṇīkṛtya nirgatya gṛhād vārāṇasyāṃ puryām ātmānaṃ sārthavāham ity udghoṣayām āsa /",
  "S03gopjatmu:1039": "asyām eva purā puraṃdarapurīpraspardhipuryāṃ vaṇiṅ",
  "S03gopjatmu:1040": "mitro nāma babhūva yaḥ suranaraprakhyātakīrtidhvajaḥ /",
  "S03gopjatmu:1041": "putras tasya mahāsamudram acirād yāsyaty amuṣmin dine",
  "S03gopjatmu:1042": "yātuṃ ye vaṇijaḥ kṛtopakaraṇās te santu sajjā iti // GoMk_49 //",
  "S03gopjatmu:1043": "atha maitrakanyako bodhisattvo vividhopakaraṇasaṃbhārasādhanānāṃ samāgṛhītapuṇyāhaprasthānabhadrāṇām upahṛtamaṅgalavidhānānāṃ vaṇijāṃ pañcabhiḥ śataiḥ kṛtaparivāraḥ prasasāra /",
  "S03gopjatmu:1044": "mātā cainaṃ gacchatīti śrutvāha /",
  "S03gopjatmu:1045_0": "mamaikaputraka kva yāsyasīti karuṇakaruṇākranditamātraparāyaṇā komalavimalakamalavilāsālasābhyāṃ",
  "S03gopjatmu:1045_1": "pāṇikamalābhyāṃ rucirakanakaghaṭitaghaṭavikaṭapayodharavarorubhāsuram uraḥ pragāḍham abhitāḍayati /",
  "S03gopjatmu:1046": "bāṣpasaliladhārāparaṃparodbhavoparudhyamānakaṇṭhī [/",
  "S03gopjatmu:1047": "] anilabalākulitagalitasajalajaladapaṭalāvalīmalinakeśapāśā satvaratvaram abhigamya maitrakanyakasya bodhisattvasya pādayoḥ pariṣvajyaivam āha /",
  "S03gopjatmu:1048": "mā māṃ putraka parityajya yāsīti /",
  "S03gopjatmu:1049": "anartharāgagrahamūḍhabuddhayo narā hi paśyanti na kevalaṃ hitam /",
  "S03gopjatmu:1050": "satāṃ hitādhānavidhānacetasāṃ giro 'pi śṛṇvanti na bhūtavādinām // GoMk_50 //",
  "S03gopjatmu:1051": "maitrakanyako 'pi",
  "S03gopjatmu:1052": "dharaṇitalanimagnāṃ mātaraṃ śokavaśyāṃ",
  "S03gopjatmu:1053": "śirasi kupitacittaḥ pādavajreṇa hatvā /",
  "S03gopjatmu:1054": "muhur upacitaśokaḥ karmaṇā preryamāṇas",
  "S03gopjatmu:1055": "tvaritamatir abhūt -",
  "S03gopjatmu:1056": "saṃprayātuṃ vaṇigbhiḥ // GoMk_51 //",
  "S03gopjatmu:1057": "tataḥ sā mātā samutthāyāha / putraka",
  "S03gopjatmu:1058": "mayi gamananivṛttiṃ kartum abhyudyatāyāṃ",
  "S03gopjatmu:1059": "yad upacitam apuṇyaṃ macchirastāḍanāt te /",
  "S03gopjatmu:1060": "vyasanaphalam anantaṃ mā tu bhūt karmaṇo 'sya",
  "S03gopjatmu:1061": "punar api guruvākyaṃ mātigāḥ svapnato 'pi // GoMk_52 //",
  "S03gopjatmu:1062_0": "atha maitrakanyako bodhisattvo vividhavihārāyatanaparvatopavanagahvarasarittaḍāgārāmaramaṇīyatarān",
  "S03gopjatmu:1062_1": "anekanagaranigamakarvaṭagrāmādīn anuvicaran krameṇa samudratīraṃ saṃprāpya sajjīkṛtayānapātro",
  "S03gopjatmu:1062_2": "bhujagapativadanavisṛtaśvasanacapalānilabalavilulitavipulavimalasalilam aruṇataruṇakiraṇanikararucirapadmarāgapuñjaprabhārāgarañjitormimālājalam",
  "S03gopjatmu:1062_3": "asurasvarasamasurasureśvarakarodarasphuritahutavahaśikhāvalīkarālavajrapatanabhayanilīnadharaṇīdharaśikharaparāhatajaloddhatottuṅgataraṅgabhaṅgaraudraṃ",
  "S03gopjatmu:1062_4": "samudram avatatāra /",
  "S03gopjatmu:1063": "mahānilotkṣiptataraṅgabhaṅgaiḥ samullasadbhiḥ kham ivotpatantam /",
  "S03gopjatmu:1064": "saritsahasrāmburayapravāhair bhujair vilāsair iva gṛhyamāṇam // GoMk_53 //",
  "S03gopjatmu:1065": "prakṣubdhaśīrṣoragabhīmabhogavyāvartitodvartitatoyarāśim /",
  "S03gopjatmu:1066": "tanmurdhni ratnodgataraśmipuñjaṃ jvālākalāpocchuritormicakram // GoMk_54 //",
  "S03gopjatmu:1067": "ahipativadanād vimuktatīvrajvalitaviṣānaladāhabhīmaśaṅkham /",
  "S03gopjatmu:1068": "timinakhakuliśāgradāritādriṃ tadacalapādahatāmbumīnavṛndam // GoMk_55 //",
  "S03gopjatmu:1069": "tuṅgataraṅgasamudgatatīraṃ tīranilīnakalasvanahaṃsam /",
  "S03gopjatmu:1070": "haṃsanakhakṣatadāruṇamīnaṃ mīnavivartitakampitavelam // GoMk_56 //",
  "S03gopjatmu:1071": "ratnalatāvṛtabhāsuraśaṅkhaṃ śaṅkhasitendugabhastivivṛddham /",
  "S03gopjatmu:1072": "vṛddhabhujaṃgamahāhavaraudraṃ raudramahāmakarāhatacakram // GoMk_57 //",
  "S03gopjatmu:1073": "khagapatisavilāsapāṇivajraṃ prahatavipāṭitadṛṣṭimūlarandhram /",
  "S03gopjatmu:1074": "pramuditajaladantidantakoṭipramathitanaikavilāsakalpavṛkṣam // GoMk_58 //",
  "S03gopjatmu:1075_0": "tad eva sa saṃlakṣya tīraparyantarekhaṃ prakaṭavikaṭāvartagartodarabhramadbhramitajhaṣabhujagakulamaṇḍalaṃ",
  "S03gopjatmu:1075_1": "naikavicitrādbhutāścaryam atiśayam ambhasām ālayam atikramatas tasya dharaṇīdharaśikharavipulātmabhāvasya",
  "S03gopjatmu:1075_2": "makarakaripater vivartamānasya samutthitair urvīdharākāradāruṇaiḥ pramuktakalakalārāvaraudrair",
  "S03gopjatmu:1075_3": "mahadbhiḥ salilanivahair utpīḍyamānaṃ tad yānapātraṃ maraṇabhayaviṣādabhraśyamānagātrair",
  "S03gopjatmu:1075_4": "dīnaruditākranditamātraparāyaṇaiḥ saṃyānapātrakaiḥ saha sahasaiva salilanidher adhaḥ",
  "S03gopjatmu:1075_5": "praveṣṭum ārabdham /",
  "S03gopjatmu:1076": "urvīdharākārataraṅgatuṅgair ugrair yugāntānilacaṇḍavegaiḥ /",
  "S03gopjatmu:1077": "tad yānapātraṃ jaladher jalaughair āsphālyamānaṃ vidadāra madhye // GoMk_59 //",
  "S03gopjatmu:1078": "daṃṣṭrākarāle jhaṣavaktrarandhre kaś cin mamārārtaravas tapasvī /",
  "S03gopjatmu:1079": "ke cij jalodgāraniruddhakaṇṭhā jagmur nirucchvāsagiro vyasutvam // GoMk_60 //",
  "S03gopjatmu:1080": "gatvāpi ke cit phalakair mahadbhir ambhonidhes tīram avekṣamāṇāḥ /",
  "S03gopjatmu:1081": "dūrāmbusaṃtānapariśramārtās trāsākulā nedur udīrṇanādāḥ // GoMk_61 //",
  "S03gopjatmu:1082": "atha maitrakanyako bodhisattvas tena mahatā vyasanopanipātenāpy anāpatitabhayaviṣādadainyāyāsamanāḥ samavalambya mahad dhairyaparākramaṃ sasaṃbhramaṃ phalakam ādāya prasasāra /",
  "S03gopjatmu:1083_0": "tato 'sau samapavanagamanajavajanitasavilāsagatibhiḥ salilaplavair itas tataḥ samākṣipyamāṇo",
  "S03gopjatmu:1083_1": "nirāhāratayā ca parimlāyamānanayanavadanakamalaś cānyair bahubhir ahorātrair yathā",
  "S03gopjatmu:1083_2": "kathaṃ cit tasya duravagāhasalilasya mahārṇavasya dakṣiṇaṃ tīradeśam āsasāda /",
  "S03gopjatmu:1084": "tīrtvā tam ambhonidhim apragādham āsādya tīraṃ phalakaṃ mumoca /",
  "S03gopjatmu:1085": "saṃsmṛtya mātur vacanaṃ sa pāṇau vyāsajya mūrdhānam idaṃ jagāda // GoMk_62 //",
  "S03gopjatmu:1086": "śṛṇvanti ye nātmahitaṃ gurūṇāṃ vākyaṃ hitārthodayakāryabhadram /",
  "S03gopjatmu:1087": "teṣām imāni vyasanāni puṃsāṃ māyāvahanti prabhavanti mūrdhni // GoMk_63 //",
  "S03gopjatmu:1088": "tair eva naikavyasanapradasya toyendubimbasthitabhaṅgurasya /",
  "S03gopjatmu:1089": "prāptaṃ phalaṃ janmataroḥ sudhībhir ye mānayantīha giro gurūṇām // GoMk_64 //",
  "S03gopjatmu:1090": "mātur hitāyaiva sadodyatāyāḥ prollaṅghya vākyaṃ mama duṣkṛtasya /",
  "S03gopjatmu:1091": "puṣpaṃ yad īdṛg bharapāpadāruṇaṃ prāntaṃ gamiṣyāmi kadā phalasya // GoMk_65 //",
  "S03gopjatmu:1092": "hutavahahatalekhātyantaparyantaraudraṃ",
  "S03gopjatmu:1093": "gaganaugraṃ vismayatyantavajram /",
  "S03gopjatmu:1094": "guruśirasi dadhānaḥ pādavajraṃ khalo 'haṃ",
  "S03gopjatmu:1095": "katham avanividāryaśvabhrarandhre na lagnaḥ // GoMk_66 //",
  "S03gopjatmu:1096": "ye santo hitavādināṃ sphuṭadhiyāṃ saṃpādayante giraḥ",
  "S03gopjatmu:1097": "śreyas te samavāpnuvanti niyataṃ kravyādapuryāṃ yathā /",
  "S03gopjatmu:1098": "ye tūtsṛjya mahārthasāradayitāṃ vācaṃ śrayante 'nyathā",
  "S03gopjatmu:1099": "dustare vyasanodadhau nipatitāḥ śocanti te 'haṃ yathā // GoMk_67 //",
  "S03gopjatmu:1100_0": "tato 'sau krameṇa khadiravaṭasaralaniculabakulatamālatālanālikeśaradrumavanagahanaṃ",
  "S03gopjatmu:1100_1": "pravaravāraṇavarāhacamaraśarabhaśambaramahiṣaviṣāṇakarṣaṇapatitamathitavividhamālutālatājāladuḥsaṃcaraṃ",
  "S03gopjatmu:1100_2": "kva cit kṣubhitakesarininādabhayacakitavanacarakulākīrṇacaraṇaṃ kathaṃ cid api śabaramanujajanacaraṇākṣuṇṇaparyantam",
  "S03gopjatmu:1100_3": "anucaran kva cit sthitvaivam āha /",
  "S03gopjatmu:1101": "ete dāḍimapuṣpalohitamukhāḥ pronmuktakolāhalā",
  "S03gopjatmu:1102": "hāsādarśitadantapaṅktivirasāḥ śākhāmṛgā nirbhayāḥ /",
  "S03gopjatmu:1103": "sarpān bhīmaviṣānalasphuradurujvālākarālasphuṭān",
  "S03gopjatmu:1104": "hatvā pāṇitālaiḥ prayānti vivaśāḥ phutkārabhītāḥ punaḥ // GoMk_68 //",
  "S03gopjatmu:1105": "ramye kuṅkumaśākhinām aviralacchāyākuthāśītale",
  "S03gopjatmu:1106": "mūle komalanīlaśādvalavati pravyaktapuṣpotkare /",
  "S03gopjatmu:1107": "vaṃśais tālaravaiḥ sagītamadhuraiḥ pracchedasaṃpādibhiḥ",
  "S03gopjatmu:1108": "saṃgītāhitacetasaḥ pramuditā gāyanty amī kinnarāḥ // GoMk_69 //",
  "S03gopjatmu:1109": "tato nātidūram atisṛtya mahīdharavarākāraṃ parvataṃ dadarśa /",
  "S03gopjatmu:1110": "kva cid ugrataracārumaṇiprabhayā surabhīkṛtabhīmaguhāvivaram /",
  "S03gopjatmu:1111": "kva cid uddhatakinnaragītaravaṃ pratibuddhasasaṃbhramanāgakulam // GoMk_70 //",
  "S03gopjatmu:1112": "capalānilavellitapuṣpataruṃ tarumandiramūrdhni caladbhramaram /",
  "S03gopjatmu:1113": "bhramaradhvanipūrṇaguhākuharaṃ kuharasthitaraudrabhujaṃgakulam // GoMk_71 //",
  "S03gopjatmu:1114": "pakṣivirājitaparvataśṛṅgaṃ śṛṅgaśilātalasaṃsthitasiddham /",
  "S03gopjatmu:1115": "siddhavadhūjanaramyanikuñjaṃ kuñjaniṣevitamattaśakuntam // GoMk_72 //",
  "S03gopjatmu:1116": "mattaśikhaṇḍikalasvanaramyaṃ ramyaguhāmukhanirgatasiṃham /",
  "S03gopjatmu:1117": "siṃhaninādabhayākulanāgaṃ nāgamadāmbusugandhisamīram // GoMk_73 //",
  "S03gopjatmu:1118": "kva cid upacitavāraṇadantaśikhāśanidāritaśikharataṭaṃ pravirūḍhavilāsaśikhāgaruvṛkṣavanaṃ kva cid uparipayodharabhārataradhvaniñjitaśikhikulavistṛtapicchakalāpavicitritacārutaṭam /",
  "S03gopjatmu:1119": "kva cid anilavikampitapuṣpataruṃ skhalitojjvalasurabhijalaṃ kusumaprabalaprativāsitasānuśikhaṃ &#9169; &#9169; &#9169; &#9169; &#9169; &#9169; - &#9169; &#9169; - &#9169; &#9169; - &#9169; &#9169; - &#9169; &#9169; &#9169; &#9169; &#9169; &#9169; - &#9169; &#9169; - &#9169; &#9169; - &#9169; &#9169; - &#9169; &#9169; - &#9169;",
  "S03gopjatmu:1155": "&#9169; - // GoMk_74 //",
  "S03gopjatmu:1156": "tathāparaṃ dadarśa /",
  "S03gopjatmu:1157": "likhantaṃ karālair nabhaḥ śṛṅgajālaiḥ kṣipantaṃ mayūkhais tamaḥ sāgarāṇām /",
  "S03gopjatmu:1158": "vahantaṃ samudrāmbarām adrigurvīṃ kṣarantaṃ kva cit kāñcanāmbhaḥpravāham // GoMk_75 //",
  "S03gopjatmu:1159": "phalitāmalabhūṣaṇakalpataruṃ tarukhaṇḍavirājitasānuśikham /",
  "S03gopjatmu:1160": "śikharasthitadevavadhūmithunaṃ mithunair dahatāṃ vayasāṃ madhuram // GoMk_76 //",
  "S03gopjatmu:1161": "kva cid arkamahārathacakranirvātavikhaṇḍitamayūkhakalāpakarālitanaikamahāmaṇipallavasaṃcayamaulibharāvanatonnatabhāsuravajradharaṃ",
  "S03gopjatmu:1162": "kva cid indrakarīndravimardataraṅgarayabhramitapracalatkalahaṃsakulāvalihāranabhaḥsaridambuvidhautaśilaṃ /",
  "S03gopjatmu:1163": "kva cid aṇḍajarājavilāsasamucchritapakṣamahābhujavajravipāṭitasāgaravāritaloddhṛtapannagabhogadharaṃ",
  "S03gopjatmu:1164": "kva cid eva surāsurasaṃyugaśastravipannamahāsura-",
  "S03gopjatmu:1165": "vaidyutaśoṇitaraṅgamahāvalayam // GoMk_77 //",
  "S03gopjatmu:1166": "dṛṣṭvaivam āha /",
  "S03gopjatmu:1167": "ete parvataśṛṅgacandanatarucchāyāsthalaṃ saṃsṛtāḥ",
  "S03gopjatmu:1168": "karṇaprāvaraṇaṃ navāruṇakaracchāyāsamānaśriyaḥ /",
  "S03gopjatmu:1169": "prekṣante madavārilolamadhuliṭprollīḍhagaṇḍasthalaṃ",
  "S03gopjatmu:1170": "darpāt kesariṇo balena mahatā pronmathyamānā gajam // GoMk_78 //",
  "S03gopjatmu:1171_0": "ity evam asāv atikāntāradurgaṃ salilaphalāhāramātraparāyaṇaḥ paribhramann ajñānatamaḥpaṭalāvaguṇṭhitam",
  "S03gopjatmu:1171_1": "iva jagat saṃsārapaṅke tribhuvanasvāmīvodayad ramaṇakaṃ nāma nagaraṃ dadarśa /",
  "S03gopjatmu:1172": "samucchritottuṅgacalatpatākaiḥ patatpatatrisvanavāvadūkaiḥ /",
  "S03gopjatmu:1173": "suvarṇasālair maṇihemaśṛṅgair mahīdharākāragṛhaiḥ suguptaiḥ // GoMk_79 //",
  "S03gopjatmu:1174": "nilīnapadmālikulālipadmaiḥ samunmiṣatpadmarajaḥpiśaṅgaiḥ /",
  "S03gopjatmu:1175": "kalapralāpāṇḍajarāvaramyair mandānilair āvasathīkṛtaṃ sadā // GoMk_80 //",
  "S03gopjatmu:1176": "surakarikaradaghnakalpavṛkṣair marakataratnatṛṇaiḥ śukāṃśunīlaiḥ /",
  "S03gopjatmu:1177": "maṇikanakalatābaddhaśākhaiḥ kva cid urubhis tarubhiḥ prakāmahāri // GoMk_81 //",
  "S03gopjatmu:1178": "vikasitanavakarṇikāragauraiḥ kanakagṛhair bahuratnaśṛṅgacitraiḥ /",
  "S03gopjatmu:1179": "svakiraṇaruciroruratnasānor acalapateḥ sakalaśriyaṃ dadhānam // GoMk_82 //",
  "S03gopjatmu:1180": "kva cid amaravilāsinīkarāgraprahatamahāmurajasvanābhirāmam /",
  "S03gopjatmu:1181": "kva cid uparipayodatūryanādapramuditamattaśikhaṇḍivṛndakīrṇam // GoMk_83 //",
  "S03gopjatmu:1182": "tatas taddarśanāt samutpannajīvitāśo 'sau ramaṇaṃ nagaram upasasarpa /",
  "S03gopjatmu:1183_0": "tasmān nagarād viniḥsṛtya catasro 'psaraso dravitanavakanakarasarāgāvadātamūrtayaḥ",
  "S03gopjatmu:1183_1": "pravikasitāmbujakusumarucakarucinayanayugalotpalavilāsāḥ kvaṇadruciravividhamaṇimekhalāpabhāramandavilāsagatayaḥ",
  "S03gopjatmu:1183_2": "kanakakalaśākārapṛthutarapayodharabharāvanamitatanumadhyā divasakarakarasparśavibodhitāmlānakamalapalāśabhāsurādharakisalayā",
  "S03gopjatmu:1183_3": "vividhavibhūṣaṇaśatā nirāmayadarśanāḥ śirasi viracitobhayakamalāñjalayo maitrakanyakasya",
  "S03gopjatmu:1183_4": "bodhisattvasya pādayor vinyāsitaśirasaḥ prāhuḥ /",
  "S03gopjatmu:1184": "susvāgataṃ candrasamānanāya nārījanaprītivivardhanāya /",
  "S03gopjatmu:1185": "kṛpāmṛtāhlāditamānasāya bodhau cirābaddhaviniścayāya // GoMk_84 //",
  "S03gopjatmu:1186": "adyaiva duhkhāni śamaṃ gatāni [/",
  "S03gopjatmu:1187": "] adyaiva no jīvitagātrasāram /",
  "S03gopjatmu:1188": "niratyayapremaviśeṣabhadrāṇy adyaiva saukhyāni puraḥsthitāni // GoMk_85 //",
  "S03gopjatmu:1189": "imāni duḥkhāṅkuśakhaṇḍitāni manāṃsi naḥ śokaparikṣatāni /",
  "S03gopjatmu:1190": "bhavantam āsādya vasantakāle vanāntarāṇīva vijṛmbhitāni // GoMk_86 //",
  "S03gopjatmu:1191": "yāny arjitāny anyabhavāntareṣu karmāṇi śuklāni śubhodayāni /",
  "S03gopjatmu:1192": "teṣāṃ phalaṃ vīkṣaṇam eva te 'laṃ saṅgas tvayā kiṃ punar eva dīrgham // GoMk_87 //",
  "S03gopjatmu:1193": "adyaiva mā bandhusuhṛdviyogaśokaṃ kṛthāḥ kasya na santy apāyāḥ /",
  "S03gopjatmu:1194": "dāsyo vayaṃ te 'psaraś catasraś chāyā na te laṅghayituṃ samarthāḥ // GoMk_88 //",
  "S03gopjatmu:1195": "ratnāni vāsāṃsi samujjvalāni śayyāśrayāś cārutarā vayaṃ ca /",
  "S03gopjatmu:1196": "saṃtyaktabhartā surarājayogyā śaktir vidheneha sukhaṃ bhajasva // GoMk_89 //",
  "S03gopjatmu:1197": "api ca",
  "S03gopjatmu:1198": "duḥkhe mahaty apratikāraghore ye vartamānāś ciram udvahanti /",
  "S03gopjatmu:1199": "te duḥkhabhāropanipātamūḍhās tatraiva śīghraṃ nidhanaṃ prayānti // GoMk_90 //",
  "S03gopjatmu:1200": "nitye viyoge maraṇāt puraḥsthite śocanti te daivakṛte viyoge /",
  "S03gopjatmu:1201": "saṃsmṛtya rāgopanipātamūḍhāḥ kāmaprahāraṃ viṣamaṃ prapannāḥ // GoMk_91 //",
  "S03gopjatmu:1202": "śabdāyamānavaranūpuramekhalābhir ādiśyamānabhavanaṃ pravarāpsarobhiḥ /",
  "S03gopjatmu:1203": "haimādriśṛṅgam iva tat puram āviśantaṃ nemuḥ kṛtāñjalipuṭā bahavo 'pi tatra // GoMk_92 //",
  "S03gopjatmu:1204": "anyaiś [/] ca punaḥ",
  "S03gopjatmu:1205": "kiṃ dīptaraśmir vinigūḍharaśmiḥ kiṃ puṣpaketuḥ sahasāvatīrṇaḥ /",
  "S03gopjatmu:1206": "hā kiṃ vinikṣiptaharāgravajro nāthaḥ surāṇām iti tarkito 'bhūt // GoMk_93 //",
  "S03gopjatmu:1207": "timiranikaralekhyā śyāmagopakṣmalekhyāḥ sphuṭitakanakahārā nyastaratnojjvalāṅgyaḥ /",
  "S03gopjatmu:1208": "vipulabhavanamālājālavātāyanasthāḥ pramuditamanaso 'nyāś cikṣipuḥ srastakāñcyaḥ // GoMk_94 //",
  "S03gopjatmu:1209": "ratnapradīpaprahatāndhakāraṃ muktāphalapraruciroruharmyam /",
  "S03gopjatmu:1210": "calatpatākāgravibhinnameghaṃ gehaṃ viveśāpsarasāṃ hi tāsām // GoMk_95 //",
  "S03gopjatmu:1211": "tāsāṃ vilāsair gamanaiḥ salīlair hāsaiḥ kaṭākṣair madhuraiḥ pralāpaiḥ /",
  "S03gopjatmu:1212": "krīḍan sa kālaṃ na viveda yātaṃ sarvātmanā rāgaparītacetāḥ // GoMk_96 //",
  "S03gopjatmu:1213": "pratyahaṃ ca dakṣiṇena gamanaṃ vārayanti sma /",
  "S03gopjatmu:1214": "so 'pi yathā yathā nivāryate tathā tathā tayā diśā gamanāyotsukamanā babhūva /",
  "S03gopjatmu:1215": "yatrāyaṃ vāryate loko janena hitabuddhinā /",
  "S03gopjatmu:1216": "viparyastamatis tatra janaḥ sa paridhāvati // GoMk_97 //",
  "S03gopjatmu:1217": "yadi kuryād ayaṃ loke suhṛdāṃ vacanaṃ hitam /",
  "S03gopjatmu:1218": "paraiti svargaṃ pātālaśvabhre [/",
  "S03gopjatmu:1219": "] ā svapnato 'pi na // GoMk_98 //",
  "S03gopjatmu:1220": "atha maitrakanyako bodhisattvas tāsām apsarasām parijñātagamanaprayojano dakṣiṇasyāṃ diśi padavīm āruhya vrajan sadāmattakaṃ nāma nagaraṃ dadarśa /",
  "S03gopjatmu:1221": "tasmād api nagarād aṣṭāpsarasaḥ sasaṃbhramaṃ niḥsṛtya taṃ mahāsattvaṃ praveśayām āsuḥ /",
  "S03gopjatmu:1222": "tatrāpy aciraṃ ratim anubhūya pratiṣidhyamānagamanakriyas tenaiva dakṣiṇena pathā gacchan nandanaṃ nāma nagaraṃ dadarśa /",
  "S03gopjatmu:1223": "tasmād api ṣoḍaśāpsarobhir abhigamya satkṛtya praveśayām āse /",
  "S03gopjatmu:1224": "tatrāpi ciraṃ krīḍāṃ sevitvā tasmād api brahmottaraṃ nāma nagaraṃ prayayau /",
  "S03gopjatmu:1225": "tatrāpi dvātriṃśatāpsarobhir bhūyaḥ satkāraṃ viṣayasukham bhuktvā tāḥ prāha /",
  "S03gopjatmu:1226": "icchāmi gantum tad ahaṃ bhavantyo [/",
  "S03gopjatmu:1227": "] mā matkṛte śokahrade śayidhvam /",
  "S03gopjatmu:1228": "saṃpātabhadrāṇi hi kasya nāma viśleṣaduḥkhāni na santi loke // GoMk_99 //",
  "S03gopjatmu:1229": "sthitvāpi yenaiva ciraṃ viyogaḥ śatroḥ kṛtāntād bhavitāntakāle /",
  "S03gopjatmu:1230": "tenaiva netrāśrujalārdragaṇḍān [/",
  "S03gopjatmu:1231": "] yuṣmān vihāyādya yiyāsur asmi // GoMk_100 //",
  "S03gopjatmu:1232": "vātāhatāmbhodhitaraṅgalole ye jīvaloke bahuduḥkhabhīme /",
  "S03gopjatmu:1233": "viśleṣaduḥkhāya ratiṃ prayānti teṣāṃ paro nāsti vimūḍhacetāḥ // GoMk_101 //",
  "S03gopjatmu:1234": "athāpsarasas tāḥ samastās tadgamanaviyogaśokaglapitaṛdayāḥ sasaṃbhramāḥ kamalakuvalayakuḍmalavilāsā nalinya iva śirasi viracitobhayakamalāñjalayaḥ prāhuḥ /",
  "S03gopjatmu:1235": "asmāsu te kartum aniṣṭam iṣṭaṃ kathaṃ hi bhaktipraṇayārpitāsu /",
  "S03gopjatmu:1236": "so 'nyena ekagrahaṇīyarūpaḥ śarīrakānena vayo grahīte // GoMk_102 //",
  "S03gopjatmu:1237": "gatvā tan nagaratrayaṃ yad api he svāminn ihāpy āgataḥ",
  "S03gopjatmu:1238": "saṃprāptā viṣayopabhogamadhurāḥ saṃpattayas te ciram /",
  "S03gopjatmu:1239": "gantavyaṃ na punas tvayā subahunā proktena kiṃ yāsi cet",
  "S03gopjatmu:1240": "saṃsmartāsi vipatsamudrapatito vākyaṃ hi no duḥkhitaḥ // GoMk_103 //",
  "S03gopjatmu:1241": "bodhisattvaḥ prāha /",
  "S03gopjatmu:1242": "yad abhyāsavaśān nṛṇām udayasaṃpadaḥ sthirāḥ /",
  "S03gopjatmu:1243": "kathaṃ te nu nivāryeran nivarteran kathaṃ nu vā // GoMk_104 //",
  "S03gopjatmu:1244": "niyojanīyāḥ suhṛdaḥ suhṛdbhir yasmin hite karmaṇi nityakālam /",
  "S03gopjatmu:1245": "nivāraṇaṃ tatra tu ye prakurvate te śatravo 'mitratayā bhavanti // GoMk_105 //",
  "S03gopjatmu:1246": "divyaṃ prāpya sukhaṃ pure ramaṇake saṃcoditaḥ karmaṇā [/]",
  "S03gopjatmu:1247": "āyāto 'smi niṣevaṇāya paramaṃ saukhyaṃ sadāmattakam /",
  "S03gopjatmu:1248": "saṃprāpto 'smi tataḥ svakarmakuśaleneṣṭaṃ puraṃ nandanaṃ",
  "S03gopjatmu:1249": "tasmād āgatakasya yūyam adhunā pronmūlitā bhūmayaḥ // GoMk_106 //",
  "S03gopjatmu:1250": "tasmād ato me gamanaṃ bhavantyo [/",
  "S03gopjatmu:1251": "] mā vārayadhvaṃ na hi no 'sty apāyaḥ /",
  "S03gopjatmu:1252": "asmād viśeṣāṇi sukhāni manye lapsye 'ham ity uccalito 'ham adya // GoMk_107 //",
  "S03gopjatmu:1253_0": "ity atha mitrakanyako bodhisattvas tāsām apsarasāṃ hitam api vākyam ahitam ivāvajñayā",
  "S03gopjatmu:1253_1": "tiraskṛtya tenaiva dakṣiṇena pathā gacchan dadarśa mahārgaḍapraṭitaprakaṭapuṭacaturdvāradāruṇaṃ",
  "S03gopjatmu:1253_2": "sureśvareṇāpy abhedyottuṅgāyasaviśālaprākārapariveṣṭitam antarbhramaccakramaṇḍalālokapramuktadamadamāśabdagambhīrabhairavam",
  "S03gopjatmu:1253_3": "āyasaṃ nagaraṃ tasya ca dvāradeśam upacakrāma /",
  "S03gopjatmu:1254": "saṃprāptamātrasya tu tatkṣaṇena dvāraṃ ca visphoṭakapāṭabhāram /",
  "S03gopjatmu:1255": "vajrāgradhārāparibhinnasānor vindhyācalasyeva nitambakukṣiḥ // GoMk_108 //",
  "S03gopjatmu:1256": "tato maitrakanyako bodhisattvo 'tra viveśa /",
  "S03gopjatmu:1257": "praviṣṭamātrasya tu tatkṣaṇena dvāraṃ parikṣiptakapāṭayantram /",
  "S03gopjatmu:1258": "tatkarmavāyuprabhavair mahadbhiḥ kṣaṇād bhujāgrair iva saṃjaghāṭa // GoMk_109 //",
  "S03gopjatmu:1259": "aśrauṣīc ca pragāḍhavedanāviklavahṛdayapuruṣasyāntaḥprākārāntaratiraskṛtaparamabhīṣaṇanirnādaṃ sakalajanottrāsanam uccarantaṃ śrutvā ca dvāradeśaṃ tvaritamatir lalaṅgha /",
  "S03gopjatmu:1260": "praviṣṭamātrasya tato dvitīyam āsphālitaṃ dvāram ivoparuddham /",
  "S03gopjatmu:1261": "paryantakālānilavegaviddhaṃ dvāraṃ surāṇām iva vajrakalpam // GoMk_110 //",
  "S03gopjatmu:1262": "tato mitrakanyako bodhisattvaḥ praviveśa /",
  "S03gopjatmu:1263": "praviṣṭamātrasya punas tṛtīyaṃ dvāraṃ parikṣiptakapāṭayantram /",
  "S03gopjatmu:1264": "kṣaṇād abhūt tan nagaraṃ ca sarvaṃ bhrāntaṃ ca kṛtsnaṃ sa dadarśa bhītaḥ // GoMk_111 //",
  "S03gopjatmu:1265_0": "tato maitrakanyako bodhisattvaḥ paśyati sma tam atidāruṇākārapramāṇaṃ krūrajvalanamālāliṅgitam",
  "S03gopjatmu:1265_1": "udāreṇa paṭupavanavikīryamāṇadhūmapaṭalāndhakāradurdinena sphuratsphuliṅgāvalikarāladarśanenāyasena",
  "S03gopjatmu:1265_2": "mahatā bhramatā cakreṇa dārv iva pravidāryamāṇamūrdhānaṃ svaśiraḥpravigalitaśoṇitavasārasāhāramātravidhṛtaprāṇaśeṣaṃ",
  "S03gopjatmu:1265_3": "samīpaṃ copagamyainaṃ paryapṛcchat /",
  "S03gopjatmu:1266": "kiṃ nāgo 'si suro 'si kinnaravaro yakṣo 'si kiṃ mānuṣaḥ",
  "S03gopjatmu:1267": "kiṃ vidyādharasainikaḥ kim asi vā daityaḥ piśāco 'si vā /",
  "S03gopjatmu:1268": "kiṃ vākāri bhavāntareṣu bhavatā karmātiraudraṃ svayaṃ",
  "S03gopjatmu:1269": "yasyāstivyasanaṃ duruttaram idaṃ bhujyaṃ phalaṃ krandayat // GoMk_112 //",
  "S03gopjatmu:1270": "puruṣaḥ prāha /",
  "S03gopjatmu:1271": "nāhaṃ nāgo naiva yakṣo na devo daityo nāhaṃ nāpi gandharvarājā [/] /",
  "S03gopjatmu:1272": "rakṣo nāhaṃ nāpi vidyādharo 'pi jātis tulyā saṃpratīhi tvayā naḥ // GoMk_113 //",
  "S03gopjatmu:1273": "bodhisattvaḥ prāha /",
  "S03gopjatmu:1274": "kiṃ karma bhramatā tvayā kumatinā saṃsāradurge kṛtaṃ",
  "S03gopjatmu:1275": "yenedaṃ jvalitānalaṃ śirasi te cakraṃ bhramaty āyasam /",
  "S03gopjatmu:1276": "puruṣaḥ prāha /",
  "S03gopjatmu:1277": "nānāduṣkarakārikā bhagavatī saṃsārasaṃdarśikā",
  "S03gopjatmu:1278": "tatra śreyaḥsukhopapādanaparā matsnehabaddhāśayā // GoMk_114 //",
  "S03gopjatmu:1279": "yāṃ loke pravadanti sādhumatayaḥ kṣetraṃ paraṃ prāṇināṃ",
  "S03gopjatmu:1280": "daivāveśavaśād akāryagurukas tasyāṃ jananyām aham /",
  "S03gopjatmu:1281": "sādho prāskhalayaṃ śiraḥpraharaṇaṃ pādena pāpāśayas",
  "S03gopjatmu:1282": "tenedaṃ jvalitānalaṃ śirasi me cakraṃ bhramaty āyasam // GoMk_115 //",
  "S03gopjatmu:1283": "atha bodhisattvas tasya puruṣasya pravacanapratodena saṃcoditahṛdayas tāṃ parajugupsām ātmany anupaśyann āha /",
  "S03gopjatmu:1284": "anyaṃ jugupsāmy aham alpabuddhir ātmānam evādya nininda ajñaḥ /",
  "S03gopjatmu:1285": "yeṣu svayaṃ doṣagaṇeṣu magnas tair eva lokaṃ katham aṅkayāmi // GoMk_116 //",
  "S03gopjatmu:1286": "mayāpi yan mātari dakṣiṇīye [/",
  "S03gopjatmu:1287": "] kṛto 'parādhaḥ puruṣādhamena /",
  "S03gopjatmu:1288": "tasyaiva pāpasya phalāni bhoktum ullaṅghya toyāvalim āgato 'smi // GoMk_117 //",
  "S03gopjatmu:1289": "ity atha tasya vacanānantaram eva prabhinnanavakuvalayadalanirmalān nabhastalāt sajalajaladaninādagambhīradhīrodhvanir uccacāra /",
  "S03gopjatmu:1290": "kiṃ na paśyati karmāṇi balavanti śarīriṇām /",
  "S03gopjatmu:1291": "lokālokāntarasthāyī pāśeneva vikṛṣyate // GoMk_118 //",
  "S03gopjatmu:1292": "ye baddhā viṣayeṇa duḥkhanigaḍe 'nāyāsakarmotkaṭe",
  "S03gopjatmu:1293": "ye tyaktvā guruvākyam andhamatayaḥ pāpāśrayaṃ kurvate /",
  "S03gopjatmu:1294": "muktāḥ karmabhir eva duḥkhanigaḍapracchedaśūraiḥ śubhair",
  "S03gopjatmu:1295": "mānuṣyaṃ yad avāpya mūḍhamatayo dūre sthitā karmiṇaḥ // GoMk_119 //",
  "S03gopjatmu:1296_0": "atha tasya vacanānantaram eva karmānilavegotkṣiptam iva tac cakraṃ ciṭiciṭāyamānadahanakaṇacayodgāraraudraṃ",
  "S03gopjatmu:1296_1": "tasya mūrdhnaḥ samabhyudgamya maitrakanyakasya bodhisattvasya śiraḥ pravidārayaṃ [ /",
  "S03gopjatmu:1297": "] bhramitum ārabdham /",
  "S03gopjatmu:1298": "kṣaṇāt sa reje rudhirapravāhair mūrdhnā [/",
  "S03gopjatmu:1299": "] cyutaiḥ snātasamastamūrtiḥ /",
  "S03gopjatmu:1300": "prabhinnacakrāgravibhinnamūrdhna airāvaṇasyeva tanuḥ patantī // GoMk_120 //",
  "S03gopjatmu:1301": "tataḥ sa puruṣo hā heti mūrdhnā [/",
  "S03gopjatmu:1302": "] pravidāhajena tīvreṇa duḥkhena samākramyamāṇaśarīrakaṃ maitrakanyakaṃ bodhisattvam āha /",
  "S03gopjatmu:1303": "divyāṅganāgītamanoharāṇi cittapramododayasādhanāni /",
  "S03gopjatmu:1304": "saṃtyajya kasmād u purāṇi tāni prāptas tv idaṃ sthānam anantaduḥkham // GoMk_121 //",
  "S03gopjatmu:1305": "devālayaṃ divyasukhopabhogaṃ ko nāma saṃprāpya śubhair atulyaiḥ /",
  "S03gopjatmu:1306": "nityajvaladvahniśikhākareṇa saṃprārthayed bhīmam apāyagartam // GoMk_122 //",
  "S03gopjatmu:1307": "bodhisattvaḥ prāha /",
  "S03gopjatmu:1308": "mattālikolāhalasaṃkulāni vanāni puṣpojjvalamastakāni /",
  "S03gopjatmu:1309": "saṃtyajya nāgā vyasanaṃ sahante yayā tayecchālatayāgato 'ham // GoMk_123 //",
  "S03gopjatmu:1310": "rājyāni vistīrṇadhanojjvalāni vihāya nārīmukhapaṅkajāni /",
  "S03gopjatmu:1311": "yuddhe mriyante bahavo narendrā yayā tayecchālatayāgato 'ham // GoMk_124 //",
  "S03gopjatmu:1312": "samutpatattuṅgataraṅgaraudre bhramajjalāvartavimuktanāde /",
  "S03gopjatmu:1313": "mahodadhau yānti narāḥ praṇāśaṃ yayā tayecchālatayāgato 'ham // GoMk_125 //",
  "S03gopjatmu:1314": "niratyayātyantikasaukhyasādhanaṃ narāmaraśrīsukhasiddhimārgam /",
  "S03gopjatmu:1315": "munīśvarāṇāṃ vratam utsṛjanti yayā tayecchālatayāgato 'ham // GoMk_126 //",
  "S03gopjatmu:1316": "teṣāṃ munīnāṃ vigatavyathānāṃ deyaṃ kathaṃ pādarajo na mūrdhni /",
  "S03gopjatmu:1317": "yair laṅghitās tīvraviṣapracaṇḍā āśāprapātā bahuduḥkhabhīmāḥ // GoMk_127 //",
  "S03gopjatmu:1318": "kiṃ tad bhaved duḥkham atīvatīvraṃ kā vā vipattir bahuduḥkhayoniḥ /",
  "S03gopjatmu:1319": "tṛṣṇāviṣāgnikṣatacittavṛtter yā dūrataḥ saṃparivartinī syāt // GoMk_128 //",
  "S03gopjatmu:1320": "api ca he sādho",
  "S03gopjatmu:1321": "karmaṇā parikṛṣṭo 'smi vartamāno 'pi dūrataḥ /",
  "S03gopjatmu:1322": "karṣati prāṇinas tatra phalaṃ yatra prayacchati // GoMk_129 //",
  "S03gopjatmu:1323": "api ca",
  "S03gopjatmu:1324": "kati varṣasahasrāṇi kati varṣaśatāni ca /",
  "S03gopjatmu:1325": "pradīptam āyasaṃ cakraṃ mama mūrdhni bhramiṣyati // GoMk_130 //",
  "S03gopjatmu:1326": "puruṣaḥ prāha /",
  "S03gopjatmu:1327": "ṣaṣṭivarṣasahasrāṇi ṣaṣṭivarṣaśatāni ca /",
  "S03gopjatmu:1328": "pradīptam āyasaṃ cakraṃ tava mūrdhni bhramiṣyati // GoMk_131 //",
  "S03gopjatmu:1329": "bodhisattvaḥ prāha /",
  "S03gopjatmu:1330": "etad bhāsuravahnipiṅgalaśikhājvālākalāpojjvalaṃ",
  "S03gopjatmu:1331": "ko 'nyo 'vabhramitaṃ prayāsyati samaṃ chittvā paraḥ caiṣyati /",
  "S03gopjatmu:1332": "puruṣaḥ prāha /",
  "S03gopjatmu:1333": "yo mātary apakārakāryam aparaḥ kṛtvā samāyāsyati",
  "S03gopjatmu:1334": "tasyedaṃ śirasi bhramiṣyati punar mūrdhnā [/",
  "S03gopjatmu:1335": "] tava pracyutaḥ // GoMk_132 //",
  "S03gopjatmu:1336": "atha bodhisattvas tena mūrdhnā [/",
  "S03gopjatmu:1337": "] pravidāhajena tīvreṇa duḥkhena samākulahṛdayo 'pi sattveṣv ananteṣu samutpāditatīvrakāruṇyāśayas taṃ puruṣam ābabhāṣe /",
  "S03gopjatmu:1338": "kṣapitasakalarāgakleśajālāndhakārā gaganatalanilīnā yogino ye namasyāḥ /",
  "S03gopjatmu:1339": "sphuritakaṭakahārāḥ prajvalanmaulayo ye punar amarasamūhās te 'pi śṛṇvantu santaḥ // GoMk_133 //",
  "S03gopjatmu:1340": "kṛtvā duścaritaṃ svamātari jagat kṛtsnaṃ yadi prodvahed",
  "S03gopjatmu:1341": "etatprajvalitāgnirāgakapilaṃ cakraṃ bṛhan mūrdhani /",
  "S03gopjatmu:1342": "kalpān kalpasamair ahobhir ayutān voḍhuṃ cirāyotsahe",
  "S03gopjatmu:1343": "sattvārthaṃ pratipadya mānava hi me cittaṃ na saṃkhidyate // GoMk_134 //",
  "S03gopjatmu:1344": "atha tasya sarvasattvapriyasya maitrakanyakasya bodhisattvasya vacanānantaram eva mūrdhnā [/",
  "S03gopjatmu:1345": "] samutpatyotkṣiptam iva tac cakraṃ saptatālocchrayāc cākraṃ nabhastalaṃ samutpatyāvatasthe /",
  "S03gopjatmu:1346": "reje tac capalānilāhatacalajjvālākalāpojjvalaṃ",
  "S03gopjatmu:1347": "cakraṃ khe parivartamānam asakṛtpronmuktabhīmasvanam /",
  "S03gopjatmu:1348": "udyan [/] bimbam ivāruṇasya sakalaṃ pronmuktaraśmyutkaraṃ",
  "S03gopjatmu:1349": "ratnādyaiḥ pravilambamānam amalair vaiḍūryabhittyāśrayaiḥ // GoMk_135 //",
  "S03gopjatmu:1350": "tataḥ sravannirjharavāricālinaḥ samīraṇollāsitapuṣpaśākhinaḥ /",
  "S03gopjatmu:1351": "nabhovicumbyāyataśṛṅgabāhavaś cakampire bhūmibhṛto hatā iva // GoMk_136 //",
  "S03gopjatmu:1352": "bhujaṃgavikṣobhasamudgatormayaḥ payodharadhvānagabhīranādinaḥ /",
  "S03gopjatmu:1353": "jalālayā ratnaśikhānivāsinas tadātivelāsalilair lalaṅghire // GoMk_137 //",
  "S03gopjatmu:1354": "pramuktaniḥśeṣamayūkhabhāsuraṃ rarāja khe maṇḍalam aṃśumālinaḥ /",
  "S03gopjatmu:1355": "raver mayūkhāṅkuradanturāntarād diśaḥ samantād dadṛśuḥ sphuṭaśriyaḥ // GoMk_138 //",
  "S03gopjatmu:1356": "sphurattaḍiddāmavirājitorasaḥ surendracāpapratibaddhakaṅkaṇāḥ /",
  "S03gopjatmu:1357": "payomucaḥ kiṃcidavāśrutāmbhaso vitānavad vyomani te virejire // GoMk_139 //",
  "S03gopjatmu:1358": "srajo vicitrā vinipetur ambarād vituṣṭuvur harṣatarā divaukasaḥ /",
  "S03gopjatmu:1359": "cirapragāḍhavyasanā hatārtayaḥ kṣaṇād abhūvan bahavo nirāmayāḥ // GoMk_140 //",
  "S03gopjatmu:1360": "jvalati viṣamacakre prāntadīrṇordhvakāyo",
  "S03gopjatmu:1361": "galitarudhiradhārāsiktasarvāṅgakāyaḥ /",
  "S03gopjatmu:1362": "bhagavati guṇarāśau saṃprasādya svacittaṃ",
  "S03gopjatmu:1363": "svagṛham iva sa sādhur dyām ayāt tatkṣaṇena // GoMk_141 //",
  "S03gopjatmu:1364": "dānodakamahattīrthe śīlaśaucasunirmale /",
  "S03gopjatmu:1365": "kṣamāsurabhiśītācche vīryāgādhapravāhake // GoMk_142 //",
  "S03gopjatmu:1366": "dhyānastimitagambhīre prajñāpadmaprabodhake /",
  "S03gopjatmu:1367": "tasmin bodhimahātīrthe sthitvā bodhipurotsukaḥ // GoMk_143 //",
  "S03gopjatmu:1368": "prakṣālayañ cheṣapāpaṃ tuṣite 'sau yayau mudā /",
  "S03gopjatmu:1369": "tatrastho 'py aciraṃ reme dṛṣṭvā lokaṃ kṛpānvitaḥ // GoMk_144 //",
  "S03gopjatmu:1370": "tat kim idam upanītam /",
  "S03gopjatmu:1371": "evaṃ hi mātary apakāriṇaḥ prāṇina ihaiva vyasanaprapātapātālāvalambino bhavantīti satatasamupajāyamānapremaprasādabahumānamānasaiḥ satpuruṣair mātaraḥ śuśrūṣaṇīyā iti //",
  "S03gopjatmu:1372": "iti śrīdivyāvadāne maitrakanyakāvadānaṃ samāptam // ***************************************************************************",
  "S03gopjatmu:1374": "Matsarananda = GoMn",
  "S03gopjatmu:1375": "based on the edition by Ratna Handurukande. Five Buddhist Legends in the Campū Style - From a collection named Avadānasārasamuccaya. Bonn 1984 (Indica et Tibetica, 4).",
  "S03gopjatmu:1376": "7. Matsarananda",
  "S03gopjatmu:1377": "svayaṃkṛtaḥ sarvasukhoparodhī mātsaryatulyo 'sti kalir na loke /",
  "S03gopjatmu:1378": "yatrābhirūḍhā vyasanaughamagnā bhavanti niśvāsaparā manuṣyāḥ // GoMn_1 //",
  "S03gopjatmu:1379": "evam idam ucyamānam alaṃ saṃvegāya /",
  "S03gopjatmu:1380": "tadyathānuśrūyate /",
  "S03gopjatmu:1381": "śrāvastyāṃ nando nāma sārthavāḥ prativasati sma /",
  "S03gopjatmu:1382": "tasya janmāntare pātrātiśayapratipāditatvāt taddānabījasyāparimāṇo bhogaskandhaḥ prādur babhūva /",
  "S03gopjatmu:1383": "mātsaryābhyāsāt tu notsahate sma kiṃ cid api kasmai cit pradātum /",
  "S03gopjatmu:1384": "tasya kṣetrātiśayapatitaṃ dānabījaṃ purāṇaṃ",
  "S03gopjatmu:1385": "naikākāraṃ vibhavanicayaṃ sphītam āviś cakāra /",
  "S03gopjatmu:1386": "pūrvaṃ dānākṛtaparicayādhyāśayatvāt tu nāsau",
  "S03gopjatmu:1387": "dātuṃ kiṃ cit prabhavati tadā matsarākrāntacetāḥ // GoMn_2 //",
  "S03gopjatmu:1388": "tyāgasyaiva phalānubandhamadhurāṃ citrāṃ vipākaśriyaṃ",
  "S03gopjatmu:1389": "saṃprāpya praharanty anartharucayo mūleṣu ye saṃpadām /",
  "S03gopjatmu:1390": "te saṃtyajya nidāghakālasubhagān indoḥ karāñ śīkarān",
  "S03gopjatmu:1391": "hlādāyānupatanti dāvadahanāṃś cañcacchikhāsaṃcayān // GoMn_3 //",
  "S03gopjatmu:1392": "naivātmanāsau bubhuje kadaryo bhogān dadau nāpi suhṛjjanebhyaḥ /",
  "S03gopjatmu:1393": "mātsaryabhūtagrahalubdhacetā dravyārjanaṃ kevalam eva cakre // GoMn_4 //",
  "S03gopjatmu:1394": "praviṣṭapūrvā na gṛhaṃ kadā cid dvijātayas tasya kapālahastāḥ /",
  "S03gopjatmu:1395": "śuśrāva sa pravrajitānanebhyo na dakṣiṇādeśanamaṅgalāni // GoMn_5 //",
  "S03gopjatmu:1396": "vanīyakās tasya gṛhājirebhyo vrajanti niśvasya viśuṣkavaktrāḥ /",
  "S03gopjatmu:1397": "baliṃ na kākā api nāma tasya smaranti sikthaprakaropahāram // GoMn_6 //",
  "S03gopjatmu:1398": "vivāhakāleṣv api nāma tasya vāditraśabdo na samuccacāra /",
  "S03gopjatmu:1399": "āvāhakāleṣv api tasya gehe suhṛjjanā dīnamukhā babhūvuḥ // GoMn_7 //",
  "S03gopjatmu:1400": "dūrāt śmaśānam iva tasya vivarjya gehaṃ anyena yācakajanas tvaritaṃ jagāma /",
  "S03gopjatmu:1401": "nāmāpi tasya parikīrtya kila prabhāte lebhe na kaś cid aśanaṃ divasāvasāne // GoMn_8 //",
  "S03gopjatmu:1402": "śrutvāpi dānaniyatāṃ sa kathāṃ cakampe dṛṣṭvāpi yācanakam udvijate kadaryaḥ /",
  "S03gopjatmu:1403": "tyāgapriyaiḥ saha cakāra na lokayātrāṃ nando jahāsa kila dāyakam īkṣamāṇaḥ // GoMn_9 //",
  "S03gopjatmu:1404": "dṛṣṭvā parasyāpi sa deyadharmān īrṣyākaṣāyākṣipuṭo babhūva /",
  "S03gopjatmu:1405": "tyāgātmabhiḥ sārdham anāryakarmā cakāra naiva krayavikrayaṃ saḥ // GoMn_10 //",
  "S03gopjatmu:1406": "atha nandaḥ kadā cin niṣpratīkāraparuṣavedanākrāntadeho niyatam ahaṃ mariṣyāmīty utpannabhayaviṣādaśokadainyamānasaḥ putraṃ candanam āhūyābravīt /",
  "S03gopjatmu:1407": "vatsa candana mayā hi mahatā pariśrameṇa dravyam upārjitaṃ paripālitaṃ ca /",
  "S03gopjatmu:1408": "tat putra mama priyam anusmaratā na tvayā kasmai kiṃ cid api pradeyam iti /",
  "S03gopjatmu:1409": "caṇḍālaśālāṃ vrajata pragalbhān paśyāmi yuṣmān na punar yathāham /",
  "S03gopjatmu:1410": "sa yācakān nityasamīkṣyakārī provāca roṣasphuritākṣikośaḥ // GoMn_11 //",
  "S03gopjatmu:1411": "kṛtvā sa karmāṇi nikṛṣṭakarmā mṛtas tapasvī mṛta eva pūrvam /",
  "S03gopjatmu:1412": "caṇḍālanāryāḥ pratisandhibandhaṃ cakāra kukṣau kṣatalocanāyāḥ // GoMn_12 //",
  "S03gopjatmu:1413": "sattvānāṃ caritaṃ citram acintyā karmaṇāṃ gatiḥ /",
  "S03gopjatmu:1414": "malinā bata kāmānāṃ vṛttiḥ paryantadāruṇā // GoMn_13 //",
  "S03gopjatmu:1415": "andhā vṛddhā daridrā ca caṇḍālī dīrgharogiṇī /",
  "S03gopjatmu:1416": "saṃrāgāyatanaṃ yātā dhik phalatvaṃ prasaṅginām // GoMn_14 //",
  "S03gopjatmu:1417": "atha sā vṛddhacaṇḍālī krameṇa dārakaṃ prasūtā /",
  "S03gopjatmu:1418": "tasyā etad abhūt /",
  "S03gopjatmu:1419": "nūnam ahaṃ devatābhir anukampitā yena me putrako jātaḥ /",
  "S03gopjatmu:1420": "niyatam ayam āyuṣmān abhivardhamāno mamāndhāyā yaṣṭibhūto bhaviṣyatīti /",
  "S03gopjatmu:1421": "sā praharṣākṣiptahṛdayā samīpaparivartanīṃ caṇḍālīm abravīt /",
  "S03gopjatmu:1422": "jñāyatāṃ tāvad bhaginī kīdṛśo 'yaṃ dāraka iti /",
  "S03gopjatmu:1423": "sā tam ālokyābravīt /",
  "S03gopjatmu:1424": "īdṛśo mā bhūt kaś cid iti /",
  "S03gopjatmu:1425": "kathaṃ katham iti ca /",
  "S03gopjatmu:1426": "tatra paryanuyuktā provāca /",
  "S03gopjatmu:1427": "niśāntāṅgārasaṃkāśaḥ kubjaś cipiṭanāsikaḥ /",
  "S03gopjatmu:1428": "andhaḥ saṃkucitāṅgaś ca tava putro 'yam īdṛśaḥ // GoMn_15 //",
  "S03gopjatmu:1429": "sā nairāśyopahatasaṃtānā āha /",
  "S03gopjatmu:1430": "hā hā hatāham adhanyety evaṃ paraṃ vaikalyam",
  "S03gopjatmu:1431": "ājagāma / āha ca /",
  "S03gopjatmu:1432": "na tathānāgatāḥ pīḍāṃ kurvanty arthāḥ śarīriṇām /",
  "S03gopjatmu:1433": "saṃprāptā dhvaṃsamānās tu janayanti yathā vyathām // GoMn_16 //",
  "S03gopjatmu:1434": "atha sā jarjaracaṇḍālī vyasanavikṛtahṛdayā sasvaraṃ ruroda /",
  "S03gopjatmu:1435": "patitāham anarthakardame chalitā pūrvakṛtena karmaṇā /",
  "S03gopjatmu:1436": "kim iyaṃ mṛtamāritā kṛtā vidhinā niṣkaruṇena me punaḥ // GoMn_17 //",
  "S03gopjatmu:1437": "vyasanaṃ nirupāyadāruṇaṃ vyasanasyaiva mamopari sthitam /",
  "S03gopjatmu:1438": "animittakhareva lakṣyate mayi daivasya gatir garīyasī // GoMn_18 //",
  "S03gopjatmu:1439": "aham eva khalūrikā kṛtā kṛpaṇā kiṃ nu vipattipattriṇā /",
  "S03gopjatmu:1440": "vidhinā kṛpaṇapramāthinā kupiteneva vihīnakarmaṇā // GoMn_19 //",
  "S03gopjatmu:1441": "apayuktavilocanāṃ satīm aśanaprasravaṇādivarjitām /",
  "S03gopjatmu:1442": "jaratīm upahatya ko guṇo vada māṃ nirghṛṇacitta daiva he // GoMn_20 //",
  "S03gopjatmu:1443": "evam anyathā ca sā tapasvinī bahuprakāraṃ viruroda /",
  "S03gopjatmu:1444": "atha garbhamalopaliptadehaṃ tanayaṃ taṃ taruṇaṃ vraṇāyamānam /",
  "S03gopjatmu:1445": "kupiteva khare mahītale sā vinicikṣepa rujāhataṃ rudantam // GoMn_21 //",
  "S03gopjatmu:1446": "karmāṇi tīvraparitāpaphalāni kṛtvā kiṃ rodiṣi tvam adhunā hatabhāgadheya /",
  "S03gopjatmu:1447": "duḥkhaṃ mayā saha sahasva bahuprakāraṃ tvaṃ putraketi vilalāpa tapasvinī sā // GoMn_22 //",
  "S03gopjatmu:1448": "mithyāvikalpapariṇāmasukhānupātī sneho vivṛddhim upayāti sukhe sthitānām /",
  "S03gopjatmu:1449": "duḥkhopataptamanasāṃ śithilībhavanti pāśās tv amī priyavikalpamayā janānām // GoMn_23 //",
  "S03gopjatmu:1450_0": "atha sa tapasvī cāṇḍāladārako garbhamalākledopaliptabībhatsāśrayas tīvrāmagandhaḥ",
  "S03gopjatmu:1450_1": "kṛmimakṣikāśatanipānabhūtaḥ pipīlakagaṇāhṛtakaṣṭāvispaṣṭaceṣṭakaracaraṇavadano māṃsapiṇḍa",
  "S03gopjatmu:1450_2": "iva pratyagraḥ kṣititalopanikṣipto vāyasair apy abhibhūyamāno nāraka iva svakarmāvadhūtajīvitaśeṣaḥ",
  "S03gopjatmu:1450_3": "paraṃ kṛcchram udvahati sma /",
  "S03gopjatmu:1451": "tasya karmāparādhena mātuḥ stanyaṃ kṣayaṃ gatam /",
  "S03gopjatmu:1452": "ucitām api sā bhikṣāṃ na lebhe duḥkhabhāginī // GoMn_24 //",
  "S03gopjatmu:1453": "sā prasūtiparikleśaparikṣāmatarāśrayā /",
  "S03gopjatmu:1454": "jarārujāparikliṣṭā pretīvābhūd bhayaṃkarī // GoMn_25 //",
  "S03gopjatmu:1455": "ācāmamātrām api nāma nāsau lebhe śunām apy anivāraṇīyām /",
  "S03gopjatmu:1456": "tasyaiva vā karmabhir ātmajasya svakarmabhir vā pariṇāmatiktaiḥ // GoMn_26 //",
  "S03gopjatmu:1457_0": "atha sa cāṇḍāladārako daivasāmārthyāt krameṇa yadā caṅkramaṇakṣamaḥ saṃvṛttas tadāsya",
  "S03gopjatmu:1457_1": "mātrā daṇḍaḥ khaṇḍamallakaṃ cārpitaṃ gacchedānīm adhanyānubhavāśubhānāṃ karmaṇāṃ phalavipākam iti /",
  "S03gopjatmu:1458": "atha sa caṇḍālaśiśur bhikṣāhetoś candanasyaiva gṛham upajagāma /",
  "S03gopjatmu:1459": "pūrvābhyāsena tenaiva jagāmāsau svam ālayam /",
  "S03gopjatmu:1460": "karmaivātyartham abhyastaṃ dehināṃ deśikāyate // GoMn_27 //",
  "S03gopjatmu:1461_0": "adrākṣīc candanaḥ sārthavāhas taṃ cāṇḍālakumārakaṃ daṇḍakhaṇḍaśarāvavyagrahastaṃ",
  "S03gopjatmu:1461_1": "lālājalapariklinnavadanaṃ bhinibhināyamānamakṣikāśatanipānabhūtam bāhyādhyātmikamalopahatagātraṃ",
  "S03gopjatmu:1461_2": "rathyāreṇuvirūkṣitakatipayaśiroruhaṃ prakṛtikharadarbhasaṃstaraparivartanavilikhitatanum",
  "S03gopjatmu:1461_3": "akṛtaśaucasaṃskāravidhānaṃ vikṛtanāsikābilāgalitasiṃhāṇakhaṇḍaparyavanaddhabībhatsānanaṃ",
  "S03gopjatmu:1461_4": "vīthīmukhāt pravicitya dhānyapulākān romanthāyamānaṃ pūtanārūpam ivātivirūpaṃ mūrtimantaṃ",
  "S03gopjatmu:1461_5": "saṃvegaṃ sākṣād iva pāpmānam alakṣmīpuñjam iva saṃpiṇḍitam apūrvam iva piśācanirmāṇaṃ",
  "S03gopjatmu:1461_6": "vipākasarvasvam ivāśubhasya karmaṇaḥ samāhāram iva saṃsāraduḥkhānāṃ rāhumukhānyam",
  "S03gopjatmu:1461_7": "iva jagaccakṣuṣāṃ rahasyabhūmim ivānādeyatāyā vigrahavantam iva paribhavam upanighātam",
  "S03gopjatmu:1461_8": "iva nagarasya pratyādeśam ivāpakāriṇāṃ nilayam ivādhanyatāyāḥ padam iva daurbhāgyasya",
  "S03gopjatmu:1461_9": "gṛhadvāraikadeśe niṣaṇṇaṃ daṇḍena kākān nivārayantam /",
  "S03gopjatmu:1462": "dṛṣṭvā ca punaḥ pūrvavairānuśayodbodhitakopa iva sarabhaso dauvārikam abravīt /",
  "S03gopjatmu:1463": "are kāpuruṣa nirvāsayainam amaṅgalam alakṣmīkam aprekṣaṇīyaṃ caṇḍālādhamam /",
  "S03gopjatmu:1464": "tathā cainaṃ nirbhartsaya yathā na punar ihāgacched iti /",
  "S03gopjatmu:1465": "sa tatheti pratiśrutya taṃ caṇḍālakumārakam /",
  "S03gopjatmu:1466": "daṇḍena prerayām āsa paruṣāṃ giram udgiran // GoMn_28 //",
  "S03gopjatmu:1467": "yadi tvāṃ punar āyātam iha paśyāmi kaśmala /",
  "S03gopjatmu:1468": "asmāt kaṣṭataraṃ te 'haṃ kariṣyāmīti nigraham // GoMn_29 //",
  "S03gopjatmu:1469": "krauryābhyāsāvaliptasya manaso vṛttivaikṛtam /",
  "S03gopjatmu:1470": "na hi saṃkocam āyāti khalānāṃ kṛpaṇeṣv api // GoMn_30 //",
  "S03gopjatmu:1471": "papāta bhūmau kṛpaṇaḥ sa bālo daṇḍābhighātakṣatapṛṣṭhavaṃśaḥ /",
  "S03gopjatmu:1472": "prakāśayan karmaphalaṃ svam eva karmātiraudraṃ narakasya tasya // GoMn_31 //",
  "S03gopjatmu:1473_0": "atha sa tapasvī bhagnaśiraḥkapālabhāgo vikuñcitajānumaṇḍalaḥ pāṣāṇaśakalakapālaśarkarāparikṣatakṣāmajaṅghābāhudaṇḍakaḥ",
  "S03gopjatmu:1473_1": "samantato vigalitarudhiradhārāvasicyamānavigraho mahīrajaḥkapālāvaruddhavadanavivaro",
  "S03gopjatmu:1473_2": "vikṣiptadaṇḍakaḥ saṃcūrṇitamallako dharaṇitalavikīrṇabhikṣāśeṣas tīvravedanābhyāhataśarīro",
  "S03gopjatmu:1473_3": "matsya iva prataptasikatāmadhyagataḥ saṃparivartate sma /",
  "S03gopjatmu:1474": "athāsya mātā cintayām āsa /",
  "S03gopjatmu:1475": "kiṃ nu me putrakaḥ prapāte patitaḥ syāc chunā vā bhakṣita uta gavā jīvitād vyaparopitaḥ paribhūya vā bāladārakair viheṭhito mārgapranaṣṭo vānyena pathā gataḥ /",
  "S03gopjatmu:1476": "kiṃ vā nāgacchatīti sā putrasnehākṛṣṭahṛdayā putra putreti krandatī taṃ deśam upajagāma /",
  "S03gopjatmu:1477": "sa ca bāladārako jananyāḥ svaraṃ pratyabhijñāya bhṛśataraṃ vicukrośa /",
  "S03gopjatmu:1478": "samānasukhaduḥkhānāṃ suhṛdām api saṃgame /",
  "S03gopjatmu:1479": "navībhavanti duḥkhāni vyatītāny api dehinām // GoMn_32 //",
  "S03gopjatmu:1480": "mātety apūrvam evaitad viśrambhāyatanaṃ bhuvi /",
  "S03gopjatmu:1481": "putra ity eva niṣyandaḥ snehasyāsya duratyayaḥ // GoMn_33 //",
  "S03gopjatmu:1482": "ambeti dīnāṃ giram īrayantaṃ sā taṃ pariṣvajya tanupralāpam /",
  "S03gopjatmu:1483": "ruroda tīvrāyatadīnakaṇṭhā ninādayantī puracatvarāṇi // GoMn_34 //",
  "S03gopjatmu:1484": "kasya putra dayā nāsīt tvayi duḥkhaikabhājane /",
  "S03gopjatmu:1485": "garvitaḥ ko nv asau lakṣmyā gajakarṇāgralolayā // GoMn_35 //",
  "S03gopjatmu:1486": "prakāśitam idaṃ kena kṛpaṇe tvayi pauruṣam /",
  "S03gopjatmu:1487": "tvayi praharataḥ kasya bhūmau na patitaḥ karaḥ // GoMn_36 //",
  "S03gopjatmu:1488": "hatas tvaṃ kena me vatsa niranukrośacetasā /",
  "S03gopjatmu:1489": "nihataḥ pūrvakeṇaiva kaṭupākena karmaṇā // GoMn_37 //",
  "S03gopjatmu:1490": "idam anāryatācihnaṃ kena tvayi vidarśitam /",
  "S03gopjatmu:1491": "ko nv asau mānuṣākāro rakṣasām anuśikṣyate // GoMn_38 //",
  "S03gopjatmu:1492": "āyasaṃ hṛdayam kasya kasya vajramayaḥ karaḥ /",
  "S03gopjatmu:1493": "kasya vāk saviṣā kasya tvayi nāsīd dayālutā // GoMn_39 //",
  "S03gopjatmu:1494": "nihīnakulaje bāle suhṛdbandhuvivarjite /",
  "S03gopjatmu:1495": "jātyandhe parapiṇḍāśe tvayi kiṃ roṣakāraṇam // GoMn_40 //",
  "S03gopjatmu:1496": "sa bālabhāvāt kṛpaṇo varākaḥ svabhyastamātsaryatayā tayā ca /",
  "S03gopjatmu:1497": "śuśoca bhaikṣaṃ kṣitiviprakīrṇaṃ na tu kṣaracchoṇitam ātmadeham // GoMn_41 //",
  "S03gopjatmu:1498": "atha vṛddhacaṇḍālī taṃ dārakaṃ kṣatavikṣataśarīraṃ śanaiḥ śanaiḥ pāṇinā parāmṛśantī provāca /",
  "S03gopjatmu:1499": "kena te putrakeyam avasthā kṛtā nirdayena pāpakarmaṇā puruṣādhameneti /",
  "S03gopjatmu:1500": "sa prāha /",
  "S03gopjatmu:1501": "amba āryacandanena puruṣo 'bhihito nirvāsayainam amaṅgalam alakṣmīkam aprekṣaṇīyaṃ caṇḍālādhamam /",
  "S03gopjatmu:1502": "tenāham evaṃ pīḍita iti /",
  "S03gopjatmu:1503": "atha sā vṛddhacaṇḍālī dīrgham uṣṇaṃ viniśvasya pañcāṅgulam abhinipīḍayantī kopaparuṣākṣaram ity avocat /",
  "S03gopjatmu:1504": "alpāyuṣi kutas tasminn āryatā puruṣādhame /",
  "S03gopjatmu:1505": "vyasanopahate bāle tvayīdaṃ yasya vaikṛtam // GoMn_42 //",
  "S03gopjatmu:1506": "evaṃ tasyāḥ śokavaśam upagatāyāḥ kṛpaṇāyāḥ samīpe mahājanakāyaḥ saṃnipatitaḥ / atrāntare",
  "S03gopjatmu:1507": "ākṛṣyamāṇahṛdayaḥ kṛpayā mahatyā vaineyakṛtyam avalambya vināyakāgryaḥ /",
  "S03gopjatmu:1508": "prāvikṣad akṣatamanā bhagavān purīṃ tāṃ buddho vibuddhanavapaṅkajasaṃkrameṇa // GoMn_43 //",
  "S03gopjatmu:1509": "cāmīkarādrim iva jaṅgamam āpatantaṃ taṃ tāyinaṃ svakiraṇaiḥ pariviṣṭamūrtim /",
  "S03gopjatmu:1510": "paurāḥ prasādaśithilāvanataiḥ śirobhir dūrāt praṇemur upaśāntabhavaprapañcam // GoMn_44 //",
  "S03gopjatmu:1511": "sitabhavanagatās taṃ saṃbhramodbhrāntaceṣṭās taḍita iva sumeroḥ śṛṅgaparyantalagnāḥ /",
  "S03gopjatmu:1512": "upaśamam iva sākṣād āpatantaṃ taruṇyo maṇiguṇakusumaughair arcayām āsur āryam // GoMn_45 //",
  "S03gopjatmu:1513": "apetapāṣāṇakapālaśarkaraḥ samaḥ sa nimnonnatavarjito 'bhavat /",
  "S03gopjatmu:1514": "bhuvaḥ pradeśo haritārdralepanaḥ pramuktapuṣpaprakarottaracchadaḥ // GoMn_46 //",
  "S03gopjatmu:1515": "nibaddhajīmūtavitānam ambaraṃ samudgatendrāyudhatoraṇaṃ babhau /",
  "S03gopjatmu:1516": "vavuḥ śanaiḥ sparśasukhāḥ samīraṇāḥ sirindhrikāpuṣparajovikarṣiṇaḥ // GoMn_47 //",
  "S03gopjatmu:1517": "tamālanīlotpalapattravṛṣṭayo nipetur antargatamattaṣaṭpadāḥ /",
  "S03gopjatmu:1518": "vipāṭitasyeva vimānakoṭibhir nabhastalasyāvayavās tatas tataḥ // GoMn_48 //",
  "S03gopjatmu:1519": "puṇyaprabhāvajanite bhagavān niṣadya padme sahasradalake rathacakramātre /",
  "S03gopjatmu:1520": "amlānapuṇyaparipākavimuktagandhe taṃ candanaṃ paramakāruṇikaḥ śaśāsa // GoMn_49 //",
  "S03gopjatmu:1521": "yenārjitaṃ dhanam idaṃ paripālitaṃ ca svedopadigdhavapuṣā kuṭukuñcakena /",
  "S03gopjatmu:1522": "nandaḥ pitā tava sa eva phalāni bhuṅkte tiktāni matsaraviṣadrumasaṃbhavāni // GoMn_50 //",
  "S03gopjatmu:1523": "sthānād itaḥ punar ayaṃ kaluṣāntarātmā yāsyaty apāyam anupāyabhayapratiṣṭham /",
  "S03gopjatmu:1524": "arciṣmatā hutabhujā vinikīrṇadehā yasmin vasanti vivaśā bahavaḥ kadaryāḥ // GoMn_51 //",
  "S03gopjatmu:1525": "etāṃ suhṛjjanaviṣādakarīm avasthām ālokya mohatamasaḥ pratibimbabhūtām /",
  "S03gopjatmu:1526": "svāṅgān nikṛtya piśitāny api ko na dadyāt saṃsāravartmani naraḥ parivartamānaḥ // GoMn_52 //",
  "S03gopjatmu:1527": "kleśāndhakāravadanā vikarāladaṃṣṭrā dāvāgnidagdhaśikharā iva śailapādāḥ /",
  "S03gopjatmu:1528": "āyāsino yad anavāptajalā bhramanti pretāḥ phalaṃ tad api lobhaviṣadrumāṇām // GoMn_53 //",
  "S03gopjatmu:1529": "tṛṣṇāvidāritamukhāḥ samupetya bālā dūrvāpravālaharitopanitambalekhām /",
  "S03gopjatmu:1530": "saṃśuṣkapaṅkapaṭalaprakarāntarālāṃ paśyanti ke cid analajvalitāṃ sravantīm // GoMn_54 //",
  "S03gopjatmu:1531": "dehān dahanti dahanā iva candrapādāḥ śītā raver api karā hi samudgiranti /",
  "S03gopjatmu:1532": "aṅgāracūrṇaparuṣāś ca bhavanty amīṣāṃ meghāmbuśīkaramuco 'pi kadambavātāḥ // GoMn_55 //",
  "S03gopjatmu:1533": "āśīviṣair iva nirīkṣitamātraśobhāḥ pretair drumā vimalanīlacalatpalāśāḥ /",
  "S03gopjatmu:1534": "sadyo bhavanti pariśuṣkaviśīrṇaparṇāḥ pratyādiśanta iva matsariṇo manuṣyān // GoMn_56 //",
  "S03gopjatmu:1535": "pretopapattiniyatā vyasanābhighātā vyaktībhavanti manujeṣv api naikarūpāḥ /",
  "S03gopjatmu:1536": "kṣuttarṣaśītaparitāpabhayaprakārās tyāgadviṣāṃ vipad ataḥ parato 'numeyā // GoMn_57 //",
  "S03gopjatmu:1537": "pañcopatāpavirasākṣaram apragalbhaṃ dehīti yad vadati durbalamandamandam /",
  "S03gopjatmu:1538": "vittāvaliptamanasaḥ kulajo 'pi sādhuḥ sā nīcatā vibhavalobhaparājitānām // GoMn_58 //",
  "S03gopjatmu:1539": "āśāvighātabhayasaṃkucitaś ca dīno dehīty api prasahate kṛpaṇo na vaktum /",
  "S03gopjatmu:1540": "yan nirdhano dhanavataḥ puruṣān akāle maunavrataṃ tad api lobhakṛtaṃ narāṇām // GoMn_59 //",
  "S03gopjatmu:1541": "na janasya malo 'sti lobhatulyo na ca mātsaryasamaḥ paropaghātaḥ /",
  "S03gopjatmu:1542": "na ca yācakatulyam asti mitraṃ jagatāṃ tyāgasamo na bandhur anyaḥ // GoMn_60 //",
  "S03gopjatmu:1543": "paripākavimuktagandhakośaṃ bhramarāḥ padmam iva prakāmagandham /",
  "S03gopjatmu:1544": "apanītaparigrahāvalepaṃ bahavaḥ satpuruṣaṃ bhajanti santaḥ // GoMn_61 //",
  "S03gopjatmu:1545": "svamadārdraviśeṣakā gajendrā navakārtasvarabaddhapāśakakṣāḥ /",
  "S03gopjatmu:1546": "anuyānti janaṃ pradānaśīlaṃ javinaś cāmariṇaś ca vājimukhyāḥ // GoMn_62 //",
  "S03gopjatmu:1547": "vinayābharaṇāḥ kriyābhiramyāḥ pramadāś citrakalāvidagdhabhāvāḥ /",
  "S03gopjatmu:1548": "upayānti narasya dāsabhāvaṃ kuśalair eva vaśīkṛtāḥ purāṇaiḥ // GoMn_63 //",
  "S03gopjatmu:1549": "bhavanāni vibhūtimanti meroḥ śikharāṇīva manojñadarśanāni /",
  "S03gopjatmu:1550": "svakṛtānavagītakarmamāyāracitāny eva mudā viśanti santaḥ // GoMn_64 //",
  "S03gopjatmu:1551": "vinimīlitajātivādadoṣeṣv anapākṛṣṭacaritrabhūṣaṇeṣu /",
  "S03gopjatmu:1552": "upapattir adurlabhā kuleṣu vyapanītāvilamatsarāśrayāṇām // GoMn_65 //",
  "S03gopjatmu:1553": "kusumastabakābhirāmaśobhaṃ naranārīnayanadvirephahāri /",
  "S03gopjatmu:1554": "kuśalasya phalaṃ vapur narāṇāṃ mativīryācapalaprayāmadhīram // GoMn_66 //",
  "S03gopjatmu:1555": "vikasatkumudākarātirekaprabhayā yad gaganaṃ sphuranti kīrtyā /",
  "S03gopjatmu:1556": "gatalobhamalasya tā narāṇāṃ dyutayas tyāganiśākarasya ramyāḥ // GoMn_67 //",
  "S03gopjatmu:1557": "viśadāgalitaiḥ śiromaṇīnāṃ kiraṇair yac chalayanti pādapīṭham /",
  "S03gopjatmu:1558": "nṛpater anujīvino vinītā madhuraṃ tyāgavanaspateḥ phalaṃ tat // GoMn_68 //",
  "S03gopjatmu:1559": "kṛpaṇāsu bavopabhogamātrāsv atha vā kaiva kathā vināśinīṣu /",
  "S03gopjatmu:1560": "niravadyasukhānubandhi ramyaṃ phalam āpnoti sanātanaṃ pradānāt // GoMn_69 //",
  "S03gopjatmu:1561": "avadhūya balaṃ śamadviṣāṃ yaj jaladānām iva maṇḍalaṃ nabhasvān /",
  "S03gopjatmu:1562": "padam avyayam āpnuvanti buddhā bhagavantas tad api pradānabijam // GoMn_70 //",
  "S03gopjatmu:1563": "abhibhūya parapravādipūgān paramārthaṃ gamayanti śāsanaṃ svam /",
  "S03gopjatmu:1564": "munayo bhuvanaikaśāsitāras tad idaṃ tyāgaparaṃparāvasānam // GoMn_71 //",
  "S03gopjatmu:1565": "atha bhagavān pātrīkṛtādhyāśayaṃ taṃ janam avetya ratnatrayāvicalitaprasādaṃ saṃsāravāsavimukhaṃ bhavaduḥkhopaśamapratisaṃyuktām eva kathāṃ āviś cakāra /",
  "S03gopjatmu:1566": "duḥkhāny amūni sati janmani saṃbhavanti kṣīṇe ca janmani na duḥkham upaiti bhūyaḥ /",
  "S03gopjatmu:1567": "janmakṣayāya matimān prayateta tasmād yaḥ prāptum icchati na duḥkhaśatābhighātam // GoMn_72 //",
  "S03gopjatmu:1568": "duḥkhaṃ sakāraṇam idaṃ samupaity anādisaṃtānavartibhayaśokaviṣādayoni /",
  "S03gopjatmu:1569": "tṛṣṇāṃ pratītya viparītasukhābhimānavyāmohanīṃ tribhavanāṭakayogadhūrtāṃ // GoMn_73 //",
  "S03gopjatmu:1570": "eṣo 'ham ity ucita eva manovidāhī satkāyadarśanamayaḥ puruṣasya kīlaḥ /",
  "S03gopjatmu:1571": "janmādhvani bhramayatīdam anādimadhyaṃ saṃsāracakram aparigraham apraśāntam // GoMn_74 //",
  "S03gopjatmu:1572": "sthitvā śīle vigatarajasi prāpya cetaḥ samādhiṃ",
  "S03gopjatmu:1573": "prajñālokair manasi śayitaṃ dhvāntam ullikhya kṛtsnam /",
  "S03gopjatmu:1574": "janmāmbhodher vyasanamahataḥ kṣemam āsādya pāraṃ",
  "S03gopjatmu:1575": "saṃśāntātmā na divi bhuvi vā bhikṣur āyāti saṃkhyam // GoMn_75 //",
  "S03gopjatmu:1576": "yair nirdagdhā matihutabhujā skandhasaṃbandhalakṣyī",
  "S03gopjatmu:1577": "tṛṣṇā naikavyasanaviśikhāpātasaṃdhānamaurvī /",
  "S03gopjatmu:1578": "te 'smin dhanyā jagati sukhinas te ta evānavadyās",
  "S03gopjatmu:1579": "teṣāṃ bhadraṃ sthitam abhimukhaṃ te bhayebhyo vimuktāḥ // GoMn_76 //",
  "S03gopjatmu:1580": "riktākāradravaratirasāsvādaparyastabuddher",
  "S03gopjatmu:1581": "leśanāpi vyanusṛtavato jālinīṃ citramāyām /",
  "S03gopjatmu:1582": "āyāsinyaḥ śirasi vipadaḥ saṃcaranti pragalbhā",
  "S03gopjatmu:1583": "janmābhyastaṃ sucaritaphalaṃ vyartham eva prayāti // GoMn_77 //",
  "S03gopjatmu:1584": "āyāsinīṃ bhavavibhūtim avāptukāmaiḥ śāntiṃ parāṃ ca parataḥ kuśalaṃ praceyam /",
  "S03gopjatmu:1585": "āśīviṣo narapater nidhanāya mukto hāro babhūva kuśalaiḥ sphuṭacandragauraḥ // GoMn_78 //",
  "S03gopjatmu:1586": "kiṃ ca bhūyaḥ",
  "S03gopjatmu:1587": "duḥkhadviṣā hṛdi na lobhakalir niṣevyo janmāntaropacitalobhaviṣāśayasya /",
  "S03gopjatmu:1588": "śāntātmano 'pi kila nirvivaraṃ babhūva bhaktābhihārasamaye mukham eva bhikṣoḥ // GoMn_79 //",
  "S03gopjatmu:1589": "tasmāt pradānasalilaiḥ snapayantu santo mātsaryapaṅkamalināni manogṛhāṇi /",
  "S03gopjatmu:1590": "lobhānalendhanam idaṃ nidhanaṃ dhanaṃ vo yāvan na yāti vipadagniśikhāvalīḍham // GoMn_80 //",
  "S03gopjatmu:1591": "śrutvā vacāṃsi sa jano jagadekabandhor nandasya tāṃ ca vipadaṃ vipulām udīkṣya /",
  "S03gopjatmu:1592": "vikṣipya matsaramayīṃ manasas tamisrāṃ dānādikaṃ sucaritaṃ prathayāṃ babhūva // GoMn_81 //",
  "S03gopjatmu:1593": "iti matsaranandāvadānam // ***************************************************************************",
  "S03gopjatmu:1595": "Megha = GoMe",
  "S03gopjatmu:1596": "based on the edition by Michael Hahn. “Die Einladung der Pratyekabuddhas“,",
  "S03gopjatmu:1597": "Berliner Indologische Studien 9/10 (1996), pp. 157-201.",
  "S03gopjatmu:1598": "mit einigen verbesserten Lesungen von M. Hahn",
  "S03gopjatmu:1599": "8. Megha",
  "S03gopjatmu:1600": "puṇyair vitṛptim upayānti na bodhisattvāḥ",
  "S03gopjatmu:1601": "kāmaiḥ pramādina iva pratipattivāmaiḥ /",
  "S03gopjatmu:1602": "rājyāśrayāṇy api sukhāny avadhīrya dhīrāḥ",
  "S03gopjatmu:1603": "puṇyāya puṇyanidhayaḥ śramam āśrayante // GoMe_1 //",
  "S03gopjatmu:1604": "tadyathānuśrūyate",
  "S03gopjatmu:1605": "bodhisattvaḥ kila bhagavān prakṛtidakṣiṇo dakṣiṇāpathe rājā babhūva //",
  "S03gopjatmu:1606": "saṃtarpayām āsa yataḥ sa lokaṃ dānāmbubhiḥ sasyam ivāmbugarbhaḥ /",
  "S03gopjatmu:1607": "tato mahāmegha iti kṣitīśo yathārthanāmātiśayo babhūva // GoMe_2 //",
  "S03gopjatmu:1608": "na tasya rājyadyutivistareṣu vyāsaktadīnaṃ hṛdayaṃ babhūva /",
  "S03gopjatmu:1609": "anarthabhūtān sa parārtham arthān drumaḥ phalānīva babhāra sādhuḥ // GoMe_3 //",
  "S03gopjatmu:1610": "babhūva tasmin pitarīva loko viśrambhasaṃbhogasukhapragalbhaḥ /",
  "S03gopjatmu:1611": "suteṣv iva premanibaddhabhāvo babhūva so 'pi kṣitipaḥ prajāsu // GoMe_4 //",
  "S03gopjatmu:1612": "sagauravo 'sau guruṣu prakṛtyā dīneṣu kāruṇyamṛdusvabhāvaḥ /",
  "S03gopjatmu:1613": "kṛtāparādheṣv api maitracittaḥ samantabhadras tu suhṛjjaneṣu // GoMe_5 //",
  "S03gopjatmu:1614": "babhūva tasya graharājakīrtes tathāgraho na svaparigraheṣu /",
  "S03gopjatmu:1615": "yathā tadīyāsu mamatvam āsīj janasya saṃpatsv atiśāyinīṣu // GoMe_6 //",
  "S03gopjatmu:1616": "jagrāha dānena sa kāṃś cid eva priyābhidhānair aparān vicitraiḥ /",
  "S03gopjatmu:1617": "tathārthacaryābhir anarthabhīruḥ kāṃś cit samānārthatayārthabhūtaḥ // GoMe_7 //",
  "S03gopjatmu:1618": "naivāsau svaṃ parahitapratipatprakāro",
  "S03gopjatmu:1619": "yan nātmasāc ca naralokapatiś cakāra /",
  "S03gopjatmu:1620": "ko 'pi tv asau katham api dyutimān kuto 'pi",
  "S03gopjatmu:1621": "lokeṣv asaṃstutasuhṛd bhagavān babhūva // GoMe_8 //",
  "S03gopjatmu:1622": "sa kadā cin mahīpatir amātyagaṇapuraskṛta udaṅmukho dadarśātasīkusumarāśisaṃkāśam ākāśam avagāhya patato bhagavataḥ pratyekabuddhān paramavismitamanā hy amātyān abravīt //",
  "S03gopjatmu:1623": "paśyantu bhavantaḥ //",
  "S03gopjatmu:1624": "ete kaṣāyaparuṣāmbarasaṃvṛtāṅgā vyomātasīkusumarāśinibhaṃ vigāhya /",
  "S03gopjatmu:1625": "āyānti ke 'py upaśamastimitapracārā bhūrjadrumā iva marudbhir udastamūlāḥ // GoMe_9 //",
  "S03gopjatmu:1626": "anyatamo 'py amātyaḥ sasaṃbhramo 'bravīt //",
  "S03gopjatmu:1627": "samyag abhihitaṃ devena kutaḥ //",
  "S03gopjatmu:1628": "āyānty amī kāñcanarāśigaurā vidhūtakāṣāyapaṭāntabhaṅgāḥ /",
  "S03gopjatmu:1629": "parasparāsliṣṭavikīrṇapakṣāḥ khaṃ cakravākā iva śobhayantaḥ // GoMe_10 //",
  "S03gopjatmu:1630": "aparo 'py āha //",
  "S03gopjatmu:1631": "svacchendranīlopalarāgam ete nabhaḥ samutpatya samāpatanti /",
  "S03gopjatmu:1632": "samīryamāṇāḥ pavanena saṃdhyākalaṅkitāntāḥ śaradīva meghāḥ // GoMe_11 //",
  "S03gopjatmu:1633": "anupatati na caitān abhramālī nabhasvān",
  "S03gopjatmu:1634": "upaśamaramaṇīye cāpatanti prakṛtyā /",
  "S03gopjatmu:1635": "caraṇatalanipāto lakṣyate vyomny amīṣāṃ",
  "S03gopjatmu:1636": "na ca gaganam asaṅgaṃ pādasaṃcārayogyaṃ // GoMe_12 //",
  "S03gopjatmu:1637": "yathā yathā te nikaṭī bhavanti vratīśvarāḥ śāntim ivākirantaḥ /",
  "S03gopjatmu:1638": "tathā tathā vismayaharṣapūrṇā rājanvatī sā samitiś cakampe // GoMe_13 //",
  "S03gopjatmu:1639": "atṛptā eva te teṣāṃ darśanena mahātmanāṃ /",
  "S03gopjatmu:1640": "babhūvur atha cātīyus teṣāṃ nayanagocaraṃ // GoMe_14 //",
  "S03gopjatmu:1641": "atha sa pārthivas teṣāṃ maharṣīṇāṃ darśanenāvarjitamanās tān amātyān abravīt //",
  "S03gopjatmu:1642": "idam āścāryam ālokya kautūhalasamākulaṃ /",
  "S03gopjatmu:1643": "mano mama tad icchāmi śrotum eṣāṃ pravistaraṃ // GoMe_15 //",
  "S03gopjatmu:1644": "atha teṣāṃ nṛpatisacivānām abhijñātataro 'mātyas taṃ rājānam abravīt //",
  "S03gopjatmu:1645": "śrūyatāṃ mahārāja //",
  "S03gopjatmu:1646": "notpadyante yadā buddhā bhagavantaḥ kṛpātmakāḥ /",
  "S03gopjatmu:1647": "apāsya rajasāṃ vṛttiṃ dīrghakālānuśāyinīm // GoMe_16 //",
  "S03gopjatmu:1648": "āvṛte tamasā loke samantād aparāyaṇe /",
  "S03gopjatmu:1649": "bhavaty eṣāṃ tadā janma janmaparyantagāmināṃ // GoMe_17 //",
  "S03gopjatmu:1650": "pratītyotpādagāmbhīryadūrānugatabuddhayaḥ /",
  "S03gopjatmu:1651": "prāptaśayyāsanaratā hīnadīnānukampakāḥ // GoMe_18 //",
  "S03gopjatmu:1652": "saṃsargabhīravo nityaṃ tūṣṇīṃbhāvaparāyaṇāḥ /",
  "S03gopjatmu:1653": "vicaranti jagaty ete jaṅgamāḥ puṇyarāśayaḥ // GoMe_19 //",
  "S03gopjatmu:1654": "ātmānam ekaṃ praty ete buddhā yasmād ataḥ kila /",
  "S03gopjatmu:1655": "pratyekabuddhā ity evaṃ pratimānam upāgatāḥ // GoMe_20 //",
  "S03gopjatmu:1656": "atha sa rājā sutarāṃ tadguṇākṛṣṭahṛdayaḥ sa tam amātyam abravīt //",
  "S03gopjatmu:1657": "atha kutrāmī bhagavantaḥ prativasantīti // sa prāha //",
  "S03gopjatmu:1658": "meghasya rājño vijite jitātman vasanty amī dagdhabhavādhivāsāḥ /",
  "S03gopjatmu:1659": "himādrikuñjeṣu namannamerupratānasaṃsaktamahīruheṣu // GoMe_21 //",
  "S03gopjatmu:1660": "rājovāca // asti kaś cid upāyo yenāmī madviṣayāntam āvaseyur ity amātyo 'bravīt //",
  "S03gopjatmu:1661": "asti mahārāja yadi megharājā prārthyate tadanvabhyarthitāḥ kilāmī tvadviṣayam alaṃ kurvantyaḥ prāpnuvanti ceti //",
  "S03gopjatmu:1662": "atha bodhisattvaḥ puṇyeṣv ādaropadarśanārtham amātyān āha //",
  "S03gopjatmu:1663": "tena hi bhavantaḥ sajjīkuruta //",
  "S03gopjatmu:1664": "tadanurūpamānapātraṃ svayam evāhaṃ gatvā meghaṃ rājānam asminn arthe vijñāpayiṣyāmīty adhvasaṃbhrāntās te puruṣā bodhisattvam āhuḥ //",
  "S03gopjatmu:1665": "nārhati devo dūtamātrasādhye prayojane khedam āpattum //",
  "S03gopjatmu:1666": "api ca mahārāja //",
  "S03gopjatmu:1667": "ājñāsukharasaṃ rājyam anekāpāyasaṃkaṭaṃ /",
  "S03gopjatmu:1668": "pararāṣṭram ato gantuṃ sahasā tava na kṣamaṃ // GoMe_22 //",
  "S03gopjatmu:1669": "bodhisattvo 'bravīt //",
  "S03gopjatmu:1670": "svahite 'py abhiyuktānāṃ karuṇāvikalātmanāṃ /",
  "S03gopjatmu:1671": "khedaḥ kaḥ puṇyakāmānāṃ bhavādhvaparivartināṃ // GoMe_23 //",
  "S03gopjatmu:1672": "ātmatvenaiva yair eva tad upāttaṃ bhavatrayaṃ /",
  "S03gopjatmu:1673": "jagadatyantabandhūnāṃ teṣāṃ khedaḥ kathaṃ bhavet // GoMe_24 //",
  "S03gopjatmu:1674": "na ca kāryābhiniṣpattir dūtasādhyā garīyasī /",
  "S03gopjatmu:1675": "nāsmād gurutaraṃ cāsti karaṇīyaṃ mama paraṃ // GoMe_25 //",
  "S03gopjatmu:1676": "na cājñārabhasārambhe na rājyabhāraṃ vahāmy ahaṃ /",
  "S03gopjatmu:1677": "jagatāṃ vayam eveha kṛpayā kiṃkarāḥ kṛtāḥ // GoMe_26 //",
  "S03gopjatmu:1678": "anekāpāyasaṃrāddhaṃ rājyaṃ yenaiva bhūbhṛtāṃ /",
  "S03gopjatmu:1679": "tenaivāsya kṣamas tyāgaḥ kupitasyeva bhoginaḥ // GoMe_27 //",
  "S03gopjatmu:1680": "dharmād eva ca saṃprāpya rājyaśrīsukhasaṃpadaḥ /",
  "S03gopjatmu:1681": "audāsīnyaṃ kathaṃ nāma kuryāt tatraiva paṇḍitaḥ // GoMe_28 //",
  "S03gopjatmu:1682": "api ca bhadantaḥ //",
  "S03gopjatmu:1683": "vinā śramais tuccham asāram adhruvaṃ sukhaṃ na kāmāśrayam apy avāpyate /",
  "S03gopjatmu:1684": "aśeṣalokatrayasaṃpadāspadaṃ padaṃ kim aṅgāpratimasvayaṃbhuvāṃ // GoMe_29 //",
  "S03gopjatmu:1685": "niveśya kāmeṣu caleṣu mānasaṃ mudhaiva khinnā vayam anyajanmasu /",
  "S03gopjatmu:1686": "jagaddhitāya tv adhunābhivāñchitā bhavantu nas tv antakarāḥ pariśramāḥ // GoMe_30 //",
  "S03gopjatmu:1687": "kathaṃ nu tasmin na yateta buddhimān nibadhya yasminn abhilāṣamātrakaṃ /",
  "S03gopjatmu:1688": "asaṃstutānām api caikabandhutāṃ jano janānām upayāti tatkṣaṇāt // GoMe_31 //",
  "S03gopjatmu:1689": "tadatyayāśaṅkibhiś cāmātyaiḥ sa mahātmā punaḥ punaḥ pratibodhyamāno 'pi naiva teṣāṃ vacanaṃ pramāṇayām āsa //",
  "S03gopjatmu:1690": "tyaktaspṛhatvāt kṣitipasya tasya sarvatra kāruṇyamayī pravṛttiḥ /",
  "S03gopjatmu:1691": "guṇānurāgāt sa tathāpi teṣāṃ pūjāṃ munīnāṃ prati sādaro 'bhūt // GoMe_32 //",
  "S03gopjatmu:1692": "guṇodgatā eva guṇoditeṣu bhavanti pūjāpratipattinamrāḥ /",
  "S03gopjatmu:1693": "ya eva ratnātiśayāntarajñās ta eva teṣv atyadhikaṃ yatante // GoMe_33 //",
  "S03gopjatmu:1694": "phalābhilāṣopahatāntarātmā parīkṣate pātraviśeṣam eva /",
  "S03gopjatmu:1695": "kṛpālukas tv arthitayaiva tuṣṭaḥ pravartate yācanakeṣu sāraṃ // GoMe_34 //",
  "S03gopjatmu:1696": "vanaspatīnām iva janma yeṣāṃ paropakāraikarasasvabhāvaṃ /",
  "S03gopjatmu:1697": "labheta teṣāṃ hṛdaye 'vakāśaṃ khalā phalāśā viduṣāṃ kathaṃ ca // GoMe_35 //",
  "S03gopjatmu:1698": "atha sa mahāsattvo guṇānuvṛttisthirānurāgeṇa mahatā balena parivṛtaḥ svapuravarād viniryayau //",
  "S03gopjatmu:1699": "nirgacchantaṃ cainaṃ dūrvāpravālakusumaphalavyagrātyucchritaikapāṇayo dvijavarā jaya jaya mahārājety uccair ānandayām āsuḥ //",
  "S03gopjatmu:1700_0": "atha sa mahātmā laukikamaṅgalāpariniṣpattim abhiprakāśayan buddhānām eva ca bhagavatāṃ",
  "S03gopjatmu:1700_1": "guṇānuvādaṃ maṅgalaṃ codbhāvayan vyāpinā svareṇa tān amaṅgale maṅgalābhiniveśino viprān abravīt //",
  "S03gopjatmu:1701": "sarvānarthopasaṃhārapragalbhaiḥ kleśaśatrubhiḥ /",
  "S03gopjatmu:1702": "parājitānāṃ ko nāma vijayaḥ klībacetasāṃ // GoMe_36 //",
  "S03gopjatmu:1703": "durbhedaṃ yo bibheda pravicayakiraṇair dhvāntam antarniviṣṭaṃ",
  "S03gopjatmu:1704": "tṛṣṇāvallīṃ samūlāṃ bhavataruśikharārohinīṃ yo dadāha /",
  "S03gopjatmu:1705": "āgṛhya krodhasarpaṃ hṛdayabilatalāt ko 'pi cikṣepa yo 'sau",
  "S03gopjatmu:1706": "lokālokasvabhāvaḥ sa jayati bhagavān bhagnasaṃsāracakraḥ // GoMe_37 //",
  "S03gopjatmu:1707": "aśrāntaṃ suvidūragocaracaraṃ durnigrahaṃ durgrahaṃ",
  "S03gopjatmu:1708": "duṣpūraṃ viṣayābhilāṣakṛpaṇaṃ māyāsvabhāvaṃ calaṃ /",
  "S03gopjatmu:1709": "ekāntavyavadānamārgavimukhaṃ saṃkleśapakṣonmukhaṃ",
  "S03gopjatmu:1710": "yaś cittaṃ damayāṃ babhūva sa jayatv avyagracetā muniḥ // GoMe_38 //",
  "S03gopjatmu:1711": "antardyotir apāsya yasya tamasām āyāminīṃ vāsanām",
  "S03gopjatmu:1712": "akliṣṭām api nirdadhāva nivṛtiṃ kālatrayavyāpinīṃ /",
  "S03gopjatmu:1713": "sarvākāraparopakāraviṣayaṃ yasyāparapratyayaṃ",
  "S03gopjatmu:1714": "prajñānaṃ bhagavān asau vijayate buddho jagacchaṅkaraḥ // GoMe_39 //",
  "S03gopjatmu:1715": "sa krameṇa vyatītya tālahiṃtālatamālanaktamālaniculabakulakānanopaśobhitaṃ svaviṣayam khadirabadarabilveṅgudaśamīpalāśagahanadurgām aṭavīṃ prapede //",
  "S03gopjatmu:1716": "tasya khalu mahāsattvasya puṇyatarṣeṇa drutataraṃ vrajataḥ //",
  "S03gopjatmu:1717": "rajobhiḥ sainyānāṃ śalabhakulasaṃpātakapilair",
  "S03gopjatmu:1718": "niruddhaṃ khaṃ reje pulinam iva paryastam udadheḥ /",
  "S03gopjatmu:1719": "kva cit pāṇikṣepair madasurabhiśīkāraśiśirair",
  "S03gopjatmu:1720": "jalair nāgendrāṇāṃ navatamavanīhārapaṭalaiḥ // GoMe_40 //",
  "S03gopjatmu:1721": "so 'tikramya tām aṭavīm anukrameṇa meghasya rājño viṣayam anuprāptaḥ /",
  "S03gopjatmu:1722_0": "tadāgamanasaṃbhrāntaś ca megho mahīpatir viditatadguṇaprabhāvaḥ pratyudgamyainaṃ",
  "S03gopjatmu:1722_1": "sabahumānapraharṣavismayavikacalocano mahatā satkāreṇa mānayitvā mahārhāsanopaviṣṭaṃ",
  "S03gopjatmu:1722_2": "tat tat priyam avocat //",
  "S03gopjatmu:1723": "susvāgataṃ kṣitīndrāya dhanyam āgamanaṃ tava /",
  "S03gopjatmu:1724": "subhāṣitam idaṃ loke jīvan bhadrāṇi paśyasi // GoMe_41 //",
  "S03gopjatmu:1725": "ko nu saṃbhāvayet puṇyāṃ pramodāmṛtapeśalāṃ /",
  "S03gopjatmu:1726": "āvayoḥ saṃgatim imāṃ himavadvindhyayor iva // GoMe_42 //",
  "S03gopjatmu:1727": "dṛśyase caritair eva kāmaṃ lokāntacāribhiḥ /",
  "S03gopjatmu:1728": "sākṣād vo darśanaṃ yat tu tan maṅgalyaphalodayaṃ // GoMe_43 //",
  "S03gopjatmu:1729": "pratyakṣam api kalyāṇaṃ manorathavidūragaṃ /",
  "S03gopjatmu:1730": "na śraddhatte janaḥ prāyaḥ prītipreṅkholitāśayaḥ // GoMe_44 //",
  "S03gopjatmu:1731": "svapno 'yam uta māyeti niścayaṃ na labhāmahe /",
  "S03gopjatmu:1732": "bhavantam api paśyanto locanānandabāndhavaṃ // GoMe_45 //",
  "S03gopjatmu:1733": "kac cid aklāntakāyas tvaṃ rājan kac cid anāmayaḥ /",
  "S03gopjatmu:1734": "kac cid viśrambhaniḥsaṅgaḥ praṇayābhimukho mayi // GoMe_46 //",
  "S03gopjatmu:1735": "kac cin notkaṇṭhayanti tvāṃ daksiṇāpathacandrikāḥ /",
  "S03gopjatmu:1736": "pradhyānastimitātāmraparyantanayanāḥ priyāḥ // GoMe_47 //",
  "S03gopjatmu:1737": "anapāyī bhavet kac cid ayatnaḥ satsamāgamaḥ /",
  "S03gopjatmu:1738": "kac cid atrābhiramase svadeśa iva bhūpate // GoMe_48 //",
  "S03gopjatmu:1739": "atha bodhisattvas taṃ rājānam amlānapraṇayaśībharair vacobhiḥ samuttejayann abravīt //",
  "S03gopjatmu:1740": "dṛṣṭvaiva darśanīyaṃ tvāṃ viśrānto 'haṃ mahīpate /",
  "S03gopjatmu:1741": "anāryasyāpi viśrambhaḥ kasya na syād bhavādṛśe // GoMe_49 //",
  "S03gopjatmu:1742": "tvayy asaṃstutasadbandhau bāndhave purataḥ sthite /",
  "S03gopjatmu:1743": "kiṃ cānyad vallabhataraṃ mamotkaṇṭhānibandhanaṃ // GoMe_50 //",
  "S03gopjatmu:1744": "viditāś ca mahārāja mama priyasamāgamāḥ /",
  "S03gopjatmu:1745": "vitathālpasukhāsvādavyasanāyāsahetavaḥ // GoMe_51 //",
  "S03gopjatmu:1746": "ye 'rthāḥ svapne 'nubhūyante ye ca nidrāparikṣaye /",
  "S03gopjatmu:1747": "tesāṃ nirbhuktimuktānāṃ viśeṣo nopalabhyate // GoMe_52 //",
  "S03gopjatmu:1748": "svapnamāyopamāneṣu muhūrtapariṇāmiṣu /",
  "S03gopjatmu:1749": "prasaṅgaṃ matimān kuryān na priyapraṇayeṣv ataḥ // GoMe_53 //",
  "S03gopjatmu:1750": "priyo mamety evam anādikālapravṛttam udvṛttam analpagarbhaṃ /",
  "S03gopjatmu:1751": "sukhābhidhānaṃ pravadanti duḥkhaṃ vyatītaduḥkhā munayaḥ purāṇāḥ // GoMe_54 //",
  "S03gopjatmu:1752": "kṛpā kṛpāvastuṣu saṃpratāryate striyaḥ kṛpāvastu viśeṣataḥ satāṃ /",
  "S03gopjatmu:1753": "ato matir me karuṇānupātinī priyāsu rājan na tu vibhramāturā // GoMe_55 //",
  "S03gopjatmu:1754": "svabhāvadīnāḥ paratantravṛttayaḥ sadāturā matsaramānamanmathaiḥ /",
  "S03gopjatmu:1755": "pathi prakīrṇā iva māṃsapeśikāḥ kathaṃ nu na syuḥ pramadāḥ kṛpāspadaṃ // GoMe_56 //",
  "S03gopjatmu:1756": "atha sa rājā prasāditamānasas tair bodhisattvavacanakusumaiḥ praṇamyainam abravīt //",
  "S03gopjatmu:1757": "ājñāpaya mahārāja yatra māṃ manyase kṣamaṃ /",
  "S03gopjatmu:1758": "bhavadvidhānāṃ kṛtyeṣu vayam ānamramūrtayaḥ // GoMe_57 //",
  "S03gopjatmu:1759": "prasannamānasaṃ sa cainam avetya bodhisattvaḥ saṃpraharṣayann abravīt //",
  "S03gopjatmu:1760": "tavaiva saphalaṃ janma sujīvaṃ tvaṃ ca jīvasi /",
  "S03gopjatmu:1761": "aiśvaryaṃ tava pātrasthaṃ yathārthā śrīs tavaiva ca // GoMe_58 //",
  "S03gopjatmu:1762": "yas tvam eṣāṃ bhagavatāṃ bhavasaṃbhogavidviṣāṃ /",
  "S03gopjatmu:1763": "satkāravyapadeśena tanoṣi yaśasā jagat // GoMe_59 //",
  "S03gopjatmu:1764": "suhṛdaḥ saṃvibhajyante dārair api dhanair api /",
  "S03gopjatmu:1765": "saṃvibhāgas tu dharmeṇa durlabho bhuvi nāsti vā // GoMe_60 //",
  "S03gopjatmu:1766": "dharmātithyam ato rājan mama tvaṃ kartum arhasi /",
  "S03gopjatmu:1767": "na hi saṃbhāvanā satsu dṛṣṭā vandhyaphalodayā // GoMe_61 //",
  "S03gopjatmu:1768": "svargo mokṣaḥ sukhāny arthā dharmād eva yaśāṃsi ca /",
  "S03gopjatmu:1769": "dadhad dharmam ato yuṅkte svargamokṣasukhādibhiḥ // GoMe_62 //",
  "S03gopjatmu:1770": "saddharmapraguṇaṃ mitraṃ karaṇīyaṃ balād api /",
  "S03gopjatmu:1771": "eṣaiva suhṛdāṃ loke sādhoḥ sādhīyasī sthitiḥ // GoMe_63 //",
  "S03gopjatmu:1772": "atithir mitram arthīva satkārāyatanaṃ paraṃ",
  "S03gopjatmu:1773": "mayi caitat trayaṃ yasmād ato me 'bhyarthanāṃ kuru // GoMe_64 //",
  "S03gopjatmu:1774": "sravann iva prasādas te lakṣyate mukhapaṅkajāt /",
  "S03gopjatmu:1775": "puṇyasaṃbhogavātsalyam udgiraṃl lakṣyase girā // GoMe_65 //",
  "S03gopjatmu:1776": "anujñātā tvayā rājann ime praksīṇakalmaṣāḥ /",
  "S03gopjatmu:1777": "vasantu dakṣiṇīyāgryā dakṣiṇāpathabhūmiṣu // GoMe_66 //",
  "S03gopjatmu:1778": "athāsau mahīpatir bodhisattvam abravīt //",
  "S03gopjatmu:1779": "śakye tat kuśalaṃ dātuṃ svasaṃtānagataṃ yadi /",
  "S03gopjatmu:1780": "dadyāṃ tad api suvyaktaṃ bhavate kṛtavedine // GoMe_67 //",
  "S03gopjatmu:1781": "vayaṃ rājyaṃ ca dātāro yad vānyat sādhu manyase /",
  "S03gopjatmu:1782": "tathaiva prabhutāṃ tatra nāvagantavyam anyathā // GoMe_68 //",
  "S03gopjatmu:1783": "mayā yat puṇyam āryāṇām eṣām apaciteś citaṃ /",
  "S03gopjatmu:1784": "tvadabhyāgamanākālakaumudī tat kṛtaiva me // GoMe_69 //",
  "S03gopjatmu:1785": "mitram ekāntakalyāṇaṃ bandhur atyantavatsalaḥ /",
  "S03gopjatmu:1786": "guṇavān dakṣiṇīyas tvaṃ nāthaś cānuttaro mama // GoMe_70 //",
  "S03gopjatmu:1787": "kṣudrasattvo 'pi ko nāma tvadājñām abhilaṅghayet /",
  "S03gopjatmu:1788": "draṣṭavyaratnaṃ dṛṣṭvā ca na prasīded bhavādṛśaṃ // GoMe_71 //",
  "S03gopjatmu:1789": "ekaṃ tv atra mahārāja vaidhuram avagacchāmi /",
  "S03gopjatmu:1790": "yena me vaktum asty etān maharṣīn asmin prayojane saṃkucati mānasam //",
  "S03gopjatmu:1791": "ete hi mahātmāno vivekaratipriyatvād abhiramante himavati śailarāje //",
  "S03gopjatmu:1792": "paśya mahārāja //",
  "S03gopjatmu:1793": "amī hi himavatprasthāḥ kadalīkhaṇśamaṇḍitāḥ /",
  "S03gopjatmu:1794": "vivekāyaiva sādhūnāṃ śaṅkhadhātrā vinirmitāḥ // GoMe_72 //",
  "S03gopjatmu:1795": "hariṇā luñcitopāntaśādvalaśyāmanirjharān /",
  "S03gopjatmu:1796": "devadārudrumān paśya kūṭāgārān ivodgatān // GoMe_73 //",
  "S03gopjatmu:1797": "khyāpayantīva lokānāṃ vinipātaṃ himāpagāḥ /",
  "S03gopjatmu:1798": "taraṅgaiḥ kūlapāṣāṇabhidyamānair muhur muhuḥ // GoMe_74 //",
  "S03gopjatmu:1799": "etāḥ snigdhacchadacchāyāḥ padmakadrumarājayaḥ /",
  "S03gopjatmu:1800": "yatīn āśvāsayantīva saṃsārodvignamānasān // GoMe_75 //",
  "S03gopjatmu:1801": "klāntānāṃ vratinām eṣa svedabindūn apohate /",
  "S03gopjatmu:1802": "prāleyakaṇasaṃparkaśiśiro vanamārutaḥ // GoMe_76 //",
  "S03gopjatmu:1803": "upatyakāḥ padmakapuṣpapāṭalāḥ śilīndhrakāpādapavāritātapāḥ /",
  "S03gopjatmu:1804": "imā himādre ramayanti mānasaṃ nivṛttasaṃrāgaviṣaṃ vipaścitāṃ // GoMe_77 //",
  "S03gopjatmu:1805": "himācalasyopanitambarohiṇāṃ nirīkṣamāṇāḥ saralāśikhāvatāṃ /",
  "S03gopjatmu:1806": "vanāni cetaḥsthitim āpnuvanty amī sumedhasaḥ kāmavivekapeśalāṃ // GoMe_78 //",
  "S03gopjatmu:1807": "bodhisattvaḥ provāca //",
  "S03gopjatmu:1808": "timiradrumasaṃchannā viviktābhogakandarāḥ /",
  "S03gopjatmu:1809": "tatrāpy anuguṇā santi velāśailaḥ prahāṇināṃ // GoMe_79 //",
  "S03gopjatmu:1810": "tālahintālamālinyaḥ sarito haritopalāḥ /",
  "S03gopjatmu:1811": "santi tatrāpi hārītapakṣavikṣobhitormayaḥ // GoMe_80 //",
  "S03gopjatmu:1812": "taraṅginīnām upakaṇṭharohiṇāṃ palāśinām puṣpabharāturāḥ śikhāḥ /",
  "S03gopjatmu:1813": "vidhūya tatrāpi yatīn niṣevate samudravelājalaśītalo 'nilaḥ // GoMe_81 //",
  "S03gopjatmu:1814": "sarasamaricavallīśyāmarodho vanasya dhvanir acalasuruṅgāmurcchito 'py amburāśeḥ /",
  "S03gopjatmu:1815": "aviralaparipāto 'bhyāsayogānupātī sthirayati kila bhikṣos tatra cetaḥsamādhiṃ // GoMe_82 //",
  "S03gopjatmu:1816": "nirdhautopalasānur añjanaśilānīlaiḥ payodher jalair",
  "S03gopjatmu:1817": "vātāyāsitacandanadrumalatāvikṣiptasūryātapaḥ /",
  "S03gopjatmu:1818": "śailendro malayo 'sti nāma jaladacchedāvalīśekharaś",
  "S03gopjatmu:1819": "cetaḥ saṃyaminām alaṃ ramayituṃ śāntaprapañcajvaraṃ // GoMe_83 //",
  "S03gopjatmu:1820": "citrotsaṅgo viṣamanicitair dhātupāṣāṇakhaṇḍaiḥ",
  "S03gopjatmu:1821": "śaṣpodbhedais taruṇataruṇaiḥ śyāmaparyantalekhaḥ /",
  "S03gopjatmu:1822": "baddhāmodo madajalamucāṃ dantināṃ dānagandhair",
  "S03gopjatmu:1823": "vindhyo 'py adriḥ praśamamahatāṃ yogināṃ saṃnivāsaḥ // GoMe_84 //",
  "S03gopjatmu:1824": "sahyādrer vilasattamālaharitāḥ prasthāḥ prahāṇakṣamā",
  "S03gopjatmu:1825": "niḥśabdākṣaradacchanirjharajalaprakṣālitaprastarāḥ /",
  "S03gopjatmu:1826": "saṃnyastavyavahāraśāntamanasāṃ janmaprabandhadviṣām",
  "S03gopjatmu:1827": "āryāṇām anapāyinīṃ vidadhati pratyātmaveśāṃ ratiṃ // GoMe_85 //",
  "S03gopjatmu:1828": "tīrāntānatabālavetasataruśreṇīniruddhātapā",
  "S03gopjatmu:1829": "nadyaḥ svacchajalāntarālavilasanmīnāvalīmekhalāḥ /",
  "S03gopjatmu:1830": "sakhyaḥ premaniratyayā iva sakhe tatrāpy alaṃ yoginām",
  "S03gopjatmu:1831": "ākṣeptuṃ viṣayābhilāṣavimukhaṃ pradhyānadhīraṃ manaḥ // GoMe_86 //",
  "S03gopjatmu:1832": "api ca mahārāja //",
  "S03gopjatmu:1833": "yeṣām asmīty ayam apagataś cetaso vipralambho",
  "S03gopjatmu:1834": "yair adhyastaṃgamitam aśivaṃ skandhasaṃtānabījaṃ /",
  "S03gopjatmu:1835": "ye paśyanti vyasanadahanair ā bhavāgrāt pradīptaṃ",
  "S03gopjatmu:1836": "lokaṃ teṣāṃ na bhavati mano lokacitrānupāti // GoMe_87 //",
  "S03gopjatmu:1837": "nityasrāviṇam agnimadhyanihitaṃ kumbhaṃ yathā medasāṃ",
  "S03gopjatmu:1838": "ye lokārtham anarthabhāravirasaṃ santo vahanty āśrayaṃ /",
  "S03gopjatmu:1839": "teṣāṃ ratnaśilālavālavalayāḥ kalpadrumā nandane",
  "S03gopjatmu:1840": "lūtātantuvitānadhūmaśikharaiḥ kāntāravṛkṣaiḥ samāḥ // GoMe_88 //",
  "S03gopjatmu:1841": "āvir bhavanti tanavo 'pi paropakārā yasmiṃs tad eva ramaṇīyam upaiti sādhuḥ /",
  "S03gopjatmu:1842": "duḥkheṣv anātmasu caleṣv aparāyaṇeṣu kiṃ vā bhaveṣu ratikāraṇam asti rājan // GoMe_89 //",
  "S03gopjatmu:1843": "svārthānurāgakṛpaṇā matayo narāṇāṃ tucche 'pi vastuni ratiṃ parikalpayanti /",
  "S03gopjatmu:1844": "utpāda eva mahatāṃ hi jagaddhitāya yeṣāṃ purandarapure 'pi na te ramante // GoMe_90 //",
  "S03gopjatmu:1845": "prakṛticañcalākulaprasaraṃ yaiś cittam etad vaśīkṛtaṃ /",
  "S03gopjatmu:1846": "ratir udeti nānyatas teṣāṃ adhyātmacintāvihāriṇām // GoMe_91 //",
  "S03gopjatmu:1847": "ramayanty anuddhṛtavikalpasāyakān saritaḥ sarāṃsi girayo vanāni ca /",
  "S03gopjatmu:1848": "avikalpagocaravicāriṇo yater vanam eva śāntam iti niścitā matiḥ // GoMe_92 //",
  "S03gopjatmu:1849": "ajitātmanām anupatanti buddhayo vividhān bahirmukhamanonibandhanān /",
  "S03gopjatmu:1850": "adhicittayogaviduṣāṃ tu yogināṃ atimānuṣe carati gocare matiḥ // GoMe_93 //",
  "S03gopjatmu:1851": "rajasāṃ vipūyapariṇāhimaṇḍalaṃ paramām avāpya vaśitāṃ svacetasi /",
  "S03gopjatmu:1852": "anapāyinīm anubhavanti ye ratiṃ bhavanaṃ vanaṃ ca samam eva tān prati // GoMe_94 //",
  "S03gopjatmu:1853": "viṣayāntarāntaritavibhramaṃ manaḥ praśame rameta katham ity ato yateḥ /",
  "S03gopjatmu:1854": "upadiśyate vanatarupratiśrayo mahatāṃ samaṃ tu viṣayaṃ manaḥsukhaṃ // GoMe_95 //",
  "S03gopjatmu:1855": "ramaṇīyam etad iti vikṛtaṃ mateḥ pravadanty avandhyavacasaḥ purātanāḥ /",
  "S03gopjatmu:1856": "kṛtināṃ mano hatavikalpavāsanaṃ na samādhijeṣv api sukheṣu rajyate // GoMe_96 //",
  "S03gopjatmu:1857": "jagatāṃ hiteṣu caratāṃ mahīpate karuṇaikatānamanasāṃ manasvinām /",
  "S03gopjatmu:1858": "bhavati vyathātanupariśramais tanor na ca kāyajīvitanikāntividviṣām // GoMe_97 //",
  "S03gopjatmu:1859": "gaganopamānamanasāṃ spṛśanty amī na manaḥ sukhārativikalpareṇavaḥ /",
  "S03gopjatmu:1860": "sukham anyad eva tad apākṛtopamaṃ yad upāsate sukṛtino raṇaṃjahāḥ // GoMe_98 //",
  "S03gopjatmu:1861": "vratinām adūraparisarpiṇī manaḥsthitir eva nāma jananīva vatsalā /",
  "S03gopjatmu:1862": "sukham ādadhāti tad atītamānuṣaṃ na marutpater api yad asti vajriṇaḥ // GoMe_99 //",
  "S03gopjatmu:1863": "vihatapriyāpriyavikalpavibhramaḥ pṛthivīsamena viharanti cetasā /",
  "S03gopjatmu:1864": "nṛpa yatra tatra bhavabhoganiḥspṛhā munayo 'tiśāntasukhamaunalābhinaḥ // GoMe_100 //",
  "S03gopjatmu:1865": "aniketasaṃstavaparigrahāgrahāḥ svajane jane ca samatāvihāriṇaḥ /",
  "S03gopjatmu:1866": "tribhavopapattigahanāntadarśino himavadvaneṣu ratim āpnuyuḥ kathaṃ // GoMe_101 //",
  "S03gopjatmu:1867": "sukhaduḥkhayor aviṣamapravṛttayo nṛpa yena tena parituṣṭamānasāḥ /",
  "S03gopjatmu:1868": "satataṃ mṛgā iva nisargatāpasā viharanty anāvṛtavihāragocarāḥ // GoMe_102 //",
  "S03gopjatmu:1869": "visṛtāṃ bhavadrumaśikhāvalambinīṃ vividhopatāpaparuṣāṃ viṣaktikāṃ /",
  "S03gopjatmu:1870": "upahātya ye padam upāsate śivaṃ tridive 'pi te narakavāsasaṃjñinaḥ // GoMe_103 //",
  "S03gopjatmu:1871": "anubandhiniṃ pratinivārya saṃhatiṃ tamasāṃ kim apy anubhavanti ye sukhaṃ /",
  "S03gopjatmu:1872": "na sanatkumārabhavane 'pi te ratiṃ viratopasargaratayaḥ prakurvate // GoMe_104 //",
  "S03gopjatmu:1873": "vanarājayaḥ kusumacitrapādapāḥ girayaḥ kadambatarucumbitāmbudāḥ /",
  "S03gopjatmu:1874": "saritaś ca haṃsakulabhinnavīcayaḥ paridurbale manasi labdhapravṛttayaḥ // GoMe_105 //",
  "S03gopjatmu:1875": "śiraḥkaṃpollasaccārukuṇḍalaḥ sa mahīpatiḥ /",
  "S03gopjatmu:1876": "sādhu sādhv iti saṃrādhya pratijagrāha tadvacaḥ // GoMe_106 //",
  "S03gopjatmu:1877": "nyāyoparodhi paripeśalavarṇaśobham akṣūṇakālamadhuraṃ svaparopakāri /",
  "S03gopjatmu:1878": "vākyaṃ suhṛjjanamukhoccaritaṃ kathaṃ na syād apratigrahavipātitakāntiśobhaṃ // GoMe_107 //",
  "S03gopjatmu:1879": "amlāyamānakaruṇārasaśībharāṇi svāntāny anākulapadakramayogikāni /",
  "S03gopjatmu:1880": "vākyāni sajjanamukhāmburuhacyutāni pradveṣarūkṣam api mānasam ākṣipanti // GoMe_108 //",
  "S03gopjatmu:1881": "nīceṣv api praṇatinamraśirodharāṇāṃ krūrāśayeṣv api kṛpāmṛdumānasānāṃ /",
  "S03gopjatmu:1882": "ādyantamadhyamadhurāṇi jinātmajānāṃ vākyāni ko bhuve vimānayituṃ samarthaḥ // GoMe_109 //",
  "S03gopjatmu:1883": "tān abhyarthya sa pārthivo bhagavataḥ pratyekabuddhān atha",
  "S03gopjatmu:1884": "prītyutkarṣaparamparām anubhavan kām apy anāyāsinīṃ /",
  "S03gopjatmu:1885": "āvāsaṃ svam upohya saugatabhavās te 'pi kṣaṇenāyayuḥ",
  "S03gopjatmu:1886": "svarddhyaivāpratighaṃ vigāhya vighanaṃ khaṃ rājahaṃsā iva // GoMe_110 //",
  "S03gopjatmu:1887": "sa bhūpatiḥ ṣaṣṭisahasrasaṃkhyā guhā viviktā jalayaṃtraśītāḥ /",
  "S03gopjatmu:1888": "saṃskārya tebhyaḥ pradadau prasannaḥ pratyekaśo dagdhapunarbhavebhyaḥ // GoMe_111 //",
  "S03gopjatmu:1889": "śaratsahasrāṇi saṣaṣṭir eva cakāra teṣāṃ vigatajvarāṇāṃ /",
  "S03gopjatmu:1890": "pūjāṃ parāṃ dṛṣṭaparāyaṇānāṃ saṃcāriṇām puṇyavanaspatīnāṃ // GoMe_112 //",
  "S03gopjatmu:1891": "taṃ bodhau sa pariṇamayya puṇyarāśiṃ saṃtyajya prakṛtivināśinaṃ svadehaṃ /",
  "S03gopjatmu:1892": "trailokyaprathitaparākramaprabhāvo māndhātā kila vasudhādhipo babhūva // GoMe_113 //",
  "S03gopjatmu:1893": "saṃkalpānuvidhāyinyas tasyābhūvan vibhūtayaḥ /",
  "S03gopjatmu:1894": "sarvalokātiśāyinyo nirupāyāsapeśalāḥ // GoMe_114 //",
  "S03gopjatmu:1895": "puṇyāny evam asau cakāra bhagavān yasmāj jagadbhūtaye",
  "S03gopjatmu:1896": "tyaktvā rājyavibhūtivistarasukhāny amlāyamānodyamaḥ /",
  "S03gopjatmu:1897": "tasmāt tatra manaḥ prasādya bhagavaty āścaryaratnākare",
  "S03gopjatmu:1898": "pātavyaṃ svaparopakāramadhuraṃ tasyaiva vākyāmṛtaṃ // GoMe_115 //",
  "S03gopjatmu:1899": "iti śrīmeghajātakaṃ catvāriṃśattamaṃ // // ***************************************************************************",
  "S03gopjatmu:1901": "Nāga = GoNā",
  "S03gopjatmu:1902": "based on the edition by Michael Hahn. “Der duldsame Nāgakönig,",
  "S03gopjatmu:1903": "Gopadattas Nāgajātaka“,",
  "S03gopjatmu:1904": "Berliner Indologische Studien 8 (1995), pp. 87-135.",
  "S03gopjatmu:1905": "9. Nāga",
  "S03gopjatmu:1906": "sahasraśo 'pi saṃtyaktum utsahante svajīvitam /",
  "S03gopjatmu:1907": "sādhavaḥ sādhumaryādāṃ na muhūrtam api kṣamāḥ // GoNā_1 //",
  "S03gopjatmu:1908": "tad yathānuśrūyate/",
  "S03gopjatmu:1909": "bodhisattvabhūtaḥ kilāhaṃ bhagavān aparimlāyamānakaruṇāsaumyadarśano nāgarājo babhūva /",
  "S03gopjatmu:1910": "krodhena tasya saha śāśvatasaṃvirodhaḥ krodhottaraṃ nigaditaṃ samupāgatasya /",
  "S03gopjatmu:1911": "icchānukūlamadhurā pratisandhilīlā sādhoḥ suyonividhuraiva babhūva tasya // GoNā_2 //",
  "S03gopjatmu:1912": "saṃprāptakarmavaśitātiśayasya yasya lokā hṛdīva nivasanti kṛpāviśāle /",
  "S03gopjatmu:1913": "roṣas tataḥ katham uderati śuddhasattvāt padmākarād vikasitād iva citrabhānuḥ // GoNā_3 //",
  "S03gopjatmu:1914": "kuvalayadalamālākomalaṃ bhogacakraṃ svamaṇikiraṇajālaśrīkarālaṃ sa bibhrat /",
  "S03gopjatmu:1915": "ghanasamaya ivāsīl locanānandabandhuḥ suravarapaticāpodbhāsito vāmbugarbhaḥ // GoNā_4 //",
  "S03gopjatmu:1916": "atha sa mahāsattvaḥ krodhabahulatāṃ nāgayoner avetya tatpratipakṣakṣamākathām udbhāvayām āsa svaparṣadi //",
  "S03gopjatmu:1917": "na hemamālā maṇidīptiśībharāḥ srajo na citrā makarandapiñjarāḥ /",
  "S03gopjatmu:1918": "tathābhyalaṃkartum alaṃ śarīriṇāṃ yathā kṣamā sarvaguṇaikaratnakā // GoNā_5 //",
  "S03gopjatmu:1919": "manojñarūpā api nāma roṣiṇo viṣādayanty eva manāṃsi dehinām /",
  "S03gopjatmu:1920": "vimuktakośā iva puṣpapādapāḥ svamūlasaṃsarpibhujaṅgakaṅkaṇāḥ // GoNā_6 //",
  "S03gopjatmu:1921": "asaṃstutānām api nāma sūratā bhavanti viśrambhaviśeṣabhājanam /",
  "S03gopjatmu:1922": "iti kṣamāṃ ko na bhajeta buddhimān aśeṣalokāśrayasaṃgrahakṣamām // GoNā_7 //",
  "S03gopjatmu:1923": "imām avasthāṃ gamitā vidāhināmunā vayaṃ roṣamayena pāpmanā /",
  "S03gopjatmu:1924": "nivṛttavairān api yad viśaṅkate mahājano 'smān animittakāhataḥ // GoNā_8 //",
  "S03gopjatmu:1925": "evam anyathā ca svayūthyān saṃjñāpayām āsa // api ca //",
  "S03gopjatmu:1926": "dṛṣṭīviṣānalamucāṃ svamaṇiprabhādbhiḥ pātālarandhragahanāntavisarpiṇībhiḥ /",
  "S03gopjatmu:1927": "tesāṃ sa pannagavaraḥ śamayāṃ babhūva vāgambubhiś ca hṛdayāni bhujaṅgamānām // GoNā_9 //",
  "S03gopjatmu:1928_0": "sa ca mahātmājanmāntarābhyastapraśamarativihārasādhanaḥ sarvalokottarotkṛṣṭair tair",
  "S03gopjatmu:1928_1": "api viṣayair anākalitamānaso viḍambanām iva tām aiśvaryalakṣmīm abhimanyamānaḥ pravivekasukhavihāroparodhinaṃ",
  "S03gopjatmu:1928_2": "cādhipatyapariśramam āryanyāyamārgakaṇṭakasthānīyāṃś ca snigdhajanasamāgamān prakṛtidhīramānasaḥ",
  "S03gopjatmu:1928_3": "san gṛhe 'py araṇyasaṃjñābhāvanāsamarthaḥ saśaṅko gārhasthadoṣam evodbhāvayan svabhavanād",
  "S03gopjatmu:1928_4": "abhyudgamya vivikteṣv araṇyāyataneṣu poṣadhaniyamālaṃkṛtaśarīraḥ kālam atināmayām āsa //",
  "S03gopjatmu:1929": "tyaktvā gehaṃ vibhavakalilaṃ ye vivikte vasanti",
  "S03gopjatmu:1930": "prāyas teṣu praśamavimukho vismayaṃ yāti lokaḥ /",
  "S03gopjatmu:1931": "citraṃ manye kṣaṇam api gṛhe yad ramante vidagdhā",
  "S03gopjatmu:1932": "nānātaṅkapracayagahane bodhisattvapratijñāḥ // GoNā_10 //",
  "S03gopjatmu:1933": "atha kadā cit sa mahātmā pratyaraṇyaniviṣṭataruṇatarumaṇḍalaikadeśāvasthito bhujagaviṣopaghātayogyavidyādhareṇa brāhmaṇenopalakṣitaḥ /",
  "S03gopjatmu:1934_0": "sa tasya tena niyamaviśeṣaramaṇīyenāśvāsadena tejasvibhāvena vismitamanā nāsmāt pratyavāyo",
  "S03gopjatmu:1934_1": "'stīti niścitya svajīvikopāyaṃ ca tadgrahaṇasāhasam avetya taṃ bhujagapatiṃ viśrambhamukulitaphaṇacakram",
  "S03gopjatmu:1934_2": "āsīnaṃ sahasā mahatā daṇḍena śirasy abhijaghāna taptapāṃsupūgaiś cāsya nayanāni pūrayām",
  "S03gopjatmu:1934_3": "āsa mahatyā cainaṃ vararajjvā gāḍhaṃ grīvāyām āmardayāṃ babhūva mūlāgadasaṃmiśreṇa",
  "S03gopjatmu:1934_4": "cainaṃ śleṣmaṇā vadanavivareṣu saṃsiktavān vivṛtya cāsya vadanapuṭam ayaḥsaṃdaṃśena",
  "S03gopjatmu:1934_5": "daṃṣṭrāḥ samudājahāra //",
  "S03gopjatmu:1935_0": "lobhaparyākulamānasaś cāsya tīkṣṇena śastreṇa ghanakośopagūḍhamūlāṃ cūḍāmaṇim utpāṭayāṃ",
  "S03gopjatmu:1935_1": "cakre pratinakulacalavalayarāśikomale cāsya bhogakuṇḍale bimbopadhāna iva niṣadya viśaśrāma //",
  "S03gopjatmu:1936": "yaḥ kelīkalaheṣv api praṇayinīkarṇotpalātāḍito",
  "S03gopjatmu:1937": "lajjāmantharakomalālasaphaṇacchattro yayau saṃbhramam /",
  "S03gopjatmu:1938": "mene so 'vikṛtāśayaḥ phaṇivaro daṇḍaprahārān kharān",
  "S03gopjatmu:1939": "kṣāntyabhyāsavaśāt samīraṇacalattūlāṃśupātopamān // GoNā_11 //",
  "S03gopjatmu:1940": "yo bibhran dayitājanena racitāṃ kaṇṭheguṇāṃ komalāṃ",
  "S03gopjatmu:1941": "khedaṃ nāgavaraḥ sukhocitamayāṃ [?",
  "S03gopjatmu:1942": "] bheje kriyāṃ cāyatām [?] /",
  "S03gopjatmu:1943": "rajjvā karkaśapāśayā paśur iva grīvopabaddho bhṛśaṃ",
  "S03gopjatmu:1944": "tenākāraṇadāruṇena ripuṇā so 'bhūn nirāstho vaśī // GoNā_12 //",
  "S03gopjatmu:1945": "yaṃ pratyagratamālacandanarasapraśleṣaśītaiḥ karair",
  "S03gopjatmu:1946": "grīṣme prāṇasamāḥ saratnavalayair nāgottamaṃ paspṛśuḥ /",
  "S03gopjatmu:1947": "pādenābhihataḥ khalena paṭunā sa kṣāntiguptavrato",
  "S03gopjatmu:1948": "lebhe saṃtatavartinīṃ ghanarasāṃ maitrīṃ tadālambanām // GoNā_13 //",
  "S03gopjatmu:1949": "daṃṣṭrā bisāṅkurasitā vinigūḍhamūlās tasyoccakhāna sa yadā bhujageśvarasya /",
  "S03gopjatmu:1950": "śalyāpahāriṇi tadā bhiṣajīva tasmin vipre cakāra sa parām upakārisaṃjñām // GoNā_14 //",
  "S03gopjatmu:1951": "ārtīyate sma sahajāny api yāni citraṃ sādhuḥ śiromaṇimayāni vibhūṣaṇāni /",
  "S03gopjatmu:1952": "teṣūddhṛteṣu sa kṛtārthatayā pramodaṃ nikṣiptabhāra iva bhogapatir jagāma // GoNā_15 /",
  "S03gopjatmu:1953": "śvāsānilaiḥ sphuṭaviṣāgnikarākarālair ucchoṣayet samakarān api yaḥ samudrān /",
  "S03gopjatmu:1954": "kṣāntiṃ priyām iva sakhīm upaguhya tasthau svasthas tam eva ca ripuṃ karuṇāyamānaḥ // GoNā_16 //",
  "S03gopjatmu:1955": "syād bhasmasāc chikharakoṭivipāṭitābhraḥ śailo 'pi dṛṣṭiviṣayaṃ samupetya yasya /",
  "S03gopjatmu:1956": "pāpātmanā kumudanālam ivoragendro nāsau cukopamṛdito 'pi parānurakṣī // GoNā_17 //",
  "S03gopjatmu:1957": "tīvraprakāram upakāram ivāvikāraḥ sehe kṛpāparigataḥ sa yathā yathāryaḥ /",
  "S03gopjatmu:1958": "krauryāvalepaparuṣaḥ sa tathā tathā taṃ cikleśa pannagavaraṃ vividhair upāyaiḥ // GoNā_18 //",
  "S03gopjatmu:1959": "karuṇādravam eva durjanaḥ sutarāṃ satpuruṣaṃ prabādhate /",
  "S03gopjatmu:1960": "mṛdam eva bhinatti kaṇṭakaḥ kaṭhine kuṇṭhaka eva jāyate // GoNā_19 //",
  "S03gopjatmu:1961": "sa pīḍyamānaḥ puruṣeṇa tena bhujaṅgarājo vigatavyathena /",
  "S03gopjatmu:1962": "tam eva rakṣan guṇapakṣasākṣī mumoca na śvāsaviṣaṃ viṣādī // GoNā_20 //",
  "S03gopjatmu:1963": "yathā yathā pīḍayati sma nāma tam āryakarmāṇam asāv anāryaḥ /",
  "S03gopjatmu:1964": "tathā tathāsau tadapāyaśaṅkī na cakṣur unmīlayituṃ viṣehe // GoNā_21 //",
  "S03gopjatmu:1965": "parāpakārapratipattimārutā durācarās tasya viśuddhakarmaṇaḥ /",
  "S03gopjatmu:1966": "kṣamāśilādhāraparigrahasthiraṃ na kampayanti sma mano manasvinaḥ // GoNā_22 //",
  "S03gopjatmu:1967": "ambhojareṇukaṇikā iva saṃpratīcchan nāgottamaḥ kṣitirajo 'rkakaropataptam /",
  "S03gopjatmu:1968": "netropaghātapaṭunā paṭunā vimuktaṃ tasmin babhūva sutarāṃ sa parānukampaḥ // GoNā_23 //",
  "S03gopjatmu:1969": "yaḥ snāto jalayantramandiragato rājā jalaiḥ śītalair",
  "S03gopjatmu:1970": "nānāpuṣparajo'dhivāsaśucibhiś candraprabhānirmalaiḥ /",
  "S03gopjatmu:1971": "siktaḥ śleṣmalavair anāryamatinā durgandhibhis tena saḥ",
  "S03gopjatmu:1972": "prītyaivāpacakāra taṃ paribhavaṃ kṣāntyāmbhasevokṣitaḥ // GoNā_24 //",
  "S03gopjatmu:1973": "evam anyathā cāsau brāhmaṇādhamas taṃ bodhisattvam parikliśya mahati karaṇḍe prakṣipya tena tena paribhraman vārāṇasīṃ nagarīm anuprāptaḥ //",
  "S03gopjatmu:1974": "atha tasya bhujagapates tāṃ rūpasaṃpadam ālokya mahājanaḥ paramavismitamanās taṃ brāhmaṇaṃ mahatyā pūjayā pūjayām āsa //",
  "S03gopjatmu:1975_0": "atha tasya mahātmanaḥ sumanānāmāntaḥpurāgracarā bhujagayoṣid atītāyām ucitāyāṃ tadāgamanavelāyāṃ",
  "S03gopjatmu:1975_1": "taṃ bhogipatim apaśyantī jānānā tasya prakṛtibhadratām anāryakarmārāmatāṃ ca mānuṣahṛdayānāṃ",
  "S03gopjatmu:1975_2": "tadatyayāśaṅkinī tīvraśokāyāsavyathitahṛdayā tat tad vikalpya satvaraṃ ruroda //",
  "S03gopjatmu:1976": "tamasā nirantaravisāriṇaiva me parivaryate nayanagocaraṃ balāt /",
  "S03gopjatmu:1977": "anirūpitātyayavikalpakātaraṃ dravatīva mānasam idaṃ priyaṃ vinā // GoNā_25 //",
  "S03gopjatmu:1978": "sphuṭamallikāvanavilāsalāsakā jalayantramandiranirodhaśītalāḥ /",
  "S03gopjatmu:1979": "sutarāṃ dahanti mama calamārutā dayitapravāsaparitāpinīṃ tanum // GoNā_26 //",
  "S03gopjatmu:1980": "pratibhāty apūrvam iva sarvam adya me na ca vedmi kāham iti tena varjitā /",
  "S03gopjatmu:1981": "vyasane sa eva śaraṇaṃ mama priyo virahe tu tasya maraṇaṃ parāyaṇam // GoNā_27 //",
  "S03gopjatmu:1982": "maṇivedikākiraṇapāṭalormayo gṛhadīrghikā na ramayanti me manaḥ /",
  "S03gopjatmu:1983": "priyavipravāsaparitāpaviplutaṃ sphuṭapadmakośamakarandavāsitāḥ // GoNā_28 //",
  "S03gopjatmu:1984": "diśatūttamāni jagaduttamadyutir mama maṅgalāni bhagavān sa eva tu /",
  "S03gopjatmu:1985": "na bhavāntare 'pi viraho yathā bhaved dayitena tena niravadyakarmaṇā // GoNā_29 //",
  "S03gopjatmu:1986": "virahānubandhavirasāḥ samāgamā jagato 'raparvapariṇāminī sthitiḥ /",
  "S03gopjatmu:1987": "iti yaj jagāda manaso 'tivallabhaḥ samupasthitaṃ tad idam adya vaiśasam // GoNā_30 //",
  "S03gopjatmu:1988": "vikasatsphuliṅgam anilākulārciṣaṃ dahanaṃ viśāmi bahuduḥkhabhāginī /",
  "S03gopjatmu:1989": "tanum utsṛjāmi śikharād girer imām avaśiṣyate kim aparaṃ mamāyuṣaḥ // GoNā_31 //",
  "S03gopjatmu:1990": "yadi so 'dya naiti sukhasaumyadarśano mama mūrtimān avikalo manorathaḥ /",
  "S03gopjatmu:1991": "svayam eva dhakṣyati mamedam āśrayaṃ hṛdayajvalas tumulaśokadāruṇaḥ // GoNā_32 //",
  "S03gopjatmu:1992": "iti sā rurāva kurarīva viklavā nayanāmbudurdinamukhī tapasvinī /",
  "S03gopjatmu:1993": "vasudhātale galitahāramekhalā bhujagāṅganā pativiyogaśaṅkinī // GoNā_33 //",
  "S03gopjatmu:1994_0": "atha sumanā nāma yoṣid bodhisattvam anveṣamānā vārāṇasīṃ nagarīm anuprāptā dadarśa",
  "S03gopjatmu:1994_1": "cainaṃ mahāsattvaṃ paramadāruṇām avasthām upagataṃ dṛṣṭvā ca tīvraśokāyāsavyathitahṛdayā provāca /",
  "S03gopjatmu:1995": "sphuritakiraṇacchāyāramyāḥ śiromaṇayaḥ kva te",
  "S03gopjatmu:1996": "kva dayita gatās tās tā daṃṣṭrā bisāṅkuradhūsarāḥ /",
  "S03gopjatmu:1997": "vapur upahataṃ daṇḍāghātair navotpalakomalaṃ",
  "S03gopjatmu:1998": "vigalitahṛdayā (?)",
  "S03gopjatmu:1999": "krūreṇaitat kṛpātmaka kena te // GoNā_34 //",
  "S03gopjatmu:2000": "kiṃ dharmo 'stam itaḥ prajāhitakaraḥ kiṃ lokapālā mṛtāḥ",
  "S03gopjatmu:2001": "tejaḥ kopaviṣātisaṅgarabhasaṃ kiṃ proṣitaṃ bhoginām /",
  "S03gopjatmu:2002": "śūnyaṃ kiṃ nu patiprabhābhir adhunā niḥśuklamūlaṃ jagad",
  "S03gopjatmu:2003": "yena tvaṃ vyasanaṃ duruttaram idaṃ prāpto vināśāya te // GoNā_35 //",
  "S03gopjatmu:2004": "nāsīt kasya dayā tvayi praharato 'nāryasya śāntātmani",
  "S03gopjatmu:2005": "krauryaṃ tvayy api nāma sādhucarite pāpātmanāṃ jāyate /",
  "S03gopjatmu:2006": "tvām āyāsayataḥ kathaṃ na patitau tasya prakoṣṭhāt karau",
  "S03gopjatmu:2007": "nāthānātha ivāpadaṃ katham imāṃ prāptas tvam āyāsinīm // GoNā_36 //",
  "S03gopjatmu:2008": "bodhisattvas tu pratyagrakopaśokakaluṣitādhyāśayātmanām avetya tūṣṇīm eva babhūva //",
  "S03gopjatmu:2009": "sā punar abravīt //",
  "S03gopjatmu:2010": "kasyāpriyaṃ jīvitam ādyajātaṃ kālena kelīṃ saha kaḥ karoti /",
  "S03gopjatmu:2011": "tvadapriyāriṣṭaniviṣṭaceṣṭo lokāntaraṃ ko 'bhyanugantukāmaḥ // GoNā_37 //",
  "S03gopjatmu:2012": "śītābhilāṣī pravivikṣur agniṃ ko mārutoddhataśikhākalāpam /",
  "S03gopjatmu:2013": "āditsate krūraviṣaṃ bhujaṅgaṃ kaḥ puṣpadāmākṛtivipralabdhaḥ // GoNā_38 //",
  "S03gopjatmu:2014": "udadhiparikhām adyaivaināṃ dahāmi vasundharāṃ",
  "S03gopjatmu:2015": "sanaganagaragrāmārāmāṃ svadṛṣṭihutāśanaiḥ /",
  "S03gopjatmu:2016": "na mama hṛdayaṃ śāntiṃ yāti tvadapriyatāḍitaṃ",
  "S03gopjatmu:2017": "dahati yadi na krodhāgnir māṃ purā niravagrahaḥ // GoNā_39 //",
  "S03gopjatmu:2018": "atha bodhisattvas tāṃ tapasvinīm aviṣahyakopāgnipradīptamānasāṃ hlādayann iva tadāmṛtaśiśirābhir vāgbhir ity abravīt //",
  "S03gopjatmu:2019": "alam alaṃ mā gā bhadre vai kopasya cetovidāhinaḥ /",
  "S03gopjatmu:2020": "prakṛtiduḥkheṣu ko bhūyaḥ sattveṣu duḥkhāni cintayet // GoNā_40 //",
  "S03gopjatmu:2021": "duḥkhahetau vartamāneṣu śocyeṣu saṃkleśabhāgiṣu kaḥ parākramet //",
  "S03gopjatmu:2022": "duḥkhāya svahitakramārteṣu dehiṣu na mama daṃṣṭrotpāṭanād duḥkhaṃ na ca daṇḍasaṃpātajā rujāḥ //",
  "S03gopjatmu:2023": "duḥkhayanti mānasaṃ caṇḍi tvadvākkarkaśās tudanti mām //",
  "S03gopjatmu:2024": "api ca kānte //",
  "S03gopjatmu:2025": "bodhisaṃprāptaye cittaṃ yadaivotpāditaṃ purā /",
  "S03gopjatmu:2026": "vayaṃ tadaiva lokānām ādheyakriyatāṃ gatāḥ // GoNā_41 //",
  "S03gopjatmu:2027": "kopavahnimlāyamānā punaḥ saiva tvam anyeva lakṣyase //",
  "S03gopjatmu:2028": "candralekheva cāmbare vikasadghanadhūmasaṃbādhadhūsare // GoNā_42 //",
  "S03gopjatmu:2029": "kiṃ ca //",
  "S03gopjatmu:2030": "karmāparādhajanitaṃ yadi duḥkham etat kopāvakāśa iha ko nu mama dvijātau /",
  "S03gopjatmu:2031": "karmendhanoddhataśikhāśakalākulebhyaḥ kupyet kathaṃ na matimān narakānalebhyaḥ // GoNā_43 //",
  "S03gopjatmu:2032": "tad alaṃ kopadainyena tava cetovidāhinā /",
  "S03gopjatmu:2033": "svagṛhān eva gacchasva saṃtyāgaṃ ca kuruṣva me // GoNā_44 //",
  "S03gopjatmu:2034": "sā bhartur abhiprāyaṃ saṃpādayantī tadvacanāpyāyitahṛdayā vigatakopasaṃrambhā babhūva //",
  "S03gopjatmu:2035": "kopoparāgavigame vivṛto 'dhimātraḥ snehaḥ priye viṣamavartini nāgavadhvā /",
  "S03gopjatmu:2036": "udghāṭitābhrapaṭalasphuṭadigvibhāge khe niḥsapatna iva candramasaḥ prakāśaḥ // GoNā_45 //",
  "S03gopjatmu:2037": "śokāśrunayanapariplutā ceti bodhisattvam abravīt //",
  "S03gopjatmu:2038": "kuto me duḥkhabhāginyā gehaṃ ārya tvayā vinā /",
  "S03gopjatmu:2039": "ihaiva śoṣam eṣyāmi yā gatis tava sā mama // GoNā_46 //",
  "S03gopjatmu:2040": "viṣamasthaṃ parityajya tvām anātha sukhaidhitam /",
  "S03gopjatmu:2041": "kānta kena sukhenāhaṃ drakṣyāmi svajanaṃ punaḥ // GoNā_47 //",
  "S03gopjatmu:2042": "sukhe samānatāṃ gatvā duḥkhe jahyāṃ yadi priyam /",
  "S03gopjatmu:2043": "anāryām akṛtajñāṃ māṃ dhārayiṣyati bhūḥ katham // GoNā_48 //",
  "S03gopjatmu:2044": "pratibhāti jagac chūnyaṃ tvayā virahitaṃ mama /",
  "S03gopjatmu:2045": "tvaṃ me jīvitasarvasvaṃ tvaṃ bandhus tvaṃ parāyaṇam // GoNā_49 //",
  "S03gopjatmu:2046": "bodhisattvo 'tha tāṃ sādhvīṃ bahalasnehaviklavām /",
  "S03gopjatmu:2047": "anukampāvaśāt sādhur īdṛśaṃ pratyabhāṣata // GoNā_50 //",
  "S03gopjatmu:2048": "adṛṣṭapūrvavyasanā sukhasaṃvardhitā priye /",
  "S03gopjatmu:2049": "parikleśam imaṃ soḍhum akṣamā tvam anindite // GoNā_51 //",
  "S03gopjatmu:2050": "mayi sneho 'sti yadi te duḥkhaṃ me yadi necchasi /",
  "S03gopjatmu:2051": "adṛṣṭam adya māṃ kṛtvā tad gaccha tvaṃ svam ālayam // GoNā_52 //",
  "S03gopjatmu:2052": "atha sā tair bodhisattvavaco'dbhir ākleditahṛdayā duḥkhadaurmanasyaparyākulamānasā niśīthe kāśikārājam upetya karuṇākulatarākṣareṇa vacasā kṛtāñjalir avocat //",
  "S03gopjatmu:2053": "āpadgatānāṃ vyasanakṣayāya tvaṃ pañcamaḥ pārthiva lokapālaḥ /",
  "S03gopjatmu:2054": "trāyasva mām āpadi vartamānāṃ dīnām anāthāṃ jagadekanātha // GoNā_53 //",
  "S03gopjatmu:2055": "atha sa rājā tad atibhāsuraṃ vapur avalokya kim idaṃ kathaṃ cety utpannajātasaṃbhramaḥ sādaram utthāya paryaṅkapṛṣṭhāt tāṃ nāgayoṣitam etad avocat //",
  "S03gopjatmu:2056": "dhyāmīkṛtya maṇipradīpakiraṇān etad vapus te sthitaṃ",
  "S03gopjatmu:2057": "vyāhārasphuṭacitravarṇakaraṇo divyaprabhāvaś ca te /",
  "S03gopjatmu:2058": "kā nu tvaṃ karavāṇi kiṃ bhavati te brūhi tvadājñām imāṃ",
  "S03gopjatmu:2059": "mālāṃ phulladalām ivādya śirasā samyak pratīcchāmy aham // GoNā_54 //",
  "S03gopjatmu:2060": "athāsau bhujagavadhūs tena tasya rājño 'bhijātyapeśalena vacasā samānanditamanasā provāca //",
  "S03gopjatmu:2061": "āśāvaśānāṃ naradeva ko 'nyo manorathaṃ pūrayituṃ samarthaḥ /",
  "S03gopjatmu:2062": "tyaktvā bhavantaṃ jagato hitāya prajāpater vaṃśam ivāvatīrṇam // GoNā_55 //",
  "S03gopjatmu:2063": "nāgāṅganāṃ mām avagaccha rājaṃs tvaddeśaparyantakṛtādhivāsām /",
  "S03gopjatmu:2064": "āpadgataṃ mānada pannagendraṃ trāyasva kṛtyaṃ mama tad garīyaḥ // GoNā_56 //",
  "S03gopjatmu:2065": "rājovāca // bhagini kas tavāsau bhujagavaraḥ // sā provāca //",
  "S03gopjatmu:2066": "bhartā mama prāṇadhaneśvaro 'sau nyāyopradeṣṭā ca gurur garīyān /",
  "S03gopjatmu:2067": "piteva nityaṃ hitasaṃvidhātāsukhe ca viśrambhaniratyayaś ca // GoNā_57 //",
  "S03gopjatmu:2068": "atha sa bhūpatis tena tasyāḥ svāmyanurāgaśībhareṇa caritenābhiprasāditaḥ //",
  "S03gopjatmu:2069": "provāca cainām //",
  "S03gopjatmu:2070": "bhaktir bhartari darśitā ghanarasā dākṣiṇyam unmīlitaṃ",
  "S03gopjatmu:2071": "premodbhāvitam āpadi sthirataraṃ prodghāṭitā bhadratā /",
  "S03gopjatmu:2072": "dharmo nyāyaparigraheṇa paramāṃ vṛddhiṃ tvayāpādito",
  "S03gopjatmu:2073": "loke sādhupativratatvam iti te khyātiḥ sthitā śāśvatī // GoNā_58 //",
  "S03gopjatmu:2074": "tyaktvā priyaṃ jīvitam apy ato 'haṃ puṇyaprabhāvopanataṃ ca rājyam /",
  "S03gopjatmu:2075": "saṃpūrayiṣyāmi manorathaṃ te paśyādya bhadre dayitaṃ vimuktam // GoNā_59 //",
  "S03gopjatmu:2076": "atha sa rājā tasya brāhmaṇasyāntikāt taṃ nāgarājānaṃ mahatā mūlyena niṣkrīya parameṇa .............. sapatnīkaṃ svabhavanaṃ praveśya mahārhasiṃhāsanopaviṣṭam abhyarcayām āsa //",
  "S03gopjatmu:2077": "atha bodhisattvas tena tasya rājño 'tyadbhutena niṣkāraṇopakārasaṃbhrameṇākṛṣṭamanāḥ provācainam //",
  "S03gopjatmu:2078": "asaṃstute nāma tavāyam ādaro mayi prasādasthirabhaktipeśalaḥ /",
  "S03gopjatmu:2079": "kṛtopakāreṣv api yo na dṛśyate pṛthagjaneṣu sukhānubuddhiṣu // GoNā_60 //",
  "S03gopjatmu:2080": "prakāśiteyaṃ guṇapakṣapātitā prajānurāgo bahulīkṛtas tvayā /",
  "S03gopjatmu:2081": "guṇe vivardhasva tad uttarottarair guṇeṣu bhadraṃ jagatāṃ avasthitam // GoNā_61 //",
  "S03gopjatmu:2082": "iti saṃrādhya rājānaṃ tam asau bhujageśvaraḥ /",
  "S03gopjatmu:2083": "anubaddho dayitayā kṛpayeva gṛhān yayau // GoNā_62 //",
  "S03gopjatmu:2084": "iti śrīnāgajātakaṃ catvāriṃśattamam // ḥ // ***************************************************************************",
  "S03gopjatmu:2086": "Puṇyarāśi = GoPr",
  "S03gopjatmu:2087": "based on the edition by Michael Hahn. “Puṇyarāśyavadāna Ō Another Legend by Gopadatta?",
  "S03gopjatmu:2088": "“, Frank-Richard Hamm Memorial Volume,",
  "S03gopjatmu:2089": "October 8, 1990,",
  "S03gopjatmu:2091": "ed. H. Eimer,",
  "S03gopjatmu:2092": "Bonn 1990 (Indica et Tibetica, 21), pp. 103-132.",
  "S03gopjatmu:2093": "10. Puṇyarāśi",
  "S03gopjatmu:2094": "athāśoko mahārāja upaguptaṃ yatiṃ gurum /",
  "S03gopjatmu:2095": "kṛtāñjalipuṭo natvā prārthayac ca tathādarāt // GoPr_1 //",
  "S03gopjatmu:2096": "bhadanta śrotum icchāmi punar anyat subhāṣitam /",
  "S03gopjatmu:2097": "tad yathā guruṇādiṣṭaṃ tathādeṣṭuṃ ca me 'rhati // GoPr_2 //",
  "S03gopjatmu:2098": "iti tena narendreṇa prārthite sa jinātmajaḥ /",
  "S03gopjatmu:2099": "upagupto narendraṃ taṃ samālokyaivam ādiśat // GoPr_3 //",
  "S03gopjatmu:2100": "śṛṇu sādhu mahārāja yathā me guruṇoditam /",
  "S03gopjatmu:2101": "tathāhaṃ te pravakṣyāmi śrutvā caivaṃ śubhe cara // GoPr_4 //",
  "S03gopjatmu:2102": "nāsti vipākaparyanta upakārāpakārayoḥ /",
  "S03gopjatmu:2103": "saṃbuddhe sadgurau tasmāt kartavyam upakārakam // GoPr_5 //",
  "S03gopjatmu:2104": "tad yathāstāṃ mahāsattvau saṃbuddhopāsakau purā /",
  "S03gopjatmu:2105": "kadā cit tāv ubhau grāmaṃ gacchantau saṃgatau pathi // GoPr_6 //",
  "S03gopjatmu:2106": "saṃbuddhapratimāṃ tatra puṇyarāśim ivottamām /",
  "S03gopjatmu:2107": "tāṃ samīkṣya tayor ekaḥ praṇatvaivaṃ tam abravīt // GoPr_7 //",
  "S03gopjatmu:2108": "aho bata mahāpuṇyarāśir ayaṃ virājate /",
  "S03gopjatmu:2109": "bhāgyena dṛśyate 'smābhir adya mitra praṇamyatām // GoPr_8 //",
  "S03gopjatmu:2110": "iti tenoditaṃ śrutvā dṛṣṭvāparas tam abravīt /",
  "S03gopjatmu:2111": "aho bata mahān mitra pāparāśir ayaṃ nv iti // GoPr_9 //",
  "S03gopjatmu:2112": "iti tenoditaṃ śrutvā prathamaḥ sa upāsakaḥ /",
  "S03gopjatmu:2113": "karṇau pidhāya hastābhyāṃ tam evaṃ paryabhāṣata // GoPr_10 //",
  "S03gopjatmu:2114": "dhik tvām asadbuddhim asatpralāpinam [/",
  "S03gopjatmu:2115": "] evaṃ hy api tvaṃ pratibhāṣase 'tra /",
  "S03gopjatmu:2116": "kasmān muneḥ śāstur upāsako 'pi saddharmamūrtiṃ pratinindase 'dya // GoPr_11 //",
  "S03gopjatmu:2117": "kathaṃ na jihvā patitā tavānanād asatpralāpāpahatā tapasvinī /",
  "S03gopjatmu:2118": "apuṇyarāśir bhagavān iti bruvan kathaṃ na magnas tvam are rasātale // GoPr_12 //",
  "S03gopjatmu:2119": "dhig apraśastām asatāṃ duratyayāṃ pṛthagjanānāṃ prakṛtiṃ calācalām /",
  "S03gopjatmu:2120": "vimarśam aprāpya yatheṣṭacāriṇī karoti yā lokam apāyagocaram // GoPr_13 //",
  "S03gopjatmu:2121": "sudāruṇair āyudhabhīmadarśanair arātibhiḥ sārdham aho varaṃ gatam /",
  "S03gopjatmu:2122": "tvayā suhṛcchadmanigūḍhapāpmanā padaṃ na caikaṃ vitathapralāpinā // GoPr_14 //",
  "S03gopjatmu:2123": "namanti yaṃ brahmavido maharṣayaḥ punāti yo viśvam idaṃ vṛṣāṃśubhiḥ /",
  "S03gopjatmu:2124": "apuṇyarāśir yadi sa vratīśvaras tathāgataḥ puṇyanidhiḥ kuto 'paraḥ // GoPr_15 //",
  "S03gopjatmu:2125": "muneḥ paroddhāranimittamātram apy upaiti yasyoddhṛtakalmaṣo 'pi san /",
  "S03gopjatmu:2126": "sa yogaparyantavidāṃ dhuri sthito na puṇyarāśir yadi ko nv ihāparaḥ // GoPr_16 //",
  "S03gopjatmu:2127": "na yasya buddhiḥ pratihanyate kva cin na ca praheyāvayavo 'vaśiṣyate /",
  "S03gopjatmu:2128": "na cāsti saṅgo jagadarthasādhane sa puṇyarāśir na kathaṃkathāntaśaḥ // GoPr_17 //",
  "S03gopjatmu:2129": "taduktaṃ sa samākarṇya dvitīyopāsakas [/] tataḥ /",
  "S03gopjatmu:2130": "prāgalbhavacasā bhūya āyuṣmantaṃ tam abravīt // GoPr_18 //",
  "S03gopjatmu:2131": "hitakāmyatayā niratyayaṃ vacanaṃ kāmam idaṃ sakhe tava /",
  "S03gopjatmu:2132": "anuyujya tathāpi śobhate vitathaṃ sādhur udīrayan bhavān // GoPr_19 //",
  "S03gopjatmu:2133": "mama bhaktir udāraśāsane sugate yā paramānukampake /",
  "S03gopjatmu:2134": "viditā tava sā tathāpi māṃ sahasā saumya kathaṃ vigarhase // GoPr_20 //",
  "S03gopjatmu:2135": "āpātālpasukhābhimānarasikaṃ paryantariktāśrayaṃ",
  "S03gopjatmu:2136": "sāyāsaṃ sabhayaṃ prasaṅgavirasaṃ dhig laukikaṃ saṃgatam /",
  "S03gopjatmu:2137": "yan nāmaivam akāraṇoddhataruṣo mithyāvikalpair hataṃ",
  "S03gopjatmu:2138": "gacchaty ekapade kṣayaṃ paricayaṃ vikṣipya mūrdhno 'ntikam // GoPr_21 //",
  "S03gopjatmu:2139": "etat tenoditaṃ śrutvā prathamaḥ sa upāsakaḥ /",
  "S03gopjatmu:2140": "anyathā tadvaco matvā manasaivaṃ vyacintayat // GoPr_22 //",
  "S03gopjatmu:2141": "aho hy anyad anenoktam anyan mayā vikalpitam /",
  "S03gopjatmu:2142": "iti cintāviṣaṇṇātmā tasthau lajjāhatāśayaḥ // GoPr_23 //",
  "S03gopjatmu:2143": "dṛṣṭvā sa ca sahāyas taṃ lajjāvanamitānanam /",
  "S03gopjatmu:2144": "tadabhiprāyam ājñātuṃ prasahya caivam abravīt // GoPr_24 //",
  "S03gopjatmu:2145": "sādho kiṃ manyase hy atra yat te lajjāhataṃ mukham /",
  "S03gopjatmu:2146": "tāvat te yad abhiprāyaṃ tat pracakṣva mamāgrataḥ // GoPr_25 //",
  "S03gopjatmu:2147": "tasyaitad vacanaṃ śrutvā sa āyuṣmān upāsakaḥ /",
  "S03gopjatmu:2148": "tanmano'ntargataṃ sarvam abhiprāyaṃ vyamuñcata // GoPr_26 //",
  "S03gopjatmu:2149": "cittaṃ yatra prasādya kṣaṇam api manujo 'nuttame dakṣiṇīye",
  "S03gopjatmu:2150": "śrīsaubhāgyaprakarṣaṃ bhavagatiṣu paraṃ prāpya nirdvandvaramyam /",
  "S03gopjatmu:2151": "paścād ālokya lokaṃ vitathavilapitaṃ pratyayagrāhamātraṃ",
  "S03gopjatmu:2152": "jñātvā prāpnoti śāntaṃ katham iva na mahān puṇyarāśir bhavet saḥ // GoPr_27 //",
  "S03gopjatmu:2153": "dattvā palālaśakalasrajam agrasattve lebhe bhavopaśamaśāntisukhāni nārī /",
  "S03gopjatmu:2154": "yasminn acintyacaritātiśayaprabhāve kiṃ puṇyarāśir ayam ity avidagdham etat // GoPr_28 //",
  "S03gopjatmu:2155": "kośātakīkusumam api pradāya stūpe muneḥ paramakāruṇikasya yasya /",
  "S03gopjatmu:2156": "bhuktvālaye guṇavibhūtisukhaprakarṣaṃ lebhe 'ṅganāmṛtapurapratipatsamṛddhim // GoPr_29 //",
  "S03gopjatmu:2157": "yasmai pāṃśupradānaṃ prakṛticalamanā bālakaiḥ saṃpradāya",
  "S03gopjatmu:2158": "sphītāṃ martyendralakṣmīm anavanatasitacchattrahāsābhirāmām /",
  "S03gopjatmu:2159": "saṃprāpyātītacintaṃ padam abhayam asaddāhaparyantaśāntaṃ",
  "S03gopjatmu:2160": "lebhe paścān narendraḥ katham iva sa na bhoḥ puṇyarāśir maharṣiḥ // GoPr_30 //",
  "S03gopjatmu:2161": "prasahya paṅkāṅkam ṛṣer varāhaḥ [/",
  "S03gopjatmu:2162": "] caitye vapur yasya ciraṃ sa eva /",
  "S03gopjatmu:2163": "tasyaiva dharmasya sudharmatāsau yadādhipatyena bhavād vimuktaḥ // GoPr_31 //",
  "S03gopjatmu:2164": "kiyān prasādo jaḍacetanānāṃ sakhe tiraścāṃ guṇaniścayo vā /",
  "S03gopjatmu:2165": "kṣetrasya tasyaiva tu sā vibhūtir yenātra sattvāḥ saphalī bhavanti // GoPr_32 //",
  "S03gopjatmu:2166": "dṛṣṭvā lokavilocanotsavasukhāṃ saṃśāntasarvoddhavāṃ",
  "S03gopjatmu:2167": "vyāmābhāpariveṣiṇīṃ bhagavato buddhasya mūrtiṃ purā /",
  "S03gopjatmu:2168": "harṣotkampigalaś cukūja madhuraṃ preṅkhatkalāpaḥ śikhī",
  "S03gopjatmu:2169": "taddhetoś ca śamaṃ jagāma sa śikhī dhārāmbusikto yathā // GoPr_33 //",
  "S03gopjatmu:2170": "maṅgalyatvam acintyayogamahatāṃ sarvārthasiddhyāvahaṃ",
  "S03gopjatmu:2171": "buddhānāṃ tad udīkṣyatāṃ bhagavatāṃ saṃmohanidrācchidām /",
  "S03gopjatmu:2172": "atyantopaśamāvahaṃ bhavati yat tiryaggatānām api",
  "S03gopjatmu:2173": "prāg evābhimukhāśayasya viduṣaḥ śāstur guṇāmbhonidheḥ // GoPr_34 //",
  "S03gopjatmu:2174": "manye darśanam eva tad guṇavatāṃ teṣām avandhyodayaṃ",
  "S03gopjatmu:2175": "sarvākāraparopakāramadhuraṃ pūrvābhisaṃskārajam /",
  "S03gopjatmu:2176": "pradveṣopahatāśayān api janān saṃprāpayaty uttamaṃ",
  "S03gopjatmu:2177": "sthānaṃ sarvabhavopasargavigamād ekāntaśāntaṃ śivam // GoPr_35 //",
  "S03gopjatmu:2178": "śrutvā nāma tathāgatasya makaraḥ sāṃyātrikebhyaḥ purā",
  "S03gopjatmu:2179": "saṃpṛktāsyapuṭo mamāra sugate cetaḥ prasādya kṣaṇam /",
  "S03gopjatmu:2180": "taddhetoḥ saritāṃ patiṃ parimitaṃ nītvā punar dustaraṃ",
  "S03gopjatmu:2181": "janmāmbhonidhim uttatāra vipulaṃ niḥsṛtya mārge plavam // GoPr_36 //",
  "S03gopjatmu:2182": "apāyapātālatalāvalambī suro munīndraṃ śaraṇaṃ prapadya /",
  "S03gopjatmu:2183": "svapuṇyasopānaparamparābhiḥ samārurohāgryataraṃ vimānam // GoPr_37 //",
  "S03gopjatmu:2184": "kṛtvā vyāghrabhayān namo bhagavate buddhāya sarvātmanā",
  "S03gopjatmu:2185": "nāmnaivānupamasya puṇyamahatīm ālokya nāndīṃ pumān /",
  "S03gopjatmu:2186": "niḥśeṣavyasanāndhakāragahanapradhvaṃsinīṃ prāptavāñ",
  "S03gopjatmu:2187": "chāntiṃ kām api vāgatītaviṣayāṃ prahlādasaṃvardhanīm // GoPr_38 //",
  "S03gopjatmu:2188": "iti bhuvanamahimnām ākaraṃ śāśvatānāṃ",
  "S03gopjatmu:2189": "tam anupamaviśeṣācintyacaryārahasyam /",
  "S03gopjatmu:2190": "kim api katham apīśaṃ śaṃkaraṃ prāptum āryaṃ",
  "S03gopjatmu:2191": "padam amaram ahāryaṃ puṇyarāśiṃ vadāmi // GoPr_39 //",
  "S03gopjatmu:2192": "iti tadgaditaṃ śrutvā sa itara upāsakaḥ /",
  "S03gopjatmu:2193": "tam āyuṣmantam ālokya punar evaṃ samabravīt // GoPr_40 //",
  "S03gopjatmu:2194": "samyag abhihitaṃ sādho bhavatātra tathāpi ca /",
  "S03gopjatmu:2195": "mamāpy evam abhiprāyaṃ śrūyatāṃ sāṃprataṃ sakhe // GoPr_41 //",
  "S03gopjatmu:2196": "kṛtvā cittapradoṣaṃ sakṛd api sugate prāptalokāvasāne",
  "S03gopjatmu:2197": "yatrāvicchinnamaitrījalakalaśaśatakṣālitāntaḥprakope /",
  "S03gopjatmu:2198": "āsaṃsārāparāntaṃ jvaladanalaśikhāgarbhaparyantarandhraṃ",
  "S03gopjatmu:2199": "gāhante 'vīcim ajñāḥ katham iva sa jino 'puṇyarāśir na tuṅgaḥ // GoPr_42 //",
  "S03gopjatmu:2200": "elāpatram avajñayā kila munau cchitvā pramādātmakaḥ",
  "S03gopjatmu:2201": "pārthagjanyaviṣasya vṛttim aśivām udbhāvayan karmaṇā /",
  "S03gopjatmu:2202": "elāpādapapādapāṭitaśiro - -",
  "S03gopjatmu:2204": "dvamacchoṇito",
  "S03gopjatmu:2205": "nāgendraḥ pṛthubhīmabhogapaṭalo nādyāpi nirmucyate // GoPr_43 //",
  "S03gopjatmu:2206": "sūkṣmo 'py evam anādaro bhagavati prābandhikīṃ vyāpadaṃ",
  "S03gopjatmu:2207": "yat sarvāyatanopatāpavirasām ākarṣati prāṇinām /",
  "S03gopjatmu:2208": "sarvotkarṣadaśāvasānamahatīṃ kām apy anāyāsinīṃ",
  "S03gopjatmu:2209": "prāptaḥ śāntim apuṇyarāśir asatāṃ tasmāt sa sattvottamaḥ // GoPr_44 //",
  "S03gopjatmu:2210": "kṛtvā cetaḥpradoṣaṃ kṛpaṇakapuruṣo yatra vīthīmukhasthaḥ",
  "S03gopjatmu:2211": "kīṭaḥ kopopadagdho nṛparathacaraṇāghātavicchinnamūrdhā /",
  "S03gopjatmu:2212": "jvālāmālākalāpaṃ vivṛtam iva bhuvo bhīṣaṇaṃ vaktrakośaṃ",
  "S03gopjatmu:2213": "śvabhraṃ tasmād viveśa pratihatatimiro 'puṇyarāśis tato 'sau // GoPr_45 //",
  "S03gopjatmu:2214": "evaṃ buddhe bhagavati gatibhrāntyupādānadāha-",
  "S03gopjatmu:2215": "prāptābhijñe mṛdur api kṛtaś cetanāsaṃniveśaḥ /",
  "S03gopjatmu:2216": "saṃtānānān upatatiphalaprāptaye nirbabandha",
  "S03gopjatmu:2217": "saḥ sarttā [?] - bhavasukhalavāsvādalagnābhilāṣam // GoPr_46 //",
  "S03gopjatmu:2218": "matvā karmasvakam anuśayasnāyutantrīpraṇeyaṃ",
  "S03gopjatmu:2219": "lokair duḥkhair viṣayakṛpaṇair indriyair vipralabdham /",
  "S03gopjatmu:2220": "utpadyante vipadupaśamaprāptaye ye janānāṃ",
  "S03gopjatmu:2221": "mātuṃ teṣu prabhavati pumān ko 'pakāropakārau // GoPr_47 //",
  "S03gopjatmu:2222": "hṛtvā dhātudharān* srajo bhagavataḥ sadyo 'bhavad dārako",
  "S03gopjatmu:2223": "visphoṭasphuṭitārdramāṃsaguḍako bībhatsasarvāśrayaḥ /",
  "S03gopjatmu:2224": "satkāraṃ pravidhāya tatra ca punaḥ sadyo 'bhavan nirvraṇaḥ",
  "S03gopjatmu:2225": "tat ko nāma na pūjayet sahṛdayaḥ puṇyārṇavaṃ jaṅgamam // GoPr_48 //",
  "S03gopjatmu:2226": "tasmāt praduṣṭamanasāṃ bhagavān apuṇyarāśiḥ prasannamanasāṃ tu sa puṇyarāśiḥ /",
  "S03gopjatmu:2227": "paryāyato vigatasarvasavāsanāntaḥsaṃkleśakilbiṣadaśo viṣayāntadarśī // GoPr_49 //",
  "S03gopjatmu:2228": "kṛtvā bhagnāṃ pratikṛtim ṛṣer aṅganā kandukena",
  "S03gopjatmu:2229": "prakṛīḍantī karakisalayapracyutena pramādāt /",
  "S03gopjatmu:2230": "paścāttāpajvaraparigatā pūjayitvāpi buddhaṃ",
  "S03gopjatmu:2231": "kiṃ saṃprāptā na kanakavatī bāhuvicchedaduḥkam // GoPr_50 //",
  "S03gopjatmu:2232": "udyan darśanam ucchinatti savitā naktaṃcarāṇāṃ yathā",
  "S03gopjatmu:2233": "nṝṇāṃ dhvāntam apākaroty aviralaṃ rūpopalabdhyai karaiḥ /",
  "S03gopjatmu:2234": "doṣas tatra na bhāskarasya bhagavaddviṣtaprasannātmanāṃ",
  "S03gopjatmu:2235": "buddho 'py evam apuṇyapuṇyanicayaḥ sāmānyanātho 'pi san // GoPr_51 //",
  "S03gopjatmu:2236": "iti tāv upāsakau buddhaguṇamāhātmyakīrtanam /",
  "S03gopjatmu:2237": "kṛtvā parasparaṃ sattvaṃ pavitrīkṛtya jagmatuḥ // GoPr_52 //",
  "S03gopjatmu:2238": "evaṃ matvā mahārāja saṃbuddhe sadgurau mudā /",
  "S03gopjatmu:2239": "śraddhayā satkṛtiḥ kāryā nāpakṛtiḥ kathaṃ cana // GoPr_53 //",
  "S03gopjatmu:2240": "śāstary avajñāmalināśayānāṃ bhūmir vidāraṃ na dadāti sadyaḥ /",
  "S03gopjatmu:2241": "buddhaprasādadravacetasāṃ vā na jāyate ratnamayī vicitraṃ // GoPr_54 //",
  "S03gopjatmu:2242": "ko 'py eṣa karmāntarasaṃnirodhaḥ puṇyaprabhāvātiśayo vicitraḥ /",
  "S03gopjatmu:2243": "karmāṇi yat pātraviśeṣajāni sadyo na nṝṇāṃ phalam udvamanti // GoPr_55 //",
  "S03gopjatmu:2244": "tasyaiva kāpīyam ṛṣer acintyā vibhūtir āveṇikayogasādhvī /",
  "S03gopjatmu:2245": "yenātra kṛtvāpi manaḥpradoṣaṃ sadyo na pātālatalaṃ viśanti // GoPr_56 //",
  "S03gopjatmu:2246": "tal lokānām amṛtaphalade jaṅgame puṇyavṛkṣe",
  "S03gopjatmu:2247": "kāryā bhaktir bhagavati jine nirjitāntaḥsapatne /",
  "S03gopjatmu:2248": "nikṣipyāśāṃ viṣayagahanavrātaviṣvagviṣaktāṃ",
  "S03gopjatmu:2249": "yāvan nedaṃ bhavati bhuvanaṃ buddhakāntāraghoram // GoPr_57 //",
  "S03gopjatmu:2250": "utpadyante jagati na sadā nāpi sarvatra buddhāḥ",
  "S03gopjatmu:2251": "sarvākārāparatavitathagrāhanidrāprasaṅgāḥ /",
  "S03gopjatmu:2252": "kaś cit kalpaḥ prabhavati cirāt puṇyasaṃbhāraramyo",
  "S03gopjatmu:2253": "yatrotpādo bhavati bhuvanasvāmināṃ bhūtabhūtyai // GoPr_58 //",
  "S03gopjatmu:2254": "yātasyāpi praśāntiṃ bhavapuraparikhāṃ jālinīṃ śoṣayitvā",
  "S03gopjatmu:2255": "yāvat saṃbuddhabhānoḥ pravacanakiraṇā lokam udbhāvayanti /",
  "S03gopjatmu:2256": "tāvat paśyantu santaḥ samaviṣamavatāṃ durvibhāgaprabhedān",
  "S03gopjatmu:2257": "loke durdṛṣṭimeghā vipadaśanimukhā durnivārāḥ sphuranti // GoPr_59 //",
  "S03gopjatmu:2258": "evaṃ me guruṇākhyātaṃ tathā te kathyate mayā /",
  "S03gopjatmu:2259": "tad evaṃ hi parijñāya kartavyaṃ bhajanaṃ muneḥ // GoPr_60 //",
  "S03gopjatmu:2260": "ye bhajanti sadā buddhaṃ na te gacchanti durgatim /",
  "S03gopjatmu:2261": "niḥkleśāḥ sabalān mārāñ jitvā yānti jinālayam // GoPr_61 //",
  "S03gopjatmu:2262": "ye ca śṛṇvanti saddharmaṃ te 'pi na yānti durgatim /",
  "S03gopjatmu:2263": "sarvadā satsukhaṃ bhuktvā yānti cānte sukhāvatīm // GoPr_62 //",
  "S03gopjatmu:2264": "ye 'rcayanti mudā saṃghān na te 'pi yānti durgatim /",
  "S03gopjatmu:2265": "sarvasattvahitaṃ kṛtvā saṃprayānti śubhālaye // GoPr_63 //",
  "S03gopjatmu:2266": "evaṃ matvā mahārāja triratnaśaraṇaṃ gataḥ /",
  "S03gopjatmu:2267": "sarvasattvahitaṃ kṛtvā saṃvṛtiṃ saṃpracāraya // GoPr_64 //",
  "S03gopjatmu:2268": "tena te sarvadā bhadram ihāmutrāpi saṃbhavet /",
  "S03gopjatmu:2269": "kramād bodhiṃ samāsādya nirvṛtiṃ vā samāpnuyāḥ // GoPr_65 //",
  "S03gopjatmu:2270": "iti śāstrā samādiṣṭaṃ śrutvā sa nṛpatir mudā /",
  "S03gopjatmu:2271": "tatheti saṃpratijñāya prābhyanandat sapārṣadaḥ // GoPr_66 //",
  "S03gopjatmu:2272": "puṇyarāśyavadānaṃ tad idaṃ ye śraddhayā mudā /",
  "S03gopjatmu:2273": "śrāvayanty anumodante śṛṇvanti ca samāhitāḥ // GoPr_67 //",
  "S03gopjatmu:2274": "sarve 'pi te mahāsattvāḥ pariśuddhatrimaṇḍalāḥ /",
  "S03gopjatmu:2275": "saddharmaguṇasaukhyāni bhuktvā yānti jinālayam // GoPr_68 //",
  "S03gopjatmu:2276": "// śrī // iti puṇyarāśyavadānaṃ samāptam // 13 // ***************************************************************************",
  "S03gopjatmu:2278": "Ṛṣipañcaka = GoṚp",
  "S03gopjatmu:2279": "based on the edition by Ratna Handurukande. Five Buddhist Legends in the Campū Style - From a collection named Avadānasārasamuccaya. Bonn 1984 (Indica et Tibetica, 4).",
  "S03gopjatmu:2280": "11. ṛṣipañcaka",
  "S03gopjatmu:2281": "mūlaṃ malānāṃ pravadanti jātiṃ jātiprapañcopaśamapravīṇāḥ /",
  "S03gopjatmu:2282": "tathāgatāś cāvitathapratijñāḥ saṃbhodhisattvāś ca viśuddhasattvāḥ // GoṚp_1 //",
  "S03gopjatmu:2283": "tadyathānuśrūyate /",
  "S03gopjatmu:2284": "bodhisattvaḥ kila lokābhimataguṇābhilakṣite mahati brāhmaṇakule janma pratijagrāha /",
  "S03gopjatmu:2285": "kiraṇair iva śuklapakṣacandraḥ svaguṇair eva sahābhivardhamānaḥ /",
  "S03gopjatmu:2286": "paramāṃ svakulasya cihnaśobhāṃ prathimānaṃ gamayāṃ babhūva sādhuḥ // GoṚp_2 //",
  "S03gopjatmu:2287": "vayasi prathame 'pi vartamāno viṣayeṣv atibaddhamānaso 'sau /",
  "S03gopjatmu:2288": "atimānuṣaceṣṭitasvabhāvo jagatāṃ smayabhājanaṃ babhūva // GoṚp_3 //",
  "S03gopjatmu:2289_0": "so 'paryavasitakukāryaparyākulam upaśamavirodhiprakṛṣṭopāyāsam arthopārjanapradhānakāmarativyavahārāsārakarmadharmabhūyiṣṭham",
  "S03gopjatmu:2289_1": "avinayakalahavairavigrahāyatanam īrṣyāmātsaryacauryādiniketabhūtaṃ śokaparidevaduḥkhadaurmanasyopāyāsabahulaṃ",
  "S03gopjatmu:2289_2": "māyāśāṭhyamadamānagahanaṃ sāhasāvalepādhiṣṭhitam anāryavyavahārānupravṛttijihmasattvabhāvaṃ",
  "S03gopjatmu:2289_3": "pramādapadasthānam anekarūpaparibhavopasṛṣṭaṃ saṃnihitadainyam anabhibhūtaviṣādaṃ",
  "S03gopjatmu:2289_4": "pratyāsannavighātabhayadaurgatyam aviṣahyopadravasamudraṃ kaṇṭakagarbhādabhraśvabhrapratibhayākaram",
  "S03gopjatmu:2289_5": "apāsya gārhasthyam anyatamam aśramapadam abhyalaṃcakāra /",
  "S03gopjatmu:2290": "bahucchalaṃ so 'tha bahuvyalīkaṃ bahūpasargaṃ bahudoṣaduṣṭam /",
  "S03gopjatmu:2291": "apāsya gārhasthyam anarthamūlaṃ tapovanaṃ śāntam alaṃcakāra // GoṚp_4 //",
  "S03gopjatmu:2292": "sarobhir unnidrapalāśakoṣakuśeśayendīvaracitratoyaiḥ /",
  "S03gopjatmu:2293": "alaṃkṛtaṃ bālakaśerunīlapratīrasaṃsuptaśarārihaṃsaiḥ // GoṚp_5 //",
  "S03gopjatmu:2294": "mīnāvalīraśanayā saritopagūḍhaṃ snehād iva praṇayinaṃ priyayā prakāmam /",
  "S03gopjatmu:2295": "sarvartupuṣpaphaladaiḥ svajanair ivāntar bālapravālaharitais tarubhir niruddham // GoṚp_6 //",
  "S03gopjatmu:2296": "vyālais tapasvibhir ivākṛtimātrarūkṣaiḥ paryākulam jalatṛṇāṅkuratuṣṭacittaiḥ /",
  "S03gopjatmu:2297": "taṃ kānanāntam upagamya sa bodhisattvo dharmo 'vatīrṇa iva vigrahavān vyarājat // GoṚp_7 //",
  "S03gopjatmu:2298": "gṛhasthabhāve 'pe sa vartamāno janmāntarābhyastavivekavāsaḥ /",
  "S03gopjatmu:2299": "āgāradoṣair aparikṣatātmā viśeṣayām āsa tapovanasthān // GoṚp_8 // - - &#9169; - - &#9169; &#9169; - &#9169; - -",
  "S03gopjatmu:2309": "pramādināṃ kāpuruṣāśrayāṇām /",
  "S03gopjatmu:2310": "utkaṇṭhayanti pravivekayogyās ta eva śāntāḥ satataṃ vanāntāḥ // GoṚp_9 //",
  "S03gopjatmu:2311": "abhyastanaiṣkramyasukhotsavānāṃ satāṃ pravāsā iva gehavāsāḥ /",
  "S03gopjatmu:2312": "mṛgāṅganākuñcitapallavāni vanāni teṣāṃ bhavanottamāni // GoṚp_10 //",
  "S03gopjatmu:2313": "parigraheṣv eva vighātabuddhiḥ saṃtoṣa eva svadhanānurāgaḥ /",
  "S03gopjatmu:2314": "yeṣāṃ gṛhe cārakavāsasaṃjñā teṣāṃ na citro vanasaṃnivāsaḥ // GoṚp_11 //",
  "S03gopjatmu:2315": "tasya pūrvajanmaparamparābhyāsavāsanāghanasnehagauravaniratyayāś catvāraḥ sahāyā babhūvuḥ vāyasaḥ pārāvato bhujago mṛgaś ca /",
  "S03gopjatmu:2316": "te tadājñāsaṃpādanaikatānamanasaḥ svayonividhinā dharmakriyāsauṣṭhavena jagaty abhilakṣitā babhūvuḥ /",
  "S03gopjatmu:2317": "chandopaghātavihateṣv aparāyaṇeṣu tiryakṣu mohabahuleṣv adhikaṃ vihbānti /",
  "S03gopjatmu:2318": "dharmānurāgaviśadāḥ pratipattiśobhās tāmisrapakṣarajanīṣv iva dīpamālāḥ // GoṚp_12 //",
  "S03gopjatmu:2319": "vismāpayanti sutarāṃ viguṇāśrayiṇyo dharmakriyāḥ karaṇapāṭavayogaramyāḥ /",
  "S03gopjatmu:2320": "grīṣmoṣmadurgamatarāsu vanasthalīṣu prodbhidyamānakamalā iva paṅkajinyaḥ // GoṚp_13 //",
  "S03gopjatmu:2321": "teṣām ekadā snehaniryantraṇaramaṇīyāvasthānapravṛttasaṃkathānām ayaṃ viniścayo babhūva /",
  "S03gopjatmu:2322": "kiṃ nu khalu bhavanto 'tiśayena duḥkhaṃ manyante /",
  "S03gopjatmu:2323": "teṣāṃ dakṣatām ivodbhāvayan prathamataraṃ vāyasaḥ provāca /",
  "S03gopjatmu:2324": "nehāsti kṣudho 'nyat paramaṃ duḥkham / kutaḥ",
  "S03gopjatmu:2325": "na vyādhayo na ca jarā na suḥrdviyogo nāniṣṭasaṃgamamayā vyasanaprakārāḥ /",
  "S03gopjatmu:2326": "duḥkhāni tāny upaharanti janasya yāni hrī vipravāsaparitāpakarī jighatsoḥ // GoṚp_14 //",
  "S03gopjatmu:2327": "duruttarakṣārataraṅgamālinīm upāgatā vaitaraṇīṃ pramādinaḥ /",
  "S03gopjatmu:2328": "bubhukṣayā yan nigiranty ayoguḍān tato 'sti na kṣutsadṛśo 'paraḥ kaliḥ // GoṚp_15 //",
  "S03gopjatmu:2329": "kaḍevarāvaskaranirjharasravanmalopalepākamanīyadarśanaḥ /",
  "S03gopjatmu:2330": "rujā parīto 'pi pipāsati stanaṃ yad arbhakaḥ kṣudvyasanaṃ tato mahat // GoṚp_16 //",
  "S03gopjatmu:2331": "vinākṛtaḥ prāṇasamair api priyair gato 'pi śokasya vaśaṃ vidāhinaḥ /",
  "S03gopjatmu:2332": "yad aśrumiśrān kavaḍān niṣevate tato bhayaṃ kṣut paramaṃ jino 'bravīt // GoṚp_17 //",
  "S03gopjatmu:2333": "api ca bhadantāḥ",
  "S03gopjatmu:2334": "jātaḥ kule mahati mānamadāvalipte kṣudvikṣato 'bhyudayakāla iva praharṣāt /",
  "S03gopjatmu:2335": "uccheṣapiṇḍam api nāma nṛpasya bhuṅkte yat sārameya iva kaṣṭataraṃ kim anyat // GoṚp_18 //",
  "S03gopjatmu:2336": "pratyantavāsaratayas tṛṇamātratuṣṭā yat tāpasā iva paravyasanānabhijñāḥ /",
  "S03gopjatmu:2337": "lakṣyībhavanti hariṇāḥ paritaḥ śarāṇāṃ kṣudduḥkham atra niyamena paraimi hetum // GoṚp_19 //",
  "S03gopjatmu:2338": "marmacchidāpi pavanena viśasyamānā hikkāsphuradgalakakaṇṭhavikāradehāḥ /",
  "S03gopjatmu:2339": "āhārayanti picunāpi yad annaleśān na kṣutsamaṃ vyasanam asti tataḥ prajānām // GoṚp_20 //",
  "S03gopjatmu:2340": "api ca sādhavaḥ",
  "S03gopjatmu:2341": "āsannānnabhujo nabhastalacarā devā ivābhāsvarāḥ",
  "S03gopjatmu:2342": "sattvāḥ prāthamakalpikāḥ svakiraṇajvālāvalīmālinaḥ /",
  "S03gopjatmu:2343": "āhārapraṇayaprasaṅgavihatās te tām avasthāṃ gatāḥ",
  "S03gopjatmu:2344": "yat pretā iva vartayanti kṛpaṇāḥ kṛcchropalabdhāśanāḥ // GoṚp_21 //",
  "S03gopjatmu:2345": "kṣudduḥkhopanipātadīnamanasaḥ śuṣkāni kāṣṭhāny api",
  "S03gopjatmu:2346": "klinnāni krimisaṃkulāni vighṛṇāḥ khādanty amedhyāni ca /",
  "S03gopjatmu:2347": "kakṣaiḥ ke cana yāpayanti paruṣair lālājalakleditair",
  "S03gopjatmu:2348": "anye 'sthīni cirojjhitāny adhṛtayaḥ kṣudvikṣatā bhuñjate // GoṚp_22 //",
  "S03gopjatmu:2349": "te rājāntararakṣiṇām api śirasy ādhāya pādaṃ khagāḥ",
  "S03gopjatmu:2350": "kṣudduḥkhopanipātavismṛtabhayā hṛtvāmiṣaṃ bhuñjate /",
  "S03gopjatmu:2351": "vegenābhipatanti śastrakalilaprākāraduḥsaṃcarāñ",
  "S03gopjatmu:2352": "śūlāmāṃsalavābhilāṣakṛpaṇā gacchanti ke cit kṣayam // GoṚp_23 //",
  "S03gopjatmu:2353": "vividhāny api bhojanāni bhuktvā bhavane sve maṇihemabhājaneṣu /",
  "S03gopjatmu:2354": "śitakaṇṭakavikṣatāgrahastā bubhuje sā badarāṇi satyabhāmā // GoṚp_24 //",
  "S03gopjatmu:2355": "śāpotsargānugrahān mlānaśaktir dikparyantakhyātakīrtiprakāśaḥ /",
  "S03gopjatmu:2356": "viśvāmitro yac cakhāda śvamāṃsaṃ kṣudduḥkhānāṃ tena datto niyogaḥ // GoṚp_25 //",
  "S03gopjatmu:2357": "bālaḥ putraḥ premasarvasvabhūto yat kāntāre khādito dampatibhyām /",
  "S03gopjatmu:2358": "kṣudduḥkhebhyo nāsti duḥkhaṃ tato 'nyaj janmāṭavyāṃ dhāvatāṃ krūrarūpam // GoṚp_26 //",
  "S03gopjatmu:2359": "yācñādainyān mlānavaktraprasādā dehīty evaṃ vyāharanty apragalbham /",
  "S03gopjatmu:2360": "dvāri sthitvā vidviṣāṃ kṣudvilolāḥ kiṃ manyadhve duḥkham asmād balīyaḥ // GoṚp_27 //",
  "S03gopjatmu:2361": "athaiṣāṃ pārāvataḥ provāca /",
  "S03gopjatmu:2362": "satyaṃ balavat kṣudduḥkham /",
  "S03gopjatmu:2363": "api tu mamābhiprāyaḥ śrūyatām /",
  "S03gopjatmu:2364": "rāga eva mahad duḥkham iti me niścitā matiḥ /",
  "S03gopjatmu:2365": "kṣut kariṣyati kiṃ yasmād bhasmanāpi nivāryate // GoṚp_28 //",
  "S03gopjatmu:2366": "api ca",
  "S03gopjatmu:2367": "vāyvambujīrṇataruparṇabhujo 'pi nāma dīrghopavāsaparikarśitagātrayantrāḥ /",
  "S03gopjatmu:2368": "andhībhavanti munayaḥ skhalitaprabhāvā rāgena duḥpratividhānasamudbhavena // GoṚp_29 //",
  "S03gopjatmu:2369": "amlānacandrakiraṇāsv api yāminīṣu protphālitābhravivareṣv api vā dineṣu /",
  "S03gopjatmu:2370": "andho 'dhamo bhavati rāgaparājitātmā tasmān na rāgasadṛśaḥ kalir asti loke // GoṚp_30 //",
  "S03gopjatmu:2371": "lajjāṃ nimīlayati sarvaguṇāgrabhūtāṃ kīrtiṃ kalaṅkayati nirvikalaprasādām /",
  "S03gopjatmu:2372": "dharmātmanām api ca nāma tiraskaroti śreyāṃsi meruśikharapratimāni rāgaḥ // GoṚp_31 //",
  "S03gopjatmu:2373": "nāyaṃ vayas tulayati pragataṃ narāṇāṃ nāpekṣate kulaviśuddhimayīṃ vyavasthām /",
  "S03gopjatmu:2374": "lokāpavādagahanāny api laṅghayitvā saṃkalparāgaturagaḥ svamatena yāti // GoṚp_32 //",
  "S03gopjatmu:2375": "saṃmūrchitaḥ kusumahāsiṣu mallikānāṃ gulmeṣu vārikaṇakaṇṭakito nabhasvān /",
  "S03gopjatmu:2376": "saṃtāpayaty anupaśāntavikalparāgaṃ ceto narasya sutarām aparīkṣakasya // GoṚp_33 //",
  "S03gopjatmu:2377": "sūkṣmāṇi saṃdhigahanāny api cāvagāhya svapratyayā bahuvidhāni matāntarāṇi /",
  "S03gopjatmu:2378": "medhāvino 'pi nanu rāgapiśācavaśyāḥ saṃprāpnuvanti paramaṃ smṛtivipralopam // GoṚp_34 //",
  "S03gopjatmu:2379": "hatvāpi rāgaviṣabījavijṛṃbhitāni svabhyastayogapadavīsthirabuddhayo 'pi /",
  "S03gopjatmu:2380": "yoṣinmukhāny alakapallavitāny udīkṣya bhraṣṭā bhavanti tapasaḥ paśubhiḥ samānāḥ // GoṚp_35 //",
  "S03gopjatmu:2381": "dṛṅmārgaheyam avahatya balaṃ malānām ekāvaśiṣṭabhavabandhanatantavo 'pi /",
  "S03gopjatmu:2382": "āryā manaḥsthitibhidānugatāḥ smareṇa lajjālavo 'py anubhavanti daśām anāryām // GoṚp_36 //",
  "S03gopjatmu:2383": "uccaiḥ śiro vahati tāvad ayaṃ prajāsu yāvan na kāmakalidurlalitāny upāste /",
  "S03gopjatmu:2384": "āliṅgitaś ca puruṣo madanajvareṇa śvā saṃkaṭasthita iva prakhalīkṛtaś ca // GoṚp_37 //",
  "S03gopjatmu:2385": "api ca bhadramukhāḥ",
  "S03gopjatmu:2386": "kaṇṭhopāntavirodhagadgadataraṃ kūjañ chanaiḥ pṛṣṭhato",
  "S03gopjatmu:2387": "rāgād raktatarekṣaṇaḥ sacakitaṃ nirbhartsyamāno muhuḥ /",
  "S03gopjatmu:2388": "śyenāyātam asaṃpradhārya dayitām anveti pārāvato",
  "S03gopjatmu:2389": "rāgābhyāsakalaṅkitasya manasaḥ kā vañcanā dūrataḥ // GoṚp_38 //",
  "S03gopjatmu:2390": "ye naikāṅgulitarjanām api guroḥ soḍhuṃ samarthā narāḥ",
  "S03gopjatmu:2391": "mānātyunnatamānasāś ca sakalaṃ paśyanty adhastāj jagat /",
  "S03gopjatmu:2392": "te rāgena kadarthitā dhṛtibhidā pādair hatā yoṣitām",
  "S03gopjatmu:2393": "ājñā mūrdhabhir udvahanti kṛpaṇā mālām ivāmlāyinīm // GoṚp_39 //",
  "S03gopjatmu:2394": "jitvārātīn samaravijayakhyātaśauryāvalepān",
  "S03gopjatmu:2395": "āyāminyo jagati vitatāḥ kīrtayo yaiḥ samantāt /",
  "S03gopjatmu:2396": "bhinnās te 'pi prakṛticapalair aṅganāvākyabāṇair",
  "S03gopjatmu:2397": "nirmaryādāḥ punar ayaśasā jīvalokaṃ sphuranti // GoṚp_40 //",
  "S03gopjatmu:2398": "paricitam api śrutvā vādyadhvaniṃ rajanīkṣaye",
  "S03gopjatmu:2399": "bhavati sahasā yāsāṃ trāso gṛheṣu savepathuḥ /",
  "S03gopjatmu:2400": "madanavihatās tā gacchanti kṣapāsv abhisārikā",
  "S03gopjatmu:2401": "bahalatimiracchannān deśāñ chivārutabhīṣaṇān // GoṚp_41 //",
  "S03gopjatmu:2402": "mandaṃ mandaṃ salīlaṃ sakusumanikare harmyapṛṣthe vivikte",
  "S03gopjatmu:2403": "khidyante saṃcarantyaḥ priyavidhṛtakarāmbhoruhā yās taruṇyaḥ /",
  "S03gopjatmu:2404": "rāgāveśāvatantrā bahumahiṣakhurakṣuṇṇapaṅkāṅkadurgān",
  "S03gopjatmu:2405": "mārgān prāvṛḍniśāsu drutapadarabhasaṃ tā vyatikramya yānti // GoṚp_42 //",
  "S03gopjatmu:2406": "vepante navavāricūrṇaśiśiraiḥ spṛṣṭāḥ kadambānilair",
  "S03gopjatmu:2407": "bālā jālagavākṣapakṣavisṛtair yā ramyaharmyāśritāḥ /",
  "S03gopjatmu:2408": "dhārāpātaviśīrṇapuṣparacanāḥ sāraṅgaparyākulās",
  "S03gopjatmu:2409": "tā paṅkāṅkitamūkanūpuraravā rātrau vrajanty adhvanā // GoṚp_43 //",
  "S03gopjatmu:2410": "śastrāpātā kuvalayadalasparśakalpā bhavanti",
  "S03gopjatmu:2411": "jvālāś cāgner gataghanaśaraccandrikāśleṣaśītāḥ /",
  "S03gopjatmu:2412": "kāmān prāpya śvasanacapalā mūrtayaḥ pannagānāṃ",
  "S03gopjatmu:2413": "sāmyaṃ yānti bhramaravirutair dāmabhir mālatīnām // GoṚp_44 //",
  "S03gopjatmu:2414": "sarvāyatanonmāthī tasmād rāgo mahad duḥkham ity ukte bhujago 'bravīt /",
  "S03gopjatmu:2415": "nanu khalu duḥkham rāgaś cittaviparyāsakṛd durācāraḥ /",
  "S03gopjatmu:2416": "krodhaṃ tu duḥkhataram ity avaimi cetojvalaṃ tu mūlam / kutaḥ",
  "S03gopjatmu:2417": "vikṣiptāmbudasāndracandrakiraṇaprakṣālitāṭṭālake",
  "S03gopjatmu:2418": "vīṇāveṇuravānubaddhamadhurastrīgitaramye gṛhe /",
  "S03gopjatmu:2419": "viddhaḥ krodhaśilīmukhena puruṣo nāpnoti nidrāṃ yataḥ",
  "S03gopjatmu:2420": "krodhād duḥkhataraṃ na duḥkham aparaṃ kiṃ cit tato vidyate // GoṚp_45 //",
  "S03gopjatmu:2421": "yogābhyāsaviśeṣaśāntamatibhir vāyvambumūlāśanair",
  "S03gopjatmu:2422": "viśrambhāyatanatvam abhyupagataiḥ prāyas tiraścām api /",
  "S03gopjatmu:2423": "dagdhāḥ krodhahutāśanair janapadāḥ krūrair ivāśīviṣair",
  "S03gopjatmu:2424": "yan mohād ṛṣibhir na duḥkham aparaṃ krodhāt tato vidyate // GoṚp_46 //",
  "S03gopjatmu:2425": "trāsāyāsaviśeṣalolanayanastrībāṣpaparyākulaṃ",
  "S03gopjatmu:2426": "bālaiś ca stanacūcukārpitamukhaiḥ sāvegam unnāditam /",
  "S03gopjatmu:2427": "saṃrambhasphuritekṣaṇatrayaśikhijvālāpiśaṅgānano",
  "S03gopjatmu:2428": "rudro yat tripuram dadāha vighṛṇaḥ krodhasya tad vaikṛtam // GoṚp_47 //",
  "S03gopjatmu:2429": "tīvrātaṅkavilolamūlavalayā naivāñjalipragrahāḥ",
  "S03gopjatmu:2430": "strīṇāṃ bāṣpakaṇāḥ karālataralā no pakṣmalā dṛṣṭayaḥ /",
  "S03gopjatmu:2431": "kurvanty āvaraṇaṃ lalāṭapaṭalavyāvartamānabhruvāṃ",
  "S03gopjatmu:2432": "rājñāṃ krodhaviṣāśivasya manasaḥ kiṃ nāma duḥkhaṃ tataḥ // GoṚp_48 //",
  "S03gopjatmu:2433": "garbhādhāraṇayantraṇām avigaṇayyāpāyikāṃ mātaraṃ",
  "S03gopjatmu:2434": "satkārātiśayakṣamaṃ ca pitaraṃ snehadravādhyāśayam /",
  "S03gopjatmu:2435": "yad viśrambhaniratyayāṃś ca suhṛdo ghnanti kṣatādhyāśayāḥ",
  "S03gopjatmu:2436": "krodhasyaiva vipākadāruṇatarās tā vṛttayaḥ sādhavaḥ // GoṚp_49 //",
  "S03gopjatmu:2437": "utpadyante paramamatayaḥ śuddhaye ye prajānāṃ",
  "S03gopjatmu:2438": "duḥśodhānām avikalamalālīḍhagūḍhāśayānām /",
  "S03gopjatmu:2439": "tān apy āryān parahitasukhaprakriyāmātrahāryān",
  "S03gopjatmu:2440": "krodhāviṣṭā vacanaviśikhaiḥ saṃmukhaṃ ghnanty anāryāḥ // GoṚp_50 //",
  "S03gopjatmu:2441": "krodhāghrāto bhavati puruṣo dagdhalāvaṇyavaktro",
  "S03gopjatmu:2442": "jvālācakrakrakacakalilān krodhano yāty apāyān /",
  "S03gopjatmu:2443": "tebhyo bhraṣṭo bhavati jagato locanātaṅkabhūtaḥ",
  "S03gopjatmu:2444": "śrīvidveṣo na ripur aparaḥ krodhatulyo 'sti yasmāt // GoṚp_51 //",
  "S03gopjatmu:2445": "yasmin rakto bhavati puruṣas tatra kuryāt priyāṇi",
  "S03gopjatmu:2446": "dviṣṭo yasmai tadadhikatarāṇy apriyāṇy eva dhatte /",
  "S03gopjatmu:2447": "alpāvadye 'vigatarajasā tena roṣaḥ praviṣṭaḥ",
  "S03gopjatmu:2448": "krodhaṃ krodhopaśamakuśalā vadyayoniṃ vadanti // GoṚp_52 //",
  "S03gopjatmu:2449": "trāsotphullamukhīṃ mṛgīm iva vane lajjālasabhrūlatāṃ",
  "S03gopjatmu:2450": "saṃrambhāpahṛtottarīyavasanāṃ vicchinnakaṇṭheguṇām /",
  "S03gopjatmu:2451": "cikleśa pracurāṅganām iva satīṃ duḥśāsano draupadīṃ",
  "S03gopjatmu:2452": "sphīte yat sadasi prakāmacapalāḥ krodhasya tā vipluṣaḥ // GoṚp_53 //",
  "S03gopjatmu:2453": "śāntātmā vijane vane prativasan nikṣiptadaṇḍo 'pi san",
  "S03gopjatmu:2454": "lokānām animittapeśalarasaḥ snehārthakārī suhṛt /",
  "S03gopjatmu:2455": "khaḍgenārdra iva drumaḥ śakalito yat kṣāntivādī munī",
  "S03gopjatmu:2456": "rājñā durjanavallabhasya nikaṣaṃ krodhasya tat prāhṛtam // GoṚp_54 //",
  "S03gopjatmu:2457": "anekādīnavamayo vinipātī manojvalaḥ /",
  "S03gopjatmu:2458": "ity evaṃ sarvaduḥkhānāṃ krodhārir dhuri vartate // GoṚp_55 //",
  "S03gopjatmu:2459": "mṛgo 'bravīt /",
  "S03gopjatmu:2460": "samyag vaktum etad bhujagapate krodhavaiśasaṃ tīvram /",
  "S03gopjatmu:2461": "maraṇabhayād adhikataraṃ duḥkham ahaṃ nāvagacchāmi / kutaḥ",
  "S03gopjatmu:2462": "maraṇopanipātakātarāṇāṃ kamanīyāny api mārabandhanāni /",
  "S03gopjatmu:2463": "na mano ramayanti yaj janānāṃ na &#9169; -",
  "S03gopjatmu:2465": "duḥkham ataḥ paraṃ paraimi // GoṚp_56 //",
  "S03gopjatmu:2466": "suhṛdāṃ vadanāni vīkṣamāṇo ghanabāṣpāmbutaraṅgadurdināni /",
  "S03gopjatmu:2467": "labhate vyasanaṃ yad antakāle na tato duḥkham avaimi kaṣṭam anyat // GoṚp_57 //",
  "S03gopjatmu:2468": "pavanair avidheyaduḥkhaśīlaiḥ karapatrair iva pāṭyamānadehāḥ /",
  "S03gopjatmu:2469": "paralokamahāprapātaśaṅkāḥ kṛpaṇā duḥkham avāpnuvanti tīvram // GoṚp_58 //",
  "S03gopjatmu:2470": "paripāṇḍukapolamaṇḍalāni śvasanamlānavipāṭalādharāṇi /",
  "S03gopjatmu:2471": "dayitāvadanāni nānukampāṃ janayanty antakadantavikṣatānām // GoṚp_59 //",
  "S03gopjatmu:2472": "jananī malapaṅkadigdhaveṇī sutaviśrambhaniratyayopacārā /",
  "S03gopjatmu:2473": "upamṛtyum udīkṣya śokapaṅke vinimajjaty aparāyaṇā rudantī // GoṚp_60 //",
  "S03gopjatmu:2474": "calatāṃ tṛṇaparṇapallavānāṃ dhvanim ākarṇya vane mṛgā vasantaḥ /",
  "S03gopjatmu:2475": "anapekṣya parasparaṃ dravāmaḥ svasutān apy avadhūya mṛtyubhītāḥ // GoṚp_61 //",
  "S03gopjatmu:2476": "kaṭhinopalaśarkarākarāleṣv analapluṣṭatṛṇācaladrumeṣu /",
  "S03gopjatmu:2477": "maraṇāśanisaṃnipātabhītāḥ giridurgeṣv aparāyaṇā vasāmaḥ // GoṚp_62 //",
  "S03gopjatmu:2478": "rajasāpi virūkṣitātmabhāvāḥ paruṣaiś copahatā gadaprahāraiḥ /",
  "S03gopjatmu:2479": "mahatīm api yātanāṃ vahante vacanatrāsajaḍā bhavanti mṛtyoḥ // GoṚp_63 //",
  "S03gopjatmu:2480": "hariṇo hariṇeva bandhumadhyād abhibhūya prasabhaṃ vikṛṣyamāṇaḥ /",
  "S03gopjatmu:2481": "avikhaṇḍitapauruṣeṇa mṛtyudviṣatā duḥkham ayaṃ paraiti lokaḥ // GoṚp_64 //",
  "S03gopjatmu:2482": "pariśuṣkagalāntarālanāḍāḥ saritāṃ prāpya taṭāny udanvatīnām /",
  "S03gopjatmu:2483": "anavāptajalā mṛgāribhītā vayam utplutya diśo diśaṃ vrajāmaḥ // GoṚp_65 //",
  "S03gopjatmu:2484": "deśe deśe vayam aśaraṇā vyādham udvīkṣya hiṃsraṃ",
  "S03gopjatmu:2485": "śaṣpodbhedapracayaharitān saṃparityajya dāvān /",
  "S03gopjatmu:2486": "vindhyāṭavyām ajagaradarīdāruṇāyām anāthāḥ",
  "S03gopjatmu:2487": "śārdūlānāṃ nakhamukhaśikhālakṣyabhāvaṃ vrajāmaḥ // GoṚp_66 //",
  "S03gopjatmu:2488": "tṛṇapuruṣakān apy ālokya dravanti manāṃsi no",
  "S03gopjatmu:2489": "na niśi na divā mṛtyor bhītāḥ sukhāni labhāmahe /",
  "S03gopjatmu:2490": "vitatadhanuṣaṃ dṛṣṭvā vyādhaṃ kṛtāntam ivāparaṃ",
  "S03gopjatmu:2491": "na bhavati bhayatrastāṅgānāṃ manāg api bhojanam // GoṚp_67 //",
  "S03gopjatmu:2492": "tarupallavāharitapāṭalādharāḥ kṣitireṇudhūsaritaromarājikāḥ /",
  "S03gopjatmu:2493": "hariṇāṅganā na ramayanti no mano maraṇāturaṃ prakṛticañcalekṣaṇāḥ // GoṚp_68 //",
  "S03gopjatmu:2494": "sthalīvāse tuṣṭā navajalatṛṇāsvādapaṭavaḥ",
  "S03gopjatmu:2495": "salīlaṃ kāntābhiḥ saha gamanavinyāsacaturāḥ /",
  "S03gopjatmu:2496": "na lokadveṣṭāro na ca na cakitā nāpi bhayadāḥ",
  "S03gopjatmu:2497": "prayatnād vadhyante tad api hariṇā raudramatibhiḥ // GoṚp_69 //",
  "S03gopjatmu:2498": "aṭatām aṭavīṣv avāritānāṃ tṛṇaśaṣpāṅkuramātrabhojanānām /",
  "S03gopjatmu:2499": "vada kaṃ nu samīkṣya vairibhāvaṃ hariṇānām api vidviṣo bhavanti // GoṚp_70 //",
  "S03gopjatmu:2500": "ṛjuṣūttānacitteṣu tṛṇatoyopajīviṣu /",
  "S03gopjatmu:2501": "hariṇeṣu kathaṃ krūrāḥ praharanti mṛgadviṣaḥ // GoṚp_71 //",
  "S03gopjatmu:2502": "sarvaduḥkhapratikruṣṭaṃ sarvabhūtabhayaṃkaram /",
  "S03gopjatmu:2503": "avaimi maraṇaṃ tasmād upasargaduruttaram // GoṚp_72 //",
  "S03gopjatmu:2504": "yataś ca te mahāsattvāḥ svaṃ svaṃ vādam abhiniviṣṭā na kathāparyavasānam āsādayanti tato bodhisattvam upetya nyāyataḥ praṇamyemam artham ūcuḥ /",
  "S03gopjatmu:2505": "bhagavan kṣudrāgakrodhamaraṇabhayānāṃ kiṃ nu duḥkham /",
  "S03gopjatmu:2506": "kasya vāsmākaṃ subhāṣitam ity athainān sa munivaryo 'bravīt /",
  "S03gopjatmu:2507": "subhāṣitaṃ ca sarveṣāṃ sarveṣāṃ ca suniścitam /",
  "S03gopjatmu:2508": "sarvāṇy etāni duḥkhāni rujanti bhuvanatrayam // GoṚp_73 //",
  "S03gopjatmu:2509": "api ca bhadramukhā mamāpy abhiprāyaḥ śrūyatām /",
  "S03gopjatmu:2510": "abhīkṣṇasamudācāro dharme yo yasya bādhate /",
  "S03gopjatmu:2511": "āśramaṃ manaso duḥkham ity avaimi bravīmi ca // GoṚp_74 //",
  "S03gopjatmu:2512": "spardhamānā ivānyonyam upaghnanti vidāhinaḥ /",
  "S03gopjatmu:2513": "lokān eva nirālokāñ janmasaṃbandhino malāḥ // GoṚp_75 //",
  "S03gopjatmu:2514": "kṣudduḥkhopahatātmānaḥ kiṃ na kuryuḥ śarīriṇaḥ /",
  "S03gopjatmu:2515": "apāyaphalasaṃdhānadāruṇaṃ karmavaiśasam // GoṚp_76 //",
  "S03gopjatmu:2516": "vyatikrāntāryamaryādā rāgopakliṣṭacetasaḥ /",
  "S03gopjatmu:2517": "bhavanti karuṇāpātraṃ puruṣās tattvadarśinām // GoṚp_77 //",
  "S03gopjatmu:2518": "sphuṭabhrūbhaṅgavikṣepabhramadvikṛtalocanāḥ /",
  "S03gopjatmu:2519": "kṣaṇenānya ivābhānti puruṣāḥ paruṣā ruṣā // GoṚp_78 //",
  "S03gopjatmu:2520": "sarvasattvair vinābhāvapravāso dīrghakālikaḥ /",
  "S03gopjatmu:2521": "bhayam ātyantikaṃ hīdaṃ maraṇaṃ sarvadehinām // GoṚp_79 //",
  "S03gopjatmu:2522": "ete cānye ca ye duḥkhaprakārā romaharṣaṇāḥ /",
  "S03gopjatmu:2523": "te jātim anuvartante karuṇām iva sādhavaḥ // GoṚp_80 //",
  "S03gopjatmu:2524": "mātāpitror vipratipattiṃ ................ /",
  "S03gopjatmu:2525": "................. kiṃ nāma tataḥ paraṃ duḥkham // GoṚp_81 // ................. ........................ // ................................... /",
  "S03gopjatmu:2528": "kiṃ nāma tataḥ paraṃ duḥkham // GoṚp_82 //",
  "S03gopjatmu:2529": "ruddhocchvāsasya bhṛśaṃ kṛmer ivāmedhyapaṅkamagnasya /",
  "S03gopjatmu:2530": "yā garbhasthasya daśā kiṃ nāma tataḥ paraṃ duḥkham // GoṚp_83 //",
  "S03gopjatmu:2531": "kāyāvaskaranirjharavivare niṣpiṣyamāṇadehasya /",
  "S03gopjatmu:2532": "yā prasavasthasya daśā kiṃ nāma tataḥ paraṃ duḥkham // GoṚp_84 //",
  "S03gopjatmu:2533": "tasmāj jātiṃ duḥkhaṃ jātijarāvyādhimaraṇanirmuktāḥ /",
  "S03gopjatmu:2534": "kathayanti kathikavarā jinā jitakathaṃkathābījāḥ // GoṚp_85 //",
  "S03gopjatmu:2535": "api cāyuṣmantaḥ",
  "S03gopjatmu:2536": "rāgo 'naikavidho jarā paribhavo bhogārjanā rakṣaṇā",
  "S03gopjatmu:2537": "pradhvaṃsavyasanaṃ mahātyayam asatsaṃparkajaṃ vaikṛtam /",
  "S03gopjatmu:2538": "iṣṭāniṣṭaviyogayogasulabhās te te manoviplavā",
  "S03gopjatmu:2539": "jātiṃ prāpya yato bhavanti jagataḥ saiveha duḥkhaṃ tataḥ // GoṚp_86 //",
  "S03gopjatmu:2540": "ātmārthapratiyoginī bhagavatāṃ yeṣāṃ kriyā sarvadā",
  "S03gopjatmu:2541": "sarvākāraparopakāramadhurā yeṣāṃ samutpattayaḥ /",
  "S03gopjatmu:2542": "ślāghyā jātir acintyayogamahatāṃ teṣāṃ jagaccakṣuṣāṃ",
  "S03gopjatmu:2543": "janma svārthaparasya tu kṣaṇikam apy āpāyikī viplutiḥ // GoṚp_87 //",
  "S03gopjatmu:2544": "tasmād brūmahe /",
  "S03gopjatmu:2545": "saṃbodhaye kuruta vā sthiram apramādaṃ tūrṇaṃ ghaṭadhvam atha vā bhavasaṃkṣayāya /",
  "S03gopjatmu:2546": "etad dvayaṃ tu virahayya viśanty akāmā bhīmāny apāyavaḍavāmukhagahvarāṇi // GoṚp_88 //",
  "S03gopjatmu:2547": "yatnena ced ubhayam etad avāpnuvanti yatnaḥ phale mahati yuktataro mato me /",
  "S03gopjatmu:2548": "chidraṃ varāṭakam avāpya sudhāpi kiṃ syāc cintāmaṇer adhigamāya varaṃ śramo 'pi // GoṚp_89 //",
  "S03gopjatmu:2549": "māṃ praty ataś ca viphalo 'pi varaṃ prayāsaḥ sādhor mahājanahitāvahitāśayasya /",
  "S03gopjatmu:2550": "icchāviśeṣaviṣayasya parākramasya prasthānam eva mahatīṃ ratim ādadhāti // GoṚp_90 //",
  "S03gopjatmu:2551": "sādhāraṇāni dayitaiḥ saha pelavāni āmodayanti sutarāṃ hṛdayaṃ sukhāni /",
  "S03gopjatmu:2552": "pīḍākarāṇi mahatāṃ samupasthitāni prākarṣikāny api sukhāni tu yautakāni // GoṚp_91 //",
  "S03gopjatmu:2553": "khadyotānāṃ janayati yathā dehasadbhāvamātraṃ",
  "S03gopjatmu:2554": "dīptir nāsau sphurati jagatāṃ - &#9169; - - &#9169; - - /",
  "S03gopjatmu:2560": "evaṃ svārthapraṇayamalinajñānaleśāśayānām",
  "S03gopjatmu:2561": "arthāvāptir vinayanakṛśā nāsti sātulyarūpā // GoṚp_92 //",
  "S03gopjatmu:2562": "ājñāṃ śirobhir atha te pratigṛhya tasya mānābhimānamṛdubhir munisattamasya /",
  "S03gopjatmu:2563": "dharmaikatānamanasaḥ prathayāṃ babhūvuḥ kīrtiṃ śaratkumudinīdhavalāṃ samantāt // GoṚp_93 //",
  "S03gopjatmu:2564": "iti ṛṣipañcakajātakam // ***************************************************************************",
  "S03gopjatmu:2566": "Saptakumārikā = GoSk",
  "S03gopjatmu:2567": "based on the edition by Michael Hahn. “Saptakumārikāvadāna“. In:",
  "S03gopjatmu:2568": "M. Hahn. Haribhaṭṭa and Gopadatta, Tokyo 1992, pp. 58-72.",
  "S03gopjatmu:2569": "12. Saptakumārikā",
  "S03gopjatmu:2570": "oṃ namo ratnatrayāya //",
  "S03gopjatmu:2571": "vairāgyayuktaṃ ca subhāṣitaṃ ca dharmārthakāmapratibodhanaṃ ca /",
  "S03gopjatmu:2572": "ekāntaramyaṃ bahusajjanānāṃ vakṣyāmi kiṃ cic chṛṇutāvadānam // GoSk_1 //",
  "S03gopjatmu:2573": "evam idaṃ bhrājet paripakvakuśalamūlānāṃ mahānto 'pi bhogā yauvanaṃ vā nālam antarāyāyeti /",
  "S03gopjatmu:2574": "tadyathānuśrūyate /",
  "S03gopjatmu:2575": "nayavinayādiguṇaśrīsamṛddho rājābhūt kṛkī nāma /",
  "S03gopjatmu:2576": "sa ca bhagavati kāśyape samyaksaṃbuddhe samupajātaprasādaḥ /",
  "S03gopjatmu:2577": "tasya rājñaḥ sapta kumāryaḥ pūrvabuddhotpādasaṃniropitābhivṛddhakuśalamūlabalādhānāḥ samupajātasaṃsāravāsanirvedās tāḥ savinayopacāraṃ madhureṇa vacasā praṇipatya pitaram abruvan /",
  "S03gopjatmu:2578": "toyāntargatacandrabimbataralām ālokya lokasthitiṃ",
  "S03gopjatmu:2579": "kāmān kruddhabhujaṅgabhogapaṭalacchāyopamān vīkṣya ca /",
  "S03gopjatmu:2580": "dṛṣṭvā duḥkhahutāśanair jagad idaṃ kṛtsnaṃ ca saṃdīpitaṃ",
  "S03gopjatmu:2581": "naiṣkramyābhiratāśayāḥ khalu vayaṃ yāmaḥ śmaśānaṃ nṛpa // GoSk_2 //",
  "S03gopjatmu:2582": "rājovāca //",
  "S03gopjatmu:2583": "bālāḥ sukhocitā yūyam akṛtārthamanorathāḥ /",
  "S03gopjatmu:2584": "kathaṃ śaknomy ahaṃ vaktum āśrayadhvaṃ tapovanam // GoSk_3 //",
  "S03gopjatmu:2585": "kanyakā ūcuḥ /",
  "S03gopjatmu:2586": "jānīmahe kṣitipate bhavato jane 'pi snehārdrapeśalarasābhiniveṣṭitāni /",
  "S03gopjatmu:2587": "asmāsu kiṃ punar akāraṇavatsalasya svāṅke vivṛddhim anaghāṃ samupāgatāsu // GoSk_4 //",
  "S03gopjatmu:2588": "yuṣmadvidhair api sahābhimukho viyogo yenaiva no nṛpa niratyayaśuddhabhāvaiḥ /",
  "S03gopjatmu:2589": "tenaiva śāntipadam āptum iyaṃ manīṣā mā bhūt punaḥ punar ayaṃ vyasanopatāpaḥ // GoSk_5 //",
  "S03gopjatmu:2590": "atha sa rājā snehavaśād vitānībhūtahṛdayo niścalābhitāmranayanayugalaḥ punaḥ punas tāḥ kanyakāḥ samabhivīkṣyovāca //",
  "S03gopjatmu:2591": "āstīrṇakomalavicitrakuthodareṣu svairaṃ vihṛtya bhavaneṣu kathaṃ bhavatyaḥ /",
  "S03gopjatmu:2592": "sprakṣyanti durjanamanoviṣamāṃ śmaśānabhūmiṃ sitāsthiśakalaprakarottarīyām // GoSk_6 //",
  "S03gopjatmu:2593": "snehonmukhaṃ pitaram ekapade kathaṃ vā śokāśrudurdinamukhīṃ jananīṃ ca hitvā /",
  "S03gopjatmu:2594": "amlānasauhṛdanirantaramānasāṃś ca tyaktvā kathaṃ nu suhṛdas tapase ramadhvam // GoSk_7 //",
  "S03gopjatmu:2595": "atha tāḥ kanyakā niratiśayadhairyāvaṣṭambhagalbhaṃ pitaram ūcuḥ /",
  "S03gopjatmu:2596": "mātā pitā suhṛd iti vyavahāramātram etat punarbhavanipātavighātabhājām /",
  "S03gopjatmu:2597": "bhūtārthadarśanaparokṣamalīmasānāṃ loko vṛthā narapate parikhedam eti // GoSk_8 //",
  "S03gopjatmu:2598": "kenāpy anartharucinā kapaṭaṃ prayuktam etat suhṛtsvajanabandhumayaṃ vicitram /",
  "S03gopjatmu:2599": "kasyātra kaḥ katham iha svajano jano vā svapnendrajālasadṛśaḥ khalu jīvalokaḥ // GoSk_9 //",
  "S03gopjatmu:2600": "sālokaṃ bhuvanatrayaṃ narapate saddharmavāgaṃśubhir",
  "S03gopjatmu:2601": "yāvad buddhadivākarasya vilasatkīrtiprabhāmālinaḥ /",
  "S03gopjatmu:2602": "niryātuṃ vyasanāndhakārapaṭalacchannāntarālād bhavāt",
  "S03gopjatmu:2603": "tāvan nyāyyam ataḥ purā hy atimahat paryeti ghoraṃ tamaḥ // GoSk_10 //",
  "S03gopjatmu:2604": "vātāsphālanacañcalānalaśikhājvālāvalīḍhād gṛhān",
  "S03gopjatmu:2605": "niryāntaṃ na nivārayanti puruṣaṃ tacchāntikāmā yathā /",
  "S03gopjatmu:2606": "evaṃ duḥkhamahāhutāśanaśikhāgrastāt samastād bhavān",
  "S03gopjatmu:2607": "niṣkrāmantam anarthajālapihitāt santo vivṛṇvanti na // GoSk_11 //",
  "S03gopjatmu:2608": "atha sa pārthivas tāsāṃ tena suhṛtsvajanabandhunirapekṣarūkṣākṣareṇa svakāyajīvitāśāvidhureṇa vacasā sutarāṃ samupajātaśokadainyamānasaḥ punar vyāha //",
  "S03gopjatmu:2609": "tapāṃsy akāleṣv abhivāñchitāni puṣṇanti nārthān manaso 'nukūlān",
  "S03gopjatmu:2610": "akālagarbhā iva kanyakānām ajātasārāvayavāṅgaśobhāḥ // GoSk_12 //",
  "S03gopjatmu:2611": "bhavanty akāle tapasaḥ prayogāś candroparāgā iva sopasargāḥ /",
  "S03gopjatmu:2612": "tasmād ito buddhir iyaṃ kumāryo nivartyatām utpathacāriṇīva // GoSk_13 //",
  "S03gopjatmu:2613": "soḍhuṃ na duḥkhāni vapūṃṣi śaktāny adṛṣṭaduḥkhāni sukhocitāni /",
  "S03gopjatmu:2614": "dantābhighātā dviradādhipānām abaddhamūlā iva cūtavṛkṣāḥ // GoSk_14 //",
  "S03gopjatmu:2615": "savahnigarbhair aśivaiḥ śivārutair vināditaṃ bhīṣaṇarāvagahvaram /",
  "S03gopjatmu:2616": "bhayaṃ bhayasyāpy upasaṃhared bhṛśaṃ śmaśānam ākrandavirāvadāruṇam // GoSk_15 //",
  "S03gopjatmu:2617": "kva vo vapur bālamṛṇālakomalaṃ matiḥ kva ceyaṃ karapattraniṣṭhurā /",
  "S03gopjatmu:2618": "paropakāravyatiṣaktacetaso vidher aho mayy anapekṣarūkṣatā // GoSk_16 //",
  "S03gopjatmu:2619": "vaiḍūryanīlamṛduśādvalakañcukāni nānāprakārakusumaprakarotkarāṇi /",
  "S03gopjatmu:2620": "etāni vo madakalālikulākulāni krīḍāvanāny abhimatāni bhavantu kanyāḥ // GoSk_17 //",
  "S03gopjatmu:2621": "gṛhopavanadīrghikās taṭavilambipuṣpadrumāḥ",
  "S03gopjatmu:2622": "samīraṇacalattaraṅgarucakāvalīmekhalāḥ /",
  "S03gopjatmu:2623": "vibuddhakamalotpalākaranilīnahaṃsasvanā",
  "S03gopjatmu:2624": "rater upanibandhanaṃ maghavato 'py alaṃ kanyakāḥ // GoSk_18 //",
  "S03gopjatmu:2625": "upavījitā jalataraṅgalāsakair navamālikākusumagandhagandhibhiḥ /",
  "S03gopjatmu:2626": "pavanair ihaiva gṛhakānane ratiṃ kurutāṅganāḥ parabhṛtopakūjite // GoSk_19 //",
  "S03gopjatmu:2627": "ete jālagavākṣapakṣavivaraprodvāntapuṣpāsavā",
  "S03gopjatmu:2628": "nānāmodavidigdhavāsavikasanniḥśvāsavātā iva /",
  "S03gopjatmu:2629": "prāsādā valabhīviṭaṅkavalayaprasvasthasuptāṇḍajā",
  "S03gopjatmu:2630": "yuṣmākaṃ rataye bhavantu vanitāḥ saṃgītatūryasvanāḥ // GoSk_20 //",
  "S03gopjatmu:2631": "atha tāḥ kumāryas tat pitur vacanam amṛṣyamāṇāḥ punar vyāhuḥ //",
  "S03gopjatmu:2632": "na hi tat sukham asti kiṃ cid anyan naralokādhipate divi kṣitau vā /",
  "S03gopjatmu:2633": "śataśaś ca sahasradhā ca bhuktaṃ na yad asmābhir anarthapaṇḍitābhiḥ // GoSk_21 //",
  "S03gopjatmu:2634": "viṣayair na hi tṛptir indriyāṇāṃ viṣayābhyāsaviśeṣaghasmarāṇām /",
  "S03gopjatmu:2635": "bhavatīti vicintya buddhimantaḥ prayatante bhavabandhanakṣayāya // GoSk_22 //",
  "S03gopjatmu:2636": "capalāny anavasthitasvabhāvāny aniloddhūtataraṅgabhaṅgurāṇi /",
  "S03gopjatmu:2637": "vinivṛttapunarbhavābhilāṣā vijayante yatayaḥ ṣaḍindriyāṇi // GoSk_23 //",
  "S03gopjatmu:2638": "bhavacārakasūkarās tu bālāś chalitāś cittakaler viceṣṭitena /",
  "S03gopjatmu:2639": "prapatanti sukhābhilāṣalubdhā vyasaneṣv eva durantabhairaveṣu // GoSk_24 //",
  "S03gopjatmu:2640": "aham ity upajātavibhrameyaṃ janatā prajvalitāstrayantrakalpān /",
  "S03gopjatmu:2641": "viṣayān upasevate hatāśā pariṇāmāyatatīvraduḥkhahetūn // GoSk_25 //",
  "S03gopjatmu:2642": "jagad adhruvam etad asvatantraṃ viṣayāśīviṣapūgasaṃniruddham /",
  "S03gopjatmu:2643": "avagamya bhaveṣu ye ramante paśavas te naravigrahopanītāḥ // GoSk_26 //",
  "S03gopjatmu:2644": "camarā iva vṛkṣalagnavālā nidhanaṃ kāpuruṣā vrajanti gehe /",
  "S03gopjatmu:2645": "viṣayair uparuddhabuddhimārgā vitathasnehalatānibaddhacittāḥ // GoSk_27 //",
  "S03gopjatmu:2646": "ratikāraṇam atra jīvaloke vyasanodbhedanirantarāntarāle /",
  "S03gopjatmu:2647": "vada tāta kim asti yena naḥ syād bhavaneṣv eva ratir bahucchaleṣu // GoSk_28 //",
  "S03gopjatmu:2648": "bhavaneṣu narendra bhāgadheyāny upayujyāni bhavāntarārjitāni /",
  "S03gopjatmu:2649": "muṣitā iva hīnadīnacittā bhavakāntāraparāyaṇā bhavanti // GoSk_29 //",
  "S03gopjatmu:2650": "puruṣāḥ prasamīkṣya kāriṇo 'pi vyavahāreṣu vicakṣaṇāḥ prakṛtyā /",
  "S03gopjatmu:2651": "gṛhacārakam etya yānti nāśaṃ nṛpa mīnāḥ kupinīmukhaṃ yathaiva // GoSk_30 //",
  "S03gopjatmu:2652": "bahubhir naralokapāla yatnair bhavanāni draviṇāni cārjitāni /",
  "S03gopjatmu:2653": "apahāya naraḥ kṣaṇena yāti svakṛtādeśitamārga eka eva // GoSk_31 //",
  "S03gopjatmu:2654": "ata eva jagāda lokanātho nṛpa karmasvakam eva jīvalokam /",
  "S03gopjatmu:2655": "maraṇābhimukhaṃ naraṃ svakarma stanapo vatsa ivānuyāti dhenum // GoSk_32 //",
  "S03gopjatmu:2656": "tad alaṃ pariṇāmadāruṇais taiḥ priyabandho priyasaṃgamābhilāṣaiḥ /",
  "S03gopjatmu:2657": "dhruvam eva hi viprayogaduḥkhaṃ priyasaṃyogaratāśayā labhante // GoSk_33 //",
  "S03gopjatmu:2658": "api cāpariniṣṭhitasvabhāve priyatā kā naravīra jīvaloke /",
  "S03gopjatmu:2659": "paramārthavicārapelavānāṃ priya ity eva hi vibhramo matīnām // GoSk_34 //",
  "S03gopjatmu:2660": "yadi tu priyatāsti kā cid asmāsv anujānīṣva mahīpate tato 'smān /",
  "S03gopjatmu:2661": "anavadyam ahāryam āryajuṣṭaṃ sukham āsvādayituṃ hi no manīṣā // GoSk_35 //",
  "S03gopjatmu:2662_0": "atha sa rājā sugataśāsanābhiprasanno dharmāntarāyabhīrur jātasnehākrāntahṛdayaḥ svā",
  "S03gopjatmu:2662_1": "duhitṝḥ pūrvajanmānusmaraṇāvagamitaprayojanā jātismarāḥ khalv etā iti parivicintya",
  "S03gopjatmu:2662_2": "suciraṃ tūṣṇīṃ babhūva //",
  "S03gopjatmu:2663": "nirbandham iti vijñāya tāsāṃ sa narapuṅgavaḥ /",
  "S03gopjatmu:2664": "gacchatety aparivyaktaṃ kathaṃ cid anujajñivān // GoSk_36 //",
  "S03gopjatmu:2665_0": "atha tā dārikā vyapanītasraganulepanābharaṇāḥ vinayanibhṛtavapuṣaḥ sitasūkṣmapralambāmbaradharāḥ",
  "S03gopjatmu:2665_1": "pavanabalacalitasalilaphenāvalīmālinya iva saritaḥ sāndracandracandrikāpaṭāvaguṇṭhitā",
  "S03gopjatmu:2665_2": "iva śaranniśāḥ svakiraṇajālottarīyā iva saptarṣitārakāḥ krameṇa viracitacitāgnimadhyavinyastasimisimāyamānocchūnaśavāmagandhabībhatsaṃ",
  "S03gopjatmu:2665_3": "niśitagṛdhratuṇḍakhaṇḍitaśiroghaṭīvivaravinirgatavigalitamastiṣkarasaviliptavadananarakaraṅkākrāntaparyantabhīṣaṇaṃ",
  "S03gopjatmu:2665_4": "jīrṇaśīrṇavivarṇāsthikaṅkālaśakalanikarakharabhūmibhāgaduḥsaṃcaraṃ mūrtimantam iva",
  "S03gopjatmu:2665_5": "nirvedakarmāntam ivāntakasyāratiśokadainyopāyāsāspadabhūtaṃ śmaśānam anuprāptāḥ //",
  "S03gopjatmu:2666": "bhavati cātra //",
  "S03gopjatmu:2667": "saṃprāptās tāḥ śmaśānaṃ nararudhiravasāvisragandhāndhagṛdhraṃ",
  "S03gopjatmu:2668": "vyāluptāntrodarārdrair aratibhayakaraiḥ saṃniruddhaṃ śavāṅgaiḥ /",
  "S03gopjatmu:2669": "kundāpītāvadātair hasad iva satataṃ jarjarāṅgaiḥ kapālair",
  "S03gopjatmu:2670": "jīrṇanyagrodharandhravyavahitavividholūkahūṅkārabhīmam // GoSk_37 //",
  "S03gopjatmu:2671": "savahnikavaloddhatasphuṭaśivārutābhīṣaṇaṃ",
  "S03gopjatmu:2672": "kva cit sitakaraṅkajālapariṇaddhaduḥsaṃcaram /",
  "S03gopjatmu:2673": "sphuratkṛmikulākulapracalanīlanāsādarī-",
  "S03gopjatmu:2674": "nilīnabahumakṣikāśataśavākulopatyakam // GoSk_38 //",
  "S03gopjatmu:2675": "sitāsthiśakalāruṇaprabalamārutābhyāhata-",
  "S03gopjatmu:2676": "sphuratsphuṭacitāgniśuṣkatarumūlalīnoragam /",
  "S03gopjatmu:2677": "kva cin niśitaśūlabhinnanaravigrahogrāśrayaṃ",
  "S03gopjatmu:2678": "mahānasam ivāntakasya satatapravṛttotsavam // GoSk_39 //",
  "S03gopjatmu:2679": "kva cin naraśiroghaṭīvivaranirgatāsṛgdharā-",
  "S03gopjatmu:2680": "vasāsavavikāraghasmarapiśācipūgākulam /",
  "S03gopjatmu:2681": "kva cit simisimāyamānacitikānalāliṅgita-",
  "S03gopjatmu:2682": "sphurannarakalevarodaravinirgatāntroragam // GoSk_40 //",
  "S03gopjatmu:2683": "saṃvegānaddhahṛdayā vicerus tatra tāḥ striyaḥ /",
  "S03gopjatmu:2684": "svabhāvaṃ jīvalokasya cintayantyaś calācalam // GoSk_41 //",
  "S03gopjatmu:2685": "vivṛtavikṛtapūtiguhyadeśaṃ dharaṇirajo'ruṇarūkṣakeśapāśam /",
  "S03gopjatmu:2686": "khaganakhamukhakhaṇḍitākṣikośaṃ dadṛśur athojjhitam aṅganāyāḥ // GoSk_42 //",
  "S03gopjatmu:2687": "muhur upāgatasādhvasacañcalaiḥ kuvalayāvayavair iva locanaiḥ /",
  "S03gopjatmu:2688": "tam abhivīkṣya kalevarapañjaraṃ bahuvidhāni vacāṃsi babhāṣire // GoSk_43 //",
  "S03gopjatmu:2689": "iyam asau sphuṭacandrakarāṅkuracchuritasaudhavimānanivāsinī /",
  "S03gopjatmu:2690": "priyatamāṅkapariṣvajanocitā svapiti yā vasudhātalamaṇḍale // GoSk_44 //",
  "S03gopjatmu:2691": "priyabhujāntarapañjaraśāyikā jaladharastaniteṣv api kātarā /",
  "S03gopjatmu:2692": "sadahanād aśivāc ca śivārutāt katham iyaṃ na bibheti tapasvinī // GoSk_45 //",
  "S03gopjatmu:2693": "gurunitambabharālasagāminī lalitahāsavilāsavilokinī /",
  "S03gopjatmu:2694": "iyam asau svagṛhāṅganacandrikā gataghṛṇair vihagair avalupyate // GoSk_46 //",
  "S03gopjatmu:2695": "narakaraṅkaśatākulacatvare pitṛvane bhagini tvam ihojjhitā /",
  "S03gopjatmu:2696": "akaruṇena kathaṃ dayitena he dhig anavasthitahārdam idaṃ jagat // GoSk_47 //",
  "S03gopjatmu:2697": "svajanabandhusuhṛtkamalākarabhramarikā dayitāṅkavivartinī /",
  "S03gopjatmu:2698": "katham iyaṃ kṣaṇadācarabhairave pitṛvane ramate 'dya varākikā // GoSk_48 //",
  "S03gopjatmu:2699": "saṃrāgāruṇatārakāntamukulakṣībeṇa yā cakṣuṣā",
  "S03gopjatmu:2700": "kāntaṃ snigdhavidagdhamugdhamadhureṇodīkṣamāṇā purā /",
  "S03gopjatmu:2701": "cakre manmathavāgurāhariṇakaṃ saivādya saṃrāgiṇāṃ",
  "S03gopjatmu:2702": "saṃtrāsaṃ vihagāpanītanayanā kaṣṭaṃ karoty aṅganā // GoSk_49 //",
  "S03gopjatmu:2703": "antarnigūḍhavividhāśucigātrayaṣṭyā rāgāndhabuddhinayanāś chalitā mayeti /",
  "S03gopjatmu:2704": "saṃrāgiṇo 'pahasatīva khagāvaluptadantacchadena vadanena varāṅganeyam // GoSk_50 //",
  "S03gopjatmu:2705": "vīṇāveṇudhvanikalaravaiḥ kākalīgītakair yā",
  "S03gopjatmu:2706": "nidrāṃ bheje priyatamapariṣvaṅgaviśrabdhagarbhām /",
  "S03gopjatmu:2707": "saivādyeha svapiti vanitā bhūrajorūkṣitāṅgī",
  "S03gopjatmu:2708": "gomāyūnāṃ dhvanitamukharārāvaraudre śmaśāne // GoSk_51 //",
  "S03gopjatmu:2709": "vālāgramātram api yatra vicāryamāṇe nekṣāmahe śuci nijāśucigarbharandhre /",
  "S03gopjatmu:2710": "tasmin ratiṃ katham amī prakhalā labhante kāyādhame nidhanadharmiṇi roganīḍe // GoSk_52 //",
  "S03gopjatmu:2711": "evaṃvidhaṃ jagad idaṃ sakalaṃ bhaginyaḥ",
  "S03gopjatmu:2712": "svapnendrajālajalacandracalasvabhāvam /",
  "S03gopjatmu:2713": "matvā virāgam upagacchata yāvad etat",
  "S03gopjatmu:2714": "prāṇāvaśeṣam upayāti na vo vināśam // GoSk_53 //",
  "S03gopjatmu:2715": "prāṇāntikavyasanakaṇṭakabhinnamarmā kurvīta kiṃ nu kuśalaṃ jalaviplutākṣaḥ /",
  "S03gopjatmu:2716": "daṣṭaḥ kṛtāntamakareṇa jarāmukhena mūrdhnā ca śuklapalitotkaradantureṇa // GoSk_54 //",
  "S03gopjatmu:2717": "ghorāndhakāraparalokamahāprapātasaṃpātacūrṇitatanoḥ kuśalābhilāṣam /",
  "S03gopjatmu:2718": "āśīviṣāsyapuṭasaṃkaṭasaṃniruddhamaṇḍūkavāsitasamaṃ pravadanti santaḥ // GoSk_55 //",
  "S03gopjatmu:2719": "lokaṃ vākyaiḥ kṛtakamadhurair vañcayitvādya maunaṃ",
  "S03gopjatmu:2720": "dhatse kasmāt paruṣapiśunābaddhavādapragalbhaiḥ /",
  "S03gopjatmu:2721": "ity ākrośann iva sarabhasaṃ rājadantāgradaṣṭāṃ",
  "S03gopjatmu:2722": "jihvāpeśīṃ harati vihagas tuṇḍasaṃdaṃśakena // GoSk_56 //",
  "S03gopjatmu:2723": "rāgāndhānāṃ vitathaviṣayābhyāsajihmāśayānāṃ",
  "S03gopjatmu:2724": "yad bālānāṃ nayanaviṣayaṃ prāpya dhairyaṃ bibheda /",
  "S03gopjatmu:2725": "tasminn adya vyapagatabhayāś cārubimbe nitambe",
  "S03gopjatmu:2726": "nāryā gṛdhrā nakhamukhapadanyāsapaṅktiṃ likhanti // GoSk_57 //",
  "S03gopjatmu:2727": "yābhyāṃ yātā priyakaratalanyastahastāravindā",
  "S03gopjatmu:2728": "bhittau sācīpariṇatamukhī citram udvīkṣamāṇā /",
  "S03gopjatmu:2729": "mandaṃ mandaṃ svabhavanatale muktapuṣpottarīye",
  "S03gopjatmu:2730": "tāv evādya grasati caraṇau jambuko 'yaṃ yuvatyāḥ // GoSk_58 //",
  "S03gopjatmu:2731": "itthaṃbhūte sahajavividhāmedhyajambālapaṅke",
  "S03gopjatmu:2732": "kaṣṭaṃ kaṣṭaṃ madanamadirāḥ kṣībacittāḥ patanti /",
  "S03gopjatmu:2733": "kāyasyemāṃ prakṛtim aśivāṃ vīkṣamāṇās tu yūyaṃ",
  "S03gopjatmu:2734": "nirvidyadhvaṃ pracalitataḍidbhaṅgurāj jīvalokāt // GoSk_59 //",
  "S03gopjatmu:2735": "yaḥ sattvānām aviratarasakleśanāḍīvraṇāntaḥ-",
  "S03gopjatmu:2736": "saṃtaptānām adhigatayathābhūtadharmādhirājaḥ /",
  "S03gopjatmu:2737": "hlādaṃ cakre prakṛtiśiśirair dharmavāgambukumbhaiḥ",
  "S03gopjatmu:2738": "śāstre tasmai paramabhiṣaje sarvakāle namo 'stu // GoSk_60 //",
  "S03gopjatmu:2739": "durvijñeyaṃ kapaṭam aśivaṃ kleśakarmaprayuktaṃ",
  "S03gopjatmu:2740": "sarvākāraṃ vivṛtam akhilaṃ yena janmābhidhānam /",
  "S03gopjatmu:2741": "yasmin mūḍho rathacaraṇavad bambhramīty asvatantro",
  "S03gopjatmu:2742": "lokas tīvravyasanakuliśāghātaniṣpiṣṭamūrtiḥ // GoSk_61 //",
  "S03gopjatmu:2743": "mātā bālye pratisaravatīṃ veṇikāṃ yatra cakre",
  "S03gopjatmu:2744": "yasmin kānto maṇimakarikāṃ yauvanāgre babandha /",
  "S03gopjatmu:2745": "vipraiḥ siktaṃ sukusumalavair yac ca śāntyambuleśaiḥ",
  "S03gopjatmu:2746": "kaṣṭaṃ dhṛṣṭaḥ spṛśati balibhuk tac chiro 'dyāṅganāyāḥ // GoSk_62 //",
  "S03gopjatmu:2747": "ye vāsitāḥ sukusumena vivāhakāle mātuḥ kareṇa kṛtakautukamaṅgalena /",
  "S03gopjatmu:2748": "te 'dya pracaṇḍapavanair avadhūyamānāḥ keśāḥ śmaśānatarucāmaratāṃ prayātāḥ // GoSk_63 //",
  "S03gopjatmu:2749": "prakṛticaturā dṛṣṭiḥ kvāsāv apāṅgavilokinī",
  "S03gopjatmu:2750": "salalitapadanyāsā kvāsau gatir madavihvalā /",
  "S03gopjatmu:2751": "kva nu khalu gatā hāsās te 'syā radacchadalāsakāḥ",
  "S03gopjatmu:2752": "suracitam aho citraṃ māyārahasyam idaṃ kaleḥ // GoSk_64 //",
  "S03gopjatmu:2753": "hāsāyāsavilolakuṇḍalamaṇicchāyoparāgāruṇe",
  "S03gopjatmu:2754": "yasmin prāṇasamaś cakāra muditaḥ pattrāṅkuraṃ yatnataḥ /",
  "S03gopjatmu:2755": "bālāmbhoruhapattrakomaladale tatraiva gaṇḍasthale",
  "S03gopjatmu:2756": "vaktraṃ raktakalaṅkitaṃ nikaṣati sthitvā lalāṭe 'ṇḍajaḥ // GoSk_65 //",
  "S03gopjatmu:2757": "muktāhāramarīciphenasalile romāvalīśaivale",
  "S03gopjatmu:2758": "vistīrṇastanacakravākayugale vakṣastaḍāgodare /",
  "S03gopjatmu:2759": "savyājaskhalitāṃśuke vyasanināṃ yatraiva netrālayaḥ",
  "S03gopjatmu:2760": "petus tatra vipūyake 'dya nipatanty āśātikā makṣikāḥ // GoSk_66 //",
  "S03gopjatmu:2761": "pūrvaṃ candanavāriśīkaramucair yā tālavṛntānilaiḥ",
  "S03gopjatmu:2762": "preṣyābhir valayadhvanivyatikaraiḥ saṃvījitā sundarī /",
  "S03gopjatmu:2763": "harmye candrakaropahāradhavale bimbopadhānāśritā",
  "S03gopjatmu:2764": "tām evādya tu vījayanti paruṣaiḥ pakṣānilair vāyasāḥ // GoSk_67 //",
  "S03gopjatmu:2765": "yenāyaṃ kampitaḥ pūrvaṃ śākhāntaravicāriṇā /",
  "S03gopjatmu:2766": "kvemaṃ kāyadrumaṃ tyaktvā sa gataś cittamarkaṭaḥ // GoSk_68 //",
  "S03gopjatmu:2767": "yena niṣkriyam apy etat kriyāvad iva lakṣyate /",
  "S03gopjatmu:2768": "kalevaram anātmīyaṃ kva sa cittavidūṣakaḥ // GoSk_69 //",
  "S03gopjatmu:2769": "antarātmānam icchanti yam avidyāndhabuddhayaḥ /",
  "S03gopjatmu:2770": "vijñānadhūrtakaḥ kvāsau gatas tīrthavimohakaḥ // GoSk_70 //",
  "S03gopjatmu:2771": "ciraṃ vyāmohitaṃ yena na tattveṣu pratiṣṭhitam /",
  "S03gopjatmu:2772": "jagat kva nu prayāto 'smāc cittacitrendrajālikaḥ // GoSk_71 //",
  "S03gopjatmu:2773": "na jānanti gatiṃ yasya kapilādyās tapodhanāḥ /",
  "S03gopjatmu:2774": "cittavidyādharaḥ kvāsau viṣayāmbaragocaraḥ // GoSk_72 //",
  "S03gopjatmu:2775": "cacāra yo 'sminn aśucau navadvāre calācale /",
  "S03gopjatmu:2776": "śarīrapañjare so 'dya kva nu cittavihaṅgamaḥ // GoSk_73 //",
  "S03gopjatmu:2777": "yenāviṣṭā bhavajalanidhau kleśasaṃsarpisarpe",
  "S03gopjatmu:2778": "tīvracchidravyasananivahakṣāravāriprapūrṇe /",
  "S03gopjatmu:2779": "majjanty ajñā maraṇamakarakṣobhacañcattaraṅge",
  "S03gopjatmu:2780": "yātas tyaktvā kva nu tanum imāṃ cittanaktaṃcaro 'sau // GoSk_74 //",
  "S03gopjatmu:2781": "adāntatvād yo 'sau kṣipati narake vyārtam avaśam",
  "S03gopjatmu:2782": "sphuradvahnijvālāvalayakapiladvāravivare /",
  "S03gopjatmu:2783": "yamopāyaṃ yasya vyapagatamado vetti bhagavān",
  "S03gopjatmu:2784": "kva yāto 'sāv asmāt prakṛticapalaś cittaturagaḥ // GoSk_75 //",
  "S03gopjatmu:2785": "atha kuliśamarīciśyāmapīnaprakoṣṭhaḥ",
  "S03gopjatmu:2786": "savinayam upagamya prītivispanditākṣaḥ /",
  "S03gopjatmu:2787": "anunayaramaṇīyaṃ sādhu sādhv ity uvāca",
  "S03gopjatmu:2788": "prakṛtisubhagavācā vāsavaḥ kanyakās tāḥ // GoSk_76 //",
  "S03gopjatmu:2789": "navavayasi bhaginyo manmathāvāsabhūte",
  "S03gopjatmu:2790": "nṛpatikulavibhūtiśrīsukhaṃ paryudasya /",
  "S03gopjatmu:2791": "ṛṣibhir api purāṇair duṣkaraṃ saṃprapannā",
  "S03gopjatmu:2792": "vratam idam iti tuṣṭo 'smy adya vaḥ kiṃ vṛṇīdhvam // GoSk_77 //",
  "S03gopjatmu:2793": "karatala iva manye kāmadhātvīśvaratvaṃ",
  "S03gopjatmu:2794": "tridaśapatisukhaṃ vā niścayasyāsya vo 'dya /",
  "S03gopjatmu:2795": "laghu vadata bhaginyaḥ kiṃ karomy eṣa vaśyaḥ",
  "S03gopjatmu:2796": "sphurati manasi yad vo devarājo 'smi śakraḥ // GoSk_78 //",
  "S03gopjatmu:2797": "atha viṣayasukhebhyo niḥspṛhās tāḥ kumāryaḥ",
  "S03gopjatmu:2798": "prakṛtirucirabhāvās tiryag ālokya śakram /",
  "S03gopjatmu:2799": "jagur idam anavadyaṃ suṣṭhu citrārthavācaḥ",
  "S03gopjatmu:2800": "svakuśalaparipākāṅgāradhīrasvabhāvaḥ // GoSk_79 //",
  "S03gopjatmu:2801": "na vayam amarabandho janmaduḥkhāturatvād",
  "S03gopjatmu:2802": "bhavasukhalavalolāt tantusaṃtānaneyāḥ / (?)",
  "S03gopjatmu:2803": "vratam idam anubaddhāḥ śokabāṣpāmbuleśaiḥ",
  "S03gopjatmu:2804": "kaluṣavadanaśobhān bāndhavān apy apāsya // GoSk_80 //",
  "S03gopjatmu:2805": "api tu jagad aśeṣaṃ durnayāviddhatīvra-",
  "S03gopjatmu:2806": "vyasanaśatasahasrāghātanirbhidyamānam /",
  "S03gopjatmu:2807": "kṛpaṇam abhisamīkṣya kṣīṇadoṣānujātaṃ",
  "S03gopjatmu:2808": "padam abhayam aśokaṃ prāptum abhyudyatāḥ smaḥ // GoSk_81 //",
  "S03gopjatmu:2809": "prabhavasi śatamanyo tvaṃ varaṃ saṃpradātuṃ",
  "S03gopjatmu:2810": "yadi jagadanukampāpeśalādhyāśayatvāt /",
  "S03gopjatmu:2811": "padam ajaram ahāryaṃ brahmaśāntaṃ tadāryaṃ",
  "S03gopjatmu:2812": "bhavabhayaparitaptāḥ prāpayāsmān vimokṣam // GoSk_82 //",
  "S03gopjatmu:2813": "kāyāvaskaranirjharasrutamalakledopadigdhāśrayo",
  "S03gopjatmu:2814": "niryāṇāsthikaṭāhakārpitaśirā mūrcchāturo niṣpatan /",
  "S03gopjatmu:2815": "garbhān mātur amedhyapaṅkagahanād yām aprahāyāśnute",
  "S03gopjatmu:2816": "duḥkhaṃ duḥkhaparaṃparāṃ ca paratas tāṃ chinddhi jātiṃ hi naḥ // GoSk_83 //",
  "S03gopjatmu:2817": "jagan nirmaryādā daśati śirasi vyāvṛtamukhī",
  "S03gopjatmu:2818": "jarā rakṣoyoṣit palitasitadaṃṣṭrāṅkuravatī /",
  "S03gopjatmu:2819": "nṛṇāṃ yāsau vīryasmṛtidhṛtimatiśrīpramathinī",
  "S03gopjatmu:2820": "tatas trāyasvāsmān prabhavasi yadi tvaṃ surapate // GoSk_84 //",
  "S03gopjatmu:2821": "śvāsotkṣepacalatkaṭhorajaṭharo vyāpāṇḍurūkṣacchaviḥ",
  "S03gopjatmu:2822": "saṃprāptān api bhoktum apratibalo bhogān vicitrojjvalān /",
  "S03gopjatmu:2823": "yenādaṣṭavapuḥ sureśvara tato rogābhidhānād bhayāt",
  "S03gopjatmu:2824": "trātā no bhava mṛtyudūtapuruṣād ditsur varaṃ ced bhavān // GoSk_85 //",
  "S03gopjatmu:2825": "pratyāvṛttastimitanayano marmavicchedaduḥkha-",
  "S03gopjatmu:2826": "kṣobhāyāsapratihatatanuḥ śītaviṣṭabdhagātraḥ /",
  "S03gopjatmu:2827": "paśyan bandhūn nayanasalilasnātagaṇḍādharāntān",
  "S03gopjatmu:2828": "yenāghrāto vrajati vilayaṃ pāhi mṛtyos tato 'smān // GoSk_86 //",
  "S03gopjatmu:2829": "yenāliṅgitamānasaḥ paśur iva vyāpnoti śocyāṃ daśāṃ",
  "S03gopjatmu:2830": "kāryākāryavibhāgapelavamatir nindāspadaṃ jāyate /",
  "S03gopjatmu:2831": "hlādaṃ naiti tamālaśīkaramucāpy āliṅgito vāyunā",
  "S03gopjatmu:2832": "tan no rāgahutāśanaṃ varada he nirvāpayāpāyikam // GoSk_87 //",
  "S03gopjatmu:2833": "yasyāveśāt sphuritanayanā daṣṭadantacchadāntāḥ",
  "S03gopjatmu:2834": "pāpāḥ pāpaṃ narakam aśivaṃ kurvate tatkṣaṇena /",
  "S03gopjatmu:2835": "naivotkhāto munibhir api yaḥ śīrṇaparṇāmbubhakṣais",
  "S03gopjatmu:2836": "tan naḥ śakra vyapanaya manaḥkoṭarāt krodhasarpam // GoSk_88 //",
  "S03gopjatmu:2837": "yenāvāritalocanaḥ kumatayas tyaktvā śivāṃ vartmanīṃ",
  "S03gopjatmu:2838": "mithyādṛṣṭiviṣopadigdhamanaso mārgāntaraṃ saṃśritāḥ /",
  "S03gopjatmu:2839": "hetuṃ yat pravadanti bhinnatimirāḥ sarvāsravotpattaye",
  "S03gopjatmu:2840": "tan naś chindhi manogṛhāntaracaraṃ mohāndhakāraṃ hare // GoSk_89 //",
  "S03gopjatmu:2841": "varam evaṃvidhaṃ śakra bhavantaṃ prārthayāmahe /",
  "S03gopjatmu:2842": "pratijñātārthavidhuraṃ ceṣṭante na hi sādhavaḥ // GoSk_90 //",
  "S03gopjatmu:2843": "atha śakras tena tāsāṃ viṣayaprārthanākārpaṇyānapekṣāsvacchaśobhinā vacasā pravijṛmbhamāṇavismayaḥ prasādasaṃhṛṣitatanūruhaḥ prāha /",
  "S03gopjatmu:2844": "aśakyam arthaṃ khalu yācyamāno vighātadīnatvam upaiti lokaḥ /",
  "S03gopjatmu:2845": "varaṃ vṛṇīdhvaṃ naradevakanyā yad eva śakyeta mayā pradātum // GoSk_91 //",
  "S03gopjatmu:2846": "atha tā dārikās tena tasyāntarnigūḍhaśāṭhyavikalpitena vacasā samupajātasaṃvegāmarṣāḥ śakram ūcuḥ /",
  "S03gopjatmu:2847": "upalāpayase kimartham asmān upagamyādya sahasralocanaivam /",
  "S03gopjatmu:2848": "sukhamātrakadurvidagdhabuddhe prakhalās tena vayaṃ na cāpi gamyāḥ // GoSk_92 //",
  "S03gopjatmu:2849": "vidito bhavato na rājavaṃśaḥ kim asau dikṣu vikīrṇakīrtipuñjaḥ /",
  "S03gopjatmu:2850": "dhanado 'py ayathārthanāmadheyo dhanasāraṃ samavekṣya yasya nūnam // GoSk_93 //",
  "S03gopjatmu:2851": "yam apāsya vayaṃ jarārtimṛtyuvyasanāyāsavighātadainyabhītāḥ /",
  "S03gopjatmu:2852": "suranātha daśām imāṃ prapannā na bhayān nāpi ca bālacāpalena // GoSk_94 //",
  "S03gopjatmu:2853": "kṛtapuṇya viheṭhitābhir arthas tava ko 'smābhir atīva duḥkhitābhiḥ /",
  "S03gopjatmu:2854": "upajīva sabandhumitrabhṛtyo vibhavan nanda ca śakra dīrgharātram // GoSk_95 //",
  "S03gopjatmu:2855": "sukṛtojjvalabhāgadheyayogād yadi devādhipatir bhavāṃs tataḥ kim /",
  "S03gopjatmu:2856": "na hi saṃpadam āpnuvanti santaḥ paraheṭhākaraṇāya devarāja // GoSk_96 //",
  "S03gopjatmu:2857": "atha mahendras tāsāṃ sphuṭavicitramahārthasārasūcakair vacobhir āpyāyitavismayaḥ prasādābhivyajyamānavadanaśobhaḥ punar api bhāvajijñāsur arthāntarātiśayaśuśrūṣayā vācātyuvāca /",
  "S03gopjatmu:2858": "mā tāvad bhaginyaḥ",
  "S03gopjatmu:2859": "nāthante darśanasyāpi mama loke tapodhanāḥ /",
  "S03gopjatmu:2860": "kimartham evaṃ varade mayi yūyaṃ tu niṣṭhurāḥ // GoSk_97 //",
  "S03gopjatmu:2861": "atha tāḥ kumāryaḥ punar abhyadhikatarajanitamanyukopāḥ sāmarṣaṃ rūkṣākṣaraṃ tridaśapatim ūcuḥ /",
  "S03gopjatmu:2862": "anyathaiva sitāpāṅgamukhasmitavilokitam /",
  "S03gopjatmu:2863": "dṛśyate vadanaṃ śacyā dīyate varam anyathā // GoSk_98 //",
  "S03gopjatmu:2864": "varapradāne yady asti śaktis tava purandara /",
  "S03gopjatmu:2865": "jahīhi prakhalāṃ tāvad viṣayāśāpiśācikām // GoSk_99 //",
  "S03gopjatmu:2866": "athavā dustyajāḥ kāmā mithyāsaṃkalpalolupaiḥ /",
  "S03gopjatmu:2867": "ta eva santu te nityāḥ prabhāvo 'sti yadīdṛśaḥ // GoSk_100 //",
  "S03gopjatmu:2868": "adhruveṣu sahasrākṣa kāmeṣv āsaktamānasaḥ /",
  "S03gopjatmu:2869": "varaṃ vada kathaṃ nāma tvam anyasmai pradāsyasi // GoSk_101 //",
  "S03gopjatmu:2870": "uhyamānaḥ kathaṃ nāma saritā bhīmavegayā /",
  "S03gopjatmu:2871": "uttārayiṣyasy aparān parikṣāmajaḍāśrayaḥ // GoSk_102 //",
  "S03gopjatmu:2872": "pāṃśukūlāmbaradharā vyapanītaśiroruhāḥ /",
  "S03gopjatmu:2873": "araṇyād grāmam eṣyāmaḥ kadā nas tad bhaviṣyati // GoSk_103 //",
  "S03gopjatmu:2874": "yugamātravilokinyo mṛtpātravyagrapāṇayaḥ /",
  "S03gopjatmu:2875": "sāvadhānaṃ kadā bhikṣāṃ cariṣyāmaḥ kulāt kulam // GoSk_104 //",
  "S03gopjatmu:2876": "asaktā lābhasatkārapaṅke saṃkleśasaṃkaṭe /",
  "S03gopjatmu:2877": "kadā viśodhayiṣyāmo deyadharmānurāgiṇaḥ // GoSk_105 //",
  "S03gopjatmu:2878": "palālapuñjād utthāya nīhāragurucīvarāḥ /",
  "S03gopjatmu:2879": "yatheccham annapānārthe yāsyāmo niḥspṛhāḥ kadā // GoSk_106 //",
  "S03gopjatmu:2880": "taror mūle śukaśyāme mṛduśādvalakañcuke /",
  "S03gopjatmu:2881": "kadā niṣadya prāpsyāmo dṛṣṭadharmasukhotsavam // GoSk_107 //",
  "S03gopjatmu:2882": "kāyajīvitayos tyaktvā jarattṛṇalaveṣv iva /",
  "S03gopjatmu:2883": "apekṣāṃ sucirābhyastāḥ kadā lapsyāmahe sukham // GoSk_108 //",
  "S03gopjatmu:2884": "kadā sarinnikuñjasthās taraṅgair udayavyayam /",
  "S03gopjatmu:2885": "ujjhāmo jīvalokasya bhidyamānair muhur muhuḥ // GoSk_109 //",
  "S03gopjatmu:2886": "satkāyadṛṣṭim utpāṭya sarvātmadṛṣṭimātrikām /",
  "S03gopjatmu:2887": "niḥspṛhā bhavabhogebhyo bhaviṣyāmaḥ kadā vayam // GoSk_110 //",
  "S03gopjatmu:2888": "avabhotsyāmahe lokaṃ kadā nu sacarācaram /",
  "S03gopjatmu:2889": "svapnamāyāmarīcyabhragandharvanagaropamam // GoSk_111 //",
  "S03gopjatmu:2890": "iti yāsāṃ priyā trātaḥ spṛhā hṛdi vijṛmbhate",
  "S03gopjatmu:2891": "vareṇa tāsāṃ ko nv arthaḥ sāmiṣeṇa calena ca // GoSk_112 //",
  "S03gopjatmu:2892": "api ca sureśāna varapradānacittaka /",
  "S03gopjatmu:2893": "mithyāvikalpakṣaṇamātraramyāḥ svabhāvavāmāḥ suranātha kāmāḥ /",
  "S03gopjatmu:2894": "vivarjitāḥ sadbhir udāracittair mahāprapātā iva sāndhakārāḥ // GoSk_113 //",
  "S03gopjatmu:2895": "sarvānayopadravahetubhūtāḥ kāmāḥ khalīkārakarā narāṇām /",
  "S03gopjatmu:2896": "jugupsitāś caiva bhayāvahāś ca purīṣadigdhā iva kṛṣṇasarpāḥ // GoSk_114 //",
  "S03gopjatmu:2897": "yān sevamānā nidhanaṃ prayātāḥ prayānti yāsyanti ca sattvakāyāḥ /",
  "S03gopjatmu:2898": "tān vadhyaghātapratimān bhajeta ko nāma kāmān aghahetubhūtān // GoSk_115 //",
  "S03gopjatmu:2899": "śakre ca ye pāṃśupiśācake ca surendra tulyaṃ dadhati svabhāvam /",
  "S03gopjatmu:2900": "asadvikalpapraṇayodbhavatvāt seved dhi kāmān manasāpi kas tān // GoSk_116 //",
  "S03gopjatmu:2901": "vaiḍūryanīlaharitodgataśādvalāni tyaktvā vanāni kusumonmiṣitadrumāṇi /",
  "S03gopjatmu:2902": "tīkṣṇāṅkuśollikhitajarjarakumbhadeśā bhārān vahanti viṣayaiś chalitā gajendrāḥ // GoSk_117 //",
  "S03gopjatmu:2903": "śūlāntalagnavapuṣaḥ parivījyamānāḥ pakṣānilair nagaravāyasamaṇḍalānām /",
  "S03gopjatmu:2904": "vyājena mitranayanair abhivīkṣyamāṇā nāśaṃ vrajanti puruṣā viṣayāhidaṣṭāḥ // GoSk_118 //",
  "S03gopjatmu:2905": "prajvālya kāmadahanaṃ svayam eva bālā mithyāvikalpapavanaiḥ svamanogṛheṣu /",
  "S03gopjatmu:2906": "ātmānam eva hi dahanti śaracchatāni saṃgharṣajena dahanena yathaiva vaṃśāḥ // GoSk_119 //",
  "S03gopjatmu:2907": "api ca kuliśapāṇe vaijayante vihṛtya sphuritamaṇimarīciśrīsamunmeṣaramye /",
  "S03gopjatmu:2908": "jvaladanalakarālāṃ yānti bhūyo 'py avīciṃ yadi viṣayaviṣaktāḥ svasti tasmai sukhāya // GoSk_120 //",
  "S03gopjatmu:2909": "bhavatu kugatir ante svargavāsasya sā vā",
  "S03gopjatmu:2910": "cyavanapatanaduḥkhaklībalolekṣaṇas tu /",
  "S03gopjatmu:2911": "yad anubhavati duḥkhaṃ devalokābhinandī",
  "S03gopjatmu:2912": "nanu sukham anubhūtaṃ tena pūrvānubhūtam // GoSk_121 //",
  "S03gopjatmu:2913": "vikacakanakapadmacchattrasaṃsuptahaṃsyāṃ",
  "S03gopjatmu:2914": "yadi surapuravāpyāṃ ratnanaubhir vigāhya /",
  "S03gopjatmu:2915": "patati punar akāmaḥ karmabhir vaitaraṇyāṃ",
  "S03gopjatmu:2916": "kvathitanarakaraṅkavyākulāntarjalāyām // GoSk_122 //",
  "S03gopjatmu:2917": "pariṇativirasebhyaḥ svapnamāyopamebhyaḥ",
  "S03gopjatmu:2918": "surabhavanasukhebhyaḥ kā spṛhā śakra tebhyaḥ /",
  "S03gopjatmu:2919": "kupitabhujagajihvācañcalaṃ jīvalokaṃ",
  "S03gopjatmu:2920": "sakalam iti viditvā mokṣakāmāḥ sthitāḥ smaḥ // GoSk_123 //",
  "S03gopjatmu:2921": "sukham idam iti mithyākalpanāmātram etad",
  "S03gopjatmu:2922": "bhavagatigahanāntarvartināṃ bāliśānām /",
  "S03gopjatmu:2923": "bhavam avitathavādī duḥkham ity āha buddhaḥ",
  "S03gopjatmu:2924": "sakalam api yato 'smān sarvaduḥkhaprasūtiḥ // GoSk_124 //",
  "S03gopjatmu:2925": "prakṛtibahuladuḥkhopaplute jīvaloke",
  "S03gopjatmu:2926": "bhavati yad api saukhyaṃ kākatālīyam asmin /",
  "S03gopjatmu:2927": "vrajati tad api nāśaṃ duḥkhajālābhibhūtaṃ",
  "S03gopjatmu:2928": "salilam iva nadīnāṃ prāpya sāmudram ambhaḥ // GoSk_125 //",
  "S03gopjatmu:2929": "yasmāt strīṇāṃ karakisalayaiḥ padmapattropamānaiḥ",
  "S03gopjatmu:2930": "kiṃcitsthānaṃ kalitavalayaiś candanāśleṣaśītaiḥ /",
  "S03gopjatmu:2931": "spṛṣṭaḥ snehaślathamukulitātāmravṛttāṅgulīyair",
  "S03gopjatmu:2932": "nidrāṃ prāpya vyajanapavanavyastamālopahāraḥ // GoSk_126 //",
  "S03gopjatmu:2933": "bhūyaḥ śete klamagurutanur darbhasūcīkarāle",
  "S03gopjatmu:2934": "mārge bhasmavyatikarakharair vījyamāno marudbhiḥ /",
  "S03gopjatmu:2935": "tasmān matvā kṣaṇasukhalavaṃ cañcalaṃ jīvalokaṃ",
  "S03gopjatmu:2936": "tyaktvā kāmān vyasanaphaladān brahmaśāntaṃ bhajeta // GoSk_127 /",
  "S03gopjatmu:2937": "daśaśatanayano 'tha kanyakānāṃ hṛṣitatanūruhakañcuko vacobhiḥ /",
  "S03gopjatmu:2938": "vyavasitam abhinandya caiva tāsāṃ tridaśapurābhimukho yayau kṣaṇena // GoSk_128 //",
  "S03gopjatmu:2939": "pravrajyām atha samupetya tāḥ kumāryas tattvārthapravicayaśuddhabuddhinetrāḥ /",
  "S03gopjatmu:2940": "utterur madavirasaṃ calattaraṅgaṃ saṃsāravyasanamahārṇavaṃ durantam // GoSk_129 //",
  "S03gopjatmu:2941": "sarvārthaprakṛtivibhāganiścitātmā sarvebhyo munir itivṛttakaṃ jagāda /",
  "S03gopjatmu:2942": "mohāndhe jagati samantacakṣur ekaṃ sattvebhyo bhavabhayakaṇṭakakṣatebhyaḥ // GoSk_130 //",
  "S03gopjatmu:2943": "// iti śrīsaptakumārikāvadānaṃ samāptam //",
  "S03gopjatmu:2944": "// kṛtir ācāryabhadantagopadattasya // ***************************************************************************",
  "S03gopjatmu:2946": "Sārthavāha = GoSv",
  "S03gopjatmu:2947": "based on the edition by Ratna Handurukande. Five Buddhist Legends in the Campū Style - From a collection named Avadānasārasamuccaya. Bonn 1984 (Indica et Tibetica, 4).",
  "S03gopjatmu:2948": "13. Sārthavāha",
  "S03gopjatmu:2949": "jarattṛṇānīva śarīrakāṇy api tyajanti santo na ca līnamānasāḥ /",
  "S03gopjatmu:2950": "kṛpājalakṣālitadehamatsarā jagadvipattijvalanopaśāntaye // GoSv_1 //",
  "S03gopjatmu:2951": "tadyathānuśrūyate /",
  "S03gopjatmu:2952_0": "bodhisattvabhūtaḥ kila bhagavān saṃtoṣābhyāsād apagatabhavopabhogaviśeṣābhilāṣaḥ",
  "S03gopjatmu:2952_1": "suparijñātasaṃskārasvabhāvatvāt svadehe 'py astamitasnehānubandhas tṛṣṇādoṣapratyakṣajñānatayā",
  "S03gopjatmu:2952_2": "tadabhidheyamānaso janmāntarābhyastavividhalābhakuśalatvād upāyāntareṇāpi dhanārjanasamarthaḥ",
  "S03gopjatmu:2952_3": "samupacitapuṇyasambhāratayā cābhiprāyamātreṇāpi draviṇavibhūtyākarṣaṇaprabhuḥ prabhūtavittopakaraṇo",
  "S03gopjatmu:2952_4": "'pi san kevalam udadhigatajagadvyasanoparitrāṇāyavia saṃketapracārasāṃyātrikaparivṛto",
  "S03gopjatmu:2952_5": "mahāsamudram upajagāma /",
  "S03gopjatmu:2953": "athāvagāḍhāḥ payasāṃ nidhānaṃ gambhīrabhīmāyatapaṅktirandhram /",
  "S03gopjatmu:2954": "velācalopaghnaviśīrṇaphenasitāntalekhaṃ vaṇijaḥ krameṇa // GoSv_2 //",
  "S03gopjatmu:2955": "tatkarmabhir vā pariṇāmaraudraiḥ svabhāvato vāmbunidhiḥ kṣaṇena /",
  "S03gopjatmu:2956": "paryādadāno hṛdayāni teṣāṃ saṃvartakālādhikadāruṇo 'bhūt // GoSv_3 //",
  "S03gopjatmu:2957": "kharamakarakarāgracchinnabālapravāladrumarasaparibhogāpāṭalāvartacakram /",
  "S03gopjatmu:2958": "viyad iva navasaṃdhyārañjitāmbhodajālaṃ salilanidhim udīkṣya trāsamūkās ta āsan // GoSv_4 //",
  "S03gopjatmu:2959": "vanam iva kumudānāṃ dhautam indor mayūkhair viṣamitasitaphenacchedavinyāsacitram /",
  "S03gopjatmu:2960": "lavaṇasalilarāśiṃ vīkṣamāṇāḥ samantān na ratim upayayus te prāṇasaṃdehakāle // GoSv_5 //",
  "S03gopjatmu:2961": "vivṛtadaśanaśaṅkhadhvānavitrastamīno bhujagabhuvanaśṛṅgaprāntabhinnormijālaḥ /",
  "S03gopjatmu:2962": "hṛdayam udadhir alpasthāma teṣāṃ bibheda sphuritavikṛtanakrākrāntavistīrṇakukṣiḥ // GoSv_6 //",
  "S03gopjatmu:2963": "anilabalavibhaktaiḥ śailatuṅgais taraṅgair nabha iva nigirantaṃ sārkanakṣatracandram /",
  "S03gopjatmu:2964": "tam udadhim avalokya prāṇasaṃdehadolāṃ kṛpaṇakamanasas te sarva evādhirūḍhāḥ // GoSv_7 //",
  "S03gopjatmu:2965": "bhujagam iva viṣāgnicchedamālākarālaṃ śvasanavikacabhogaṃ kruddham udvīkṣamāṇāḥ /",
  "S03gopjatmu:2966": "lavaṇajalaniketaṃ taṃ durālokapāraṃ maraṇabhayaviṣaṇṇās te paraṃ moham īyuḥ // GoSv_8 //",
  "S03gopjatmu:2967": "nicayam iva ghanānāṃ vāribhārālasānāṃ timiram iva vamantaṃ vīcicūrṇapravegaiḥ /",
  "S03gopjatmu:2968": "jalanidhim avagāḍhās te nirākrandabhīmaṃ muṣitavadanaśobhā bodhisattvaṃ praṇemuḥ // GoSv_9 //",
  "S03gopjatmu:2969": "adṛṣṭapūrvair atha tannimittair bhayaṃkarair ākulitā vicitraiḥ /",
  "S03gopjatmu:2970": "ity ūcur āgadgadadīnakaṇṭhās taṃ bodhisattvaṃ samudīkṣamāṇāḥ // GoSv_10 //",
  "S03gopjatmu:2971": "ayaṃ janas tvatpratibaddhasarvaprayojanāśāvinivṛttaceṣṭaḥ /",
  "S03gopjatmu:2972": "yad atra kṛtyaṃ kriyatāṃ tad āśu prāṇātyayaḥ saṃprati vartate naḥ // GoSv_11 //",
  "S03gopjatmu:2973": "nirīkṣamāṇasya puro janas te nirudyamo majjati toyarāśau /",
  "S03gopjatmu:2974": "kālātipāto 'tra na yuktarūpaḥ parākramasva svabalena tasmāt // GoSv_12 //",
  "S03gopjatmu:2975": "tvatpādamūlānucaro na kaś cit saṃspṛṣṭapūrvo vyasanaiḥ kadā cit /",
  "S03gopjatmu:2976": "trāyasva tasmād vipadāṃ mukheṣu bhramantam enaṃ naravīra lokam // GoSv_13 //",
  "S03gopjatmu:2977": "piteva putrān anukampamānas tan no bhayān mṛtyukarodarasthān /",
  "S03gopjatmu:2978": "vimocayāsmān paramāryasattva tvaṃ naḥ paritrāṇam upadravebhyaḥ // GoSv_14 //",
  "S03gopjatmu:2979": "na devatānām api bhūmayas tās tava prabhāvā na caranti yāsu /",
  "S03gopjatmu:2980": "tad eṣa kālaḥ kṛpaṇān anāthān asmān paritrātum avandhyaśakte // GoSv_15 //",
  "S03gopjatmu:2981": "manyāmahe tvaṃ samanusmṛto 'pi trāṇaṃ paraṃ sarvajagadbhayebhyaḥ /",
  "S03gopjatmu:2982": "prāg eva sākṣād abhivīkṣyamāṇas tat pauruṣaṃ darśaya lokabandho // GoSv_16 //",
  "S03gopjatmu:2983": "amī daṃṣṭrācakrakrakacakalilavyāttavadanā",
  "S03gopjatmu:2984": "jighāṃsanti krūrāḥ pṛthuvivaravistīrṇajaṭharāḥ /",
  "S03gopjatmu:2985": "purāsmān atrāṇāṃs timimakaracakrā bhayamayāḥ",
  "S03gopjatmu:2986": "paritrāyasvemaṃ nikaṭavinipātaṃ janam ataḥ // GoSv_17 //",
  "S03gopjatmu:2987": "svapucchavicchinnataraṅgasaṃkalā niśātadantāntavilagnaśuktayaḥ /",
  "S03gopjatmu:2988": "abhidravanty ārya purā timiṅgilā janān imāṃs tvaccaraṇāśritān api // GoSv_18 //",
  "S03gopjatmu:2989": "vilambituṃ nātha na yujyate 'dhunā viśīryate naur iyam ambutāḍitā /",
  "S03gopjatmu:2990": "sphuranty amī vīra samantato jhaṣāḥ pramṛṣṭaguñjāphalaraktalocanāḥ // GoSv_19 //",
  "S03gopjatmu:2991_0": "atha sa mahātmā tena durviṣaheṇa paravyasanenopataptamānasaḥ svaprāṇātyayam avigaṇayya",
  "S03gopjatmu:2991_1": "niṣpratikāradāruṇāṃ tāṃ mahājanavyāpattim avetya kṛpāparigatātmā prakṛtidhīratayā",
  "S03gopjatmu:2991_2": "tadavastho 'py asaṃbhrāntacetās tatkālātiśayadhyāyinā vacasā tān sahāyān āśvāsayann abravīt /",
  "S03gopjatmu:2992": "mṛtena sārdhaṃ na vasanti sāgarāḥ prasiddhir eṣām iyam eva śāśvatī /",
  "S03gopjatmu:2993": "ato mamāśritya mṛtaṃ kaḍevaraṃ tarantu santo 'mbunidhiṃ sudustaram // GoSv_20 //",
  "S03gopjatmu:2994": "saṃyuktasaṃyogam upetya sarve nirākulāḥ projjhya viṣādadainyam /",
  "S03gopjatmu:2995": "ātmānam uttārayituṃ yatadhvaṃ mahārṇavān māṃ ca parārtipaṅkāt // GoSv_21 //",
  "S03gopjatmu:2996": "āpadgatānāṃ suhṛdāṃ priyāṇāṃ cirānubaddhapraṇayāśayānām /",
  "S03gopjatmu:2997": "ko 'nyo 'sty upāyo ramaṇīyarūpas tat kārṣṭa mā snehamayaṃ viṣādam // GoSv_22 //",
  "S03gopjatmu:2998": "śatror api vyāpadam āpatantīṃ svaprāṇamūlyena nivārayeyam /",
  "S03gopjatmu:2999": "prāg eva yuṣmākam analpakālasaṃvardhitasnehaparigrahāṇām // GoSv_23 //",
  "S03gopjatmu:3000": "mamātmabhāvair apavṛttasaukhyaiḥ syāc cet sukhī kuntapipīliko 'pi /",
  "S03gopjatmu:3001": "jarattṛṇānīva tathāpi jahyām ahaṃ śarīrāṇi nirastakhedaḥ // GoSv_24 //",
  "S03gopjatmu:3002": "trāṇāśayāyāṃ samupāśritānāṃ guṇaiḥ pavitrīkṛtamānasānām /",
  "S03gopjatmu:3003": "hitāya dehaṃ tyajato mamaikaṃ dayāparītaṃ kim ivātra citram // GoSv_25 //",
  "S03gopjatmu:3004": "parārthacaryāviguṇaṃ śarīraṃ vṛthā guruṃ bhāram ivodvahantaḥ /",
  "S03gopjatmu:3005": "vrajanti khedaṃ pariśuddhasattvāḥ kṛpākalatrīkṛtajīvalokāḥ // GoSv_26 //",
  "S03gopjatmu:3006": "evaṃvidhe yadi na kāyam imaṃ prayokṣye puṇyāgame nirupamānasukhānubandhe /",
  "S03gopjatmu:3007": "ko 'rtho 'munā parihṛtena kaḍevareṇa vātāhatāmbunidhibudbudadurbalena // GoSv_27 //",
  "S03gopjatmu:3008": "tyakṣyāmi nemaṃ yadi pūtikāyaṃ bhavaddhitādhānavidhānakāle /",
  "S03gopjatmu:3009": "saṃtyājayiṣyaty abalaṃ balātmā jagadvināśāvahitaḥ kṛtāntaḥ // GoSv_28 //",
  "S03gopjatmu:3010": "tyajāmi yuṣmān kim udīkṣamāṇo yaśo 'tha vā mānagataṃ ca dharmam /",
  "S03gopjatmu:3011": "dehaṃ kalīnāṃ padabandhabhūtaṃ utāvaśo mṛtyukarābhimṛṣṭam // GoSv_29 //",
  "S03gopjatmu:3012": "tad atra śokāya matir na deyā bhavadbhir āsannaparābhavāya /",
  "S03gopjatmu:3013": "mama krameṇaiva samāgato 'yaṃ mahotsavaḥ puṇyaviśeṣaramyaḥ // GoSv_30 //",
  "S03gopjatmu:3014": "bahusukhalavanānātantusaṃtānaneyās tṛṇam iva gataśaṅkā deham ujjhanty asantaḥ /",
  "S03gopjatmu:3015": "atisṛjati parārthaṃ kāyam āsannanāśaṃ yadi sucaritapūrvaṃ duṣkaraṃ kiṃ nu tatra // GoSv_31 //",
  "S03gopjatmu:3016_0": "atha te puruṣās tena tasyādbhutenābhiprasāritamānasāḥ sutarāṃ tadviyogaśaṅkāvyathitahṛdayā",
  "S03gopjatmu:3016_1": "viṣādadainyavidheyāś cintāviṣayātītagocaram aviṣahyam ativismayanīyaṃ ca tatkarma",
  "S03gopjatmu:3016_2": "taṃ mahāsattvam aviratāśrudhārāprakṣālitanayanadīnavadanāḥ pādayoḥ saṃpariṣvajya",
  "S03gopjatmu:3016_3": "praṇamya ca sarvāṅgair ity avadan /",
  "S03gopjatmu:3017": "kāmam atraiva nidhanaṃ sarva eva mahodadhau /",
  "S03gopjatmu:3018": "yāsyāmo na tu śakyāmaḥ kartum etad anāryakam // GoSv_32 //",
  "S03gopjatmu:3019": "evaṃvidhasya vyasanāni dṛṣṭvā suhṛdviśeṣasya sudurlabhasya /",
  "S03gopjatmu:3020": "prāṇair dhanair vā kim ihāsti kṛtyaṃ tat sāhasād vāraya dhīracetaḥ // GoSv_33 //",
  "S03gopjatmu:3021": "uttīrṇān api toyaughād asmān asmād duruttarāt /",
  "S03gopjatmu:3022": "magnān duścaritāvarte kaḥ samuttārayiṣyati // GoSv_34 //",
  "S03gopjatmu:3023": "nūnaṃ karmaṇa evāyaṃ vipākaḥ pratyupasthitaḥ /",
  "S03gopjatmu:3024": "yenāpad iyam āyātā niṣpratīkāradāruṇā // GoSv_35 //",
  "S03gopjatmu:3025": "adhyupekṣya suhṛtpīḍām etāṃ pāpānubandhinīm /",
  "S03gopjatmu:3026": "duḥkhāntam upayāsyāmaḥ kair upāyaiḥ punar vayam // GoSv_36 //",
  "S03gopjatmu:3027": "dayāmṛdukasaṃtānaṃ kuryād antāvasāyinam /",
  "S03gopjatmu:3028": "idaṃ karmāvadānaṃ te prāg evārya suhṛjjanam // GoSv_37 //",
  "S03gopjatmu:3029_0": "atha bodhisattvaḥ sutarāṃs tais teṣāṃ saujanyasūcakair vacobhiḥ pravijṛmbhamāṇatīvraprasādapremagauravakāruṇyas",
  "S03gopjatmu:3029_1": "samanuneṣyaṃs tān sahāyakān anukampāmṛtavāribhiḥ siñcann iva tṛptivisargair ity abravīt /",
  "S03gopjatmu:3030": "bhavadbhir anadhīṣṭo 'haṃ svabhūtyai dehasaṃjñakam /",
  "S03gopjatmu:3031": "tyajāmy anarthaṃ tatra syād yuṣmākaṃ kim anāryakam // GoSv_38 //",
  "S03gopjatmu:3032": "akāle kaumudī hy eṣā naivaitad vyasanaṃ mama /",
  "S03gopjatmu:3033": "pratīkāro mayā labdho vipadām eṣa śāśvataḥ // GoSv_39 //",
  "S03gopjatmu:3034": "sauhārdaviśrambhaniratyayā vo yady asti kā cin mayi cittavṛttiḥ /",
  "S03gopjatmu:3035": "na kartum arhanti tato bhavanto dharmasya kīrtyābharaṇasya vighnam // GoSv_40 //",
  "S03gopjatmu:3036": "cittaṃ balād api hite viniyojanīyam āryair anāryam ahitāc ca vivecanīyam /",
  "S03gopjatmu:3037": "tasmāt pravṛttim iha karmaṇi sādhujuṣṭe nārhanti vighnayitum aśrumukhā bhavantaḥ // GoSv_41 //",
  "S03gopjatmu:3038": "anupādānam evāsya parārthaṃ cāparigrahaḥ /",
  "S03gopjatmu:3039": "māṃ saṃpratīkṣate kāyakale randhraprahāriṇaḥ // GoSv_42 //",
  "S03gopjatmu:3040": "upātto 'py ayam asmābhir anādeyo na nīyate /",
  "S03gopjatmu:3041": "yadi sattvārthasācivyaṃ ko 'nenārthaḥ praṇāśinā // GoSv_43 //",
  "S03gopjatmu:3042": "yadi nābhyuddhariṣyāmi yuṣmān asmād duruttarāt /",
  "S03gopjatmu:3043": "katham uttārayiṣyāmi lokaṃ saṃsārasāgarāt // GoSv_44 //",
  "S03gopjatmu:3044": "etāni cānyāni ca bodhisattvāḥ kurvanti karmāṇy avipannasattvāḥ /",
  "S03gopjatmu:3045": "parārthacaryāviṣaye carantaḥ kṛpānubhūtāḥ svasukhānurāgāḥ // GoSv_45 //",
  "S03gopjatmu:3046": "anāvṛtadvāram idaṃ niketanaṃ durāvahāṇāṃ bhavaduḥkhapattriṇāṃ /",
  "S03gopjatmu:3047": "cirāt pramodāyatanī kariṣyate mayā śarīraṃ suhṛdāṃ hitāgame // GoSv_46 //",
  "S03gopjatmu:3048": "bhavatparitrāṇamaye sukhodaye niyojya kāyaṃ niyataṃ mayāpsyate /",
  "S03gopjatmu:3049": "abhedyam acchedyam ahāryam avyayaṃ niruttaraṃ dharmaśarīram avraṇam // GoSv_47 //",
  "S03gopjatmu:3050": "amitrabhūtaṃ yadi mitrasād imaṃ kaliṃ kariṣyāmi na kāyasaṃjñakam /",
  "S03gopjatmu:3051": "vidhakṣyate vipratisāravahninā mano viniśvāsaśikhena me ciram // GoSv_48 //",
  "S03gopjatmu:3052_0": "gataviklavā bhavanto madīyam udgataprāṇaṃ śarīraṃ plavam ivālambyānyonyasaṃsaktikayā",
  "S03gopjatmu:3052_1": "vārivegavaśena yena vātena vā digbhāgena sthalam upagamya parṇamūlaphalajalādibhir",
  "S03gopjatmu:3052_2": "yāpayantaḥ parasparam avipannasauhṛdāḥ karmasvakatāvalambino lokasvabhāvam avekṣamāṇā",
  "S03gopjatmu:3052_3": "vinītavivādaśokadainyāḥ kāryāvasānam āgamayata /",
  "S03gopjatmu:3053": "sukham anubhūya duḥkham apy anubhūyate /",
  "S03gopjatmu:3054": "saṃpattim apy upāsya vipattir upāsyate /",
  "S03gopjatmu:3055": "saṃsāracārakāvacarāṇāṃ hi etad eva paryāptaṃ vyasanam ataḥ pratikaṣṭatarāṇy apy atra kṛcchrāṇy āsādyante śrutimanovidāhinī /",
  "S03gopjatmu:3056": "na hy enam anupatan kaś cit sukhī nāma /",
  "S03gopjatmu:3057": "prabalānilākulānalajvālākalāpamadhyagatasyānuktasiddhaṃ dāhaduḥkham /",
  "S03gopjatmu:3058": "tṛṣṇāvidheyamanasāṃ cābhimukhaḥ parābhava utsaṅgagatāni sarvadainyāny āsannavartī paribhavo bhayam upari vyavasthitam abhito vipralambhavaikṛtāni /",
  "S03gopjatmu:3059": "saṃkṣepataḥ sarvam aśivajālam upagṛhya tṛṣṇā naram upabadhnāti /",
  "S03gopjatmu:3060": "sa ca madviyogadainyāvakāśo na hṛdi karaṇīyaḥ /",
  "S03gopjatmu:3061": "īdṛśo hi lokasvabhāvo viyogaduḥkhānugatā eva hi priyajanasaṃyogāḥ /",
  "S03gopjatmu:3062": "dīrghakālaparicayād dṛḍhasnehanibaddhāny api sauhṛdāni kṣaṇena viśliṣyanti /",
  "S03gopjatmu:3063": "prāṇināṃ viparyāsaś caiṣa cetasaḥ priyo 'yaṃ mameti /",
  "S03gopjatmu:3064": "dṛśyante kāraṇāntaraviparyayāt parivartamānāni priyāpriyāṇi jīvaloke /",
  "S03gopjatmu:3065": "tasmān na paratantreṣv apariniṣpannasvabhāveṣu prakṛtibhedavartiṣu vipralambhapadasthāneṣu kṣaṇavipariṇāmalolaśīleṣu śokāyāsamayeṣu priyasamāgameṣv abhiniviśyātmā khedayitavyaḥ /",
  "S03gopjatmu:3066": "tatra sukhaṃ dhairyam eva paruṣāṇām āpatsv avalambo bhavati viṣādam avadhīrayati śokam uparuṇaddhi vighnayati āpadam āpatantīṃ prajñānasahitaṃ ca tad evābhimatam artham ānayati /",
  "S03gopjatmu:3067": "śokānivṛttis tu niṣprayojanam āśrayaṃ saṃtāpayati kṛtyam antarayati kāntim ācchinatti pratibhānam āyāsayaty āsannasnehaduḥkhaṃ suhṛjjanaṃ .... dharmārthayaśaḥsukhāni copahanti /",
  "S03gopjatmu:3068": "matkṛtam anupaśyadbhis tu bhavadbhiḥ puṇyeṣv ādaraḥ karaṇīyaḥ /",
  "S03gopjatmu:3069_0": "puṇyam eva hi prāṇinām ihāmutra ca niratyayo bandhur āpatsu viṣādī sahāyaḥ pātheyam",
  "S03gopjatmu:3069_1": "ayatnavāhyaṃ pradīpas tamasi prapāteṣu saṃkramaṃ bhayasthāneṣv ārakṣā maṅgalam advaidhasiddham",
  "S03gopjatmu:3069_2": "atyantikaṃ siddhaṃ sūpacaraḥ svāmī parāyaṇam āpadgatānām āyatanam avipariṇāmināṃ",
  "S03gopjatmu:3069_3": "sukhānāṃ kṣetraṃ diśāvidiśāntavyāpināṃ yaśasāṃ ākaraḥ praśaṃsānām anabhibhūtaṃ vaiśāradyam /",
  "S03gopjatmu:3070": "puṇyāvaṣṭhambhād eva ca puruṣo duravagāhe 'pi sukham avagāhate /",
  "S03gopjatmu:3071": "paralokakāntāre viṣādapadasthāne 'pi nāma maraṇasamaye na viṣīdanti puṇyakarmāṇaḥ /",
  "S03gopjatmu:3072": "kaṇṭakapracayakarkaśāny api janmadurgāṇi prāyeṇākṣatāḥ saṃcaranti puṇyabalinaḥ /",
  "S03gopjatmu:3073_0": "puṇyair eva cākhilajagaddhitasukhādhyāśayapravṛttivistīrṇām ākarṣayanti sakalabhuvanādhipatyābhiṣekamahatīṃ",
  "S03gopjatmu:3073_1": "sarvalokasādhāraṇāṃ tāthāgatīṃ guṇasamṛddhiṃ prāg eva pratanusukhānavakāśādīnavāṃ",
  "S03gopjatmu:3073_2": "pracurajanamanovikāriṇīm anantaduḥkhabāṇasaṃnipātadūṣitām āyāsinīm iha paratra ca",
  "S03gopjatmu:3073_3": "bāliśānāṃ pratikṣaṇavyayānubandhādūṣitām anekarūpavairakṛtānuṣaṅgadāruṇāṃ bhavabhogamayīm",
  "S03gopjatmu:3073_4": "aśivām akhilāṃ viparītasukhābhiniveśakhalāṃ saṃpattisaṃjñāntaritāṃ vipattim akāraṇabhraṃśamanovidāhinīm",
  "S03gopjatmu:3073_5": "ity alam iti prasaṅgenātipatati /",
  "S03gopjatmu:3074": "kāryakālaś caramasaṃdeśo 'yaṃ bhadramukhā ity uktvā bodhisattvo muhūrtam ekāgramano babhūva /",
  "S03gopjatmu:3075": "nivāryamāṇo 'pi śataiḥ suhṛdbhir bāṣpāmbuvisyandivilocanāntaiḥ /",
  "S03gopjatmu:3076": "sādhuḥ svadehāśrayaṇīm apekṣāṃ tatyāja lokavyasanopataptaḥ // GoSv_49 //",
  "S03gopjatmu:3077": "ārtasvarair aviratair avibhaktavarṇais teṣāṃ viṣādapariluptamanaḥsthitīnām /",
  "S03gopjatmu:3078": "āpūryamāṇasalilapradarāntarālaḥ saṃcukṣubhe bhṛśataraṃ lavaṇāmburāśiḥ // GoSv_50 //",
  "S03gopjatmu:3079": "bodhisattvo 'pi mahāsattva iti praṇidhim upabṛmhayām āsa śāntaye sarvasattvānām /",
  "S03gopjatmu:3080": "divyā tāvat prakṛticapalā sopasargā vibhūtiḥ",
  "S03gopjatmu:3081": "prāg evānyā parimitasukhapratyayapratyapāyā /",
  "S03gopjatmu:3082": "tasmān nārtho mama &#9169; &#9169;",
  "S03gopjatmu:3084": "sukhaiḥ svapnamāyopamānaiḥ",
  "S03gopjatmu:3085": "puṇyād asmān na ca śamasukhaṃ prārthaye projjhya lokān // GoSv_51 //",
  "S03gopjatmu:3086": "mohāvarte maraṇamakare mānapāṣāṇagarbhe",
  "S03gopjatmu:3087": "tṛṣṇātoye madanakaluṣe krodhasaṃsarpisarpe /",
  "S03gopjatmu:3088": "magnaṃ lokaṃ bhavajalanidhau śokavātāvadhūte",
  "S03gopjatmu:3089": "puṇyād asmād aham aśaraṇaṃ kṛtsnam uttārayeyam // GoSv_52 //",
  "S03gopjatmu:3090": "evaṃ kṛtvā praṇidhim acalaṃ sādrisārasthirātmā",
  "S03gopjatmu:3091": "tyaktāpekṣaḥ sucaritaśatopārjite 'pi svadehe /",
  "S03gopjatmu:3092": "nistriṃśena pramuditamanāḥ pāṭayām āsa kukṣiṃ",
  "S03gopjatmu:3093": "svāṃ śokārtivyathitahṛdayaḥ prāṇināṃ tāraṇāya // GoSv_53 //",
  "S03gopjatmu:3094": "atha śuśruvire giraḥ śubhāḥ suravidyādharayakṣarakṣasām /",
  "S03gopjatmu:3095": "iti citramanoharāśrayāḥ patitās tasya guṇopasaṃhitāḥ // GoSv_54 //",
  "S03gopjatmu:3096": "sattvārthapratipattikauśalam aho hī dhīratā cetasaḥ",
  "S03gopjatmu:3097": "puṇyābhyāsaviśeṣapuṇyamahatām āścaryarūpasthitiḥ /",
  "S03gopjatmu:3098": "sādhūnāṃ svasukhānurāgavigamasvacchā bata prakriyā - - - &#9169; &#9169; - &#9169; -",
  "S03gopjatmu:3105": "bata kṛpā nāpekṣate svāśrayam // GoSv_55 //",
  "S03gopjatmu:3106": "loko 'yaṃ vinimīlito 'pi viduṣā pronmīlitaḥ sarvataḥ",
  "S03gopjatmu:3107": "kīrtyā candramayūkhadhautakumudacchāyā &#9169; - - &#9169; - /",
  "S03gopjatmu:3111": "etenaiva nimajjatāpi bhuvanaṃ magnaṃ samabhyuddhṛtaṃ",
  "S03gopjatmu:3112": "janmāvaskarakardame sphuradurukleśakrimivyākule // GoSv_56 //",
  "S03gopjatmu:3113": "tiryag vikṣipyamānaṃ navajalaśiśirair mandamandair marudbhir",
  "S03gopjatmu:3114": "divyodyānadrumebhyaḥ kusumam avirataṃ taccharīre papāta /",
  "S03gopjatmu:3115": "abhyudgamyāmburāśeḥ sphuṭamaṇikiraṇaśrīkarālaiḥ śirobhir",
  "S03gopjatmu:3116": "vyābhugnopāntamadhyaiḥ kuvalayamṛdubhis taṃ bhujaṅgāḥ praṇemuḥ // GoSv_57 //",
  "S03gopjatmu:3117": "lakṣmyā samālabdham iva prakāmaṃ pramṛṣṭacāmīkaracāruvarṇam /",
  "S03gopjatmu:3118": "samudgataprāṇam api prasannaṃ rarāja tat tasya vibhoḥ śarīram // GoSv_58 //",
  "S03gopjatmu:3119": "ālambya plavam iva te 'tha taccharīraṃ bāṣpāmbuvyatikarapāṭalāntanetrāḥ /",
  "S03gopjatmu:3120": "utterur makarakarakṣatormicakraṃ tasyaiva praṇidhibalāśrayāt samudram // GoSv_59 //",
  "S03gopjatmu:3121": "tad evam atiduṣkarāṇi bhagavān asau bhūtaye",
  "S03gopjatmu:3122": "cakāra jagatāṃ kṛpāparigatāmalādhyāśayaḥ /",
  "S03gopjatmu:3123": "prasādayata tatra mānasam ato jagadbāndhave",
  "S03gopjatmu:3124": "samagrabhuvanopakārakaraṇaikavīre jine // GoSv_60 //",
  "S03gopjatmu:3125": "prasādya ca mano munau sucaritaikaratnākare",
  "S03gopjatmu:3126": "vaco 'vitathavādinaḥ śrutirasāyanaṃ śrūyatām /",
  "S03gopjatmu:3127": "tadaśravaṇavañcitaṃ jagad idaṃ bhramaty āturaṃ",
  "S03gopjatmu:3128": "bhavādhvani nirāśraye vyasanakaṇṭakāndhācite // GoSv_61 //",
  "S03gopjatmu:3129": "iti śrīsārthavāhajātakaṃ samāptam // ***************************************************************************",
  "S03gopjatmu:3131": "Sarvaṃdada = GoSd",
  "S03gopjatmu:3132": "based on the edition by Ratna Handurukande. Five Buddhist Legends in the Campū Style - From a collection named Avadānasārasamuccaya. Bonn 1984 (Indica et Tibetica, 4).",
  "S03gopjatmu:3133": "14. Sarvaṃdada",
  "S03gopjatmu:3134": "paraduḥkhaduḥkhitāḥ svajīvitam api nāpekṣante sādhavaḥ /",
  "S03gopjatmu:3135": "tadyathānuśrūyate /",
  "S03gopjatmu:3136": "bodhisattvo 'nyatamaṃ svakulakramāgataṃ mahīmaṇḍalaṃ samanuśaśāsa /",
  "S03gopjatmu:3137_0": "tasyārthijanamanoharair aviṣamapravṛttimadhuratarair anatikrāntakālābhilaṣitaiḥ phalāśākārpaṇyopaśamasvacchaśobhair",
  "S03gopjatmu:3137_1": "vibhavavisargair lokān saṃtarpayataḥ sarvaṃdada ity evaṃ yathārthaṃ nāma prathitam āsīt /",
  "S03gopjatmu:3138": "jagaddhitādhānasamutsukatvāt sa rājyabhāraṃ bibharāṃ babhūva /",
  "S03gopjatmu:3139": "kṣitīśvaraḥ pūrvakṛtānavadyapuṇyaprabhāvopanataṃ krameṇa // GoSd_1 //",
  "S03gopjatmu:3140": "na tasya kiṃpākaphalopamāś calā mano manovibhramamātrabhadrikāḥ /",
  "S03gopjatmu:3141": "svabhāgadheyopanatā vibhūtayo babandhur āryaprakṛter mahātmanaḥ // GoSd_2 //",
  "S03gopjatmu:3142": "pariśramas tasya babhūva yautako mahākṛpādhīnamater mahīpateḥ /",
  "S03gopjatmu:3143": "prabhutvam āsīj jagatāṃ tv abādhithaṃ vibhūtisaṃbhogasukheṣu bhūriṣu // GoSd_3 //",
  "S03gopjatmu:3144": "na tasya mātsaryatamo'vaguṇṭhanaṃ babhūva gātreṣv api mānasaṃ yadā /",
  "S03gopjatmu:3145": "tadā kathaivoparatāsukhāgate tṛṇopame śokanibandhane dhane // GoSd_4 //",
  "S03gopjatmu:3146": "taṃ kila mahātmānam anyatamaḥ pārthivo 'tṛptaḥ svarājyaśriyā parityaktadharmayaśāḥ sukhasādhanopāyadāruṇaḥ svarājyād uccālayitum upacakrame /",
  "S03gopjatmu:3147": "saṃprāpya bhogān mahato 'py anāryāḥ panthānam āryācaritaṃ vilaṅghya /",
  "S03gopjatmu:3148": "tṛṣṇāparītāḥ karuṇātmakeṣu sādhuṣv api krodhaviṣaṃ vamanti // GoSd_5 //",
  "S03gopjatmu:3149": "bhaiṣajyavṛkṣā iva ye kadā cit kva cit kathaṃ cij jagato hitāya /",
  "S03gopjatmu:3150": "bhavanti tān apy upataptacittāḥ krodhāgninā kāpuruṣā dahanti // GoSd_6 //",
  "S03gopjatmu:3151": "kurvīta ko nāma manuṣya āryaḥ sacetanas teṣu manaḥpradoṣam /",
  "S03gopjatmu:3152": "yeṣāṃ yaśobhiḥ kumudāvadātair udbhāsitānīva digantarāṇi // GoSd_7 //",
  "S03gopjatmu:3153": "atha dharaṇirajobhiḥ śārikākaṇṭhadhūmrais turagakhuranipātaprodgataiś chādayan kham /",
  "S03gopjatmu:3154": "sa nṛpatir upatasthe mattamātaṅgasainyair upavanatarupūgān ārujan meghanīlān // GoSd_8 //",
  "S03gopjatmu:3155": "udadhir iva yugānte plāvayaṃl lokam antarlulitamakarapucchacchinnacañcattaraṅgaḥ /",
  "S03gopjatmu:3156": "sa nṛpabalasamūho nagnanistriṃśapattrasphuritaravimayūkhas tatpuraṃ saṃrurodha // GoSd_9 //",
  "S03gopjatmu:3157": "upanatam api puṇyair vipralambhāvasānaṃ dhig anupaśamakāri śrīsukhaṃ pārthivānām /",
  "S03gopjatmu:3158": "piśitam iva vipūti kravyabhugmaṇḍalānāṃ yad iha bhavati puṃsāṃ vairavairasya mūlam // GoSd_10 //",
  "S03gopjatmu:3159_0": "atha bodhisattvaḥ prāg eva viditaviṣayadoṣavairavairaḥ saṃrambhavipralabhādyanarthabhūyiṣṭhaṃ",
  "S03gopjatmu:3159_1": "rājyam atimanyamānaḥ svasukhasaṃbhogābhiṣvaṅgadainyānupakliṣṭamānasaś cintayāṃ babhūva /",
  "S03gopjatmu:3160": "dhig astv anāryaṃ viṣayāśrayaṃ sukhaṃ samīraṇoddhūtalatāntacañcalam /",
  "S03gopjatmu:3161": "upāsate yatra nibaddhamānasā narā daśāṃ bandhujanopatāpinīm // GoSd_11 //",
  "S03gopjatmu:3162": "vātoddhūtataraṅgitadhvajaśikhāpratyāhatāmbhodharaṃ",
  "S03gopjatmu:3163": "dānaprasrutisiktadantamusalakrūradvipendrākulam /",
  "S03gopjatmu:3164": "śakto 'rātibalaṃ vihantum akhilaṃ bāhudvitīyo 'py ahaṃ",
  "S03gopjatmu:3165": "rakṣed akṣatacāriṇī yadi kṛpā māteva māṃ nāpadi // GoSd_12 //",
  "S03gopjatmu:3166": "yā vā śrīr adhigamyate paravadhavyāsaṅgadagdhātmanā",
  "S03gopjatmu:3167": "tāṃ vāñched bhramaropagītakusumāṃ ko vadhyamālām iva /",
  "S03gopjatmu:3168": "yo 'pi svārhanibandhanapraṇayinā saṃprasthito vartmanā",
  "S03gopjatmu:3169": "prāg eva vyasanāturasya jagato yo 'haṃ hitāyodyataḥ // GoSd_13 //",
  "S03gopjatmu:3170": "api ca",
  "S03gopjatmu:3171": "rājye 'paro yadi mama praṇayaṃ karoti pūjyo mayā nanu viśeṣata eva rājā /",
  "S03gopjatmu:3172": "rājyāśrayaṃ khalu parārtham ahaṃ bibharmi saṃkleśabhāram imam āyataduḥkhahetum // GoSd_14 //",
  "S03gopjatmu:3173": "atithir iva yato 'yaṃ mānanīyo narendro madupahitavibhūtiprārthanākṛṣṭacetāḥ /",
  "S03gopjatmu:3174": "upacitakuśalatvāc cānukampāviśeṣāt suta iva vinayārthaṃ ko 'tra kopāvakāśaḥ // GoSd_15 //",
  "S03gopjatmu:3175": "unmocayaty eva balāc ca yo māṃ rājyābhidhānād vyasanapratānāt /",
  "S03gopjatmu:3176": "yady atra kuryāṃ manasaḥ prakopaṃ pāpo 'paraḥ ko 'tha mayā samaḥ syāt // GoSd_16 //",
  "S03gopjatmu:3177": "rājyasya doṣāvayave niveśaṃ prakhyāpayan hanti yaśaḥsukhāni /",
  "S03gopjatmu:3178": "mām arthataḥ śikṣayate narendro rājyābhidhāne tamasi bhramantam // GoSd_17 //",
  "S03gopjatmu:3179": "tyaktavyam etena ca kāraṇena kṣitīśvaraśrīsukham ātmakāmaiḥ /",
  "S03gopjatmu:3180": "yad atra saktasya janasya vairabhayaprasaṅgāḥ śirasi sphuranti // GoSd_18 //",
  "S03gopjatmu:3181": "yo vāham utsṛjya tapovanāni nirantarāyāṇy abhitaḥ śivāni /",
  "S03gopjatmu:3182": "gṛhābhidhānaṃ bhayam āvasāmi nārhāmi nāhaṃ vyasanāny amūni // GoSd_19 //",
  "S03gopjatmu:3183": "tat svastirājyadyutivistarebhyo naikavyalīkāśrayadāruṇebhyaḥ /",
  "S03gopjatmu:3184": "yāsyāmi śāntāni vanāny ato 'haṃ vivekajaprītinibandhanāni // GoSd_20 //",
  "S03gopjatmu:3185": "kalyāṇamitraṃ yata eva rājā mamādya naiṣkramyasukhodayāya /",
  "S03gopjatmu:3186": "kalyāṇam evāstv anayo 'py ato 'sya sabandhumitrasya śaracchatāni // GoSd_21 //",
  "S03gopjatmu:3187": "mā gā garvaṃ mahimnaḥ kṣitipatir aham ity ujjhyatāṃ vipralambhaḥ",
  "S03gopjatmu:3188": "pratyāsannopatāpām anuvahasi vṛthā bhaṅginīṃ kiṃ nayājñām /",
  "S03gopjatmu:3189": "rājyaṃ tyaktavyam eva vyasanaparigataṃ nātyajas tvaṃ kimarthaṃ",
  "S03gopjatmu:3190": "śaṅke daurjanyam itthaṃ mama nṛpatir ayaṃ kṣāpayiṣyaty ayatnaḥ // GoSd_22 //",
  "S03gopjatmu:3191": "kadā tyaktvā gehaṃ kukṛtaśatasaṃbādhavirasaṃ",
  "S03gopjatmu:3192": "vane vatsyāmīti praśamasukhasaṃbhogasubhage /",
  "S03gopjatmu:3193": "vitarkā ye bhūtāḥ suciram anubaddhā mama mateḥ",
  "S03gopjatmu:3194": "prasiddhās te diṣṭyā kṣitipatim imaṃ prāpya na cirāt // GoSd_23 //",
  "S03gopjatmu:3195_0": "iti viniścitya bodhisattvo janmāntarābhyastanaiṣkramyasukhābhyudayaparicayo mṛga",
  "S03gopjatmu:3195_1": "iva vāgurāvarodhanirgamopalambhodbhūtapramodaḥ samapanītarājyaśrīsūcakālaṃkāravibhramakāyabhāralaghuviviktavigrahaḥ",
  "S03gopjatmu:3195_2": "parair aparijñātatapovanagamanaprayojanaḥ saṃrūḍhapraṇayaviśrambhasnehabahumānaniratyayaṃ",
  "S03gopjatmu:3195_3": "ca bandhuvargaṃ svapuṇyabalāvaṣṭambhopanatasukhopabhogyāṃ ca rājalakṣmīṃ paryuṣitopabhogamalinamlānakusumabandhanām",
  "S03gopjatmu:3195_4": "iva srajaṃ parityajyānytamad viviktam āśramapadam alaṃcakāra /",
  "S03gopjatmu:3196": "āhūyamāna iva pallavināṃ drumāṇāṃ",
  "S03gopjatmu:3197": "śākhākaraiḥ svakusumābharaṇābhirāmaiḥ /",
  "S03gopjatmu:3198": "śāntaṃ vanāntam upagamya sa bodhisattvaḥ",
  "S03gopjatmu:3199": "prāpto 'mṛtaṃ nṛpasukhair anavāptapūrvam // GoSd_24 //",
  "S03gopjatmu:3200": "yāny eva śokaparidevamukhāni loke kāmātmanām anucitopaśamotsavānām /",
  "S03gopjatmu:3201": "tāny eva nāma dadhati praśamapriyāṇāṃ prītiṃ nirāmiṣasukhapraṇayānavadyām // GoSd_25 //",
  "S03gopjatmu:3202": "puṣpādhivāsaśucibhiḥ sa vanāntavātaiḥ",
  "S03gopjatmu:3203": "saṃvījitaḥ prativinodya śarīrakhedam /",
  "S03gopjatmu:3204": "dhyātvā pramādamalināṃ manujendralakṣmīṃ",
  "S03gopjatmu:3205": "saṃvegam eva manasi kṣitipaḥ pupoṣa // GoSd_26 //",
  "S03gopjatmu:3206": "kṛtvā namaḥ sa bhuvanatrayaśaṅkarebhyaḥ",
  "S03gopjatmu:3207": "sarvātmanā daśasu dikṣu tathāgatebhyaḥ /",
  "S03gopjatmu:3208": "amlānaśādvalakuthāparibhogaramye",
  "S03gopjatmu:3209": "mūle taroḥ kṣitipatir niṣasāda madhye // GoSd_27 //",
  "S03gopjatmu:3210": "sa khedito 'ntaḥpurasundarīṇāṃ saṃkleśapakṣānuguṇair vilāsaiḥ /",
  "S03gopjatmu:3211": "viviktasaṃbhogasukhāny araṇyāny ālokya viśrānta iva kṣitīśaḥ // GoSd_28 //",
  "S03gopjatmu:3212": "parisravannirjharavāridhārāprakṣālitaśyāmaśilātalāni /",
  "S03gopjatmu:3213": "sānūni paśyan sa mahīdharāṇām ayatnaramyāṇi mudaṃ jagāma // GoSd_29 //",
  "S03gopjatmu:3214": "āliṅgitān puṣpabharālasābhiḥ snehād iva prāṇasamāṃl latābhiḥ /",
  "S03gopjatmu:3215": "mahīruhān bhūripalāśanīlān ālokya reme sa mahīmahendraḥ // GoSd_30 //",
  "S03gopjatmu:3216": "akarkaśaśyāmakaśerukāṇi bhramaddvirephāhatapuṣkarāṇi /",
  "S03gopjatmu:3217": "nirīkṣamāṇaḥ sa nṛpo 'bhireme sarāṃsi pāṭhīnakulākulāni // GoSd_31 //",
  "S03gopjatmu:3218": "vivekajaprītisukhānukūlāṃ nisargaramyāṃ sa vanāntabhūmim /",
  "S03gopjatmu:3219": "nirīkṣamāṇaḥ kṣitipaḥ praharṣaṃ jagāma saṃśāntamanovikāraḥ // GoSd_32 //",
  "S03gopjatmu:3220": "udīkṣya saṃsaktaśikhaṇḍikekāmano'bhirāmāṇi sa kānanāni /",
  "S03gopjatmu:3221": "anekasaṃkleśaviṣopadagdhāṃ nṛpaśriyaṃ bhūmipatir jagarhe // GoSd_33 //",
  "S03gopjatmu:3222": "kvāsau viparyāsasukhābhimānaprasaṅgajihmā kṣitipālalakṣmīḥ /",
  "S03gopjatmu:3223": "kva caiva cetovinibandhanāni śāntāny araṇyāśrayiṇāṃ sukhāni // GoSd_34 //",
  "S03gopjatmu:3224": "anartharāgāśrayadūṣitāya namo 'stu tasmai kṣayiṇe sukhāya /",
  "S03gopjatmu:3225": "viṣajya yasmin manasaḥ pravṛttiṃ kṛpāspadatvaṃ viduṣāṃ vrajanti // GoSd_35 //",
  "S03gopjatmu:3226": "avanataśikhair vānīrāṇāṃ drumais taṭarohibhiḥ",
  "S03gopjatmu:3227": "kṛtaparikaraśrīsaṃbhogāḥ praśāntarayoddhavāḥ /",
  "S03gopjatmu:3228": "haritapulināḥ śaṣpodbhedair jharaiḥ saritaḥ śivāḥ",
  "S03gopjatmu:3229": "kṣititalapatiḥ paśyaṃl lebhe ratiṃ sa nirāmiṣām // GoSd_36 //",
  "S03gopjatmu:3230": "vitathaviṣayakrodhābhyāsaprayogamalīmasaṃ",
  "S03gopjatmu:3231": "hṛdayam asatāṃ śānte 'raṇye ratiṃ katham eṣyati /",
  "S03gopjatmu:3232": "sa tu narapatir gotrotkarṣaprabhāvaparigrahād",
  "S03gopjatmu:3233": "viṣayavimukhaḥ prītiṃ bheje parāṃ vijane vane // GoSd_37 //",
  "S03gopjatmu:3234": "prakṛticapalā naikāpāyā nirantaradāruṇā",
  "S03gopjatmu:3235": "na khalu hṛdayaṃ no jñānārthaṃ haranti vibhūtayaḥ /",
  "S03gopjatmu:3236": "apagatamanaḥsaṃkṣobhāṇāṃ vanāntam upeyuṣāṃ",
  "S03gopjatmu:3237": "bhavati tu satāṃ pūrvābhyāsān matiḥ praguṇā śubhe // GoSd_38 //",
  "S03gopjatmu:3238": "hariṇacaraṇakṣuṇṇopāntāḥ saśādvalanirjharāḥ",
  "S03gopjatmu:3239": "kusumaśabalair viśvākhātais taraṅgitapādapāḥ /",
  "S03gopjatmu:3240": "muditavihagaśreṇīcitradhvanipratināditā",
  "S03gopjatmu:3241": "manasi na mudaṃ kasyādadhyuḥ śivā vanarājayaḥ // GoSd_39 //",
  "S03gopjatmu:3242": "praśamavidhure nityodvegaprade gṛhacārake",
  "S03gopjatmu:3243": "viṣayamarutā vyādhūtānāṃ hatopaniṣatsukham /",
  "S03gopjatmu:3244": "uparatajanakṣobhāyāsaprakāmasukhe vane",
  "S03gopjatmu:3245": "vrajati tu manaḥ sadyaḥ śāntiṃ kukāryasamākulam // GoSd_40 //",
  "S03gopjatmu:3246_0": "athānyatamo brāhmaṇo dāridryaduḥkhābhyāhatas tatpratīkāracikīrṣayā mandotsāho 'pi",
  "S03gopjatmu:3246_1": "bodhisattvam ekam ārtāyanam avagamya tadviṣayāntam upagacchan mārgaparibhraṃśaparyākulātmā",
  "S03gopjatmu:3246_2": "tatas tataḥ paribhraman kṣudduḥkhopaglapitatanur adhvaklamaviklavāvidheyagurutaracaraṇavigrahas",
  "S03gopjatmu:3246_3": "tad āśramapadam āsasāda /",
  "S03gopjatmu:3247": "dṛṣṭvā cainaṃ bodhisattvaś cirābhyāgatasnigdhabāndhavasnehātiriktavātsalyapeśalayā pibann iva dṛṣṭyā pratyudgamyābhivādya ca kṛtapratisaṃmodanam āgamanaprayojanaṃ paryapṛcchat /",
  "S03gopjatmu:3248": "brāhmaṇo 'bravīt /",
  "S03gopjatmu:3249": "yaḥ sarvado nāma bhuvi prasiddho yathārthanāmā naralokapālaḥ /",
  "S03gopjatmu:3250": "kīrtyā samāhūta ivāsmi tasya prāptas tam ārtāyanam īkṣamāṇaḥ // GoSd_41 //",
  "S03gopjatmu:3251": "trātā sa eva vyasanāturāṇāṃ vanīpakānāṃ sa ca bandhur ekaḥ /",
  "S03gopjatmu:3252": "tam eva caikaṃ vyapadiśya sādhum anyatra maunavratam eti vāṇī // GoSd_42 //",
  "S03gopjatmu:3253": "tat tasya vacanaṃ śrutvā sa kṛpāpeśalāśayaḥ /",
  "S03gopjatmu:3254": "ācakampe mahāsattvas tadduḥkhapavanāhataḥ // GoSd_43 //",
  "S03gopjatmu:3255": "atha sa mahātmā dīrgham uṣṇaṃ ca niśvasya taṃ brāhmaṇaṃ provāca /",
  "S03gopjatmu:3256": "upāyaś cintyatām anyo dvija duḥkhopaśāntaye /",
  "S03gopjatmu:3257": "bhraṣṭaiśvaryaḥ sa bhūpālas tapase vanam āśritaḥ // GoSd_44 //",
  "S03gopjatmu:3258": "atha sa brāhmaṇaḥ samīhitārthapratyāśāpraṇayabhaṅgadainyākrāntamānasaḥ sahasā pṛthivyāṃ nipapāta paraṃ ca saṃmoham upajagāma /",
  "S03gopjatmu:3259": "āśāparyastadhairyāṇi hṛdayāni prasaṅginām /",
  "S03gopjatmu:3260": "dehināṃ moham āyānti hetunā yena kena cit // GoSd_45 //",
  "S03gopjatmu:3261": "atha bodhisattvas taṃ brāhmaṇaṃ śītābhir adbhiḥ pariṣiñcya pratilabdhasaṃjñaṃ samāśvāsayann abravīt /",
  "S03gopjatmu:3262": "asty anyo 'pi pratīkāro bhavadāśāsamṛddhaye /",
  "S03gopjatmu:3263": "ahaṃ sarvaṃdado rājā mā śucas tvam iha dvija // GoSd_46 //",
  "S03gopjatmu:3264": "sarvaṃdado nāma kathaṃ kadā vā yasya svadehe 'pi manaḥprasaṅgaḥ /",
  "S03gopjatmu:3265": "yathārthanāmā tv adhunā bhaviṣyāmy ahaṃ tvadabhyāgamanotsavena // GoSd_47 //",
  "S03gopjatmu:3266": "madrājyapraṇayī rājā māṃ samanveṣate kila /",
  "S03gopjatmu:3267": "baddhvā māṃ dehy atas tasmai sa tvāṃ samtoṣayiṣyati // GoSd_48 //",
  "S03gopjatmu:3268": "anekaduḥkhopanipātakātaraś cirasya tāvad bhavadāśrayād ayam /",
  "S03gopjatmu:3269": "mamopayogaṃ guṇapakṣasiddhaye śarīrasaṃjñaḥ kalir adya yāsyati // GoSd_49 //",
  "S03gopjatmu:3270": "jarārujāmṛtyukhalūrikām imāṃ tanuṃ samāśritya sa hanta yo 'dya me /",
  "S03gopjatmu:3271": "manoratho brāhmaṇamukhya pūryatāṃ tava prabhāvād abhivāñchitaś ciram // GoSd_50 //",
  "S03gopjatmu:3272": "prītir nṛpasya tava cārthaviśeṣasiddhiḥ saṃpatsyate mama ca pāramitāprakarṣaḥ /",
  "S03gopjatmu:3273": "ekaṃ śarīram atisṛjya vipatparītaṃ paśyotsavātiśayam āpatitaṃ krameṇa // GoSd_51 //",
  "S03gopjatmu:3274": "evaṃvidhe 'tithijanapraṇayābhidhāne prītyāgame ca mama kāryasamṛddhihetau /",
  "S03gopjatmu:3275": "dehe kṛtāntamakarāsyapuṭātithau ca naikopasargavihite vidhir asti ko 'nyaḥ // GoSd_52 //",
  "S03gopjatmu:3276": "kāyād asārād aham adya sāraṃ bhavantam āsādya samujjihīrṣuḥ /",
  "S03gopjatmu:3277": "manorathaṃ tat saphalaṃ kuruṣva tvam adya me vipra cirānubaddham // GoSd_53 //",
  "S03gopjatmu:3278": "evam astv iti pāpātmā pratiśuśrāva sa dvijaḥ /",
  "S03gopjatmu:3279": "atikramyāryamaryādāṃ lobhopahatamānasaḥ // GoSd_54 //",
  "S03gopjatmu:3280": "koṭarāntargatavyālaviṣād apy atidāruṇaiḥ /",
  "S03gopjatmu:3281": "viṣayair upataptānāṃ pāpaṃ kiṃ nāma duṣkaram // GoSd_55 //",
  "S03gopjatmu:3282": "ekaḥ parārthaṃ pradadau svadehaṃ samādade 'nyaḥ param ātmahetoḥ /",
  "S03gopjatmu:3283": "aho vikṛṣṭaṃ caritaṃ narāṇāṃ guṇeṣu doṣeṣu ca sādarāṇām // GoSd_56 //",
  "S03gopjatmu:3284": "taṃ bodhisattvaṃ vinibadhya gāḍhaṃ paścādbhujaṃ cauram iva dvijātiḥ /",
  "S03gopjatmu:3285": "samācakarṣa prakṛtipragalbho nivāryamāṇo vanadevatābhiḥ // GoSd_57 //",
  "S03gopjatmu:3286": "sākṣād ayaṃ dharma ivāvatīrṇaḥ praśāntavākkāyamanovikāraḥ /",
  "S03gopjatmu:3287": "dvijādhamenāvinayāvalepakrūreṇa kaṣṭaṃ hriyate maharṣiḥ // GoSd_58 //",
  "S03gopjatmu:3288": "amī rudantīva vilolapallavāḥ praśastapuṣpāśrumukhā mahīruhāḥ /",
  "S03gopjatmu:3289": "caladdvirephadhvanidīnanisvanā viyujyamānā muninā sumedhasā // GoSd_59 //",
  "S03gopjatmu:3290": "sudurlabham darśanam asya sarvathā vilocanaprītikarasya dehinām /",
  "S03gopjatmu:3291": "vilepur ity udgataśokakātarāḥ pragāḍhaśokā munayo vanaukasaḥ // GoSd_60 //",
  "S03gopjatmu:3292": "ādāya vipro 'tha tam āryasattvaṃ niḥsādhvasānākuladhīraceṣṭam /",
  "S03gopjatmu:3293": "praveśayām āsa puraṃ sa yasmin mahīpatis tṣṭhati tatsapatnaḥ // GoSd_61 //",
  "S03gopjatmu:3294": "yam adrākṣur netraiḥ purayuvatayaḥ snehavikacair",
  "S03gopjatmu:3295": "gajaskandhārūḍhaṃ patim iva surāṇāṃ narapatim /",
  "S03gopjatmu:3296": "tam evāpaśyaṃs tāḥ paravaśagataṃ valkaladharaṃ",
  "S03gopjatmu:3297": "mukhaiḥ śokāyāsastimitagurupakṣmāntanayanaiḥ // GoSd_62 //",
  "S03gopjatmu:3298": "taṃ mattavāraṇagatiṃ kanakāvadātaṃ",
  "S03gopjatmu:3299": "prāṃśuṃ sumerum iva lakṣaṇaratnacitram /",
  "S03gopjatmu:3300": "cīrāmbaraṃ vṛjinadīrghajaṭākalāpaṃ",
  "S03gopjatmu:3301": "dṛṣṭvā nṛpo ripur adhīratayā cakampe // GoSd_63 //",
  "S03gopjatmu:3302": "tathābhūtaṃ cainam avekṣya sādhvasākulitamatiś cintayām āsa /",
  "S03gopjatmu:3303": "ko nv eṣa kāñcanaśilātalacāruvakṣāḥ",
  "S03gopjatmu:3304": "kṣāmodaro bhujagabhogavilambibāhuḥ /",
  "S03gopjatmu:3305": "pratyādiśann iva kukāryasamākulaṃ māṃ",
  "S03gopjatmu:3306": "prāpto yuvāpi vinayapratipattidhīraḥ // GoSd_64 //",
  "S03gopjatmu:3307": "dharmo 'vatīrṇa iva vigrahavān kuto 'yam",
  "S03gopjatmu:3308": "ālambavalkaladharo nayanābhirāmaḥ /",
  "S03gopjatmu:3309": "baddhaś ca nāma ca na dainyaviṣādavaśyas",
  "S03gopjatmu:3310": "tejonidhiḥ praśamam udgiratīva cāyam // GoSd_65 //",
  "S03gopjatmu:3311": "atha sa brāhmaṇādhamas taṃ rājānam abravīt /",
  "S03gopjatmu:3312": "jayatu jayatu mahārājo diṣṭyā vardhase /",
  "S03gopjatmu:3313": "yo 'sau tava pratyanīko rājā kenāpi prayojanenāraṇyam anupraviśya tāpasanepathyāvacchādito daurātmyaṃ kim apy ārebhe /",
  "S03gopjatmu:3314": "sa eṣa mayā balātkāraṃ tvatpriyacikīrṣayā baddhvā mīna iva sphurann ānītas tad atra devaḥ pramāṇam iti /",
  "S03gopjatmu:3315": "atha sa rājā tat tasya pāpakarmaṇaḥ karmāsaṃbhāvayann avocad enam /",
  "S03gopjatmu:3316": "mā tāvad bhoḥ /",
  "S03gopjatmu:3317": "jetuṃ sāgaramekhalāṃ vasumatīṃ bāhudvitīyo 'py ayaṃ",
  "S03gopjatmu:3318": "śaktaḥ śaktimatāṃ varaḥ karikaravyālambibāhudrumaḥ /",
  "S03gopjatmu:3319": "tvaṃ śakto 'sya parābhavaṃ katham are kartuṃ bṛhadvakṣasaḥ",
  "S03gopjatmu:3320": "tat tvaṃ brūhi parābhavanti na mṛgāḥ siṃhaṃ sphuratkesaram // GoSd_66 //",
  "S03gopjatmu:3321": "sa tasmai rājñe yathābhūtam āviścakāra /",
  "S03gopjatmu:3322": "dhik tvām iti ca nirbhartsitaḥ kopakaluṣayā dṛṣṭyā tena rājñā parāṃ vrīḍām āpannaḥ /",
  "S03gopjatmu:3323": "svayam eva vimucya bandhanāni kṣitipaḥ so 'tha yathāsukhaṃ nṛparṣim upaveśya tam āsane mahārhe bahumānānatavigraho jagāda /",
  "S03gopjatmu:3324": "guṇabhaktitayātimānuṣaṃ te nṛpa karmātiśayāvadānam etat /",
  "S03gopjatmu:3325": "prathayanti surāsurapradhānā bahumānaślatham ānataiḥ śirobhiḥ // GoSd_67 //",
  "S03gopjatmu:3326": "yadi rañjayituṃ prajāḥ samartho nṛpa rājety abhidhānasaṃniveśaḥ /",
  "S03gopjatmu:3327": "guṇaratnanidhe tvam eva rājā viguṇo rañjayituṃ jagan na śaktaḥ // GoSd_68 //",
  "S03gopjatmu:3328": "anuśādhi yathā purā puraṃ svaṃ vayam ājñāpravaṇā bhavadvidhānām /",
  "S03gopjatmu:3329": "vinayād vyasanaṃ ca naḥ kṣamethāḥ skhalati proṣitalocanaḥ same 'pi // GoSd_69 //",
  "S03gopjatmu:3330": "jātaprasādam atha taṃ nṛpatiṃ viditvā pātrīkṛtaṃ sucaritasya sa bodhisattvaḥ /",
  "S03gopjatmu:3331": "śiṣyaṃ vinītam iva gauravabhāranamraṃ provāca nīlajaladastanayitnughoṣaḥ // GoSd_70 //",
  "S03gopjatmu:3332": "āyur nṛṇām acirakālavināśi tāvat taptopalodaraniṣikta ivāmbubinduḥ /",
  "S03gopjatmu:3333": "saṅgāḥ priyaiḥ saha sadaiva viyogatiktāḥ saṃpattayo vipariṇāmaviṣāviṣahyāḥ // GoSd_71 //",
  "S03gopjatmu:3334": "kāmā muhūrtavitathābhiniveśarāmāḥ kiṃpākapādapaphalapratimopabhogāḥ /",
  "S03gopjatmu:3335": "naikāntarāyavirasaṃ sabhayaṃ savairaṃ rājyaṃ pramādavadhabandhanimittabhūtam // GoSd_72 //",
  "S03gopjatmu:3336": "tasmād vipākamadhurāṇi kuruṣva nityaṃ karmāṇi sajjanamanovinibandhanāni /",
  "S03gopjatmu:3337": "śokāśrukātaramukhās tu vipākakāle yeṣāṃ bhavanti puruṣāḥ prajahīhi tāni // GoSd_73 //",
  "S03gopjatmu:3338": "nārtho rājyasukhaiḥ punar mama calai riktair anāśvāsikair",
  "S03gopjatmu:3339": "vairāyāsaviṣādadainyakalahadvāraiḥ parapratyayaiḥ /",
  "S03gopjatmu:3340": "utkaṇṭhāṃ janayanti me kṣitidharāḥ saṃsaktadhārādharāḥ",
  "S03gopjatmu:3341": "puṣpālambakadambapādapavanaśyāmopakaṇṭhāḥ śivāḥ // GoSd_74 //",
  "S03gopjatmu:3342": "hariṇakulaviluptasnigdhaśaṣpottarīyā nipatitasitapuṣpā dyaur ivālakṣyatārā /",
  "S03gopjatmu:3343": "apaharati balān me mānasaṃ kānanāntakṣitir uparatarājyaprārthanāvipralambham // GoSd_75 //",
  "S03gopjatmu:3344": "sthiravanagamanāśayaṃ viditvā nṛpatir asāv atha taṃ viśuddhasattvam /",
  "S03gopjatmu:3345": "apahṛtahṛdayo guṇais tadiyair vanagamanābhimukhaḥ kilāvatasthe // GoSd_76 //",
  "S03gopjatmu:3346": "avagamitamanāś ca bodhisattvaḥ kṣitipatinā vinayānatena tena /",
  "S03gopjatmu:3347": "uparataviṣayaspṛho 'pi ceto vanagamanād vinivartayāṃ babhūva // GoSd_77 //",
  "S03gopjatmu:3348": "vana iva bhavane 'pi bodhisattvā viṣayasukhavyasanāparītasattvāḥ /",
  "S03gopjatmu:3349": "munaya iva vanāntavāsanimnāḥ praśamarasaikavihāriṇo bhavanti // GoSd_78 //",
  "S03gopjatmu:3350": "bhavana iva vane 'pi sādhavas te jagadudayaikanibandhanaprayogāḥ /",
  "S03gopjatmu:3351": "svatanum api parārtham utsṛjanti praṇayijanapraṇayaṃ na khaṇḍayanti // GoSd_79 //",
  "S03gopjatmu:3352": "ata iha bhavanaṃ vanaṃ ca tulyaṃ jagadupajīvyavibhūtivistarāṇām /",
  "S03gopjatmu:3353": "avikalabhuvanopakārapārapraṇayakṛtavyavasāyamānasānām // GoSd_80 //",
  "S03gopjatmu:3354": "tena dattaṃ samādāya svarājyaṃ lokasārathiḥ /",
  "S03gopjatmu:3355": "dhanaṃ rājā sa viprāya vāñchitātyadhikaṃ dadau // GoSd_81 //",
  "S03gopjatmu:3356": "tasyāścaryam udāradharmasuratiṃ cākarṇya viproditaṃ",
  "S03gopjatmu:3357": "tyaktvā vairavikāraduḥsahataraṃ krodhābhidhānaṃ viṣam /",
  "S03gopjatmu:3358": "dhṛtvā maulim ivonnate &#9169; &#9169; &#9169; - - - &#9169;",
  "S03gopjatmu:3365": "rājā svayaṃ",
  "S03gopjatmu:3366": "cakre taccaraṇāmbujapraṇayinīm uṣṇīṣamālāṃ kṣaṇāt // GoSd_82 //",
  "S03gopjatmu:3367": "tasmin gate nijapuraṃ vinayaprapanne saṃprāpya rājyam arihīnam udārapuṇyaḥ /",
  "S03gopjatmu:3368": "dharmeṇa kīrtidhavalāmbudhiphenamālāvelādukūlalalitāṃ pṛthivīṃ śaśāsa // GoSd_83 //",
  "S03gopjatmu:3369": "caritam atigatopamānaśobhaṃ na hi vibhavo 'sty anugantum īśvarāṇām /",
  "S03gopjatmu:3370": "mama kṛpaṇamates tathāpi caitat kṛtam atisāhasam ātmano hitāya // GoSd_84 //",
  "S03gopjatmu:3371": "kuśalam upacitaṃ kṛpātmakānāṃ caritam idaṃ vinibadhya yan mayādya /",
  "S03gopjatmu:3372": "bhavatu bhuvanaśāntaye tad āśu jvalatu tathāgataśāsanaṃ tataś ca // GoSd_85 //",
  "S03gopjatmu:3373": "iti sarvaṃdadajātakam // ***************************************************************************",
  "S03gopjatmu:3375": "Śvan = GoŚv",
  "S03gopjatmu:3376": "Ed. Michael Hahn.",
  "S03gopjatmu:3377": "Cf. Michael Hahn. Der grosse Legendenkranz Mahajjātakamālā. Wiesbaden 195 (Asiatische Forschungen, 88)",
  "S03gopjatmu:3378": ". No. 8: Somajātakāvadāna",
  "S03gopjatmu:3379": "16. Śvan",
  "S03gopjatmu:3380": "(247b6) paraduḥkhakātarā devarājyam apy avadhīrayanti sādhavaḥ //",
  "S03gopjatmu:3381": "tadyathānuśrūyate",
  "S03gopjatmu:3382": "bodhisattvabhūtaḥ (248a)",
  "S03gopjatmu:3383": "kila bhagavān svapuṇyaparipākaviśeṣopanatam amarapurādhipatyam kārayām āsa /",
  "S03gopjatmu:3384": "naparidyūtahṛdayena sarvalokātiśayināpi mahimnā kevalaṃ puṇyānām avandhyaphalam āviṣkurvann amarapuranivāsināṃ cānugrahāya //",
  "S03gopjatmu:3385": "jagad dṛṣṭvānantavyasanakuliśāpātavihataṃ",
  "S03gopjatmu:3386": "na sa svarge reme prakṛtiramaṇīye 'pi bhagavān /",
  "S03gopjatmu:3387": "tadā hy enaṃ sā dhīr hṛdi tudati niḥsaṅgam aniśaṃ",
  "S03gopjatmu:3388": "parārthaprāgbhārā paramavidhurā svāduvidhurā // GoŚv_1 //",
  "S03gopjatmu:3389": "akṛtakuśalavyāpārānāṃ svabhūtinibandhanaṃ",
  "S03gopjatmu:3390": "kṛpaṇamanasāṃ - -",
  "S03gopjatmu:3392": "yad vā mano bahu manyate /",
  "S03gopjatmu:3393": "svacaritapariprāptaiśvaryaṃ jagaddhitakāriṇā",
  "S03gopjatmu:3394": "na viṣayasukheṣv āsthaṃ ceto mahaty api rakṣyate // GoŚv_2 //",
  "S03gopjatmu:3395": "sa kadā cij jambūdvīpam avalokayan dadarśa [/",
  "S03gopjatmu:3396": "] evaṃ lokam aśakyapratīkāravyādhiduḥkhopaplutaṃ viṣamavirasakṛtavaidyasāmarthyaṃ samaraṇam āvarjja(?)",
  "S03gopjatmu:3397": "vyavasāyaviklavaṃ romanthamānam iva piśitāśanair ihaiva narakaduḥkhāny anubhavantaṃ vismṛtasnehabandhumitrasuhṛcchaucācāraprayojanam //",
  "S03gopjatmu:3398": "kṛtāntakarmānta iva pravṛttas tadā sa rogāntarakalpatulyaḥ /",
  "S03gopjatmu:3399": "aśakyarūpapratikārabhīmo mahātyayo vyādhikṛto vikāraḥ // GoŚv_3 //",
  "S03gopjatmu:3400": "kṣuttṛṣṇācetanaparigatāḥ sānubandhaṃ stananto",
  "S03gopjatmu:3401": "vikṣiptāṅgāḥ kṣititalarajoguṇṭhitoddhastakeśāḥ /",
  "S03gopjatmu:3402": "smāraṃ smāraṃ jalakaṇamucāṃ mallikāmālutānāṃ - - - -",
  "S03gopjatmu:3405": "madhukaragaṇair mārga āsannapātāḥ // GoŚv_4 //",
  "S03gopjatmu:3406": "śvāsādhmātabṛhatkaṭhorajaṭharavyābhinnanāsāpuṭāḥ",
  "S03gopjatmu:3407": "sṛkkāntapratibaddhaśuṣkavirasaśleṣmānanā bhīṣaṇāḥ /",
  "S03gopjatmu:3408": "rūkṣasthūlaśirāpratānajaṭilatvaksnāyuśeṣāśrayāḥ",
  "S03gopjatmu:3409": "ke cit pūrvakṛtaṃ ninindur aśubhaṃ karmābhisaṃdhisthiram // GoŚv_5 //",
  "S03gopjatmu:3410": "kvathitapiśitarandhraprodvamatpūyadhārā malinavikṛtadehāḥ ke cid aprekṣaṇīyāḥ /",
  "S03gopjatmu:3411": "krimikulapariluptaprāyabāhūdaroruśravaṇanayananāsāḥ prārthayante sma kālam // GoŚv_6 //",
  "S03gopjatmu:3412": "saṃśuṣkādharakaṇṭhatāluvivarās tṛṣṇāgninā dāhinā",
  "S03gopjatmu:3413": "rūkṣakṣāmavidāritānanapuṭāḥ pretā ivāyāsinaḥ /",
  "S03gopjatmu:3414": "āmattālikuloddhatotpalavanacchannāmbuviṣyandināṃ",
  "S03gopjatmu:3415": "vīkṣantaḥ sarasāṃ payāṃsi viviśuḥ ke cit kṛtāntālayam // GoŚv_7 //",
  "S03gopjatmu:3416": "dūṣīkāpaṭalaniruddhalocanāntā durgandhā bahalamalopaliptagātrāḥ /",
  "S03gopjatmu:3417": "anye tu klamaśithilāśrayā rujānām ājagmur nilayanatāṃ prabandhinīnām // GoŚv_8 //",
  "S03gopjatmu:3418": "ke cil lālāsalilavisaraklinnasaṃsaktadīrgha-",
  "S03gopjatmu:3419": "śmaśruvrātāḥ pathiṣu kṛpaṇāḥ klāntakāyāḥ śayānāḥ /",
  "S03gopjatmu:3420": "krūrārāvaiḥ purabalibhujāṃ maṇḍalaiḥ saṃpatadbhir",
  "S03gopjatmu:3421": "vyāvṛttāsyā vipadam avaśāḥ pratyapadyanta tīvrām // GoŚv_9 //",
  "S03gopjatmu:3422": "tasya tad atidāruṇam ālokya lokavyasanaṃ mahat kāruṇyam udapādi /",
  "S03gopjatmu:3423": "atha sa mahāsattvas tena sattvopadraveṇa vyathitamanāḥ sutarām abhivardhitānukampākampitaḥ pitevaikaputravyasanam asahamānaś cintām apede //",
  "S03gopjatmu:3424": "itthaṃ gatānāṃ ka ivābhyupāyaḥ syād āmayocchittisukhaḥ prajānām /",
  "S03gopjatmu:3425": "apīha lokatrayabāndhavānāṃ tathāgatānām anṛṇo bhaveyam // GoŚv_10 //",
  "S03gopjatmu:3426": "api nāma bhaven mama pratijñā sakalā lokahitaprayogasiddhyai /",
  "S03gopjatmu:3427": "api mānuṣajanmaduḥkhabhājo vyasanebhyaḥ parimokṣam aśnuvīran // GoŚv_11 //",
  "S03gopjatmu:3428": "api nāma na bodhisattvanāmavyapadeśaṃ vitathaṃ samudvaheyam /",
  "S03gopjatmu:3429": "api sarvavidām agarhaṇīyāṃ dadhad ājñām animittavatsalānām // GoŚv_12 //",
  "S03gopjatmu:3430": "bhavaduḥkhaśilīmukhakṣatānām api mateva piteva ca prajānām /",
  "S03gopjatmu:3431": "aham eva parāyaṇaṃ paraṃ syāṃ bhavaduḥkhāmburayapratīrabhūtaḥ // GoŚv_13 //",
  "S03gopjatmu:3432": "yāvad duḥkhābhibhūtaḥ praviśati na jano rogadaṃṣṭrākarālaṃ",
  "S03gopjatmu:3433": "kālāher āsyakośaṃ sakalajagadanugrāsasaṃbhogabhīmam /",
  "S03gopjatmu:3434": "tāvad dvandvānurāgaṃ tridaśapurapatiśrīsukhaṃ projjhya ramyaṃ",
  "S03gopjatmu:3435": "prāṇatyāgānurāgaṃ praṇayasukhakaraṃ bhūtabhṛtyai karomi // GoŚv_14 //",
  "S03gopjatmu:3436": "vyavasāyam iti jñātvā tasyātyadbhutakarmaṇaḥ /",
  "S03gopjatmu:3437": "tadviyogābhiśaṅkārtā vicukruśur athāmarāḥ // GoŚv_15 //",
  "S03gopjatmu:3438": "kṛpālo duḥkhitān asmān parityajya kva yāsyasi /",
  "S03gopjatmu:3439": "viṣamasthān iva pitā vatsalo bālaputrakān // GoŚv_16 //",
  "S03gopjatmu:3440": "saddharmasalilotsekair vardhayan pādapān iva /",
  "S03gopjatmu:3441": "asmān anāgasas tyaktvā mā yāsīḥ priyadarśana // GoŚv_17 //",
  "S03gopjatmu:3442": "viṣayāsvādacapalair hṛtān indriyavājibhīḥ /",
  "S03gopjatmu:3443": "svāmin māsmān parityākṣīḥ prapātāntānucāriṇaḥ // GoŚv_18 //",
  "S03gopjatmu:3444": "praṇāmalolānatamaulibandhanān pragāḍhaśokopanipātakātarān /",
  "S03gopjatmu:3445": "athāmarān aśrupariplutekṣaṇān sa sāntvayann ity avadan marutpatiḥ // GoŚv_19 //",
  "S03gopjatmu:3446": "na me na yuṣmāsv anurāgapeśalaṃ mano na cāyaṃ svahitodayādaraḥ /",
  "S03gopjatmu:3447": "vikāsinīnāṃ vipadāṃ mukhe sthitaṃ jagat paritrātum ayaṃ tu niścayaḥ // GoŚv_20 //",
  "S03gopjatmu:3448": "tad apramādaḥ kriyatāṃ sa eva vo dhruvaṃ samārtāyanatām upeṣyati /",
  "S03gopjatmu:3449": "visaṃvadanty eva samāgamāḥ priyair nipātaramyāḥ pariṇāmadāruṇāḥ // GoŚv_21 //",
  "S03gopjatmu:3450": "sthitvāpi kālam atulaṃ vividhopabhogasaṃbhogavistarasukhais tridaśādhivāse /",
  "S03gopjatmu:3451": "karmakṣayād vinipatanti surāḥ smarantaḥ saṃvartakānilahatā iva kalpavṛkṣāḥ // GoŚv_22 //",
  "S03gopjatmu:3452": "mandākinīm api vigāhya sahāpsarobhir unnidrahemakamalocchuritopakaṇṭhām /",
  "S03gopjatmu:3453": "kṣārodakāṃ jvalanadarbhakukūlakūlāṃ nighnāḥ punar yadi ca vaitaraṇīṃ bhajante // GoŚv_23 //",
  "S03gopjatmu:3454": "ko nāma teṣu matimān svamano nidadhyād utkṣepaṇīyakusumāvayavopameṣu /",
  "S03gopjatmu:3455": "svargopabhogajaniteṣu sukheṣu yeṣām anteṣv apāyavaḍavāmukhasaṃniveśaḥ // GoŚv_24 //",
  "S03gopjatmu:3456": "kalpadrumopavanabhūmiṣu naikaratnaprodbhāsyamānatatatalpaśilātalāsu /",
  "S03gopjatmu:3457": "sākaṃ priyābhir anubhūya sukhāni bhūyas tīkṣṇāsipattravanamadhyagatā bhavanti // GoŚv_25 //",
  "S03gopjatmu:3458": "saṃbhrāntabālahariṇekṣaṇacañcalāni vibhrāntakālapariṇāmakarāṇi buddheḥ /",
  "S03gopjatmu:3459": "yad dhīndriyārthaparibhogasukhāni tasmād yatnaṃ surāḥ kuruta puṇyaparigrahāya // GoŚv_26 //",
  "S03gopjatmu:3460": "edhobhir agnaya iva praśamaṃ vrajanti kāmāgnayo na viṣayair viṣapānakalpaiḥ /",
  "S03gopjatmu:3461": "tasmād upāddhvam anavadyasukhābhirāmāṃ tāthāgatīṃ pratipadaṃ vyasanopaśāntyai // GoŚv_27 //",
  "S03gopjatmu:3462": "anāthānāṃ dainyaglapitamanasāṃ duḥkhāśīviṣa-",
  "S03gopjatmu:3463": "gaṇopaghrātānāṃ paraśubhir ivotkṛttavapuṣām /",
  "S03gopjatmu:3464": "praśāntyai bhūtānāṃ vayam api tiraścām anukṛtiṃ",
  "S03gopjatmu:3465": "kariṣyāmo muktvā surabhavanasaṃbhogavasitām // GoŚv_28 //",
  "S03gopjatmu:3466": "avicalapratibandho dīrghakālānuṣaṅgī",
  "S03gopjatmu:3467": "mama jagadupakāraprārthanāsaṃniveśaḥ /",
  "S03gopjatmu:3468": "sucaritaparipākasyeti dṛṣṭvā prasiddhiṃ",
  "S03gopjatmu:3469": "na khalu kuśalavighnaṃ kartum arhanti santaḥ // GoŚv_29 //",
  "S03gopjatmu:3470": "atimānuṣam apy apāsya citraṃ mahimānaṃ kṛpayā vikṛṣyamāṇaḥ /",
  "S03gopjatmu:3471": "sa tu duḥkhakaro gatau tiraścāṃ paramāryaḥ pratisaṃdadhe mahātmā // GoŚv_30 //",
  "S03gopjatmu:3472": "karuṇāmṛtapeśalāśayānāṃ svasukhāsaṅgaviviktamānasānām /",
  "S03gopjatmu:3473": "prabhavā iva kalpapādapānām udayā lokahitāya sajjanānām // GoŚv_31 //",
  "S03gopjatmu:3474": "vinayānataratnamauliraśmicchuritās taṃ na marudgaṇapraṇāmāḥ /",
  "S03gopjatmu:3475": "manujātisukhaṃ samāpatantaṃ sthirasattvaṃ vinivartayāṃ babhūvuḥ // GoŚv_32 //",
  "S03gopjatmu:3476": "virahavyasanopatāpadīnair nayanair bāṣpataraṅgadhūsarāntaiḥ /",
  "S03gopjatmu:3477": "dayitāḥ karuṇaṃ tam īkṣamāṇāḥ śucisattvaṃ na nivartayāṃ babhūvuḥ // GoŚv_33 //",
  "S03gopjatmu:3478": "svajaneṣu na tasya sānukampaṃ na mano dakṣiṇa eva sa prakṛtyā /",
  "S03gopjatmu:3479": "avagamya garīyasīṃ tathāpi prakṛtiṃ śvā sa tathā cakāra sādhuḥ // GoŚv_34 //",
  "S03gopjatmu:3480": "sa hitāvahitā rujāturāṇāṃ himavanmerugurur guruḥ prajānām /",
  "S03gopjatmu:3481": "puruṣātiśayo guṇaprakarṣān niyataṃ dūrataraṃ samutpapāta // GoŚv_35 //",
  "S03gopjatmu:3482": "tapobhir yāṃ dīrghair yamaniyamasaṃskāragurubhir",
  "S03gopjatmu:3483": "vyavasyanti prāptuṃ salilaphalamūlānilabhujaḥ /",
  "S03gopjatmu:3484": "vibhūtiṃ tām aindrīṃ tṛṇam iva parityajya kṛpayā",
  "S03gopjatmu:3485": "tiraścāṃ sābhāgyaṃ sa jagadupakārārtham agamat // GoŚv_36 //",
  "S03gopjatmu:3486": "śubhābhyāsād eva kṣapitakukṛtapratyayatayā",
  "S03gopjatmu:3487": "tathāgatena prāptā bhavagatisamākṣepavaśitā /",
  "S03gopjatmu:3488": "yathecchaṃ yatrecchaṃ parahitasamādhānaviduṣas",
  "S03gopjatmu:3489": "tathā hy abhūt janmavyasanaśamanāyaiva jagatām // GoŚv_37 //",
  "S03gopjatmu:3490": "svakāmakārānuvidhāyinīm śriyam paṭāntalagnām hutabhukśikhām iva /",
  "S03gopjatmu:3491": "na marṣayanti vyasanāturān janān dṛṣṭvā mahāntaḥ karuṇānibandhanāḥ // GoŚv_38 //",
  "S03gopjatmu:3492": "tasyopapattisamakālam athoccacāra lokaṃ sphuran dhvanir iti śravaṇopakārī /",
  "S03gopjatmu:3493": "yaḥ pāpy ayaṃ kuru puro bhajanaṃ ca tasya māṃsāsṛjau samupayujya śivaṃ bhajadhvam // GoŚv_39 //",
  "S03gopjatmu:3494": "śrutvātha dhvanim atimānuṣaṃ manuṣyāḥ sāṃhatyasvaritam upetya taṃ pradeśam /",
  "S03gopjatmu:3495": "ālokya kṣitidharapīvarātmabhāvaṃ taṃ sādhuṃ kṣamiṇam abhīyur udviṣāṇāḥ // GoŚv_40 //",
  "S03gopjatmu:3496": "āghūrṇasphuṭitakhaḍganiśātapāṇīn dṛṣṭvā tān abhipatato javena gatvā /",
  "S03gopjatmu:3497": "hāheti sphuṭavirasaṃ vilepur uccaiḥ pratyastapraśithilamaulayaḥ suraughāḥ // GoŚv_41 //",
  "S03gopjatmu:3498": "māṃ dṛṣṭvā ghanavipulāyatātmabhāvaṃ śrutvā vā surapuravāsināṃ pralāpān /",
  "S03gopjatmu:3499": "na kaś cit pratihatamānaso vasāsṛgmoko 'yaṃ kṣaṇam iti so 'bhavad vikārī // GoŚv_42 //",
  "S03gopjatmu:3500": "tān paurān suhṛda ivāvalokya tasya prītir yā manasi manasvino jṛmbhate /",
  "S03gopjatmu:3501": "tām eva kṣitidharasāradhīḥ sa mene paryāptaṃ phalam atiduṣkarasya tasya // GoŚv_43 //",
  "S03gopjatmu:3502": "lokānām abhilaṣitopakāramyaṃ matvāsāv upacitamāṃsam ātmabhavam /",
  "S03gopjatmu:3503": "ekāntavyasananipātalakṣyabhūte saṃsāre 'py abhiratim ābabandha sādhuḥ // GoŚv_44 //",
  "S03gopjatmu:3504": "ye dhvastāḥ parahitasaṃvidhānaśūnyās taddehāḥ kṣaṇabhidurā bhavaprabandhe /",
  "S03gopjatmu:3505": "tān manye sa parigaṇayya śailatuṅgān cchuddhyaiva svatanum upādadhe mahātmā // GoŚv_45 //",
  "S03gopjatmu:3506": "taṃ matvā vitatavikāram eva dhairyāt te tīkṣṇais tarum iva cicchiduḥ kuṭhāraiḥ /",
  "S03gopjatmu:3507": "niḥśaṅkā galitakṛpāśivair manobhiḥ so 'py āsīt tarur iva cāpanītamanyuḥ // GoŚv_46 //",
  "S03gopjatmu:3508": "tadraktavyatirekapāṭalāgrahastās tam khaḍgair araya ivāpare vicakruḥ /",
  "S03gopjatmu:3509": "so 'py āsīd abhimatakāryasaṃprasiddhyā prītyaiva sphuṭahṛdayo viśuddhakarmā // GoŚv_47 //",
  "S03gopjatmu:3510": "susrāva kṣatajam athāsya khaḍgadhārāc chedebhyaḥ sphuṭakaradhīrapuṣpatāmram /",
  "S03gopjatmu:3511": "saṃprāptaghanasamaye vicitrasānor vindhyādrer jalam iva dhātunirjharebhyaḥ // GoŚv_48 //",
  "S03gopjatmu:3512": "cakṣāra vraṇamukhakandarebhyo yat tasya kṣatajam iva kṣatāśayasya /",
  "S03gopjatmu:3513": "tenohur ghanapariṇāhaphenapuñjā viṣṭabdhā vipulasitavīcayaḥ sravantyaḥ // GoŚv_49 //",
  "S03gopjatmu:3514": "tat tasya praṇidhibalāvalambinīnām āśānāṃ katham api pūraṇāt sucetaḥ /",
  "S03gopjatmu:3515": "saṃprāpte 'py amrapure śarīrabhedāt prāmodyaṃ niratiśayopamaṃ babhāra // GoŚv_50 //",
  "S03gopjatmu:3516": "dadhvāna prapatadasṛkkadeharandhre vicchinne paraśutīkṣṇadhārayāsya /",
  "S03gopjatmu:3517": "pratyantajvalanaśikhāvalīḍhasānoḥ kuñjeṣu drutam iva kāncanaṃ sumeroḥ // GoŚv_51 //",
  "S03gopjatmu:3518": "tasyograir yugapad itas tataś ca śastrair niḥśaṅkaṃ śakalitakomalāśrayāṅge /",
  "S03gopjatmu:3519": "vicchinne sahananiviṣṭaśuddhabuddheḥ prītyārdre manasi tirodadhe viṣādaḥ // GoŚv_52 //",
  "S03gopjatmu:3520": "paricayakṛtamārgās tasya raktapraṇālyo gagaṇaparikhabhūte cchidyamāne śarīre /",
  "S03gopjatmu:3521": "kṣitidharasaridoghā vistarāṇi pracakrur na ca manasi viṣādo nāpi khedo babhūva // GoŚv_53 //",
  "S03gopjatmu:3522": "apacitataramāṃsāsṛgvasākardamāsu vyapagatabhayaśaṅkās tasya vistāriṇīṣu /",
  "S03gopjatmu:3523": "tanuvivaratareṣu vyāḍasaṃghā vicerur na ca manasi viṣādo na ca khedo babhūva // GoŚv_54 //",
  "S03gopjatmu:3524": "yad apahṛtam anāryais tasya māṃsaṃ śarīrād yadi tad apariśeṣaṃ piṇḍitaṃ syāt kathaṃ cit /",
  "S03gopjatmu:3525": "girim api sa sumeruṃ laṅghayen māṃsarāśir na ca manasi viṣado na ca khedo babhūva // GoŚv_55 //",
  "S03gopjatmu:3526": "kṣayam upayayur aṅgeṣv eva śastrāṇi tasya prakṛtimṛduṣu sādhor akṣatādhyāśayasya /",
  "S03gopjatmu:3527": "abhirucitaparārthaprītisaṃbhogaśānte na ca manasi viṣādo na ca khedo babhūva // GoŚv_56 //",
  "S03gopjatmu:3528": "ye cāsya raktair vililepur aṅgā te rejire rogaviṣādamuktāḥ /",
  "S03gopjatmu:3529": "ye cāpi raktāni papuḥ sarogās te sarvalokāḥ pupuṣur virogāḥ // GoŚv_57 //",
  "S03gopjatmu:3530": "janam apagatarogaṃ vīkṣamāṇasya harṣo manasi bhuvanabandhor labdhagādho babhūva /",
  "S03gopjatmu:3531": "piśitam anupayogaṃ vīkṣamāṇasya bhūyo 'py abhavad aratidolaṃ cañcalaṃ tasya cetaḥ // GoŚv_58 //",
  "S03gopjatmu:3532": "utkṛttacarmapaṭalasphuṭatāmramāṃso randhrodvamadrudhiraśeṣaviśeṣatāmraḥ /",
  "S03gopjatmu:3533": "kāyaḥ sa tasya vikṛtaḥ kṛtaniścayasya reje javākusumarāśir ivābhracumbī // GoŚv_59 //",
  "S03gopjatmu:3534": "vicchidyamānaḥ suniśātaśastrais tad duḥkham ekāśrayam īkṣamāṇaḥ /",
  "S03gopjatmu:3535": "sukhena duḥkhaṃ sa nirācakāra labdhvā paratrātmani caikamatyam // GoŚv_60 //",
  "S03gopjatmu:3536": "pariṇāmakharā batādhamāyā gatir ātmābhiniveśavāsanāyāḥ /",
  "S03gopjatmu:3537": "upadigdhadhiyo yayā manuṣyāḥ pitṛbhūteṣv api sādhuṣu skhalanti // GoŚv_61 //",
  "S03gopjatmu:3538": "etasya māṃsaṃ bubhuje kṛpālor yo yaḥ sa sa vyādhim apācakāra /",
  "S03gopjatmu:3539": "krameṇa kṛcchraṃ jagad uttatāra vipatsamudraṃ tad anena kṛtsnam // GoŚv_62 //",
  "S03gopjatmu:3540": "atha sarva eva loko vigatanikhilarogopasargas tasmin mahāsattve samupajātapremagauravabahumānaḥ praṇamya śvānaṃ bodhisattvam abravīt //",
  "S03gopjatmu:3541": "aho kṛpābhyāsaviśeṣabhadratā guṇeṣv aho bhaktir apetakalmaṣā /",
  "S03gopjatmu:3542": "aho parārthapratipattipeśalaṃ tavārya karmedam atītamānuṣam // GoŚv_63 //",
  "S03gopjatmu:3543": "aho jagacchreṣṭhamahādayārdratā aho svasaukhyavyavasāyaniḥspṛhā /",
  "S03gopjatmu:3544": "śubheṣv aho niścayaniścalaṃ mano manasvināṃ bodhipathānupātinām // GoŚv_64 //",
  "S03gopjatmu:3545": "aho batācintyam upāyakauśalam aho parārthe 'bhirater udāttatā /",
  "S03gopjatmu:3546": "acintyacaryātiśayāya sādhave namo 'stu tubhyaṃ jagadekabandhave // GoŚv_65 //",
  "S03gopjatmu:3547": "tvaṃ naḥ pitā yadi pitā tvam ivārthakāmaḥ śāstā tvam eva yadi dharmagurus tvam eva /",
  "S03gopjatmu:3548": "tvam daivataṃ yadi na taj janavādamātram ārtāyanaṃ tu jagataḥ paramaṃ tvam eva // GoŚv_66 //",
  "S03gopjatmu:3549": "tasmād ājñābhiṣekeṇa pavitrayitum arhasi /",
  "S03gopjatmu:3550": "upadigdham imaṃ lokaṃ yuṣmadāyāsacetasā // GoŚv_67 //",
  "S03gopjatmu:3551": "atha bodhisattvaḥ samupajātaprasādamānasam avagamya tam enam abravīt //",
  "S03gopjatmu:3552": "pīḍā mameyam iti naivam idaṃ pradhāryaṃ sattvārtham eva gaticakracalasya nityam /",
  "S03gopjatmu:3553": "pīḍā mamābhavad udīkṣya vipatparītān yuṣmān nirāmayasukhaṃ tv adhunā mano me // GoŚv_68 //",
  "S03gopjatmu:3554": "kṛtyaṃ na me parahitād aparaṃ garīyaḥ saṃsāracārakanibandhanam etad eva /",
  "S03gopjatmu:3555": "tasmāt kukāryamalinām atilaṅghya caryāṃ matprītaye satatam ātmahitaṃ kurudhvam // GoŚv_69 //",
  "S03gopjatmu:3556": "lokān imān svakṛtakarmabhujo viditvā mṛtyor aparvaparuṣasya karodarasthān /",
  "S03gopjatmu:3557": "pāpāny asahyaparitāpaphalodayāni prāṇātyaye 'pi parivarjayituṃ yatadhvam // GoŚv_70 //",
  "S03gopjatmu:3558": "svantāny anāśaramaṇīyaphalapradāni janmāṭavīgahanapathyadanopamāni /",
  "S03gopjatmu:3559": "puṇyāni saṃcinuta matpratikārabuddhyā kalyāṇamitravacanaṃ hi na laṅghanīyam // GoŚv_71 //",
  "S03gopjatmu:3560": "iti samanuśiṣya prāṇinas tān mahātmā niśitaparaśudhārājarjaraklāntadehaḥ /",
  "S03gopjatmu:3561": "avasitakaraṇīyaḥ paryudasyātmabhāvaṃ tam ativikṛtarūpaṃ svargam evāruroha // GoŚv_72 //",
  "S03gopjatmu:3562": "iti jagadupajīvyā uttamaśrīsamudrā vipadaśaninipātavyāhatā vyuṣṭiyogāt /",
  "S03gopjatmu:3563": "vigatajaladapaṅkavyomaparyantadīrghāḥ śaśina iva mayūkhā lokam uttārayanti // GoŚv_73 //",
  "S03gopjatmu:3564": "// iti śrījātakamālāyāṃ śvajātakaṃ tricatvāriṃśattamaṃ samāptam //"
}