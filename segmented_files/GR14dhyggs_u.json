{
    "GR14dhyggs_u:0": " śrīpāda dhyāna-candra gosvāmī",
    "GR14dhyggs_u:1": " sādhako brāhma-muhūrte cotthāya nijeṣṭa-nāmāni smaret kīrtayed vā--",
    "GR14dhyggs_u:2": " sa jayati viśuddha-vikramaḥ",
    "GR14dhyggs_u:3": " kanakābhaḥ kamalāyatekṣaṇaḥ /",
    "GR14dhyggs_u:4": " vara-jānu-lambi-sad-bhujo",
    "GR14dhyggs_u:5": " bahudhā bhakti-rasābhinartakaḥ // GGS_1 //",
    "GR14dhyggs_u:6": " śrī-rāmeti janārdaneti jagatāṃ nātheti nārāyaṇe-*",
    "GR14dhyggs_u:7": " tyānandeti dayāpareti kamalākānteti kṛṣṇeti ca /",
    "GR14dhyggs_u:8": " śrīman nāma-mahāmṛtābdhi-laharī-kallola-magnaṃ muhur",
    "GR14dhyggs_u:9": " muhyantaṃ galad-aśru-netram avaśaṃ māṃ nātha nityaṃ kuru // GGS_2 //",
    "GR14dhyggs_u:10": " śrī-kānta kṛṣṇa karuṇāmaya kañjanābha",
    "GR14dhyggs_u:11": " kaivalya-vallabha mukunda murāntaketi /",
    "GR14dhyggs_u:12": " nāmāvalīṃ vimala-mauktika-hāra-lakṣmī-",
    "GR14dhyggs_u:13": " lāvaṇya-vañcana-karīṃ karavāṇi kaṇṭhe // GGS_3 //",
    "GR14dhyggs_u:14": " kṛṣṇa rāma mukunda vāmana vāsudeva jagadguro",
    "GR14dhyggs_u:15": " matsya kacchapa narasiṃha varāha rāghava pāhi mām /",
    "GR14dhyggs_u:16": " deva-dānava-nāradādi munīndra-vandya dayānidhe",
    "GR14dhyggs_u:17": " devakī-suta dehi me tava pāda-bhaktim acañcalām // GGS_4 //",
    "GR14dhyggs_u:18": " he gopālaka he kṛpā-jala-nidhe he sindhu-kanyā-pate",
    "GR14dhyggs_u:19": " he kaṃsāntaka he gajendra-karuṇā-pārīṇa he mādhava /",
    "GR14dhyggs_u:20": " he rāmānuja he jagattraya-guro he puṇḍarīkākṣa māṃ",
    "GR14dhyggs_u:21": " he gopī-jana-nātha pālaya paraṃ jānāmi na tvāṃ vinā // GGS_5 //",
    "GR14dhyggs_u:22": " śrī-nārāyaṇa puṇḍarīka-nayana śrī-rāma sītā-pate",
    "GR14dhyggs_u:23": " govindācyuta nanda-nandana mukundānanda dāmodara /",
    "GR14dhyggs_u:24": " viṣṇo rāghava vāsudeva nṛhare devendra-cūḍāmaṇe",
    "GR14dhyggs_u:25": " saṃsārārṇava-karṇa-dhāraka hare śrī-kṛṣṇa tubhyaṃ namaḥ // GGS_6 //",
    "GR14dhyggs_u:26": " bhāṇḍīreṇa śikhaṇḍa-maṇḍana vara śrīkhaṇḍa-liptāṅga he",
    "GR14dhyggs_u:27": " vṛndāraṇya-purandara sphurad-amandendīvara śyāmala /",
    "GR14dhyggs_u:28": " kālindī-priya nanda-nandana parānandāravindekṣaṇa",
    "GR14dhyggs_u:29": " śrī-govinda mukunda sundara-tano māṃ dīnam ānandaya // GGS_7 //",
    "GR14dhyggs_u:30": " (Padyāvalī 33-38)",
    "GR14dhyggs_u:31": " samudra-mekhale devi parvata-stana-maṇḍale /",
    "GR14dhyggs_u:32": " viṣṇu-patni namas tubhyaṃ pāda-sparśaṃ kṣamasva me // GGS_8 //",
    "GR14dhyggs_u:33": " tato bahir gatvā maitra-kṛtyādi-vidhiṃ kuryāt,",
    "GR14dhyggs_u:34": " danta-dhāvanādim ācaret,",
    "GR14dhyggs_u:35": " śuddhaāsane pūrvābhimukhī upaviśya niścala-manāḥ -",
    "GR14dhyggs_u:36": " smaret śrīmad gaura-candraṃ svardhunyā dakṣiṇe taṭe /",
    "GR14dhyggs_u:37": " cintāmaṇi-citta-dhāmni śrī-navadvīpa-nāmake // GGS_9 //",
    "GR14dhyggs_u:38": " svardhunyāṃ cāru-tīre sphuritam atibṛhat-kurma-pṛṣṭhābha-gātraṃ",
    "GR14dhyggs_u:39": " ramyārāmāvṛtaṃ sanmaṇi-kanaka-mahā-sadma-ṣaṇḍaiḥ parītam /",
    "GR14dhyggs_u:40": " nityaṃ pratyālayodyat-praṇaya-bhara-lasat-kṛṣṇa-saṃkīrtanāṭyaṃ",
    "GR14dhyggs_u:41": " śrī-vṛndāṭavy abhinnaṃ tri-jagad anupamaṃ śrī-navadvīpam īḍe // GGS_10 //",
    "GR14dhyggs_u:42": " phullac-chrīmad druma-vallī-tallaja-lasat-tīrā taraṅgāvalī-",
    "GR14dhyggs_u:43": " ramyā manda-marum-marāla-jalaja-śreṇiṣu bhṛṅgāspadam /",
    "GR14dhyggs_u:44": " sad-ratnācita-divya-tīrtha-nivahā śrī-gaura-pādāmbuja-",
    "GR14dhyggs_u:45": " dhūli-dhūsaritāṅga-bhāva-nicitā gaṅgāsti sampāvanī // GGS_11 //",
    "GR14dhyggs_u:46": " tasyās tīra-suramya-hema-surasā-madhye lasac chrī-nava-",
    "GR14dhyggs_u:47": " dvīpo bhāti sumaṅgalo madhu-ripor ānanda-vanyo mahān /",
    "GR14dhyggs_u:48": " nānā-puṣpa-phalāḍhya-vṛkṣa-latikāramyo mahat sevito",
    "GR14dhyggs_u:49": " nānā-varṇa-vihaṅgamāli-ninadair hṛt-karṇa-hārī hi yaḥ // GGS_12 //",
    "GR14dhyggs_u:50": " kāṇḍaṃ mārakataṃ prabhūta-viṭapī-śākhā suvarṇātmikā",
    "GR14dhyggs_u:51": " patrāliḥ kuruvinda-komala-mayī prāvālikāḥ korakāḥ /",
    "GR14dhyggs_u:52": " puṣpāṇāṃ nikaraḥ suhīraka-mayo vaidūryakīyā phala-",
    "GR14dhyggs_u:53": " śreṇī yasya sa ko 'pi śākhi-nikaro yatrātimātrojjvalaḥ // GGS_13 //",
    "GR14dhyggs_u:54": " tan madhye dvija-bhavya-loka-nikarāgārāli-ramyāṅganam",
    "GR14dhyggs_u:55": " ārāmopavanāli-vilasad vedī-vihārāspadam /",
    "GR14dhyggs_u:56": " sad-bhakti-prabhayā virājita-mahā-bhaktāli-nityotsavaṃ",
    "GR14dhyggs_u:57": " praty āgāram aghāri-mūrti-sumahad-bhātīha yat pattanam // GGS_14 //",
    "GR14dhyggs_u:58": " evaṃbhūte śrī-navadvīpa-madhye manasi nivāsaṃ kṛtvā tatra śrī-gurudevasya śayyotthāna-mukha-prakṣālana-danta-dhāvanādi-krameṇa",
    "GR14dhyggs_u:59": " yathā-yogyaṃ sevāṃ kuryāt sevānantaraṃ dhyāyet yathā yāmale--",
    "GR14dhyggs_u:60": " tatra śrī-guru-dhyānam--",
    "GR14dhyggs_u:61": " kṛpā-marandānvita-pāda-paṅkajaṃ",
    "GR14dhyggs_u:62": " śvetāmbaraṃ gaura-ruciṃ sanātanam /",
    "GR14dhyggs_u:63": " śandaṃ sumālyābharaṇaṃ guṇālayaṃ",
    "GR14dhyggs_u:64": " smarāmi sad-bhaktam ahaṃ guruṃ harim // GGS_15 //",
    "GR14dhyggs_u:65": " śrī-guru-parama-guru-parātpara-guru-parameṣṭhi-gurūṇām anugāmitvena śrīman mahāprabhor mandiraṃ gacchet /",
    "GR14dhyggs_u:66": " tatra tad-ājñayā śrī-navadvīpa-candrasya śayyotthānaṃ suvāsita-jalena śrī-mukha-prakṣālanādi-krameṇa sevāṃ kuryāt /",
    "GR14dhyggs_u:67": " tatra śrīman mahāprabhor dhyānaṃ yathā ūrddhvāmnāye (3.15)--",
    "GR14dhyggs_u:68": " dvi-bhujaṃ svarṇa-ruciraṃ varābhaya-karaṃ tathā /",
    "GR14dhyggs_u:69": " premāliṅgana-sambaddhaṃ gṛṇantaṃ hari-nāmakam // GGS_16 //",
    "GR14dhyggs_u:70": " anantaraṃ śrī-vṛndāvanaṃ dhyāyet--",
    "GR14dhyggs_u:71": " vṛndāvanaṃ divya-latā-parītaṃ",
    "GR14dhyggs_u:72": " latāś ca puṣpa-sphuritāgra-bhājaḥ /",
    "GR14dhyggs_u:73": " puṣpāṇy api sphīta-madhu-vratāni",
    "GR14dhyggs_u:74": " madhu-vratāś śruti-hāri-gītāḥ // GGS_17 //",
    "GR14dhyggs_u:75": " madhye vṛndāvane ramye pañcāśat-kuñja-maṇḍite /",
    "GR14dhyggs_u:76": " kalpa-vṛkṣa-nikuñje tu divya-ratna-maye gṛhe // GGS_18 //",
    "GR14dhyggs_u:77": " tatra siddha-dehena śrī-rādhā-kṛṣṇayor niśānta-līlāṃ smared yathā--",
    "GR14dhyggs_u:78": " niśāvasāne śrī-rādhā-kṛṣṇau śrī-vṛndā-niyukta-rasamaya-parama-vidagdha-śuka-śāri-vṛnda-padya-paṭhana-janita-prabodhāv",
    "GR14dhyggs_u:79": " api gāḍhopagūhana-sukha-bhaṅgād asahiṣṇutayā kṣaṇam avakāśyamāna-jāgarau tat-tat-padya-prapaṭhita-niśāvasāna-sātaṅkau",
    "GR14dhyggs_u:80": " puṣpamayānanda-talpotthitau sva-sva-kuñjāt tat-kālāgata-śrīmal-lalitā-viśākhādi-priya-sakhī-vṛnda-sanarma-vāg-vilāsena",
    "GR14dhyggs_u:81": " sāntarānandau kakkhaṭy-udita-jaṭilā-śravaṇāt sa-śaṅkau saṅga-tyāga-bhayam",
    "GR14dhyggs_u:82": " asahamānau tau bhītyotkaṇṭhākulau sva-sva-gṛhaṃ gacchataḥ /",
    "GR14dhyggs_u:83": " evaṃ krameṇa śrī-gauracandrasya śrī-rādhā-kṛṣṇayor līlāṃ smaret /",
    "GR14dhyggs_u:84": " niśānta-līlā-smaraṇānantaraṃ gurv-ādīn daṇḍavat praṇamet yathā--",
    "GR14dhyggs_u:85": " ajñāna-timirāndhasya jñānāñjana-śalākayā /",
    "GR14dhyggs_u:86": " cakṣur unmīlitaṃ yena tasmai śrī-gurave namaḥ // GGS_19 //",
    "GR14dhyggs_u:87": " iti mantraṃ paṭhitvā śrī-guruṃ daṇḍavat praśamya evaṃ parama-guru-parātpara-guru-parameṣṭhi-guru-gosvāmi-caraṇān krameṇa daṇḍavat praṇamet /",
    "GR14dhyggs_u:88": " tataḥ śrī-gauracandraṃ praṇamet--",
    "GR14dhyggs_u:89": " viśvambharāya gaurāya caitanyāya mahātmane /",
    "GR14dhyggs_u:90": " śacī-putrāya mitrāya lakṣmīśāya namo namaḥ // GGS_20 //",
    "GR14dhyggs_u:91": " nityānandam ahaṃ vande karṇe lambita-mauktikam /",
    "GR14dhyggs_u:92": " caitanyāgraja-rūpeṇa pavitrī-kṛta-bhūtalam // GGS_21 //",
    "GR14dhyggs_u:93": " nistāritāśeṣa-janaṃ dayāluṃ",
    "GR14dhyggs_u:94": " premāmṛtābdhau parimagna-cittam /",
    "GR14dhyggs_u:95": " caitanya-candrādṛtam arcitaṃ tam",
    "GR14dhyggs_u:96": " advaita-candraṃ śirasā namāmi // GGS_22 //",
    "GR14dhyggs_u:97": " gadādhara namas tubhyaṃ yasya gaurāṅgo jīvanam /",
    "GR14dhyggs_u:98": " namas te śrī-śrīnivāsa-paṇḍita prema-vigraha // GGS_23 //",
    "GR14dhyggs_u:99": " evaṃ krameṇa gaura-bhakta-gaṇān daṇḍavat praṇamet /",
    "GR14dhyggs_u:100": " śrī-navadvīpa-dhāmne namaḥ /",
    "GR14dhyggs_u:101": " śrī-gaṅgāyai namaḥ /",
    "GR14dhyggs_u:102": " śrī-saṅkīrtanāya namaḥ /",
    "GR14dhyggs_u:103": " śrī-gauḍa-maṇḍalāya namaḥ /",
    "GR14dhyggs_u:104": " kandarpa-koṭi-ramyāya sphurad-indīvara-tviṣe /",
    "GR14dhyggs_u:105": " jagan-mohana-līlāya namo gopendra-sūnave // GGS_24 //",
    "GR14dhyggs_u:106": " tapta-kāñcana-gaurāṅgi rādhe vṛndāvaneśvari /",
    "GR14dhyggs_u:107": " vṛṣabhānu-sute devi praṇamāmi hari-priye // GGS_25 //",
    "GR14dhyggs_u:108": " śrī-rādhikā-prāṇa-samāṃ kanīyasīṃ",
    "GR14dhyggs_u:109": " viśākhikā-śikṣita-saukhya-sauṣṭhavām /",
    "GR14dhyggs_u:110": " līlāmṛtenocchalitāṅga-mādhurīm",
    "GR14dhyggs_u:111": " anaṅga-purvāṃ praṇamāmi mañjarīm // GGS_26 //",
    "GR14dhyggs_u:112": " lalitādi-parama-preṣṭha-sakhī-vṛndebhyo namaḥ /",
    "GR14dhyggs_u:113": " kusumikādi-sakhī-vṛndebhyo namaḥ /",
    "GR14dhyggs_u:114": " kastūryādi-nitya-sakhī-vṛndebhyo namaḥ /",
    "GR14dhyggs_u:115": " śaśimukhyādi-prāṇa-sakhī-vṛndebhyo namaḥ /",
    "GR14dhyggs_u:116": " kuraṅgākṣyādi-priya-sakhī-vṛndebhyo namaḥ /",
    "GR14dhyggs_u:117": " śrī-rūpādi-mañjarībhyo namaḥ /",
    "GR14dhyggs_u:118": " śrīdāmādi-sakhi-vṛndebhyo namaḥ /",
    "GR14dhyggs_u:119": " sarva-gopa-gopībhyo namaḥ /",
    "GR14dhyggs_u:120": " vraja-vāsibhyo namaḥ /",
    "GR14dhyggs_u:121": " śrī-vṛndā-vipinebhyo namaḥ /",
    "GR14dhyggs_u:122": " śrī-rāsa-maṇḍalāya namaḥ /",
    "GR14dhyggs_u:123": " śrī-yamunāyai namaḥ /",
    "GR14dhyggs_u:124": " śrī-rādhā-kuṇḍa-śyāma-kuṇḍābhyāṃ namaḥ /",
    "GR14dhyggs_u:125": " śrī-govardhanāya namaḥ /",
    "GR14dhyggs_u:126": " śrī-dvādaśa-vipinebhyo namaḥ /",
    "GR14dhyggs_u:127": " śrī-vraja-maṇḍalāya namaḥ /",
    "GR14dhyggs_u:128": " śrī-mathurā-maṇḍalāya namaḥ /",
    "GR14dhyggs_u:129": " sarvāvatārebhyo namaḥ /",
    "GR14dhyggs_u:130": " ananta-koṭi-vaiṣṇavebhyo namaḥ /",
    "GR14dhyggs_u:131": " vāñchā-kalpa-tarubhyaś ca kṛpā-sindhubhya eva ca /",
    "GR14dhyggs_u:132": " patitānāṃ pāvanebhyo vaiṣṇavebhyo namo namaḥ // GGS_27 //",
    "GR14dhyggs_u:133": " atha snānam ācaret yathā--nady ādau pravāhābhimukhe taḍāgādiṣu pūrvābhimukhī tīrthāni āhvayed yathā--",
    "GR14dhyggs_u:134": " gaṅge ca yamune caiva godāvari sarasvati /",
    "GR14dhyggs_u:135": " narmade sindho kāveri jale 'smin sannidhiṃ kuru // GGS_28 //",
    "GR14dhyggs_u:136": " mahā-pāpa-bhaṅge dayālo nu gaṅge",
    "GR14dhyggs_u:137": " maheśottamāṅge lasac citta-raṅge /",
    "GR14dhyggs_u:138": " drava-brahma-dhāmācyutāṅghryabjaje mā",
    "GR14dhyggs_u:139": " punīhīna-kanye pravāhormi-dhanye // GGS_29 //",
    "GR14dhyggs_u:140": " viṣṇor nābhy-ambu-madhyād vara-kamalam abhūt tasya nālī-sumeror",
    "GR14dhyggs_u:141": " madhye niḥsyandamānā tvam asi bhagavati brahma-lokāt prasūtā /",
    "GR14dhyggs_u:142": " khād-bhraṣṭā rudra-mūrdhni praṇipatita-jalā gāṃ gatāsīti gaṅgā",
    "GR14dhyggs_u:143": " kas tvāṃ yo nābhivanden madhu-mathana-hara-brahma-samparka-pūtām // GGS_30 //",
    "GR14dhyggs_u:144": " gaṅgā gaṅgeti yo brūyāt yojanānāṃ śatair api /",
    "GR14dhyggs_u:145": " mucyate sarva-pāpebhyo viṣṇu-lokaṃ sa gacchati // GGS_31 //",
    "GR14dhyggs_u:146": " cidānanda-bhānoḥ sadā nanda-sūnoḥ",
    "GR14dhyggs_u:147": " para-prema-pātrī drava-brahma-gātrī /",
    "GR14dhyggs_u:148": " aghānāṃ lavitrī jagat-kṣema-dhātrī",
    "GR14dhyggs_u:149": " pavitrī-kriyān no vapur mitra-putrī // GGS_32 //",
    "GR14dhyggs_u:150": " rādhikā-sama-saubhāgya sarva-tīrtha-pravandita /",
    "GR14dhyggs_u:151": " prasīda rādhikā-kuṇḍa snāmi te salile śubhe // GGS_33 //",
    "GR14dhyggs_u:152": " tataḥ śukla-vastre paridhāya śrī-hari-mandira-dhāraṇaṃ kṛtvā śrī-hari-nāmākṣaram aṅkayed gātre--",
    "GR14dhyggs_u:153": " lalāṭe keśavaṃ dhyāyen nārāyaṇam athodare /",
    "GR14dhyggs_u:154": " vakṣaḥ-sthale mādhavaṃ tu govindaṃ kaṇṭha-kūpake // GGS_34 //",
    "GR14dhyggs_u:155": " viṣṇuṃ ca dakṣiṇe kukṣau bāhau ca madhusūdanam /",
    "GR14dhyggs_u:156": " trivikramaṃ kandhare tu vāmanaṃ vāma-pārśvake // GGS_35 //",
    "GR14dhyggs_u:157": " śrīdharaṃ vāma-bāhau tu hṛṣīkeśaṃ ca kandhare /",
    "GR14dhyggs_u:158": " pṛṣṭhe tu padma-nābhaṃ ca kaṭyāṃ dāmodaraṃ nyaset /",
    "GR14dhyggs_u:159": " tat prakṣālana-toyaṃ tu vāsudeveti mūrdhani // GGS_36 //",
    "GR14dhyggs_u:160": " pūrvavat sthirāsane sthira-cittaḥ tatrādau śrī-navadvīpa-madhye śrī-ratna-mandire",
    "GR14dhyggs_u:161": " ratna-siṃhāsanopari bhakta-vṛnda-parisevitaṃ śrī-śrī-kṛṣṇa-caitanya-devaṃ gurvādi-krameṇa dhyātvā pūjayet /",
    "GR14dhyggs_u:162": " tatrādau śrī-jagannātha-miśrasya mandiraṃ dhyāyet /",
    "GR14dhyggs_u:163": " yathā caitanyārcana-candrikāyām--",
    "GR14dhyggs_u:164": " śrī-jagannātha-miśrasya mandirāṅganam uttamaiḥ /",
    "GR14dhyggs_u:165": " nānā-ratna-maṇi-yuktair vicitra-mandira-puram // GGS_37 //",
    "GR14dhyggs_u:166": " tan-madhye ravi-kānti-nindi-kanaka-prākāra-satoraśaṃ",
    "GR14dhyggs_u:167": " śrī-nārāyaṇa-geham agra-vilasat saṃkīrtana-prāṅgaṇam /",
    "GR14dhyggs_u:168": " lakṣmy-antaḥpura-pāka-bhoga-śayana-śrī-candraśālaṃ puraṃ",
    "GR14dhyggs_u:169": " yad-gaurāṅga-harer vibhāti sukhadaṃ svānanda-saṃvṛhitam // GGS_38 //",
    "GR14dhyggs_u:170": " tan-madhye nava-cūḍa-ratna-kalasaṃ vrajendra-ratnāntarā*",
    "GR14dhyggs_u:171": " muktā-dāma-vicitra-hema-paṭalaṃ sad-bhakti-ratnācitam /",
    "GR14dhyggs_u:172": " veda-dvāra-sad-aṣṭa-mṛṣṭa-maṇi-ruṭ-śobhā-kavāṭānvitaṃ",
    "GR14dhyggs_u:173": " sac-candrātapa-padma-rāga-vidhu-ratnālambiyan-mandiram // GGS_39 //",
    "GR14dhyggs_u:174": " tan-madhye maṇi-citra-hema-racite mantrārṇa-yantrānvite",
    "GR14dhyggs_u:175": " ṣaṭ-koṇāntara-karṇikāra-śikhara-śrī-keśaraiḥ sannibhe /",
    "GR14dhyggs_u:176": " kūrmākāra-mahiṣṭha-yoga-mahasi śrī-yoga-pīṭhāmbuje",
    "GR14dhyggs_u:177": " rākeśāvali-sūrya-lakṣa-vimale yad-bhāti siṃhāsanam // GGS_40 //",
    "GR14dhyggs_u:178": " pārśvādhaḥ-padma-paṭi-ghaṭita-hari-maṇi-stambha-vaidūrya-pṛṣṭhaṃ",
    "GR14dhyggs_u:179": " citra-chādāvalambi-pravara-maṇi-mahā-mauktikaṃ kānti-jālam /",
    "GR14dhyggs_u:180": " tūlāntaś cīna-celāsanam-uḍupa-mṛdu-prānta-pṛṣṭhopadhānaṃ",
    "GR14dhyggs_u:181": " svarṇāntaś citra-mantraṃ vasu-hari-caraṇa-dhyāna-gamyāṣṭa-kośam // GGS_41 //",
    "GR14dhyggs_u:182": " tan-madhye śrī-gaura-candraṃ vāme śrīla-gadādharam /",
    "GR14dhyggs_u:183": " tad-dakṣiṇe 'vadhūtendraṃ śrīlādvaitaṃ tataḥ smaret // GGS_42 //",
    "GR14dhyggs_u:184": " tad-dakṣiṇe śrīnivāsaṃ smaret śrī-paṇḍitottamam /",
    "GR14dhyggs_u:185": " smaret śrī-bhakta-vṛndaṃ ca catur-dikṣu suveṣṭitam // GGS_43 //",
    "GR14dhyggs_u:186": " śrīmad-gaura-bhakta-vṛnde svīya-svīya-gaṇānvite /",
    "GR14dhyggs_u:187": " rūpa-svarūpa-pramukhe sva-gaṇa-sthān gurūn smaret // GGS_44 //",
    "GR14dhyggs_u:188": " tatrādau śrī-guru-smaraṇaṃ yathā sanat-kumāra-saṃhitāyām--",
    "GR14dhyggs_u:189": " śaśāṅkāyuta-saṃkāśaṃ varābhaya-lasat-karaṃ /",
    "GR14dhyggs_u:190": " śuklāmbara-dharaṃ divya-śukla-mālyānulepanam // GGS_45 //",
    "GR14dhyggs_u:191": " prasanna-vadanaṃ śāntaṃ bhajanānanda-nirvṛtam /",
    "GR14dhyggs_u:192": " divya-rūpa-dharaṃ dhyāyed varadaṃ kamalekṣaṇam // GGS_46 //",
    "GR14dhyggs_u:193": " rūpa-pūrva-guru-gaṇān-ugataṃ sevanotsukam /",
    "GR14dhyggs_u:194": " evaṃ rūpaṃ guruṃ dhyāyen manasā sādhakaḥ śuciḥ // GGS_47 //",
    "GR14dhyggs_u:195": " tat-samīpe sevotsukam ātmānaṃ bhāvayed yathā--",
    "GR14dhyggs_u:196": " divya-śrī-hari-mandirāḍhya-tilakaṃ kaṇṭhaṃ sumālānvitaṃ",
    "GR14dhyggs_u:197": " vakṣaḥ śrī-hari-nāma-varṇa-subhagaṃ śrīkhaṇḍa-liptaṃ punaḥ /",
    "GR14dhyggs_u:198": " śuddhaṃ śubhra-navāmbaraṃ vimalatāṃ nityaṃ vahantīṃ tanuṃ",
    "GR14dhyggs_u:199": " dhyāyec-chrī-guru-pāda-padma-nikaṭe sevotsukāṃ cātmanaḥ // GGS_48 //",
    "GR14dhyggs_u:200": " śrīman-mauktika-dāma-baddha-cikuraṃ susmera-candrānanaṃ",
    "GR14dhyggs_u:201": " śrīkhaṇḍāguru-cāru-citra-vasanaṃ srag-divya-bhūṣāñcitam /",
    "GR14dhyggs_u:202": " nṛtyāveśa-rasānumoda-madhuraṃ kandarpa-veśojjvalaṃ",
    "GR14dhyggs_u:203": " caitanyaṃ kanaka-dyutiṃ nija-janaiḥ saṃsevymānaṃ bhaje // GGS_49 //",
    "GR14dhyggs_u:204": " kañjārendra-vinindi-sundara-gatiṃ śrī-pādam indīvara*",
    "GR14dhyggs_u:205": " śreṇī-śyāma-sad-ambaraṃ tanu-rucā sāndhyendu-saṃmardakam /",
    "GR14dhyggs_u:206": " premodghūrṇa-sukañja-khañjana-madā-jin-netra-hāsyānanaṃ",
    "GR14dhyggs_u:207": " nityānandam ahaṃ smarāmi satataṃ bhūṣojjvalāṅga-śriyam // GGS_50 //",
    "GR14dhyggs_u:208": " sad-bhaktāli-niṣevitāṅghri-kamalaṃ kundendu-śuklāmbaraṃ",
    "GR14dhyggs_u:209": " śuddha-svarṇa-ruciṃ subāhu-yugalaṃ smerānanaṃ sundaram /",
    "GR14dhyggs_u:210": " śrī-caitanya-dṛśaṃ varābhaya-karaṃ premāṅga-bhūṣāñcita*",
    "GR14dhyggs_u:211": " madvaitaṃ satataṃ smarāmi paramānandaika-kandaṃ prabhum // GGS_51 //",
    "GR14dhyggs_u:212": " kāruṇyaika-maranda-padma-caraṇaṃ caitanya-candra-dyutiṃ",
    "GR14dhyggs_u:213": " tāmbūlārpaṇa-bhaṅgi-dakṣiṇa-karaṃ śvetāmbaraṃ sad-varam /",
    "GR14dhyggs_u:214": " premānanda-tanuṃ sudhā-smita-mukhaṃ śrī-gaura-candrekṣaṇaṃ",
    "GR14dhyggs_u:215": " dhyāyec chrīla-gadādharaṃ dvija-varaṃ mādhurya-bhūṣojjvalam // GGS_52 //",
    "GR14dhyggs_u:216": " śri-caitanya-padāravinda-madhu-pāḥ sat-prema-bhūṣojjvalāḥ",
    "GR14dhyggs_u:217": " śuddha-svarṇa-ruco dṛg-ambu-pulaka-svedaiḥ sad-aṅga-śriyaḥ /",
    "GR14dhyggs_u:218": " sevopāyana-pāṇayaḥ smita-mukhāḥ śuklāmbarāḥ sad-varāḥ",
    "GR14dhyggs_u:219": " śrīvāsādi-mahāśayān sukha-mayān dhyāyema tān pārṣadān // GGS_53 //",
    "GR14dhyggs_u:220": " iti smaraṇānantaraṃ śrī-guror ājñayā śrīman-mahāprabhuṃ ṣoḍaśopacārādibhiḥ tan-mūla-mantreṇaiva pūjayet /",
    "GR14dhyggs_u:221": " śrīman-mahāprabhu-mantroddhāro yathā ūrddhvāmnāye śrī-vyāsaṃ prati śrī-nārada-vākyam (3.14-16)",
    "GR14dhyggs_u:222": " aho gūḍhatamaḥ praśno bhavatā parikīrtitaḥ /",
    "GR14dhyggs_u:223": " mantraṃ vakṣyāmi te brahman mahā-puṇya-pradaṃ śubham // GGS_54 //",
    "GR14dhyggs_u:224": " klīṃ gaurāya nama iti sarva-lokeṣu pūjitaḥ /",
    "GR14dhyggs_u:225": " māyā-ramānaṅga-bījaiḥ vāg-bījena ca pūjitaḥ /",
    "GR14dhyggs_u:226": " ṣaḍakṣaraḥ kīrtito 'yaṃ mantra-rājaḥ sura-drumaḥ // GGS_55 //",
    "GR14dhyggs_u:227": " mantro yathā--kliṃ gaurāya namaḥ; hrīṃ,",
    "GR14dhyggs_u:228": " śrīṃ,",
    "GR14dhyggs_u:229": " klīṃ,",
    "GR14dhyggs_u:230": " aiṃ gaurāya namaḥ /",
    "GR14dhyggs_u:231": " etat pādyam,",
    "GR14dhyggs_u:232": " etad arghyam,",
    "GR14dhyggs_u:233": " etad ācamanīyam,",
    "GR14dhyggs_u:234": " eṣa gandhaḥ,",
    "GR14dhyggs_u:235": " etat puṣpam,",
    "GR14dhyggs_u:236": " eṣa dhūpaḥ,",
    "GR14dhyggs_u:237": " eṣa dīpaḥ,",
    "GR14dhyggs_u:238": " etan naivedyam,",
    "GR14dhyggs_u:239": " etat pānīya-jalam,",
    "GR14dhyggs_u:240": " idam ācamanīyam,",
    "GR14dhyggs_u:241": " etat tāmbūlam,",
    "GR14dhyggs_u:242": " etad gandha-mālyam,",
    "GR14dhyggs_u:243": " eṣa puṣpāñjalir ityādi /",
    "GR14dhyggs_u:244": " evaṃ śrī-nityānanda-prabhuṃ pūjayet,",
    "GR14dhyggs_u:245": " śrīman-nityānanda-prabhor mantroddhāro yathā (brahmāṇḍa-purāṇe dharaṇī-śeṣa-samvāde)--",
    "GR14dhyggs_u:246": " iti nāmāṣṭa-śatakaṃ mantraṃ niveditaṃ śṛṇu /",
    "GR14dhyggs_u:247": " mayā tvayi purā proktaṃ kāma-bījeti saṃjñakam // GGS_56 //",
    "GR14dhyggs_u:248": " vahni-bījena pūtānte cādau deva namas tathā /",
    "GR14dhyggs_u:249": " jāhnavī-padaṃ tatraiva vallabhāya tataḥ param /",
    "GR14dhyggs_u:250": " iti mantro dvādaśārṇaḥ sarvatraiva manoharaḥ // GGS_57 //",
    "GR14dhyggs_u:251": " mantro yathā--kliṃ deva-jāhnavī-vallabhāya svāhā /",
    "GR14dhyggs_u:252": " iti mantreṇaiva pūjayet /",
    "GR14dhyggs_u:253": " evaṃ śrī-advaita-prabhuṃ pūjayet /",
    "GR14dhyggs_u:254": " atha śrī-advaita-prabhor mantroddhāro yathā pādme--",
    "GR14dhyggs_u:255": " aho gūḍhatamaḥ praśno nārada muni-sattama /",
    "GR14dhyggs_u:256": " na prakāśyas tvayā hy etad guhyād guhyataraṃ mahat // GGS_58 //",
    "GR14dhyggs_u:257": " kāma-bīja-samāyuktā advaita-vahni-nāyikā /",
    "GR14dhyggs_u:258": " ṅe 'ntā vai ṛṣi-varṇo 'yaṃ mantraḥ sarvātidurlabhaḥ // GGS_59 //",
    "GR14dhyggs_u:259": " mantro yathā--klīṃ advaitāya svāhā /",
    "GR14dhyggs_u:260": " tad-anantaraṃ śrīman-mahāprabhoḥ śeṣa-nirmālyena śrī-gadādhara-paṇḍitaṃ pūjayet tan-mantreṇaiva,",
    "GR14dhyggs_u:261": " śrī-gadādhara-paṇḍita-mantro yathā--śrīṃ gadādharāya svāhā /",
    "GR14dhyggs_u:262": " atha tathaiva śrī-śrīvāsādi-bhaktān guru-vargādīn mahāprabhu-nirmālya-prasādena pūjayet,",
    "GR14dhyggs_u:263": " sva-sva-nāma-caturthyantena śrī-guru-devaṃ tu tan-mūla-mantreṇaiva pūjayet /",
    "GR14dhyggs_u:264": " śrī-guru-mantroddharo yathā bṛhad-brahmāṇḍa-purāṇe sūta-śaunaka-samvāde--",
    "GR14dhyggs_u:265": " śrīṃ gum ity eva bhagavad-gurave vahni-vallabhā /",
    "GR14dhyggs_u:266": " daśārṇa-mantra-rājaś ca sarva-kāryeṣu rakṣitā // GGS_60 //",
    "GR14dhyggs_u:267": " mantro yathā--śrīṃ guṃ bhagavad-gurave svāhā /",
    "GR14dhyggs_u:268": " tato 'vaśeṣa-nirmālyādikaṃ gṛhṇīyāt;",
    "GR14dhyggs_u:269": " sthānāntare ca saṃsthāpya prabhupāda-padme puṣpāñjaliṃ dattvā ārātrikaṃ kuryāt /",
    "GR14dhyggs_u:270": " tad-antaraṃ cāmara-vyajanādikaṃ kṛtvā śrī-guru-pārśve tiṣṭhan dhyānānukrameṇa nirīkṣaṇaṃ kṛtvā tato bahiḥ-pūjayet /",
    "GR14dhyggs_u:271": " bahiḥ-pūjāṃ kṛtvānantaraṃ sva-sva-gāyatrī-mantrān japet kramāt--",
    "GR14dhyggs_u:272": " tatrādau śrī-guru-gāyatrī yathā pādme--śrīṃ gurudevāya vidmahe gaura-priyāya dhīmahi tan no guruḥ pracodayāt /",
    "GR14dhyggs_u:273": " prathamaṃ mantra-guroḥ pūjā paścāc caiva mamārcanam /",
    "GR14dhyggs_u:274": " kurvan siddhim avāpnoti hy anyathā niṣphalaṃ bhavet // GGS_61 //",
    "GR14dhyggs_u:275": " dhyānādau śrī-guror mūrtiṃ pūjādau ca guroḥ pūjām /",
    "GR14dhyggs_u:276": " japādau ca guror mantraṃ hy anyathā niṣphalaṃ bhavet // GGS_62 //",
    "GR14dhyggs_u:277": " tato japa-lakṣaṇaṃ yathā (śrī-hari-bhakti-vilāsaḥ 17.143, 129)--",
    "GR14dhyggs_u:278": " na kampayec chiro grīvāṃ dantān naiva prakāśayet /",
    "GR14dhyggs_u:279": " manaḥ-saṃharaṇaṃ śaucaṃ maunaṃ mantrārtha-cintanam // GGS_63 //",
    "GR14dhyggs_u:280": " mano-madhye sthito mantro mantra-madhye sthitaṃ manaḥ /",
    "GR14dhyggs_u:281": " mano-mantraṃ samāyuktam etad dhi japa-lakṣaṇam // GGS_64 //",
    "GR14dhyggs_u:282": " atha japāṅgulyādi-niyamaḥ (śrī-hari-bhakti-vilāsaḥ 17.116-120)--",
    "GR14dhyggs_u:283": " tatrāṅguli-japaṃ kurvan sāṅguṣṭhāṅgulibhir japet /",
    "GR14dhyggs_u:284": " aṅguṣṭhena vinā karma kṛtas tad aphalaṃ bhavet // GGS_65 //",
    "GR14dhyggs_u:285": " kaniṣṭhānāmikā madhyā caturthī tarjanī matā /",
    "GR14dhyggs_u:286": " tisro 'ṅgulyas tri-parvā syur madhyamā caika-parvikā // GGS_66 //",
    "GR14dhyggs_u:287": " parva-dvayaṃ madhyamāyā japa-kāle vivarjayet /",
    "GR14dhyggs_u:288": " evaṃ meruṃ vijānīyād brahmaṇā dūṣitaṃ svayam // GGS_67 //",
    "GR14dhyggs_u:289": " ārabhyānāmikā-madhyāt pradakṣiṇam anukramāt /",
    "GR14dhyggs_u:290": " tarjanī-mūla-paryantaṃ kramād daśasu parvasu // GGS_68 //",
    "GR14dhyggs_u:291": " aṅgulir na viyuñjīta kiñcit saṅkocayet talam /",
    "GR14dhyggs_u:292": " aṅgulīnāṃ viyoge tu chidreṣu sravate japaḥ // GGS_69 //",
    "GR14dhyggs_u:293": " madhyamā caika-parvikā ity ukteḥ kecit madhyamā-madhya-parva gṛhṇanti tan na /",
    "GR14dhyggs_u:294": " atha japa-kramo yathā--",
    "GR14dhyggs_u:295": " prathamaṃ gurudevasya mantra-gāyatrīṃ saṃsmaret /",
    "GR14dhyggs_u:296": " tataḥ śrī-gauracandrasya gāyatry uccāraṇaṃ tathā // GGS_70 //",
    "GR14dhyggs_u:297": " śrīlāvadhūtendrādvaita-mantra-gāyatrīṃ saṃsmaret /",
    "GR14dhyggs_u:298": " tataḥ śrī-gadādharasya śrīvāsa-paṇḍitasya ca // GGS_71 //",
    "GR14dhyggs_u:299": " śrī-gurudevasya mantro yathā--śrīṃ guṃ bhagavad-gurave svāhā /",
    "GR14dhyggs_u:300": " atha gāyatrī--śrīṃ gurudevāya vidmahe,",
    "GR14dhyggs_u:301": " gaura-priyāya dhīmahi,",
    "GR14dhyggs_u:302": " tan no guruḥ pracodayāt /",
    "GR14dhyggs_u:303": " iti śrī-guru-gāyatrī-smaraṇānantaraṃ guru-vargān smaret;",
    "GR14dhyggs_u:304": " smaraṇa-kramo yathā--",
    "GR14dhyggs_u:305": " śrī-guru-parama-gurur ityādi-krameṇa sva-sva-praṇāly-anusāreṇa sva-sva-parivāreśvara-parama-parameṣṭhi-guru-paryantaṃ",
    "GR14dhyggs_u:306": " dhyānaṃ kṛtvā svīya-svīya-nāmāni caturthyantaṃ kṛtvā japānantaraṃ śrī-śrī-caitanya-mahāprabhor",
    "GR14dhyggs_u:307": " mantraṃ gāyatrīṃ ca smaret /",
    "GR14dhyggs_u:308": " mantro yathā -klīṃ gaurāya svāhā /",
    "GR14dhyggs_u:309": " gāyatrī yathā -klīṃ caitanyāya vidmahe viśvambharāya dhīmahi tan no gauraḥ pracodayāt /",
    "GR14dhyggs_u:310": " mantro yathā -klīṃ deva-jāhnavī-vallabhāya svāhā /",
    "GR14dhyggs_u:311": " gāyatrī yathā -klīṃ nityānandāya vidmahe saṅkarṣaṇāya dhīmahi tan no balaḥ pracodayāt /",
    "GR14dhyggs_u:312": " mantro yathā -klīṃ advaitāya svāhā /",
    "GR14dhyggs_u:313": " gāyatrī yathā -klīṃ advaitāya vidmahe mahā-viṣṇave dhīmahi tan no advaitaḥ pracodayāt /",
    "GR14dhyggs_u:314": " mantro yathā -śrīṃ gadādharāya svāhā /",
    "GR14dhyggs_u:315": " gāyatrī yathā -gāṃ gadādharāya vidmahe paṇḍitākhyāya dhīmahi tan no gadādharaḥ pracodayāt /",
    "GR14dhyggs_u:316": " mantro yathā -śrīṃ śrīvāsāya svāhā /",
    "GR14dhyggs_u:317": " gāyatrī yathā -śrīṃ śrīvāsāya vidmahe nāradākhyāya dhīmahi tan no bhaktaḥ pracodayāt /",
    "GR14dhyggs_u:318": " śrī śrī gaura-gadādhara mantro yathā -klīṃ śrīṃ gaura-gadādharāya svāhā /",
    "GR14dhyggs_u:319": " anantaraṃ stava-praṇāmādi kṛtvā śrī-gauracandrāṣṭa-kālīya-sūtrānusareṇa smaret--",
    "GR14dhyggs_u:320": " gaurasya śayanotthānāt punas tac-chayanāvadhi /",
    "GR14dhyggs_u:321": " nānopakaraṇaiḥ kuryāt sevanaṃ tatra sādhakaḥ // GGS_72 //",
    "GR14dhyggs_u:322": " śrī-navadvīpa-candrasya caritāmṛtam adbhutam /",
    "GR14dhyggs_u:323": " cintyatāṃ cintyatāṃ nityaṃ mānasa-sevanotsukaḥ // GGS_73 //",
    "GR14dhyggs_u:324": " niśānte gauracandrasya śayanaṃ ca nijālaye /",
    "GR14dhyggs_u:325": " prātaḥ-kāle kṛtotthānaṃ snānaṃ tad-bhojanādikam // GGS_74 //",
    "GR14dhyggs_u:326": " pūrvāhna-samaye bhakta-mandire paramotsukam /",
    "GR14dhyggs_u:327": " madhyāhne paramāścarya-keliṃ sura-sarit-taṭe // GGS_75 //",
    "GR14dhyggs_u:328": " aparāhne navadvīpa-bhramaṇaṃ bhūri-kautukam /",
    "GR14dhyggs_u:329": " sāyāhne gamanaṃ cāru-śobhanaṃ nija-mandire // GGS_76 //",
    "GR14dhyggs_u:330": " pradoṣe priya-vargāḍhyaṃ śrīvāsa-bhavane tathā /",
    "GR14dhyggs_u:331": " niśāyāṃ smared ānandaṃ śrīmat-saṃkīrtanotsavam // GGS_77 //",
    "GR14dhyggs_u:332": " evaṃ śrī-caitanya-devaṃ niṣevya siddha-dehena śrī-kṛṣṇa-sevāṅgaṃ vidadhyāt /",
    "GR14dhyggs_u:333": " atra kārikā--",
    "GR14dhyggs_u:334": " tac cintanādi-samaye kuryāt tad anusārataḥ /",
    "GR14dhyggs_u:335": " cintanaṃ tu tayos tatra vasan guru-gaṇānvitaḥ // GGS_78 //",
    "GR14dhyggs_u:336": " punaś cākṣuṣa-līle 'smin siddha-dehena sādhakaḥ /",
    "GR14dhyggs_u:337": " manasā mānasīṃ sevām aṣṭa-kālocitāṃ vrajet // GGS_79 //",
    "GR14dhyggs_u:338": " sādhakaḥ siddha-dehena kuryāt kṛṣṇa-priyā-gṛhe /",
    "GR14dhyggs_u:339": " guru-rūpa-priyā-pārśve lalitādi sakhī-gaṇe // GGS_80 //",
    "GR14dhyggs_u:340": " nivāsaṃ yāvaṭe nityaṃ guru-rūpā-sakhī-yutaḥ /",
    "GR14dhyggs_u:341": " śrī-yāvaṭa-pure śrīmad-vṛṣabhānu-pure 'pi ca // GGS_81 //",
    "GR14dhyggs_u:342": " nandīśvara-pure rādhā-kṛṣṇa-kuṇḍa-taṭa-dvaye /",
    "GR14dhyggs_u:343": " śrīmad-vṛndāvane ramye śrīmad-vṛndāvaneśayoḥ // GGS_82 //",
    "GR14dhyggs_u:344": " prātar ādyaṣṭa-samaye sevanaṃ tu krameṇa ca /",
    "GR14dhyggs_u:345": " nānopakaraṇair divyair bhakṣya-bhojyādibhiḥ sadā /",
    "GR14dhyggs_u:346": " cāmara-vyajanādyaiś ca pāda-saṃvāhanādibhiḥ // GGS_83 //",
    "GR14dhyggs_u:347": " kiśorī gopa-vanitā sarvālaṅkāra-bhūṣitā /",
    "GR14dhyggs_u:348": " pṛthu-tuṅga-kuca-dvandvā catuḥṣaṣṭi-guṇānvitā // GGS_84 //",
    "GR14dhyggs_u:349": " nigūḍha-bhāvā govinde madanānanda-mohinī /",
    "GR14dhyggs_u:350": " nānā-rasa-kalālāpa-śālinī divya-rūpinī // GGS_85 //",
    "GR14dhyggs_u:351": " saṅgīta-rasa-saṃjāta-bhāvollāsa-bharānvitā /",
    "GR14dhyggs_u:352": " divā-niśaṃ mano-madhye dvayoḥ premā-bharākulā // GGS_86 //",
    "GR14dhyggs_u:353": " sarva-lakṣana-sampannā bhāva-hāvādi-bhūṣitā /",
    "GR14dhyggs_u:354": " guru-prasāda-jananī guru-rūpā-priyānugā /",
    "GR14dhyggs_u:355": " gāndharvikā-sva-yūtha-sthā lalitādi-gaṇānvitā // GGS_87 //",
    "GR14dhyggs_u:356": " sva-yūtheśvary-anugatā yāvaṭa-grāma-vāsinī /",
    "GR14dhyggs_u:357": " cintanīyākṛtiḥ sā ca kāma-rūpānugāminī // GGS_88 //",
    "GR14dhyggs_u:358": " cid-ānanda-rasamayī druta-hema-sama-prabhā /",
    "GR14dhyggs_u:359": " sucīna-nīla-vasanā nānālaṅkāra-bhūṣitā // GGS_89 //",
    "GR14dhyggs_u:360": " śrī-rādhā-kṛṣṇayoḥ pārśva-vartinī nava-yauvanā /",
    "GR14dhyggs_u:361": " guru-dattasya nāmno 'syā mātā vargādya-mañjarī /",
    "GR14dhyggs_u:362": " pitā varga-tṛtīyākhyo vargāntāhvayakaḥ patiḥ // GGS_90 //",
    "GR14dhyggs_u:363": " nivāso yāvaṭe tasyā dakṣiṇā mṛdvikā hi sā /",
    "GR14dhyggs_u:364": " śrī-rādhā-vastra-sevāḍhyā nānālaṅkāra-bhūṣitā // GGS_91 //",
    "GR14dhyggs_u:365": " asyaiva siddha-dehasya sādhanāni yathā-kramam /",
    "GR14dhyggs_u:366": " ekādaśa-prasiddhāni lakṣyante 'timanoharam // GGS_92 //",
    "GR14dhyggs_u:367": " nāma rūpaṃ vayo veśaḥ sambandho yūtha eva ca /",
    "GR14dhyggs_u:368": " ājñā sevā parākāṣṭhā pālya-dāsī nivāsakaḥ // GGS_93 //",
    "GR14dhyggs_u:369": " eteṣāṃ viśeṣa-lakṣaṇāny ucyante--",
    "GR14dhyggs_u:370": " śrī-rūpa-mañjarītyādi-nāmākhyānānurūpataḥ /",
    "GR14dhyggs_u:371": " cintanīyaṃ yathā-yogyaṃ svanāma vraja-subhruvām // GGS_94 //",
    "GR14dhyggs_u:372": " rūpaṃ yūtheśvarī-rūpaṃ bhāvanīyaṃ prayatnataḥ /",
    "GR14dhyggs_u:373": " trailokya-mohanaṃ kāmod-dīpanaṃ gopikā-pateḥ // GGS_95 //",
    "GR14dhyggs_u:374": " vayo nānā-vidhaṃ tatra yat tu tridaśa-vatsaram /",
    "GR14dhyggs_u:375": " mādhuryādbhuta-kaiśoraṃ vikhyātaṃ vraja-subhruvām // GGS_96 //",
    "GR14dhyggs_u:376": " veśo nīla-paṭādyaiś ca vicitrālaṅkṛtais tathā /",
    "GR14dhyggs_u:377": " svasya dehānurūpeṇa svabhāva-rasa-sundaraḥ // GGS_97 //",
    "GR14dhyggs_u:378": " sevya-sevaka-sambandhaḥ svamanovṛtti-bhedataḥ /",
    "GR14dhyggs_u:379": " prāṇātyaye 'pi sambandhaṃ na kadā parivartayet // GGS_98 //",
    "GR14dhyggs_u:380": " yathā yūtheśvarī-yūthaḥ sadā tiṣṭhati tad-vaśe /",
    "GR14dhyggs_u:381": " tathaiva sarvathā tiṣṭhe-dbhūtvā tad-vaśa-vartinī // GGS_99 //",
    "GR14dhyggs_u:382": " yūtheśvaryāḥ śirasy ājñā-mādāya hari-rādhayoḥ /",
    "GR14dhyggs_u:383": " yathocitāṃ ca śuśrūṣāṃ kuryād ānanda-saṃyutā // GGS_100 //",
    "GR14dhyggs_u:384": " cāmara-vyajanādīnāṃ sarvājñā-pratipālanam /",
    "GR14dhyggs_u:385": " iti sevā parijñeyā yathā-mati vibhāgaśaḥ // GGS_101 //",
    "GR14dhyggs_u:386": " śrī-rādhā-kṛṣṇayor yadvad rūpa-mañjarikādayaḥ /",
    "GR14dhyggs_u:387": " prāpta nitya-sakhītvaṃ ca tathā syām iti bhāvayet // GGS_102 //",
    "GR14dhyggs_u:388": " pālya-dāsī ca sā proktā paripālyā priyaṃvadā /",
    "GR14dhyggs_u:389": " sva-mano-vṛtti-rūpeṇa yā nitya-paricārikā // GGS_103 //",
    "GR14dhyggs_u:390": " nivāso vraja-madhye tu rādhā-kṛṣṇa-sthalī matā /",
    "GR14dhyggs_u:391": " vaṃśī-vaṭaś ca śrī-nandī-śvaraś cāpy atikautukaḥ // GGS_104 //",
    "GR14dhyggs_u:392": " anaṅga-mañjarī proktā vilāsa-mañjarī tathā /",
    "GR14dhyggs_u:393": " aśoka-mañjarī ceti rasa-mañjarikā tathā // GGS_105 //",
    "GR14dhyggs_u:394": " rasāla-mañjarī nāmnā tathā kamala-mañjarī /",
    "GR14dhyggs_u:395": " karuṇā-mañjarī khyātā vikhyātā guṇa-mañjarī // GGS_106 //",
    "GR14dhyggs_u:396": " evaṃ sarvāś ca vikhyātāḥ sva-sva-nāmākṣaraiḥ parāḥ /",
    "GR14dhyggs_u:397": " mañjaryo bahuśaḥ rūpa-guṇa-śīla-vayo 'nvitāḥ // GGS_107 //",
    "GR14dhyggs_u:398": " nāma-rūpādi tat sarvaṃ guru-dattaṃ ca bhāvayet /",
    "GR14dhyggs_u:399": " tatra tatra sthitā nityaṃ bhajet śrī-rādhikā-harī // GGS_108 //",
    "GR14dhyggs_u:400": " bhāvayan sādhako nityaṃ sthitvā kṛṣṇa-priyā-gṛhe /",
    "GR14dhyggs_u:401": " tad ājñā-pālako bhūtvā kāleṣv aṣṭasu sevate // GGS_109 //",
    "GR14dhyggs_u:402": " sakhīnāṃ saṅginī-rūpām ātmānaṃ bhāvanā-mayīm /",
    "GR14dhyggs_u:403": " ājñā-sevā-parākāṣṭhā-kṛpālaṅkāra-bhūṣitām /",
    "GR14dhyggs_u:404": " tataś ca mañjarī-rūpān gurvādīn api saṃsmaret // GGS_110 //",
    "GR14dhyggs_u:405": " atha prātaḥ-pūrvāhna-līlāṃ smṛtvā madhyāhne saṅga-mitau rādhā-kṛṣṇau paraspara-saṅga-janita-nānā-sāttvika-vikāra-bhūṣitau",
    "GR14dhyggs_u:406": " lalitādi-priya-sakhī-vṛnda-sanarma-vāg-vilāsena janita-paramānandau nānā-rasa-vilāsa-cihnau",
    "GR14dhyggs_u:407": " sammagna-mānasau vihitāraṇya-līlau vṛndāraṇye sumahīruha-mūle yoga-pīṭhopari upaviṣṭau",
    "GR14dhyggs_u:408": " evambhūtau rādhā-kṛṣṇau saṃsmaret /",
    "GR14dhyggs_u:409": " prathamaṃ ṣaḍ-dalaṃ padmaṃ tad-bahir vasu-patrakam /",
    "GR14dhyggs_u:410": " tad-bahir daśa-patraṃ ca daśopadala-saṃyutam // GGS_111 //",
    "GR14dhyggs_u:411": " śrīmad-rādhā-kṛṣṇa-līlā-rasa-pūrita-vigraham /",
    "GR14dhyggs_u:412": " tat-tad-icchā-vaśenaivon-mīlitaṃ bhāti mudritam // GGS_112 //",
    "GR14dhyggs_u:413": " prākārās tad-bahis tatra dikṣu dvāra-catuṣṭayam /",
    "GR14dhyggs_u:414": " catuṣ-koṇāś ca ṣaḍ-dalyāṃ ṣaṭ-pady-aṣṭādaśākṣarī // GGS_113 //",
    "GR14dhyggs_u:415": " yathā brahma-saṃhitāyām (2-4)",
    "GR14dhyggs_u:416": " sahasra-patraṃ kamalaṃ gokulākhyaṃ mahat padam /",
    "GR14dhyggs_u:417": " tat-karṇikāraṃ tad-dhāma tad-anantāṃśa-sambhavam // GGS_114 //",
    "GR14dhyggs_u:418": " karṇikāraṃ mahad yantraṃ ṣaṭ-kośaṃ vajra-kīlakam /",
    "GR14dhyggs_u:419": " ṣaḍ-aṅgaṃ ṣaṭ-padī-sthānaṃ prakṛtyā puruṣeṇa ca // GGS_115 //",
    "GR14dhyggs_u:420": " premānanda-mahānanda-rasenāvasthitaṃ hi yat /",
    "GR14dhyggs_u:421": " jyotī-rūpeṇa manunā kāma-bījena saṅgatam // GGS_116 //",
    "GR14dhyggs_u:422": " tat-kiñjalkaṃ tad-aṃśānām tat-patrāṇi śriyām api // GGS_117 //",
    "GR14dhyggs_u:423": " evambhūta yoga-pīṭhe śrī-śrī-rādhā-kṛṣṇau smaret /",
    "GR14dhyggs_u:424": " atha śrī-kṛṣṇa-candrasya vayo-veśādayo 'khilāḥ /",
    "GR14dhyggs_u:425": " rasa-śāstrānusāreṇa nirūpyante yathāmati // GGS_118 //",
    "GR14dhyggs_u:426": " (bhakti-rasāmṛta-sindhu 2.1.308, 9)--",
    "GR14dhyggs_u:427": " vayaḥ kaumāra-paugaṇḍa-kaiśoram iti tat tridhā // GGS_119 //",
    "GR14dhyggs_u:428": " kaumāraṃ pañcamābdāntaṃ paugaṇḍaṃ daśamāvadhi /",
    "GR14dhyggs_u:429": " āṣoḍaśāc ca kaiśoraṃ yauvanaṃ syāt tataḥ param // GGS_120 //",
    "GR14dhyggs_u:430": " ādya-madhyānta-bhedena kaumārādīni ca tridhā /",
    "GR14dhyggs_u:431": " aṣṭa-māsādhikaṃ varṣaṃ bhāgatvena ca kīrtitam // GGS_121 //",
    "GR14dhyggs_u:432": " tad yathā--ādya-kaumāram aṣṭa-māsādhikam eka-varṣam evaṃ madhya-kaumāram,",
    "GR14dhyggs_u:433": " evaṃ ca śeṣa-kaumāram;",
    "GR14dhyggs_u:434": " evaṃ pañcama-varṣa-paryantaṃ kaumāraṃ jñeyam /",
    "GR14dhyggs_u:435": " ādya-paugaṇḍam aṣṭa-māsādhikam eka-varṣam;",
    "GR14dhyggs_u:436": " evaṃ madhya-paugaṇḍam;",
    "GR14dhyggs_u:437": " evaṃ ca śeṣa-paugaṇḍam;",
    "GR14dhyggs_u:438": " evaṃ ca krameṇa ṣaṣṭha-varṣam ārabhya daśa-varṣa-paryantaṃ paugaṇḍaṃ jñeyam /",
    "GR14dhyggs_u:439": " ādya-kaiśoraṃ sārdha-dina-dvayottaraikādaśa-māsādhikam eka-varṣam;",
    "GR14dhyggs_u:440": " evaṃ madhya-kaiśoram;",
    "GR14dhyggs_u:441": " evaṃ śeṣa-kaiśoram;",
    "GR14dhyggs_u:442": " krameṇaikādaśa-varṣam ārabhya pañca-daśa-varṣa-nava-māsa-sārdha-sapta-dina-paryantaṃ kaiśoraṃ jñeyam /",
    "GR14dhyggs_u:443": " atha śrī-kṛṣṇasya vraja-līlā--tatra śrī-kṛṣṇasya vraja-līlā pañca-dinottara-ṣaḍ-māsādhika-daśa-varṣīyā jñeyā (10-6-5) atha ca (BhP 3.2.26)--",
    "GR14dhyggs_u:444": " ekādaśa-samās tatra gūḍhārciḥ sabalo 'vasat // GGS_122 //",
    "GR14dhyggs_u:445": " mahārāja-kumāratayā bhogātiśayena samṛddhyā varṣa-māsa-dinānāṃ sārdhatayā sārdha-sapta-dinottara-nava-māsādhika-pañca-daśa-varṣa-parimitaṃ śrī-kṛṣṇasya vayo jñeyam (15-9-7 1/2) /",
    "GR14dhyggs_u:446": " atraiva śeṣa-kaiśore ṣoḍaśa-hāyane sadā /",
    "GR14dhyggs_u:447": " vraje vihāraṃ kurute śrīman nandasya nandanaḥ // GGS_123 //",
    "GR14dhyggs_u:448": " vaṃśī-pāṇiḥ pīta-vāsā indranīla-maṇi-dyutiḥ /",
    "GR14dhyggs_u:449": " kaṇṭhe kaustubha-śobhāḍhyo mayūra-dala-bhūṣaṇaḥ // GGS_124 //",
    "GR14dhyggs_u:450": " guñjā-hāra-lasad-vakṣā ratna-hāra-virājitaḥ /",
    "GR14dhyggs_u:451": " vana-mālā-dharo niṣka śobhollasita-kaṇṭhakaḥ // GGS_125 //",
    "GR14dhyggs_u:452": " vāma-bhāga-sthita-svarṇa-rekhā-rājad-uraḥ-sthalaḥ /",
    "GR14dhyggs_u:453": " vaijayantī-lasad-vakṣā gaja-mauktika-nāsikaḥ // GGS_126 //",
    "GR14dhyggs_u:454": " karṇayor makarākāra-kuṇḍalābhyāṃ virājitaḥ /",
    "GR14dhyggs_u:455": " ratna-kaṅkana-yug ghastaḥ kauṅkumaṃ tilakaṃ dadhat // GGS_127 //",
    "GR14dhyggs_u:456": " kiṅkiṇī-yukta-kaṭiko ratna-nūpura-yuk-padaḥ /",
    "GR14dhyggs_u:457": " mālatī-mallike jāti-yūthī ketakī-campake // GGS_128 //",
    "GR14dhyggs_u:458": " nāgakeśara ityādi puṣpa-mālā-svalaṅkṛtaḥ /",
    "GR14dhyggs_u:459": " iti veśa-dharaḥ śrīmān dhyeyaḥ śrī-nandanandanaḥ // GGS_129 //",
    "GR14dhyggs_u:460": " śṛṅgaṃ vāmodara-parisare tunda-bandhāntara-sthaṃ",
    "GR14dhyggs_u:461": " dakṣe tadvan nihita-muralīṃ ratna-citrāṃ dadhānaḥ /",
    "GR14dhyggs_u:462": " vāmenāsau sarala-laguṇaṃ pāṇinā pīta-varṇaṃ",
    "GR14dhyggs_u:463": " līlāmbhojaṃ kamala-nayanaḥ kampayan dakṣiṇena // GGS_130 //",
    "GR14dhyggs_u:464": " asyaiva kṛṣṇa-candrasya mantrāḥ santi trayo 'malāḥ /",
    "GR14dhyggs_u:465": " siddhāḥ kṛṣṇasya sat-prema-bhakti-siddhi-karā matāḥ // GGS_131 //",
    "GR14dhyggs_u:466": " tatrādau mantroddhāro yathā sanat-kumāra-saṃhitāyām--",
    "GR14dhyggs_u:467": " hare-kṛṣṇau dvir āvṛttau",
    "GR14dhyggs_u:468": " kṛṣṇa tādṛk tathā hare /",
    "GR14dhyggs_u:469": " hare rāma tathā rāma",
    "GR14dhyggs_u:470": " tathā tādṛg ghare manuḥ // GGS_132 //",
    "GR14dhyggs_u:471": " hare kṛṣṇa hare kṛṣṇa kṛṣṇa kṛṣṇa hare hare /",
    "GR14dhyggs_u:472": " hare rāma hare rāma rāma rāma hare hare // GGS_133 //",
    "GR14dhyggs_u:473": " asya dhyānaṃ yathā tatraiva--",
    "GR14dhyggs_u:474": " dhyāyed vṛndāvane ramye",
    "GR14dhyggs_u:475": " gopa-gobhir alaṅkṛte /",
    "GR14dhyggs_u:476": " kadamba-pādapa-cchāye",
    "GR14dhyggs_u:477": " yamunā-jala-śītale // GGS_134 //",
    "GR14dhyggs_u:478": " rādhayā sahitaṃ kṛṣṇaṃ",
    "GR14dhyggs_u:479": " vaṃśī-vādana-tat-param /",
    "GR14dhyggs_u:480": " tribhaṅga-lalitaṃ devaṃ",
    "GR14dhyggs_u:481": " bhaktānugraha-kārakam // GGS_135 //",
    "GR14dhyggs_u:482": " viśeṣato daśārṇo 'yaṃ",
    "GR14dhyggs_u:483": " japa-mātreṇa siddhi-daḥ /",
    "GR14dhyggs_u:484": " pañcāṅgāny asya mantrasya",
    "GR14dhyggs_u:485": " vijñeyāni manīṣibhiḥ // GGS_136 //",
    "GR14dhyggs_u:486": " iti gautamīya-tantra-vākyāt rāga-mārge daśākṣara-gopāla-mantrasya prasiddhiḥ;",
    "GR14dhyggs_u:487": " tad-uddhāro likhyate,",
    "GR14dhyggs_u:488": " sa yathā gautamīya-tantre--",
    "GR14dhyggs_u:489": " khāntākṣaraṃ samuddhṛtya",
    "GR14dhyggs_u:490": " trayodaśa-svarānvitam /",
    "GR14dhyggs_u:491": " pārṇaṃ turya-svara-yutaṃ",
    "GR14dhyggs_u:492": " chāntaṃ dhāntaṃ tathā dvayam // GGS_137 //",
    "GR14dhyggs_u:493": " amṛtārṇaṃ māṃsa-yugmaṃ",
    "GR14dhyggs_u:494": " mukha-vṛttena saṃyutam /",
    "GR14dhyggs_u:495": " bhārśaṃ tu mukha-vṛttāḍhyaṃ",
    "GR14dhyggs_u:496": " pavanārṇaṃ tathaiva ca // GGS_138 //",
    "GR14dhyggs_u:497": " bīja-śakti-samāyukto",
    "GR14dhyggs_u:498": " mantro 'yaṃ samudāhṛtaḥ /",
    "GR14dhyggs_u:499": " gupta-bīja-svabhāvatvād",
    "GR14dhyggs_u:500": " daśārṇaḥ khalu kathyate // GGS_139 //",
    "GR14dhyggs_u:501": " brahmārṇaṃ turya-saṃyuktaṃ",
    "GR14dhyggs_u:502": " māṃsa-dvaya-samanvitam /",
    "GR14dhyggs_u:503": " nāda-bindu-samāyuktaṃ",
    "GR14dhyggs_u:504": " jagad-bījam udāhṛtam // GGS_140 //",
    "GR14dhyggs_u:505": " śukrārṇam amṛtārṇena",
    "GR14dhyggs_u:506": " mukha-vṛttena saṃyutam /",
    "GR14dhyggs_u:507": " gaganaṃ mukha-vṛttena",
    "GR14dhyggs_u:508": " proktā śaktiḥ parātparā // GGS_141 //",
    "GR14dhyggs_u:509": " daśākṣaro mantro,",
    "GR14dhyggs_u:510": " yathā --klīṃ gopījana-vallabhāya svāhā /",
    "GR14dhyggs_u:511": " aṣṭādaśākṣaro mantro,",
    "GR14dhyggs_u:512": " yathā --klīṃ kṛṣṇāya govindāya gopījana-vallabhāya svāhā /",
    "GR14dhyggs_u:513": " phullendīvara-kāntim indu-vadanaṃ barhāvataṃsa-priyaṃ",
    "GR14dhyggs_u:514": " śrīvatsāṅkam udāra-kaustubha-dharaṃ pītāmbaraṃ sundaram /",
    "GR14dhyggs_u:515": " gopīnāṃ nayanotpalārcita-tanuṃ go-gopa-saṅghāvṛtaṃ",
    "GR14dhyggs_u:516": " govindaṃ kala-veṇu-vādana-paraṃ divyāṅga-bhūṣaṃ bhaje // GGS_142 //",
    "GR14dhyggs_u:517": " atha kāma-gāyatrī-mantroddhāro yathā svāyambhuvāgame--",
    "GR14dhyggs_u:518": " klīṃ tataḥ kāma-devāya vidmahe ca padaṃ tataḥ /",
    "GR14dhyggs_u:519": " tataś ca puṣpa-bāṇāya dhīmahīti padaṃ tataḥ // GGS_143 //",
    "GR14dhyggs_u:520": " tatas tan no 'naṅga iti tataś caiva pracodayāt /",
    "GR14dhyggs_u:521": " eṣā vai kāma-gāyatrī caturviṃśākṣarī mātā // GGS_144 //",
    "GR14dhyggs_u:522": " kāma-gāyatrī,",
    "GR14dhyggs_u:523": " yathā -klīṃ kāmadevāya vidmahe puṣpa-bāṇāya dhīmahi tan no 'naṅgaḥ pracodayāt /",
    "GR14dhyggs_u:524": " krīḍāsakto madana-vaśa-go rādhayāliṅgitāṅgaḥ",
    "GR14dhyggs_u:525": " sa-bhrū-bhaṅgaḥ smita-suvadano mugdha-nepathya-śobhaḥ /",
    "GR14dhyggs_u:526": " vṛndāraṇye prati-nava-latā-sadmasu prema-pūrṇaḥ",
    "GR14dhyggs_u:527": " pūrṇānando jayati muralīṃ vādayāno mukundaḥ // GGS_145 //",
    "GR14dhyggs_u:528": " yathā bṛhad-gautamīya-tantre--",
    "GR14dhyggs_u:529": " devī kṛṣṇa-mayi proktā rādhikā para-devatā /",
    "GR14dhyggs_u:530": " sarva-lakṣmī-mayī sarva-kāntiḥ sammohinī parā // GGS_146 //",
    "GR14dhyggs_u:531": " ṛk-pariśiṣṭe ca--",
    "GR14dhyggs_u:532": " rādhayā mādhavo devo",
    "GR14dhyggs_u:533": " mādhavenaiva rādhikā",
    "GR14dhyggs_u:534": " vibhrājante janeṣv ā // GGS_147 //",
    "GR14dhyggs_u:535": " mātsye ca--",
    "GR14dhyggs_u:536": " vārāṇasyāṃ viśālākṣī vimalā puruṣottame /",
    "GR14dhyggs_u:537": " rukmiṇī dvāravatyāṃ tu rādhā vṛndāvane vane // GGS_148 //",
    "GR14dhyggs_u:538": " pādme ca (UN 4.5)--",
    "GR14dhyggs_u:539": " yathā rādhā priyā viṣṇos tasyāḥ kuṇḍaṃ priyaṃ tathā /",
    "GR14dhyggs_u:540": " sarva-gopīṣu saivaikā viṣṇor atyanta-vallabhā // GGS_149 //",
    "GR14dhyggs_u:541": " (UN 4.3-4, 6-7)--",
    "GR14dhyggs_u:542": " mahā-bhāva-svarūpeyaṃ guṇair ativarīyasī /",
    "GR14dhyggs_u:543": " gopālottara-tāpanyāṃ yad gāndharveti viśrutā // GGS_150 //",
    "GR14dhyggs_u:544": " hlādinī yā mahā-śaktiḥ sarva-śakti-varīyasī /",
    "GR14dhyggs_u:545": " tat-sāra-bhāva-rūpeyam iti tantre pratiṣṭhitā // GGS_151 //",
    "GR14dhyggs_u:546": " suṣṭhu-kānta-svarūpeyaṃ sarvadā vārṣabhānavī /",
    "GR14dhyggs_u:547": " dhṛta-ṣoḍaśa-śṛṅgārā dvādaśābharaṇānvitā // GGS_152 //",
    "GR14dhyggs_u:548": " tatra suṣṭhu-kānta-svarūpā,",
    "GR14dhyggs_u:549": " yathā śrī-kṛṣṇa-vākyam (UN 4.8)--",
    "GR14dhyggs_u:550": " kacās tava sukuñcitā mukham adhīra-dīrghekṣaṇaṃ",
    "GR14dhyggs_u:551": " kaṭhora-kuca-bhāg-uraḥ kraśima-śāli madhya-sthalam /",
    "GR14dhyggs_u:552": " nate śirasi dorlate karaja-ratna-ramyau karau",
    "GR14dhyggs_u:553": " vidhūnayati rādhike tri-jagad eṣa rupotsavaḥ // GGS_153 //",
    "GR14dhyggs_u:554": " dhṛta-ṣoḍaśa-śṛṅgārā yathā (UN 4.9)--",
    "GR14dhyggs_u:555": " snātā nāsāgra-jāgran-maṇi-rasita-paṭā sūtriṇī baddha-veṇī",
    "GR14dhyggs_u:556": " sottaṃsā carcitāṅgī kusumita-cikura sragviṇī padma-hastā /",
    "GR14dhyggs_u:557": " tāmbūlāsyoru-bindu-stavakita-cibukā kajjalākṣī sucitrā",
    "GR14dhyggs_u:558": " rādhālaktojjvalāṅghriḥ sphuriti tilakinī ṣoḍaśā-kalpinīyam // GGS_154 //",
    "GR14dhyggs_u:559": " dvādaśābharaṇāśritā yathā (UN 4.10)--",
    "GR14dhyggs_u:560": " divyaś cūḍāmaṇīndraḥ puraṭa-viracitāḥ kuṇḍala-dvandva-kāñci*",
    "GR14dhyggs_u:561": " niṣkāś cakrī-śalākā-yuga-valaya-ghaṭāḥ kaṇṭha-bhūṣormikāś ca /",
    "GR14dhyggs_u:562": " hārās tārānukāra bhuja-kaṭaka-tulākoṭayo ratna-k ptā*",
    "GR14dhyggs_u:563": " stuṅgā pādāṅgurīya-cchavir iti ravibhir bhūṣaṇair bhāti rādhā // GGS_155 //",
    "GR14dhyggs_u:564": " madhye vayasi kaiśora eva tasyāḥ sthitiḥ /",
    "GR14dhyggs_u:565": " pūrvavad divasa-gaṇanayā viṃśati-dinottara-pañca-māsādhika-nava-varṣa-parimitaṃ madhya-kaiśoraṃ vayaḥ (9-5-20)",
    "GR14dhyggs_u:566": " ; rāja-kumārītvād bhogātiśayena samṛddhyā varṣa-māsa-dinānāṃ sārdhatayā pañca-daśa-dinottara-māsa-dvayādhika-caturdaśa-varṣa parimitaṃ vayo 'syāḥ jñeyam (14-2-15) /",
    "GR14dhyggs_u:567": " asyā madīyatā-bhāvo madhu-snehas tathaiva ca /",
    "GR14dhyggs_u:568": " mañjiṣṭhākhyo bhaved rāgaḥ samarthā kevalā ratiḥ // GGS_156 //",
    "GR14dhyggs_u:569": " kandarpa-kautukaṃ kuñjaṃ gṛham asyās tu yāvaṭe /",
    "GR14dhyggs_u:570": " mātāsyāḥ kīrtidā proktā vṛṣabhānuḥ pitā smṛtaḥ // GGS_157 //",
    "GR14dhyggs_u:571": " abhimanyuḥ patis tasyā durmukho devaraḥ smṛtaḥ /",
    "GR14dhyggs_u:572": " jaṭilākhyā smṛtā śvaśrūr nanandā kuṭilā matā // GGS_158 //",
    "GR14dhyggs_u:573": " yathā syur nāyakāvasthā nikhilā eva mādhave /",
    "GR14dhyggs_u:574": " tathaiva nāyikāvasthā rādhāyāṃ prāyaśo matāḥ // GGS_159 //",
    "GR14dhyggs_u:575": " (UN 4.50-54)--",
    "GR14dhyggs_u:576": " tasyā vṛndāvaneśvaryāḥ sakhyaḥ pañca-vidhā matāḥ /",
    "GR14dhyggs_u:577": " sakhyaś ca nitya-sakhyaś ca prāṇa-sakhyaś ca kāścana /",
    "GR14dhyggs_u:578": " priya-sakhyaś ca parama-preṣṭha-sakhyaś ca viśrutāḥ // GGS_160 //",
    "GR14dhyggs_u:579": " sakhyaḥ kusumikā-vindhyā-dhaniṣṭhādyāḥ prakīrtitāḥ /",
    "GR14dhyggs_u:580": " nitya-sakhyaś ca kastūrī-maṇi-mañjarikādayaḥ // GGS_161 //",
    "GR14dhyggs_u:581": " prāṇa-sakhyaḥ śaśimukhī-vāsantī-lāsikādayaḥ /",
    "GR14dhyggs_u:582": " gatā vṛndāvaneśvaryāḥ prāyeṇemāḥ svarūpatām // GGS_162 //",
    "GR14dhyggs_u:583": " priya-sakhyaḥ kuraṅgākṣī sumadhyā madanālasā /",
    "GR14dhyggs_u:584": " kamalā mādhurī mañju-keśī kandarpa-sundarī /",
    "GR14dhyggs_u:585": " mādhavī mālatī kāma-latā śaśikalādayaḥ // GGS_163 //",
    "GR14dhyggs_u:586": " parama-preṣṭha-sakhyas tu lalitā sa-viśākhikā /",
    "GR14dhyggs_u:587": " sa-citrā campakalatā tuṅgavidyendulekhikā /",
    "GR14dhyggs_u:588": " raṅgadevī sudevī cetyaṣṭau sarva-gaṇāgrimāḥ // GGS_164 //",
    "GR14dhyggs_u:589": " (UN 3.61)--",
    "GR14dhyggs_u:590": " yūthādhipātve 'py aucityaṃ dadhānā lalitādayaḥ /",
    "GR14dhyggs_u:591": " sveṣṭa-rādhādi-bhāvasya lobhāt sakhya-ruciṃ dadhuḥ // GGS_165 //",
    "GR14dhyggs_u:592": " madīyatā-bhāva-lakṣaṇaṃ yathā--",
    "GR14dhyggs_u:593": " śṛṅgāra-rasa-sarvasvaḥ kṛṣṇaḥ priyatamo mama /",
    "GR14dhyggs_u:594": " iti yaḥ prauḍha-nirbandho bhāvaḥ sa syān madīyatā // GGS_166 //",
    "GR14dhyggs_u:595": " udāharaṇaṃ yathā -",
    "GR14dhyggs_u:596": " śikhi-piñcha-lasan-mukhāmbujo",
    "GR14dhyggs_u:597": " muralīvān mama jīvaneśvaraḥ /",
    "GR14dhyggs_u:598": " kva gato 'tra vihāya mām ito",
    "GR14dhyggs_u:599": " vada nārāyaṇa sarva-vittama // GGS_167 //",
    "GR14dhyggs_u:600": " bhuja-catuṣṭayaṃ kvāpi narmaṇā darśayann api /",
    "GR14dhyggs_u:601": " vṛndāvaneśvarī-premṇā dvi-bhujaḥ kriyate hariḥ // GGS_168 //",
    "GR14dhyggs_u:602": " yathā (UN 5.7)--",
    "GR14dhyggs_u:603": " rāsārambha-vidhau nilīya vasatā kuñje mṛgākṣī-gaṇai-*",
    "GR14dhyggs_u:604": " rdṛṣṭaṃ gopayituṃ samuddhura-dhiyā yā suṣṭhu saṃdarśitā /",
    "GR14dhyggs_u:605": " rādhāyāḥ praṇayasya hanta mahimā yasya śriyā rakṣituṃ",
    "GR14dhyggs_u:606": " sā śakyā prabhaviṣṇunāpi hariṇā nāsīc catur-bāhutā // GGS_169 //",
    "GR14dhyggs_u:607": " madhu-sneha-lakṣaṇaṃ yathā (UN 14.93-94)--",
    "GR14dhyggs_u:608": " madīyatātiśaya-bhāk",
    "GR14dhyggs_u:609": " priye sneho bhaven madhu /",
    "GR14dhyggs_u:610": " svayaṃ prakaṭa-mādhuryo",
    "GR14dhyggs_u:611": " nānā-rasa-samāhṛtiḥ // GGS_170 //",
    "GR14dhyggs_u:612": " mattatoṣma-dharaḥ sneho",
    "GR14dhyggs_u:613": " madhu-sāmyān madhūcyate // GGS_171 //",
    "GR14dhyggs_u:614": " udāharaṇaṃ yathā (UN 14.95)--",
    "GR14dhyggs_u:615": " rādhā snehamayena hanta racitā mādhurya-sāreṇa sā",
    "GR14dhyggs_u:616": " saudhīva pratimā ghanāpy uru-guṇair bhāvoṣmaṇā vidrutā /",
    "GR14dhyggs_u:617": " yan-nāmany api dhāmani śravaṇayor yāti prasaṅgena me",
    "GR14dhyggs_u:618": " sāndrānandamayī bhavaty anupamā sadyo jagad-vismṛti // GGS_172 //",
    "GR14dhyggs_u:619": " māñjiṣṭha-rāga-lakṣaṇaṃ yathā (UN 14.139)--",
    "GR14dhyggs_u:620": " ahāryo 'nanya-sāpekṣo",
    "GR14dhyggs_u:621": " yaḥ kāntyā varddhate sadā /",
    "GR14dhyggs_u:622": " bhaven māñjiṣṭha-rāgo 'sau",
    "GR14dhyggs_u:623": " rādhā-mādhavayor yathā // GGS_173 //",
    "GR14dhyggs_u:624": " udāharaṇaṃ yathā (UN 14.141)--",
    "GR14dhyggs_u:625": " dhatte drāg anupādhi janma vidhinā kenāpi nākampate",
    "GR14dhyggs_u:626": " sūte 'ty āhita-sañcayair api rasaṃ te cen mitho vartmane /",
    "GR14dhyggs_u:627": " ṛddhiṃ sañcinute camatkṛti-karoddāma-pramodottarāṃ",
    "GR14dhyggs_u:628": " rādhā-mādhavayor ayaṃ nirupamaḥ premānubandhotsavaḥ // GGS_174 //",
    "GR14dhyggs_u:629": " samarthā-rater lakṣaṇaṃ yathā (UN 14.52-53)--",
    "GR14dhyggs_u:630": " kañcid viśeṣam āyāntyā sambhogecchā yayābhitaḥ /",
    "GR14dhyggs_u:631": " ratyā tādātmyam āpannā sā samartheti bhaṇyate // GGS_175 //",
    "GR14dhyggs_u:632": " sva-svarūpāt tadīyād vā jātā yat kiñcid anvayāt /",
    "GR14dhyggs_u:633": " samarthā sarva-vismāri-gandhā sāndratamā matā // GGS_176 //",
    "GR14dhyggs_u:634": " udāharaṇaṃ yathā (UN 14.54, 55, 57)--",
    "GR14dhyggs_u:635": " prekṣyāśeṣe jagati madhurāṃ svāṃ vadhūṃ śaṅkayā te",
    "GR14dhyggs_u:636": " tasyāḥ pārśve gurubhir abhitas tvat-prasaṅgo nyavāri /",
    "GR14dhyggs_u:637": " śrutvā dūre tad api bhavataḥ sā tulā-koṭi-nādaṃ",
    "GR14dhyggs_u:638": " hā kṛṣṇety aśruta-caram api vyāharanty unmadāsīt // GGS_177 //",
    "GR14dhyggs_u:639": " sarvādbhuta-vilāsormi-camatkāra-kara-śriyaḥ /",
    "GR14dhyggs_u:640": " sambhogecchā-viśeṣo 'syā rater jātu na bhidyate /",
    "GR14dhyggs_u:641": " ity asyāṃ kṛṣṇa-saukhyārtham eva kevalam udyamaḥ // GGS_178 //",
    "GR14dhyggs_u:642": " iyam eva ratiḥ prauḍhā mahābhāva-daśāṃ vrajet /",
    "GR14dhyggs_u:643": " yā mṛgyā syād vimuktānāṃ bhaktānāṃ ca varīyasām // GGS_179 //",
    "GR14dhyggs_u:644": " yathā śrī-daśame (10.47.58)--",
    "GR14dhyggs_u:645": " etāḥ paraṃ tanu-bhṛto bhuvi gopa-vadhvo",
    "GR14dhyggs_u:646": " govinda eva nikhilātmani rūḍha-bhāvāḥ /",
    "GR14dhyggs_u:647": " vāñchanti yad bhava-bhiyo munayo vayaṃ ca",
    "GR14dhyggs_u:648": " kiṃ brahma-janmabhir ananta-kathārasasya // GGS_180 //",
    "GR14dhyggs_u:649": " śrī-rādhā-mantroddhāro yathā gaurī-tantre--",
    "GR14dhyggs_u:650": " śrī-nāda-bindu-saṃyuktā tathāgnir mukha-vṛtta-yuk /",
    "GR14dhyggs_u:651": " caturthī vahni-jāyāntā rādhikāṣṭākṣaro manuḥ // GGS_181 //",
    "GR14dhyggs_u:652": " mantro yathā -śrīṃ rāṃ rādhikāyai svāhā /",
    "GR14dhyggs_u:653": " gāyatrī yathā -śrī-rādhikāyai vidmahe,",
    "GR14dhyggs_u:654": " prema-rūpāyai dhīmahi,",
    "GR14dhyggs_u:655": " tan no rādhā pracodayāt /",
    "GR14dhyggs_u:656": " asyā dhyānaṃ yathā tatraiva--",
    "GR14dhyggs_u:657": " smerāṃ śrī-kuṅkumābhāṃ sphurad-aruṇa-paṭa-prānta-k ptāvaguṇṭhāṃ",
    "GR14dhyggs_u:658": " ramyāṃ veśena veṇī-kṛta-cikura-śikhālambi-padmāṃ kiśorīm /",
    "GR14dhyggs_u:659": " tarjjany-aṅguṣṭha-yuktyā hari-mukha-kamale yuñjatīṃ nāgavallī-*",
    "GR14dhyggs_u:660": " parṇaṃ karṇāyatākṣīṃ tri-jagati madhurāṃ rādhikām arcayāmi // GGS_182 //",
    "GR14dhyggs_u:661": " tapta-hema-prabhāṃ nīla-kuntala-baddha-mallikām /",
    "GR14dhyggs_u:662": " śarac-candra-mukhīṃ nṛtya-cakorī-cañcalekṣaṇām // GGS_183 //",
    "GR14dhyggs_u:663": " bimbādhara-smita-jyotsnāṃ jagaj-jīvana-dāyikām /",
    "GR14dhyggs_u:664": " cāru-ratna-stanālambi-muktādāma-vibhūṣaṇām // GGS_184 //",
    "GR14dhyggs_u:665": " nitamba-nīla-vasanāṃ kiṅkiṇī-jāla-maṇḍitām /",
    "GR14dhyggs_u:666": " nānā-ratnādi-nirmāṇa-ratna-nūpura-dhāriṇīm // GGS_185 //",
    "GR14dhyggs_u:667": " sarva-lāvaṇya-mugdhāṅgīṃ sarvāvayava-sundarīm /",
    "GR14dhyggs_u:668": " kṛṣṇa-pārśva-sthitāṃ nityaṃ kṛṣṇa-premaika-vigrahām /",
    "GR14dhyggs_u:669": " ānanda-rasa-sammagnāṃ kiśorīm āśraye vane // GGS_186 //",
    "GR14dhyggs_u:670": " saurīṃ raktāmbarāṃ ramyāṃ sunetrāṃ susmitānanām /",
    "GR14dhyggs_u:671": " śyāmāṃ śyāmākhilābhīṣṭāṃ rādhikām āśraye vane // GGS_187 //",
    "GR14dhyggs_u:672": " vinā rādhā-prasādena kṛṣṇa-prāptir na jāyate /",
    "GR14dhyggs_u:673": " tataḥ śrī-rādhikā-kṛṣṇau smaraṇīyau susaṃyutau // GGS_188 //",
    "GR14dhyggs_u:674": " yathā bhaviṣyottare--",
    "GR14dhyggs_u:675": " prema-bhaktau yadi śraddhā mat-prasādaṃ yadīcchasi /",
    "GR14dhyggs_u:676": " tadā nārada bhāvena rādhāyārādhako bhava // GGS_189 //",
    "GR14dhyggs_u:677": " tathā ca nāradīye--",
    "GR14dhyggs_u:678": " satyaṃ satyaṃ punaḥ satyaṃ satyam eva punaḥ punaḥ /",
    "GR14dhyggs_u:679": " vinā rādhā-prasādena mat-prasādo na vidyate // GGS_190 //",
    "GR14dhyggs_u:680": " śrī-rādhikāyāḥ kāruṇyāt tat-sakhī-saṃgatim iyāt /",
    "GR14dhyggs_u:681": " tat-sakhīnāṃ ca kṛpayā yoṣid-aṅgam avāpnuyāt // GGS_191 //",
    "GR14dhyggs_u:682": " anaṅga-sukhadākhyo 'sti kuñjas tasyottare dale /",
    "GR14dhyggs_u:683": " vijñeyo 'yaṃ taḍid-varṇo nānā-puṣpa-drumāvṛtaḥ // GGS_192 //",
    "GR14dhyggs_u:684": " lalitānandado nityam uttare kuñja-rājakaḥ /",
    "GR14dhyggs_u:685": " gorocanābhā lalitā tatra tiṣṭhati nityaśaḥ // GGS_193 //",
    "GR14dhyggs_u:686": " mayūra-piñcha-sadṛśa-vasanā kṛṣṇa-vallabhā /",
    "GR14dhyggs_u:687": " khaṇḍitā-bhāvam āpannā rati-yuktā harau sadā // GGS_194 //",
    "GR14dhyggs_u:688": " candra-tāmbūla-sevāḍhyā divyābharaṇa-maṇḍitā /",
    "GR14dhyggs_u:689": " sapta-viṃśaty-aho yuktāṣṭa-māsa-manu-hāyanā (14-8-27) // GGS_195 //",
    "GR14dhyggs_u:690": " asyā vayaḥ-pramāṇaṃ yat pitā mātā viśokakaḥ /",
    "GR14dhyggs_u:691": " śāradā ca patir yasyā bhairavākhyo mato budhaiḥ // GGS_196 //",
    "GR14dhyggs_u:692": " svarūpa-dāmodaratāṃ prāptā gaura-rase tv iyam /",
    "GR14dhyggs_u:693": " iyaṃ tu vāma-prakharā gṛham asyās tu yāvaṭe // GGS_197 //",
    "GR14dhyggs_u:694": " khaṇḍitā-lakṣaṇaṃ, yathā (UN 5.85-86)--",
    "GR14dhyggs_u:695": " ullaṅghya samayaṃ yasyāḥ preyān anyopabhogavān /",
    "GR14dhyggs_u:696": " bhoga-lakṣmāṅkitaḥ prātar āgacchet sā hi khaṇḍitā /",
    "GR14dhyggs_u:697": " eṣā tu roṣa-niḥśvāsa-tūṣṇīṃ-bhāvādi-bhāg bhavet // GGS_198 //",
    "GR14dhyggs_u:698": " yāvair dhūmalitaṃ śiro bhuja-taṭīṃ tāṭaṅka-mudrāṅkitāṃ",
    "GR14dhyggs_u:699": " saṃkrānta-stana-kuṅkumojjvala-muro mālāṃ parimlāpitām /",
    "GR14dhyggs_u:700": " ghūrṇā-kuḍmalite dṛśau vraja-pater dṛṣṭvā prage śyāmalā",
    "GR14dhyggs_u:701": " citte rudra-guṇaṃ mukhe tu sumukhī bheje munīnāṃ vratam // GGS_199 //",
    "GR14dhyggs_u:702": " vāma-prakharā-lakṣaṇaṃ yathā (UN 6.2-5)--",
    "GR14dhyggs_u:703": " saubhāgyāder ihādhikyād adhikā sāmyataḥ samā /",
    "GR14dhyggs_u:704": " laghutvāl laghur ity uktās tridhā gokula-subhruvaḥ // GGS_200 //",
    "GR14dhyggs_u:705": " pratyekaṃ prakharā madhyā mṛdvī ceti punas tridhā // GGS_201 //",
    "GR14dhyggs_u:706": " pragalbha-vākyā prakharā khyātā durlaṅghya-bhāṣitā /",
    "GR14dhyggs_u:707": " tad ūnatve bhaven mṛdvī madhyā tat-sāmyam āgatā // GGS_202 //",
    "GR14dhyggs_u:708": " tatra laghu-prakharā (UN 8.31) --",
    "GR14dhyggs_u:709": " sā laghu-prakharā dvedhā bhaved vāmātha dakṣiṇā // GGS_203 //",
    "GR14dhyggs_u:710": " tatra vāmā (UN 8.32)--",
    "GR14dhyggs_u:711": " māna-grahe sadodyuktā tac chaithilye ca kopanā /",
    "GR14dhyggs_u:712": " abhedyā nāyake prāyaḥ krūrā vāmeti kīrtyate // GGS_204 //",
    "GR14dhyggs_u:713": " (UN 8.37)--",
    "GR14dhyggs_u:714": " yūthe 'tra vāma-prakharā lalitādyāḥ prakīrtitāḥ // GGS_205 //",
    "GR14dhyggs_u:715": " vāma-prakharodāharaṇaṃ, yathā (UN 8.36)--",
    "GR14dhyggs_u:716": " amūr vraja-mṛgekṣaṇāś catur-aśīti-lakṣādhikāḥ",
    "GR14dhyggs_u:717": " pratisvam iti kīrtitaṃ savayasā tavaivāmunā /",
    "GR14dhyggs_u:718": " ihāpi bhuvi viśrutā priya-sakhī mahārghyety asau",
    "GR14dhyggs_u:719": " kathaṃ tad api sāhasī śaṭha/",
    "GR14dhyggs_u:720": " jighṛkṣur enām asi // GGS_206 //",
    "GR14dhyggs_u:721": " asyā yūtho, yathā (śrī-kṛṣṇa-gaṇoddeśa-dīpikā 1.242)--",
    "GR14dhyggs_u:722": " ratnarekhā (-prabhā)",
    "GR14dhyggs_u:723": " rati-kalā subhadrā candra (bhadra-) rekhikā /",
    "GR14dhyggs_u:724": " sumukhī ca dhaniṣṭhā ca kalahaṃsī kalāpinī // GGS_207 //",
    "GR14dhyggs_u:725": " asyā mantroddhāro,",
    "GR14dhyggs_u:726": " yathā sammohana-tantre--",
    "GR14dhyggs_u:727": " lakṣmī līlā ca lalitā ṅe tato vahni-nāyikā /",
    "GR14dhyggs_u:728": " eṣo 'ṣṭārṇo mahā-mantro lalitāyās tu rāga-daḥ // GGS_208 //",
    "GR14dhyggs_u:729": " mantro yathā--śrīṃ lāṃ lalitāyai svāhā /",
    "GR14dhyggs_u:730": " asyā dhyānaṃ,",
    "GR14dhyggs_u:731": " yathā tatraiva--",
    "GR14dhyggs_u:732": " gorocanā-dyuti-viḍambi-tanūṃ suveśīṃ",
    "GR14dhyggs_u:733": " mayūra-piñcha-vasanāṃ śubha-bhūṣaṇāḍhyām /",
    "GR14dhyggs_u:734": " tāmbūla-sevana-ratāṃ vraja-rāja-sūnoḥ",
    "GR14dhyggs_u:735": " śrī-rādhikā-priya-sakhīṃ lalitāṃ smarāmi // GGS_209 //",
    "GR14dhyggs_u:736": " īśāna-dala ānanda-nāmakaṃ kuñjam asti hi /",
    "GR14dhyggs_u:737": " megha-varṇaṃ śrī-viśākhā yatrāste kṛṣṇa-vallabhā // GGS_210 //",
    "GR14dhyggs_u:738": " svādhīna-bhartṛkā-bhāvam āpannā hi harau sadā /",
    "GR14dhyggs_u:739": " vastrālaṅkāra-sevāḍhyā gaurāṅgī tārakāmbarā // GGS_211 //",
    "GR14dhyggs_u:740": " pakṣāhar-yug-yugma-māsa-saṃyukta-manu-hāyanā (14-2-15) /",
    "GR14dhyggs_u:741": " asyā vayaḥ pitā mātā pāvano dakṣiṇā kramāt // GGS_212 //",
    "GR14dhyggs_u:742": " patir yasyā bāhukākhyo 'py asau gaura-rase punaḥ /",
    "GR14dhyggs_u:743": " rāya-rāmānandatayā vikhyātābhūt kalau yuge // GGS_213 //",
    "GR14dhyggs_u:744": " iyaṃ tv adhika-madhyā hi gṛham asyās tu yāvaṭe // GGS_214 //",
    "GR14dhyggs_u:745": " svādhīna-bhartṛkā-lakṣaṇam (UN 5.91)--",
    "GR14dhyggs_u:746": " svāyattāsanna-dayitā bhavet svādhīna-bhartṛkā /",
    "GR14dhyggs_u:747": " salilāraṇya-vikrīḍā-kusumāvacayādi-kṛt // GGS_215 //",
    "GR14dhyggs_u:748": " udāharaṇaṃ yathā (UN 5.92)--",
    "GR14dhyggs_u:749": " mudā kurvan patrāṅkuram anupamaṃ pīna-kucayoḥ",
    "GR14dhyggs_u:750": " śruti-dvandve gandhāhṛta-madhupam indīvara-yugmam /",
    "GR14dhyggs_u:751": " sakhelaṃ dhammillopari ca kamalaṃ komalam asau",
    "GR14dhyggs_u:752": " nirāvādhāṃ rādhāṃ ramayati ciraṃ keśi-damanaḥ // GGS_216 //",
    "GR14dhyggs_u:753": " (UN 8.19)--",
    "GR14dhyggs_u:754": " atra yūthe viśākhādyā bhavanty adhika-madhyamāḥ // GGS_217 //",
    "GR14dhyggs_u:755": " adhika-madhyodāharaṇaṃ yathā (UN 8.17)--",
    "GR14dhyggs_u:756": " dāmārpyatāṃ priya-sakhī-prahitāṃ tvayaiva",
    "GR14dhyggs_u:757": " dāmodare kusumam atra mayāvaceyam /",
    "GR14dhyggs_u:758": " nāhaṃ bhramāc caturike sakhi sūcanīyā",
    "GR14dhyggs_u:759": " kṛṣṇaḥ kadarthayati mām adhikaṃ yad eṣaḥ // GGS_218 //",
    "GR14dhyggs_u:760": " asyā yūtho yathā (kṛṣṇa-gaṇoddeśa-dīpikā 1.243)--",
    "GR14dhyggs_u:761": " mālatī mādhavī candra-rekhā cāpi śubhānanā /",
    "GR14dhyggs_u:762": " kuñjarī hariṇī caiva surabhiś capalāpi ca // GGS_219 //",
    "GR14dhyggs_u:763": " asyā mantroddhāro,",
    "GR14dhyggs_u:764": " yathā bṛhad-gautamīye--",
    "GR14dhyggs_u:765": " vāg-bhavaḥ sauṃ tato ṅe 'ntā viśākhā vahni-jāyikā /",
    "GR14dhyggs_u:766": " aṣṭākṣaro viśākhāyā mantro 'yaṃ prema-vṛddhi-daḥ // GGS_220 //",
    "GR14dhyggs_u:767": " mantro yathā -aiṃ sauṃ viśākhāyai svāhā /",
    "GR14dhyggs_u:768": " asyā dhyānaṃ,",
    "GR14dhyggs_u:769": " yathā tatraiva--",
    "GR14dhyggs_u:770": " sac-campakāvali-viḍambi-tanuṃ suśīlāṃ",
    "GR14dhyggs_u:771": " tārāmbarāṃ vividha-bhūṣaṇa-śobhamānām /",
    "GR14dhyggs_u:772": " śrī-nandanandana-puro vasanādi-bhūṣā-*",
    "GR14dhyggs_u:773": " dāne ratāṃ sukutukāṃ ca bhaje viśākhām // GGS_221 //",
    "GR14dhyggs_u:774": " citraṃ pūrva-dale kuñjaṃ padma-kiñjalka-nāmakam /",
    "GR14dhyggs_u:775": " śrī-citrā svāminī tatra vartate kṛṣṇa-vallabhā // GGS_222 //",
    "GR14dhyggs_u:776": " abhisārikātvam āpannā harau rati-samanvitā /",
    "GR14dhyggs_u:777": " lavaṅga-mālā-sevāḍhyā kāśmīra-varṇa-saṃyutā // GGS_223 //",
    "GR14dhyggs_u:778": " kāca-tulyāmbarā cāsau sadā citra-guṇānvitā /",
    "GR14dhyggs_u:779": " asyāś caiva vayomānaṃ manu-saṃkhyā-dinānvitam // GGS_224 //",
    "GR14dhyggs_u:780": " ṛṣi-māsādhikaṃ śakra-hāyanaṃ ceti viśrutam (14-7-14) // GGS_225 //",
    "GR14dhyggs_u:781": " caturo 'syāḥ pitā prokto janany asyāś ca carccikā /",
    "GR14dhyggs_u:782": " patiḥ pīṭharakaś cāsyā asau gaura-rase punaḥ // GGS_226 //",
    "GR14dhyggs_u:783": " govindānandatāṃ prāptā caturtha-yuga-madhyake /",
    "GR14dhyggs_u:784": " iyaṃ tv adhika-mṛdvī ca gṛham asyās tu yāvaṭe // GGS_227 //",
    "GR14dhyggs_u:785": " abhisārikā-lakṣaṇaṃ yathā (UN 5.71-72)--",
    "GR14dhyggs_u:786": " yābhisārayate kāntaṃ svayaṃ vābhisaraty api /",
    "GR14dhyggs_u:787": " sā jyotsnī tāmasī yāna-yogya-veṣābhisārikā // GGS_228 //",
    "GR14dhyggs_u:788": " lajjayā svāṅga-līneva niḥśabdākhila-maṇḍanā /",
    "GR14dhyggs_u:789": " kṛtāvaguṣṭhā snigdhaika-sakhī-yuktā priyaṃ vrajet // GGS_229 //",
    "GR14dhyggs_u:790": " udāharaṇaṃ yathā tatra (1)",
    "GR14dhyggs_u:791": " jyotsny-abhisārikāyāḥ (UN 5.74)--",
    "GR14dhyggs_u:792": " indus tundila-maṇḍalaṃ praṇayate vṛndāvane candrikāṃ",
    "GR14dhyggs_u:793": " sāndrāṃ sundari nandano vraja-pates tvad vīthim udvīkṣate /",
    "GR14dhyggs_u:794": " tvaṃ candrāñcita-candanena khacitā kṣaumeṇa cālaṅkṛtā",
    "GR14dhyggs_u:795": " kiṃ vartmany aravinda-cāru-caraṇa-dvandvaṃ na sandhitsasi // GGS_230 //",
    "GR14dhyggs_u:796": " (2) tāmasy-abhisārikāyāḥ (ViM 4.22, UN 5.75)--",
    "GR14dhyggs_u:797": " timira-masibhiḥ saṃvītāṅgyaḥ kadamba-vanāntare",
    "GR14dhyggs_u:798": " sakhi baka-ripuṃ puṇyātmānaḥ saranty abhisārikāḥ /",
    "GR14dhyggs_u:799": " tava tu parito vidyud-varṇās tanu-dyuti-sūcayo",
    "GR14dhyggs_u:800": " hari hari ghana-dhvāntānyetāḥ svavairiṇi bhindate // GGS_231 //",
    "GR14dhyggs_u:801": " (UN 8.21)--",
    "GR14dhyggs_u:802": " adhikā mṛdavaś cātra citrā madhurikādayaḥ // GGS_232 //",
    "GR14dhyggs_u:803": " adhika-mṛdvy-udāharaṇaṃ, yathā (UN 8.20)--",
    "GR14dhyggs_u:804": " darāpi na dṛg-arpitā sakhi śikhaṇḍa-cūḍe mayā",
    "GR14dhyggs_u:805": " prasīda bata mā kṛthā mayi vṛthā purobhāgitām /",
    "GR14dhyggs_u:806": " naṭan-makara-kuṇḍalaṃ sapadi caṇḍi līlā-gatiṃ",
    "GR14dhyggs_u:807": " tanoty ayam adūrataḥ kim iha saṃvidheyaṃ mayā // GGS_233 //",
    "GR14dhyggs_u:808": " asyā yūtho yathā (śrī-kṛṣṇa-gaṇoddeśa-dīpikā 1.245)--",
    "GR14dhyggs_u:809": " rasālikā tilakinī śaurasenī sugandhikā /",
    "GR14dhyggs_u:810": " vāmanī vāmanayanā nāgarī nāgavallikā // GGS_234 //",
    "GR14dhyggs_u:811": " asyā mantroddhāro,",
    "GR14dhyggs_u:812": " yathā skānde--",
    "GR14dhyggs_u:813": " lakṣmīś citrā caturthyantā vahni-jāyā ṣaḍakṣaraḥ /",
    "GR14dhyggs_u:814": " mantro 'yaṃ citrikā-nāmnyāḥ kṛṣṇa-sakhyā udīritaḥ // GGS_235 //",
    "GR14dhyggs_u:815": " mantro yathā--śrīṃ citrāyai svāhā /",
    "GR14dhyggs_u:816": " asyā dhyānaṃ,",
    "GR14dhyggs_u:817": " yathā tatraiva--",
    "GR14dhyggs_u:818": " kāśmīra-varṇāṃ sahitāṃ vicitra-*",
    "GR14dhyggs_u:819": " guṇaiḥ smitā-śobhi-mukhīṃ ca citrām /",
    "GR14dhyggs_u:820": " kācāmbarāṃ kṛṣṇa-puro lavaṅga*-",
    "GR14dhyggs_u:821": " mālā-pradāne nitarāṃ smarāmi // GGS_236 //",
    "GR14dhyggs_u:822": " āgneya-patre pūrṇendu-kuñja-svarṇābha-varṇake /",
    "GR14dhyggs_u:823": " śrī-indulekhā vasaty atra haritāla-samāṅgikā // GGS_237 //",
    "GR14dhyggs_u:824": " dāḍimba-kusumodbhāsi-vasanā kṛṣṇa-vallabhā /",
    "GR14dhyggs_u:825": " proṣita-bhartṛkā-bhāvam āpannā rati-yug-gharau // GGS_238 //",
    "GR14dhyggs_u:826": " amṛtāśana-sevāḍhyā yāsau nandātmajasya vai /",
    "GR14dhyggs_u:827": " vayomānaṃ bhavet tasyāḥ sarva-śāstreṣu sammatam // GGS_239 //",
    "GR14dhyggs_u:828": " sārdha-dig-vāsarair yuktā dvi-māsa-manu-hāyanā (14-2-10 1/2) /",
    "GR14dhyggs_u:829": " asau tu vāma-prakharā hareś cāmara-sevinī // GGS_240 //",
    "GR14dhyggs_u:830": " gṛham asyās tu yāvaṭe pitā sāgara-saṃjñakaḥ // GGS_241 //",
    "GR14dhyggs_u:831": " asyā mātā bhaved velā patir asyās tu durbalaḥ /",
    "GR14dhyggs_u:832": " vasu-rāmānandatayā khyātā gaura-rase hy asau // GGS_242 //",
    "GR14dhyggs_u:833": " proṣita-bhartṛkā-lakṣaṇaṃ yathā (UN 5.89)--",
    "GR14dhyggs_u:834": " dūra-deśaṃ gate kānte bhavet proṣita-bhartṛkā /",
    "GR14dhyggs_u:835": " priya-saṃkīrtanaṃ dainyam asyās tānava-jāgarau /",
    "GR14dhyggs_u:836": " mālinyam anavasthānaṃ jāḍya-cintādayo matāḥ // GGS_243 //",
    "GR14dhyggs_u:837": " udāharaṇaṃ yathā (UN 5.90)--",
    "GR14dhyggs_u:838": " vilāsī svacchandaṃ vasati mathurāyāṃ madhu-ripu*",
    "GR14dhyggs_u:839": " rvasantaḥ santāpaṃ prathayati samantād anupadam /",
    "GR14dhyggs_u:840": " durāśeyaṃ vairiṇy ahaha mad-abhīṣṭodyama-vidhau",
    "GR14dhyggs_u:841": " vidhatte pratyūhaṃ kim iha bhavitā hanta śaraṇam // GGS_244 //",
    "GR14dhyggs_u:842": " vāma-prakharā-lakṣaṇodāharaṇe tūkte;",
    "GR14dhyggs_u:843": " asyā yūtho yathā śrī-kṛṣṇa-gaṇoddeśa-dīpikāyām (1.247)--",
    "GR14dhyggs_u:844": " tuṅgabhadrā citralekhā suraṅgī raṅgavāṭikā /",
    "GR14dhyggs_u:845": " maṅgalā suvicitrāṅgī modinī madanāpi ca // GGS_245 //",
    "GR14dhyggs_u:846": " asyā mantroddhāro yathā īśāna-saṃhitāyām--",
    "GR14dhyggs_u:847": " vāg-bhavaś cendulekhā ca caturthī vahni-jāyikā /",
    "GR14dhyggs_u:848": " mantraḥ syāc cendulekhāyā aṣṭārṇaḥ samudīritaḥ // GGS_246 //",
    "GR14dhyggs_u:849": " mantro yathā--aim indulekhāyai svāhā /",
    "GR14dhyggs_u:850": " asyā dhyānaṃ yathā tatraiva--",
    "GR14dhyggs_u:851": " haritāla-samāna-deha-kāntiṃ",
    "GR14dhyggs_u:852": " vikasad-dārima-puṣpa-śobhi-vastrām /",
    "GR14dhyggs_u:853": " amṛtaṃ dadatīṃ mukunda-vaktre",
    "GR14dhyggs_u:854": " bhaja ālīm aham indulekhikākhyām // GGS_247 //",
    "GR14dhyggs_u:855": " dakṣiṇe 'smin dale kāma-latā-nāmāsti kuñjakam /",
    "GR14dhyggs_u:856": " atyanta-sukhadaṃ tapta-jāmbūnada-sama-prabham // GGS_248 //",
    "GR14dhyggs_u:857": " śrī-campakalatā tiṣṭha-tyamuṣmin kṛṣṇa-vallabhā /",
    "GR14dhyggs_u:858": " asau vāsaka-sajjātvam āpannā rati-yug-gharau // GGS_249 //",
    "GR14dhyggs_u:859": " vāma-madhyā campakābhā cātakābha-śubhāmbarā /",
    "GR14dhyggs_u:860": " tat-sevā ratna-mālāyā dānaṃ cāmara-cālanam // GGS_250 //",
    "GR14dhyggs_u:861": " sārdha-trayodaśa-dina-māsa-dvaya-samanvitāḥ /",
    "GR14dhyggs_u:862": " manu-saṃkhyā-hāyanāś ca vayomānaṃ bhavet punaḥ (14-2-13 1/2) // GGS_251 //",
    "GR14dhyggs_u:863": " mātāsyā vāṭikā khyātā pitā cārāma-saṃjñakaḥ /",
    "GR14dhyggs_u:864": " asyāś ca bhartā caṇḍākhyas tathā gaura-rase hy asau /",
    "GR14dhyggs_u:865": " śivānandatayā khyātim āgatā hi kalau yuge // GGS_252 //",
    "GR14dhyggs_u:866": " vāsaka-sajjā-lakṣaṇaṃ yathā (UN 5.76-77)--",
    "GR14dhyggs_u:867": " svavāsaka-vaśāt kānte sameṣyati nijaṃ vapuḥ /",
    "GR14dhyggs_u:868": " sajjī-karoti gehaṃ ca yā sā vāsaka-sajjikā // GGS_253 //",
    "GR14dhyggs_u:869": " ceṣṭāsyāḥ smara-saṃkrīḍā-saṅkalpa-vartma-vīkṣaṇam /",
    "GR14dhyggs_u:870": " sakhī-vinoda-vārttā ca muhur dūti-kṣaṇādayaḥ // GGS_254 //",
    "GR14dhyggs_u:871": " udāharaṇaṃ yathā (UN 5.78)--",
    "GR14dhyggs_u:872": " rati-krīḍā-kuñjaṃ kusuma-śayanīyojjvala-ruciṃ",
    "GR14dhyggs_u:873": " vapuḥ sālaṅkāraṃ nijam api vilokya smita-mukhī /",
    "GR14dhyggs_u:874": " muhur dhyāyaṃ dhyāyaṃ kim api hariṇā saṅgama-vidhiṃ",
    "GR14dhyggs_u:875": " samṛddhyanti rādhā madana-mada-mādyan matir abhūt // GGS_255 //",
    "GR14dhyggs_u:876": " vāma-prakharā-lakṣaṇodāharaṇe tūkte;",
    "GR14dhyggs_u:877": " asyā yūtho yathā (kṛṣṇa-gaṇoddeśe 1.244)--",
    "GR14dhyggs_u:878": " kuraṅgākṣī suracitā maṇḍalī maṇimaṇḍanā /",
    "GR14dhyggs_u:879": " caṇḍikā candralatikā kandukākṣī sumandirā // GGS_256 //",
    "GR14dhyggs_u:880": " asyā mantroddhāro yathā gāruḍe--",
    "GR14dhyggs_u:881": " ādau ca campakalatā ṅe 'ntā vaiśvānara-priyā /",
    "GR14dhyggs_u:882": " mantro 'yaṃ campakalatā-premado vasu-varṇakaḥ // GGS_257 //",
    "GR14dhyggs_u:883": " mantro yathā--campakalatāyai svāhā /",
    "GR14dhyggs_u:884": " asyā dhyānaṃ yathā tatraiva--",
    "GR14dhyggs_u:885": " campakāvali-samāna-kāntikāṃ",
    "GR14dhyggs_u:886": " cātakābha-vasanāṃ subhūṣaṇām /",
    "GR14dhyggs_u:887": " ratna-mālya-yuta-cāmarodyatāṃ",
    "GR14dhyggs_u:888": " cāru-campakalatāṃ sadā bhaje // GGS_258 //",
    "GR14dhyggs_u:889": " rakṣodale śyāma-varṇe kuñje śrī-raṅgadevikā /",
    "GR14dhyggs_u:890": " sukhadākhye nivasati nityaṃ śrī-hari-vallabhā // GGS_259 //",
    "GR14dhyggs_u:891": " padma-kiñjalka-varṇābhā jabā-puṣpa-nibhāmbarā /",
    "GR14dhyggs_u:892": " utkaṇṭhitā-bhāva-yuktā śrī-kṛṣṇe rati-bhāk sadā // GGS_260 //",
    "GR14dhyggs_u:893": " asau candana-sevāḍhyā vāma-madhyā bhavet punaḥ /",
    "GR14dhyggs_u:894": " gṛham asyā yāvaṭe tu vayomānaṃ bhavet punaḥ // GGS_261 //",
    "GR14dhyggs_u:895": " sārdha-veda-dinair yuktaṃ dvi-māsaṃ manu-hāyanam (14-2-4 1/2) /",
    "GR14dhyggs_u:896": " mātā śrī-karuṇā proktā pitā śrī-raṅgasāgaraḥ // GGS_262 //",
    "GR14dhyggs_u:897": " patir vakrekṣaṇaḥ prokto hy asau gaura-rase punaḥ /",
    "GR14dhyggs_u:898": " govindānanda-ghoṣākhyām āpannā hi kalau yuge // GGS_263 //",
    "GR14dhyggs_u:899": " utkaṇṭhitā-lakṣaṇaṃ yathā (UN 5.79-80)--",
    "GR14dhyggs_u:900": " anāgasi priyatame cirayaty utsukā tu yā /",
    "GR14dhyggs_u:901": " virahotkaṇṭhitā bhāva-vedibhiḥ sā samīritā // GGS_264 //",
    "GR14dhyggs_u:902": " asyās tu ceṣṭā hṛt-tāpo vepathur hetu-tarkaṇam /",
    "GR14dhyggs_u:903": " aratir vāṣpa-mokṣaṇ ca svāvasthā-kathanādayaḥ // GGS_265 //",
    "GR14dhyggs_u:904": " udāharaṇaṃ yathā (UN 5.81)--",
    "GR14dhyggs_u:905": " sakhi kim abhavad baddho rādhā-kaṭākṣa-guṇair ayaṃ",
    "GR14dhyggs_u:906": " samaram athavā kiṃ prārabdhaṃ surāribhir uddhuraiḥ /",
    "GR14dhyggs_u:907": " ahaha bahulāṣṭamyāṃ prācī-mukhe 'py udite vidhau",
    "GR14dhyggs_u:908": " vidhu-mukhi/",
    "GR14dhyggs_u:909": " na yan māṃ sasmāra vrajeśvara-nandanaḥ // GGS_266 //",
    "GR14dhyggs_u:910": " vāma-madhyā-lakṣaṇodāharaṇe tūkte;",
    "GR14dhyggs_u:911": " asyā yūtho yathā (śrī-kṛṣṇa-gaṇoddeśe 1.248)",
    "GR14dhyggs_u:912": " kalakaṇṭhī śaśikalā kamalā prema-mañjarī /",
    "GR14dhyggs_u:913": " mādhavī madhurā kāma-latā kandarpa-sundarī // GGS_267 //",
    "GR14dhyggs_u:914": " asyā mantroddhāro yathā kiśorī-tantre--",
    "GR14dhyggs_u:915": " lakṣmīr agni-raṅgadevī ṅe 'ntā vahni-priyā tataḥ /",
    "GR14dhyggs_u:916": " raṅgadevyās tu mantro 'yam aṣṭārṇo rāga-bhakti-daḥ // GGS_268 //",
    "GR14dhyggs_u:917": " mantro yathā--śrīṃ rāṃ raṅgadevyai svāhā /",
    "GR14dhyggs_u:918": " asyā dhyānaṃ ca tatraiva--",
    "GR14dhyggs_u:919": " rājīva-kiñjalka-samāna-varṇāṃ",
    "GR14dhyggs_u:920": " jabā-prasūnopama-vāsas-āḍhyām /",
    "GR14dhyggs_u:921": " śrīkhaṇḍa-sevā-sahitāṃ vrajendra-",
    "GR14dhyggs_u:922": " sūnor bhaje rāsa-ga-raṅgadevīm // GGS_269 //",
    "GR14dhyggs_u:923": " kuñjo 'sti paścime dale 'ruṇa-varṇaḥ suśobhanaḥ /",
    "GR14dhyggs_u:924": " tuṅgavidyānandado nāmneti vikhyātim āgataḥ // GGS_270 //",
    "GR14dhyggs_u:925": " nityaṃ tiṣṭhati tatraiva tuṅgavidyā samutsukā /",
    "GR14dhyggs_u:926": " vipralabdhātvam āpannā śrī-kṛṣṇe rati-yuk sadā // GGS_271 //",
    "GR14dhyggs_u:927": " candra-candana-bhūyiṣṭha-kuṅkuma-dyuti-śālinī /",
    "GR14dhyggs_u:928": " pāṇḍu-maṇḍana-vastreyaṃ dakṣiṇa-prakharoditā // GGS_272 //",
    "GR14dhyggs_u:929": " medhāyāṃ pauṣkarājātā patir asyās tu bāliśaḥ /",
    "GR14dhyggs_u:930": " nṛtya-gītādi-sevāḍhyā gṛham asyās tu yāvaṭe // GGS_273 //",
    "GR14dhyggs_u:931": " dvāviṃśati-dinair yuktā dvi-māsa-manu-hāyanāḥ (14-2-22) // GGS_274 //",
    "GR14dhyggs_u:932": " asyā vayaḥ-pramāṇaṃ syād asau gaura-rase punaḥ /",
    "GR14dhyggs_u:933": " vakreśvara iti khyātim āpannā hi kalau yuge // GGS_275 //",
    "GR14dhyggs_u:934": " vipralabdhā-lakṣaṇaṃ yathā (UN 5.83-84)--",
    "GR14dhyggs_u:935": " kṛtvā saṅketam aprāpte daivāj jīvita-vallabhe /",
    "GR14dhyggs_u:936": " vyathamānāntarā proktā vipralabdhā manīṣibhiḥ /",
    "GR14dhyggs_u:937": " nirveda-cintā-khedāśru-mūrchā-niḥśvasitādi-bhāk // GGS_276 //",
    "GR14dhyggs_u:938": " udāharaṇaṃ yathā--",
    "GR14dhyggs_u:939": " vindati sma divam indur indirā-*",
    "GR14dhyggs_u:940": " nāyakena sakhi vañchitā vayam /",
    "GR14dhyggs_u:941": " kurmahe kim iha śādhi sādaraṃ",
    "GR14dhyggs_u:942": " drāg iti klamamagān mṛgekṣaṇā // GGS_277 //",
    "GR14dhyggs_u:943": " dakṣiṇā-lakṣaṇaṃ yathā (UN 8.38, 42)--",
    "GR14dhyggs_u:944": " asahā māna-nirbandhe nāyake yukta-vādinī /",
    "GR14dhyggs_u:945": " sāmabhis tena bhedyā ca dakṣiṇā parikīrtitā // GGS_278 //",
    "GR14dhyggs_u:946": " tuṅgavidyādikā cātra dakṣiṇa-prakharā bhavet // GGS_279 //",
    "GR14dhyggs_u:947": " udāharaṇaṃ yathā (śrī-gīta-govinde 9.10)--",
    "GR14dhyggs_u:948": " snigdhe yat paruṣāsi yat praṇamati stabdhāsi yad rāgiṇi",
    "GR14dhyggs_u:949": " dveṣaṃ yāsi yad unmukhe vimukhatāṃ yātāsi tasmin priye /",
    "GR14dhyggs_u:950": " tad yuktaṃ viparīta-kāriṇi/",
    "GR14dhyggs_u:951": " tava śrīkhaṇḍa-carcā viṣaṃ",
    "GR14dhyggs_u:952": " śītāṃśus tapano himaṃ hutavahaḥ krīḍā-mudo yātanāḥ // GGS_280 //",
    "GR14dhyggs_u:953": " asyā yūtho yathā (śrī-kṛṣṇa-gaṇoddeśe 1.246)--",
    "GR14dhyggs_u:954": " mañjumedhā sumadhurā sumadhyā madhurekṣaṇā /",
    "GR14dhyggs_u:955": " tanūmadhyā madhusyandā guṇacūḍā varāṅgadā // GGS_281 //",
    "GR14dhyggs_u:956": " asyā mantroddhāro yathā kiśorī-tantre--",
    "GR14dhyggs_u:957": " lakṣmī-pūrvā tuṅgavidyā caturthī huta-bhuk-priyā /",
    "GR14dhyggs_u:958": " mantro 'yaṃ tuṅgavidyāyā vasu-varṇaḥ samīritaḥ // GGS_282 //",
    "GR14dhyggs_u:959": " mantro yathā--śrīṃ tuṅgavidyāyai svāhā /",
    "GR14dhyggs_u:960": " asyā dhyānaṃ,",
    "GR14dhyggs_u:961": " yathā tatraiva--",
    "GR14dhyggs_u:962": " candrāḍhyair api candanaiḥ sulalitāṃ śrī-kuṅkumābha-dyutiṃ",
    "GR14dhyggs_u:963": " sad-ratnānvita-bhūṣaṇāñcita-tanuṃ śoṇāmbarollāsitām /",
    "GR14dhyggs_u:964": " sad-gītāvali-saṃyutāṃ bahu-guṇāṃ ḍamphasya śabdena vai",
    "GR14dhyggs_u:965": " nṛtyantīṃ purato hare rasavatīṃ śrī-tuṅgavidyāṃ bhaje // GGS_283 //",
    "GR14dhyggs_u:966": " vāyavya-dalake kuñjam āste harita-varṇakam /",
    "GR14dhyggs_u:967": " vasanta-sukhadam atra sudevī vartate sadā // GGS_284 //",
    "GR14dhyggs_u:968": " kalahāntaritā-bhāvam āpannā rati-yug-gharau /",
    "GR14dhyggs_u:969": " padma-kiñjalka-rucirā jabā-puṣpa-nibhāmbarā // GGS_285 //",
    "GR14dhyggs_u:970": " asau ca jala-sevāḍhyā vāmā prakharikā matā /",
    "GR14dhyggs_u:971": " veda-vāsara-saṃyukta-dvi-māsa-manu-hāyanā (14-2-4) // GGS_286 //",
    "GR14dhyggs_u:972": " asyā vayaḥ-parimāṇaṃ yāvaṭe tu niketanam /",
    "GR14dhyggs_u:973": " mātāsyāḥ karuṇā proktā janako raṅgasāgaraḥ // GGS_287 //",
    "GR14dhyggs_u:974": " bhrātrā vakrekṣaṇasyeyam pariṇītā kanīyasā /",
    "GR14dhyggs_u:975": " śrī-vāsudeva-ghoṣākhyām āptā gaura-rase tv asau // GGS_288 //",
    "GR14dhyggs_u:976": " kalahāntaritā-lakṣaṇaṃ yathā (UN 5.87)--",
    "GR14dhyggs_u:977": " yā sakhīnāṃ puraḥ pāda-patitaṃ vallabhaṃ ruṣā /",
    "GR14dhyggs_u:978": " nirasya paścāt tapati kalahāntaritā hi sā /",
    "GR14dhyggs_u:979": " asyāḥ pralāpa-santāpa-glāni-niḥśvasitādayaḥ // GGS_289 //",
    "GR14dhyggs_u:980": " udāharaṇaṃ yathā (UN 5.88)--",
    "GR14dhyggs_u:981": " srajaḥ kṣiptā dūre svayam upahṛtāḥ keśi-ripuṇā",
    "GR14dhyggs_u:982": " priya-vācas tasya śruti-parisarānte 'pi na kṛtāḥ /",
    "GR14dhyggs_u:983": " namann eṣa kṣaunī-viluṭhita-śikhaṃ praikṣi na mayā",
    "GR14dhyggs_u:984": " manas tenedaṃ me sphuṭati puṭapākārpitam iva // GGS_290 //",
    "GR14dhyggs_u:985": " vāma-prakharā-lakṣaṇodāharaṇe tūkte;",
    "GR14dhyggs_u:986": " asyā yūtho yathā (śrī-kṛṣṇa-gaṇoddeśe 1.249)-",
    "GR14dhyggs_u:987": " kāverī cārukavarī sukeśī mañjukeśikā /",
    "GR14dhyggs_u:988": " hārahirā hārakaṇṭhī hāravallī manoharā // GGS_291 //",
    "GR14dhyggs_u:989": " asyā mantroddhāro yathā rudra-yāmale--",
    "GR14dhyggs_u:990": " dve vāg-bhave ramā ṅe 'ntā sudevī dahana-priyā /",
    "GR14dhyggs_u:991": " uktaḥ sudevyā mantro 'yam aṣṭārṇaḥ prema-bhakti-daḥ // GGS_292 //",
    "GR14dhyggs_u:992": " mantro yathā--aiṃ sauṃ śrīṃ sudevyai svāhā /",
    "GR14dhyggs_u:993": " asyā dhyānaṃ yathā tatraiva--",
    "GR14dhyggs_u:994": " ambhoja-keśara-samāna-ruciṃ suśīlāṃ",
    "GR14dhyggs_u:995": " raktāmbarāṃ rucira-hāsa-virāji-vaktrām /",
    "GR14dhyggs_u:996": " śrī-nandanandana-puro jala-sevanāḍhyāṃ",
    "GR14dhyggs_u:997": " sad-bhūṣaṇāvali-yutāṃ ca bhaje sudevīm // GGS_293 //",
    "GR14dhyggs_u:998": " kuñjo 'sti rūpollāsākhyo lalitā-kuñjakottare /",
    "GR14dhyggs_u:999": " sadā tiṣṭhati tatraiva suśobhā rūpa-mañjarī // GGS_294 //",
    "GR14dhyggs_u:1000": " priya-narma-sakhī-mukhyā sundarī rūpa-mañjarī /",
    "GR14dhyggs_u:1001": " gorocanā-samāṅga-śrīḥ keki-patrāṃśuka-priyā // GGS_295 //",
    "GR14dhyggs_u:1002": " sārdha-tridaśa-varṣāsau (13-6)",
    "GR14dhyggs_u:1003": " vāma-madhyātvam āśritā /",
    "GR14dhyggs_u:1004": " raṅgaṇa-mālikā ceti pravadanti manīṣiṇaḥ // GGS_296 //",
    "GR14dhyggs_u:1005": " iyaṃ lavaṅga-mañjaryā ekenāhnā kanīyasī /",
    "GR14dhyggs_u:1006": " kalau gaura-rase rūpa-gosvāmitvaṃ samāgatā // GGS_297 //",
    "GR14dhyggs_u:1007": " asyā mantroddhāro yathā kiśorī-tantre--",
    "GR14dhyggs_u:1008": " śrī-bījena samāyuktā ṅe 'ntā vai rūpa-mañjarī /",
    "GR14dhyggs_u:1009": " ayam aṣṭākṣaro rūpa-mañjaryā mantra īritaḥ // GGS_298 //",
    "GR14dhyggs_u:1010": " mantro yathā--śrīṃ rūpa-mañjaryai svāhā /",
    "GR14dhyggs_u:1011": " asyā dhyānaṃ yathā tatraiva--",
    "GR14dhyggs_u:1012": " gorocanā-nindi-nijāṅga-kāntiṃ",
    "GR14dhyggs_u:1013": " māyūra-piñchābha-sucīna-vastrām /",
    "GR14dhyggs_u:1014": " śrī-rādhikā-pāda-saroja-dāsīṃ",
    "GR14dhyggs_u:1015": " rūpākhyakāṃ mañjarikāṃ bhaje 'ham // GGS_299 //",
    "GR14dhyggs_u:1016": " ratyambujākhyaḥ kuñjo 'sti indulekhā-kuñja-dakṣiṇe /",
    "GR14dhyggs_u:1017": " tatraiva tiṣṭhati sadā surūpā rati-mañjarī // GGS_300 //",
    "GR14dhyggs_u:1018": " tārāvalī-dukūleyaṃ taḍit-tulya-tanu-cchaviḥ /",
    "GR14dhyggs_u:1019": " dakṣiṇā mṛdvīkā khyātā tulasīti vadanti yām // GGS_301 //",
    "GR14dhyggs_u:1020": " asyā vayo dvi-māsāḍhya-hāyanās tu trayodaśa (13-2) /",
    "GR14dhyggs_u:1021": " iyaṃ śrī-raghunāthākhyāṃ prāptā gaura-rase kalau // GGS_302 //",
    "GR14dhyggs_u:1022": " asyā mantroddhāro yathā kiśorī-tantre--",
    "GR14dhyggs_u:1023": " nāda-bindu-yuto vahnir mukha-vṛtta-samanvitaḥ /",
    "GR14dhyggs_u:1024": " svāhāntā mañjarī ṅe 'ntā rati-mañjarikā-manuḥ // GGS_303 //",
    "GR14dhyggs_u:1025": " mantro yathā--rāṃ rati-mañjaryai svāhā",
    "GR14dhyggs_u:1026": " asyā dhyānaṃ yathā tatraiva--",
    "GR14dhyggs_u:1027": " tārālivāso-yugalaṃ vasānāṃ",
    "GR14dhyggs_u:1028": " taḍit-samāna-svatanu-cchaviṃ ca /",
    "GR14dhyggs_u:1029": " śrī-rādhikāyā nikaṭe vasantīṃ",
    "GR14dhyggs_u:1030": " bhaje surūpāṃ rati-mañjarīṃ tām // GGS_304 //",
    "GR14dhyggs_u:1031": " kuñjasya tuṅgavidyāyāḥ kuñjaḥ pūrvatra vartate /",
    "GR14dhyggs_u:1032": " lavaṅga-sukhado nāmnā sudṛśāṃ sumanoharaḥ // GGS_305 //",
    "GR14dhyggs_u:1033": " lavaṅga-mañjarī tatra mudā tiṣṭhati sarvadā /",
    "GR14dhyggs_u:1034": " sā tu rūpākhya-mañjaryā ekenāhnā varīyasī // GGS_306 //",
    "GR14dhyggs_u:1035": " udyad-vidyut-samāna-śrīs tārāvalī-paṭāvṛtā /",
    "GR14dhyggs_u:1036": " śrī-kṛṣṇānandadā nityaṃ dakṣiṇā mṛdvikā matā // GGS_307 //",
    "GR14dhyggs_u:1037": " vaya eka-dinaṃ sārdha-hāyanās tu trayodaśa (13-6-1) /",
    "GR14dhyggs_u:1038": " śrī-sanātana-nāmāsau khyātā gaura-rase kalau // GGS_308 //",
    "GR14dhyggs_u:1039": " asyā mantroddhāro yathā kiśorī-tantre--",
    "GR14dhyggs_u:1040": " śrī-līlābhyāṃ samāyuktā",
    "GR14dhyggs_u:1041": " ṅe 'ntā lavaṅga-mañjarī /",
    "GR14dhyggs_u:1042": " svāhā lavaṅga-mañjaryā",
    "GR14dhyggs_u:1043": " mantro 'yaṃ daśa-varṇakaḥ // GGS_309 //",
    "GR14dhyggs_u:1044": " mantro yathā--śrīṃ lāṃ lavaṅga-mañjaryai svāhā",
    "GR14dhyggs_u:1045": " asyā dhyānaṃ yathā tatraiva--",
    "GR14dhyggs_u:1046": " capalā-dyuti-nindi-kāntikāṃ",
    "GR14dhyggs_u:1047": " śubha-tārāvali-śobhitāmbarām /",
    "GR14dhyggs_u:1048": " vraja-rāja-suta-pramodinīṃ",
    "GR14dhyggs_u:1049": " prabhaje tāṃ ca lavaṅga-mañjarīm // GGS_310 //",
    "GR14dhyggs_u:1050": " rasānanda-prado nāmnā citrā-kuñjasya paścime /",
    "GR14dhyggs_u:1051": " kuñjo 'sti tatra vasati sarvadā rasa-mañjarī // GGS_311 //",
    "GR14dhyggs_u:1052": " śrī-rūpa-mañjarī-samyag-jivātu sā prakīrtitā /",
    "GR14dhyggs_u:1053": " haṃsa-pakṣa-dukūleyaṃ phulla-campaka-kānti-bhāk // GGS_312 //",
    "GR14dhyggs_u:1054": " lavaṅga-mañjarī-tulyā prāyeṇa guṇa-sampadā /",
    "GR14dhyggs_u:1055": " atīva priyatāṃ prāptā śrī-rūpa-mañjarī-śritā // GGS_313 //",
    "GR14dhyggs_u:1056": " sandhāna-caturā seyaṃ dautye kauśalam āgatā /",
    "GR14dhyggs_u:1057": " trayodaśa-śarad-yuktā (13)",
    "GR14dhyggs_u:1058": " dakṣiṇā mṛdvikā matā // GGS_314 //",
    "GR14dhyggs_u:1059": " sā kalau raghunāthākhyā-yukta-bhaṭṭatvam āgatā // GGS_315 //",
    "GR14dhyggs_u:1060": " asyā mantroddhāro yathā kiśorī-tantre--",
    "GR14dhyggs_u:1061": " mukha-vṛtta-yuto vahni-nāda-bindu-samanvitaḥ /",
    "GR14dhyggs_u:1062": " svāhānta-sampradānānto mantro vai rasa-mañjarī // GGS_316 //",
    "GR14dhyggs_u:1063": " mantro yathā--rāṃ rasa-mañjaryai svāhā /",
    "GR14dhyggs_u:1064": " asyā dhyānaṃ yathā tatraiva--",
    "GR14dhyggs_u:1065": " haṃsa-pakṣa-rucireṇa vāsasā",
    "GR14dhyggs_u:1066": " saṃyutāṃ vikaca-campaka-dyutim /",
    "GR14dhyggs_u:1067": " cāru-rūpa-guṇa-sampadānvitāṃ",
    "GR14dhyggs_u:1068": " sarvadāpi rasa-mañjarīṃ bhaje // GGS_317 //",
    "GR14dhyggs_u:1069": " aiśānye campakalatā-kuñjāt kuñjo 'sti śobhanaḥ /",
    "GR14dhyggs_u:1070": " guṇānanda-prado nāmnā tatrāste guṇa-mañjarī // GGS_318 //",
    "GR14dhyggs_u:1071": " rūpa-mañjarikā-saukhyābhilāṣā sā prakīrtitā /",
    "GR14dhyggs_u:1072": " jabā-rāji-dukūleyaṃ taḍit-prakara-kānti-bhāk // GGS_319 //",
    "GR14dhyggs_u:1073": " kaniṣṭheyaṃ bhavet tasyās tulasyās tu tribhir dinaiḥ /",
    "GR14dhyggs_u:1074": " śrī-kṛṣṇāmoda-dākṣiṇyam āśritā prakharoditā // GGS_320 //",
    "GR14dhyggs_u:1075": " vayo 'syā eka-māsāḍhyā hāyanās tu trayodaśa /",
    "GR14dhyggs_u:1076": " sapta-viṃśatibhir yuktaṃ dinaiś ca samudīritam (13-1-27) // GGS_321 //",
    "GR14dhyggs_u:1077": " gopāla-bhaṭṭa-nāmāsau khyātā gaura-rase kalau // GGS_322 //",
    "GR14dhyggs_u:1078": " asyā mantroddhāro yathā kiśorī-tantre--",
    "GR14dhyggs_u:1079": " gaṇeśo mukha-vṛttāḍhyo nāda-bindu-samanvitaḥ /",
    "GR14dhyggs_u:1080": " ṅe 'ntā vahni-priyāntā ca mantro vai guṇa-mañjarī // GGS_323 //",
    "GR14dhyggs_u:1081": " mantro yathā--gāṃ guṇa-mañjaryai svāhā",
    "GR14dhyggs_u:1082": " asyā dhyānaṃ yathā tatraiva--",
    "GR14dhyggs_u:1083": " jabā-nibha-dukūlāḍhyāṃ taḍid-āli-tanu-cchavim /",
    "GR14dhyggs_u:1084": " kṛṣṇāmoda-kṛtāpekṣāṃ bhaje 'haṃ guṇa-mañjarīm // GGS_324 //",
    "GR14dhyggs_u:1085": " līlānanda-prado nāmnā sudevyāḥ kuñjakottare /",
    "GR14dhyggs_u:1086": " tatraiva tiṣṭhati sadā mañjulālī sumañjarī // GGS_325 //",
    "GR14dhyggs_u:1087": " rūpa-mañjarikā-sakhya-prāyā sā guṇa-sampadā /",
    "GR14dhyggs_u:1088": " jabā-rāji-dukūleyaṃ tapta-hema-tanu-cchaviḥ // GGS_326 //",
    "GR14dhyggs_u:1089": " līlā-mañjarī nāmāsyā vāma-madhyātvam āśritā /",
    "GR14dhyggs_u:1090": " vayaḥ-saptāha-yuktāsau sārdha-tridaśa-hāyanā (13-6-7) // GGS_327 //",
    "GR14dhyggs_u:1091": " kalau gaura-rase loka-nātha-gosvāmitāṃ gatā // GGS_328 //",
    "GR14dhyggs_u:1092": " asyā mantroddhāro yathā kiśorī-tantre--",
    "GR14dhyggs_u:1093": " lakṣmī-yuktā mañjulālī mañjarī vahni-jāyikā /",
    "GR14dhyggs_u:1094": " caturthyantā bhaven mantro daśārṇaḥ khalu kathyate // GGS_329 //",
    "GR14dhyggs_u:1095": " mantro yathā--śrīṃ mañjulālī-mañjaryai svāhā",
    "GR14dhyggs_u:1096": " asyā dhyānaṃ yathā tatraiva--",
    "GR14dhyggs_u:1097": " pratapta-hemāṅga-ruciṃ manojñāṃ",
    "GR14dhyggs_u:1098": " śoṇāmbarāṃ cāru-subhūṣaṇāḍhyām /",
    "GR14dhyggs_u:1099": " śrī-rādhikā-pāda-saroja-dāsīṃ",
    "GR14dhyggs_u:1100": " tāṃ mañjulālīṃ niyataṃ bhajāmi // GGS_330 //",
    "GR14dhyggs_u:1101": " vaiśākha-kuñjād āgneye kuñjo 'sti sumanoharaḥ",
    "GR14dhyggs_u:1102": " vilāsānandado nāmnā-trāste vilāsa-mañjarī // GGS_331 //",
    "GR14dhyggs_u:1103": " vilāsa-mañjarī rūpa-mañjarī-sakhyam āśritā /",
    "GR14dhyggs_u:1104": " svakāntyā sadṛśīṃ cakre yā divyāṃ svarṇa-ketakīm // GGS_332 //",
    "GR14dhyggs_u:1105": " cañcarīka-dukūleyaṃ vāmā mṛdvītvam āśritā",
    "GR14dhyggs_u:1106": " kaniṣṭhā rasa-mañjaryāś caturbhir divasair iyam (12-11-26) // GGS_333 //",
    "GR14dhyggs_u:1107": " jīva-gosvāmitāṃ prāptā kalau gaura-rase tv asau // GGS_334 //",
    "GR14dhyggs_u:1108": " asyā mantroddhāro yathā kiśorī-tantre--",
    "GR14dhyggs_u:1109": " śriyā pracetasā caiva nāda-bindv āsya-vṛtta-gā /",
    "GR14dhyggs_u:1110": " vilāsa-mañjarī ṅe 'ntā svāhānto manur īritaḥ // GGS_335 //",
    "GR14dhyggs_u:1111": " mantro yathā--śrīṃ vāṃ vilāsa-mañjaryai svāhā",
    "GR14dhyggs_u:1112": " asyā dhyānaṃ yathā tatraiva--",
    "GR14dhyggs_u:1113": " svarṇa-ketaka-vinindi-kāyakāṃ",
    "GR14dhyggs_u:1114": " nindita-bhramara-kāntikāmbarām /",
    "GR14dhyggs_u:1115": " kṛṣṇa-pāda-kamalopasevanīm",
    "GR14dhyggs_u:1116": " arcayāmi suvilāsa-mañjarīm // GGS_336 //",
    "GR14dhyggs_u:1117": " nairṛte śrī-raṅgadevī-kuñjāt kuñjo 'sti paścimaḥ /",
    "GR14dhyggs_u:1118": " kaustūryānandado nāmnā tatrāste kaustūrī-mañjarī // GGS_337 //",
    "GR14dhyggs_u:1119": " kāca-tulyāmbarā cāsau śuddha-hemāṅga-kānti-bhāk /",
    "GR14dhyggs_u:1120": " vayas tridaśa-varṣāsau vāmā mṛdvītvam āśritā // GGS_338 //",
    "GR14dhyggs_u:1121": " śrī-kṛṣṇa-kavirājākhyāṃ prāptā gaura-rase kalau // GGS_339 //",
    "GR14dhyggs_u:1122": " asyā mantroddhāro yathā kiśorī-tantre--",
    "GR14dhyggs_u:1123": " śrī-bījena samāyuktā ṅe 'ntā kaustūrī-mañjarī /",
    "GR14dhyggs_u:1124": " svāhānta iti vai prokto navārṇa-mantra ucyate // GGS_340 //",
    "GR14dhyggs_u:1125": " mantro yathā --śrīṃ kastūrī-mañjaryai svāhā /",
    "GR14dhyggs_u:1126": " asyā dhyānaṃ yathā tatraiva--",
    "GR14dhyggs_u:1127": " viśuddha-hemābja-kalevarābhāṃ",
    "GR14dhyggs_u:1128": " kāca-dyuti-cāru-manojña-celām /",
    "GR14dhyggs_u:1129": " śrī-rādhikāyā nikaṭe vasantīṃ",
    "GR14dhyggs_u:1130": " bhajāmy ahaṃ kaustūrī-mañjarikām // GGS_341 //",
    "GR14dhyggs_u:1131": " atha vṛndāvanādhīśau padma-keśara-madhya-gau /",
    "GR14dhyggs_u:1132": " koṭi-kandarpa-lāvaṇyau dhyāyet priya-sakhī-vṛtau // GGS_342 //",
    "GR14dhyggs_u:1133": " ukta-veśa-vayo-rūpa-saṃyutau sumanoharau /",
    "GR14dhyggs_u:1134": " saṃsmaret siddha-dehena sādhakaḥ sādhanair yutaḥ // GGS_343 //",
    "GR14dhyggs_u:1135": " tatrādau mañjarī-rūpān gurvādīn tu svīyān svīyān praṇāly-anusāreṇa saṃsmaret śrī-guru-parama-guru-krameṇeti tataḥ śrī-rādhikāṃ dhyāyet /",
    "GR14dhyggs_u:1136": " tataḥ śrī-nandanandanam /",
    "GR14dhyggs_u:1137": " atha yugala-mantroddhāro yathā sanat-kumāra-saṃhitāyām--",
    "GR14dhyggs_u:1138": " gopījana-vallabheti caraṇān iti ca kramāt /",
    "GR14dhyggs_u:1139": " śaraṇaṃ ca prapadye ca tata etat pada-dvayam // GGS_344 //",
    "GR14dhyggs_u:1140": " pada-trayātmako mantraḥ ṣoḍaśārṇa udāhṛtaḥ /",
    "GR14dhyggs_u:1141": " namo gopījanety uktvā vallabhābhyāṃ vadet tataḥ /",
    "GR14dhyggs_u:1142": " pada-dvayātmako mantro daśārṇaḥ khalu kathyate // GGS_345 //",
    "GR14dhyggs_u:1143": " mantro yathā--gāṃ gopījana-vallabha-caraṇān śaraṇaṃ prapadye,",
    "GR14dhyggs_u:1144": " namo gopījana-vallabhābhyām /",
    "GR14dhyggs_u:1145": " asya dhyānaṃ yathā tatraiva--",
    "GR14dhyggs_u:1146": " atha dhyānaṃ pravakṣyāmi mantrasyāsya dvijottama /",
    "GR14dhyggs_u:1147": " pītāmbaraṃ ghana-śyāmaṃ dvi-bhujaṃ vana-mālinam // GGS_346 //",
    "GR14dhyggs_u:1148": " barhi-barha-kṛtāpīśaṃ śaśi-koṭi-nibhānanam /",
    "GR14dhyggs_u:1149": " ghūrṇāyamāna-nayanaṃ karṇikārāvataṃsinam // GGS_347 //",
    "GR14dhyggs_u:1150": " abhitaś candanenātha madhye kuṅkuma-bindunā /",
    "GR14dhyggs_u:1151": " vicitra-tilakaṃ bhāle vibhṛtaṃ maṇḍalākṛtim // GGS_348 //",
    "GR14dhyggs_u:1152": " taruṇāditya-saṅkāśa-kuṇḍalābhyāṃ virājitam /",
    "GR14dhyggs_u:1153": " gharmāmbu-kaṇikā-rājad-darpaṇābha-kapolakam // GGS_349 //",
    "GR14dhyggs_u:1154": " priyā-mukhe kṛtāpāṅga-līlayā connata-bhruvam /",
    "GR14dhyggs_u:1155": " agra-bhāga-lasan-muktā-sphurad-ucca-sunāsikam // GGS_350 //",
    "GR14dhyggs_u:1156": " daśana-jyotsnayā rājat-pakva-bimba-phalādharam /",
    "GR14dhyggs_u:1157": " keyūrāṅgada-sad-ratna-mudrikādi-lasat-karam // GGS_351 //",
    "GR14dhyggs_u:1158": " vibhṛtaṃ muralīṃ vāme pāṇau padmaṃ tathottare /",
    "GR14dhyggs_u:1159": " kāñcī-dāma-sphuran-madhyaṃ nūpurābhyāṃ lasat-padam // GGS_352 //",
    "GR14dhyggs_u:1160": " rati-keli-rasāveśa-capalaṃ capalekṣaṇam /",
    "GR14dhyggs_u:1161": " hasantaṃ priyayā sārdhaṃ hāsayantaṃ ca tāṃ muhuḥ // GGS_353 //",
    "GR14dhyggs_u:1162": " itthaṃ kalpa-taror-mūle ratna-siṃhāsanopari /",
    "GR14dhyggs_u:1163": " vṛndāraṇye smaret kṛṣṇaṃ saṃsthitaṃ priyayā saha // GGS_354 //",
    "GR14dhyggs_u:1164": " vāma-pārśve sthitāṃ tasya rādhikāṃ ca smaret tataḥ /",
    "GR14dhyggs_u:1165": " sucīna-nīla-vasanāṃ druta-hema-sama-prabhām // GGS_355 //",
    "GR14dhyggs_u:1166": " paṭāñcalenāvṛtāṅgāṃ sa-smitānana-paṅkajām /",
    "GR14dhyggs_u:1167": " kānta-vaktre nyasta-nṛtyac-cakorīṃ cañcalekṣaṇām // GGS_356 //",
    "GR14dhyggs_u:1168": " aṅguṣṭha-tarjjanībhyāṃ ca nija-priya-mukhāmbuje /",
    "GR14dhyggs_u:1169": " arpayantīṃ nāga-vallīṃ pūga-cūrṇa-samanvitām // GGS_357 //",
    "GR14dhyggs_u:1170": " muktāhāra-sphurac-cāru-pīnonnata-payodharām /",
    "GR14dhyggs_u:1171": " kṣīṇa-madhyāṃ pṛthu-śroṇiṃ kiṅkiṇī-jāla-maṇḍitām // GGS_358 //",
    "GR14dhyggs_u:1172": " ratna-tāḍaṅka-mañjīra-ratna-pādāṅgulīyakām /",
    "GR14dhyggs_u:1173": " lāvaṇya-sāra-mugdhāṅgīṃ sarvāvayava-sundarīm // GGS_359 //",
    "GR14dhyggs_u:1174": " ānanda-rasa-sammagnāṃ prasannāṃ nava-yauvanam /",
    "GR14dhyggs_u:1175": " sakhyaś ca tasyā viprendra tat-samāna-vayo-guṇāḥ /",
    "GR14dhyggs_u:1176": " tat-sevana-parā bhāvyāś cāmara-vyajanādibhiḥ // GGS_360 //",
    "GR14dhyggs_u:1177": " atha ca--",
    "GR14dhyggs_u:1178": " dīvyad-vṛndāraṇya-kalpa-drumādhaḥ-",
    "GR14dhyggs_u:1179": " śrīmad-ratnāgāra-siṃhāsana-sthau /",
    "GR14dhyggs_u:1180": " śrīmad-rādhā-śrīla-govinda-devau",
    "GR14dhyggs_u:1181": " preṣṭhālībhiḥ sevyamānau smarāmi // GGS_361 //",
    "GR14dhyggs_u:1182": " smared evaṃ krameṇaiva siddha-dehena sādhakaḥ /",
    "GR14dhyggs_u:1183": " sa-sādhanena padmasya vrajeśau keśara-sthitau // GGS_362 //"
}