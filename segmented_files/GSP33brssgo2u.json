{
    "GSP33brssgo2u:0": " dvitīyo 'dhyāyaḥ /",
    "GSP33brssgo2u:1": " [dvitīye avirodhākhyādhyāye prathamapāde sāṃkhyayogakāraṇādādismṛtibhiḥ sāṃkhyādiprayuktatarkaiśca vedāntasamanvayavirodhaparihāraḥ]",
    "GSP33brssgo2u:2": " atha dvitīyo 'dhyāyaḥ /",
    "GSP33brssgo2u:3": " saccidānandarūpāya kṛṣṇāyākliṣṭakāriṇe /",
    "GSP33brssgo2u:4": " namo vedāntavedyāya gurave buddhisākṣiṇe //1//",
    "GSP33brssgo2u:5": " sāṃkhyādismṛtiyuktibhirna calito vedāntasiddhāntago nirmūlairvividhāgamairavidito vyomādijanmāpyayaḥ /",
    "GSP33brssgo2u:6": " utpattyantavivarjitaścitivapurvyāpi ca kartāṃśako liṅgena prathito 'pi nāmatanukṛttaṃ jānakīśaṃ bhaje //2//",
    "GSP33brssgo2u:7": " START BsCom_2,1.1.1",
    "GSP33brssgo2u:8": " 1 smṛtyadhikaraṇam / sū. 1-2",
    "GSP33brssgo2u:9": " prathame 'dhyāye sarvajñaḥ sarveśvaraḥ jagata utpattikāraṇaṃ,",
    "GSP33brssgo2u:10": " mṛtsuvarṇādaya iva ghaṭarucakādīnām /",
    "GSP33brssgo2u:11": " utpannasya jagato niyantṛtvena stithikāraṇaṃ,",
    "GSP33brssgo2u:12": " māyāvīva māyāyāḥ /",
    "GSP33brssgo2u:13": " prasāritasya ca jagataḥ punaḥ svātmanyevopasaṃhārakāraṇaṃ,",
    "GSP33brssgo2u:14": " avaniriva caturvidhasya bhūtagrāmasya /",
    "GSP33brssgo2u:15": " sa eva ca sarveṣāṃ na ātmetyetadvedāntavākyasamanvayapratipādanena pratipāditam /",
    "GSP33brssgo2u:16": " pradhānādikāraṇavādāścāśabdatvena nirākṛtāḥ /",
    "GSP33brssgo2u:17": " idānīṃ svapakṣe smṛtinyāyavirodhaparihāraḥ,",
    "GSP33brssgo2u:18": " pradhānādivādānāṃ ca nyāyābhāsopabṛṃhitatvaṃ,",
    "GSP33brssgo2u:19": " prativedāntaṃ ca sṛṣṭyādiprakriyāyā avigītatvamisyarthajātasya pratipādanāya dvitīyo 'dhyāya ārabhyate /",
    "GSP33brssgo2u:20": " tatra prathamaṃ tāvatsmṛtivirodhamupanyasya pariharati-",
    "GSP33brssgo2u:21": " smṛtyanavakāśadoṣaprasaṅga iti cen nānyasmṛtyanavakāśadoṣaprasaṅgāt / BBs_2,1.1 /",
    "GSP33brssgo2u:22": " yaduktaṃ brahmaiva sarvajñaṃ jagataḥ kāraṇamiti,",
    "GSP33brssgo2u:23": " tadayuktam /",
    "GSP33brssgo2u:24": " kutaḥ smṛtyanavakāśadoṣaprasaṅgāt /",
    "GSP33brssgo2u:25": " smṛtiśca tantrākhyā paramarṣipraṇītā śiṣṭaparigṛhītā anyāśca tadanusīriṇyaḥ smṛtayaḥ,",
    "GSP33brssgo2u:26": " evaṃ satyanavākāśāḥ prasajyeran /",
    "GSP33brssgo2u:27": " tāsu hyacetanaṃ pradhānaṃ svatantraṃ jagataḥ kāraṇamupanibadhyate /",
    "GSP33brssgo2u:28": " manvādisamṛtayastāvaccodanālakṣaṇenāgnihotrādinā dharmajātenāpekṣitamarthaṃ samarpayantyaḥsāvakāśā bhavanti /",
    "GSP33brssgo2u:29": " asya varṇasyāsminkāle 'nena vidhānaṃnopanayanaṃ,",
    "GSP33brssgo2u:30": " īdṛśaścācāraḥ,",
    "GSP33brssgo2u:31": " itthaṃ vedādhyayanaṃ,",
    "GSP33brssgo2u:32": " itthaṃ sahadharmacāriṇīsaṃyoga iti /",
    "GSP33brssgo2u:33": " tathā puruṣārthāśca varṇāśramadharmānnānāvidhānvidadhati /",
    "GSP33brssgo2u:34": " naivaṃ kapilādismṛtīnāmanuṣṭheye viṣaye 'vakāśo 'sti /",
    "GSP33brssgo2u:35": " mokṣasādhanameva hi samyagdarśanamadhikṛtya tāḥ praṇītāḥ /",
    "GSP33brssgo2u:36": " yadi tatrāpyanavakāśāḥ syurānarthakyamevāsāṃ prasajyeta /",
    "GSP33brssgo2u:37": " tasmāttadavirodhena vedāntā vyākhyātavyāḥ /",
    "GSP33brssgo2u:38": " kathaṃ punarīkṣatyādibhyo hetubhyo brahmaiva sarvajñaṃ jagataḥ kāraṇamityavadhāritaḥ śrutyarthaḥ smṛtyanavakāśadoṣaprasaṅgena punarākṣipyate",
    "GSP33brssgo2u:39": " bhavadeyamanākṣepaḥ svatantraprajñānām /",
    "GSP33brssgo2u:40": " paratantraprajñāstu prāyeṇa janāḥ svātantryeṇa śrutyarthamavadhārayitumaśaknuvantaḥ prakhyātapraṇetṛkāsu smṛtiṣvavalamberan /",
    "GSP33brssgo2u:41": " tadbalena ca śrutyarthaṃ pratipitseran /",
    "GSP33brssgo2u:42": " asmatkṛte ca vyākhyāne na viśvasyurbahumānātsmṛtīnāṃ praṇetṛṣu /",
    "GSP33brssgo2u:43": " kapilaprabhṛtīnāṃ cārṣaṃ jñānamapratihataṃ smaryate /",
    "GSP33brssgo2u:44": " śrutiśca bhavati- 'ṛṣiṃ prasūtaṃ kapilaṃ yastamagre jñānairbibharti jāyamānaṃ ca paśyet' (śve. 5.2) iti /",
    "GSP33brssgo2u:45": " tasmānnaiṣāṃ matamayathārthaṃ śakyaṃ saṃbhāvayitum /",
    "GSP33brssgo2u:46": " tarkāvaṣṭambhena caiter'thaṃ pratiṣṭhāpayanti /",
    "GSP33brssgo2u:47": " tasmādapi smṛtibalena vedāntā vyākhyeyā iti punarākṣepaḥ /",
    "GSP33brssgo2u:48": " tasya samādhiḥ nānyasmṛtyanavakāśadoṣaprasaṅgāditi /",
    "GSP33brssgo2u:49": " yadi smṛtyanavakāśadoṣaprasaṅgeneśvarakāraṇavāda ākṣipyeta,",
    "GSP33brssgo2u:50": " evamapyanyā īśvarakāraṇavādinyaḥ smṛtayo 'navakāśāḥ prasajyeran /",
    "GSP33brssgo2u:51": " tā udāhariṣyāmaḥ - 'yattatsūkṣmamavijñeyam' iti paraṃ brahma prakṛtya 'sa hyantarātmā",
    "GSP33brssgo2u:52": " bhūtānāṃ kṣetrajñaśceti kathyate' iti coktvā 'tasmādavyaktamutpannaṃ triguṇaṃ dvijasattama' ityāha /",
    "GSP33brssgo2u:53": " tathānyatrāpi 'avyaktaṃ puruṣe brahmannirguṇe saṃpralīyate' ityāha /",
    "GSP33brssgo2u:54": " 'ataśca saṃkṣepamimaṃ śṛṇudhvaṃ nārāyaṇaḥ sarvamidaṃ purāṇaḥ /",
    "GSP33brssgo2u:55": " sa sargakāle ca karoti sarvaṃ saṃhārakāle ca tadatti bhūyaḥ' iti purāṇe /",
    "GSP33brssgo2u:56": " bhagavadgītāsu ca- 'ahaṃ kṛtsnasya jagataḥ prabhavaḥ pralayastathā' (bha.gī. 7.6) iti /",
    "GSP33brssgo2u:57": " paramātmānameva ca prakṛtyāpastamabaḥ paṭhati- 'tasmātkāyāḥ prabhavanti sarve sa mūlaṃ śāśvatikaḥ sa nityaḥ (dha.sū. 1.8.23.2) iti /",
    "GSP33brssgo2u:58": " evamanekaśaḥ smṛtiśvapīśvaraḥ kāraṇatvenopādānatvena ca prakāśyate /",
    "GSP33brssgo2u:59": " samṛtibalena pratyavatiṣṭamānasya smṛtibalenaivottaraṃ vakṣyāmītyato 'yamanyasmṛtyanavakāśadoṣopanyāsaḥ /",
    "GSP33brssgo2u:60": " darśitaṃ tu śrutīnāmīśvarakāraṇavādaṃ prati tātparyam /",
    "GSP33brssgo2u:61": " vipratipattau ca smṛtīnāmavaśyakartavye 'nyataraparigrahe 'nyataraparityāge ca śrutyanusāriṇyaḥ smṛtayaḥ pramāṇamanapekṣyā itarāḥ /",
    "GSP33brssgo2u:62": " taduktaṃ pramāṇalakṣaṇe- 'virodhe tvanapekṣaṃ syādasti hyanumānam' (jai.sū. 1.3.3) iti /",
    "GSP33brssgo2u:63": " nacātīndriyānarthañśrutimantareṇa kaścidupalabhata iti śakyaṃ saṃbhāvayituṃ nimittābhāvāt /",
    "GSP33brssgo2u:64": " śakyaṃ kapilādīnāṃ siddhānāmapratihatajñānatvāditi cet / na /",
    "GSP33brssgo2u:65": " siddherapi sāpekṣatvāt /",
    "GSP33brssgo2u:66": " dharmānuṣṭhānāpekṣā hi siddhiḥ /",
    "GSP33brssgo2u:67": " sa ca dharmaścodanālakṣaṇaḥ /",
    "GSP33brssgo2u:68": " tataśca pūrvasiddhāyāścodanāyā artho na paścimasiddhapuruṣavacanavaśenātiśaṅkituṃ śakyate /",
    "GSP33brssgo2u:69": " siddhavyapāśrayakalpanāyāmapi bahutvātsiddhānāṃ pradraśitena prakāreṇa smṛtivipratipattau satyāṃ na śrutivyapāśrayādanyannirṇayakāraṇamasti",
    "GSP33brssgo2u:70": " paratantraprajñasyāpi nākasmātsmṛtiviśeṣaviṣayaḥ pakṣapāto yuktaḥ /",
    "GSP33brssgo2u:71": " kasyacitkvacitpakṣapāte sati puruṣamativauśvarūpyeṇa tattvāvyavasthānaprasaṅgāt /",
    "GSP33brssgo2u:72": " tasmāttasyāpi smṛtivipratipattyupanyāsena smṛtyanusārāviṣayavivecanena ca sanmārge prajñā saṃgrahaṇīyā /",
    "GSP33brssgo2u:73": " yā tu śrutiḥ kapilasya jñānātiśayaṃ pradarśayantī pradarśitā na tayā śrutiviruddhamapi kāpilaṃ mataṃ śraddhātuṃ śakyaṃ,",
    "GSP33brssgo2u:74": " kāpilamiti śrutisāmānyamātratvāt /",
    "GSP33brssgo2u:75": " anyasya ca kapilasya sagaraputrāṇāṃ pratapturvāsudevanāmnaḥ smaraṇāt /",
    "GSP33brssgo2u:76": " anyārthadarśanasya ca prāptirahitasyāsādhakatvāt /",
    "GSP33brssgo2u:77": " bhavati cānyā manormāhātmyaṃ prakhyāpayantī śrutiḥ - 'yadvai kiñca manuravadattadbheṣajam' (tai.saṃ 2.2.10.2) iti /",
    "GSP33brssgo2u:78": " manunā ca 'sarvabhūteṣu cātmānaṃ sarvabhūtāni cātmani /",
    "GSP33brssgo2u:79": " saṃpaśyannātmayājī vai svārājyamadhigacchati //",
    "GSP33brssgo2u:80": " ' (12.11) iti sarvātmatvadarśanaṃ praśaṃsatā kāpilaṃ mataṃ nindyata iti gamyate /",
    "GSP33brssgo2u:81": " kapilo hi na sarvātmatvadarśanamanumanyate,",
    "GSP33brssgo2u:82": " ātmabhedābhyupagamāt /",
    "GSP33brssgo2u:83": " mahābhārate 'pi ca 'bahavaḥ puruṣā brahmannutāho eka eva tu' iti vicārya 'bahavaḥ",
    "GSP33brssgo2u:84": " puruṣā rājansāṃkhyayogavicāriṇām' iti parapakṣamupanyasya tadvyudāsena- 'bahūnāṃ",
    "GSP33brssgo2u:85": " puruṣāṇāṃ hi yathaikā yonirucyate /",
    "GSP33brssgo2u:86": " tathā taṃ puruṣaṃ viśvamākhyāsyāmi guṇādhikam //",
    "GSP33brssgo2u:87": " ' ityupakramya 'mamāntarātmā tava ca ye cānye dehasaṃsthitāḥ /",
    "GSP33brssgo2u:88": " sarveṣāṃ sākṣibhūto 'sau na grāhyaḥ kenacitkvacit //",
    "GSP33brssgo2u:89": " viśvamūrdhā viśvabhujo visvapādākṣināsikaḥ /",
    "GSP33brssgo2u:90": " ekaścarati bhūteṣu svairacārī yathāsukham //",
    "GSP33brssgo2u:91": " ' iti sarvātmataiva nirdhāritā /",
    "GSP33brssgo2u:92": " śrutiśca sarvātmatāyāṃ bhavati- 'yasminsarvāṇi bhūtānyātmaivābhūdvijānataḥ /",
    "GSP33brssgo2u:93": " tatra ko mohaḥ kaḥ śokaḥ ekatvamanupaśyataḥ' (ī. 7)",
    "GSP33brssgo2u:94": " ityevaṃvidhā /",
    "GSP33brssgo2u:95": " ataśca siddhamātmabhedakalpanayāpi kapilasya tantraṃ vedaviruddhaṃ vedānusārimanuvacanaviruddhaṃ ca,",
    "GSP33brssgo2u:96": " na kevalaṃ svatantraprakṛtikalpanayaiveti /",
    "GSP33brssgo2u:97": " vedasya hi nirapekṣaṃ svārthe prāmāṇyaṃ raveriva rūpaviṣaye /",
    "GSP33brssgo2u:98": " puruṣavacasāṃ tu mūlāntarāpekṣaṃ vaktusmṛtivyavahitaṃ ceti viprakarṣaḥ /",
    "GSP33brssgo2u:99": " tasmādvedaviruddhe viṣaye smṛtyanavakāśaprasaṅgo na doṣaḥ //1// @----------------------",
    "GSP33brssgo2u:100": " FN: 'dvitīye smṛtitarkābhyāmavirodho 'nyaduṣṭatā /",
    "GSP33brssgo2u:101": " bhūtabhoktṛśruterliṅgaśruterapyaviruddhatā' iti saṃgrahaślokaḥ /",
    "GSP33brssgo2u:102": " paramarṣiḥ kapilaḥ /",
    "GSP33brssgo2u:103": " anyā āsuripañcaśikhādipraṇītāḥ /",
    "GSP33brssgo2u:104": " upacaritaṃ śrutyarthaṃ pratipadyerannityarthaḥ /",
    "GSP33brssgo2u:105": " sūkṣmatvamatīndriyatvam /",
    "GSP33brssgo2u:106": " avijñeyatvaṃ pramāṇāntarāvagāhyatvam /",
    "GSP33brssgo2u:107": " kāyā brahmādayaḥ /",
    "GSP33brssgo2u:108": " śāśvatikaḥ kūṭasthaḥ /",
    "GSP33brssgo2u:109": " śrutivirodhe smṛtiprāmāṇyaṃ anapekṣaṃ heyam /",
    "GSP33brssgo2u:110": " hi yato 'sati virodhe śrutyanumānaṃ bhavati /",
    "GSP33brssgo2u:111": " pratapturdāhakasya /",
    "GSP33brssgo2u:112": " viśve mūrdhano 'syaiva sarvatra pratibimbitatvāt /",
    "GSP33brssgo2u:113": " evaṃ viśvabhujādau yojyam /",
    "GSP33brssgo2u:114": " 'nāmarūpe vyākaravāṇi'iti śruternāmatanukṛdapi saṃjñāmūrtivyākartāpi liṅgaśarīropādhinā",
    "GSP33brssgo2u:115": " karteti aṃśa iti ca prathitaḥ prasiddho yastaṃ pratyagabhinnaṃ paramātmānaṃ mūlaprakṛtiniyantāraṃ bhaje ityarthaḥ /",
    "GSP33brssgo2u:116": " smṛtiprasaṅgātpūrvottarādhyāyayorviṣayaviṣayibhāvasaṃgatiṃ vaktuṃ vṛttaṃ kīrtayati-prathame 'dhyāya iti /",
    "GSP33brssgo2u:117": " janmādisūtramārabhya jagadutpattyādikāraṇaṃ brahmeti pratipāditaṃ,",
    "GSP33brssgo2u:118": " 'śāstradṛṣṭyā tu'ityādisūtreṣu sa evādvitīyaḥ sarvātmetyuktaṃ,",
    "GSP33brssgo2u:119": " 'ānumānikam'ityādinā kāraṇāntarasyāśrautatvaṃ darśitamityarthaḥ /",
    "GSP33brssgo2u:120": " evaṃ prathamādhyāyasyārthamanūdya tasmin viṣaye virodhaparihāraviṣayiṇaṃ dvitīyādhyāyasyārthaṃ pādaśaḥ saṃkṣipya kathayati-idānīmiti /",
    "GSP33brssgo2u:121": " atra prathamapāde samanvayasya sāṃkhyādismṛtiyuktibhirvirodhaparihāraḥ kriyate /",
    "GSP33brssgo2u:122": " dvitīyapāde sāṃkhyādyāgamānāṃ bhrāntimūlatvamavirodhāya kathyate /",
    "GSP33brssgo2u:123": " tṛtīyapāde prativedāntaṃ sṛṣṭiśrutīnāṃ jīvātmaśrutīnāṃ ca vyomādimahābhūtānāṃ janmalayakramādikathanenāvirodhaḥ pratipādyate /",
    "GSP33brssgo2u:124": " caturthapāde liṅgaśarīraśrutīnāmavirodha ityarthaḥ /",
    "GSP33brssgo2u:125": " ayamevārthaḥ /",
    "GSP33brssgo2u:126": " sukhabodhārthaṃ ślokena saṃgṛhītaḥ-'dvitīye smṛtitarkābhyāmavirodho 'nyaduṣṭatā /",
    "GSP33brssgo2u:127": " bhūtabhoktṛśruterliṅgaśruterapyaviruddhatā //",
    "GSP33brssgo2u:128": " 'iti /",
    "GSP33brssgo2u:129": " tatrājñāte viṣaye virodhaśaṅkāsamādhyayogātsamanvayādhyāyānantaryamavirodhādhyāyasya yuktam /",
    "GSP33brssgo2u:130": " tatra prathamādhikaraṇatātparyamāha-prathamamiti /",
    "GSP33brssgo2u:131": " śraute samanvaye virodhanirāsārthatvādasya pādasya śrutiśāstrādhyāyasaṃgatayaḥ svamatasthāpanātmakatvātsarveṣāmadhikaraṇānāmetatpādasaṃgatiḥ",
    "GSP33brssgo2u:132": " atra pūrvapakṣe smṛtivirodhāduktasamanvayāsiddhiḥ phalaṃ,",
    "GSP33brssgo2u:133": " siddhānte tatsiddhiriti vivekaḥ /",
    "GSP33brssgo2u:134": " tatra brahmaṇyuktavedāntasamanvayo viṣayaḥ /",
    "GSP33brssgo2u:135": " sa kiṃ sāṃkhyasmṛtyā virudhyate na veti smṛtiprāmāṇyāprāmāṇyābhyāṃ saṃdehe pūrvapakṣamāha-yaduktamiti /",
    "GSP33brssgo2u:136": " tantryante vyutpādyante tattvānyaneneti tantraṃ śāstraṃ kapiloktam,",
    "GSP33brssgo2u:137": " anyāśca pañcaśikhādibhiḥ proktāḥ,",
    "GSP33brssgo2u:138": " evaṃ sati vedāntānāmadvayabrahmasamanvaye nirarthakāḥ syurityarthaḥ /",
    "GSP33brssgo2u:139": " tāsāmapi brahmārthakakatvamastītyavirodha ityata āha-tāsu hīti /",
    "GSP33brssgo2u:140": " nanu sāṃkhyasmṛtiprāmāṇyāya pradhānavādagrahe manvādismṛtīnāmaprāmāṇyaṃ syādityāśaṅkya tāsāṃ dharme sāvakāśatvātpramāṇyaṃ syādityāha-manvādīti",
    "GSP33brssgo2u:141": " tarhi sāṃkhyādismṛtīnāmapi dharme tātparyeṇa prāmāṇyamastu,",
    "GSP33brssgo2u:142": " tattvaṃ tu brahmaivetyavirodha ityata āha-naivamiti /",
    "GSP33brssgo2u:143": " tattve vikalpanānupapatterniravakāśasmṛtyanusāreṇa śrutivyākhyānamucitaṃ,",
    "GSP33brssgo2u:144": " sāvakāśaniravakāśayorniravakāśaṃ balīya iti nyāyādityāha-tasmāditi /",
    "GSP33brssgo2u:145": " śrutivirodhe smṛtyaprāmāṇyasyeṣṭatvātpūrvapakṣo na yukta iti śaṅkate-kathamiti /",
    "GSP33brssgo2u:146": " ye svātantryeṇa śrutyarthaṃ jñātuṃ śaknuvanti teṣāmayaṃ pūrvapakṣo na bhavet,",
    "GSP33brssgo2u:147": " sāṃkhyavṛddheṣu śraddhālūnāṃ tu bhavedityāha-bhavediti /",
    "GSP33brssgo2u:148": " teṣāmatīndriyārthajñānavattvācca tatra śraddhā syādityāha-kapilaprabhṛtīnāṃ ceti /",
    "GSP33brssgo2u:149": " 'ādau yo jāyamānaṃ ca kapilaṃ janayedṛṣim /",
    "GSP33brssgo2u:150": " prasūtaṃ bibhṛyājjñānaistaṃ paśyetparameśvaram //",
    "GSP33brssgo2u:151": " 'iti śrutiyojanā /",
    "GSP33brssgo2u:152": " yathā sāṃkhyasmṛtivirodhādbrahmavādastyājya iti tvayocyate tathā smṛtyantaravirodhātpradhānavādāstyājya iti mayocyata iti siddhāntayati-tasya samādhiriti /",
    "GSP33brssgo2u:153": " tasmādbrahmaṇaḥ sakāśādavyaktaṃ māyāyāṃ līnam /",
    "GSP33brssgo2u:154": " sūkṣmātmakaṃ jagaditi yāvat /",
    "GSP33brssgo2u:155": " itihāsavākyānyuktvā purāṇasaṃmatimāha-ataśceti /",
    "GSP33brssgo2u:156": " prabhavatyasmāditi prabhavo janmahetuḥ /",
    "GSP33brssgo2u:157": " pralīyate tasminniti pralayo layādhiṣṭhānam /",
    "GSP33brssgo2u:158": " tasmāt karturīśvarāt kāyā brahmādayaḥ prabhavanti /",
    "GSP33brssgo2u:159": " sa eva mūlamupādānam /",
    "GSP33brssgo2u:160": " kiṃ pariṇāmi, na,",
    "GSP33brssgo2u:161": " śāśvatikaḥ kūṭasthaḥ /",
    "GSP33brssgo2u:162": " ataḥ sa nitya ityarthaḥ /",
    "GSP33brssgo2u:163": " nanu śrutivirodhaḥ kimiti nokta ityata āha-smṛtibaleneti /",
    "GSP33brssgo2u:164": " smṛtīnāṃ mitho virodhe kathaṃ tattvanirṇayaḥ,",
    "GSP33brssgo2u:165": " tatrāha-darśitaṃ tviti /",
    "GSP33brssgo2u:166": " śrutibhireva tattvanirṇaya ityarthaḥ /",
    "GSP33brssgo2u:167": " smṛtīnāṃ kā gatirityata āha-vipratipattau ceti /",
    "GSP33brssgo2u:168": " vastutattve smṛtīnāṃ mitho virodhe vastuni vikalpāyogāt kḷptaśrutimūlāḥ smṛtayaḥ pramāṇaṃ,",
    "GSP33brssgo2u:169": " itarāstu kalpyaśrutimūlā na pramāṇamityarthaḥ /",
    "GSP33brssgo2u:170": " kḷptaśrutivirodhe smṛtirna pramāṇamityatraḥ jaiminīyanyāyamāha-taduktamiti /",
    "GSP33brssgo2u:171": " 'audumbarīṃ spṛṣṭvodgāyet'iti pratyakṣaśrutiviruddhā 'sā sarvā veṣṭayitavyā'iti smṛtirmānaṃ na veti saṃdehe,",
    "GSP33brssgo2u:172": " mūlaśrutyanumānānmānamiti prāpte siddhāntaḥ-kḷptaśrutivirodhe smṛtiprāmāṇyamanapekṣamapekṣāśūnyam /",
    "GSP33brssgo2u:173": " heyamiti yāvat /",
    "GSP33brssgo2u:174": " hi yato 'sati virodhe śrutyanumānaṃ bhavati,",
    "GSP33brssgo2u:175": " atra tu virodhe sati śrutyanumānāyogānmūlābhāvāt sarvaveṣṭanasmṛtirapramāṇamityarthaḥ /",
    "GSP33brssgo2u:176": " astu sāṃkhyasmṛtiḥ pratyakṣamūletyata āha-na ceti /",
    "GSP33brssgo2u:177": " yogināṃ siddhimahimnātīndriyajñānaṃ saṃbhāvayituṃ śakyamiti śaṅkyate-śakyamiti /",
    "GSP33brssgo2u:178": " kapilādibhiḥ kilādau vedaprāmāṇyaṃ niścitya tadarthasya dharmasyānuṣṭhānena siddhiḥ saṃpāditā,",
    "GSP33brssgo2u:179": " tayā siddhyā praṇītasmṛtyanusāreṇānādiśrutipīḍā na yuktopajīvyavirodhāditi pariharati-na /",
    "GSP33brssgo2u:180": " siddherapīti /",
    "GSP33brssgo2u:181": " atiśaṅkitumiti /",
    "GSP33brssgo2u:182": " śrutīnāṃ mukhyārthamatikramyopacaritārthatvaṃ śaṅkituṃ na śakyata ityarthaḥ /",
    "GSP33brssgo2u:183": " svataḥsiddhervedo nopajīvya iticet na /",
    "GSP33brssgo2u:184": " anīśvarasya svataḥsiddhau mānābhāvāt /",
    "GSP33brssgo2u:185": " aṅgīkṛtyāpyāha-siddheti /",
    "GSP33brssgo2u:186": " siddhānāṃ vacanamāśritya vedārthakalpanāyāmapi siddhoktīnāṃ mitho virodhe śrutyāśritamanvādyuktibhireva vedārthanirṇayo yukta ityarthaḥ /",
    "GSP33brssgo2u:187": " śrutirūpāśrayaṃ vinā siddhoktimātraṃ na tattvanirṇayakāraṇamityakṣarārthaḥ /",
    "GSP33brssgo2u:188": " nanu mandamateḥ sāṃkhyasmṛtau śraddhā bhavati tasya matirvedāntamārge kathamāneyetyata āha-paratantretyādinā /",
    "GSP33brssgo2u:189": " nanu śrutyā kapilasya sarvajñatvoktestanmate śraddhā durvāretyata āha-yā tviti /",
    "GSP33brssgo2u:190": " kapilaśabdamātreṇa sāṃkhyakartā śrauta iti bhrāntirayuktā,",
    "GSP33brssgo2u:191": " tasya dvaitavādinaḥ sarvajñatvāyogāt /",
    "GSP33brssgo2u:192": " atra ca sarvajñānasaṃbhṛtatvena śrutaḥ kapilo vāsudevāṃśa eva /",
    "GSP33brssgo2u:193": " sa hi sarvātmatvajñānaṃ vaidikaṃ sāṃkhyamupadiśatīti sarvajña iti bhāvaḥ /",
    "GSP33brssgo2u:194": " prataptuḥ pradāhakasya /",
    "GSP33brssgo2u:195": " kiñca yaḥ kapilaṃ jñānairbibharti tamīśvaraṃ paśyediti vidhīyate,",
    "GSP33brssgo2u:196": " tathā cānyārthasya īśvarapratipattiśeṣasya kapilasarvajñatvasya darśanamanuvādastasya",
    "GSP33brssgo2u:197": " mānāntareṇa prāptiśūnyasya svārthasādhakatvāyogānnānuvādamātrātsarvajñātvaprasiddhirityāha-anyārtheti /",
    "GSP33brssgo2u:198": " dvaitavādinaḥ kapilasya śrautatvaṃ nirasya brahmavādino manoḥ śrautatvamāha-bhavati ceti /",
    "GSP33brssgo2u:199": " itihāse 'pi kāpilamatanindāpūrvakamadvaitaṃ darśitamityāha-mahābhārate 'pīti /",
    "GSP33brssgo2u:200": " puruṣā ātmānaḥ kiṃ vastuto bhinnā uta sarvadṛśyānāṃ pratyagātmaḥ eka iti vimarśārthaḥ /",
    "GSP33brssgo2u:201": " bahūnāṃ puruṣākārāṇāṃ dehānāṃ yathaikā yonirupādānaṃ pṛthvī tathā taṃ puruṣamātmānaṃ viśvaṃ sarvopādānatvena sarvātmakaṃ sarvajñātvādiguṇaiḥ saṃpannaṃ kathayiṣyāmi /",
    "GSP33brssgo2u:202": " viśve sarve lokaprasiddhā devatiryaṅmanuṣyādīnāṃ mūrdhāno 'syaiveti viśvamūrdhā,",
    "GSP33brssgo2u:203": " ekasyaiva sarvakṣetreṣu pratibimbabhāvena praviṣṭatvāt /",
    "GSP33brssgo2u:204": " evaṃ viśvayujatvādiyojanā /",
    "GSP33brssgo2u:205": " sarvabhūteṣvekaścaratyavagacchati /",
    "GSP33brssgo2u:206": " sarvatra ityarthaḥ /",
    "GSP33brssgo2u:207": " svairacārī svatantraḥ /",
    "GSP33brssgo2u:208": " nāsya niyantā kaścidasti /",
    "GSP33brssgo2u:209": " sarveśvara ityarthaḥ /",
    "GSP33brssgo2u:210": " yathāsukhamiti /",
    "GSP33brssgo2u:211": " viśokānandasvarūpa iti yāvat /",
    "GSP33brssgo2u:212": " kāpilatantrasya vedamūlasmṛtivirodhamuktvā sākṣādvedavirodhamāha-śrutiśceti /",
    "GSP33brssgo2u:213": " yasmiñjñānakāle kevalaṃ svatantraprakṛtikalpanayaiva vedaviruddhaṃ na kintvātmabhedakalpanayāpīti siddhamiti saṃbandhaḥ /",
    "GSP33brssgo2u:214": " smṛtivirodhe vedasyaivāprāmāṇyaṃ kiṃ na syādityata āha-vedasya hīti /",
    "GSP33brssgo2u:215": " vedasya pramāṇyaṃ svataḥsiddhamapauruṣeyatvāt /",
    "GSP33brssgo2u:216": " pauruṣeyavākyānāṃ svārthasmṛtitanmūlānubhavayoḥ kalpanayā pramāṇyaṃ jñeyamiti vyavahitaṃ parataḥprāmāṇyamiti viprakarṣaḥ /",
    "GSP33brssgo2u:217": " śrutismṛtyorviśeṣa ityakṣarārthaḥ /",
    "GSP33brssgo2u:218": " samayorvirodhe hi niravakāśena sāvakāśaṃ bādhyam /",
    "GSP33brssgo2u:219": " iha svataḥparataḥpramāṇyayorvaiṣamyājjhaṭiti niścitaprāmāṇyena cānupasaṃjātavirodhinā vedavākyena viruddhasmṛtereva bādha iti bhāvaḥ /",
    "GSP33brssgo2u:220": " tasmāditi /",
    "GSP33brssgo2u:221": " viśeṣādityarthaḥ /",
    "GSP33brssgo2u:222": " bhrāntimūlatvasaṃbhavāditi bhāvaḥ //1//",
    "GSP33brssgo2u:223": " END BsCom_2,1.1.1",
    "GSP33brssgo2u:224": " START BsCom_2,1.1.2",
    "GSP33brssgo2u:225": " kutaśca smṛtyanavakāśaprasaṅgo na doṣaḥ -",
    "GSP33brssgo2u:226": " itareṣāṃ cānupalabdheḥ / BBs_2,1.2 /",
    "GSP33brssgo2u:227": " pradhānāditarāṇi yāni pradhānapariṇāmatvaṃ na samṛtau kalpitāni mahadādīni na tāni vede loke vopalabhyante /",
    "GSP33brssgo2u:228": " bhūtendriyāṇi tāvallokavedaprasiddhatvācchakyante smartum /",
    "GSP33brssgo2u:229": " alokavedaprasiddhatvāttu mahadādīnāṃ ṣaṣṭhasyevendriyārthasya na smṛtiravakalpate /",
    "GSP33brssgo2u:230": " yadapi kvacittatparamiva śravaṇamavabhāsate tadapyatatparaṃ vyākhyātam 'ānumānikamapyekeṣām' (bra. 1.4.1) ityatra /",
    "GSP33brssgo2u:231": " kāryasmṛteraprāmāṇyātkāraṇasmṛterapyaprāmāṇyaṃ yuktamityabhiprāyaḥ /",
    "GSP33brssgo2u:232": " tasmādapi na smṛtyanavakāśaprasaṅgo doṣaḥ /",
    "GSP33brssgo2u:233": " tarkāvaṣṭambhaṃ tu 'na vilakṣaṇatvāt' (bra. 2.1.4)",
    "GSP33brssgo2u:234": " ityārabhyonmathiṣyati // 2 //",
    "GSP33brssgo2u:235": " mahadahaṅkārau tāvadaprasiddhau,",
    "GSP33brssgo2u:236": " ahaṅkāraprakṛtikatvena tanmātrāṇyapyaprasiddhāni smartuṃ na śakyanta ityāha-itareṣāṃ ceti /",
    "GSP33brssgo2u:237": " nanu 'mahataḥ paramavyaktam'itiśrutiprasiddhāni mahadādīnītyata āha-yadapīti /",
    "GSP33brssgo2u:238": " sūtratātparyamāha-kāryeti /",
    "GSP33brssgo2u:239": " sāṃkhyasmṛtermahadādiṣviva pradhāne 'pi prāmāṇyaṃ neti niścīyata ityarthaḥ /",
    "GSP33brssgo2u:240": " sāṃkhyasmṛterbādhe 'pi taduktayuktīnāṃ kathaṃ bādha ityata āha-tarketi //2//",
    "GSP33brssgo2u:241": " END BsCom_2,1.1.2",
    "GSP33brssgo2u:242": " START BsCom_2,1.2.3",
    "GSP33brssgo2u:243": " 2 yogapratyuktyadhikaraṇam / sū. 3",
    "GSP33brssgo2u:244": " etena yogaḥ pratyuktaḥ / BBs_2,1.3 /",
    "GSP33brssgo2u:245": " etena sāṃkhyasmṛtipratyākhyānena yogasmṛtirapi pratyākhyātā draṣṭavyetyatidiśati /",
    "GSP33brssgo2u:246": " tatrāpi śrutivirodhena pradhānaṃ svatantrameva kāraṇaṃ,",
    "GSP33brssgo2u:247": " mahadādīni ca kāryāṇyalokavedaprasiddhāni kalpyante /",
    "GSP33brssgo2u:248": " nanvevaṃ sati samānanyāyatvātpūrveṇaivaitadgataṃ kimarthaṃ punaratidiśyate /",
    "GSP33brssgo2u:249": " asti hyatrābhyadhikāśaṅkā /",
    "GSP33brssgo2u:250": " samyagdarśanābhyupāyo hi yogo vede vihitaḥ 'śrotavyo mantavyo nididhyāsitavyaḥ' (bṛ. 2.4.5) iti /",
    "GSP33brssgo2u:251": " 'tryunnataṃ sthāpya samaṃ śarīram' (śve. 2.8)",
    "GSP33brssgo2u:252": " ityādinā cāsanādikalpanāpuraḥsaraṃ bahuprapañcaṃ yogavidhānaṃ śvetāśvataropaniṣadi dṛśyate /",
    "GSP33brssgo2u:253": " liṅgāni ca vaidikāni yogaviṣayāṇi sahasraśa upalabhyante 'tāṃ yogamiti manyante sthirāmindriyadhāraṇām' (kā. 2.6.18)",
    "GSP33brssgo2u:254": " iti 'vidyāmetāṃ yogavidhiṃ ca kṛtsnam (kā. 2.6.18)",
    "GSP33brssgo2u:255": " iti caivamādīni /",
    "GSP33brssgo2u:256": " yogaśāstre 'pi 'atha tattvadarśanopāyo yogaḥ' iti samyagdarśanābhyupāyatvenaiva yogoṅgīkriyate /",
    "GSP33brssgo2u:257": " ataḥ saṃpratipannārthaikadeśatvādaṣṭakādismṛtivadyogasmṛtirapyanapavadanīyā bhaviṣyatīti /",
    "GSP33brssgo2u:258": " iyamapyadhikā śaṅkātideśena nivartyate /",
    "GSP33brssgo2u:259": " arthaikadeśasaṃpratipattāvapyarthaikadeśavipratipatteḥ pūrvoktāyā darśanāt /",
    "GSP33brssgo2u:260": " satīṣvapyadhyātmaviṣayāsu bahvīṣu smṛtiṣu sāṃkhyayogasmṛtyoreva nirākaraṇe yatnaḥ kṛtaḥ /",
    "GSP33brssgo2u:261": " sāṃkhyayogau hi paramapuruṣārthasādhanatvena loke prakhyātau,",
    "GSP33brssgo2u:262": " śiṣṭaiśca parigṛhītau,",
    "GSP33brssgo2u:263": " liṅgena na śrautenopabṛṃhitau /",
    "GSP33brssgo2u:264": " 'tatkāraṇaṃ sāṃkhyayogābhipannaṃ jñātvā devaṃ mucyate sarvapāśaiḥ' (śvaṃ. 6.13) iti /",
    "GSP33brssgo2u:265": " nirākaraṇaṃ tu na sāṃkhyajñānena vedanirapekṣeṇa yogamārgeṇa vā niḥśreyasamadhigamyata iti /",
    "GSP33brssgo2u:266": " śrutirhi vaidikādātmaikatvavijñānādanyanniḥśreyasasādhanaṃ vārayati 'tameva viditvātimṛtyumeti nānyaḥ panthā vidyate 'yanāya' (śvaṃ. 3.8) iti",
    "GSP33brssgo2u:267": " dvaitino hi te sāṃkhyā yogāśca nātmaikatvadarśinaḥ /",
    "GSP33brssgo2u:268": " yattu darśanamuktaṃ 'tatkāraṇaṃ sāṃkhyayogābhipannam' iti,",
    "GSP33brssgo2u:269": " vaidikameva tatra jñānaṃ dhyānaṃ ca sāṃkhyayogaśabdābhyāmabhilapyate pratyāsatterityavagantavyam /",
    "GSP33brssgo2u:270": " yena tvaṃśena na virudhyete teneṣṭameva sāṃkhyayogasmṛtyoḥ sāvakāśatvam /",
    "GSP33brssgo2u:271": " tadyathā- 'asaṅgo hyayaṃ puruṣaḥ' (bṛ. 4.3.16)",
    "GSP33brssgo2u:272": " ityevamādiśrutiprasiddhameva puruṣasya viśuddhatvaṃ nirguṇapuruṣanirūpaṇena sāṃkhyairabhyupagamyate /",
    "GSP33brssgo2u:273": " tathāca yogairapi 'atha parivrāḍvivarṇavāsā muṇḍo 'parigrahaḥ' (jābā. 5)",
    "GSP33brssgo2u:274": " ityevamādi śrutiprasiddhameva nivṛttiniṣṭhatvaṃ pravrajyādyupadeśenānugamyate /",
    "GSP33brssgo2u:275": " etena sarvāṇi tarkasmaraṇāni prativaktavyāni /",
    "GSP33brssgo2u:276": " tānyapi tarkopapattibhyāṃ tattvajñānāyopakurvantīti cedupakurvantu nāma /",
    "GSP33brssgo2u:277": " tattvajñānaṃ tu vedāntavākyebhya eva bhavati 'nāvedavinmanute taṃ bṛhantam' (tai. brā. 3.12.9.7)",
    "GSP33brssgo2u:278": " 'taṃ tvaupaniṣadaṃ puruṣaṃ pṛcchāmi' (bṛ. 3.9.23)",
    "GSP33brssgo2u:279": " ityevamādiśrutibhyaḥ // 3 // @----------------------",
    "GSP33brssgo2u:280": " FN: trīṇi urogrīvaśirāṃsyunnatāni yasmiñśarīre tattryunnatam /",
    "GSP33brssgo2u:281": " tarko 'numānamanugrāhyaṃ mānam /",
    "GSP33brssgo2u:282": " upapattiranugrāhikā yuktiriti bhedaḥ /",
    "GSP33brssgo2u:283": " brahmaṇyuktasamanvayaḥ pradhānavādiyogasmṛtyā virudhyate na veti saṃdehe pūrvanyāyamatidiśati-etena yogaḥ pratyuktaḥ /",
    "GSP33brssgo2u:284": " atideśatvātpūrvavatsaṃgatyādikaṃ draṣṭavyam /",
    "GSP33brssgo2u:285": " pūrvatrānuktanirāsaṃ pūrvapakṣamāha-astihyatreti /",
    "GSP33brssgo2u:286": " nididhyāsanaṃ yogaḥ /",
    "GSP33brssgo2u:287": " trīṇi urogrīvāśirāṃsyunnatāni yasmiñśarīre tantryunnatam trirunnatamitipāṭhaścecchāndasaḥ /",
    "GSP33brssgo2u:288": " yuñjīteti śeṣaḥ /",
    "GSP33brssgo2u:289": " na kevalaṃ yoge vidhiḥ kintu yogasya jñāpakānyarthavādavākyānyapi santītyāha-liṅgāni ceti /",
    "GSP33brssgo2u:290": " tāṃ pūrvoktāṃ dhāraṇāṃ yogavido yogaṃ paramaṃ tapa iti manyante /",
    "GSP33brssgo2u:291": " uktāmetāṃ brahmavidyāṃ yogividhiṃ dhyānaprakāraṃ ca mṛtyuprasādānnaciketā labdhā brahma prāpta iti saṃbandhaḥ /",
    "GSP33brssgo2u:292": " yodasmṛtiḥ pradhānāditattvāṃśe 'pi pramāṇatvena svīkāryāṃ /",
    "GSP33brssgo2u:293": " saṃpratipannaḥ prāmāṇikor'thaikadeśo yogarūpo yasyāstattvādityarthaḥ /",
    "GSP33brssgo2u:294": " 'aṣṭakāḥ kartavyāḥ' 'gururanugantavyaḥ'ityādismṛtīnāṃ vedāviruddhārthakatvānmūlaśrutyanumānena prāmāṇyamuktaṃ pramāṇalakṣaṇe /",
    "GSP33brssgo2u:295": " evaṃ yogasmṛteryoge prāmāṇyāttattvāṃśe 'pi prāmāṇyamiti pūrvapakṣamanūdya siddhāntayati-iyamiti /",
    "GSP33brssgo2u:296": " nanu bauddhādismṛtayo 'tra kimiti na nirākṛtā ityata āha-satīṣvapīti /",
    "GSP33brssgo2u:297": " tāsāṃ pratārakatvena prasiddhatvādaśiṣṭaiḥ paśuprāyairgṛhītatvādvedabāhyatvāccātropekṣeti bhāvaḥ /",
    "GSP33brssgo2u:298": " tatkāraṇamiti /",
    "GSP33brssgo2u:299": " teṣāṃ prakṛtānāṃ kāmānāṃ kāraṇaṃ sāṃkhyayogābhyāṃ vivekadhyānābhyāmabhipannaṃ pratyaktayā prāptaṃ devaṃ jñātvā sarvapāśairavidyādibhirmucyata ityarthaḥ /",
    "GSP33brssgo2u:300": " samūlatve smṛtidvayasya nirāsaḥ kimiti kṛta ityata āha-nirākaraṇaṃ tviti /",
    "GSP33brssgo2u:301": " iti hetoḥ /",
    "GSP33brssgo2u:302": " kṛtamiti śeṣaḥ /",
    "GSP33brssgo2u:303": " pratyāsatteriti /",
    "GSP33brssgo2u:304": " śrutisthasāṃkhyayogaśabdayoḥ sajātīyaśrutyarthagrāhitvāditi yāvat /",
    "GSP33brssgo2u:305": " kiṃ sarvāṃśeṣu smṛtyaprāmāṇyaṃ,",
    "GSP33brssgo2u:306": " netyāha-yena tvaṃśeneti /",
    "GSP33brssgo2u:307": " brahmavādasya kaṇabhakṣādibhirvirodhamāśaṅkyātidiśati-eteneti /",
    "GSP33brssgo2u:308": " śrutivirodhenetyarthaḥ /",
    "GSP33brssgo2u:309": " upakārakabādho na yukta ityāśaṅkya yoṃ'śa upakārakaḥ sa na bādhyaḥ kintu tattvāṃśa ityāha-tānyapīti /",
    "GSP33brssgo2u:310": " tarko 'numānaṃ,",
    "GSP33brssgo2u:311": " tadanugrāhiko yuktirupapattiḥ //3//",
    "GSP33brssgo2u:312": " END BsCom_2,1.2.3",
    "GSP33brssgo2u:313": " START BsCom_2,1.3.4",
    "GSP33brssgo2u:314": " vilakṣaṇatvādhikaraṇam / sū. 4-12",
    "GSP33brssgo2u:315": " na vilakṣaṇatvād asya tathātvaṃ ca śabdāt / BBs_2,1.4 /",
    "GSP33brssgo2u:316": " brahmāsya jagato nimittakāraṇaṃ prakṛtiścetyasya pakṣasyākṣepaḥ smṛtinimittaḥ parihṛtaḥ /",
    "GSP33brssgo2u:317": " tarkanimitta idānīmākṣepaḥ parihriyate /",
    "GSP33brssgo2u:318": " kutaḥ punarasminnavadhārita āgamārthe tarkanimittasyākṣepasyāvakāśaḥ /",
    "GSP33brssgo2u:319": " nanu dharma iva brahmaṇyanapekṣa āgamo bhavitumarhati /",
    "GSP33brssgo2u:320": " bhavedayamavaṣṭambho yadi pramāṇāntarānavagāhya āgamamātraprameyo 'yamarthaḥ syādanuṣṭheyarūpa iva dharmaḥ /",
    "GSP33brssgo2u:321": " pariniṣpannarūpaṃ tu brahmāvagamyate /",
    "GSP33brssgo2u:322": " pariniṣpanne ca vastuni pramāṇāntarāṇāmastyavakāśo yathā pṛthivyādiṣu /",
    "GSP33brssgo2u:323": " yathāca śrutīnāṃ parasparavirodhe satyekavaśenetarā nīyante,",
    "GSP33brssgo2u:324": " evaṃ pramāṇāntaravirodhe 'pi tadvaśenaiva śrutirnīyeta /",
    "GSP33brssgo2u:325": " dṛṣṭasāmyena cādṛṣṭamarthaṃ samarthayantī yuktiranubhavasya saṃnikṛṣyate /",
    "GSP33brssgo2u:326": " viprakṛṣyate tu śrutiraitihyamātreṇa svārthābhidhānāt /",
    "GSP33brssgo2u:327": " anubhavāvasānaṃ ca brahmavijñānamavidyāyā nivartakaṃ mokṣasādhanaṃ ca dṛṣṭaphalatayeṣyate /",
    "GSP33brssgo2u:328": " śrutirapi- 'śrotavyo mantavyaḥ' iti śravaṇavyatirekeṇa mananaṃ vidadhatī tarkamapyatrādartavyaṃ darśayati /",
    "GSP33brssgo2u:329": " atastarkanimittaḥ punarākṣepaḥ kriyate 'na vilakṣaṇatvādasya' iti /",
    "GSP33brssgo2u:330": " yaduktaṃ cetanaṃ brahma jagataḥ kāraṇaṃ prakṛtiriti /",
    "GSP33brssgo2u:331": " tannopapadyate /",
    "GSP33brssgo2u:332": " kasmāt /",
    "GSP33brssgo2u:333": " vilakṣaṇatvādasya vikārasya prakṛtyāḥ /",
    "GSP33brssgo2u:334": " idaṃ hi brahmakāryatvenābhipreyamāṇaṃ jagat brahmavilakṣaṇamacetanamaśuddhaṃ ca dṛśyate /",
    "GSP33brssgo2u:335": " brahma ca jagadvilakṣaṇaṃ cetanaṃ śuddhaṃ ca śrūyate /",
    "GSP33brssgo2u:336": " naca vilakṣaṇatvaṃ prakṛtivikārabhāvo dṛṣṭaḥ /",
    "GSP33brssgo2u:337": " nahi rucakādayo vikārā mṛtprakṛtikā bhavanti śarāvādayo vā suvarṇaprakṛtikāḥ /",
    "GSP33brssgo2u:338": " mṛdaiva tu mṛdānvitā vikārāḥ kriyante suvarṇena ca suvarṇānvitāḥ /",
    "GSP33brssgo2u:339": " tathedamapi jagadacetanaṃ sukhaduḥkhamohānvitaṃ sadacetanasyaiva sukhaduḥkhamohātmakasya kāraṇasya kāryaṃ bhavitumarhatīti na vilakṣaṇasya brahmaṇaḥ",
    "GSP33brssgo2u:340": " brahmavilakṣaṇaṃ cāsya jagato 'śuddhyacetanatvadarśanādavagantavyam /",
    "GSP33brssgo2u:341": " aśuddhaṃ hi jagatsukhaduḥkhamohātmakatayā prītiparitāpaviṣādādihetutvātsvarganarakādyuccāvacaprapañcatvācca /",
    "GSP33brssgo2u:342": " acetanaṃ cedaṃ jagaccetanaṃ prati kāryakāraṇabhāvenopakaraṇabhāvopagamāt /",
    "GSP33brssgo2u:343": " nahi sāmye satyupakāryopakārakabhāvo bhavati /",
    "GSP33brssgo2u:344": " nahi pradīpau parasparasyopakurutaḥ /",
    "GSP33brssgo2u:345": " nanu cetanamapi kāryakāraṇaṃ svāmibhṛtyanyāyena bhokturupakariṣyati / na /",
    "GSP33brssgo2u:346": " svāmibhṛtyayorapyacetanāṃśasyaiva cetanaṃ pratyupakārakatvāt /",
    "GSP33brssgo2u:347": " yo hyekasya cetanasya parigraho buddhyādicetanabhāgaḥ sa evānyasya cetanasyopakaroti natu svayameva cetanaścetanāntarasyopakarotyapakaroti vā",
    "GSP33brssgo2u:348": " niratiśayā hyakartāraścetanā iti sāṃkhyā manyante /",
    "GSP33brssgo2u:349": " tasmādacetanaṃ kāryakāraṇam /",
    "GSP33brssgo2u:350": " naca kāṣṭaloṣṭādīnāṃ cetanatve kiṃ citpramāṇamasti /",
    "GSP33brssgo2u:351": " prasiddhaścāyaṃ cetanācetanavibhāgo loke /",
    "GSP33brssgo2u:352": " tasmādbrahmavilakṣaṇatvānnedaṃ jagattatprakṛtikam /",
    "GSP33brssgo2u:353": " yo 'pi kaścidācakṣīta śrutvā jagataścetanaprakṛtikatāṃ tadbalenaiva samastaṃ jagaccetanamavagamayiṣyāmi /",
    "GSP33brssgo2u:354": " prakṛtirūpasya vikāre 'nvayadarśanāt /",
    "GSP33brssgo2u:355": " avibhāvanaṃ tu caitanyasya pariṇāmaviśeṣādbhaviṣyati /",
    "GSP33brssgo2u:356": " yathā spaṣṭacaitanyānāmapyātmanāṃ svāpamūrcchādyavasthāsu caitanyaṃ na vibhāvyata evaṃ kāṣṭhaloṣṭādīnāmapi caitanyaṃ na vibhāvayiṣyate /",
    "GSP33brssgo2u:357": " etasmādeva ca vibhāvitāvibhāvitatvakṛtādviśeṣādrūpādibhāvābhāvābhyāṃ ca kāryakāraṇānāmātmanāṃ ca cetanatvāviśeṣe 'pi guṇapradhānabhāvo na virotsyate",
    "GSP33brssgo2u:358": " yathā ca pārthivatvāviśeṣe 'pi māṃsasūpaudanādīnāṃ pratyātmavartino viśeṣātparasparopakāritvaṃ bhavatyevamihāpi bhaviṣyati /",
    "GSP33brssgo2u:359": " pravibhāgaprasiddhirapyata eva na virotsyata iti /",
    "GSP33brssgo2u:360": " tenāpi kathañciccetanācetanatvalakṣaṇaṃ vilakṣaṇatvaṃ parihriyeta /",
    "GSP33brssgo2u:361": " śuddhyaśuddhitvalakṣaṇaṃ tu vilakṣaṇatvaṃ naiva parihriyate /",
    "GSP33brssgo2u:362": " nacetaradapi vilakṣaṇatvaṃ parihartuṃ śakyata ityāha- tathātvaṃ ca śabdāditi /",
    "GSP33brssgo2u:363": " anavagamyamānamevaṃ hīdaṃ loke samastasya vastunaścetanatvaṃ cetanaprakṛtikatvaśravaṇācchabdaśaraṇatayā kevalayotprekṣata,",
    "GSP33brssgo2u:364": " tacca śabdenaiva virudhyate /",
    "GSP33brssgo2u:365": " yataḥ śabdādapi tathātvamavagamyate /",
    "GSP33brssgo2u:366": " tathātvamiti prakṛtivilakṣaṇatvaṃ kathayati /",
    "GSP33brssgo2u:367": " śabda eva 'vijñānaṃ cāvijñānaṃ ca' (te. 2.6)",
    "GSP33brssgo2u:368": " iti kasyacidvibhāgasyācetanatāṃ śrāvayaṃścetanādbrahmaṇo vilakṣaṇamacetanaṃ jagacchrāvayati // 4 // @----------------------",
    "GSP33brssgo2u:369": " FN: avaṣṭambho dṛṣṭāntaḥ /",
    "GSP33brssgo2u:370": " aitihyamātreṇa parokṣatayeti yāvat /",
    "GSP33brssgo2u:371": " sukhaduḥkhamohāḥ sattvarajastamāṃsi /",
    "GSP33brssgo2u:372": " upajanāpāyavaddharmayogo 'tiśayastadabhāvo niratiśayatvam /",
    "GSP33brssgo2u:373": " itaraccetanācetanatvarūpam /",
    "GSP33brssgo2u:374": " smṛtīnāmaprāmāṇyāttābhiḥ samanvayasya na virodha iti siddhāntalakṣaṇatvādvṛttānuvādenāsyādhikaraṇasya tātparyamāha-brahmāsyeti /",
    "GSP33brssgo2u:375": " pūrvapakṣamākṣipati-kutaḥpunariti /",
    "GSP33brssgo2u:376": " anavakāśe hetumāha-nanu dharma iveti /",
    "GSP33brssgo2u:377": " mānāntarānapekṣe vedaikasamadhigamye brahmaṇyanumānātmakatarkasyāpraveśaḥ /",
    "GSP33brssgo2u:378": " tenākṣepasyānavakāśo bhinnaviṣayatvāttarkavedayorityarthaḥ /",
    "GSP33brssgo2u:379": " siddhasya mānāntaragamyatvādekaviṣayatvādvirodha iti pūrvapakṣaṃ samarthayate-bhavedayamiti /",
    "GSP33brssgo2u:380": " avaṣṭambho dṛṣṭāntaḥ /",
    "GSP33brssgo2u:381": " nanvekaviṣayatvena virodhe 'pi śrutivirodhānmānāntarameva bādhyatāmityata āha-yathā ceti /",
    "GSP33brssgo2u:382": " prabalaśrutyā durbalaśrutibādhavanniravakāśamānāntareṇa lakṣaṇāvṛttyā sāvakāśaśrutinayanaṃ yuktamityarthaḥ /",
    "GSP33brssgo2u:383": " kiñca brahmasākṣātkārasya mokṣahetutve pradhānasyāntaraṅgaṃ tarkastasyāparokṣadṛṣṭāntagocaratvena pradhānavadaparokṣārthaviṣayatvāt /",
    "GSP33brssgo2u:384": " śabdastu parokṣārthakatvādbahiraṅgamatastarkeṇa bādhya ityāha-dṛṣṭeti /",
    "GSP33brssgo2u:385": " aitihyamātreṇa /",
    "GSP33brssgo2u:386": " parokṣatayeti yāvat /",
    "GSP33brssgo2u:387": " anubhavasya prādhānyaṃ darśayati-anubhavāvasānaṃ ceti /",
    "GSP33brssgo2u:388": " 'naiṣā tarkeṇa matiḥ'ityarthavādena tarkasya niṣedhamāśaṅkya vidhivirodhānmaivamityāha-śrutirapīti /",
    "GSP33brssgo2u:389": " evaṃ pūrvapakṣaṃ saṃbhāvya cetanabrahmakāraṇavādivedāntasamanvayaḥ,",
    "GSP33brssgo2u:390": " kṣityādikaṃ na cetanaprakṛtikaṃ,",
    "GSP33brssgo2u:391": " kāryadravyatvāt,",
    "GSP33brssgo2u:392": " ghaṭavaditi sāṃkhyayoganyāyena virudhyate na veti saṃdehe smṛtermūlābhāvāddurbalatve",
    "GSP33brssgo2u:393": " 'pyanumānasya vyāptimūlatvena prābalyāttena virudhyata iti pratyudāharaṇena pūrvapakṣayati-na vilakṣaṇatvāditi /",
    "GSP33brssgo2u:394": " pūrvottarapakṣayoḥ samanvayāsiddhi,",
    "GSP33brssgo2u:395": " tatsiddhiśceti pūrvavatphalam /",
    "GSP33brssgo2u:396": " jaganna brahmaprakṛtikaṃ,",
    "GSP33brssgo2u:397": " tadvilakṣaṇatvāt,",
    "GSP33brssgo2u:398": " yadyadvilakṣaṇaṃ tanna tatprakṛtikaṃ,",
    "GSP33brssgo2u:399": " yathā mṛdvilakṣaṇā rucakādaya ityarthaḥ /",
    "GSP33brssgo2u:400": " sukhaduḥkhamohāḥ sattvarajastamāṃsi /",
    "GSP33brssgo2u:401": " tathā ca jagat sukhaduḥkhamohātmakaṃ sāmānyaprakṛtikaṃ,",
    "GSP33brssgo2u:402": " tadanvitatvāt,",
    "GSP33brssgo2u:403": " yaditthaṃ tattathā yathā mṛdanvitā ghaṭādaya ityāha-mṛdaiveti /",
    "GSP33brssgo2u:404": " vilakṣaṇatvaṃ sādhayati-brahmavilakṣaṇatvaṃ ceti /",
    "GSP33brssgo2u:405": " yathā hi eka eva strīpiṇḍaḥ patisapatnyupapatīnāṃ prītiparitāpaviṣādādīnkaroti,",
    "GSP33brssgo2u:406": " evamanye 'pi bhāvā draṣṭavyāḥ /",
    "GSP33brssgo2u:407": " tatra prītiḥ sukhaṃ,",
    "GSP33brssgo2u:408": " paritāpaḥ śokaḥ,",
    "GSP33brssgo2u:409": " viṣādo bhramaḥ,",
    "GSP33brssgo2u:410": " ādipadādrāgādigrahaḥ /",
    "GSP33brssgo2u:411": " ubhayoścetanatvena sāmyādupakāryopakārakabhāvo na syādityayuktaṃ,",
    "GSP33brssgo2u:412": " svāmibhṛtyayorvyabhicārāditi śaṅkate-nanu cetanamapīti /",
    "GSP33brssgo2u:413": " bhṛtyadehasyaiva svāmicetanopakārakatvānna vyabhicāra ityāha-netyādinā /",
    "GSP33brssgo2u:414": " utkarṣāpakarṣaśūnyatvāccetanānāṃ mitho nopakārakatvamityāha-niratiśayā iti /",
    "GSP33brssgo2u:415": " tasmādupakārakatvāt /",
    "GSP33brssgo2u:416": " śrutacetanaprakṛtikatvabalena jagaccetanamevetyekadeśimatamutthāpayati-yo 'pīti /",
    "GSP33brssgo2u:417": " ghaṭādeścetanatvamanupalabdhibādhitamityata āha-avibhāvanaṃ tviti /",
    "GSP33brssgo2u:418": " antaḥkaraṇānyapariṇāmatvātsato 'pi caitanyasyānupalabdhirityartha /",
    "GSP33brssgo2u:419": " antaḥkaraṇādanyasya vṛttyuparāgadaśāyāmeva caitanyābhivyaktirnānyadeti bhāvaḥ /",
    "GSP33brssgo2u:420": " vṛttyabhāve caitanyānabhivyaktau dṛṣṭāntaḥ-yatheti /",
    "GSP33brssgo2u:421": " ātmānātmanoścetanatve svasvāmibhāvaḥ kuta ityata āha-etasmādeveti /",
    "GSP33brssgo2u:422": " sāmye 'pi prātisvikasvarūpaviśeṣāt śeṣitve dṛṣṭāntaḥ-yathā ceti /",
    "GSP33brssgo2u:423": " cetanācetanabhedaḥ kathamityata āha-pravibhāgeti /",
    "GSP33brssgo2u:424": " caitanyābhivyaktyanabhivyaktibhyāmityarthaḥ /",
    "GSP33brssgo2u:425": " sarvasya cetanatvamekadeśyuktamaṅgīkṛtya sāṃkhyaḥ pariharati-tenāpi kathañciditi /",
    "GSP33brssgo2u:426": " aṅgīkāraṃ tyaktvā sūtraśeṣeṇa pariharati-na cetyādinā /",
    "GSP33brssgo2u:427": " itaraccetanācetanatvarūpam /",
    "GSP33brssgo2u:428": " vailakṣaṇyaṃ tathātvaśabdārthaḥ /",
    "GSP33brssgo2u:429": " śrutārthāpattiḥ śabdena bādhyeti bhāvaḥ //4//",
    "GSP33brssgo2u:430": " END BsCom_2,1.3.4",
    "GSP33brssgo2u:431": " START BsCom_2,1.3.5",
    "GSP33brssgo2u:432": " nanu cetanatvamapi kvacidacetanatvābhimatānāṃ bhūtendriyāṇāṃ śrūyate /",
    "GSP33brssgo2u:433": " yathā 'mṛdabravīt' 'āpo 'bruvan' ( śa.pa.brā. 6.1.3.2.4)",
    "GSP33brssgo2u:434": " iti, 'tatteja aikṣata' 'tā āpa aikṣanta' (chā. 6.2.3,4)",
    "GSP33brssgo2u:435": " iti caivamādyā bhūtaviṣayā cetanatvaśrutiḥ /",
    "GSP33brssgo2u:436": " indriyaviṣayāpi 'te heme prāṇā ahaṃśreyase vivadamānā brahma jagmuḥ' (bṛ. 6.1.7)",
    "GSP33brssgo2u:437": " iti, 'te ha vācamūcustvaṃ na udgāyeti' (bṛ. 1.3.2)",
    "GSP33brssgo2u:438": " ityevamādyendriyaviṣayeti /",
    "GSP33brssgo2u:439": " ata uttaraṃ paṭhati-",
    "GSP33brssgo2u:440": " abhimānivyapadeśas tu viśeṣānugatibhyām / BBs_2,1.5 /",
    "GSP33brssgo2u:441": " tuśabda āśaṅkāmapanudati /",
    "GSP33brssgo2u:442": " na khalu mṛdabravīdityevañjātīyakayā śrutyā bhūtendriyāṇāṃ cetanatvamāśaṅkanīyam /",
    "GSP33brssgo2u:443": " yato 'bhimānivyapadeśa eṣaḥ /",
    "GSP33brssgo2u:444": " mṛdādyabhimāninyo vāgādyabhimāninyaśca cetanā devatā vadanasaṃvadanādiṣu cetanociteṣu vyavahāreṣu vyapadiśyante na bhūtendriyamātram /",
    "GSP33brssgo2u:445": " kasmāt /",
    "GSP33brssgo2u:446": " viśeṣānugatibhyām /",
    "GSP33brssgo2u:447": " viśeṣo hi bhoktṛṇāṃ bhūtendriyāṇāṃ ca cetanācetanapravibhāgalakṣaṇaḥ prāgabhihitaḥ /",
    "GSP33brssgo2u:448": " sarvacetanatāyāṃ cāsau nopapadyeta /",
    "GSP33brssgo2u:449": " apica kauṣītakinaḥ prāṇasaṃvāde karaṇamātrāśaṅkāvinivṛttaye 'dhiṣṭhātṛcetanaparigrahāya devatāśabdena viśiṣanti- 'etā ha vai devatā ahaṃśreyase vivadamānāḥ' iti /",
    "GSP33brssgo2u:450": " 'tā vā etāḥ sarvā devatāḥ prāṇe niḥśreyasaṃ viditvā' (2.14) iti ca /",
    "GSP33brssgo2u:451": " anugatāśca sarvatrābhimāninyaścetanādevatā mantrārthavādetihāsapurāṇādibhyo 'vagamyante /",
    "GSP33brssgo2u:452": " 'agnirvāgbhūtvā mukhaṃ prāviśat' (ai.ā. 2.4.2.4)",
    "GSP33brssgo2u:453": " ityevamādikā ca śrutiḥ karaṇeṣvanugrāhikāṃ devatāmanugatāṃ darśayati /",
    "GSP33brssgo2u:454": " prāṇasaṃvādavākyaśeṣe ca 'te ha prāṇāḥ prajāpatiṃ pitarametyocuḥ' (chā. 5.1.7)",
    "GSP33brssgo2u:455": " iti śreṣṭhatvanirdhāraṇāya prajāpatigamanaṃ,",
    "GSP33brssgo2u:456": " tadvacanācaikaikotkramaṇenānvayavyatirkābhyāṃ prāṇaśraiṣṭhyapratipattiḥ /",
    "GSP33brssgo2u:457": " 'tasmai baliharaṇam' (bṛ. 6.1.13)",
    "GSP33brssgo2u:458": " iti caivañjātīyako 'smadādiṣviva vyavahāro 'nugamyamāno 'bhimānivyapadeśaṃ draḍhayati /",
    "GSP33brssgo2u:459": " 'tatteja aikṣata' ityapi parasyā eva devatāyā adhiṣṭātryāḥ svavikāreṣvanugatāyā iyamīkṣā vyapadiśyata iti draṣṭavyam /",
    "GSP33brssgo2u:460": " tasmādvilakṣaṇamevedaṃ brahmaṇo jagat /",
    "GSP33brssgo2u:461": " vilakṣaṇatvācca na brahmaprakṛtikamityākṣipte pratividhatte // 5 // @----------------------",
    "GSP33brssgo2u:462": " FN: saṃvadanaṃ vivādaḥ /",
    "GSP33brssgo2u:463": " viśiṃṣanti vāgādīnprāṇādīniti śeṣaḥ /",
    "GSP33brssgo2u:464": " ahaṃśreyase svasvaśreṣṭhatvāya /",
    "GSP33brssgo2u:465": " niḥśreyasaṃ śraiṣṭhyam /",
    "GSP33brssgo2u:466": " śrutisāhāyyānna bādhyetyuttarasūtravyāvartyaṃ śaṅkate-nanviti /",
    "GSP33brssgo2u:467": " mṛdādīnāṃ vaktṛtvādiśrutestadabhimāniviṣayatvāt,",
    "GSP33brssgo2u:468": " tathā 'vijñānaṃ cāvijñānaṃ ca'iti cetanācetanavibhāgaśabdasyopacaritārthatvaṃ na yuktamiti sāṃkhyaḥ samādhatte-abhimānīti /",
    "GSP33brssgo2u:469": " saṃvadanaṃ vivādaḥ /",
    "GSP33brssgo2u:470": " na bhūtamātramindriyamātraṃ vā cetanatvena vyapadiśyate /",
    "GSP33brssgo2u:471": " lokavedaprasiddhavibhāgabādhāyogādityarthaḥ /",
    "GSP33brssgo2u:472": " viśeṣapadasyārthāntaramāha-api ceti /",
    "GSP33brssgo2u:473": " ahaṃśreyase svasvaśreṣṭhatvāya prāṇā vivadamānā ityuktaprāṇānāṃ cetanavācidevatāpadena viśeṣitatvāt prāṇādipadairabhimānivyapadeśa ityarthaḥ",
    "GSP33brssgo2u:474": " prāṇe niḥśreyasaṃ śraiṣṭhyaṃ viditvā prāṇādhīnā jātā ityarthaḥ /",
    "GSP33brssgo2u:475": " anugatiṃ bahudhā vyācaṣṭe-anugatāśceti /",
    "GSP33brssgo2u:476": " tasmai prāṇāya,",
    "GSP33brssgo2u:477": " baliharaṇaṃ vāgādibhiḥ svīyavasiṣṭhatvādiguṇasamarpaṇaṃ kṛtam /",
    "GSP33brssgo2u:478": " tejaādināmīkṣaṇaṃ tvayaivekṣatyadhikaraṇe cetananiṣṭhatayā vyākhyātaṃ draṣṭavyamityarthaḥ /",
    "GSP33brssgo2u:479": " yasmānnāsti jagataścetanatvaṃ tasmāditi pūrvapakṣopasaṃhāraḥ //5//",
    "GSP33brssgo2u:480": " END BsCom_2,1.3.5",
    "GSP33brssgo2u:481": " START BsCom_2,1.3.6",
    "GSP33brssgo2u:482": " dṛśyate tu / BBs_2,1.6 /",
    "GSP33brssgo2u:483": " tuśabdaḥ pakṣaṃ vyāvartayati /",
    "GSP33brssgo2u:484": " yaduktaṃ vilakṣaṇatvānnedaṃ jagadbrahmaprakṛtikamiti /",
    "GSP33brssgo2u:485": " nāyamekāntaḥ /",
    "GSP33brssgo2u:486": " dṛśyate hi loke cetanatvena prasiddhebhyaḥ puruṣādibhyo vilakṣaṇānāṃ keśanakhādīnāmutpattiḥ,",
    "GSP33brssgo2u:487": " acetanatvena ca prasiddhebhyo gomayādibhyo vṛścikādīnām /",
    "GSP33brssgo2u:488": " nanvacetanānyeva puruṣādiśarīrāṇyacetanānāṃ keśanakhādīnāṃ kāraṇāni,",
    "GSP33brssgo2u:489": " acetanānyeva ca vṛścikādiśarīrāṇyacetanānāṃ gomayādīnāṃ kāryāṇīti /",
    "GSP33brssgo2u:490": " ucyate- evamapi kiñcidacetanaṃ cetanasyāyatanabhāvamupagacchati kiñcinnetyastyeva vailakṣaṇyam /",
    "GSP33brssgo2u:491": " mahāṃścāyaṃ pāriṇāmikaḥ svabhāvaviprakarṣaḥ puruṣādīnāṃ keśanakhādīnāṃ ca svarūpādibhedāt /",
    "GSP33brssgo2u:492": " tathā gomayādīnāṃ vṛścikādīnāṃ ca /",
    "GSP33brssgo2u:493": " atyantasārūpye ca prakṛtivikārabhāva eva pralīyeta /",
    "GSP33brssgo2u:494": " athocyetāsti kaścitpārthivatvādisvabhāvaḥ puruṣādīnāṃ keśanakhādiṣvanuvartamāno gomayādīnāṃ vṛścikādiṣviti /",
    "GSP33brssgo2u:495": " brahmaṇo 'pi tarhi sattālakṣaṇaḥ svabhāva ākāśādiṣvanuvartamānodṛśyate /",
    "GSP33brssgo2u:496": " vilakṣaṇatvena ca kāraṇena brahmaprakṛtitvaṃ jagato dūṣayatā kimaśeṣasya brahmasvabhāvasyānanuvartanaṃ vilakṣaṇatvamabhipreyata uta yasya kasyacidasya caitanyasyeti vaktavyam /",
    "GSP33brssgo2u:497": " prathame vikalpe samastaprakṛtivikārocchedaprasaṅgaḥ /",
    "GSP33brssgo2u:498": " nahyasatyatiśaye prakṛtivikāra iti bhavati /",
    "GSP33brssgo2u:499": " dvitīye cāsiddhatvam /",
    "GSP33brssgo2u:500": " dṛśyate hi sattālakṣaṇo brahmasvabhāva ākāśādiṣvanuvartamāna ityuktam /",
    "GSP33brssgo2u:501": " tṛtīye tu dṛṣṭāntābhāvaḥ /",
    "GSP33brssgo2u:502": " kiṃ hi yaccaitanyenānanvitaṃ tadabrahmaprakṛtikaṃ dṛṣṭamiti brahmavādinaṃ pratyudāhriyeta /",
    "GSP33brssgo2u:503": " samastasya vastujāyasya brahmaprakṛtitvābhyupagamāt /",
    "GSP33brssgo2u:504": " āgamavirodhastu prasiddha eva /",
    "GSP33brssgo2u:505": " cetanaṃ brahmajagataḥ kāraṇaṃ prakṛtiścetyāgamatātparyasya prasādhitatvāt /",
    "GSP33brssgo2u:506": " yattūktaṃ pariniṣpannatvādbrahmaṇi pramāṇāntarāṇi saṃbhaveyuriti /",
    "GSP33brssgo2u:507": " tadapi manorathamātram /",
    "GSP33brssgo2u:508": " rūpādyabhāvāddhi nāyamarthaḥ pratyakṣasya gocaraḥ /",
    "GSP33brssgo2u:509": " liṅgādyabhāvācca nānumānādīnām /",
    "GSP33brssgo2u:510": " āgamamātrasamadhigamya eva tvayamartho dharmavat /",
    "GSP33brssgo2u:511": " tathāca śrutiḥ - 'naiṣā tarkeṇa matirāpaneyā proktānyenaiva sujñānāya preṣṭha' (kā. 1.2.9) iti /",
    "GSP33brssgo2u:512": " 'ko addhā veda ka iha pravocat' /",
    "GSP33brssgo2u:513": " 'iyaṃ visṛṣṭiryata ābabhūva' (ṛ.saṃ 1.30.6)",
    "GSP33brssgo2u:514": " iti caite ṛcau siddhānāmapīśvarāṇāṃ durbodhatāṃ jagatkāraṇasya darśayataḥ /",
    "GSP33brssgo2u:515": " smṛtirapi bhavati- 'acintyāḥ khalu ye bhāvā na tāṃstarkeṇa yojayet' iti /",
    "GSP33brssgo2u:516": " 'avyakto 'yamacintyo 'yamavikāryoyamucyate' (gī. 2.25) iti ca /",
    "GSP33brssgo2u:517": " 'na me viduḥ suragaṇāḥ prabhavaṃ na maharṣayaḥ /",
    "GSP33brssgo2u:518": " ahamādirhi devānāṃ maharṣīṇāṃ ca sarvaśaḥ' (gī. 10.2)",
    "GSP33brssgo2u:519": " iti caivañjātīyakā /",
    "GSP33brssgo2u:520": " yadapi śravaṇavyatirekeṇa mananaṃ vidadhacchabda eva tarkamapyādartavyaṃ darśayatītyuktam /",
    "GSP33brssgo2u:521": " nānena miṣeṇa śuṣkatarkasyātrātmalābhaḥ saṃbhavati /",
    "GSP33brssgo2u:522": " śrutyanugṛhīta eva hyatra tarko 'nubhavāṅgatvenāśrīyate /",
    "GSP33brssgo2u:523": " svapnāntabuddhāntayorubhayoritaretaravyabhicārādātmano 'nanvāgatatvaṃ,",
    "GSP33brssgo2u:524": " saṃprasāde ca prapañcaparityāgena sadātmanā saṃpatterniṣprapañcasadātmatvaṃ,",
    "GSP33brssgo2u:525": " prapañcasya brahmaprabhavatvātkāryakāraṇānanyatvanyāyena brahmāvyatireka ityevañjātīyakaḥ /",
    "GSP33brssgo2u:526": " 'tarkāpratiṣṭhānāt' (bra. 2.1.11)",
    "GSP33brssgo2u:527": " iti ca kevalasya tarkasyavipralambhakatvaṃ darśayiṣyati /",
    "GSP33brssgo2u:528": " yo 'pi cetanakāraṇaśravaṇabalenaiva samastasya jagataścetanatāmutprekṣate tasyāpi",
    "GSP33brssgo2u:529": " vijñānaṃ cāvijñānaṃ ca iti cetanācetanavibhāgaśravaṇaṃ vibhāvanāvibhāvanābhyāṃ caitanyasya",
    "GSP33brssgo2u:530": " śakyata eva yojayitum /",
    "GSP33brssgo2u:531": " parasyaiva tvidamapi vibhāgaśravaṇaṃ na yujyate /",
    "GSP33brssgo2u:532": " katham /",
    "GSP33brssgo2u:533": " paramakāraṇasya hyatra samastajagadātmanā samavasthānaṃ śrāvyate 'vijñānaṃ cāvijñānaṃ cābhavat' iti /",
    "GSP33brssgo2u:534": " tatra yathā cetanasyācetanabhāvo nopapadyate vilakṣaṇatvāt,",
    "GSP33brssgo2u:535": " evamacetanasyāpi cetanabhāvo nopapadyate /",
    "GSP33brssgo2u:536": " pratyuktatvāttu vilakṣaṇatvasya yathāśrutyaiva kāraṇaṃ grahītavyaṃ bhavati // 6 // @----------------------",
    "GSP33brssgo2u:537": " FN: pāriṇāmikastattatkeśādigatapariṇāmātmaka ityarthaḥ /",
    "GSP33brssgo2u:538": " eṣā vedāntaśāstrajanyā matistarkeṇa svamatyūhamātreṇāpaneyā bādhārhā na /",
    "GSP33brssgo2u:539": " yadvā tarkeṇa prāptavyā netyarthaḥ /",
    "GSP33brssgo2u:540": " kintu anyena nipuṇenācāryeṇa proktaprabodhitā satī sujñānāya sākṣātkārāya bhavati /",
    "GSP33brssgo2u:541": " he preṣṭha priyatameti nāciketasaṃprati yamasaṃbodhanam /",
    "GSP33brssgo2u:542": " iyaṃ visṛṣṭirākāśādisṛṣṭiḥ kutaḥ kasmājjātā kasmācca sthitiṃ prāptetyaddhā tattvena ko veda, na ko 'pi /",
    "GSP33brssgo2u:543": " kaḥ pravocat na ko 'pi pravaktābhūt /",
    "GSP33brssgo2u:544": " vipralambhakatvaṃ arthaviśeṣāvyavasthāpakatvam /",
    "GSP33brssgo2u:545": " kiṃ yatkiñcidvailakṣaṇyaṃ hetuḥ,",
    "GSP33brssgo2u:546": " bahuvailakṣaṇyaṃ vā /",
    "GSP33brssgo2u:547": " ādye vyabhicāramāha-nāyamekāntaḥ /",
    "GSP33brssgo2u:548": " dṛśyate hīti /",
    "GSP33brssgo2u:549": " hetorasattvānna vyabhicāra iti śaṅkate-nanviti /",
    "GSP33brssgo2u:550": " yatkiñcidvailakṣaṇyamastīti vyabhicāra ityāha-ucyata iti /",
    "GSP33brssgo2u:551": " śarīrasya keśādīnāṃ ca prāṇitvāprāṇitvarūpaṃ vailakṣaṇyamastītyarthaḥ /",
    "GSP33brssgo2u:552": " dvitīye 'pi tatraiva vyabhicāramāha-mahāniti /",
    "GSP33brssgo2u:553": " pariṇāmikaḥ /",
    "GSP33brssgo2u:554": " keśādīnāṃ svagatapariṇāmātmaka ityarthaḥ /",
    "GSP33brssgo2u:555": " kiñca yayoḥ prakṛtivikārabhāvastayoḥ sādṛśyaṃ vadatā vaktavyaṃ kimātyantikaṃ yatkiñcidveti /",
    "GSP33brssgo2u:556": " ādye doṣamāha-atyanteti /",
    "GSP33brssgo2u:557": " dvitīyamāśaṅkya brahmajagatorapi tatsattvātprakṛtivikṛtitvasiddhirityāha-athetyādinā /",
    "GSP33brssgo2u:558": " vilakṣaṇatvaṃ vikalpya dūṣaṇāntaramāha-vilakṣaṇatvenetyādinā /",
    "GSP33brssgo2u:559": " jagati samastasya brahmasvabhāvasya cetanatvāderananuvartanānna brahmakāryamiti pakṣe sarvasāmye prakṛtivikāratvamityuktaṃ syāt,",
    "GSP33brssgo2u:560": " tadasaṃgatamityāha-prathama iti /",
    "GSP33brssgo2u:561": " tṛtīye tu dṛṣṭāntābhāva iti /",
    "GSP33brssgo2u:562": " naca jaganna brahmaprakṛtikamacetanatvādavidyāvaditi dṛṣṭānto 'stīti vācyaṃ,",
    "GSP33brssgo2u:563": " anāditvasyopādhitvāt /",
    "GSP33brssgo2u:564": " naca dhvaṃse sādhyāvyāpakatā,",
    "GSP33brssgo2u:565": " tasyāpi kāryasaṃskārātmakasya bhāvatvena brahmaprakṛtikatvādabhāvatvāgrahe cānādibhāvatvasyopādhitvāditi /",
    "GSP33brssgo2u:566": " saṃprati kalpatrayasādhāraṇaṃ doṣamāha-āgameti /",
    "GSP33brssgo2u:567": " pūrvoktamanūdya brahmaṇaḥ śuṣkatarkaviṣayatvāsaṃbhavānna tarkeṇākṣepa ityāha-yattūktamityādinā /",
    "GSP33brssgo2u:568": " liṅgasādṛśyapadapravṛttinimittānāmabhāvādanumānopamānaśabdānāmagocaraḥ /",
    "GSP33brssgo2u:569": " brahma lakṣaṇayā vedaikavedyamityarthaḥ /",
    "GSP33brssgo2u:570": " eṣā brahmaṇi matistarkeṇa svatantreṇa nāpaneyā na saṃpādanīyā /",
    "GSP33brssgo2u:571": " yadvā kutarkeṇa na bādhanīyā /",
    "GSP33brssgo2u:572": " kutārkikādanyenaiva vedavidācāryeṇa proktā matiḥ sujñānāyānubhavāya phalāya bhavati /",
    "GSP33brssgo2u:573": " he preṣṭha, priyatameti naciketasaṃ prati mṛtyorvacanam /",
    "GSP33brssgo2u:574": " iyaṃ vividhā sṛṣṭiryataḥ ā samantādbabhūva taṃ ko addhā sākṣādveda /",
    "GSP33brssgo2u:575": " tiṣṭhatu vedanaṃ,",
    "GSP33brssgo2u:576": " ka iha loke taṃ pravocat prāvocat /",
    "GSP33brssgo2u:577": " chāndaso dīrghalopaḥ /",
    "GSP33brssgo2u:578": " yathāvadvaktāpi nāstītyarthaḥ /",
    "GSP33brssgo2u:579": " prabhavaṃ janma na viduḥ mama sarvāditvena janmābhāvāt /",
    "GSP33brssgo2u:580": " miṣeṇa mananavidhivyājena /",
    "GSP33brssgo2u:581": " śuṣkaḥ śrutyanapekṣaḥ /",
    "GSP33brssgo2u:582": " śrutyā tattve niścite satyanu paścāt puruṣadoṣasyāsaṃbhāvanādernirāsāya gṛhītaḥ śrutyanugṛhītaḥ /",
    "GSP33brssgo2u:583": " tamāha-svapnānteti /",
    "GSP33brssgo2u:584": " jīvasyāvasthāvato dehādiprapañcayuktasya niṣprapañcabrahmaikyamasaṃbhavi,",
    "GSP33brssgo2u:585": " dvaitagrāhiprāmāṇavirodhādbrahmaṇaścādvitīyatvamayuktamityevaṃ śrautārthāsaṃbhāvanāyāṃ,",
    "GSP33brssgo2u:586": " tannirāsāya sarvasvāsvasthāsvātmano 'nugatasya vyabhicāriṇībhiravasthābhirananvāgatatvamasaṃspṛṣṭatvamavasthānāṃ",
    "GSP33brssgo2u:587": " svābhāvikatve brahmyauṣṇāvadātmavyabhicārāyogāt suṣuptau prapañcabhrāntyabhāve 'satā",
    "GSP33brssgo2u:588": " somya'ityuktābhedadarśanānniṣprapañcabrahmaikyasaṃbhavaḥ,",
    "GSP33brssgo2u:589": " yathā ghaṭādayo mṛdabhinnāstathā jagadbrahmābhinnaṃ tajjatvādityādistarka āśrīyata ityarthaḥ /",
    "GSP33brssgo2u:590": " ito 'nyādṛśatarkasyātra brahmaṇyapraveśādasya cānukūlatvānna tarkeṇākṣepāvakāśa iti bhāvaḥ /",
    "GSP33brssgo2u:591": " brahmaṇi śuṣkatarkasyāpraveśaḥ /",
    "GSP33brssgo2u:592": " sūtrasaṃmata ityāha-tarkāpratiṣṭhānāditi /",
    "GSP33brssgo2u:593": " vipralambhakatvamapramāpakatvam /",
    "GSP33brssgo2u:594": " yaduktaṃ ekadeśinā sarvasya jagataścetanatvoktau vibhāgaśrutyanupapattiriti dūṣaṇaṃ sāṃkhyena /",
    "GSP33brssgo2u:595": " tanna /",
    "GSP33brssgo2u:596": " tatra tenaikadeśinā vibhāgaśruteścaitanyābhivyaktyanabhivyaktibhyāṃ yojayituṃ śakyatvāt /",
    "GSP33brssgo2u:597": " sāṃkhyasya tvidaṃ dūṣaṇaṃ vajralepāyate,",
    "GSP33brssgo2u:598": " pradhānakāryatve sarvasyācetanatvena cetanācetanakāryavibhāgāsaṃbhavādityāha-yo 'pītyādinā /",
    "GSP33brssgo2u:599": " siddhānte cetanācetanavailakṣaṇyāṅgīkāre kathaṃ brahmaṇaḥ prakṛtitvamityata āha-pratyuktatvāditi /",
    "GSP33brssgo2u:600": " aprayojakatvavyabhicārābhyāṃ nirastatvādityarthaḥ //6//",
    "GSP33brssgo2u:601": " END BsCom_2,1.3.6",
    "GSP33brssgo2u:602": " START BsCom_2,1.3.7",
    "GSP33brssgo2u:603": " asad iti cen na pratiṣedhamātratvāt / BBs_2,1.7 /",
    "GSP33brssgo2u:604": " yadi cetanaṃ śuddhaṃ śabdavihīnaṃ ca brahma tadviparūtasyācetanasyāśuddhasya śabdādimataśca kāryasya kāraṇamiṣyetāsattarhi kāryaṃ prāgutpatteriti prasajyeta /",
    "GSP33brssgo2u:605": " aniṣṭaṃ caitatsatkāryavādinastaveti cet /",
    "GSP33brssgo2u:606": " naiṣa doṣaḥ /",
    "GSP33brssgo2u:607": " pratiṣedhamātratvāt /",
    "GSP33brssgo2u:608": " pratiṣedhamātraṃ hīdaṃ nāsya pratiṣedhasya pratiṣedhyamasti /",
    "GSP33brssgo2u:609": " nahyayaṃ pratiṣedhaḥ prāgutpatteḥ sattvaṃ kāryasya pratiṣeddhuṃ śaknoti /",
    "GSP33brssgo2u:610": " katham /",
    "GSP33brssgo2u:611": " yathaiva hīdānāmapīdaṃ kāryaṃ kāraṇātmanā sadevaṃ prāgutpatterapīti gamyate /",
    "GSP33brssgo2u:612": " nahīdānāmapīdaṃ kāryaṃ kāraṇātmānamantareṇa svatantramevāsti /",
    "GSP33brssgo2u:613": " 'sarvaṃ taṃ parādādyo 'nyatrātmanaḥ sarvaṃ veda' (bṛ. 2.4.6)",
    "GSP33brssgo2u:614": " ityādiśravaṇāt /",
    "GSP33brssgo2u:615": " kāraṇātmanā tu sattvaṃ kāryasya prāgutpatteraviśiṣṭam /",
    "GSP33brssgo2u:616": " nanu śabdādihīnaṃ brahmajagataḥ kāraṇam /",
    "GSP33brssgo2u:617": " bāḍham /",
    "GSP33brssgo2u:618": " natu śabdādimatkāryaṃ kāraṇātmanā hīnaṃ prāgutpatteridānīṃ vāsti /",
    "GSP33brssgo2u:619": " tena na śakyate vaktuṃ prāgutpatterasatkāryamiti /",
    "GSP33brssgo2u:620": " vistareṇa caitatkāryakāraṇānanyatvavāde vakṣyāmaḥ // 7 //",
    "GSP33brssgo2u:621": " kāryamutpatteḥ prāgasadeva syāt,",
    "GSP33brssgo2u:622": " svaviruddhakāraṇātmanā sattvāyogādityapasiddhāntāpattimāśaṅkya mithyātvātkāryasya kālatraye 'pi kāraṇātmanā sattvamaviruddhamiti samādhatte-asaditicedityādinā",
    "GSP33brssgo2u:623": " asatyāditi sattvapratiṣedho nirarthaka ityarthaḥ /",
    "GSP33brssgo2u:624": " kāryasatyatvābhāve śrutimāha-sarvaṃ tamiti /",
    "GSP33brssgo2u:625": " mithyātvamajānataḥ śaṅkāmanūdya pariharati-nanvityādinā /",
    "GSP33brssgo2u:626": " vistareṇa caitaditi /",
    "GSP33brssgo2u:627": " mithyātvamityarthaḥ //7//",
    "GSP33brssgo2u:628": " END BsCom_2,1.3.7",
    "GSP33brssgo2u:629": " START BsCom_2,1.3.8",
    "GSP33brssgo2u:630": " apītau tadvatprasaṅgād asamañjasam / BBs_2,1.8 /",
    "GSP33brssgo2u:631": " atrāha- yadi sthaulyasāvayavatvācetanatvaparicchinnatvāśuddhyādidharmakaṃ kāryaṃ",
    "GSP33brssgo2u:632": " brahmakāraṇamabhyupagamyeta tadapītau pralaye pratisaṃsṛjyamānaṃ kāryaṃ kāraṇāvibhāgamāpadyamānaṃ",
    "GSP33brssgo2u:633": " kāraṇamātmīyena dharmeṇa dūṣayedityapītau kāraṇasyāpi brahmaṇaḥ kāryasyevāśuddhyādirūpaprasaṅgātsarvajñaṃ",
    "GSP33brssgo2u:634": " brahma jagatkāraṇamityasamañjasamidamaupaniṣadaṃ darśanam /",
    "GSP33brssgo2u:635": " apica samastasya vibhāgasyāvibhāgaprāpteḥ punarutpattau niyamakāraṇābhāvādbhoktṛbhogyādivibhāgenotpattirna prāpnotītyasamañjasam /",
    "GSP33brssgo2u:636": " apica bhoktṛṇāṃ pareṇa brahmaṇāvibhāgaṃ gatānāṃ karmādinimittapralaye 'pi punarutpattāvabhyupagamyamānāyāṃ muktānāmapi punaruttattiprasaṅgādasamañjasam",
    "GSP33brssgo2u:637": " athedaṃ jagadapītāvapi vibhaktameva pareṇa brahmaṇāvatiṣṭheta,",
    "GSP33brssgo2u:638": " evamapyapītīśca na saṃbhavati,",
    "GSP33brssgo2u:639": " kāraṇāvyatiriktaṃ ca kāryaṃ na saṃbhavatītyasamañjasameveti // 8 //",
    "GSP33brssgo2u:640": " satkāryavādasiddhyarthaṃ kāryābhede kāraṇasyāpi kāryavadaśuddhyādiprasaṅga iti śaṅkāsūtraṃ vyācaṣṭe-atrāheti /",
    "GSP33brssgo2u:641": " pratisaṃsṛjyamānapadasya vyākhyā-kāraṇeti /",
    "GSP33brssgo2u:642": " yathā jale līyamānaṃ lavaṇadravyaṃ jalaṃ dūṣayati tadvadityarthaḥ /",
    "GSP33brssgo2u:643": " sūtrasya yojanāntaramāha-apiceti /",
    "GSP33brssgo2u:644": " sarvasya kāryasyāpītau kāraṇavadekarūpatvaprasaṅga ityarthaḥ /",
    "GSP33brssgo2u:645": " arthāntaramāha-apiceti /",
    "GSP33brssgo2u:646": " karmādīnāmutpattinimittānāṃ pralaye 'pi bhoktṛṇāmutpattau tadvadeva muktānāmapyutpattiprasaṅgādityarthaḥ /",
    "GSP33brssgo2u:647": " śaṅkāpūrvakaṃ vyākhyāntaramāha-atheti /",
    "GSP33brssgo2u:648": " yadi layakāle 'pikāryaṃ kāraṇādvibhaktaṃ tarhi sthitikālavallayābhāvaprasaṅgātkāryeṇa dvaitāpatteścāsamañjasamidaṃ darśanamityarthaḥ //8//",
    "GSP33brssgo2u:649": " END BsCom_2,1.3.8",
    "GSP33brssgo2u:650": " START BsCom_2,1.3.9",
    "GSP33brssgo2u:651": " atrocyate-",
    "GSP33brssgo2u:652": " na tu dṛṣṭāntabhāvāt / BBs_2,1.9 /",
    "GSP33brssgo2u:653": " naivāsmadīye darśane kiñcidasāmañjasyamasti /",
    "GSP33brssgo2u:654": " yattāvadabhihitaṃ kāraṇamapigacchatkāryaṃ kāraṇamātmīyena dharmeṇa dūṣayediti,",
    "GSP33brssgo2u:655": " tadadūṣaṇam /",
    "GSP33brssgo2u:656": " kasmāt /",
    "GSP33brssgo2u:657": " dṛṣṭāntābhāvāt /",
    "GSP33brssgo2u:658": " santi hi dṛṣṭāntā yathā kāraṇamapigacchatkāryaṃ kāraṇamātmīyena dharmeṇa na dūṣayati /",
    "GSP33brssgo2u:659": " tadyathā śarāvādayo mṛtprakṛtikā vikārā vibhāgāvasthāyāmuccāvacamadhyamaprabhedāḥ santaḥ punaḥ prakṛtimapigacchanto na tāmātmīyena dharmeṇa saṃsṛjanti /",
    "GSP33brssgo2u:660": " rucakādayaśca suvarṇavikārā apītau na suvarṇamātmīyena dharmeṇa saṃsṛjanti /",
    "GSP33brssgo2u:661": " pṛthivīvikāraścaturvidho bhūtagrāmo na pṛthivīmapītāvātmīyena dharmeṇa saṃsṛjati /",
    "GSP33brssgo2u:662": " tvatpakṣasya tu na kaściddṛṣṭānto 'sti /",
    "GSP33brssgo2u:663": " apītireva hi na saṃbhavedyadi kāraṇe kāryaṃ svadharmeṇaivāvatiṣṭheta /",
    "GSP33brssgo2u:664": " ananyatve 'pi kāryakāraṇayoḥ kāryasya kāraṇātmatvaṃ natu kāraṇasya kāryātmatvaṃ 'ārambhaṇaśabdādibhyaḥ' iti vakṣyāmaḥ (bra.sū. 2.1.14) /",
    "GSP33brssgo2u:665": " atyalpaṃ cedamucyate kāryamapītāvātmīyena dharmeṇa kāraṇaṃ saṃsṛjediti /",
    "GSP33brssgo2u:666": " sthitāvapi samāno 'yaṃ prasaṅgaḥ,",
    "GSP33brssgo2u:667": " kāryakāraṇayorananyatvābhyupagamāt /",
    "GSP33brssgo2u:668": " 'idaṃ sarva yadayamātmā' (bṛ. 2.4.6)",
    "GSP33brssgo2u:669": " , 'ātmaivedaṃ sarvam' (chā. 7.25.2)",
    "GSP33brssgo2u:670": " , 'brahmaivedamamṛtaṃ purastāt' (mu. 2.2.11)",
    "GSP33brssgo2u:671": " , 'sarvaṃ khalvidaṃ brahma' (chā. 3.14.1)",
    "GSP33brssgo2u:672": " ityevamādyābhirhi śrutibhiraviśeṣeṇa triṣvapi kāleṣu kāryasya kāraṇānanyatvaṃ śrāvyate /",
    "GSP33brssgo2u:673": " tatra yaḥ parihāraḥ kāryasya taddharmāṇāṃ cāvidyādhyāropitatvānna taiḥ kāraṇaṃ saṃsṛjyata iti,",
    "GSP33brssgo2u:674": " apītāvapi sa samānaḥ /",
    "GSP33brssgo2u:675": " asti cāyamaparo dṛṣṭānto yathā svayaṃ prasāritayā māyayā māyāvī triṣvapi kāleṣu na saṃspaśyate,",
    "GSP33brssgo2u:676": " avastutvāt,",
    "GSP33brssgo2u:677": " evaṃ paramātmāpi saṃsāramāyayā na saṃspṛśyata iti /",
    "GSP33brssgo2u:678": " yathā ca svapnadṛgekaḥ svapnadarśanamāyayā na saṃspṛśyata iti /",
    "GSP33brssgo2u:679": " prabodhasaṃpradāyorananvāgatatvāt /",
    "GSP33brssgo2u:680": " evamavasthātrayasākṣyeko 'vyabhicāryavasthātrayeṇa vyabhicāriṇā na saṃspṛśyate /",
    "GSP33brssgo2u:681": " māyāmātraṃ hyetadyatparamātmano 'vasthātrayātmanāvabhāsanaṃ rajjvā iva sarpādibhāveneti /",
    "GSP33brssgo2u:682": " atroktaṃ vedāntārthasaṃpradāyavidbhirācāryaiḥ - 'anādimāyayā supto yadā jīvaḥ prabudhyate /",
    "GSP33brssgo2u:683": " ajamanidramasvapnamadvaitaṃ budhyate tadā' (gauḍapā. kāri. 1.16) iti /",
    "GSP33brssgo2u:684": " tatra yaduktamapītau kāraṇasyāpi kāryasyeva sthaulyādidoṣaprasaṅga ityetadayuktam /",
    "GSP33brssgo2u:685": " yatpunaretaduktaṃ samastasya vibhāgasyāvibhāgaprāpteḥ punarvibhāgenotpattau niyamakāraṇaṃ nopapadyata iti /",
    "GSP33brssgo2u:686": " ayamapyadoṣaḥ /",
    "GSP33brssgo2u:687": " dṛṣṭāntabhāvādeva /",
    "GSP33brssgo2u:688": " yathāhi suṣuptisamādhyādāvapi satyāṃ svābhāvikyāmavibhāgaprāptau mithyājñānasyānapoditatvātpūrvavatpunaḥ prabodhe vibhāgo bhavatyevamihāpi bhaviṣyati",
    "GSP33brssgo2u:689": " śrutiścātra bhavati- 'imāḥ sarvāḥ prajāḥ sati saṃpadya na viduḥ sati saṃpadyāmaha",
    "GSP33brssgo2u:690": " iti ta iha vyāghro vā siṃho vā vṛko vā varāho vā kīṭo vā pataṅgo vā daṃśo vā maśako",
    "GSP33brssgo2u:691": " vā yadyadbhavanti tadā bhavanti' (chā. 6.9.2,3) iti /",
    "GSP33brssgo2u:692": " yathā hyavibhāge 'pi paramātmani mithyājñānapratibaddho vibhāgavyavahāraḥ svapnavadavyāhataḥ sthito dṛśyate,",
    "GSP33brssgo2u:693": " evamapītāvapi mithyājñānapratibaddhaiva vibhāgaśaktiranumāsyate /",
    "GSP33brssgo2u:694": " etena muktānāṃ punarutpattiprasaṅgaḥ pratyuktaḥ /",
    "GSP33brssgo2u:695": " samyagjñānena mithyājñānasyāpoditatvāt /",
    "GSP33brssgo2u:696": " yaḥ punarayamante 'paro vikalpa utprekṣito 'thedaṃ jagadapītāvapi vibhaktameva pareṇa brahmaṇāvatiṣṭheteti,",
    "GSP33brssgo2u:697": " so 'pyanabhyupagamādeva pratiṣiddhaḥ /",
    "GSP33brssgo2u:698": " tasmātsamañjasamidamaupaniṣadaṃ darśanam // 9 // @----------------------",
    "GSP33brssgo2u:699": " FN: apigacchat līyamānam /",
    "GSP33brssgo2u:700": " vibhāgāvasthā sthitikālaḥ /",
    "GSP33brssgo2u:701": " sati brahmaṇi ekībhūya na vidurityajñānoktiḥ /",
    "GSP33brssgo2u:702": " iha suṣupteḥ prāk prabodhe yena jātyādinā vibhaktā bhavanti tadā punarutthānakāle tathaiva bhavantīti vibhāgoktiḥ /",
    "GSP33brssgo2u:703": " apītau jagat svakāraṇaṃ na dūṣayati,",
    "GSP33brssgo2u:704": " kāraṇe līnatvāt,",
    "GSP33brssgo2u:705": " mṛdādiṣu nīlaghaṭādivaditi siddhāntasūtraṃ vyācaṣṭe-naivetyādinā /",
    "GSP33brssgo2u:706": " apigacchat līyamānam /",
    "GSP33brssgo2u:707": " vibhāgāvasthā sthitikālaḥ /",
    "GSP33brssgo2u:708": " tvatpakṣasyeti /",
    "GSP33brssgo2u:709": " madhurajalaṃ lavaṇasyākāraṇamityadṛṣṭāntaḥ /",
    "GSP33brssgo2u:710": " kiñca dūṣakatve kāryasya sthitiḥ syāllavaṇavadityāha-apītireveti /",
    "GSP33brssgo2u:711": " asati kārye taddharmeṇa kāraṇasya yogo na saṃbhavati /",
    "GSP33brssgo2u:712": " dharmyasattve dharmāṇāmapyasattvāditi bhāvaḥ /",
    "GSP33brssgo2u:713": " nanu satkāryavāde laye 'pi kāryasya kāraṇābhedena sattvāddūṣakatvaṃ syādityata āha-ananyatve 'pīti /",
    "GSP33brssgo2u:714": " kalpitasyādhiṣṭhānadharmavattvamabhedānna tvadhiṣṭhānasya kalpitakāryadharmavattvaṃ tasya kāryātpṛthaksattvādityarthaḥ /",
    "GSP33brssgo2u:715": " kiñcāpītāviti viśeṣaṇaṃ vyarthamiti pratibandyā samādhatte-atyalpaṃ ceti /",
    "GSP33brssgo2u:716": " pariṇāmadṛṣṭāntaṃ vyākhyāya vivartadṛṣṭāntaṃ vyācaṣṭe-asti ceti /",
    "GSP33brssgo2u:717": " māyāvyanupādānamityarucyā dṛṣṭāntāntaramāha-yatheti /",
    "GSP33brssgo2u:718": " astyeva svapnakāle dṛṣṭaḥ saṃsarga ityata āha-prabodheti /",
    "GSP33brssgo2u:719": " jāgratsuṣuptyoḥ svapnenātmano 'sparśāt tatkāle 'pyasparśa ityarthaḥ /",
    "GSP33brssgo2u:720": " yadyajñasya jīvasyāvasthābhirasaṃsargastadā sarvajñasya kiṃ vācyamiti dārṣṭāntikamāha-evamiti /",
    "GSP33brssgo2u:721": " yadvā jāgajjanmasthitilayā īśvarasyāvasthātrayam /",
    "GSP33brssgo2u:722": " tadasaṅgitve vṛddhasaṃmatimāha-atroktamiti /",
    "GSP33brssgo2u:723": " yadā tattvamasītyupadeśakāle prabudhyate māyānidrāṃ tyajati tadā janmalayasthityavasthāśūnyamadvaitamīśvaramātmatvenānubhavatītyarthaḥ /",
    "GSP33brssgo2u:724": " phalitamāha-tatreti /",
    "GSP33brssgo2u:725": " dvitīyamasāmañjasyamanūdya tenaiva sūtreṇa pariharati-yatpunariti /",
    "GSP33brssgo2u:726": " suṣuptāvajñānasattve punarvibhāgotpattau ca mānamāha-śrutiśceti /",
    "GSP33brssgo2u:727": " sati brahmaṇyekībhūya na vidurityajñānoktiḥ /",
    "GSP33brssgo2u:728": " iha suṣupteḥ prāk prabodhe yena jātyādinā vibhaktā bhavanti tadā punarutthānakāle tathaiva bhavantīti vibhāgoktiḥ /",
    "GSP33brssgo2u:729": " nanu suṣuptau punarvibhāgaśaktyajñānasattve 'pi sarvapralaye tatsattvaṃ kuta ityata āha-yathā hīti /",
    "GSP33brssgo2u:730": " yathā suṣuptau paramātmani sarvakāryāṇāmavibhāge 'pi punarvibhāgahetvajñānaśaktirasti evamapītau mahāpralaye 'pi mithyābhūtājñānasaṃbandhātpunaḥ sṛṣṭivibhāgaśaktiranumāsyate /",
    "GSP33brssgo2u:731": " yataḥ sthitāvidānīṃ mithyājñānakāryo vibhāgavyavahārastattvabodhābhāvāt svapnavadabādhito dṛśyate,",
    "GSP33brssgo2u:732": " ataḥ kāryadarśanātkāraṇasattvasiddhirityarthaḥ /",
    "GSP33brssgo2u:733": " ajñānāṃ jīvānāṃ mahāpralaye 'pyajñānaśaktiniyamātpunarjanmaniyama iti bhāvaḥ /",
    "GSP33brssgo2u:734": " eteneti /",
    "GSP33brssgo2u:735": " janmakāraṇajñānaśaktyabhāvenetyarthaḥ //9//",
    "GSP33brssgo2u:736": " END BsCom_2,1.3.9",
    "GSP33brssgo2u:737": " START BsCom_2,1.3.10",
    "GSP33brssgo2u:738": " svapakṣadoṣāc ca / BBs_2,1.10 /",
    "GSP33brssgo2u:739": " svapakṣe caite prativādinaḥ sādhāraṇā doṣāḥ prāduṣyuḥ /",
    "GSP33brssgo2u:740": " kathamityucyate /",
    "GSP33brssgo2u:741": " yattāvadabhihitaṃ vilakṣaṇatvānnedaṃ jagadbrahmaprakṛtikamiti,",
    "GSP33brssgo2u:742": " pradhānaprakṛtikatāyāmapi samānametat,",
    "GSP33brssgo2u:743": " śabdādihīnātpradhānācchabdādimato jagata utpattyabhyupagamāt /",
    "GSP33brssgo2u:744": " ata eva ca vilakṣaṇakāryotpattyabhyupagamātsamānaḥ prāgutpatterasatkāryavādaprasaṅgaḥ /",
    "GSP33brssgo2u:745": " tathāpītau kāryasya kāraṇavibhāgābhyupagamāttadvatprasaṅgo 'pi samānaḥ /",
    "GSP33brssgo2u:746": " tathā mṛditasarvaviśeṣeṣu vikāreṣvapītāvavibhāgātmatāṃ gateṣvidamasya puruṣasyopādānamidamasyeti",
    "GSP33brssgo2u:747": " prākpralayātpratipuruṣaṃ ye niyatā bhedā na te tathaiva punarutpatau niyantuṃ śakyante kāraṇābhāvāt /",
    "GSP33brssgo2u:748": " vinaiva kāraṇena niyame 'bhyupagamyamāne kāraṇābhāvasāmyānmuktānāmapi punarbandhaprasaṅgaḥ /",
    "GSP33brssgo2u:749": " atha kecidbhedā apītāvavibhāgamāpadyante kenacinneti cet /",
    "GSP33brssgo2u:750": " ye nāpadyante teṣāṃ pradhānakāryatvaṃ na prāpnotītyevamete doṣāḥ sādhāraṇatvānnānyatarasminpakṣe codayitavyā bhavantītyadoṣatāmevaiṣāṃ draḍhayati",
    "GSP33brssgo2u:751": " avaśyāśrayitavyatvāt // 10 // @----------------------",
    "GSP33brssgo2u:752": " FN: prāduṣyuḥ prādurbhaveyuḥ /",
    "GSP33brssgo2u:753": " vailakṣaṇyādīnāṃ sāṃkhyapakṣe 'pi doṣatvānnāsmābhistannirāsaprayāsaḥ kārya ityāha-svapakṣeti /",
    "GSP33brssgo2u:754": " sūtraṃ vyācaṣṭe-sveti /",
    "GSP33brssgo2u:755": " prāduḥṣyuḥ prādurbhaveyuḥ /",
    "GSP33brssgo2u:756": " ata eveti /",
    "GSP33brssgo2u:757": " satyakāryasya viruddhakāraṇātmanā sattvāyogāt sāṃkhyasyaivāyaṃ doṣo na kāryamithyātvavādina iti mantavyam /",
    "GSP33brssgo2u:758": " 'apītau'iti sūtroktadoṣacatuṣṭayamāha-tathāpītāviti /",
    "GSP33brssgo2u:759": " kāryavatpradhānasya rūpādimattvaprasaṅgaḥ /",
    "GSP33brssgo2u:760": " idaṃ karmādikamasyopādānaṃ bhogyamasya netyaniyamaḥ /",
    "GSP33brssgo2u:761": " baddhamuktavyavasthā ca /",
    "GSP33brssgo2u:762": " yadi vyavasthārthaṃ muktānāṃ bhedāḥ saṃghātaviśeṣāḥ pradhāne līyante baddhānāṃ bhedāstu na līyanta ityucyate tarhyalīnānāṃ puruṣavatkāryatvavyāghāta ityarthaḥ //10//",
    "GSP33brssgo2u:763": " END BsCom_2,1.3.10",
    "GSP33brssgo2u:764": " START BsCom_2,1.3.11",
    "GSP33brssgo2u:765": " tarkāpratiṣṭhānād apy anyathānumeyam iti ced evam apy anirmokṣaprasaṅgaḥ / BBs_2,1.11 /",
    "GSP33brssgo2u:766": " itaśca nāgamagamyer'the kevalena tarkeṇa pratyavasthātavyam /",
    "GSP33brssgo2u:767": " yasminnirāgamāḥ puruṣotprekṣāmātranibandhanāstarkā apratiṣṭhitā bhavanti /",
    "GSP33brssgo2u:768": " utprekṣāyā niraṅ kuśatvāt /",
    "GSP33brssgo2u:769": " tathāhi kaiścidabhiyuktairyatnenotprekṣitāstarkā abhiyuktarairanyairābhāsyamānā dṛśyante /",
    "GSP33brssgo2u:770": " tairapyutprekṣitāḥ santastato 'nyairābhāsyanta iti na pratiṣṭhitatvaṃ tarkāṇāṃ śakyamāśrayituṃ,",
    "GSP33brssgo2u:771": " puruṣamativairūpyāt /",
    "GSP33brssgo2u:772": " atha kasyacitprasiddhamāhātmyasya kapilasya cānyasya vā saṃmatastarkaḥ pratiṣṭhita ityāśrīyeta /",
    "GSP33brssgo2u:773": " evamapyapratiṣṭhitatvameva /",
    "GSP33brssgo2u:774": " prasiddhamāhātmyānumatānāmapi tīrthakarāṇāṃ kapilakaṇabhukprabhṛtīnāṃ parasparavipratipattidarśanāt /",
    "GSP33brssgo2u:775": " atocyetānyathā vayamanumāsyāmahe yathā nāpratiṣṭhādoṣo bhaviṣyati /",
    "GSP33brssgo2u:776": " nahi pratiṣṭhitastarka eva nāstīti śakyate vaktum /",
    "GSP33brssgo2u:777": " etadapi hi tarkāṇāmapratiṣṭhitatvaṃ tarkeṇaiva pratiṣṭhāpyate /",
    "GSP33brssgo2u:778": " keṣāñcittarkāṇāmapratiṣṭhitatvadarśanenānyeṣāmapi tajjātīyakānāṃ tarkāṇāmapratiṣṭhitatvāt /",
    "GSP33brssgo2u:779": " sarvatarkāpratiṣṭhāyāṃ ca lokavyavahārocchedaprasaṅgaḥ /",
    "GSP33brssgo2u:780": " atītavartamānādhvasāmyena hyanāgate 'pyadhvani sukhaduḥkhaprāptiparihārāya pravartamāno loko dṛśyate /",
    "GSP33brssgo2u:781": " śrutyarthavipratipattau cārthābhāsanirākaraṇena samyagarthanirdhāraṇaṃ tarkeṇaiva vākyavṛttinirūpaṇarūpeṇa kriyate /",
    "GSP33brssgo2u:782": " manurapi caivaṃ manyate- 'pratyakṣamanumānaṃ ca śāstraṃ ca vividhāgamam /",
    "GSP33brssgo2u:783": " trayaṃ suviditaṃ kāryaṃ dharmaśuddhimabhīpsitā //",
    "GSP33brssgo2u:784": " ' iti /",
    "GSP33brssgo2u:785": " 'ārṣaṃ dharmopadeśaṃ ca vedaśāstravirodhinā /",
    "GSP33brssgo2u:786": " yastarkeṇānusaṃdhatte sa dharmaṃ veda netaraḥ //",
    "GSP33brssgo2u:787": " ' (12.105,106) iti ca bruvan /",
    "GSP33brssgo2u:788": " ayameva tarkasyālaṅkāro yadapratiṣṭhitatvaṃ nāma /",
    "GSP33brssgo2u:789": " evaṃhi tāvadyattarkaparityāgena niravadyastarkaḥ pratipattavyo bhavati /",
    "GSP33brssgo2u:790": " nahi pūrvajo mūḍha āsīdityātmanāpi mūḍhena bhavitavyamiti kiñcidasti pramāṇam /",
    "GSP33brssgo2u:791": " tasmānna tarkāpratiṣṭhānaṃ doṣa iti cet,",
    "GSP33brssgo2u:792": " evamapyavimokṣaprasaṅgaḥ /",
    "GSP33brssgo2u:793": " yadyapi kvacidviṣaye tarkasya pratiṣṭhitatvamupalakṣyate tathāpi prakṛte tāvadviṣaye prasajyata evāpratiṣṭhitatvadoṣādanirmokṣastarkasya /",
    "GSP33brssgo2u:794": " nahīdamatigambhīraṃ bhāvayāthātmyaṃ muktinibandhanamāgamamantareṇotprekṣitumapi śakyam /",
    "GSP33brssgo2u:795": " rūpādyabhāvāddhi nāyamarthaḥ pratyakṣagocaraḥ,",
    "GSP33brssgo2u:796": " liṅgādyabhāvācca nānumānādīnāmiti cāvocāma /",
    "GSP33brssgo2u:797": " apica samyagjñānānmokṣa iti sarveṣāṃ mokṣavādināmabhyupagamaḥ /",
    "GSP33brssgo2u:798": " tacca samyagjñānamekarūpaṃ vastutantratvāt /",
    "GSP33brssgo2u:799": " ekarūpeṇa hyavasthito yor'thaḥ sa paramārthaḥ /",
    "GSP33brssgo2u:800": " loke tadviṣayaṃ jñānaṃ samyagjñānamityucyate yathāgniruṣṇā iti /",
    "GSP33brssgo2u:801": " tatraivaṃ sati samgjñāne puruṣāṇāṃ vipratipattiranupapannā /",
    "GSP33brssgo2u:802": " tarkajñānānāṃ tvanyonyavirodhātprasiddhā vipratipattiḥ /",
    "GSP33brssgo2u:803": " yaddhi kenacittārkikeṇedameva samyagjñānamiti pratipāditaṃ tadapareṇa vyutthāpyate,",
    "GSP33brssgo2u:804": " tenāpi pratiṣṭhāpitaṃ tato 'pareṇa vyutthāpyata iti prasiddhaṃ loke /",
    "GSP33brssgo2u:805": " kathamekarūpānavasthitaviṣayaṃ tarkaprabhavaṃ samyagjñānaṃ bhavet /",
    "GSP33brssgo2u:806": " naca pradhānavādī tarkavidāmuttama iti sarvāstārkikaiḥ parigṛhīto yena tadīyaṃ mataṃ samyagjñānamiti pratipadyemahi /",
    "GSP33brssgo2u:807": " naca śakyante 'tītānāgatavartamānāstārkikā ekasmindeśe kāle ca samāhartuṃ yena tanmatirekarūpaikārthaviṣayā samyaṅmatiriti syāta /",
    "GSP33brssgo2u:808": " vedasya tu nityatve vijñānotpattihetutve ca sati vyavasthitārthaviṣayatvopapattestajjanitasya jñānasya samyaktvamatītānāgatavartamānaiḥ sarvairapi tārkikairapahnotumaśakyam /",
    "GSP33brssgo2u:809": " ataḥ siddhamasyaivaupaniṣadasya jñānasya samyagjñānatvam /",
    "GSP33brssgo2u:810": " ato 'nyatra samyagjñānatvānupapatteḥ saṃsārāvimokṣa eva prasajyeta /",
    "GSP33brssgo2u:811": " ata āgamavaśenāgamānusāritarkavaśena ca cetanaṃ brahmajagataḥ kāraṇaṃ prakṛtiśceti sthitam // 11 // @----------------------",
    "GSP33brssgo2u:812": " FN: tarkasya kaivalyamanugrāhyāgamarāhityam /",
    "GSP33brssgo2u:813": " dharmasya śuddhiradharmādbhedanirṇayaḥ /",
    "GSP33brssgo2u:814": " atigamabhīratvamāgamātirmekāmānāyogyatvam /",
    "GSP33brssgo2u:815": " bhāvayāthātmyaṃ kāraṇagatamadvitīyatvam /",
    "GSP33brssgo2u:816": " muktinibandhanaṃ paramānandasaccidekatānatvam /",
    "GSP33brssgo2u:817": " kiñca tarkasya saṃbhāvitadoṣatvāttena nirdeṣavedāntasamanvayo na bādhya ityāha-tarkāpratiṣṭhānādapīti /",
    "GSP33brssgo2u:818": " puruṣamatīnāṃ vicitratve 'pi kapilasya sarvajñatvāttadīyatarke viśvāsa iti śaṅkate-atheti /",
    "GSP33brssgo2u:819": " 'kapilo yadi sarvajñaḥ kaṇādo neti kā pramā'iti nyāyena pariharati-evamapīti /",
    "GSP33brssgo2u:820": " sūtramadhyasthaśaṅkābhāgaṃ vyācaṣṭe-athocyeteti /",
    "GSP33brssgo2u:821": " vilakṣaṇatvāditarkāṇāmapratiṣṭhitatve 'pi vyāptipakṣadharmatāsaṃpannaḥ kaścittarkaḥ pratiṣṭhito bhaviṣyati tena pradhānamanumeyamityarthaḥ /",
    "GSP33brssgo2u:822": " nanu so 'pyapratiṣṭhitaḥ tarkajātīyatvāt vilakṣaṇatvādivadityata āha-nahīti /",
    "GSP33brssgo2u:823": " tarkajātīyatvāditi tarkaḥ pratiṣṭhito na vā /",
    "GSP33brssgo2u:824": " ādye 'traivāpratiṣṭhitatvasādhyābhāvādvayabhicāraḥ /",
    "GSP33brssgo2u:825": " dvitīye 'pi na sarvatarkāṇāmapratiṣṭhitatvaṃ hetvabhāvādityabhisaṃdhimānāha-etadapīti /",
    "GSP33brssgo2u:826": " kiñcānāgatapāka iṣṭasādhanaṃ,",
    "GSP33brssgo2u:827": " pākatvāt,",
    "GSP33brssgo2u:828": " atītapākavadityādiṣṭasādhanānumānātmakatarkasya pravṛttinivṛttivyavahārahetutvānnāpratiṣṭhetyāha-sarvatarketi /",
    "GSP33brssgo2u:829": " adhvā viṣayaḥ pākabhojanādirviṣabhakṣaṇādiśca,",
    "GSP33brssgo2u:830": " tatsāmānyena pākatvādinānāgataviṣaye pākādau sukhaduḥkhahetutvānumityā pravṛttyādirityarthaḥ /",
    "GSP33brssgo2u:831": " kiñca pūrvottaramīmāṃsayostarkeṇaiva vākyatātparyanirṇayasya kriyamāṇatvāttarkaḥ pratiṣṭhita ityāha-śrutyartheti /",
    "GSP33brssgo2u:832": " manurapi keṣāñcittarkāṇāṃ pratiṣṭhāṃ manyata ityāha-manuriti /",
    "GSP33brssgo2u:833": " dharmasya śuddhiradharmādbhedanirṇayaḥ /",
    "GSP33brssgo2u:834": " kasyacittarkasyāpratiṣṭhitatvamaṅgīkaroti-ayameveti /",
    "GSP33brssgo2u:835": " sarvatarkāṇāṃ pratiṣṭhāyāṃ pūrvapakṣa eva na syāditi bhāvaḥ /",
    "GSP33brssgo2u:836": " pūrvapakṣatarkavatsiddhāntatarko 'pyapratiṣṭhitaḥ,",
    "GSP33brssgo2u:837": " tarkatvāviśeṣāditi vadantamupahasati-nahīti /",
    "GSP33brssgo2u:838": " kvacittarkasya pratiṣṭhāyāmapi jagatkāraṇaviśeṣe tarkasya svātantryaṃ nāstīti sūtraśeṣaṃ vyācaṣṭe-yadyapītyādinā /",
    "GSP33brssgo2u:839": " atigambhīratvaṃ brahmaṇo vedānyamānāgamyatvam /",
    "GSP33brssgo2u:840": " bhāvasya jagatkāraṇasya yāthātmyamadvayatvam /",
    "GSP33brssgo2u:841": " muktinibandhanaṃ muktyālambanam /",
    "GSP33brssgo2u:842": " brahmaṇo vedānyamānāgamyatvaṃ darśayati-rūpāditi /",
    "GSP33brssgo2u:843": " avimokṣo muktyabhāva ityarthāntaramāha-apicetyādinā /",
    "GSP33brssgo2u:844": " ekarūpavastujñānasya samyagjñānatve 'pi tarkajanyatvaṃ kiṃ na syādityata āha-tatraivaṃ satīti /",
    "GSP33brssgo2u:845": " tarkotthajñānānāṃ mitho vipratipatterna samyagjñānatvam /",
    "GSP33brssgo2u:846": " samyagjñāne vipratipattyayogādityarthaḥ /",
    "GSP33brssgo2u:847": " ekarūpeṇānavasthito viṣayo yasya tattarkaprabhavaṃ kathaṃ samyagjñānaṃ bhavediti yojanā /",
    "GSP33brssgo2u:848": " nanu sāṃkhyasya śreṣṭhatvāttañjñānaṃ samyagityāśaṅkya hetvasiddhimāha-naca pradhāneti /",
    "GSP33brssgo2u:849": " nanu sarvatārkikairmilitvā niścitatarkotthā matirmuktiheturityata āha-naca śakyanta iti /",
    "GSP33brssgo2u:850": " tasmāt tarkotthajñānānmuktyayogāt tarkeṇa vedāntasamanvayabādho na yuktaḥ,",
    "GSP33brssgo2u:851": " tadbādhe samyagjñānālābhenānirmokṣaprasaṅgāditi sūtrāṃśārthamupasaṃharati-ato 'nyatreti /",
    "GSP33brssgo2u:852": " samanvayasya tarkeṇāvirodhe phalitamadhikaraṇārthamupasaṃharati-ata āgameti //11//",
    "GSP33brssgo2u:853": " END BsCom_2,1.3.11",
    "GSP33brssgo2u:854": " START BsCom_2,1.4.12",
    "GSP33brssgo2u:855": " 4 śiṣṭaparigrahādhikaraṇam / sū. 12",
    "GSP33brssgo2u:856": " etena śiṣṭāparigrahā api vyākhyātāḥ / BBs_2,1.12 /",
    "GSP33brssgo2u:857": " vaidikasya darśanasya pratyāsannatvādgurutaratarkabalopetatvādvedānusāribhiśca kaiścicchiṣṭhaiḥ",
    "GSP33brssgo2u:858": " kenacidaṃśena parigṛhītatvātpradhānakāraṇavādaṃ tāvadvyapāśritya yastarkanimitta",
    "GSP33brssgo2u:859": " ākṣepo vedāntavākyeṣūdbhāvitaḥ sa parihṛtaḥ /",
    "GSP33brssgo2u:860": " idānīmaṇvādivādavyapāśrayeṇāpi kaiścinmandamatibhirvedāntavākyeṣu punastarkanimitta ākṣepa āśaṅkyata ityataḥ pradhānamallanibarhaṇanyāyenātidiśati",
    "GSP33brssgo2u:861": " parigṛhyanta iti parigrahāḥ na parigrahā aparigrahāḥ śiṣṭānāmaparigrahāḥ /",
    "GSP33brssgo2u:862": " etena prakṛtena pradhānakāraṇavādanirākaraṇakāraṇena śiṣṭairmanuvyāsaprabhṛtibhiḥ",
    "GSP33brssgo2u:863": " kenacidaṃśaṃnāparigṛhītā ye 'ṇvādikāraṇavādāste 'pi pratiṣiddhatayā vyākhyātā nirākṛtā",
    "GSP33brssgo2u:864": " draṣṭavyāḥ tulyatvānnirākaraṇakāraṇasya nātra punarāśaṅkitavyaṃ kiñcidasti /",
    "GSP33brssgo2u:865": " tulyamātrāpi paramagambhīrasya jagatkāraṇasya tarkānavagāhyatvaṃ tarkasyāpratiṣṭhitatvamanyathānumāne 'pyavimokṣa āgamavirodhaścetyevañjātīyakaṃ nirākaraṇam // 12 //",
    "GSP33brssgo2u:866": " brahma jagadupādānamiti bruvan vedāntasamanvayo viṣayaḥ /",
    "GSP33brssgo2u:867": " sa kiṃ yadvibhu tanna dravyopādānamiti vaiśeṣikādinyāyena virudhyate na veti saṃdehe",
    "GSP33brssgo2u:868": " sāṃkhyavṛddhānāṃ tarkākuśalamatitve 'pi vaiśeṣikādīnāṃ tarkamatikuśalatvaprasiddhestadīyanyāyasyābādhitatvādvirudhyata",
    "GSP33brssgo2u:869": " iti pratyudāharaṇena prāpte 'tidiśati-eteneti /",
    "GSP33brssgo2u:870": " phalaṃ pūrvavat /",
    "GSP33brssgo2u:871": " nanu sāṃkhyamatasyopadeśastārkikamatasyātideśaḥ kimiti kṛto vaiparītyasyāpi saṃbhavādityāśaṅkya pūrvottarādhikaraṇayorupadeśātideśabhāve kāraṇamāha-vaidikasyeti",
    "GSP33brssgo2u:872": " satkāryatvātmāsaṅgatvasvaprakāśatvādyaṃśairvedāntaśāstrasya pratyāsannaḥ /",
    "GSP33brssgo2u:873": " pradhānavādaḥ śiṣṭairdebalādibhiḥ satkāryatvāṃśena svīkṛta iti prabalatvādupadeśaḥ /",
    "GSP33brssgo2u:874": " aṇvādivādānāṃ nirmūlatvena durbalatvena durbalatvādatideśa iti bhāvaḥ /",
    "GSP33brssgo2u:875": " kiṃ nirākaraṇakāraṇamiti praṣṭavyaṃ nāstītyāha-tulyatvāditi /",
    "GSP33brssgo2u:876": " kāraṇamevāha-tulyamiti /",
    "GSP33brssgo2u:877": " yaduktaṃ vibhutvānna dravyopādānaṃ brahmeti,",
    "GSP33brssgo2u:878": " tatra pakṣasādhakatvena śruterupajīvyatvāttayā bādhaḥ /",
    "GSP33brssgo2u:879": " mahāparimāṇavattvasya sarvasaṃyogikatvarūpavibhutvasya nirguṇe brahmaṇyasiddheśceti draṣṭavyam /",
    "GSP33brssgo2u:880": " ataḥ samanvayasya tārkikanyāyena na virodha iti siddham //12//",
    "GSP33brssgo2u:881": " END BsCom_2,1.4.12",
    "GSP33brssgo2u:882": " START BsCom_2,1.5.13",
    "GSP33brssgo2u:883": " 5 bhoktrāpattyādhikaraṇam / sū. 13",
    "GSP33brssgo2u:884": " bhoktrāpatter avibhāgaś cet syāl lokavat / BBs_2,1.13 /",
    "GSP33brssgo2u:885": " anyathā punarbrahmakāraṇavādastarkabalenaivākṣipyate /",
    "GSP33brssgo2u:886": " yadyapi śrutiḥ pramāṇaṃ svaviṣaye bhavati tathāpi pramāṇāntareṇa viṣayāpahāre 'nyaparā bhavitumarti /",
    "GSP33brssgo2u:887": " yathā mantrārthavādau /",
    "GSP33brssgo2u:888": " tarke 'pi svaviṣayādanyatrāpratiṣṭhitaḥ syāt yathā dharmādharmayoḥ /",
    "GSP33brssgo2u:889": " kimato yadyevam /",
    "GSP33brssgo2u:890": " ata idamayuktaṃ yatpramāṇāntaraprasiddhārthabādhanaṃ śruteḥ /",
    "GSP33brssgo2u:891": " kathaṃ punaḥ pramāṇāntaraprasiddhor'thaḥ śrutyā bādhyata iti /",
    "GSP33brssgo2u:892": " atrocyate- prasiddho hyayaṃ bhoktṛbhogyavibhāgo loke bhoktā cetanaḥ śārīro bhogyāḥ śabdādayo viṣayā iti /",
    "GSP33brssgo2u:893": " yathā bhoktā devadatto bhojya odana iti /",
    "GSP33brssgo2u:894": " tasya ca vibhāgasyābhāvaḥ prasajyeta yadi bhoktā bhogyabhāvamāpadyeta /",
    "GSP33brssgo2u:895": " bhogyaṃ vā bhoktṛbhāvamāpadyeta /",
    "GSP33brssgo2u:896": " tayoścetaretarabhāvāpattiḥ paramakāraṇādbrahmaṇo 'nanyatvātprasajyeta /",
    "GSP33brssgo2u:897": " nacāsya prasiddhasya vibhāgasya bādhanaṃ yuktam /",
    "GSP33brssgo2u:898": " yathā tvadyatve bhoktṛbhogyayorvibhāgo dṛṣṭastathātītānāgatayorapi kalpayitavyaḥ /",
    "GSP33brssgo2u:899": " tasmātprasiddhasyāsya bhoktṛbhogyavibhāgasyābhāvaprasaṅgādayuktamidaṃ brahmakāraṇatāvadhāraṇamiti cetkaściccodayettaṃ pratibrūyāt- syāllokavaditi",
    "GSP33brssgo2u:900": " upapadyata evāyamasmatpakṣe 'pi vibhāgaḥ evaṃ loke dṛṣṭatvāt /",
    "GSP33brssgo2u:901": " tathāhi- samudrādudakātmano 'nanyatve 'pi tadvikārāṇāṃ phenavīcītaraṅgādīnāmitaretaravibhāga itaretarasaṃśleṣādilakṣaṇaśca vyavahāra upalabhyate",
    "GSP33brssgo2u:902": " naca samudrādudakātmano 'nanyatve 'pi tadvikārāṇāṃ phenataraṅgādīnāmitaretarabhāvāpattirbhavati /",
    "GSP33brssgo2u:903": " naca teṣāmitaretarabhāvānāpattāvapi samudrātmano 'nyatvaṃ bhavati /",
    "GSP33brssgo2u:904": " evamihāpi naca bhoktṛbhogyayoritaretarabhāvāpattiḥ,",
    "GSP33brssgo2u:905": " naca parasmādbrahmaṇo 'nyatvaṃ bhaviṣyati /",
    "GSP33brssgo2u:906": " yadyapi bhoktā na brahmaṇo vikāraḥ /",
    "GSP33brssgo2u:907": " 'tatsṛṣṭvā tadevānuprāviśat' (tai. 2.6)",
    "GSP33brssgo2u:908": " iti sraṣṭurevāvikṛtasya kāryānupraveśena bhoktṛtvaśravaṇāt,",
    "GSP33brssgo2u:909": " tathāpi kāryamanupraviṣṭasyāstyupādhinimitto vibhāga ākāśasyeva ghaṭādyupādhinimitta",
    "GSP33brssgo2u:910": " ityataḥ paramakāraṇabrahmaṇo 'nanyatvaṃ'pyupapadyate bhoktṛbhogyalakṣaṇo vibhāgaḥ",
    "GSP33brssgo2u:911": " samudrataraṅgādinyāyenetyuktam // 13 // @----------------------",
    "GSP33brssgo2u:912": " FN: anyaparatvaṃ gauṇārthakatvam /",
    "GSP33brssgo2u:913": " vibhāgo janma /",
    "GSP33brssgo2u:914": " yadvā tathāpītiśabdenaivoktaḥ parihāraḥ /",
    "GSP33brssgo2u:915": " advitīyādbrahmaṇo jagatsargādivādī vedāntasamanvayo viṣayaḥ /",
    "GSP33brssgo2u:916": " sa kiṃ yanmitho bhinnaṃ tannādvitīyakāraṇābhinnaṃ yathā mṛttantujau ghaṭapaṭhāviti",
    "GSP33brssgo2u:917": " tarkasahitabhedapratyakṣādinā virudhyate na veti saṃdehe brahmaṇi tarkasyāpratiṣṭhitatve",
    "GSP33brssgo2u:918": " 'pi jagadbhede pratiṣṭhitatvādvirudhyata iti pūrvapakṣayati-bhokrāpatteriti /",
    "GSP33brssgo2u:919": " virodhādadvaitāsiddhiḥ pūrvapakṣaphalaṃ,",
    "GSP33brssgo2u:920": " siddhānte tatsiddhiriti bhedaḥ /",
    "GSP33brssgo2u:921": " anapekṣaśrutyāsvārthanirṇayāttarkeṇākṣepo na yukta ityuktamiti śaṅkate-yadyapīti /",
    "GSP33brssgo2u:922": " mānāntarāyogyaśrutyarthe bhavatyanākṣepaḥ /",
    "GSP33brssgo2u:923": " yastvadvitīyabrahmābhedādbhūjalādīnāmabhedo brahmopādānakatvaśrutiviṣayaḥ sa 'ādityo",
    "GSP33brssgo2u:924": " yūpaḥ'ityarthavādārthavanmānāntarayogya eveti dvaitapramāṇerapahriyata iti samādhatte-tathāpīti /",
    "GSP33brssgo2u:925": " anyaparatvaṃ gauṇārthakatvam /",
    "GSP33brssgo2u:926": " svaviṣaye jagadbhede tarkasya pratiṣṭhitatvāttenākṣepa ityāha-tarko 'pīti /",
    "GSP33brssgo2u:927": " tarkāderdvaite prāmāṇye 'pi tataḥ samanvayavirodhe kimāyātamiti śaṅkate-kimata iti /",
    "GSP33brssgo2u:928": " pūrvapakṣī samādhatte-ata iti /",
    "GSP33brssgo2u:929": " tarkādeḥ prāmāṇyāt dvaitabādhakatvaṃ śruterayuktamityadvaitasamanvayabādho yukta ityarthaḥ /",
    "GSP33brssgo2u:930": " iyamarthaṃ śaṅkāpūrvakaṃ sphuṭayati-kathamityādinā /",
    "GSP33brssgo2u:931": " nanu bhoktṛbhogyayormitha ekatvaṃ kenoktamityāśaṅkya śrutārthāpattyetyāha-tayośceti /",
    "GSP33brssgo2u:932": " tayorekabrahmābhedaśravaṇādekatvaṃ kalpyate,",
    "GSP33brssgo2u:933": " ekasmādabhinnayorbhede ekasyāpi bhedāpatteḥ /",
    "GSP33brssgo2u:934": " tataśca bhedo bādhyetetyarthaḥ /",
    "GSP33brssgo2u:935": " iṣṭāpattiṃ vārayati-na cāsyeti /",
    "GSP33brssgo2u:936": " śrutergauṇārthatvena sāvakāśatvānniravakāśadvaitamānabādho na yukta ityarthaḥ /",
    "GSP33brssgo2u:937": " nanu vibhāgasyādhunikatvādanadyādvaitaśrutyā bādha ityata āha-yatheti /",
    "GSP33brssgo2u:938": " atītānāgatakālau bhoktrādivibhāgāśrayau,",
    "GSP33brssgo2u:939": " kālatvāt,",
    "GSP33brssgo2u:940": " vartamānakālavadityanumānādvibhāgo 'nādyananta ityarthaḥ /",
    "GSP33brssgo2u:941": " evaṃ prāpte pariṇāmadṛṣṭāntenāpātataḥ siddhāntamāha-syāllokavaditi /",
    "GSP33brssgo2u:942": " dṛṣṭānte 'pi kathamekasamudrābhinnānāṃ pariṇāmānāṃ mitho bhedaḥ,",
    "GSP33brssgo2u:943": " kathaṃ vā teṣāṃ bhede satyekasmādabhinnatvamityāśaṅkya na hi dṛṣṭenupapattiriti nyāyenāha-naceti /",
    "GSP33brssgo2u:944": " evaṃ bhoktṛbhogyayormitho bhedo brahmābhedaścetyāha-evamiheti /",
    "GSP33brssgo2u:945": " jīvasya brahmavikāratvābhāvāddṛṣṭāntavaiṣamyamiti śaṅkate-yadyapīti /",
    "GSP33brssgo2u:946": " aupādhikaṃ janmāstīti taraṅgādisāmyamāha-tathāpīti /",
    "GSP33brssgo2u:947": " vibhāgo janma /",
    "GSP33brssgo2u:948": " yadvā tathāpītiśabdenaivoktaḥ parihāraḥ /",
    "GSP33brssgo2u:949": " nanu bhoktuḥ pratidehaṃ vibhāgaḥ kathamityata āha-kāryamanupraviṣṭasyeti /",
    "GSP33brssgo2u:950": " aupādhikavibhāge phalitamupasaṃharati-ityata iti /",
    "GSP33brssgo2u:951": " ekabrahmabhinnatve 'pi bhoktrādestaraṅgādivadbhedāṅgīkārānna dvaitamānenādvaitasamanvayasya virodha ityarthaḥ //13//",
    "GSP33brssgo2u:952": " END BsCom_2,1.5.13",
    "GSP33brssgo2u:953": " START BsCom_2,1.6.14",
    "GSP33brssgo2u:954": " 6 ārambhaṇādhikaraṇam / sū. 14-20",
    "GSP33brssgo2u:955": " tadananyatvam ārambhaṇaśabdādibhyaḥ / BBs_2,1.14 /",
    "GSP33brssgo2u:956": " abhyupagamya cemaṃ vyāvahārikaṃ bhoktṛbhogyalakṣaṇaṃ vibhāgaṃ syāllokavaditi parihāroṣa'bhihitaḥ /",
    "GSP33brssgo2u:957": " natvayaṃ vibhāgaḥ paramārthato 'sti yasmāttayoḥ kāryakāraṇayorananyatvamavagamyate /",
    "GSP33brssgo2u:958": " kāryamākāśādikaṃ bahuprapañcaṃ jagat,",
    "GSP33brssgo2u:959": " kāraṇaṃ paraṃbrahma,",
    "GSP33brssgo2u:960": " tasmātkāraṇātparamārthato 'nanyatvaṃ vyatirekeṇābhāvaḥ kāryasyāvagamyate /",
    "GSP33brssgo2u:961": " kutaḥ /",
    "GSP33brssgo2u:962": " ārambhaṇaśabdādibhyaḥ /",
    "GSP33brssgo2u:963": " ārambhaṇaśabdastāvat /",
    "GSP33brssgo2u:964": " ekavijñānena sarvavijñānaṃ pratijñāya dṛṣṭāntāpekṣāyāmucyate- 'yathā somyaikena mṛtpiṇḍena",
    "GSP33brssgo2u:965": " sarvaṃ mṛnmayaṃ vijñātaṃ syādvācārambhaṇaṃ vikāro nāmadheyaṃ mṛttiketyeva satyam' (chā. 6.1.1) iti /",
    "GSP33brssgo2u:966": " etaduktaṃ bhavati- ekena mṛtpiṇḍena paramārthato mṛdātmanā vijñātena sarvaṃ mṛnmayaṃ ghaṭaśarāvodañcanādikaṃ mṛdātmakatvāviśeṣādvijñātaṃ bhavet",
    "GSP33brssgo2u:967": " yato vācārambhaṇaṃ vikāro nāmadheyaṃ vācaiva kevalamastītyārabhyate /",
    "GSP33brssgo2u:968": " vikāro ghaṭaḥ śarāva udañcanaṃ ceti /",
    "GSP33brssgo2u:969": " natu vastuvṛttena vikāro nāma kaścidasti /",
    "GSP33brssgo2u:970": " nāmadheyamātraṃ hyetadanṛtaṃ mṛttiketyeva satyamiti /",
    "GSP33brssgo2u:971": " eṣa brahmaṇo dṛṣṭāntaḥ āmnātaḥ /",
    "GSP33brssgo2u:972": " tatra śrutādvācārambhaṇaśabdāddārṣṭāntike 'pi brahmavyatirekeṇa kāryajātasyābhāva iti gamyate /",
    "GSP33brssgo2u:973": " punaśca tejobannānāṃ brahmakāryatāmuktvā tejobannakāryāṇāṃ tejobannavyatirekeṇābhāvaṃ",
    "GSP33brssgo2u:974": " bravīti- 'apāgādagneragnitvaṃ vācārambhaṇaṃ vikāro nāmadheyaṃ trīṇi rūpāṇītyeva satyam'",
    "GSP33brssgo2u:975": " (chā. 6.4.1) ityādinā /",
    "GSP33brssgo2u:976": " ārambhaṇaśabdādibhya ityādiśabdāt 'aitadātmyamidaṃ sarvaṃ tatsatyaṃ sa ātmā tattvamasi' (chā. 6.8.7)",
    "GSP33brssgo2u:977": " , 'idaṃ sarvaṃ yadayamātmā' (bṛ. 2.4.6)",
    "GSP33brssgo2u:978": " , 'brahmaivedaṃ sarvam' (mu. 2.2.11)",
    "GSP33brssgo2u:979": " , 'ātmaivedaṃ sarvam' (chā. 7.25.2)",
    "GSP33brssgo2u:980": " , 'neha nānāsti kiñcana' (bṛ.4.4.19)",
    "GSP33brssgo2u:981": " ityevamādyapyātmaikatvapratipādanaparaṃ vacanajātamudāhartavyam /",
    "GSP33brssgo2u:982": " nacānyathaikavijñānena sarvavijñānaṃ saṃpadyate /",
    "GSP33brssgo2u:983": " tasmādyathā ghaṭakarakādyākāśānāṃ mahākāśānanyatvaṃ,",
    "GSP33brssgo2u:984": " yathāca mṛgatṛṣṇikodakādīnāmūṣarādibhyo 'nanyatvaṃ dṛṣṭanaṣṭasvarūpatvātsvarūpeṇānupākhyatvāt,",
    "GSP33brssgo2u:985": " evamasya bhogyabhoktrādiprapañcajātasya brahmavyatirekeṇābhāva iti draṣṭavyam /",
    "GSP33brssgo2u:986": " nanvanekātmakaṃ brahma,",
    "GSP33brssgo2u:987": " yathā vṛkṣo 'nekaśākha evamanekaśaktipravṛttiyuktaṃ brahma /",
    "GSP33brssgo2u:988": " ata ekatvaṃ nānātvaṃ cobhayamapi satyameva /",
    "GSP33brssgo2u:989": " yathā vṛkṣa ityanekatvaṃ śākhā iti nānātvam /",
    "GSP33brssgo2u:990": " yathāca samudrātmanaikatvaṃ phenataraṅgādyātmanā nānātvam /",
    "GSP33brssgo2u:991": " yathāca mṛdātmanaikatvaṃ ghaṭaśarāvādyātmanā nānātvam /",
    "GSP33brssgo2u:992": " tatraikatvāṃśena jñānānmokṣavyavahāraḥ setsyati /",
    "GSP33brssgo2u:993": " nānātvāṃśena tu karmakāṇḍāśrayau laukikavaidikavyavahārau setsyata iti /",
    "GSP33brssgo2u:994": " evañca mṛdādidṛṣṭāntā anurūpā bhaviṣyantīti /",
    "GSP33brssgo2u:995": " naivaṃ syāt /",
    "GSP33brssgo2u:996": " 'mṛttiketyeva satyam' iti prakṛtimātrasya dṛṣṭānte satyatvāvadhāraṇāt /",
    "GSP33brssgo2u:997": " vācārambhaṇaśabdena ca vikārajātasyānṛtatvābhidhānāt /",
    "GSP33brssgo2u:998": " dārṣṭāntike 'pi 'aitadātmyamidaṃ sarvaṃ tatsatyam' iti ca paramakāraṇasyaivaikasya satyatvāvadhāraṇāt 'sa ātmā tattvamasi śvetaketo' iti ca śārīrasya brahmabhāvopadeśāt /",
    "GSP33brssgo2u:999": " svayaṃ prasiddhaṃ hyetaccharīrasya brahmātmatvamupadiśyate na yatnāntaraprasādhyam /",
    "GSP33brssgo2u:1000": " ataścedaṃ śāstrīyaṃ brahmātmatvamavagamyamānaṃ svābhāvikasya śārīrātmatvasya bādhakaṃ saṃpadyate,",
    "GSP33brssgo2u:1001": " rajjvādibuddhaya iva sarpādibuddhīnām /",
    "GSP33brssgo2u:1002": " bādhite ca śārīrātmatvasya tadāśrayaḥ samastaḥ svābhāviko vyavahāro bādhito bhavati yatprasiddhaye nānātvāṃśo 'paro brahmaṇaḥ kalpyeta /",
    "GSP33brssgo2u:1003": " darśayati ca-",
    "GSP33brssgo2u:1004": " 'yatra tvasya sarvamātmaivābhūttatkena kaṃ paśyet' (bṛ. 4.5.15)",
    "GSP33brssgo2u:1005": " ityādinā brahmātmatvadarśinaṃ prati samastasya kriyākārakaphalalakṣaṇasya vyavahārasyābhāvam /",
    "GSP33brssgo2u:1006": " nacāyaṃ vyavahārābhāvoṣa'vasthāviśeṣanibaddho 'bhidhīyata iti yuktaṃ vaktum,",
    "GSP33brssgo2u:1007": " 'tattvamasi' iti brahmātmabhāvasyānavasthāviśeṣanibandhanatvāt /",
    "GSP33brssgo2u:1008": " taskaradṛṣṭāntena cānṛtābhisaṃdhasya bandhanaṃ satyābhisaṃdhasya ca mokṣaṃ darśayannekatvamevaikaṃ pāramārthikaṃ darśayati (chā. 6.16) /",
    "GSP33brssgo2u:1009": " mithyājñānavijṛmbhitaṃ ca nānātvam /",
    "GSP33brssgo2u:1010": " ubhayasatyatāyāṃ hi kathaṃ vyavahāragocaro 'pi janturanṛtābhisaṃdha ityucyeta /",
    "GSP33brssgo2u:1011": " 'mṛtyoḥ sa mṛtyumāpnoti ya iha nāneva paśyati' (bṛ. 4.4.19)",
    "GSP33brssgo2u:1012": " iti ca bhedadṛṣṭimapavadannevaitaddarśayati /",
    "GSP33brssgo2u:1013": " nacāsmindarśane jñānānmokṣa ityupapadyate,",
    "GSP33brssgo2u:1014": " samyagjñanāpanodyasya kasyacinmithyājñānasya saṃsārakāraṇatvenānabhyupagamāt /",
    "GSP33brssgo2u:1015": " ubhayasatyatāyāṃ hi kathamekatvavijñānena nānātvajñānamapanudyata ityucyate /",
    "GSP33brssgo2u:1016": " nanvekatvaikāntābhyupagame nānātvābhāvatpratyakṣādīni laukikāni pramāṇāni vyāhanyerannirviṣayatvāt,",
    "GSP33brssgo2u:1017": " sthāṇvādiṣviva puruṣādijñānāni /",
    "GSP33brssgo2u:1018": " tathā vidhipratiṣedhaśāstramapi bhedāpekṣatvāttadabhāve vyāhanyeta,",
    "GSP33brssgo2u:1019": " mokṣaśāstrasyāpi śiṣyaśāsitrādibhedāpekṣatvāttadabhāve vyāghātaḥ syāt /",
    "GSP33brssgo2u:1020": " kathaṃ cānṛtena mokṣaśāstreṇa pratipāditasyātmaikatvasya satyatvamupapadyeteti /",
    "GSP33brssgo2u:1021": " atrocyate- naiṣa doṣaḥ /",
    "GSP33brssgo2u:1022": " sarvavyavahārāṇāmeva prāgbrahmātmatāvijñānātsatyatvopapatteḥ /",
    "GSP33brssgo2u:1023": " svapnavyavahārasyeva prākprabodhāt /",
    "GSP33brssgo2u:1024": " yāvaddhi na satyātmaikatvapratipattistāvatpramāṇaprameyaphalalakṣaṇeṣu vikāreṣvanṛtatvabuddhirna kasyacidutpadyate /",
    "GSP33brssgo2u:1025": " vikārāneva tvahaṃ mametyavidyāyāmātmīyena bhāvena sarvo jantuḥ pratipadyate svābhāvikīṃ brahmātmatāṃ hitvā /",
    "GSP33brssgo2u:1026": " tasmātprāgbrahmātmatāpratibodhādupapannaḥ sarvo laukiko vaidikaśca vyavahāraḥ /",
    "GSP33brssgo2u:1027": " yathā suptasya prākṛtasya janasya svapna uccāvacānbhāvānpaśyato niścitameva pratyakṣābhimataṃ vijñānaṃ bhavati prākprabodhāt,",
    "GSP33brssgo2u:1028": " naca pratyakṣābhāsābhiprāyastatkāle bhavati, tadvat /",
    "GSP33brssgo2u:1029": " kathaṃ tvasatyena vedāntavākyena satyasya brahmātmatvasya pratipattirupapadyeta /",
    "GSP33brssgo2u:1030": " nahi rajjusarpeṇa dṛṣṭo mriyate /",
    "GSP33brssgo2u:1031": " nāpi mṛgatṛṣṇikāmbhasā pānāvagāhanādiprayojanaṃ kriyata iti /",
    "GSP33brssgo2u:1032": " naiṣa doṣaḥ /",
    "GSP33brssgo2u:1033": " śaṅkāviṣādinimittamaraṇādikāryopalabdheḥ /",
    "GSP33brssgo2u:1034": " svapnadarśanāvasthasya ca sarpadaṃśanodakasnānādikāryadarśanāt /",
    "GSP33brssgo2u:1035": " tatkāryamapyanṛtameveti cedbrūyāt /",
    "GSP33brssgo2u:1036": " tatra brūmaḥ- yadyapi svapnadarśanāvasthasya sarpadaṃśanodakasnānādikāryamanṛtaṃ tathāpi tadavagatiḥ satyameva phalaṃ,",
    "GSP33brssgo2u:1037": " pratibuddhasyāpyabādhyamānatvāt /",
    "GSP33brssgo2u:1038": " nahi svapnādutthitaḥ svapnadṛṣṭaṃ sarpadaṃśanodakasnānādikāryaṃ mithyeti manyamānastadavagatimapi mithyeti manyate kaścit /",
    "GSP33brssgo2u:1039": " etena svapnadṛśo 'vagatyabādhanena dehamātrātmavādo dūṣito veditavyaḥ /",
    "GSP33brssgo2u:1040": " tathāca śrutiḥ - 'yadā karmasu kāmyeṣu striyaṃ svapneṣu paśyati /",
    "GSP33brssgo2u:1041": " samṛddhiṃ tatra jānīyāttasminsvapnanidarśane' (chā. 5.2.9)",
    "GSP33brssgo2u:1042": " ityasatyena svapnadarśanena satyāyāḥ samṛddheḥ pratipattiṃ darśayati /",
    "GSP33brssgo2u:1043": " tathā pratyakṣadarśaneṣu keṣucidariṣṭeṣu jāteṣu 'na ciramiva jīviṣyatīti vidyāt'",
    "GSP33brssgo2u:1044": " ityuktvā 'atha svapnāḥ puruṣaṃ kṛṣṇaṃ kṛṣṇadantaṃ paśyati sa enaṃ hanti' ityādinā",
    "GSP33brssgo2u:1045": " tena tenāsatyenaiva svapnadarśanena satyaṃ maraṇaṃ sūcyata iti darśayati /",
    "GSP33brssgo2u:1046": " prasiddhaṃ cedaṃ loke 'nvayavyatirekakuśalānāmīdṛśena svapnadarśanena sādhvāgamaḥ sūcyata īdṛśenāsādhvāgama iti /",
    "GSP33brssgo2u:1047": " tathākārādisatyākṣarapratipattirddaṣṭā rekhānṛtākṣarapratipatteḥ /",
    "GSP33brssgo2u:1048": " apicāntyamidaṃ pramāṇamātmaikatvasya pratipādakaṃ nātaḥ paraṃ kiñcidākāṅkṣyamasti /",
    "GSP33brssgo2u:1049": " yathāhi loke yajetetyukte kiṃ kena kathamityākāṅkṣyate naivaṃ 'tattvamasi' 'ahaṃ brahmāsmi' ityukte kiñcidanyadākāṅkṣyamasti,",
    "GSP33brssgo2u:1050": " sarvātmaikatvaviṣayatvāvagateḥ /",
    "GSP33brssgo2u:1051": " sati hyasminnavaśiṣyamāṇer'the ākāṅkṣā syāt /",
    "GSP33brssgo2u:1052": " natvātmaikatvavyatirekeṇāvaśiṣyamāṇo 'nyor'tho 'sti ya ākāṅkṣyeta /",
    "GSP33brssgo2u:1053": " na ceyamavagatirnopapadyata iti śakyaṃ vaktum,",
    "GSP33brssgo2u:1054": " 'taddhāsya vijajñau' (chā. 6.16.3)",
    "GSP33brssgo2u:1055": " ityādiśrutibhyaḥ /",
    "GSP33brssgo2u:1056": " avagatisādhanānāṃ ca śravaṇādīnāṃ vedānuvacanādīnāṃ ca vidhānāt /",
    "GSP33brssgo2u:1057": " naceyamavagatiranarthikā bhrāntirveti śakyaṃ vaktum /",
    "GSP33brssgo2u:1058": " avidyānivṛttiphaladarśanāt,",
    "GSP33brssgo2u:1059": " bādhakajñānāntarābhāvācca /",
    "GSP33brssgo2u:1060": " prākcātmaikatvāvagateravyāhataḥ sarvaḥ satyānṛtavyavahāro laukiko vaidikaścetyavocāma /",
    "GSP33brssgo2u:1061": " tasmādantyena pramāṇena pratipādita ātmaikatve samastasya prācīnasya bhedavyavahārasya bādhitatvānnānekātmakabrahmakalpanāvakāśo 'sti /",
    "GSP33brssgo2u:1062": " nanu mṛdādidṛṣṭāntapraṇayanātpariṇāmavadbrahma śāstrasyābhimatamiti gamyate /",
    "GSP33brssgo2u:1063": " pariṇāmino hi mṛdādayor'thā loke samadhigatā iti /",
    "GSP33brssgo2u:1064": " netyucyate /",
    "GSP33brssgo2u:1065": " 'sa vā eṣa mahājana ātmājaro 'maro 'mṛto 'bhayo brahma' (bṛ. 4.4.25)",
    "GSP33brssgo2u:1066": " 'sa eṣa neti netyātmā' (bṛ. 3.9.23)",
    "GSP33brssgo2u:1067": " , 'asthūlamanaṇu' (bṛ. 3.8.8)",
    "GSP33brssgo2u:1068": " ityādyābhyaḥ sarvavikriyāpratiṣedhaśrutibhyo brahmaṇaḥ kūṭasthatvāvagamāt /",
    "GSP33brssgo2u:1069": " nahyekasya brahmaṇaḥ pariṇāmadharmatvaṃ tadrahitatvaṃ ca śkyaṃ pratipattum /",
    "GSP33brssgo2u:1070": " sthitigativatsyāditi cet / na /",
    "GSP33brssgo2u:1071": " kūṭasthasyeti viśeṣaṇāt /",
    "GSP33brssgo2u:1072": " nahi kūṭasthasya brahmaṇaḥ sthitigativadanekadharmāśrayatvaṃ saṃbhavati /",
    "GSP33brssgo2u:1073": " kūṭasthaṃ ca nityaṃ brahma sarvavikriyāpratiṣedhādityavocāma /",
    "GSP33brssgo2u:1074": " naca yathā brahmaṇa ātmaikatvadarśanaṃ mokṣasādhanamevaṃ jagadākārapariṇāmitvadarśanamapi svatantrameva kasmaicitphalāyābhipreyate /",
    "GSP33brssgo2u:1075": " pramāṇābhāvāt /",
    "GSP33brssgo2u:1076": " kūṭasthabrahmātmavijñānādeva hi phalaṃ darśayati śāstram- 'sa eṣa neti netyātmā' ityupakramya 'abhayaṃ vai janaka prāpto 'si' (bṛ. 4.2.4)",
    "GSP33brssgo2u:1077": " ityevañjātīyakam /",
    "GSP33brssgo2u:1078": " tatraitatsiddhaṃ bhavati- brahmaprakaraṇe sarvadharmaviśeṣarahitabrahmadarśanādeva",
    "GSP33brssgo2u:1079": " phalasiddhau satyāṃ yattatrāphalaṃ śrūyate brahmaṇo jagadākārapariṇāmitvādi tadbrahmadarśanopāyatvenaiva viniyujyate,",
    "GSP33brssgo2u:1080": " phalavatsaṃnidhāvaphalaṃ tadaṅgamitivat /",
    "GSP33brssgo2u:1081": " natu svatantraṃ phalāya kalpyata iti /",
    "GSP33brssgo2u:1082": " nahi pariṇāmavattvavijñānātpariṇāmavattvamātmanaḥ phalaṃ syāditi vaktuṃ yuktaṃ,",
    "GSP33brssgo2u:1083": " kūṭasthanityatvānmokṣasya /",
    "GSP33brssgo2u:1084": " kūṭasthabrahmātmavādina ekatvaikāntyādīśitrīśitavyābhāva īśvarakāraṇapratijñāvirodha iti cet / na /",
    "GSP33brssgo2u:1085": " avidyātmakanāmarūpabījavyākaraṇāpekṣatvātsarvajñatvasya /",
    "GSP33brssgo2u:1086": " 'tasmādvā etasmādātmana ākāśaḥ saṃbhūtaḥ' (tai. 2.1)",
    "GSP33brssgo2u:1087": " ityādivākyebhyo nityaśuddhabuddhamuktasvarūpātsarvajñātsarvaśakterīśvarājjagajjanisthi",
    "GSP33brssgo2u:1088": " tipralayā nācetanātpradhānādanyasmādvetyeṣor'thaḥ pratijñātaḥ 'janmādyasya yataḥ'",
    "GSP33brssgo2u:1089": " (bra.sū. 1.1.4) iti /",
    "GSP33brssgo2u:1090": " sā pratijñā tadavasthaiva na tadviruddhor'thaḥ punarihocyate /",
    "GSP33brssgo2u:1091": " kathaṃ nocyate 'tyantamātmana ekatvamadvitīyatvaṃ ca bruvatā /",
    "GSP33brssgo2u:1092": " śruṇu yathā nocyate /",
    "GSP33brssgo2u:1093": " sarvajñasyeśvarasyātmabhūta ivāvidyākalpite nāmarūpe tattvānyatvābhyāmanirvacanīye saṃsāraprapañcabījabhūte sarvajñasyeśvarasya māyāśaktiḥ prakṛtiriti ca śrutismṛtyorabhilapyete /",
    "GSP33brssgo2u:1094": " tābhyāmanyaḥ sarvajña īśvaraḥ 'ākāśo vai nāma nāmarūpayornirvahitā te yadantarā tadbrahma' (chā. 8.14.1) iti śruteḥ /",
    "GSP33brssgo2u:1095": " 'nāmarūpe vyākaravāṇi' (chā. 6.3.2)",
    "GSP33brssgo2u:1096": " , 'sarvāṇi rūpāṇi vicitya dhīro nāmāni kṛtvābhivadanyadāste' (tai. ā. 3.12.7)",
    "GSP33brssgo2u:1097": " , 'ekaṃ bījaṃ bahudhā yaḥ karoti' (śvaṃ. 6.12)",
    "GSP33brssgo2u:1098": " ityādiśrutibhyaśca /",
    "GSP33brssgo2u:1099": " evamavidyākṛtanāmarūpopādhyanurodhīśvaro bhavati,",
    "GSP33brssgo2u:1100": " vyomeva ghaṭakarakādyupādhyanurodhi /",
    "GSP33brssgo2u:1101": " sa ca svātmabhūtāneva ghaṭākāśasthānīyānavidyāpratyupasthāpitanāmarūpakṛtakāryakaraṇasaṃghātānurodhino jīvākhyānvijñānātmanaḥ pratīṣṭe vyavahāraviṣaye",
    "GSP33brssgo2u:1102": " tadevamavidyātmakopādhiparicchedāpekṣameveśvarasyeśvaratvaṃ sarvajñatvaṃ sarvaśaktitvaṃ",
    "GSP33brssgo2u:1103": " ca na paramārthato vidyāyāpāstasarvopādhisvarūpa ātmanīśitrīśitavyasarvajñatvādivyavahāra upapadyate /",
    "GSP33brssgo2u:1104": " tathācoktam- 'yatra nānyatpaśyati nānyacchṛṇoti nānyadvijānāti sa bhūmā' (chā. 7.24.1)",
    "GSP33brssgo2u:1105": " iti 'yatra tvasya sarvamātmaivābhūttatkena paśyet' (bṛ. 4.5.15)",
    "GSP33brssgo2u:1106": " ityādinā ca /",
    "GSP33brssgo2u:1107": " evaṃ paramārthāvasthāyāṃ sarvavyavahārābhāvaṃ vadanti vedāntāḥ sarve /",
    "GSP33brssgo2u:1108": " tatheśvaragītāsvapi- 'na kartṛtvaṃ na karmāṇi lokasya sṛjati prabhuḥ /",
    "GSP33brssgo2u:1109": " na karmaphalasaṃyogaṃ svabhāvastu pravartate //",
    "GSP33brssgo2u:1110": " nādatte kasyacitpāpaṃ na caiva sukṛtaṃ vibhuḥ /",
    "GSP33brssgo2u:1111": " ajñānenāvṛtaṃ jñānaṃ tena muhyanti jantavaḥ' (gī. 5.14.-15)",
    "GSP33brssgo2u:1112": " iti paramārthāvasthāyāmīśitrīśitavyādivyavahārābhāvaḥ pradarśyate /",
    "GSP33brssgo2u:1113": " vyavahārāvasthāyāṃ tūktaḥ śrutāvapīśvarādivyavahāraḥ 'eṣa sarveśvara eṣa bhūtādhipatireṣa bhūtapāla eṣa seturvidhāraṇa eṣāṃ lokānāmasaṃbhedāya' (bṛ. 4.4.22) iti /",
    "GSP33brssgo2u:1114": " tathāceśvaragītāsvapi- 'īśvaraḥ sarvabhūtānāṃ hṛddeśer'juna tiṣṭhati /",
    "GSP33brssgo2u:1115": " bhrāmayansarvabhūtāni yantrārūḍhāni māyayā' (gī. 18.61) iti /",
    "GSP33brssgo2u:1116": " sūtrakāro 'pi paramārthābhiprāyeṇa tadanyatvamityāha /",
    "GSP33brssgo2u:1117": " vyavahārābhiprāyeṇa tu syāllokavaditi mahāsamudrasthānīyatāṃ brahmaṇaḥ kathayati /",
    "GSP33brssgo2u:1118": " apratyākhyāyaiva kāryaprapañcaṃ pariṇāmaprakriyāṃ cāśrayati saguṇopāsaneṣūpayokṣyata iti // 14 // @----------------------",
    "GSP33brssgo2u:1119": " FN: dṛṣṭaṃ prātītikaṃ naṣṭhamanityaṃ yatsvarūpaṃ tadrūpeṇānupākhyatvātsattāsphūrtiśūnyatvādananyatvamiti saṃbandhaḥ /",
    "GSP33brssgo2u:1120": " svabhāvo 'trāvidyā tayā kṛtaḥ svābhāvikaḥ /",
    "GSP33brssgo2u:1121": " ekatvasyaikāntaḥ kaivalyam /",
    "GSP33brssgo2u:1122": " vyāhanyerannapramāṇāni syuḥ /",
    "GSP33brssgo2u:1123": " satyatvaṃ bādhā bhāvaḥ /",
    "GSP33brssgo2u:1124": " bādho mityātvaniścayaḥ /",
    "GSP33brssgo2u:1125": " rekhāsvakāratvādibhrāntyā satyā akārādayo jñāyanta iti prasiddham /",
    "GSP33brssgo2u:1126": " pūrvasminneva pūrvapakṣe vivartavādena mukhyaṃ samādhānamāha-tadānanyatvamiti /",
    "GSP33brssgo2u:1127": " samānaviṣayatvaṃ saṃgatiṃ vadannubhayoḥ parihārayoḥ pariṇāmavivartāśrayatvenārthabhedamāha-abhyupagamyeti /",
    "GSP33brssgo2u:1128": " pratyakṣādīnāma utsargikaprāmāṇyamaṅgīkṛtya sthūlabuddhisamādhānārthaṃ pariṇāmadṛṣṭāntena bhedābhedāvuktau,",
    "GSP33brssgo2u:1129": " saṃpratyaṅgīkṛtaṃ prāmāṇyaṃ,",
    "GSP33brssgo2u:1130": " tattvāvedakatvātpracyāvya vyāvahārikatve sthāpyate,",
    "GSP33brssgo2u:1131": " tathāca mithyādvaitagrāhipramāṇairadvaitaśruterna bādhaḥ,",
    "GSP33brssgo2u:1132": " ekasyāṃ rajjvāṃ daṇḍasragādidvaitadarśanādityayaṃ mukhyaḥ parihāra iti bhāvaḥ /",
    "GSP33brssgo2u:1133": " evamadvaitasamanvayasyāvirodhārthaṃ dvaitasya mithyātvaṃ sādhayati-yasmāttayoriti /",
    "GSP33brssgo2u:1134": " svarūpaikye kāryakāraṇatvavyāghāta ityata āha-vyatirekeṇeti /",
    "GSP33brssgo2u:1135": " kāraṇātpṛthaksattvaśūnyatvaṃ kāryasya sādhyate naikyamityarthaḥ /",
    "GSP33brssgo2u:1136": " vāgārabhyaṃ nāmamātraṃ vikāro na kāraṇātpṛthagastītyevakārārtha iti śrutiṃ yojayati-etaduktamiti /",
    "GSP33brssgo2u:1137": " ārambhaṇaśabdārthāntaramāha-punaśceti /",
    "GSP33brssgo2u:1138": " apāgādagnitvamapagataṃ kāraṇamātratvāt /",
    "GSP33brssgo2u:1139": " trīṇi tejobannānāṃ rūpāṇi rūpatanmātrātmakāni satyam /",
    "GSP33brssgo2u:1140": " teṣāmapi sanmātratvātsadeva śiṣyata ityabhiprāyaḥ /",
    "GSP33brssgo2u:1141": " jīvagajatorbrahmānyatve pratijñābādha ityāha-na cānyatheti /",
    "GSP33brssgo2u:1142": " tayorananyatve krameṇa dṛṣṭāntāvāha-tasmādyatheti /",
    "GSP33brssgo2u:1143": " pratijñābalādityarthaḥ /",
    "GSP33brssgo2u:1144": " dṛṣṭaṃ prātītikaṃ naṣṭamanityaṃ yatsvarūpaṃ tadrūpeṇānupākhyatvātsattāsphūrtiśūnyatvādananyatvamiti saṃbandhaḥ /",
    "GSP33brssgo2u:1145": " śuddhādvaitaṃ svamatamuktvā bhedābhedamatamutthāpayati-nanviti /",
    "GSP33brssgo2u:1146": " anekābhiḥ śaktibhistadadhīnaprakṛtibhiḥ pariṇāmairyuktamityarthaḥ /",
    "GSP33brssgo2u:1147": " bhedābhedamate sarvavyavasthāsiddhiratyantābhede dvaitamānabādha ityabhimanyamāno dūṣayati-naivaṃ syāditi /",
    "GSP33brssgo2u:1148": " evakāravācārambhaṇaśabdābhyāṃ vikārasattāniṣedhātpariṇāmavādaḥ śrutibāhya ityarthaḥ /",
    "GSP33brssgo2u:1149": " kiñca saṃsārasya satyatve tadviśiṣṭasya jīvasya brahmaikyopadeśo na syādvirodhādityāha-sa ātmeti /",
    "GSP33brssgo2u:1150": " ekatvaṃ jñānakarmasamuccayasādhyamityupadeśārthamityāśaṅkyā asītipadavirodhānmaivamityāha-svayamiti /",
    "GSP33brssgo2u:1151": " atastattvajñānabādhyatvātsaṃsāritvaṃ mithyetyāha-ataśceti /",
    "GSP33brssgo2u:1152": " svataḥ-siddhopadeśādityarthaḥ /",
    "GSP33brssgo2u:1153": " yaduktaṃ vyavahārārthaṃ nānātvaṃ satyamiti,",
    "GSP33brssgo2u:1154": " tatkiṃ jñānādūrdhvaṃ vyavahārārthaṃ prāgvā /",
    "GSP33brssgo2u:1155": " nādya ityāha-bādhite ceti /",
    "GSP33brssgo2u:1156": " svabhāvo 'trāvidyā tayā kṛtaḥ svābhāvikaḥ /",
    "GSP33brssgo2u:1157": " jñānādūrdhvaṃ pramātṛtvādivyavahārasyābhāvānnānātvaṃ na kalpyamityarthaḥ /",
    "GSP33brssgo2u:1158": " na dvitīyaḥ,",
    "GSP33brssgo2u:1159": " jñānātprākkalpitanānātvena vyavahāropapattau nānātvasya satyatvāsiddheḥ /",
    "GSP33brssgo2u:1160": " yattu pramātṛtvādivyavahāraḥ satya eva mokṣāvasthāyāṃ nivartata iti,",
    "GSP33brssgo2u:1161": " tannetyāha-na cāyamiti /",
    "GSP33brssgo2u:1162": " saṃsārasatyatve tadavasthāyāṃ jīvasya brahmatvaṃ na syāt,",
    "GSP33brssgo2u:1163": " bhedābhedayorekadaikatra virodhāt /",
    "GSP33brssgo2u:1164": " ato 'saṃsāribrahmābhedasya sadātanatvāvagamātsaṃsāro 'pi mithyaivetyarthaḥ /",
    "GSP33brssgo2u:1165": " kiñca yathā loke kaścit taskarabuddhyā bhaṭairgṛhīto 'nṛtavādī cettaptaparaśuṃ gṛhṇāti sa dahyate badhyate ca,",
    "GSP33brssgo2u:1166": " tathā nānātvavādī dahyate satyavādī cenna dahyate mucyate ca /",
    "GSP33brssgo2u:1167": " tathaitadātmyamidaṃ sarvamityekatvadarśī mucyata iti śrutadṛṣṭāntenaikatvaṃ satyaṃ nānātvaṃ mithyetyāha-taskareti /",
    "GSP33brssgo2u:1168": " vyavahāragocaro nānātvavyavahārāśrayaḥ /",
    "GSP33brssgo2u:1169": " nānātvanindayāpyekatvameva satyamityāha-mṛtyoriti /",
    "GSP33brssgo2u:1170": " kiñcāsminbhedābhedamate jīvasya brahmābhedajñānādbhedajñānanivṛttermuktiriṣṭā sā na yuktā,",
    "GSP33brssgo2u:1171": " bhedajñānasya bhramatvānabhyupagamāt,",
    "GSP33brssgo2u:1172": " pramāyāḥ pramāntarābādhyatvādityāha-na cāsminniti /",
    "GSP33brssgo2u:1173": " vaiparītyasyāpi saṃbhavāditi bhāvaḥ /",
    "GSP33brssgo2u:1174": " idānīṃ pratyakṣādiprāmāṇyānyathānupapattyā nānātvasya satyatvamiti pūrvapakṣabījamudghāṭayati-nanvityādinā /",
    "GSP33brssgo2u:1175": " ekatvasyaikāntaḥ kaivalyam /",
    "GSP33brssgo2u:1176": " vyāhanyerannapramāṇāni syuḥ /",
    "GSP33brssgo2u:1177": " upajīvyapratyakṣādiprāmāṇyāya vedāntānāṃ bhedābhedaparatvamucitamiti bhāvaḥ /",
    "GSP33brssgo2u:1178": " nanu karmakārakāṇāṃ yajamānādīnāṃ vidyākārakāṇāṃ śiṣyādīnāṃ ca kalpitabhedamāśritya",
    "GSP33brssgo2u:1179": " karmajñānakāṇḍayoḥ pravṛtteḥ svaprameyasya dharmāderabādhātprāmāṇyamavyāhatamityāśaṅkyāha-kathaṃ cānṛteneti /",
    "GSP33brssgo2u:1180": " dhūlikalpitadhūmenānumitasya vahneriva prameyabādhāpatteriti bhāvaḥ /",
    "GSP33brssgo2u:1181": " tatra dvaitaviṣaye pratyakṣādīnāṃ yāvadbādhaṃ vyāvahārikaṃ prāmāṇyamupapadyata ityāha-atrocyata ityādinā /",
    "GSP33brssgo2u:1182": " satyatvaṃ bādhābhāvaḥ /",
    "GSP33brssgo2u:1183": " bādho mithyātvaniścayaḥ /",
    "GSP33brssgo2u:1184": " vastuto mithyātve 'pi vikāreṣu tanniścayābhāvena pratyakṣādivyavahāropapattāvuktadṛṣṭāntaṃ vivṛṇoti-yathā suptasya prākṛtasyeti /",
    "GSP33brssgo2u:1185": " evaṃ dvaitapramāṇānāṃ vyavahārakāle bādhaśūnyārthabodhakatvaṃ vyāvahārikaṃ prāmāṇyamupapādya",
    "GSP33brssgo2u:1186": " dvaitapramāṇānāṃ vedāntānāṃ sarvakāleṣu bādhaśūnyabrahmabodhakatvaṃ tāttvikaṃ prāmāṇyamupapādayitumuktaśaṅkāmanuvadati-kathaṃ tvasatyeneti /",
    "GSP33brssgo2u:1187": " kimasatyātsatyaṃ na jāyate,",
    "GSP33brssgo2u:1188": " kimuta satyasya jñānaṃ na /",
    "GSP33brssgo2u:1189": " ādya iṣṭa eva /",
    "GSP33brssgo2u:1190": " nahi vayaṃ vākyotthajñānaṃ satyamityaṅgīkurmaḥ /",
    "GSP33brssgo2u:1191": " aṅgīkṛtyāpi dṛṣṭāntamāha-naiṣa doṣa iti /",
    "GSP33brssgo2u:1192": " sarpeṇādaṣṭasyāpi daṣṭatvabhrāntikalpitaviṣātsatyamaraṇamūrcchādidarśanādasatyāt satyaṃ na jāyata ityaniyama ityarthaḥ /",
    "GSP33brssgo2u:1193": " dṛṣṭāntāntaramāha-svapneti /",
    "GSP33brssgo2u:1194": " asatyātsarpodarādeḥ satyasya daṃśanasnānādijñānasya kāryasya darśanādvyabhicāra ityarthaḥ /",
    "GSP33brssgo2u:1195": " yathāśrutamādāya śaṅkate-tatkāryamapīti /",
    "GSP33brssgo2u:1196": " uktamarthaṃ prakaṭayati-tatra brūma ityādinā /",
    "GSP33brssgo2u:1197": " avagatirvṛttiḥ ghaṭādivatsatyāpi prātibhāsikasvapnadṛṣṭavastunaḥ phalaṃ caitanyaṃ vā vṛttyabhivyaktamavagatiśabdārthaḥ /",
    "GSP33brssgo2u:1198": " prasaṅgāddehātmavādo 'pi nirasta ityāha-eteneti /",
    "GSP33brssgo2u:1199": " svapnasthāvagateḥ svapnadehadharmatva utthitasya mayā tādṛśaḥ svapno 'vagata ityabādhitāvagatipratisaṃdhānaṃ na syāt /",
    "GSP33brssgo2u:1200": " ato dehabhede 'pyanusaṃdhānadarśanāddehānyo 'nusaṃdhātetyarthaḥ /",
    "GSP33brssgo2u:1201": " asatyātsatyasya jñānaṃ na jāyata iti dvitīyaniyamasya śrutyā vyabhicāramāha-tathāca śrutiriti /",
    "GSP33brssgo2u:1202": " naca striyo mithyātve 'pi taddarśanātsatyādeva satyāyāḥ samṛtdherjñānamiti vācyam,",
    "GSP33brssgo2u:1203": " viṣayaviśiṣṭatvena darśanasyāpi mithyātvātprakṛte 'pi satye brahmaṇi mithyāvedānugatacaitanyāñjñānasaṃbhavācceti bhāvaḥ /",
    "GSP33brssgo2u:1204": " asatyātsatyasyeṣṭasya jñānamuktvāniṣṭasya jñānamāha-tatheti /",
    "GSP33brssgo2u:1205": " asatyātsatyasya jñāne dṛṣṭāntāntaramāha-tathākārādīti /",
    "GSP33brssgo2u:1206": " rekhāsvakāratvādibhrāntyā satyā akārādayo jñāyanta iti prasiddhamityarthaḥ /",
    "GSP33brssgo2u:1207": " evamasatyātsatyasya janmoktyā tadarthakriyākāri tatsatyamiti niyamo bhagnaḥ,",
    "GSP33brssgo2u:1208": " anṛtātsatyasya jñānoktyā yadanṛtakaraṇagamyaṃ tadbādhyaṃ kūṭaliṅgānumitavahnivaditi vyāptirbhagnā /",
    "GSP33brssgo2u:1209": " tathā ca kalpitānāmapi vedāntānāṃ satyabrahmabodhakatvaṃ saṃbhavatīti tāttvikaṃ prāmāṇyamiti bhāvaḥ /",
    "GSP33brssgo2u:1210": " yaduktaṃ ekatvanānātvavyavahārasiddhaye ubhayaṃ satyamiti, tanna /",
    "GSP33brssgo2u:1211": " bhedasya lokasiddhasyāpūrvaphalavadabhedavirodhena satyatvakalpanāyogāt /",
    "GSP33brssgo2u:1212": " kiñca yadyubhayorekadā vyavahāraḥ syāt tadā syādapi satyatvam /",
    "GSP33brssgo2u:1213": " naivamasti /",
    "GSP33brssgo2u:1214": " ekatvajñānena carameṇānapekṣeṇa nānātvasya niḥśeṣaṃ bādhāt,",
    "GSP33brssgo2u:1215": " śuktijñāneneva rajatasyetyāha-api cāntyamiti /",
    "GSP33brssgo2u:1216": " nanūpajīvyadvaitapramāṇavirodhādekatvāvagatirnotpadyata ityata āha-na ceyamiti /",
    "GSP33brssgo2u:1217": " tat kilātmatattvamasya piturvākyāt śvetaketurvijñātavāniti jñānotpatteḥ śrutatvātsāmagrīsattvāccetyarthaḥ /",
    "GSP33brssgo2u:1218": " vyāvahārikaguruśiṣyādibhedamupajīvya jñāyamānavākyārthāvagateḥ pratyakṣādigataṃ vyāvahārikaṃ prāmāṇyamupajīvyaṃ,",
    "GSP33brssgo2u:1219": " tacca pāramārthikaikatvāvagatyā na virudhyate /",
    "GSP33brssgo2u:1220": " kintu tayā virodhādanupajīvyaṃ pratyakṣādestāttvikaṃ prāmāṇyaṃ bādhyata iti bhāvaḥ /",
    "GSP33brssgo2u:1221": " kiñcaikatvāvagateḥ phalavatpramātvānniṣphalo dvaitabhramo bādhya ityāha-na ceyamiti /",
    "GSP33brssgo2u:1222": " nanu sarvasya dvaitasya mithyātve svapno mithyā jāgrata satyamityādirlaukiko vyavahāraḥ,",
    "GSP33brssgo2u:1223": " satyaṃ cānṛtaṃ ca satyamabhavaditi vaidikaśca kathamityāśaṅkya yathā svapne idaṃ",
    "GSP33brssgo2u:1224": " satyamidamanṛtamiti tātkālikabādhābādhābhyāṃ vyavahārastathā dīrghasvapna'pītyuktasvapnadṛṣṭāntaṃ",
    "GSP33brssgo2u:1225": " smārayati-prākceti /",
    "GSP33brssgo2u:1226": " vyavahārārthe nānātvaṃ satyamiti kalpanamasaṃgatamityupasaṃharati-tasmāditi /",
    "GSP33brssgo2u:1227": " nedaṃ kalpitaṃ,",
    "GSP33brssgo2u:1228": " kintu śrutamiti śaṅkate-nanviti /",
    "GSP33brssgo2u:1229": " kāryakāraṇayorananyatvāṃśe 'yaṃ dṛṣṭāntaḥ,",
    "GSP33brssgo2u:1230": " na pariṇāmitve,",
    "GSP33brssgo2u:1231": " brahmaṇaḥ kūṭasthatvaśrutivirodhāditi pariharati-netyucyata iti /",
    "GSP33brssgo2u:1232": " sṛṣṭau pariṇāmitvaṃ pralaye tadrāhitya ca krameṇāviruddhamiti dṛṣṭāntena śaṅkate-sthitīti /",
    "GSP33brssgo2u:1233": " kūṭasthasya kadācidapi vikriyā na yuktā kūṭasthatvavyāghātādityāha-neti /",
    "GSP33brssgo2u:1234": " kūṭasthatvāsiddhimāśaṅkyāha-kūṭasthasyeti /",
    "GSP33brssgo2u:1235": " kūṭasthasya niravayavasya pūrvarūpatyāgenāvasthāntarātmakapariṇāmāyogācchuktirajatavadvivarta eva prapañca iti bhāvaḥ /",
    "GSP33brssgo2u:1236": " kiñca niṣphalasya jagataḥ phalavanniṣprapañcabrahmadhīśeṣatvenānuvādānna satyatetyāha-naca yathetyādinā /",
    "GSP33brssgo2u:1237": " 'taṃ yathā yathopāsate tadeva bhavati'iti śruterbrahmaṇaḥ pariṇāmitvavijñānāttatprāptirviduṣaḥ phalamityāśaṅkyāha-nahi pariṇāmavattveti /",
    "GSP33brssgo2u:1238": " 'brahmavidāpnoti param'iti śrutakūṭasthanityamokṣaphalasaṃbhave duḥkhānityapariṇāmitvaphalakalpanāyogāditi bhāvaḥ /",
    "GSP33brssgo2u:1239": " nanu pūrvaṃ 'janmādyasya yataḥ'iti īśvarakāraṇapratijñā kṛtā /",
    "GSP33brssgo2u:1240": " adhunā tadananyatvamityantābhedapratipādane īśitrīśitavyabhedābhāvāttadvirodhaḥ syāditi śaṅkate-kūṭastheti /",
    "GSP33brssgo2u:1241": " kalpitadvaitamapekṣyeśvaratvādikaṃ paramārthato 'nanyatvamityavirodhamāha-netyādinā /",
    "GSP33brssgo2u:1242": " avidyātmake cidātmani līne nāmarūpe eva bījaṃ tasya vyākaraṇaṃ sthūlātmanā sṛṣṭistadapekṣatvādīśvaratvāderna virodha ityarthaḥ /",
    "GSP33brssgo2u:1243": " saṃgṛhītārthaṃ vivṛṇoti-tasmādityādinā /",
    "GSP33brssgo2u:1244": " tatvānyatvābhyāmiti /",
    "GSP33brssgo2u:1245": " nāmarūpayorīśvaratvaṃ vakyumaśakyaṃ jaḍatvāt /",
    "GSP33brssgo2u:1246": " nāpīśvarādanyatvaṃ kalpitasya pṛthaksattāsphūrtyorabhāvādityarthaḥ /",
    "GSP33brssgo2u:1247": " saṃskārātmakanāmarūpayoravidyaikyavivakṣayā brūte-māyeti /",
    "GSP33brssgo2u:1248": " nāmarūpe cedīśvarasyātmabhūte tarhīśvaro jaḍa ityata āha-tābhyāmanya iti /",
    "GSP33brssgo2u:1249": " anyatve vyākaraṇe ca śrutimāha-ākāśa ityādinā /",
    "GSP33brssgo2u:1250": " avidyādyupādhinā kalpitabhedena bimbasthānasyeśvaratvaṃ,",
    "GSP33brssgo2u:1251": " pratibimbabhūtānāṃ jīvānāṃ niyamyatvamityāha-sa ca svātmabhūtāniti /",
    "GSP33brssgo2u:1252": " na cātra nānājīvā bhāṣyoktā iti bhramitavyaṃ,",
    "GSP33brssgo2u:1253": " buddhyādisaṃghātabhedena bhedokteḥ /",
    "GSP33brssgo2u:1254": " avidyāpratibimbastveka eva jīva ityuktam /",
    "GSP33brssgo2u:1255": " paramārthata īśvaratvādidvaitābhāve śrutimāha-tathā ceti /",
    "GSP33brssgo2u:1256": " kathaṃ tarhi kartṛtvādikamityata āha-svabhāvastviti /",
    "GSP33brssgo2u:1257": " anādyavidyaiva kartṛtvādirūpeṇa pravartata ityarthaḥ /",
    "GSP33brssgo2u:1258": " bhaktābhaktayoḥ pāpasukṛtanāśakatvādīśvarasya vāstavamīśvaratvamityata āha-nādatta iti /",
    "GSP33brssgo2u:1259": " na saṃharatītyarthaḥ /",
    "GSP33brssgo2u:1260": " tena svarūpajñānāvaraṇena kartāhamīśvaro me niyantetyevaṃ bhramanti /",
    "GSP33brssgo2u:1261": " uktārthaḥ sūtrakārasaṃmata ityāha-sūtrakāro 'pīti /",
    "GSP33brssgo2u:1262": " na kevalaṃ laukikavyavahārārthaṃ pariṇāmaprakriyāśrayaṇaṃ kintūpāsanārthaṃ cetyāha-pariṇāmaprakriyāṃ ceti /",
    "GSP33brssgo2u:1263": " taduktam-'kṛpaṇādhīḥ pariṇāmamudīkṣate kṣayitakalmaṣadhīstu vivartatām'iti //14//",
    "GSP33brssgo2u:1264": " END BsCom_2,1.6.14",
    "GSP33brssgo2u:1265": " START BsCom_2,1.6.15",
    "GSP33brssgo2u:1266": " bhāve copalabdheḥ / BBs_2,1.15 /",
    "GSP33brssgo2u:1267": " itaśca kāraṇādananyatvaṃ kāryasya,",
    "GSP33brssgo2u:1268": " yatkāraṇaṃ bhāva eva kāraṇasya kāryamupalabhyate, nābhāve /",
    "GSP33brssgo2u:1269": " tadyathā satyāṃ mṛdi ghaṭa upalabhyate satsu ca tantuṣu paṭaḥ /",
    "GSP33brssgo2u:1270": " naca niyamenānyabhāve 'nyasyopalabdhirdṛṣṭā /",
    "GSP33brssgo2u:1271": " nahyaśvo goranyaḥ san gorbhāva evopalabhyate /",
    "GSP33brssgo2u:1272": " naca kulālabhāva eva ghaṭa upalabhyate /",
    "GSP33brssgo2u:1273": " satyapi nimittanaimittikabhāve 'nyatvāt /",
    "GSP33brssgo2u:1274": " nanvanyasya bhāve 'pyanyasyopalabdhirniyatā dṛśyate,",
    "GSP33brssgo2u:1275": " yathāgnibhāve dhūmasyeti /",
    "GSP33brssgo2u:1276": " netyucyate /",
    "GSP33brssgo2u:1277": " uddhāpite 'pyagnau gopālaghuṭikādidhāritasya dhūmasya dṛśyamānatvāt /",
    "GSP33brssgo2u:1278": " atha dhūmaṃ kayācidavasthayā viśiṃṣyādīdṛśo dhūmo nāsatyāgnau bhavatīti /",
    "GSP33brssgo2u:1279": " naivamapi kaściddoṣaḥ tadbhāvānuraktāṃ hi buddhiṃ kāryakāraṇayorananyatve hetuṃ vayaṃ vadāmaḥ /",
    "GSP33brssgo2u:1280": " nacāsāvagnidhūmayorvidyate /",
    "GSP33brssgo2u:1281": " bhāvāccopalabdheriti vā sūtram /",
    "GSP33brssgo2u:1282": " na kevalaṃ śabdādeva kāryakāraṇayorananyatvaṃ,",
    "GSP33brssgo2u:1283": " pratyakṣopalabdhibhāvācca tayorananyatvamityarthaḥ /",
    "GSP33brssgo2u:1284": " bhavatihi pratyakṣopalabdhiḥ kāryakāraṇayorananyatve /",
    "GSP33brssgo2u:1285": " tadyathā-",
    "GSP33brssgo2u:1286": " tantusaṃsthāne paṭe tantuvyatirekeṇa paṭo nāma kāryaṃ naivopalabhyate kevalāstu tantava ātānavitānavantaḥ pratyakṣamupalabhyante,",
    "GSP33brssgo2u:1287": " tathā tantuṣvaṃśavoṃ'śuṣu tadavayavāḥ /",
    "GSP33brssgo2u:1288": " anayā pratyakṣopalabdhyā lohitaśuklakṛṣṇāni trīṇi tato rūpāṇi vāyumātramākāśamātraṃ cetyanumeyam /",
    "GSP33brssgo2u:1289": " (chā. 6.4) tataḥ paraṃ brahmaikamevādvitīyaṃ,",
    "GSP33brssgo2u:1290": " tatra sarvapramāṇānāṃ niṣṭhāmavocāma // 15 // @----------------------",
    "GSP33brssgo2u:1291": " FN: kāraṇasya bhāve sattve upalabdhau ca kāryasya sattvādupalabdheścānanyatvamiti sūtrārthaḥ /",
    "GSP33brssgo2u:1292": " evaṃ tadananyatve pratyakṣādivirodhaṃ parihṛtyānumānamāha-bhāve ceti /",
    "GSP33brssgo2u:1293": " kāraṇasya bhāve sattve upalabdhau ca kāryasya sattvādupalabdheścānanyatvamiti sūtrārthaḥ /",
    "GSP33brssgo2u:1294": " ghaṭo mṛdananyaḥ,",
    "GSP33brssgo2u:1295": " mṛtsattvopalabdhikṣaṇaniyatasattvopalabdhimattvāt mṛdvat /",
    "GSP33brssgo2u:1296": " anyatve 'pyayaṃ hetuḥ kiṃ na syādityaprayojakatvamāśaṅkya nirasyati-naceti /",
    "GSP33brssgo2u:1297": " mṛdghaṭayoranyatve gavāśvayoriva hetūcchittiḥ syādityarthaḥ /",
    "GSP33brssgo2u:1298": " gavaśvayornimittanaimittikatvābhāvāddhetvabhāvaḥ /",
    "GSP33brssgo2u:1299": " ato mṛdghaṭayostena hetunā nimittādibhāvaḥ sidhyati nānanyatvamityarthāntaratāmāśaṅkāyaha-naca kulāleti /",
    "GSP33brssgo2u:1300": " na copādānopādeyabhāvenārthāntaratā,",
    "GSP33brssgo2u:1301": " mṛddṛṣṭānte tadbhāvābhāve 'pi hetusattvādanyatve gavāśvattadbhāvāyogācceti bhāvaḥ /",
    "GSP33brssgo2u:1302": " kulālaghaṭayornimittādibhāve satyapyanyatvāt,",
    "GSP33brssgo2u:1303": " kulālasattvaniyatopalabdhirghaṭasya naivetyakṣarārthaḥ /",
    "GSP33brssgo2u:1304": " yathāśrutasūtrasthahetorvyabhicāraṃ śaṅkate-nanviti /",
    "GSP33brssgo2u:1305": " agnibhāva eva dhūmopalabdhiriti niyamātmako hetustatra nāstītyāha-neti /",
    "GSP33brssgo2u:1306": " avicchinnamūladīrdharekhāvasthadhūme niyamo 'stīti vyabhicāra ityāśaṅkate-atheti /",
    "GSP33brssgo2u:1307": " tadbhāvaniyatabhāvatve sati tadbuddhyanuraktabuddhiviṣayatvasya hetorvivakṣitatvānna vyabhicāra ityāha-naivamiti /",
    "GSP33brssgo2u:1308": " ālokabuddhyanuraktabuddhigrāhye rūpe vyabhicāranirāsāya satyantam /",
    "GSP33brssgo2u:1309": " ālokābhāve 'pi ghaṭādirūpasattvānna vyabhicāraḥ /",
    "GSP33brssgo2u:1310": " uktadhūmaviśeṣasyāgnibuddhiṃ vināpyupalambhānna tatra vyabhicāra ityarthaḥ /",
    "GSP33brssgo2u:1311": " tathā ca tayoḥ kāryakāraṇayorbhāvena sattayānuraktāṃ sahakṛtāmiti bhāṣyārthaḥ /",
    "GSP33brssgo2u:1312": " yadvā /",
    "GSP33brssgo2u:1313": " tadbhāvaḥ sāmānādhikaraṇyaṃ tadviṣayakabuddhigrāhyatvaṃ hetuṃ vadāmaḥ /",
    "GSP33brssgo2u:1314": " mṛdghaṭa iti sāmānādhikaraṇyabuddhidarśanādagnidhūrma ityadarśanādityarthaḥ /",
    "GSP33brssgo2u:1315": " anumānārthatvena sūtraṃ vyākhyāya pāṭhāntareṇa pratyakṣaparatayā vyācaṣṭe-bhāvācceti /",
    "GSP33brssgo2u:1316": " pūrvasūtroktārambhaṇaśabdasamuccayārthaścakāraḥ /",
    "GSP33brssgo2u:1317": " na caikaḥ paṭa iti pratyakṣaṃ paṭasya tantubhyaḥ pṛthaksattve pramāṇaṃ,",
    "GSP33brssgo2u:1318": " apṛthaksattākamithyākāryaviṣayatvenāpyupapatteḥ /",
    "GSP33brssgo2u:1319": " ata ātānavitānasaṃyogavantastantava eva paṭa iti pratyakṣopalabdheḥ sattvādananyatvamityarthaḥ /",
    "GSP33brssgo2u:1320": " paṭanyāyaṃ tantvādāvatidiśati-tathetyādinā /",
    "GSP33brssgo2u:1321": " pratyakṣopalabdhyā tattatkārye kāraṇamātraṃ pariśiṣyata ityarthaḥ /",
    "GSP33brssgo2u:1322": " yatra pratyakṣaṃ nāsti tatra kārye vimatakāraṇādabhinnaṃ,",
    "GSP33brssgo2u:1323": " kāryatvāt,",
    "GSP33brssgo2u:1324": " paṭavadityanumeyamityāha-anayeti /",
    "GSP33brssgo2u:1325": " kāraṇapariśeṣe pradhānādikaṃ pariśiṣyatāṃ,",
    "GSP33brssgo2u:1326": " na brahmetyata āha-tatra sarveti /",
    "GSP33brssgo2u:1327": " brahmaṇi vedāntānāṃ sarveṣāṃ tātparyasyoktatvāttadevādvitīyaṃ pariśiṣyate na kāraṇāntaramaprāmāṇikatvāditi bhāvaḥ //15//",
    "GSP33brssgo2u:1328": " END BsCom_2,1.6.15",
    "GSP33brssgo2u:1329": " START BsCom_2,1.6.16",
    "GSP33brssgo2u:1330": " satvāc cāparasya / BBs_2,1.16 /",
    "GSP33brssgo2u:1331": " itaśca kāraṇātkāryasyānanyatvaṃ,",
    "GSP33brssgo2u:1332": " yatkāraṇaṃ prāgutpatteḥ kāraṇātmanaiva kāraṇe sattvamavarakālīnasya kāryasya śrūyate /",
    "GSP33brssgo2u:1333": " 'sadeva somyedamagra āsīt' (chā. 6.2.1)",
    "GSP33brssgo2u:1334": " , 'ātmā vā idameka evāgra āsīt' (ai.ā. 2.4.1.1)",
    "GSP33brssgo2u:1335": " ityādāvidaṃśabdagṛhītasya kāryasya kāraṇena sāmānādhikaraṇyāt /",
    "GSP33brssgo2u:1336": " yacca yadātmanā yatra na vartate na tattata utpadyate,",
    "GSP33brssgo2u:1337": " yathā sikatābhyastailam /",
    "GSP33brssgo2u:1338": " tasmātprāgutpatterananyatvādutpannamapyananyadeva kāraṇātkāryamityavagamyate /",
    "GSP33brssgo2u:1339": " yathāca kāraṇaṃ brahma triṣu kāleṣu sattvaṃ na vyabhicaratyevaṃ kāryamapi jagattriṣu kāleṣu sattvaṃ na vyabhicarati /",
    "GSP33brssgo2u:1340": " ekaṃ ca punaḥ sattvamato 'pyananyatvaṃ kāraṇātkāryasya // 16 //",
    "GSP33brssgo2u:1341": " idaṃ jagat sadātmaiveti sāmānādhikaraṇyaśrutyā sṛṣṭeḥ prākkāryasya kāraṇātmanā sattvaṃ śrutaṃ,",
    "GSP33brssgo2u:1342": " tadanyathānupapattyotpannasyāpi jagataḥ kāraṇādananyatvamityāha sūtrakāraḥsattvācceti /",
    "GSP33brssgo2u:1343": " śrutyarthe yuktimapyāha-yacca yadātmaneti /",
    "GSP33brssgo2u:1344": " ghaṭādikaṃ prāg mṛdādyātmanā vartate tata utpadyamānatvāt sāmānyato vyatirekeṇa sikatābhyastailavadityarthaḥ /",
    "GSP33brssgo2u:1345": " kāraṇavatkāryasyāpi sattvāt sattvabhede mānābhāvāt kāryasya kāraṇādabhinnasattākatvamiti sūtrasyārthāntaramāha-yathā ceti /",
    "GSP33brssgo2u:1346": " idānīṃ sataḥ kāryasya prāguttarakālayorasattvāyogāt sattvāvyabhicāraḥ /",
    "GSP33brssgo2u:1347": " tacca sattvaṃ sarvānusyūtacinmātramekam /",
    "GSP33brssgo2u:1348": " tadabhedena satī mṛt san ghaṭa iti bhāsamānayoḥ kāryakāraṇayorananyatvamityarthaḥ //16//",
    "GSP33brssgo2u:1349": " END BsCom_2,1.6.16",
    "GSP33brssgo2u:1350": " START BsCom_2,1.6.16",
    "GSP33brssgo2u:1351": " na caivaṃ ghaṭapaṭayorapyaikasattvābhedādananyatvaṃ syāditi vācyaṃ,",
    "GSP33brssgo2u:1352": " vastuta ekasattvātmanānanyatvasyeṣṭatvāt /",
    "GSP33brssgo2u:1353": " tarhi mṛdghaṭayoḥ ko viśeṣaḥ /",
    "GSP33brssgo2u:1354": " tādātmyamiti brūmaḥ /",
    "GSP33brssgo2u:1355": " vastutaḥ sarvatra sattaikye 'pi ghaṭapaṭayorabhedena sattāyā bhinnatvānna tādātmyaṃ,",
    "GSP33brssgo2u:1356": " kāryakāraṇayorbhedasya sattābhedakatvābhāvādabhinnasattākatvaṃ tādātmyamiti viśeṣaḥ //16//",
    "GSP33brssgo2u:1357": " END BsCom_2,1.6.16",
    "GSP33brssgo2u:1358": " START BsCom_2,1.6.17",
    "GSP33brssgo2u:1359": " asadvyapadeśān neti cen na dharmāntareṇa vākyaśeṣāt / BBs_2,1.17 /",
    "GSP33brssgo2u:1360": " nanu kvacidasattvamapi prāgutpatteḥ kāryasya vyapadiśati śrutiḥ - 'asadevedamagra āsīt (chā. 3.19.1)",
    "GSP33brssgo2u:1361": " iti, 'asadvā idamagra āsīt' (tai. 2.7.1) iti ca /",
    "GSP33brssgo2u:1362": " tasmādasadvyapadeśānna prāgutpatteḥ kāryasya sattvamiti cet /",
    "GSP33brssgo2u:1363": " neti brūmaḥ /",
    "GSP33brssgo2u:1364": " nahyayamatyantāsatvābhiprāyeṇa prāgutpatteḥ kāryasyāsadvyapadeśaḥ,",
    "GSP33brssgo2u:1365": " kiṃ tarhi vyākṛtanāmarūpatvāddharmādavyākṛtanāmarūpatvaṃ dharmāntaraṃ tena dharmāntareṇāyamasadvyapadeśaḥ prāgutpatteḥ sata eva kāryasya kāraṇarūpeṇānanyasya",
    "GSP33brssgo2u:1366": " kathametadavagamyate /",
    "GSP33brssgo2u:1367": " vākyaśeṣāt /",
    "GSP33brssgo2u:1368": " yadupakrame saṃdigdhārthaṃ vākyaṃ taccheṣānniścīyate /",
    "GSP33brssgo2u:1369": " iha ca tāvat 'asadevedamagra āsīt' ityasacchabdenopakrame nirdiṣṭaṃ yattadeva punastacchabdena parāmṛśya saditi viśinaṣṭi 'tatsadāsīt' iti /",
    "GSP33brssgo2u:1370": " asataśca pūrvāparakālāsaṃbandhādāsīcchabdānupapatteśca /",
    "GSP33brssgo2u:1371": " 'asadvā idamagra āsīt' ityatrāpi 'tadātmānaṃ svayamakuruta' iti vākyaśeṣe viśeṣaṇānnātyantāsattvam /",
    "GSP33brssgo2u:1372": " tasmāddharmāntareṇaivāyamasadvyapadeśaḥ prāgutpatteḥ kāryasya /",
    "GSP33brssgo2u:1373": " nāmarūpavyākṛtaṃ hi vastu sacchabdārhaṃ loke prasiddham /",
    "GSP33brssgo2u:1374": " ataḥ prāṅnāmarūpavyākaraṇādasadivāsīdivāsīdityupacaryate // 17 // @----------------------",
    "GSP33brssgo2u:1375": " FN: agre śūnyamāsīcchūnyādeva jagatabhūditi pūrvaḥ pakṣaḥ /",
    "GSP33brssgo2u:1376": " rāddhānte tu idaṃ jagadagre sṛṣṭeḥ prāgasadavyākṛtanāmarūpatvādasattulyamatisūkṣmaṃ brahmaivāsīt /",
    "GSP33brssgo2u:1377": " tato brahmaṇaḥ sat vyākṛtanāmarūpaṃ jagadajāyateti /",
    "GSP33brssgo2u:1378": " uktaṃ kāryasya prāk kāraṇātmanā sattvamasiddhamityāśaṅkya samādhatte-asaditi /",
    "GSP33brssgo2u:1379": " 'aktāḥ śarkarā upadadhyāt'ityupakrame kenāktā iti saṃdehe 'tejo vai ghṛtam'iti vākyaśeṣāddhṛteneti yathā niścayaḥ evamatrāpi 'tatsat'iti vākyaśeṣātsanniścaya ityarthaḥ /",
    "GSP33brssgo2u:1380": " āsīdityatītakālasaṃbandhokteścāsadavyākṛtameva na śūnyamityāha-asataśca pūrvāpareti /",
    "GSP33brssgo2u:1381": " uktanyāyaṃ vākyāntare 'tidiśati-asadveti /",
    "GSP33brssgo2u:1382": " kriyamāṇatvaviśeṣaṇaṃ śūnyasyāsaṃbhavīti bhāvaḥ //17//",
    "GSP33brssgo2u:1383": " END BsCom_2,1.6.17",
    "GSP33brssgo2u:1384": " START BsCom_2,1.6.18",
    "GSP33brssgo2u:1385": " yukteḥ śabdāntarāc ca / BBs_2,1.18 /",
    "GSP33brssgo2u:1386": " yukteśca prāgutpatteḥ kāryasya sattvamananyatvaṃ ca kāraṇādavagamyate,",
    "GSP33brssgo2u:1387": " śabdāntarācca /",
    "GSP33brssgo2u:1388": " yuktistāvadvarṇyate- dadhighaṭarucakādyarthibhiḥ pratiniyatāni kāraṇāni kṣīramṛttikāsuvarṇādīnyupādīyamānāni loke dṛśyante /",
    "GSP33brssgo2u:1389": " nahi dadhyarthibhirmṛttikopādīyate na ghaṭārthibhiḥ kṣīraṃ tadasatkāryavāde nopapadyeta /",
    "GSP33brssgo2u:1390": " aviśiṣṭe hi prāgutpatteḥ sarvasya sarvatrāsatve kasmātkṣīrādeva dadhyutpadyate na mṛttikāyāḥ mṛttikāyā eva ca ghaṭa utpadyate na kṣīrāt /",
    "GSP33brssgo2u:1391": " athāviśiṣṭe 'pi prāgasattve kṣīra eva dadhnaḥ kaścidatiśayo na mṛttikāyāṃ,",
    "GSP33brssgo2u:1392": " mṛttikāyāmeva ca ghaṭasya kaścidatiśayo na kṣīra ityucyeta,",
    "GSP33brssgo2u:1393": " tarhyatiśayavattvātprāgavasthāyā asatkāryavādahāniḥ satkāryavādasiddhiśca /",
    "GSP33brssgo2u:1394": " śaktiśca kāraṇasya kāryaniyamārthā kalpamānā nānyāsatī vā kāryaṃ niyacchet /",
    "GSP33brssgo2u:1395": " asattvāviśeṣādanyatvāviśeṣācca /",
    "GSP33brssgo2u:1396": " tasmātkāraṇasyātmabhūtā śaktiḥ śakteścātmabhūtaṃ kāryam /",
    "GSP33brssgo2u:1397": " apica kāryakāraṇayordravyaguṇādīnāṃ cāśvamahiṣavadbhedabuddhyabhāvāttādātmyamabhyupagantavyam /",
    "GSP33brssgo2u:1398": " samavāyakalpanāyāmapi samavāyasya samavāyibhiḥ saṃbandhe 'bhyupagamyamāne tasya tasyānyonyaḥ saṃbandhaḥ kalpayitavya ityanavasthāprasaṅgaḥ /",
    "GSP33brssgo2u:1399": " anabhyupagamyamāne ca vicchedaprasaṅgaḥ /",
    "GSP33brssgo2u:1400": " atha samavāyaḥ svayaṃ saṃbandharūpatvādanapekṣyaivāparaṃ saṃbandhaṃ saṃbadhyate,",
    "GSP33brssgo2u:1401": " saṃyogo 'pi tarhi svayaṃ saṃbandharūpatvādanapekṣyaiva samavāyaṃ saṃbadhyeta /",
    "GSP33brssgo2u:1402": " tādātmyapratīteśca dravyaguṇādīnāṃ samavāyakalpanānarthakyam /",
    "GSP33brssgo2u:1403": " kathaṃ ca kāryamavayavidravyaṃ kāraṇeṣvavayavadravyeṣu vartamānaṃ vartate /",
    "GSP33brssgo2u:1404": " kiṃ samasteṣvavayaveṣu vartetota pratyavayavam /",
    "GSP33brssgo2u:1405": " yadi tāvatsamasteṣu varteta tato 'vayavyanupalabdhiḥ prasajyeta,",
    "GSP33brssgo2u:1406": " samastāvayavasamanikarṣasyāśakyatvāt /",
    "GSP33brssgo2u:1407": " nahi bahutvaṃ samasteṣvāśrayeṣu vartamānaṃ vyastāśrayagrahaṇena gṛhyate /",
    "GSP33brssgo2u:1408": " athāvayavaśaḥ samasteṣu varteta tadāpyarambhakāvayavavyatirekeṇāvayavino 'vayavāḥ",
    "GSP33brssgo2u:1409": " kalpyeran yairārambhakeṣvavayaveṣvavayavaśo 'vayavī varteta kośāvayavavyatiriktairhyavayavairasiḥ kośaṃ vyāpnoti /",
    "GSP33brssgo2u:1410": " anavasthā caivaṃ prasajyeta /",
    "GSP33brssgo2u:1411": " teṣu teṣvayavayaveṣu vartayitumanyeṣāmavayavānāṃ kalpanīyatvāt /",
    "GSP33brssgo2u:1412": " atha pratyavayavaṃ varteta tadaikatra vyāpāre.'nyatrāvyāpāraḥ syāt /",
    "GSP33brssgo2u:1413": " nahi devadattaḥ snughne saṃnidhīyamānastadahareva pāṭaliputre 'pi saṃnidhīyeta /",
    "GSP33brssgo2u:1414": " yugapadanekatra vṛttāvanekatvaprasaṅgaḥ syāt /",
    "GSP33brssgo2u:1415": " devadattayajñadattayoriva srughnāpāṭaliputranivāsinoḥ /",
    "GSP33brssgo2u:1416": " gotvādivatpratyekaṃ parisamāpterna doṣa iti cet / na /",
    "GSP33brssgo2u:1417": " tathā pratītyabhāvāt /",
    "GSP33brssgo2u:1418": " yadi gotvādivatpratyekaṃ parisamāpto 'vayavī syādyathā gotvaṃ prativyakti pratyakṣaṃ gṛhyata evamavayavyapi pratyavayavaṃ pratyakṣaṃ gṛhyeta",
    "GSP33brssgo2u:1419": " nacaivaṃ niyataṃ gṛhyate /",
    "GSP33brssgo2u:1420": " pratyekaparisamāptau cāvayavinaḥ kāryeṇādhikārāttasya caikatvācchṛṅgeṇāpi stanakāryaṃ kuryādurasā ca pṛṣṭhakāryam /",
    "GSP33brssgo2u:1421": " nacaivaṃ dṛśyate /",
    "GSP33brssgo2u:1422": " prāgutpatteśca kāryasyāsattva utpattirakartṛkā nirātmikā ca syāt /",
    "GSP33brssgo2u:1423": " utpacattiśca nāma kriyā,",
    "GSP33brssgo2u:1424": " sā sakartṛkaiva bhavitumarhati gatyādivat /",
    "GSP33brssgo2u:1425": " kriyā ca nāma syādakartṛkā ceti vipratiṣidhyeta /",
    "GSP33brssgo2u:1426": " ghaṭasya cetpattirucyamānā na ghaṭakartṛkā kiṃ tarihyanyakartṛketi kalpyā syāt /",
    "GSP33brssgo2u:1427": " tathā kapālādīnāmapyutpattirucyamānānyakartṛkaiva kalpyeta /",
    "GSP33brssgo2u:1428": " tathāca sati ghaṭa utpadyata ityukte kulālādīnāmapyutpadyamānatā pratīyate /",
    "GSP33brssgo2u:1429": " utpannatāpratīteśca /",
    "GSP33brssgo2u:1430": " atha svakāraṇasattāsaṃbandha evotpattirātmalābhaśca kāryasyeti cet,",
    "GSP33brssgo2u:1431": " kathamalabdhātmakaṃ saṃbadhyeteti vaktavyam /",
    "GSP33brssgo2u:1432": " satorhi dvayoḥ saṃbandhaḥ saṃbhavati na sadasatorasatorvā /",
    "GSP33brssgo2u:1433": " abhāvasya ca nirupākhyatvātprāgutpatteriti maryādākaraṇamanupapannam /",
    "GSP33brssgo2u:1434": " satāṃ hi loke kṣetragṛhādīnāṃ maryādā dṛṣṭā nābhāvasya /",
    "GSP33brssgo2u:1435": " nahi vandhyāputro rājā babhūva prākpūrṇavarmaṇo 'bhiṣekādityevañjātīyakena maryādākāraṇena",
    "GSP33brssgo2u:1436": " nirupākhyo vandhyāputro rājā babhūva prākpūrṇavarmaṇo 'bhiṣekādityevañjātīyakena",
    "GSP33brssgo2u:1437": " maryādākaraṇena nirupākhyo vandhyaputro rājā babhūva bhavati bhaviṣyatīti vā viśeṣyate /",
    "GSP33brssgo2u:1438": " yadi ca vandyāputro 'pi kārakavyāpārādūrdhvamabhaviṣyattata idamapyupātsyata kāryābhāvo 'pi kārakavyāpārādūrdhvaṃ bhaviṣyatīti /",
    "GSP33brssgo2u:1439": " vayaṃ tu paśyāmo vandyāputrasya kāryābhāvasya cābhāvatvāviśeṣādyathā vandhyāputraḥ kārakavyāpārādūrdhvaṃ na bhaviṣyatyevaṃ kāryābhāvo 'pi kārakavyāpārādūrdhvaṃ na bhaviṣyatīti /",
    "GSP33brssgo2u:1440": " nanvevaṃ sati kārakavyāpāro 'narthakaḥ prasajyeta /",
    "GSP33brssgo2u:1441": " yathaiva hi prāksiddhatvātkāraṇasvarūpasiddhaye na kaścidvyāpriyate /",
    "GSP33brssgo2u:1442": " evaṃ prāksiddhatvāttadananyatvācca kāryasya svarūpasiddhaye 'pi na kaścidvyāpriyeta /",
    "GSP33brssgo2u:1443": " vyāpriyate ca /",
    "GSP33brssgo2u:1444": " ataḥ kārakavyāpārārthavattvāya manyāmahe prāgutpatterabhāva /",
    "GSP33brssgo2u:1445": " kāryasyeti /",
    "GSP33brssgo2u:1446": " naiṣa doṣaḥ /",
    "GSP33brssgo2u:1447": " yataḥ kāryākāreṇa kāraṇaṃ vyavastāpayataḥ kārakavyāpārasyārthavattvamapapadyate /",
    "GSP33brssgo2u:1448": " kāryākāro 'pi kāraṇasyātmabhūta evānātmabhūtasyānārabhyatvādityabhāṇi /",
    "GSP33brssgo2u:1449": " naca viśeṣadarśanamātreṇa vastvanyatvaṃ bhavati /",
    "GSP33brssgo2u:1450": " nahi devadattaḥ saṃkocitahastapādaḥ prasāritahastapādaśca viśeṣaṇa dṛśyamāno 'pi vastvanyatvaṃ gacchati,",
    "GSP33brssgo2u:1451": " sa eveti pratyabhijñānāt /",
    "GSP33brssgo2u:1452": " tathā pratidinamanekasaṃsthānānāmapi pitrādīnāṃ na vastvanyatvaṃ bhavati,",
    "GSP33brssgo2u:1453": " mama pitā mama bhrātā mama putra iti pratyabhijñānāt /",
    "GSP33brssgo2u:1454": " janmocchedānantaritatvāttatra yuktaṃ nānyatreti cet / na /",
    "GSP33brssgo2u:1455": " kṣīrādīnāmapi dadhyādyākārasaṃsthānasya pratyakṣatvāt /",
    "GSP33brssgo2u:1456": " adṛśyamānānāmapi vaṭadhānādīnāṃ samānajātīyāvayavāntaropacitānāmaṅ kurādibhāvena darśanagocaratāpattau janmasaṃjñā /",
    "GSP33brssgo2u:1457": " teṣāmevāyavānāmapacayavaśādadarśanāpattāvucchedasaṃjñā /",
    "GSP33brssgo2u:1458": " tatredṛgjanmocchedāntaritatvāccedasataḥ sattvapattistathā sati garbhavāsina uttānaśāyinaśca bhedaprasaṅgaḥ /",
    "GSP33brssgo2u:1459": " tathāca bālyayauvanasthāvireṣvapi bhedaprasaṅgaḥ,",
    "GSP33brssgo2u:1460": " pitrādivyavahāralopaprasaṅgaśca /",
    "GSP33brssgo2u:1461": " etena kṣaṇabhaṅgavādaḥ prativaditavyaḥ /",
    "GSP33brssgo2u:1462": " yasyapunaḥ prāgutpatterasatkāryaṃ tasya nirviṣayaḥ kārakavyāpāraḥ syāt /",
    "GSP33brssgo2u:1463": " abhāvasya viṣayatvānupapatterākāśahananaprayojanakhaḍgādyanekāyudhaprayuktivat /",
    "GSP33brssgo2u:1464": " samavāyikāraṇaviṣayaḥ kārakavyāpāraḥ syāditi cet / na /",
    "GSP33brssgo2u:1465": " anyaviṣayeṇa kārakavyāpāreṇānyaniṣpatteratiprasaṅgāt /",
    "GSP33brssgo2u:1466": " samavāyikāraṇasyaivātmātiśayaḥ kāryamiti cet / na /",
    "GSP33brssgo2u:1467": " satkāryatāpatteḥ /",
    "GSP33brssgo2u:1468": " tasmātkṣīrādīnyeva dravyāṇi dadhyādibhāvenāvatiṣṭhamānāni kāryākhyāṃ labhanta iti na kāraṇādanyatkāryaṃ varṣaśatenāpi śakyaṃ niścetum /",
    "GSP33brssgo2u:1469": " tathā mūlakāraṇamevāntyātkāryāttena tena kāryākāreṇa naṭavatsarvavyavahārāspadatvaṃ pratipadyate /",
    "GSP33brssgo2u:1470": " evaṃ yukteḥ kāryasya prāgutpatteḥ sattvamananyatvaṃ ca kāraṇādavagamyate /",
    "GSP33brssgo2u:1471": " śabdāntarāccaitadavagamyate /",
    "GSP33brssgo2u:1472": " pūrvasūtre 'sadvyapadeśinaḥ śabdasyodāhṛtatvāttato 'nyaḥ sadvyapadeśī śabdaḥ śabdāntaram- 'sadeva somyedamagra āsīdekamevādvitīyam' ityādi /",
    "GSP33brssgo2u:1473": " 'taddhaika āhurasadevedamagra āsīt' iti cāsatpakṣamupakṣipya 'kathamasataḥ sajjāyeta' ityākṣipya 'sadeva somyedamagra āsīt' (chā. 6.2.1)",
    "GSP33brssgo2u:1474": " ityavadhārayati /",
    "GSP33brssgo2u:1475": " tatredaṃśabdavācyasya kāryasya prāgutpatteḥ sacchabdavācyena kāraṇena sāmānādhikaraṇyasya śrūyamāṇatvātsattvānanyatve prasiddhyataḥ /",
    "GSP33brssgo2u:1476": " yadi tu prāgutpatterasatkāryaṃ syātpaścāccotpadyamānaṃ kāraṇe samaveyāttadānyakāraṇātsyāt /",
    "GSP33brssgo2u:1477": " tatra 'yenāśrutaṃ śrutaṃ bhavati' (chā. 6.1.3)",
    "GSP33brssgo2u:1478": " itīyaṃ pratijñā pīḍyeta /",
    "GSP33brssgo2u:1479": " sattvānanyatvāvagatestviyaṃ pratijñā samarthyate // 18 // @----------------------",
    "GSP33brssgo2u:1480": " FN: atiśayaḥ kāryadharmaḥ kāraṇadharmo vā /",
    "GSP33brssgo2u:1481": " kāryābhāvo 'satkāryamityarthaḥ upāpatsyata upapannamabhaviṣyadityanvayaḥ /",
    "GSP33brssgo2u:1482": " vastvantaratvaṃ paramārthato bhinnatvam /",
    "GSP33brssgo2u:1483": " etena kāraṇasya sarvakāryeṣvanvayakathanena /",
    "GSP33brssgo2u:1484": " vivartavādaṃ vyaktīkartuṃ naṭavadityudāharaṇam /",
    "GSP33brssgo2u:1485": " sattvānanyatvayorhetvantaramāha sūtrakāraḥ-yukteriti /",
    "GSP33brssgo2u:1486": " dadhyādyarthināṃ kṣīrādau pravṛttyanyathānupapattiryuktistayā kāryasya prākkāraṇānanyatvena sattvaṃ sidhyatītyarthaḥ /",
    "GSP33brssgo2u:1487": " asato 'pi kāryasya tasmādutpatteḥ kāraṇatvadhiyā tatra pravṛttirityanyathopapattimāśaṅkyāha-aviśiṣṭe hīti /",
    "GSP33brssgo2u:1488": " asata utpattyabhāvādutpattau vā sarvasmātsarvotpattiprasaṅgāttattadupādānaviśeṣe pravṛttirna syādityarthaḥ /",
    "GSP33brssgo2u:1489": " taduktaṃ sāṃkhyavṛddhaiḥ-'asadakaraṇādupādānagrahaṇātsarvasaṃbhavābhāvāt /",
    "GSP33brssgo2u:1490": " śaktasya śakyakaraṇātkāraṇabhāvācca satkāryam'iti /",
    "GSP33brssgo2u:1491": " śaktasya kāraṇasya śakyakāryakāritvācchaktiviṣayasya kāryasya sattvamasato 'śakyatvāt /",
    "GSP33brssgo2u:1492": " kiñca satkāraṇābhedātkāryaṃ sadityuttarārdhārthaḥ /",
    "GSP33brssgo2u:1493": " kāryasyāsattve 'pi kutaścidatiśayātpravṛttiniyamopapattiriti śaṅkate-atheti /",
    "GSP33brssgo2u:1494": " atiśayaḥ kāryadharmaḥ kāraṇadharmo vā /",
    "GSP33brssgo2u:1495": " ādye dharmitvātprāgavasthārūpasya kāryasya sattvaṃ durvāramityāha-tarhyatiśayavattvāditi /",
    "GSP33brssgo2u:1496": " dvitīye 'pi kāryasattvamāyātītyāha-śaktiśceti /",
    "GSP33brssgo2u:1497": " kāryakāraṇābhyāmanyā kāryavadasati vā śaktirna kāryaniyāmikā,",
    "GSP33brssgo2u:1498": " yasya kasyacidanyasya naraśṛṅgasya vā niyāmakatvaprasaṅgādanyatvāsattvayoḥ śaktāvanyatra cāviśeṣāt /",
    "GSP33brssgo2u:1499": " tasmāt kāraṇātmanā līnaṃ kāryamevābhivyaktiniyāmakatayā śaktirityeṣṭavyaṃ,",
    "GSP33brssgo2u:1500": " tataḥ satkāryasiddhirityarthaḥ /",
    "GSP33brssgo2u:1501": " kiñca kāryakāraṇayoranyatve mṛdghaṭau bhinnau santāviti bhedabuddhiḥ syādityāha-apiceti /",
    "GSP33brssgo2u:1502": " tayoranyatve 'pi samavāyaśāttathā buddhirnodetītyāśaṅkya samavāyaṃ dūṣayati-samavāyeti /",
    "GSP33brssgo2u:1503": " samavāyaḥ samavāyibhiḥ saṃbaddhona na vā /",
    "GSP33brssgo2u:1504": " ādye sa saṃbandhaḥ kiṃ samavāyaḥ uta svarūpam /",
    "GSP33brssgo2u:1505": " ādye samavāyānavasthā /",
    "GSP33brssgo2u:1506": " dvitīye mṛdghaṭayorapi svarūpasaṃbandhādevopapatteḥ samavāyāsiddhiḥ /",
    "GSP33brssgo2u:1507": " asaṃbaddha iti pakṣe doṣamāha-anabhyupagamyamāna iti /",
    "GSP33brssgo2u:1508": " dravyaguṇādīnāṃ viśiṣṭadhīvirahaprasaṅgaḥ /",
    "GSP33brssgo2u:1509": " asaṃbaddhasya viśiṣṭadhīniyāmakatvāyogādityarthaḥ /",
    "GSP33brssgo2u:1510": " viśiṣṭadhīniyāmako hi saṃbandhaḥ,",
    "GSP33brssgo2u:1511": " na tasya niyāmakāntarāpekṣā,",
    "GSP33brssgo2u:1512": " anavasthānāt,",
    "GSP33brssgo2u:1513": " ataḥ svaparanirvāhakaḥ samavāya iti śaṅkate-atheti /",
    "GSP33brssgo2u:1514": " saṃbadhyate /",
    "GSP33brssgo2u:1515": " svasya svasaṃbandhinaśca viśiṣṭadhiyaṃ karotītyarthaḥ /",
    "GSP33brssgo2u:1516": " pratibandyā dūṣayati-saṃyogo 'pīti /",
    "GSP33brssgo2u:1517": " yattu guṇatvātsaṃyogasya samavāyāpekṣā na saṃbandhatvāditi,",
    "GSP33brssgo2u:1518": " tanna,",
    "GSP33brssgo2u:1519": " dharmatvāt,",
    "GSP33brssgo2u:1520": " samavāyasyāpi saṃbandhāntarāpatterasaṃbaddhasyāśvatvasya godharmatvādarśanāt /",
    "GSP33brssgo2u:1521": " kiñca 'niṣpāpatvādayo guṇāḥ'iti śrutismṛtyādiṣu 'vyavahārādiṣṭadharmo guṇaḥ'iti paribhāṣayā samāyasyāpi guṇatvācca /",
    "GSP33brssgo2u:1522": " 'jātiviśeṣo guṇatvam'iti paribhāṣā tu samavāyasidhyuttarakālīnā,",
    "GSP33brssgo2u:1523": " nityānekasamavetā jātiriti jñānasya samavāyajñānādhīnatvāt /",
    "GSP33brssgo2u:1524": " ataḥ samavāyasiddheḥ prāk saṃyogasya guṇatvamasiddhamiti dik /",
    "GSP33brssgo2u:1525": " kiñca pratītyanusāreṇa vastu svīkāryamanyathā gopratiteraśva ālambanamityasyāpi suvacatvāt /",
    "GSP33brssgo2u:1526": " tathā ca mṛdghaṭa ityabhedapratīterabheda eva svīkāryaḥ,",
    "GSP33brssgo2u:1527": " tābhyāmatyantabhinnasya samavāyasya tanniyāmakatvāsaṃbhavādityāha-tādātmyeti /",
    "GSP33brssgo2u:1528": " evaṃ pratītyanusāreṇa kāryasya kāraṇātmanā sattvaṃ,",
    "GSP33brssgo2u:1529": " svarūpeṇa tu mithyātmityuktam /",
    "GSP33brssgo2u:1530": " vṛttyanirūpaṇācca tasya mithyātvamityāha-kathaṃ ceti /",
    "GSP33brssgo2u:1531": " tatrādyamanūdyavayavinaḥ paṭādestantvādiṣvavayaveṣu tritvādivatsvarūpeṇa vṛttirutāvayavaśa iti vikalpādyaṃ dūṣayati-yadītyādinā /",
    "GSP33brssgo2u:1532": " vyāsajyavṛttivastupratyakṣasya yāvadāśrayapratyakṣajanyatvāt saṃvṛtapaṭāderyāvadavayavānāmapratyakṣatvādapratyakṣatvaṃ prasajyetetyarthaḥ /",
    "GSP33brssgo2u:1533": " dvitīyaṃ śaṅkate-atheti /",
    "GSP33brssgo2u:1534": " yathā haste kośe cāvayavaśaḥ khaṅgo vartamāno hastamātragrahe 'pi gṛhyate,",
    "GSP33brssgo2u:1535": " evaṃ yatkiñcidavayavagraheṇāvayavino grahasaṃbhave 'pyavayavānāmanavasthā syāditi dūṣayati-tadāpīti /",
    "GSP33brssgo2u:1536": " ādyadvitīyamudbhāvya dūṣayati-atha pratyavayavamityādinā /",
    "GSP33brssgo2u:1537": " ekasmiṃstantau paṭavṛttikāle tantvantare vṛttirna syāt,",
    "GSP33brssgo2u:1538": " vṛttāvanekatvāpatterityarthaḥ /",
    "GSP33brssgo2u:1539": " yathā yugapadanekavyaktiṣu vṛttāvapi jāteranekatvadoṣo nāsti tathāvayavina ityāśaṅkate-gotveti /",
    "GSP33brssgo2u:1540": " jātivadavayavino vṛttirasiddhā anubhavābhāviditi pariharati-na /",
    "GSP33brssgo2u:1541": " tatheti /",
    "GSP33brssgo2u:1542": " doṣāntaramāha-pratyeketi /",
    "GSP33brssgo2u:1543": " adhikārātsaṃbandhāt /",
    "GSP33brssgo2u:1544": " yathā devadattaḥ svakāryamadhyayanaṃ grāme 'raṇye vā karoti,",
    "GSP33brssgo2u:1545": " yathā gauravayavī svakāryaṃ kṣīrādikaṃ śṛṅgapucchādāvapi kuryādityarthaḥ /",
    "GSP33brssgo2u:1546": " evaṃ vṛttyanirūpaṇādanirvācyatvaṃ kāryasya darśitam /",
    "GSP33brssgo2u:1547": " saṃpratyasatkāryavāde doṣāntaramāha-prāgiti /",
    "GSP33brssgo2u:1548": " yathā ghaṭaścalatītyukte calanakriyāṃ pratyāśrayatvarūpaṃ kartṛtvaṃ ghaṭasya bhāti tathā paṭo jāyata iti janikriyākartṛtvamanubhūyate /",
    "GSP33brssgo2u:1549": " ato janikartuḥ janeḥ prāksattvaṃ vācyam /",
    "GSP33brssgo2u:1550": " karturasattve kriyāyā apyasattvāpatterityarthaḥ /",
    "GSP33brssgo2u:1551": " janeranubhavasiddhe 'pi sakartṛkatve kriyātvenānumānamāha-utpattiśceti /",
    "GSP33brssgo2u:1552": " asato ghaṭasyotpattau kartṛtvāsaṃbhave 'pi kulālādeḥ sattvātkartṛtvamityāśaṅkayāha-ghaṭasya ceti /",
    "GSP33brssgo2u:1553": " ghaṭotpattivadasatkapālādyutpattirityatidiśati-tatheti /",
    "GSP33brssgo2u:1554": " śaṅkāmanūdya doṣamāha-tathā ceti /",
    "GSP33brssgo2u:1555": " anubhavavirodhamityarthaḥ /",
    "GSP33brssgo2u:1556": " utpattirbhāvasyādya vikriyeti svamatena kāryasattvamānītaṃ,",
    "GSP33brssgo2u:1557": " saṃprati kāryasyotpattirnāma svakāraṇe samavāyaḥsvasmin sattāsamavāyo veti tārkikamatamāśaṅkate-atheti /",
    "GSP33brssgo2u:1558": " tanmatenāpi kāryasya sattvamāvaśyakaṃ,",
    "GSP33brssgo2u:1559": " asataḥ saṃbandhitvāyogādityāha-kathamiti /",
    "GSP33brssgo2u:1560": " asatorveti dṛṣṭāntoktiḥ /",
    "GSP33brssgo2u:1561": " nanu naraśṛṅgādivatkāryaṃ sarvadā sarvatrāsanna bhavati kintūtpatteḥ prāk dhvaṃsānantaraṃ cāsat madhye tu sadeveti vaiṣamyātsaṃbandhitvopapattirityāśaṅkyāha-abhāvasyeti",
    "GSP33brssgo2u:1562": " atrābhāvabdā asacchabdāparaparyāyā vyākhyeyāḥ /",
    "GSP33brssgo2u:1563": " asataḥ kālenāsaṃbandhātprāktvaṃ na yuktamityarthaḥ /",
    "GSP33brssgo2u:1564": " nanu kārakavyāpārādūrdhvabhāvinaḥ kāryasya vandhyāputratulyatvaṃ kathamityata āha-yadi ceti /",
    "GSP33brssgo2u:1565": " kāryābhāvo 'satkāryamityartha ityupāpatsvata upapannamabhaviṣyadityanvayaḥ /",
    "GSP33brssgo2u:1566": " kastarhi nirṇayaḥ,",
    "GSP33brssgo2u:1567": " tatrāha-vayaṃ tviti /",
    "GSP33brssgo2u:1568": " 'nāsato vidyate bhāvaḥ'iti smṛteriti bhāvaḥ /",
    "GSP33brssgo2u:1569": " satkāryavāde kārakavaiyarthyaṃ śaṅkate-nanviti /",
    "GSP33brssgo2u:1570": " siddhakāraṇānanyatvācca kāryasya siddhatvamityāha-tadananyatvācceti /",
    "GSP33brssgo2u:1571": " anirvācyakāryātmanā kāraṇasyābhivyaktyarthaḥ kārakavyāpāra ityāha-naiṣa doṣa iti /",
    "GSP33brssgo2u:1572": " kāryasatyatvamicchatāṃ sāṃkhyānāṃ satkāryavāde kārakavaiyarthyaṃ doṣa āpatati,",
    "GSP33brssgo2u:1573": " abhivyakterapi sattvāt /",
    "GSP33brssgo2u:1574": " advaitavādināṃ tvaghaṭitaghaṭhanāvabhāsanacaturamāyāmahimnā svapnavadyathādarśanaṃ sarvamupapannam /",
    "GSP33brssgo2u:1575": " vicāryamāṇe sarvamayuktaṃ,",
    "GSP33brssgo2u:1576": " yuktatve dvaitāpatteriti mukhyaṃ samādhānaṃ samādhānāntarābhāvāt /",
    "GSP33brssgo2u:1577": " nanu kāraṇādbhinnamasadevotpadyata iti samādhānaṃ kiṃ na syādityāśaṅkyāsatpakṣasya dūṣaṇamuktaṃ smaretyāha-kāryākāro 'pīti /",
    "GSP33brssgo2u:1578": " ataḥ kāraṇādbhedābhedābhyāṃ durnirūpasya sadasadvilakṣaṇasyānirvācyābhivyaktiranirvācyakārakavyāpārāṇāṃ phalamiti pakṣa eva śreyāniti bhāvaḥ",
    "GSP33brssgo2u:1579": " nanu mṛdyadṛṣṭaḥ pṛthubudhnatvādyavasthāviśeṣo ghaṭe dṛśyate /",
    "GSP33brssgo2u:1580": " tathāca ghaṭo mṛdbhinnaḥ,",
    "GSP33brssgo2u:1581": " tadviruddhaviśeṣavattvāt,",
    "GSP33brssgo2u:1582": " vṛkṣavadityata āha-naceti /",
    "GSP33brssgo2u:1583": " vastuto 'nyatvaṃ satyo bhedaḥ /",
    "GSP33brssgo2u:1584": " hetorvyabhicārasthalāntaramāha-tathā pratidinamiti /",
    "GSP33brssgo2u:1585": " pratyahaṃ pitrādidehasyāvasthābhede 'pi janmanāśayorabhāvādabhedo yuktaḥ /",
    "GSP33brssgo2u:1586": " dārṣṭāntike tu mṛdādināśe sati ghaṭādikaṃ jāyata iti janmavināśarūpaviruddhadharmavattvātkāryakāraṇayorabhedo na yukta iti śaṅkate-janmeti /",
    "GSP33brssgo2u:1587": " kāraṇasya nāśābhāvāddhetvasiddhiriti pariharati-neti /",
    "GSP33brssgo2u:1588": " dadhighaṭādikāryānvitatvena kṣīramṛdādīnāṃ pratyakṣatvānnāśāsiddhirityarthaḥ /",
    "GSP33brssgo2u:1589": " nanu yatrānvayo dṛśyate tatra hetvasiddhāvapi yatrāṅkurādau vaṭabījādīnāmanvayo na dṛśyate tatra hetusattvādvasatvanyatvaṃ syādityata āha-adṛśyeti",
    "GSP33brssgo2u:1590": " tatrāpyaṅkurādau bījādyavayavānāmanvayānna sta eva janmavināśau kintvavayāntaropacayāpacayābhyāṃ tadvyavahāra ityarthaḥ /",
    "GSP33brssgo2u:1591": " astūpacayāpacayaliṅgena vastubhedānumānaṃ tato 'sata utpattiḥ sato nāśa ityāśaṅkya vyabhicāramāha-tatredṛgiti /",
    "GSP33brssgo2u:1592": " pitṛdehe 'pi bhedasattvānna vyabhicāra ityatra bādhakamāha-pitrādīti /",
    "GSP33brssgo2u:1593": " eteneti /",
    "GSP33brssgo2u:1594": " kāraṇasya sarvakāryeṣvanvayakathanenetyarthaḥ /",
    "GSP33brssgo2u:1595": " svapakṣe doṣaṃ parihṛtya parapakṣe prasañjayati-yasya punariti /",
    "GSP33brssgo2u:1596": " asataḥ kāryasya kārakavyāpārāhitātiśayāśrayatvāyogādaviṣayatve 'pi mṛdāderviṣayatvaṃ syāditi śaṅkate-samavāyīti /",
    "GSP33brssgo2u:1597": " samavāyikāraṇātkāryaṃ bhinnamabhinnaṃ veti vikalpādyaṃ nirasyati-netyādinā /",
    "GSP33brssgo2u:1598": " dvitīyamāśaṅkyeṣṭāpattimāha-samavāyīti /",
    "GSP33brssgo2u:1599": " kāryāṇāmavāntarakāraṇānanyatvamupasaṃharati-tasmāditi /",
    "GSP33brssgo2u:1600": " paramakāraṇānanyatvaṃ phalitamāha-tathā mūleti /",
    "GSP33brssgo2u:1601": " asatkāryavāde pratijñābādhaḥ syādityāha-yadi tu prāgutpatteriti //18//",
    "GSP33brssgo2u:1602": " END BsCom_2,1.6.18",
    "GSP33brssgo2u:1603": " START BsCom_2,1.6.19",
    "GSP33brssgo2u:1604": " paṭavac ca / BBs_2,1.19 /",
    "GSP33brssgo2u:1605": " yathā ca saṃveṣṭitaḥ paṭo na vyaktaṃ gṛhyate kimayaṃ paṭaḥ kiṃ vānyaddravyamiti /",
    "GSP33brssgo2u:1606": " sa eva prasārito yatsaṃveṣṭitaṃ dravyaṃ tatpaṭa eveti prasāraṇenābhivyakto gṛhyate /",
    "GSP33brssgo2u:1607": " yathāca saṃveṣṭanasamaye paṭa iti gṛhyamāṇe 'pi na viśiṣṭāyāmavistāro gṛhyate sa eva prasāraṇasamaye viśiṣṭāyāmavistāro gṛhyate na saṃveṣṭitarūpādanyo 'yaṃ bhinnaḥ paṭa iti /",
    "GSP33brssgo2u:1608": " evaṃ tantvādikāraṇāvasthaṃ paṭādikāryamaspaṣṭaṃ sat turīvemakuvindādikārakavyāpāradibhirvyaktaṃ spaṣṭaṃ gṛhyate /",
    "GSP33brssgo2u:1609": " ataḥ saṃveṣṭitaprasīritapaṭanyāyenaivānanyatkāraṇātkāryamityarthaḥ // 19 // @----------------------",
    "GSP33brssgo2u:1610": " FN: āyāmo dairghyam /",
    "GSP33brssgo2u:1611": " kāryamupādānadbhinnaṃ tadupalabdhāvapyanupalabhyamānatvāt tato 'dhikaparimāṇatvācca maśakādiva śaśaka ityatra vyabhicārārthaṃ sūtram-paṭavacceti",
    "GSP33brssgo2u:1612": " dvitīyahetorvyabhicāraṃ sphuṭayati-yathā ca saṃveṣṭaneti /",
    "GSP33brssgo2u:1613": " āyāmo dairghyam //19//",
    "GSP33brssgo2u:1614": " END BsCom_2,1.6.19",
    "GSP33brssgo2u:1615": " START BsCom_2,1.6.20",
    "GSP33brssgo2u:1616": " yathā ca prāṇādiḥ / BBs_2,1.20 /",
    "GSP33brssgo2u:1617": " yathā ca loke prāṇāpānādiṣu prāṇabhedeṣu prāṇāyāmena niruddheṣu kāraṇamātreṇa rūpeṇa vartamāneṣu jīvanamātraṃ kāryaṃ nivartyate nākuñcanaprasāraṇādikaṃ kāryāntaram /",
    "GSP33brssgo2u:1618": " teṣveva prāṇabhedeṣu punaḥ pravṛtteṣu jīvanādadhikamākuñcanaprāsāraṇādikamapi kāryāntaraṃ nirvartyate /",
    "GSP33brssgo2u:1619": " naca prāṇabhedānāṃ prabhedavataḥ prāṇādanyatvaṃ,",
    "GSP33brssgo2u:1620": " samīraṇasvabhāvāviśeṣāt /",
    "GSP33brssgo2u:1621": " evaṃ kāryasya kāraṇādananyatvam /",
    "GSP33brssgo2u:1622": " ataśca kṛtsnasya jagato brahmakāryatvāttadananyatvācca siddhaiṣā śrautī pratijñā 'yenāśrutaṃ śrutaṃ bhavatyamataṃ matamavijñātaṃ vijñātam' (chā. 6.1.1) iti // 20 //",
    "GSP33brssgo2u:1623": " tatraiva vilakṣaṇakāryakāritvaṃ kāryamupādānādbhinnaṃ,",
    "GSP33brssgo2u:1624": " bhinnakāryakaratvāt,",
    "GSP33brssgo2u:1625": " saṃmatavat iti hetumāśaṅkya vyabhicāramāha sūtrakāraḥ-yathā ca prāṇādīti /",
    "GSP33brssgo2u:1626": " evaṃ jīvajagaterbrahmānanyatvātpratijñāsiddhirityadhikaraṇārthamupapasaṃharati-ataśca kṛtsnasyeti //20//",
    "GSP33brssgo2u:1627": " END BsCom_2,1.6.20",
    "GSP33brssgo2u:1628": " START BsCom_2,1.7.21",
    "GSP33brssgo2u:1629": " 7 itaravyapadeśādhikaraṇam / sū. 21-23",
    "GSP33brssgo2u:1630": " itaravyapadeśād dhitākaraṇādidoṣaprasaktiḥ / BBs_2,1.21 /",
    "GSP33brssgo2u:1631": " anyathā punaścetanakāraṇavāda ākṣipyate /",
    "GSP33brssgo2u:1632": " cetanāddhi jagatprakriyāyāmāśrīyamāṇāyāṃ hitākaraṇādayo doṣāḥ prasajyante /",
    "GSP33brssgo2u:1633": " kutaḥ /",
    "GSP33brssgo2u:1634": " itaravyapadeśāt /",
    "GSP33brssgo2u:1635": " itarasya śārīrasya brahmātmatvaṃ vyapadiśati śrutiḥ - 'sa ātmā tattvamasi śvetaketo' (chā. 6.8.7)",
    "GSP33brssgo2u:1636": " iti prabodhanāt /",
    "GSP33brssgo2u:1637": " yadvā /",
    "GSP33brssgo2u:1638": " itarasya ca brahmaṇaḥ śārīrātmatvaṃ vyapadiśati 'tatsṛṣṭvā tadevānuprāviśat' (tai. 2.6)",
    "GSP33brssgo2u:1639": " iti sraṣṭurevāvikṛtasya brahmaṇaḥ kāryānupraveśena śārīrātmatvapradarśanāt /",
    "GSP33brssgo2u:1640": " 'anena jīvenātmanānupraviśya nāmarūpe vyākaravāṇi' (chā. 6.3.2)",
    "GSP33brssgo2u:1641": " iti ca parā devatā jīvamātmaśabdena vyapadiśantī na brahmaṇo bhinnaḥ śārīra iti darśayati /",
    "GSP33brssgo2u:1642": " tasmādyadbrahmaṇaḥ sraṣṭṛtvaṃ taccharīrasyaiveti /",
    "GSP33brssgo2u:1643": " ataḥ sa svatantraḥ kartā san hitamevātmanaḥ saumanasyakaraṃ kuryānnāhitaṃ janmamaraṇajarārogādyanekānarthajālam /",
    "GSP33brssgo2u:1644": " nahi kaścidaparatantro bandhanāgāramātmanaḥ kṛtvānupraviśati /",
    "GSP33brssgo2u:1645": " naca svayamatyantanirmalaḥ sannatyantamalinaṃ dehamātmatvenopeyāt /",
    "GSP33brssgo2u:1646": " kṛtamapi kathañcidyadduḥkhakaraṃ tadicchayā jahyāt /",
    "GSP33brssgo2u:1647": " sukhakaraṃ copādadīta /",
    "GSP33brssgo2u:1648": " smarecca mayedaṃ jagadbimbaṃ vicitraṃ viracitamiti /",
    "GSP33brssgo2u:1649": " sarvo hi lokaḥ spaṣṭaṃ kāryaṃ kṛtvā smarati mayedaṃ kṛtamiti /",
    "GSP33brssgo2u:1650": " yathāca māyāvī svayaṃ prasāritāṃ māyāmicchayānāyāsenaivopasaṃharati,",
    "GSP33brssgo2u:1651": " evaṃ śārīro 'pīmāṃ sṛṣṭimupasaṃharet /",
    "GSP33brssgo2u:1652": " svamapi tāvaccharīraṃ śārīro na śaknotyanāyāsenopasaṃhartum /",
    "GSP33brssgo2u:1653": " evaṃ hitakriyādyadarśanādanyāyyā cetamājjagatprakriyeti gamyate // 21 //",
    "GSP33brssgo2u:1654": " jīvābhinnaṃ brahma jagatkāraṇamitivadanvedāntasamanvayo viṣayaḥ /",
    "GSP33brssgo2u:1655": " sa yadi tādṛgbrahmajagajjanayettarhi svāniṣṭaṃ narakādikaṃ na janayet svatantracetanatvāditi",
    "GSP33brssgo2u:1656": " nyāyena virudhyate na veti saṃdehe pūrvoktajīvānanyatvamupajīvya jīvadoṣā brahmaṇi",
    "GSP33brssgo2u:1657": " prasajyeranniti pūrvapakṣasūtraṃ gṛhītvā vyācaṣṭe-itaravyapadeśādityādinā /",
    "GSP33brssgo2u:1658": " pūrvapakṣe jīvābhinne samanvayāsiddhiḥ,",
    "GSP33brssgo2u:1659": " siddhānte tatsiddhiriti phalam /",
    "GSP33brssgo2u:1660": " hitākaraṇetyatra nañvyatyāsenāhitakaraṇaṃ doṣo vyākhyātaḥ /",
    "GSP33brssgo2u:1661": " ādipadoktaṃ bhrāntyādikamāpādayati-naca svayamityādinā //21//",
    "GSP33brssgo2u:1662": " END BsCom_2,1.7.21",
    "GSP33brssgo2u:1663": " START BsCom_2,1.7.22",
    "GSP33brssgo2u:1664": " adhikaṃ tu bhedanirdeśāt / BBs_2,1.22 /",
    "GSP33brssgo2u:1665": " tuśabdaḥ pakṣaṃ vyāvartayati /",
    "GSP33brssgo2u:1666": " yatsarvajñaṃ sarvaśakti brahma nityaśuddhabuddhamuktasvabhāvaṃ śārīrādadhikamanyat,",
    "GSP33brssgo2u:1667": " tadvayaṃ jagataḥ sraṣṭṛ brūmaḥ /",
    "GSP33brssgo2u:1668": " na tasminhitākaraṇādayo doṣāḥ prasajyante /",
    "GSP33brssgo2u:1669": " nahi tasya hitaṃ kiñcitkartavyamastyahitaṃ vā parihartavyaṃ,",
    "GSP33brssgo2u:1670": " nityamuktasvabhāvāt /",
    "GSP33brssgo2u:1671": " naca tasya jñānapratibandhaḥ śaktipratibandho vā kvacidapyasti,",
    "GSP33brssgo2u:1672": " sarvajñatvātsarvaśaktitvācca /",
    "GSP33brssgo2u:1673": " śārīrastvanevaṃvidhastasminprasajyante hitākaraṇādayo doṣāḥ /",
    "GSP33brssgo2u:1674": " natu taṃ vayaṃ jagataḥ sraṣṭāraṃ brūmaḥ /",
    "GSP33brssgo2u:1675": " kuta etat /",
    "GSP33brssgo2u:1676": " bhedanirdeśāt /",
    "GSP33brssgo2u:1677": " 'ātmā vā are draṣṭavyaḥ śrotavyo mantavyo nididhyāsitavyaḥ'' (bṛ. 2.4.5)",
    "GSP33brssgo2u:1678": " , 'so 'nveṣṭavyaḥ sa vijijñāsitavyaḥ' (chā. 8.7.1)",
    "GSP33brssgo2u:1679": " , 'satā somya tadā saṃpanno bhavati' (chā. 6.8.1)",
    "GSP33brssgo2u:1680": " 'śārīra ātmā prājñenātmanānvārūḍhaḥ' (bṛ. 4.3.35)",
    "GSP33brssgo2u:1681": " ityevañjātīyakaḥ kartṛkarmādibhedanirdeśo jīvādadhikaṃ brahma darśayati /",
    "GSP33brssgo2u:1682": " nanvabhedanirdeśo 'pi darśitaḥ 'tattvamasi' ityevañjātīyakaḥ /",
    "GSP33brssgo2u:1683": " kathaṃ bhedābhedau viruddhau saṃbhaveyātām /",
    "GSP33brssgo2u:1684": " naiṣa doṣaḥ /",
    "GSP33brssgo2u:1685": " ākāśaghaṭākāśanyāyenobhayasaṃbhavasya tatra tatra pratiṣṭhapitatvāt /",
    "GSP33brssgo2u:1686": " apica yadā tattvamasītyevañjātīyakenābhedanirdeśenābhedaḥ pratibodhito bhavatyapagataṃ bhavati tadā jīvasya saṃsāritvaṃ brahmaṇaśca sraṣṭṛtvaṃ,",
    "GSP33brssgo2u:1687": " samastasya mithyājñānavijṛmbhitasya bhedavyavahārasya samyagjñānena bādhitatvāt /",
    "GSP33brssgo2u:1688": " tatra kuta eva sṛṣṭiḥ kuto vā hitākaraṇādayo doṣāḥ /",
    "GSP33brssgo2u:1689": " avidyāpratyupasthāpitanāmarūpakṛtakāryakaraṇasaṃghātopādhyavivekakṛtā hi bhrāntirhitākaraṇādilakṣaṇaḥ saṃsāro natu paramārthato 'stītyasakṛdavocāma",
    "GSP33brssgo2u:1690": " janmamaraṇacchedanabhedanādyabhimānavat /",
    "GSP33brssgo2u:1691": " abādhite tu bhedavyavahāre 'se 'nveṣṭavyaḥ sa vijijñāsitavyaḥ' ityevañjātīyakena bhedanirdeśenāvagamyamānaṃ brahmaṇo 'dhikatvaṃ hitākaraṇādidoṣaprasaktiṃ niruṇaddhi // 22 //",
    "GSP33brssgo2u:1692": " jīveśayorabhedājjīvajagaterdeṣā brahmaṇi syuḥ brahmagatāśca sṛṣṭisaṃhāraśaktisarvasmartṛtvādayo guṇā jīve syuḥ /",
    "GSP33brssgo2u:1693": " na ceṣṭāpattiḥ /",
    "GSP33brssgo2u:1694": " jīvasya svaśarīre 'pi saṃhārasāmarthyādarśanāditi prāpte siddhāntasūtraṃ vyācaṣṭe-tuśabda ityādinā /",
    "GSP33brssgo2u:1695": " jīveśvarayorloke bimbapratibimbayoriva kalpitabhedāṅgīkārāddharmavyavastheti siddhāntagranthārthaḥ /",
    "GSP33brssgo2u:1696": " yadi vayaṃ jīvaṃ sraṣṭāraṃ brūmastadā doṣāḥ prasajyante natu taṃ brūma ityanvayaḥ /",
    "GSP33brssgo2u:1697": " kiñcābhedājñānādūrdhvaṃ vā doṣā āpādyante, pūrvaṃ vā /",
    "GSP33brssgo2u:1698": " nādya ityāha-apiceti /",
    "GSP33brssgo2u:1699": " uktaṃ mithyājñānavijṛmbhitatvaṃ sphuṭayati-avidyeti /",
    "GSP33brssgo2u:1700": " kartṛtvādibuddhidharmādhyāse dehadharmādhyāsaṃ dṛṣṭāntayati-janmeti /",
    "GSP33brssgo2u:1701": " dvitīyaṃ pratyāha-abādhite tviti /",
    "GSP33brssgo2u:1702": " jñānādūrdhvaṃ sraṣṭṛtvādidharmāṇāṃ bādhāt pūrvaṃ ca kalpitabhedena vyavasthopapatterna kiñcidavadyamityarthaḥ //22//",
    "GSP33brssgo2u:1703": " END BsCom_2,1.7.22",
    "GSP33brssgo2u:1704": " START BsCom_2,1.7.23",
    "GSP33brssgo2u:1705": " aśmādivac ca tadanupapattiḥ / BBs_2,1.23 /",
    "GSP33brssgo2u:1706": " yathā ca loke pṛthivītvasāmānyānvitānāmapyaśmanāṃ kecinmahārhā maṇayo vajravaiḍūryādayo",
    "GSP33brssgo2u:1707": " 'nye madhyamavīryāḥ sūryakāntādayo 'nye prahīṇāḥ śvavāyasaprakṣepaṇārhāḥ pāṣāṇā ityanekavidhaṃ",
    "GSP33brssgo2u:1708": " vaicitryaṃ dṛśyate /",
    "GSP33brssgo2u:1709": " yathā caikapṛthivīvyapāśrayāṇāmapi bījānāṃ bahuvidhaṃ patrapuṣpaphalagandharasādivaicitryaṃ candanakiṃpākādiṣūpalakṣyate /",
    "GSP33brssgo2u:1710": " yathā caikasyāpyannarasasya lohitādīni keśalomādīni ca vicitrāṇi kāryāṇi bhavanti /",
    "GSP33brssgo2u:1711": " evamekasyāpi brahmaṇo jīvaprājñapṛthaktvaṃ kāryavaicitryaṃ copapadyata ityastadanupapattiḥ /",
    "GSP33brssgo2u:1712": " paraparikalpitadoṣānupapattirtyarthaḥ /",
    "GSP33brssgo2u:1713": " śruteśca prāmāṇyādvikārasya ca vācārambhaṇamātratvātsvapnadṛśyabhāvavaicitryavaccetyabhyuccayaḥ // 23 // @----------------------",
    "GSP33brssgo2u:1714": " FN: kiṃpāko mahātālaphalam /",
    "GSP33brssgo2u:1715": " nanvakhaṇḍaikarūpe brahmaṇi kathaṃ jīveśvaravaicitryaṃ,",
    "GSP33brssgo2u:1716": " kathaṃ ca tatkāryavaicitryamityanupapattiṃ dṛṣṭāntaiḥ pariharati sūtrakāraḥ-aśmādivacceti /",
    "GSP33brssgo2u:1717": " kiṃpāko mahātālaphalam /",
    "GSP33brssgo2u:1718": " tattatkāryasaṃskārarūpānādiśaktibhedādvaicitryamiti bhāvaḥ /",
    "GSP33brssgo2u:1719": " sūtrasthacakārārthamāha-śruteśceti /",
    "GSP33brssgo2u:1720": " brahma jīvagatadoṣavat,",
    "GSP33brssgo2u:1721": " jīvābhinnatvāt,",
    "GSP33brssgo2u:1722": " jīvavadityādyanumānaṃ svataḥpramāṇaniravadyatvādiśrutibādhitam /",
    "GSP33brssgo2u:1723": " kiñca kartṛtvabhoktṛtvādivikārasya mithyātvājjīvasyaiva tāvaddoṣo nāsti kuto bimbasthānīyasyāśeṣaviśeṣadarśinaḥ parameśvarasya doṣaprasaktiḥ",
    "GSP33brssgo2u:1724": " yattu brahma na vicitrakāryaprakṛti,",
    "GSP33brssgo2u:1725": " ekarūpātvāt,",
    "GSP33brssgo2u:1726": " vyatirekeṇa mṛttantvādivaditi /",
    "GSP33brssgo2u:1727": " tanna /",
    "GSP33brssgo2u:1728": " ekarūpe snapnadṛśīva vicitradṛśyavastuvaicitryadarśanena vyabhicārādityarthaḥ /",
    "GSP33brssgo2u:1729": " tasmāt pratyagabhinne brahmaṇi samanvayasyāvirodha iti siddham //23//",
    "GSP33brssgo2u:1730": " END BsCom_2,1.7.23",
    "GSP33brssgo2u:1731": " START BsCom_2,1.8.24",
    "GSP33brssgo2u:1732": " 8 upasaṃhāradarśanādhikaraṇam. sū. 24-25",
    "GSP33brssgo2u:1733": " upasaṃhāradarśanān neti cen na kṣīravad dhi / BBs_2,1.24 /",
    "GSP33brssgo2u:1734": " cetanaṃ brahmaikamadvitīyaṃ jagataḥ kāraṇamiti yaduktaṃ tannopapadyate /",
    "GSP33brssgo2u:1735": " kasmāt /",
    "GSP33brssgo2u:1736": " upasaṃhāradarśanāt /",
    "GSP33brssgo2u:1737": " iha hi loke kulālādayo ghaṭapaṭādīnāṃ kartāro mṛddaṇḍacakrasūtrādyanekakārakopasaṃhāreṇa saṃgṛhītasādhanāḥ santastattatkāryaṃ kurvāṇā dṛśyante",
    "GSP33brssgo2u:1738": " brahma cāsahāyaṃ tavābhipretaṃ tasya sādhanāntarānupasaṃgrahe sati kathaṃ sraṣṭṛtvamupapadyeta /",
    "GSP33brssgo2u:1739": " tasmānna brahma jagatkāraṇamiti cet /",
    "GSP33brssgo2u:1740": " naiṣa doṣaḥ /",
    "GSP33brssgo2u:1741": " yataḥ kṣīravaddravyasvabhāvaviśeṣādupapadyate /",
    "GSP33brssgo2u:1742": " yathā hi loke kṣīraṃ jalaṃ vā svayameva dadhihimabhāvena pariṇamate 'napekṣya bāhyaṃ sādhanaṃ tathehāpi bhaviṣyati /",
    "GSP33brssgo2u:1743": " nanu kṣīrādyapi dadhyādibhāvena pariṇāmamānapekṣata eva bāhyaṃ sādhanamauṣṇyādikaṃ kathamucyate kṣīravaddhīti /",
    "GSP33brssgo2u:1744": " naiṣa doṣaḥ /",
    "GSP33brssgo2u:1745": " svayamapi hi kṣīraṃ yāṃ ca yāvatīṃ ca pariṇāmamātramanubhavati tāvatyeva tvāryate tvauṣṇyādinā dadhibhāvāya /",
    "GSP33brssgo2u:1746": " yadi ca svayaṃ dadhibhāvaśīlatā na syānnaivauṣṇyādināpi balāddadhibhāvamāpadyeta /",
    "GSP33brssgo2u:1747": " nahi vāyurākāśo vauṣṇyadinā balāddadhibhāvamāpadyate /",
    "GSP33brssgo2u:1748": " sādanasāmagryā ca tasya pūrṇatā saṃpādyate /",
    "GSP33brssgo2u:1749": " paripūrṇaśaktikaṃ tu brahma /",
    "GSP33brssgo2u:1750": " na tasyānyena kenacitpūrṇatā saṃpādayitavyā /",
    "GSP33brssgo2u:1751": " śrutiśca bhavati- 'na tasya kāryaṃ kāraṇaṃ ca vidyate na tatsamaścābhyadhikaśca dṛśyate /",
    "GSP33brssgo2u:1752": " parāsya śaktirvividhaiva śrūyate svābhāvikī jñānabalakriyā ca //",
    "GSP33brssgo2u:1753": " ' (śve. 6.2) iti /",
    "GSP33brssgo2u:1754": " tasmādekasyāpi brahmaṇo vicitraśaktiyogātkṣīrādivadvicitrapariṇāma upapadyate // 24 // @----------------------",
    "GSP33brssgo2u:1755": " FN: kārakāṇāmupasaṃhāro melanam /",
    "GSP33brssgo2u:1756": " tvāryate śaighryaṃ kāryate kṣīraṃ dadhibhāvamauṣṇyādinā /",
    "GSP33brssgo2u:1757": " upasaṃhāradarśanāt /",
    "GSP33brssgo2u:1758": " asahāyādbrahmaṇo jagatsargaṃ bruvan samanvayo viṣayaḥ /",
    "GSP33brssgo2u:1759": " sa kiṃ yadasahāyaṃ tanna kāraṇamiti laukikanyāyena virudhyate na veti saṃdehe pūrvamaupādhikajīvabhedādbrahmaṇi jīvadoṣā na prasajyanta ityuktam,",
    "GSP33brssgo2u:1760": " saṃprati upādhito 'pi vibhaktaṃ brahmaṇaḥ prerakādikaṃ sahakāri nāsti īśanānātvābhāvāditi pratyudāharaṇena pūrvapakṣasūtrāṃśaṃ vyācaṣṭe-cetanamityādinā",
    "GSP33brssgo2u:1761": " phalaṃ pūrvavat /",
    "GSP33brssgo2u:1762": " kārakāṇāmupasaṃhāro melanam /",
    "GSP33brssgo2u:1763": " uktanyāyasya kṣīrādau vyabhicāra iti siddhāntayati-naiṣa doṣa iti /",
    "GSP33brssgo2u:1764": " śuddhasya brahmaṇo 'kāraṇatvamiṣṭameva /",
    "GSP33brssgo2u:1765": " viśiṣṭasyeśvarasya tu māyaiva sahāya iti bhāvenāha-bāhyamiti /",
    "GSP33brssgo2u:1766": " kṣīrasyāpyātañcanādisahāyo 'stītyasahāyatvahetorna vyabhicāra ityāśaṅkya sahāyābhāve 'pi yasya kasyacitpariṇāmasya kṣīre darśanādvyabhicāratādavasthyamityāha-nanvityādinā",
    "GSP33brssgo2u:1767": " tarhi sahāyo vyarthaḥ,",
    "GSP33brssgo2u:1768": " tatrāha-tvāryata iti /",
    "GSP33brssgo2u:1769": " nanu tvāryate kṣīraṃ dadhibhāvāya śaighryaṃ kāryata iti kimarthaṃ kalpyate,",
    "GSP33brssgo2u:1770": " svato 'śaktaṃ kṣīraṃ sahāyena śaktaṃ kriyata iti kiṃ na syāt,",
    "GSP33brssgo2u:1771": " tatrāha-yadi ceti /",
    "GSP33brssgo2u:1772": " śaktasya sahāyasaṃpadā kiṃ kāryamityatrāha-sādhaneti /",
    "GSP33brssgo2u:1773": " sahāyaviśeṣābhāve kaścidvikāraḥ kṣīrasya bhavati,",
    "GSP33brssgo2u:1774": " tatra ātañcanaprakṣepauṣṇyābhyāṃ tūttamadadhibhāvasāmarthyaṃ vyajyata ityarthaḥ /",
    "GSP33brssgo2u:1775": " tarhi śaktivyañjako 'pi sahāyo brahmaṇo vācyaḥ,",
    "GSP33brssgo2u:1776": " tatrāha-paripūrṇoti /",
    "GSP33brssgo2u:1777": " nirapekṣamāyāśaktikamityarthaḥ /",
    "GSP33brssgo2u:1778": " tādṛśaśaktau mānamāha-śrutiśceti //24//",
    "GSP33brssgo2u:1779": " END BsCom_2,1.8.24",
    "GSP33brssgo2u:1780": " START BsCom_2,1.8.25",
    "GSP33brssgo2u:1781": " devādivad api loke / BBs_2,1.25 /",
    "GSP33brssgo2u:1782": " syādetat /",
    "GSP33brssgo2u:1783": " upapadyate kṣīrādīnāmacetanānāmanapekṣyāpi bāhyaṃ sādhanaṃ dadhyādibhāvaḥ, dṛṣṭatvāt /",
    "GSP33brssgo2u:1784": " cetanāḥ punaḥ kulālādayaḥ sādhanasāmagrīmapekṣyaiva tasmai kāryāya pravartamānā dṛśyante /",
    "GSP33brssgo2u:1785": " kathaṃ brahma cetanaṃ sadasahāyaṃ pravarteteti /",
    "GSP33brssgo2u:1786": " devādivaditi brūmaḥ /",
    "GSP33brssgo2u:1787": " yathā loke devāḥ pitara ṛṣaya ityevamādayo mahāprabhāvāścetanā api santo 'napekṣyaiva",
    "GSP33brssgo2u:1788": " kiñcidbāhyaṃ sādhanamaiśvaryaviśeṣayogādabhidhyānamātreṇa svata eva bahūni nānāsaṃsthāni",
    "GSP33brssgo2u:1789": " śarīrīṇi prāsādādīni ca rathādīni ca nirmimāṇā upalabhyante mantrārthavādetihāsapurāṇaprāmāṇyāt /",
    "GSP33brssgo2u:1790": " tantunābhaśca svata eva tantūnsṛjati /",
    "GSP33brssgo2u:1791": " balākā cāntareṇaiva śukraṃ garbhaṃ dhatte /",
    "GSP33brssgo2u:1792": " padminī cānapekṣya kiñcitprastānasādhanaṃ sarontarātsarontaraṃ pratiṣṭhate /",
    "GSP33brssgo2u:1793": " evaṃ cetanamapi brahmānapekṣya bāhyaṃ sādhanaṃ svata eva jagatsrakṣyati /",
    "GSP33brssgo2u:1794": " sa yadi brūyādya ete devādayo brahmaṇo dṛṣṭāntā upāttāste dārṣṭrāntikena brahmaṇā na samānā bhavanti /",
    "GSP33brssgo2u:1795": " śarīrameva hyacetanaṃ devādīnāṃ śarīrāntarādivibhūtyutpādana upādānaṃ natu cetana ātmā /",
    "GSP33brssgo2u:1796": " tantunābhyā ca kṣudratarajantubhakṣaṇāllālā kaṭhinatāmāpadyamānā tanturbhavati /",
    "GSP33brssgo2u:1797": " balākā ca stanayitnuravaśravaṇādgarbhaṃ dhatte /",
    "GSP33brssgo2u:1798": " padminī ca cetanaprayuktā satyacetanevaiva śarīreṇa sarontaropasarpaṇe vyāpriyate /",
    "GSP33brssgo2u:1799": " tasmānaite brahmaṇo dṛṣṭāntā iti /",
    "GSP33brssgo2u:1800": " taṃ prati brūyānnāyaṃ doṣaḥ /",
    "GSP33brssgo2u:1801": " kulālādidṛṣṭāntavailakṣaṇyamātrasya vivakṣitatvāditi /",
    "GSP33brssgo2u:1802": " yathā hi kulālādīnāṃ devādīnāṃ ca samāne cetanatve kulālādayaḥ kāryārambhe bāhyaṃ sādhanamapekṣante na devādayaḥ,",
    "GSP33brssgo2u:1803": " tathā brahma cetanamapi na bāhyaṃ sādhanamapekṣiṣyata ityetadvākyaṃ devādyudāharaṇena vivakṣyāmaḥ /",
    "GSP33brssgo2u:1804": " tasmādyathaikasya sāmarthyaṃ dṛṣṭaṃ tathā sarveṣāmeva bhavitumarhatīti nāstyekānta ityabhiprāyaḥ // 25 // @----------------------",
    "GSP33brssgo2u:1805": " FN: lokyate jñāyater'thoneneti loko mantrārthavādādiśāstraṃ vṛddhavyavahāraśca /",
    "GSP33brssgo2u:1806": " abhidhyānaṃ saṃkalpaḥ /",
    "GSP33brssgo2u:1807": " yathā bhārate śrīkṛṣṇasya saṃkalpamātreṇa draupadyāḥ paṭaparamparotpattiḥ tathā asahāyasyāpi brahmaṇaḥ kāraṇatvam /",
    "GSP33brssgo2u:1808": " nanu brahma na kāraṇaṃ cetanatve satyasahāyatvānmṛdādiśūnyakulālādivaditi na kṣīrādau vyabhicāra iti sūtravyāvartyāṃ śaṅkāmāha-syadetaditi /",
    "GSP33brssgo2u:1809": " tasyāpi hetordevādau vyabhicāra ityāha-devādivaditi /",
    "GSP33brssgo2u:1810": " lokyate jñāyater'tho 'neneti loko mantrārthavādādiśāstraṃ vṛddhavyavahāraśca /",
    "GSP33brssgo2u:1811": " abhidhyānaṃ saṃkalpaḥ /",
    "GSP33brssgo2u:1812": " nanu devādyūrṇanābhāntadṛṣṭānteṣu śarīreṣu cetanatvaṃ nāsti,",
    "GSP33brssgo2u:1813": " balākāpadminīcetanayorgarbhaprasthānakartṛtve meghaśabdaḥ śarīraṃ ca sahāyo 'sti,",
    "GSP33brssgo2u:1814": " ato viśiṣṭahetorna vyabhicāra iti śaṅkate-sa yadi brūyādityādinā /",
    "GSP33brssgo2u:1815": " vyabhicāro 'stīti pariharati-taṃ prati brūyāditi /",
    "GSP33brssgo2u:1816": " ayaṃ doṣaḥ dṛṣṭāntavaiṣamyākhyaḥ /",
    "GSP33brssgo2u:1817": " atra hi hetau cetanatvamahandhīviṣayatvarūpaṃ cittādātmyāpannadehasādhāraṇaṃ grāhyaṃ na tu mukhyātmatvaṃ,",
    "GSP33brssgo2u:1818": " tava kulāladṛṣṭānte sādhanavaikalyāpatteḥ /",
    "GSP33brssgo2u:1819": " asahāyatvaṃ ca cetanasya svātiriktahetuśūnyatvaṃ,",
    "GSP33brssgo2u:1820": " tadubhayaṃ devādiṣvastīti vyabhicāraḥ,",
    "GSP33brssgo2u:1821": " dehasya svāntaḥpātitvena svātiriktatvābhāvāt /",
    "GSP33brssgo2u:1822": " tathā ca kulālavailakṣaṇyaṃ devādīnāṃ ghaṭādikārye svātiriktānapekṣatvāt /",
    "GSP33brssgo2u:1823": " devavailakṣaṇyaṃ brahmaṇaḥ dehasyāpyanapekṣaṇāt /",
    "GSP33brssgo2u:1824": " naradevādīnāṃ kāryārambhe nārastyekarūpā sāmagrī /",
    "GSP33brssgo2u:1825": " śrūyate hi mahābhārate śrīkṛṣṇasya saṃkalpamātreṇa draupadyāḥ paṭaparamparotpattiḥ /",
    "GSP33brssgo2u:1826": " ataḥ siddhamasahāyasyāpi brahmaṇaḥ kāraṇatvam //25//",
    "GSP33brssgo2u:1827": " END BsCom_2,1.8.25",
    "GSP33brssgo2u:1828": " START BsCom_2,1.9.26",
    "GSP33brssgo2u:1829": " 9 kṛtsnaprasaktyadhikaraṇam / sū. 26-29",
    "GSP33brssgo2u:1830": " kṛtsnaprasaktir niravayavatvaśabdakopo vā / BBs_2,1.26 /",
    "GSP33brssgo2u:1831": " cetanamekamadvitīyaṃ brahma kṣīrādivaddevādivaccānapekṣya bāhyasādhanaṃ svayaṃ pariṇamamānaṃ jagataḥ kāraṇamiti sthitam /",
    "GSP33brssgo2u:1832": " śāstrārthapariśuddhaye tu punarākṣipati /",
    "GSP33brssgo2u:1833": " kṛtsnaprasaktiḥ kṛtsnasya brahmaṇaḥ kāryarūpeṇa pariṇāmaḥ prāpnoti,",
    "GSP33brssgo2u:1834": " niravayavatvāt /",
    "GSP33brssgo2u:1835": " yadi brahma pathivyādivatsāvayavamabhaviṣyattato 'syaikadeśaḥ paryaṇaṃsyadekadeśaścāvāsthāsyat /",
    "GSP33brssgo2u:1836": " niravayavaṃ tu brahma śrutibhyo 'vagamyate- 'niṣkalaṃ niṣkriyaṃ śāntaṃ niravadyaṃ nirañjanam' (śve. 6.19)",
    "GSP33brssgo2u:1837": " , 'divyo hyamūrtaḥ puruṣaḥ sabāhyābhyantarohyajaḥ' (mu. 2.1.2)",
    "GSP33brssgo2u:1838": " , 'idaṃ mahadbhūtamanantamapāraṃ vijñānaghana eva' (bṛ. 2.4.12)",
    "GSP33brssgo2u:1839": " , 'sa eṣa neti netyātmā' (bṛ. 3.9.26)",
    "GSP33brssgo2u:1840": " , 'asthūlamanaṇu' (bṛ. 3.8.8)",
    "GSP33brssgo2u:1841": " ityādyābhyaḥ sarvaviśeṣapratiṣedhinībhyaḥ /",
    "GSP33brssgo2u:1842": " tataścaikadeśapariṇāmasaṃbhavātkṛtsnapariṇāmaprasaktau satyāṃ mūlocchedaḥ prasajyeta /",
    "GSP33brssgo2u:1843": " draṣṭavyatopadeśānarthakyaṃ cāpannamayatnadraṣṭatvātkāryasya,",
    "GSP33brssgo2u:1844": " tadvyatiriktasya ca brahmaṇo 'saṃbhavāt ajatvādiśabdakopaśca /",
    "GSP33brssgo2u:1845": " athaitaddoṣaparijihīrṣayā sāvayavameva brahmābhyupagamyeta tathāpi ye niravayavatvasya pratipādakāḥ śabdā udāhṛtāste prakuṣyeyuḥ /",
    "GSP33brssgo2u:1846": " sāvayavatve cānityatvaprasaṅga iti /",
    "GSP33brssgo2u:1847": " sarvathāyaṃ pakṣo na ghaṭayituṃ śakyata ityākṣipati // 26 // @----------------------",
    "GSP33brssgo2u:1848": " FN: paryaṇaṃsyat pariṇato 'bhaviṣyat /",
    "GSP33brssgo2u:1849": " ekadeśaścāvasthāsyadapariṇato 'bhaviṣyat /",
    "GSP33brssgo2u:1850": " kṛtsnaprasaktiḥ /",
    "GSP33brssgo2u:1851": " kṣīradṛṣṭāntena brahma pariṇāmīti bhramotpattyā pūrvapakṣe prāpte śāstrārtho vivarto",
    "GSP33brssgo2u:1852": " na pariṇāma iti nirṇayārthamidamadhikaraṇamiti pūrvādhikaraṇenottarādhikaraṇasya",
    "GSP33brssgo2u:1853": " kāryatvaṃ saṃgatimāha-cetanamiti /",
    "GSP33brssgo2u:1854": " niravayavādbrahmaṇo jagatsargaṃ vadan samanvayo viṣayaḥ /",
    "GSP33brssgo2u:1855": " sa kiṃ yanniravayavaṃ tanna pariṇāmīti nyāyena virudhyate na veti saṃdehe virudhyata iti pūrvapakṣasūtraṃ vyācaṣṭe-kṛtsneti /",
    "GSP33brssgo2u:1856": " brahma pariṇāmīti vadatā vaktavyaṃ brahma niravayavaṃ sāvayavaṃ vā /",
    "GSP33brssgo2u:1857": " ādye sarvasya brahmaṇaḥ pariṇāmātmanā sthitiḥ syādityuktaṃ vyatirekadṛṣṭāntena vivṛṇoti-yadi brahmetyādinā /",
    "GSP33brssgo2u:1858": " paryaṇaṃsyat pariṇato 'bhaviṣyat /",
    "GSP33brssgo2u:1859": " ekadeśaścāvāsthāsyadapariṇato 'bhaviṣyat /",
    "GSP33brssgo2u:1860": " uktaśrutibhyo niravayavatvasiddheḥ phalitaṃ doṣamāha-tataśceti /",
    "GSP33brssgo2u:1861": " yadā pariṇāmavyatirekeṇa mūlabrahmātmā nāsti tadātmā draṣṭavya ityupadeśor'thaśūnyaḥ syāditi doṣāntaramāha-draṣṭavyateti /",
    "GSP33brssgo2u:1862": " brahmaṇaḥ pariṇāmātmanā janmanāśāṅgīkāre 'ajo 'maraḥ'iti śrutivirodhaścetyāha-ajatvādīti /",
    "GSP33brssgo2u:1863": " sāvayavatvapakṣamāśaṅkya sūtraśeṣeṇa pariharati-athetyādinā //26//",
    "GSP33brssgo2u:1864": " END BsCom_2,1.9.26",
    "GSP33brssgo2u:1865": " START BsCom_2,1.9.27",
    "GSP33brssgo2u:1866": " śrutes tu śabdamūlatvāt / BBs_2,1.27 /",
    "GSP33brssgo2u:1867": " tuśabdenākṣepaṃ pariharati /",
    "GSP33brssgo2u:1868": " na khalvasmatpakṣe kaścidapi doṣo 'sti /",
    "GSP33brssgo2u:1869": " na tāvatkṛtsnaprasaktirasti /",
    "GSP33brssgo2u:1870": " kutaḥ /",
    "GSP33brssgo2u:1871": " śruteḥ /",
    "GSP33brssgo2u:1872": " yathaiva hi brahmaṇo jagadutpattiḥ śrūyata evaṃ vikāravyatirekeṇāpi brahmaṇo 'vastānaṃ śrūyate,",
    "GSP33brssgo2u:1873": " prakṛtivikārayorbhedena vyapadeśāt 'seyaṃ devataikṣata hantāhamimāstisro devatā anena jīvenātmanānupraviśya nāmarūpe vyākaravāṇi' (chā. 6.3.2)",
    "GSP33brssgo2u:1874": " iti, 'tāvānasya mahimā tato jyāyāṃśca puruṣaḥ /",
    "GSP33brssgo2u:1875": " pādo 'sya sarvā bhūtāni tripādasyāmṛtaṃ divi' (chā. 3.12.6)",
    "GSP33brssgo2u:1876": " iti caivañjātīyakāt /",
    "GSP33brssgo2u:1877": " tathā hṛdayāyatanatvavacanātsatsaṃpattivacanācca /",
    "GSP33brssgo2u:1878": " yadi ca kṛtsnaṃ brahma kāryābhāvenopayuktaṃ syāt 'satā somya tadā saṃpanno bhavati' (chā. 6.81)",
    "GSP33brssgo2u:1879": " iti suṣuptigataṃ viśeṣaṇamanupapannaṃ syāt /",
    "GSP33brssgo2u:1880": " vikṛtena brahmaṇā nityasaṃpannatvādivikṛtasya ca brahmaṇo 'bhāvāt /",
    "GSP33brssgo2u:1881": " tathendriyagocaratvapratiṣedhādbrahmaṇo vikārasya cendriyagocaratvopapatteḥ /",
    "GSP33brssgo2u:1882": " tasmādastyavikṛtaṃ brahma /",
    "GSP33brssgo2u:1883": " naca niravayavatvaśabdakopo 'sti,",
    "GSP33brssgo2u:1884": " śrūyamāṇatvādeva niravayavatvasyāpyabhyupagamyamānatvāt /",
    "GSP33brssgo2u:1885": " śabdamūlaṃ ca brahma śabdapramāṇakaṃ nendriyādipramāṇakaṃ tadyathāśabdamabhyupagantavyam /",
    "GSP33brssgo2u:1886": " śabdaścobhayamapi brahmaṇaḥ pratipādayatyakṛtsnaprasaktiṃ niravayavatvaṃ ca /",
    "GSP33brssgo2u:1887": " laukikānāmapi maṇimantrauṣadhiprabhṛtīnāṃ deśakālanimittavaicitryavaśācchaktayo viruddhānekakāryaviṣayā dṛśyante /",
    "GSP33brssgo2u:1888": " tā api tāvannopadeśamantareṇa kevalena tarkeṇāvagantuṃ śakyante 'sya vastuna etāvatya etatsahāya etadviṣayā etatprayojanāśca śaktaya iti /",
    "GSP33brssgo2u:1889": " kimutācintyasvabhāvasya brahmaṇo rūpaṃ vinā śabdena na nirūpyeta /",
    "GSP33brssgo2u:1890": " tathācāhuḥ paurāṇikāḥ - 'acintyāḥ khalu ye bhāvā na tāṃstarkeṇa yojayet /",
    "GSP33brssgo2u:1891": " prakṛtibhyaḥ paraṃ yacca tadacintyasya lakṣaṇam //",
    "GSP33brssgo2u:1892": " ' iti tasmācchabdamūla evātīndriyārthayāthātmyādhigamaḥ /",
    "GSP33brssgo2u:1893": " nanu śabdenāpi na śakyate viruddhor'thaḥ pratyāyayituṃ niravayavaṃ ca brahma pariṇamate naca kṛtsnamiti /",
    "GSP33brssgo2u:1894": " yadi niravayavaṃ brahma syānnaiva pariṇameta /",
    "GSP33brssgo2u:1895": " kṛtsnameva vā pariṇameta /",
    "GSP33brssgo2u:1896": " atha kenacidrūpeṇa pariṇameta kenaciccāvatiṣṭheteti rūpabhedakalpanātsāvayavameva prasajyeta /",
    "GSP33brssgo2u:1897": " kriyāviṣaye hi 'atirātre ṣoḍaśinaṃ gṛhṇāti' 'nātirātre ṣoḍaśinaṃ gṛhṇāti' ityevañjātīyakāyāṃ",
    "GSP33brssgo2u:1898": " virodhapratītāvapi vikalpāśrayaṇaṃ virodhaparihārakāraṇaṃ bhavati puruṣatantratvāccānuṣṭhānasya /",
    "GSP33brssgo2u:1899": " iha tu vikalpāśrayaṇenāpi na virodhaparihāraḥ saṃbhavatyapuruṣatantratvādvastunaḥ tasmāddurghaṭametaditi /",
    "GSP33brssgo2u:1900": " naiṣa doṣaḥ /",
    "GSP33brssgo2u:1901": " avidyākalpitarūpabhedābhyupagamāt /",
    "GSP33brssgo2u:1902": " nahyavidyākalpitena rūpabhedena sāvayavaṃ vastu saṃpadyate /",
    "GSP33brssgo2u:1903": " nahi timiropahatanayanenāneka iva candramā dṛśyamāno 'neka eva bhavati /",
    "GSP33brssgo2u:1904": " avidyākalpitena ca nāmarūpalakṣaṇena rūpabhedena vyākṛtāvyākṛtātmakena tattvānyatvābhyāmanirvacanīyena brahma pariṇāmādisarvavyavahārāspadatvaṃ pratipadyate /",
    "GSP33brssgo2u:1905": " pāramārthikena ca rūpeṇa sarvavyavahārātītamapariṇamatavatiṣṭhate /",
    "GSP33brssgo2u:1906": " vācārambhaṇamātratvāccāvidyākalpitasya nāmarūpabhedasyeti na niravayavatvaṃ brahmaṇaḥ kupyati /",
    "GSP33brssgo2u:1907": " naceyaṃ pariṇāmaśrutiḥ pariṇāmapratipādanārthā,",
    "GSP33brssgo2u:1908": " tatpratipattau phalānavagamāt /",
    "GSP33brssgo2u:1909": " sarvavyavahārahīnabrahmātmabhāvapratipādanārthā tveṣā,",
    "GSP33brssgo2u:1910": " tatpratiphalāvagamāt /",
    "GSP33brssgo2u:1911": " 'sa eṣa neti netyātmā' ityupakramyāha- 'abhayaṃ vai janaka prāpto 'si' (bṛ. 4.2.4) iti /",
    "GSP33brssgo2u:1912": " tasmādasmatpakṣe na kaścidapi doṣaprasaṅgo 'sti // 27 //",
    "GSP33brssgo2u:1913": " pariṇāmapakṣo durghaṭa iti yaduktaṃ tadasmādiṣṭameveti vivartavādena siddhāntayati-śruteriti /",
    "GSP33brssgo2u:1914": " svapakṣe pūrvoktadoṣadvayaṃ nāstīti sūtrayojanayā darśayati-tuśabdenetyādinā /",
    "GSP33brssgo2u:1915": " īkṣitṛtvena vyākartṛtvena cekṣaṇīyavyākartavyaprapañcāt pṛthagīśvarasattvaśruterna kṛtsnaprasaktirityāha-seyaṃ devateti /",
    "GSP33brssgo2u:1916": " nyūnādhikabhāvenāpi pṛthaksattvaṃ śrutamityāha-tāvāniti /",
    "GSP33brssgo2u:1917": " itaścāstyavikṛtaṃ brahmetyāha-tatheti /",
    "GSP33brssgo2u:1918": " 'sa vā eṣa ātmā hṛdi'iti śruterasti dṛśyātiriktaṃ brahma /",
    "GSP33brssgo2u:1919": " 'tadā 'iti suṣuptikālarūpaviśeṣaṇāccetyarthaḥ /",
    "GSP33brssgo2u:1920": " liṅgāntaramāha-tathendriyeti /",
    "GSP33brssgo2u:1921": " bhrūmyādervikārasyendriyagocaratvāt 'na cakṣuṣā gṛhyate'ityādiśrutyā brahmaṇastatpratiṣedhādavāṅmanasagocaratvaśruteścāsti kūṭasthaṃ brahmetyarthaḥ",
    "GSP33brssgo2u:1922": " kṛtsnaprasaktidoṣo nāstītyuktvā dvitīyadoṣo 'pi nāstītyāha-naceti /",
    "GSP33brssgo2u:1923": " nanu brahma kāryātmanāpyasti,",
    "GSP33brssgo2u:1924": " pṛthagapyasti cet sāvayavatvaṃ durvāraṃ,",
    "GSP33brssgo2u:1925": " niravayavasyaikasya dvidhā sattvāyogāt,",
    "GSP33brssgo2u:1926": " ato yaddvidhābhūtaṃ tatsāvayamiti tarkaviruddhaṃ brahmaṇo niravayavatvamiti vivartamajānataḥ śaṅkāṃ gūḍhāśaya eva pariharati-śabdamūlaṃ ceti",
    "GSP33brssgo2u:1927": " yadā laukikānāṃ pratyakṣadṛṣṭānāmapi śaktiracintyā tadā śabdaikasamadhigamyasya brahmaṇaḥ kimu vaktavyam /",
    "GSP33brssgo2u:1928": " ato brahmaṇo niravayavatvaṃ dvidhābhāvaścetyubhayaṃ yathāśabdamabhyupagantavyam /",
    "GSP33brssgo2u:1929": " na tarkeṇa bādhanīyamityarthaḥ /",
    "GSP33brssgo2u:1930": " prakṛtibhyaḥ pratyakṣadṛṣṭavastusvabhāvebhyo yatparaṃ vilakṣaṇaṃ kevalopadeśagamyaṃ tadacintyasvarūpamiti smṛtyarthaḥ /",
    "GSP33brssgo2u:1931": " āśayānavabodhena śaṅkate-nanu śabdenāpīti /",
    "GSP33brssgo2u:1932": " yadvā brahma pariṇāmītyekadeśināmiyaṃ siddhāntasūtravyākhyā darśitā tāmākṣipati-nanviti /",
    "GSP33brssgo2u:1933": " śabdasya yogyatājñānasāpekṣatvādityarthaḥ /",
    "GSP33brssgo2u:1934": " nanu brahma sāvayavaṃ niravayavaṃ veti vikalpāśrayaṇe sarvaśrutisamādhānaṃ syādityata āha-kriyeti /",
    "GSP33brssgo2u:1935": " niravayavatve brahmaṇaḥ prakṛtitvaśrutivirodhaḥ,",
    "GSP33brssgo2u:1936": " sāvayavatve niravayavatvaśabdavirodhaḥ,",
    "GSP33brssgo2u:1937": " vikalpaśca vastunyayuktaḥ,",
    "GSP33brssgo2u:1938": " ataḥ prakārāntarānupalambhācchrutīnāṃ prāmāṇyaṃ durghaṭamiti prāpte svāśayamuddhāṭayati-naiṣa doṣa iti /",
    "GSP33brssgo2u:1939": " niravayavasya vastunaḥ kūṭasthasyāpyavidyayā kalpitanāmarūpavikārāṅgīkārāddurghaṭatvadoṣo nāsti /",
    "GSP33brssgo2u:1940": " vāstavakauṭasthyasya kalpitavikāraprakṛtitvenāvirodhādityarthaḥ /",
    "GSP33brssgo2u:1941": " rūpabhedāṅgīkāre sāvayavatvaṃ syādityāśaṅkyoktaṃ vivṛṇoti-nahītyādinā /",
    "GSP33brssgo2u:1942": " kṛtsnaprasaktiṃ nirasya doṣāntaraṃ nirasyati-vācārambhaṇeti /",
    "GSP33brssgo2u:1943": " nanu śrutipratipādyasya pariṇāmasya kathaṃ mithyātmatvaṃ,",
    "GSP33brssgo2u:1944": " tatrāha-na ceyamiti /",
    "GSP33brssgo2u:1945": " niṣprapañcabrahmādhīśeṣatvena sṛṣṭiranūdyate na pratipādyata ityasakṛdāveditam,",
    "GSP33brssgo2u:1946": " ato vivartavāde na kaściddoṣa ityupasaṃharati-tasmāditi //27//",
    "GSP33brssgo2u:1947": " END BsCom_2,1.9.27",
    "GSP33brssgo2u:1948": " START BsCom_2,1.9.28",
    "GSP33brssgo2u:1949": " ātmani caivaṃ vicitrāś ca hi / BBs_2,1.28 /",
    "GSP33brssgo2u:1950": " apica naivātra vivaditavyaṃ kathamekasminbrahmaṇi svarūpānupamardenaivānekākārā sṛṣṭiḥ syāditi /",
    "GSP33brssgo2u:1951": " yata ātmanyapyekasminsvapnadṛśi svarūpānupamardenaivānekākārā sṛṣṭiḥ paṭhyate- 'na",
    "GSP33brssgo2u:1952": " tatra rathā na rathayogo na panthāno bhavantyatha rathārathayogānpathaḥ sṛjate' (",
    "GSP33brssgo2u:1953": " bṛ. 4.3.10) ityādinā /",
    "GSP33brssgo2u:1954": " loke 'pi devādiṣu māyāvyādiṣu ca svapnarūpānupamardenaiva vicitrā hastyaśvādisṛṣṭayo dṛśyante /",
    "GSP33brssgo2u:1955": " tathaikasminnapi brahmaṇi svarūpānupamardenaivānekākārā sṛṣṭirbhaviṣyatīti // 28 //",
    "GSP33brssgo2u:1956": " pūrvāvasthānāśenāvasthāntaraṃ pariṇāmaḥ,",
    "GSP33brssgo2u:1957": " yathā dugdhasya dadhibhāvaḥ /",
    "GSP33brssgo2u:1958": " pūrvarūpānupamardenāvasthāntaraṃ vivartaḥ,",
    "GSP33brssgo2u:1959": " yathā śukteḥ rajatabhāvaḥ /",
    "GSP33brssgo2u:1960": " tatra brahmaṇo vivartopādānatvaṃ svapnasākṣidṛṣṭāntena draḍhayanmāyāvādaṃ sphuṭayati sūtrakāraḥ-ātmani ceti /",
    "GSP33brssgo2u:1961": " rathayogāḥ aśvāḥ //28//",
    "GSP33brssgo2u:1962": " END BsCom_2,1.9.28",
    "GSP33brssgo2u:1963": " START BsCom_2,1.9.29",
    "GSP33brssgo2u:1964": " svapakṣadoṣāc ca / BBs_2,1.29 /",
    "GSP33brssgo2u:1965": " pareṣāmapyeṣa samānaḥ svapakṣe doṣaḥ /",
    "GSP33brssgo2u:1966": " pradhānavādino 'pi hi niravayavamaparicchinnaṃ śabdādihīnaṃ pradhānaṃ sāvavasya paricchinnasya śabdādimataḥ kāryasya kāraṇamiti svapakṣaḥ /",
    "GSP33brssgo2u:1967": " tatrāpi kṛtsnaprasaktirniravayavatvātpradhānasya prāpnoti niravayavatvābhyupagamakopo vā /",
    "GSP33brssgo2u:1968": " nanu naiva tairniravayavaṃ pradhānamabhyupagamyate,",
    "GSP33brssgo2u:1969": " sattvarajastamāṃsi trayo guṇā nityāsteṣāṃ sāmyāvasthā pradhāne tairevāvayavaistatsāvayavamiti /",
    "GSP33brssgo2u:1970": " naivañjātīyakena sāvayavatvena prakṛto doṣaḥ parihartuṃ pāryate /",
    "GSP33brssgo2u:1971": " yataḥ sattvarajastamasāmapyekaikasya samānaṃ niravayavatvam /",
    "GSP33brssgo2u:1972": " ekaikameva cetaradvayānugṛhītaṃ sajātīyasya prapañcasyopādānamiti samānatvātsvapakṣadoṣaprasaṅgasya /",
    "GSP33brssgo2u:1973": " tarkapratiṣṭhānātsāvayavatvameveti cet /",
    "GSP33brssgo2u:1974": " evavamapyanityatvādidoṣaprasaṅgaḥ /",
    "GSP33brssgo2u:1975": " atha śaktaya eva kāryavaicitryasūcitā avayavā ityabhiprāyaḥ /",
    "GSP33brssgo2u:1976": " tāstu brahmavādino 'pyavaśiṣṭāḥ /",
    "GSP33brssgo2u:1977": " tathāṇuvādino 'pyaṇuraṇvantareṇa saṃyujyamāno niravayavatvādyadi kārtsyena saṃyujyeta tataḥ prathimānupapatteraṇumātratvaprasaṅgaḥ /",
    "GSP33brssgo2u:1978": " athaikadeśena saṃyujyeta tathāpi niravayavatvābhyupagamakopa iti svapakṣe 'pi samāna eṣa doṣaḥ /",
    "GSP33brssgo2u:1979": " samānatvācca nānyanyatarasminneva pakṣa upakṣeptavyo bhavati /",
    "GSP33brssgo2u:1980": " parihṛtastu brahmavādinā svapakṣe doṣaḥ // 29 // @----------------------",
    "GSP33brssgo2u:1981": " FN: vaiśeṣikāṇāṃ hyaṇubhyāṃ saṃyujya hyaṇukamekamārabhyate,",
    "GSP33brssgo2u:1982": " taistribhirhyaṇukaistryaṇukamekamārabhyata iti prakriyā /",
    "GSP33brssgo2u:1983": " kiñca kṛtsnaprasaktyādīnāṃ sāṃkhyādipakṣe 'pi doṣatvānnāsmān pratyudbhāvanīyatvaṃ,",
    "GSP33brssgo2u:1984": " 'yaścobhayoḥ samo doṣaḥ'iti nyāyādityāha sūtrakāraḥ-svapakṣeti /",
    "GSP33brssgo2u:1985": " pradhānasya niravayavatve kṛtsnaprasaktiḥ sāvayavatve ca niravayavatvābhyupagamavirodha ityatra śaṅkate-nanviti /",
    "GSP33brssgo2u:1986": " kiṃ sāmyāvasthā guṇānāṃ vikāraḥ,",
    "GSP33brssgo2u:1987": " samudāyo vā /",
    "GSP33brssgo2u:1988": " ādye tasyā na mūlaprakṛtitvaṃ,",
    "GSP33brssgo2u:1989": " vikāratvāt /",
    "GSP33brssgo2u:1990": " dvitīye prapañcābhāvaḥ,",
    "GSP33brssgo2u:1991": " samudāyasyāvastutvena mūlābhāvāt /",
    "GSP33brssgo2u:1992": " atha niravayavā guṇā eva vividhapariṇāmānāṃ prakṛtiriti cet,",
    "GSP33brssgo2u:1993": " tarhi kṛtsnaprasaktermūlocchedo durvāra ityabhipretya pariharati-naivamityādinā /",
    "GSP33brssgo2u:1994": " iti yato 'taḥsamānatvānna vayaṃ paryanuyojyā ityanvayaḥ /",
    "GSP33brssgo2u:1995": " pratyekaṃ sattvādikamitaraguṇadvayasacivaṃ niravayavaṃ yadyupādānaṃ tarhi kṛtsnasyopādānasya",
    "GSP33brssgo2u:1996": " kāryarūpatvaprasaktermūloccheda ityukterniravayavatvasādhakatarkasyābhāsatvādguṇānāṃ",
    "GSP33brssgo2u:1997": " sāvayavatvameva pariṇāmitvena mṛdādivadato na kṛtsnaprasaktirekadeśapariṇāmasaṃbhavāditi śaṅkate-tarketi /",
    "GSP33brssgo2u:1998": " etaddoṣābhāve 'pi doṣāntaraṃ syāditi pariharati-evamapīti /",
    "GSP33brssgo2u:1999": " nanu guṇānāmavayavāstantuvadārambhakā na bhavanti kintu kāryavaicitryānumitāstadgatāḥ śaktaya ityāśaṅkya māyikaśaktibhirbrahmaṇo 'pi sāvayavatvaṃ tulyamityāha-athetyādinā /",
    "GSP33brssgo2u:2000": " aṇuvāde 'pi doṣasāmyamāha-tatheti /",
    "GSP33brssgo2u:2001": " sāṃkhyavaddoṣaḥ samāna iti saṃbandhaḥ /",
    "GSP33brssgo2u:2002": " niravayavayoḥ paramāṇvoḥ saṃyogo vyāpyavṛttiravyāpyavṛttirvā /",
    "GSP33brssgo2u:2003": " ādye tatkāryasya dvyaguṇakasyaikaparamāṇumātratvāpattiḥ prathimno 'dhikaparimāṇasyānupapatteḥ /",
    "GSP33brssgo2u:2004": " na hyaṇoraṇvantareṇoparyadhaḥ pārśvataśca vyāptau tato 'dhikadravyaṃ saṃbhavatiḥ dvitīye paramāṇvoḥ sāvayavatvāpattirityarthaḥ /",
    "GSP33brssgo2u:2005": " nanu tvaṃ cora ityukte tvamapi cora itivaddoṣasāmyoktirayuktetyata āha-parihṛtastviti /",
    "GSP33brssgo2u:2006": " uktaṃ hi māyāvāde svapnavatsarvaṃ sāmañjasyam,",
    "GSP33brssgo2u:2007": " ato niravayave brahmaṇi samanvayasyāvirodha iti siddham //29//",
    "GSP33brssgo2u:2008": " END BsCom_2,1.9.29",
    "GSP33brssgo2u:2009": " START BsCom_2,1.10.30",
    "GSP33brssgo2u:2010": " 10 sarvopetādhikaraṇam / sū. 30-31",
    "GSP33brssgo2u:2011": " sarvopetā ca taddarśanāt / BBs_2,1.30 /",
    "GSP33brssgo2u:2012": " ekasyāpi brahmaṇo vicitraśaktiyogādupapadyate vicitro vikāraprapañca ityuktam /",
    "GSP33brssgo2u:2013": " tatpunaḥ kathamavagamyate paraṃ brahmeti /",
    "GSP33brssgo2u:2014": " taducyate /",
    "GSP33brssgo2u:2015": " sarvopetā ca taddarśanāt /",
    "GSP33brssgo2u:2016": " sarvaśaktiyuktā ca parā devatetyabhyupagantavyam /",
    "GSP33brssgo2u:2017": " kutaḥ /",
    "GSP33brssgo2u:2018": " taddarśanāt /",
    "GSP33brssgo2u:2019": " yathāhi darśayati śrutiḥ sarvaśaktiyogaṃ parasyā devatāyāḥ - 'sarvakarmā sarvakāmaḥ sarvagandhaḥ sarvarasaḥ sarvamidamabhyātto 'vākyanādaraḥ' (chā. 3.14.4)",
    "GSP33brssgo2u:2020": " , 'satyakāmaḥ satyasaṃkalpaḥ' (chā. 8.7.1)",
    "GSP33brssgo2u:2021": " , 'yaḥ sarvajñaḥ sarvavit' (muṇḍa. 1.1.9)",
    "GSP33brssgo2u:2022": " , 'etasya vā akṣarasya praśāsane gārgisūryācandramasau vidhṛtau tiṣṭhataḥ' (bṛ. 3.8.9)",
    "GSP33brssgo2u:2023": " ityevañjātīyakā // 30 // @----------------------",
    "GSP33brssgo2u:2024": " FN: abhyāttaḥ abhitovyāptaḥ /",
    "GSP33brssgo2u:2025": " avākī vāgindriyaśūnyaḥ /",
    "GSP33brssgo2u:2026": " anādaro niṣkāmaḥ /",
    "GSP33brssgo2u:2027": " sarvopetā /",
    "GSP33brssgo2u:2028": " māyāśaktimato brahmaṇo jagatsargaṃ vadataḥ samanvayasyāśarīrasya na māyeti nyāyena",
    "GSP33brssgo2u:2029": " virodho 'sti na veti saṃdehe nyāyasyānābhāsatvādastīti pūrvapakṣe pūrvoktaśaktimattvasamarthanādekaviṣayatvaṃ",
    "GSP33brssgo2u:2030": " saṃgatiṃ vadan siddhāntasūtraṃ vyācaṣṭe-ekasyetyādinā /",
    "GSP33brssgo2u:2031": " pūrvottarapakṣayorvirodhāvirodhau phalamityuktamevāpādasamāpteravagantavyam /",
    "GSP33brssgo2u:2032": " abhyāttaḥ abhito vyāptaḥ /",
    "GSP33brssgo2u:2033": " avākī vāgindriyaśūnyaḥ /",
    "GSP33brssgo2u:2034": " anādaro niṣkāmaḥ //30//",
    "GSP33brssgo2u:2035": " END BsCom_2,1.10.30",
    "GSP33brssgo2u:2036": " START BsCom_2,1.10.31",
    "GSP33brssgo2u:2037": " vikaraṇatvān neti cet tad uktam / BBs_2,1.31 /",
    "GSP33brssgo2u:2038": " syādetat vikaraṇāṃ parāṃ devatāṃ śāsti śāstram- 'acakṣuṣkamaśrotramavāgamanāḥ' (bṛ.3.8.8)",
    "GSP33brssgo2u:2039": " ityevañjātīyakam /",
    "GSP33brssgo2u:2040": " kathaṃ sā sarvaśaktiyuktāpi satī kāryāya prabhavet /",
    "GSP33brssgo2u:2041": " devādayo hi cetanāḥ sarvaśaktiyuktā api santa ādhyatmikakāryakaraṇasaṃpannā eva tasmaitasmai kāryāya prabhavanto vijñāyante /",
    "GSP33brssgo2u:2042": " kathañca 'neti neti' (bṛ. 3.9.23)",
    "GSP33brssgo2u:2043": " iti pratiṣiddhasarvaviśeṣāyā devatāyāḥ sarvaśaktiyogaḥ saṃbhavediti cet /",
    "GSP33brssgo2u:2044": " yadatra vaktavyaṃ tatpurastādevoktam /",
    "GSP33brssgo2u:2045": " śratyavagāhyamevedamatigambhīraṃ brahma na tarkāvagāhyam /",
    "GSP33brssgo2u:2046": " naca yathaikasya sāmarthyaṃ dṛṣṭaṃ tathānyasyāpi sāmarthyena bhavitavyamiti niyamo 'stīti /",
    "GSP33brssgo2u:2047": " pratiṣiddhasarvaviśeṣasyāpi brahmaṇaḥ sarvaśaktiyogaḥ saṃbhavatītyetadapyavidyākalpitarūpabhedopanyāsenoktameva /",
    "GSP33brssgo2u:2048": " tathāca śāstram- 'apāṇipādo javano grahītā paśyatyacakṣuḥ sa śṛṇotyakarṇaḥ' (śvaṃ. 3.19)",
    "GSP33brssgo2u:2049": " ityakaraṇasyāpi brahmaṇaḥ sarvasāmarthyayogaṃ darśayati // 31 //",
    "GSP33brssgo2u:2050": " pūrvapakṣanyāyamanūdya dūṣayati-vikaraṇatvāditi /",
    "GSP33brssgo2u:2051": " devādicetanānāṃ śaktānāmapi dehabhimāne satyeva kartṛtvaṃ dṛṣṭaṃ tadabhāve suṣupte tanna dṛṣṭaṃ,",
    "GSP33brssgo2u:2052": " ato brahmaṇaḥ śaktatve 'pyadehatvānna kartṛtvam /",
    "GSP33brssgo2u:2053": " nāpyadehasya śaktiḥ saṃbhavatīti śaṅkārthaḥ /",
    "GSP33brssgo2u:2054": " vikaraṇasya jīvasya kartṛtvāsaṃbhave 'pīśvarasya saṃbhavatīti,",
    "GSP33brssgo2u:2055": " 'devādivadapi loke'ityatroktam /",
    "GSP33brssgo2u:2056": " tatra śarīrasya kalpitasya māyāśrayatvāyogānnirviśeṣacinmātrasyaiva māyādhiṣṭhānatvaṃ yuktamiti samādhānārthaḥ //31//",
    "GSP33brssgo2u:2057": " END BsCom_2,1.10.31",
    "GSP33brssgo2u:2058": " START BsCom_2,1.11.32",
    "GSP33brssgo2u:2059": " 11 prayojanavattvādhikaraṇam. sū. 32-33",
    "GSP33brssgo2u:2060": " na prayojanavattvāt / BBs_2,1.32 /",
    "GSP33brssgo2u:2061": " anyathā punaścetanakartṛtvaṃ jagata ākṣipati /",
    "GSP33brssgo2u:2062": " na khalu cetanaḥ paramātmedaṃ jagadbimbaṃ viracayitumarhati /",
    "GSP33brssgo2u:2063": " kutaḥ /",
    "GSP33brssgo2u:2064": " prayojanavattvātpravṛttīnām /",
    "GSP33brssgo2u:2065": " cetano hi loke buddhipūrvakārī puruṣaḥ pravartamāno na mandopakramāmapi tāvatpravṛttimātmaprayojanānupayogināmārabhamāṇo dṛṣṭaḥ /",
    "GSP33brssgo2u:2066": " kimuta gurutarasaṃrambhām /",
    "GSP33brssgo2u:2067": " bhavati ca lokaprasiddhyanuvādinī śrutiḥ- 'na vā are sarvasya kāmāya sarvaṃ priyaṃ bhavatyātmanastu kāmāya sarvaṃ priyaṃ bhavati' (bṛ. 2.4.5)",
    "GSP33brssgo2u:2068": " iti gurutarasaṃrambhā ceyaṃ pravṛttiryaduccāvacaprapañcaṃ jagadbimbaṃ viracayitavyam /",
    "GSP33brssgo2u:2069": " yadīyamapi pravṛttiścetanasya paramātmana ātmaprayojanopayoginī parikalpyeta paritṛptitvaṃ paramātmanaḥ śrūyamāṇaṃ bādhyeta /",
    "GSP33brssgo2u:2070": " prayojanābhāve vā pravṛttyabhāvo 'pi syāt /",
    "GSP33brssgo2u:2071": " atha cetano 'pi sannunmatto buddhyaparādhādantareṇaivātmaprayojanaṃ pravartamāno dṛṣṭastathā paramātmāpi pravartiṣyata ityucyeta /",
    "GSP33brssgo2u:2072": " tathā sati sarvajñatvaṃ paramātmanaḥ śrūyamāṇaṃ bādhyeta /",
    "GSP33brssgo2u:2073": " tasmādaśliṣṭā cetanātsṛṣṭiriti // 32 // @----------------------",
    "GSP33brssgo2u:2074": " FN: buddhyaparādho vivekābhāvaḥ /",
    "GSP33brssgo2u:2075": " na prayojanavattvāt /",
    "GSP33brssgo2u:2076": " parivṛptādbrahmaṇo jagatsargaṃ vadan samanvayo viṣayaḥ /",
    "GSP33brssgo2u:2077": " sa kimabhrāntaścetano yaḥ sa niṣphalaṃ vastu na racayatīti nyāyena virudhyate na",
    "GSP33brssgo2u:2078": " veti saṃdehe pūrvamadehasyāpi śrutibalāt śaktatvoktyā kartṛtvamuktaṃ tadākṣepasaṃgatyā",
    "GSP33brssgo2u:2079": " pūrvapakṣasūtraṃ vyācaṣṭe-anyathetyādinā /",
    "GSP33brssgo2u:2080": " īśvarasya phalābhāve 'pi paraprayojanāya sṛṣṭau pravṛttirastvityāśaṅkya śrutimāha-bhavati ceti /",
    "GSP33brssgo2u:2081": " yā prekṣāvatpravṛttiḥ sā svaphalārtheti lokaprasiddhiḥ /",
    "GSP33brssgo2u:2082": " naca dayālupravṛttau vyabhicāraḥ,",
    "GSP33brssgo2u:2083": " tasyāpi paraduḥkhāsahanaprayuktasvacittavyākulatānivṛttyarthitvāditi bhāvaḥ /",
    "GSP33brssgo2u:2084": " kiñca gurutarāyāsasya phalaṃ vācyamityāha-gurutareti /",
    "GSP33brssgo2u:2085": " tarhyastīśvarasyāpi pravṛttiḥ svārthetyata āha-yadīyamapīti /",
    "GSP33brssgo2u:2086": " asvārthatve pravṛttyabhāvaḥ pūrvoktaḥ syādityarthaḥ /",
    "GSP33brssgo2u:2087": " īśvaraḥ prekṣāvānna bhavatītyāśaṅkya śrutivirodhamāha-athetyādinā /",
    "GSP33brssgo2u:2088": " buddheraparādho vivekābhāvaḥ //32//",
    "GSP33brssgo2u:2089": " END BsCom_2,1.11.32",
    "GSP33brssgo2u:2090": " START BsCom_2,1.11.33",
    "GSP33brssgo2u:2091": " lokavat tu līlākaivalyam / BBs_2,1.33 /",
    "GSP33brssgo2u:2092": " tuśabdenākṣepaṃ pariharati /",
    "GSP33brssgo2u:2093": " yathā loke kasyacidāptaiṣaṇasya vā vyatiriktaṃ kiñcitprayojanamabhisaṃdhāya kevalaṃ līlārūpāḥ pravṛttayaḥ krīḍāvihāreṣu bhavanti,",
    "GSP33brssgo2u:2094": " yathā cocchvāsapraśvāsādayo 'nabhisaṃdhāya bāhyaṃ kiñcitprayojanaṃ svabhāvādeva saṃbhavanti",
    "GSP33brssgo2u:2095": " evamīśvarasyāpyanapekṣya kiñcitprayojanāntaraṃ svabhāvādeva kevalaṃ līlārūpā pravṛttirbhaviṣyati /",
    "GSP33brssgo2u:2096": " na hīśvarasya prayojanāntaraṃ nirūpyamāṇaṃ nyāyataḥ śrutito vā saṃbhavati /",
    "GSP33brssgo2u:2097": " naca svabhāvaḥ paryanuyoktuṃ śakyate /",
    "GSP33brssgo2u:2098": " yadyapyasmākamiyaṃ jagadbimbaviracanā gurutarasaṃrambhevābhāti tathāpi parameśvarasya līlaiva kevaleyaṃ,",
    "GSP33brssgo2u:2099": " aparimitaśaktitvāt /",
    "GSP33brssgo2u:2100": " yadi nāma loke līlāsvapi kiñcitsūkṣmaṃ prayojanamutprekṣyeta tathāpi naivātra kiñcitprayojanamutprekṣituṃ śakyate,",
    "GSP33brssgo2u:2101": " āptakāmaśruteḥ /",
    "GSP33brssgo2u:2102": " nāpyapravṛttirunmattapravṛttirvā,",
    "GSP33brssgo2u:2103": " sṛṣṭiśruteḥ,",
    "GSP33brssgo2u:2104": " sarvajñaśruteśca /",
    "GSP33brssgo2u:2105": " naceyaṃ paramārthaviṣayā sṛṣṭiśrutiḥ avidyākalpitanāmarūpavyavahāragocaratvāt,",
    "GSP33brssgo2u:2106": " brahmātmabhāvapratipādanaparatvāccetyetadapi naiva vismartavyam // 33 // @----------------------",
    "GSP33brssgo2u:2107": " FN: vyatiriktaṃ līlāyāḥ sakāśāditi yāvat /",
    "GSP33brssgo2u:2108": " sṛṣṭiśruterapravṛttirnāsti,",
    "GSP33brssgo2u:2109": " sarvajñatvaśruterunmattatā nāstīti vibhāgaḥ /",
    "GSP33brssgo2u:2110": " uktanyāyasya rājñāṃ līlāyāṃ vyabhicāra iti siddhāntasūtraṃ vyācaṣṭe-tuśabdeneti /",
    "GSP33brssgo2u:2111": " vyatiriktaṃ /",
    "GSP33brssgo2u:2112": " līlātiriktam /",
    "GSP33brssgo2u:2113": " krīḍārūpā vihārā yeṣu ramyadeśeṣu teṣvityarthaḥ /",
    "GSP33brssgo2u:2114": " kadācidrājādīnāṃ līlāyā api kiñcit phalaṃ sukhollāsādikaṃ saṃbhāvyeta tathāpi niḥśvāsādau",
    "GSP33brssgo2u:2115": " prekṣāvatpravṛttitvamasti na tu svasya tatroddeśyaṃ phalaṃ kiñcidastīti vyabhicārasthalāntaramāha-yathā ceti /",
    "GSP33brssgo2u:2116": " prāṇasya svabhāvaścalatvaṃ prārabdhaṃ vocchvāsādihetuḥ,",
    "GSP33brssgo2u:2117": " īśvarasya svabhāvaḥ kālakarmasahitamāyā /",
    "GSP33brssgo2u:2118": " nanvīśvarasya jagadracanāyāḥ kevalalīlātvaṃ kimityucyate,",
    "GSP33brssgo2u:2119": " phalameva kiñcit,",
    "GSP33brssgo2u:2120": " kalpyatāṃ,",
    "GSP33brssgo2u:2121": " tatrāha-nahīti /",
    "GSP33brssgo2u:2122": " āptakāmatvavyāghātādityarthaḥ /",
    "GSP33brssgo2u:2123": " nanvīśvarastūṣṇīṃ kimiti na tiṣṭhati,",
    "GSP33brssgo2u:2124": " kimiti svasyāphalāṃ pareṣāṃ duḥkhāvahāṃ sṛṣṭiṃ karoti,",
    "GSP33brssgo2u:2125": " tatrāha-naca svabhāva iti /",
    "GSP33brssgo2u:2126": " kāladharmādisāmāgryāṃ satyāṃ sṛṣṭeraparihāryatvādityarthaḥ /",
    "GSP33brssgo2u:2127": " yaduktaṃ gurutarāyāsatvāt phalaṃ vācyamiti,",
    "GSP33brssgo2u:2128": " tatra hetvasiddhimāha-yadyapītyādinā /",
    "GSP33brssgo2u:2129": " alpapravṛtterapi phalaṃ vācyaṃ loke tathādarśanādityāditarkasyāgamabādhamāha-yadi nāmeti /",
    "GSP33brssgo2u:2130": " sṛṣṭiśruterapravṛttirnāsti,",
    "GSP33brssgo2u:2131": " sarvajñatvaśruterunmattatā nāstīti vibhāgaḥ /",
    "GSP33brssgo2u:2132": " svapnasṛṣṭivadasyāḥ sṛṣṭermāyāmātratvānna phalāpekṣetyāha-na ceyamiti /",
    "GSP33brssgo2u:2133": " naca niṣphalasṛṣṭiśrutīnāmānarthakyaṃ,",
    "GSP33brssgo2u:2134": " saphalabrahmadhīśeṣatvenārthavattvādiyuktaṃ na vismartavyamityarthaḥ //33//",
    "GSP33brssgo2u:2135": " END BsCom_2,1.11.33",
    "GSP33brssgo2u:2136": " START BsCom_2,1.12.34",
    "GSP33brssgo2u:2137": " vaiṣamyanairghṛṇyādhikaraṇam / sū. 34-36",
    "GSP33brssgo2u:2138": " vaiṣamyanairghṛṇye na sāpekṣatvāt tathā hi darśayati / BBs_2,1.34 /",
    "GSP33brssgo2u:2139": " punaśca jagajjanmādihetutvamīśvarasyākṣipyate sthūṇānikhanananyāyena pratijñātasyārthasya dṛḍhīkaraṇāya /",
    "GSP33brssgo2u:2140": " neśvaro jagataḥ kāraṇamupapadyate /",
    "GSP33brssgo2u:2141": " kutaḥ /",
    "GSP33brssgo2u:2142": " vaiṣamyanairghṛṇyaprasaṅgāt /",
    "GSP33brssgo2u:2143": " kāṃścidatyantasukhabhājaḥ karoti devādīn,",
    "GSP33brssgo2u:2144": " kāṃścidatyantaduḥkhabhājaḥ paśvādīn,",
    "GSP33brssgo2u:2145": " kāṃścinmadhyamabhogabhājo manuṣyādīnītyevaṃ viṣamāṃ sṛṣṭiṃ nirmimāṇasyaiśvarasya pṛthagjanasyeva rāgadveṣopapatteḥ /",
    "GSP33brssgo2u:2146": " śrutismṛtyavadhāritasvacchatvādīśvarasvabhāvavilopaḥ prasajyeta /",
    "GSP33brssgo2u:2147": " tathā khalajanairapi jugupsitaṃ nirghṛṇatvamatikrūratvaṃ duḥkhayogavidhānātsarvaprajopasaṃhārācca prasajyeta /",
    "GSP33brssgo2u:2148": " tasmādvaiṣamyanairghṛṇyaprasaṅgānneśvaraḥ kāraṇamityevaṃ prāpte brūmaḥ - vaiṣamyanairghṛṇye neśvarasya prasajyete /",
    "GSP33brssgo2u:2149": " kasmāt /",
    "GSP33brssgo2u:2150": " sāpekṣatvāt /",
    "GSP33brssgo2u:2151": " yadi hi nirapekṣaḥ kevala īśvaro viṣamāṃ sṛṣṭiṃ nirmimīte syātāmetau doṣau vaiṣamyaṃ nairghṛṇyaṃ ca /",
    "GSP33brssgo2u:2152": " natu nirapekṣasya nirmātṛtvamasti /",
    "GSP33brssgo2u:2153": " sāpekṣo hīśvaro viṣamāṃ sṛṣṭiṃ nirmimīte /",
    "GSP33brssgo2u:2154": " kimapekṣata iti cet /",
    "GSP33brssgo2u:2155": " dharmādharmāvapekṣata iti vadāmaḥ /",
    "GSP33brssgo2u:2156": " ataḥ sṛjyamānaprāṇidharmādharmāpekṣā viṣamā sṛṣṭiriti nāyamīślavarasyāparādhaḥ /",
    "GSP33brssgo2u:2157": " īśvarastu parjanyavaddraṣṭavyaḥ /",
    "GSP33brssgo2u:2158": " yathāhi parjanyo vrīhiyavādisṛṣṭau sādhāraṇaṃ kāraṇaṃ bhavati,",
    "GSP33brssgo2u:2159": " vrīhiyavādivaiṣamye tu tattadbījagatānyevāsādhāraṇāni sāmarthyāni kāraṇāni bhavanti,",
    "GSP33brssgo2u:2160": " evamīśvaro devamanuṣyādisṛṣṭau sādhāraṇaṃ kāraṇaṃ kṣavati /",
    "GSP33brssgo2u:2161": " devamanuṣyādivaiṣamye tu tattajjīvagatānyevāsādhāraṇāni karmāṇi kāraṇāni bhavantyevamīśvaraḥ sāpekṣatvānna vaiṣamyanairghṛṇyābhyāṃ duṣyati /",
    "GSP33brssgo2u:2162": " kathaṃ punaravagamyate sāpekṣa īśvaro nīcamadhyamottamaṃ saṃsāraṃ nirmimīta iti /",
    "GSP33brssgo2u:2163": " tathāhi darśayati śrutiḥ - 'eṣa hyeva sādhu karma kārayati taṃ yamebhyo lokebhya unninīṣata eṣa u evāsādhu karma kārayati taṃ yamadho ninīṣate' (kau.brā. 3.8) iti /",
    "GSP33brssgo2u:2164": " 'puṇyo vai puṇyena karmaṇā bhavati pāpaḥ pāpena' (bṛ. 3.2.13) iti ca /",
    "GSP33brssgo2u:2165": " smṛtirapi prāṇikarmaviśeṣāpekṣameveśvarasyānugrahītatvaṃ ca darśayati- 'ye yathā māṃ prapadyante tāṃstathaiva bhajāmyaham' (bha.gī. 4.11)",
    "GSP33brssgo2u:2166": " ityevañjātīyakā // 34 // @----------------------",
    "GSP33brssgo2u:2167": " FN: pṛthagjanaḥ pāmaraḥ /",
    "GSP33brssgo2u:2168": " yaṃ janumunninīṣate ūrdhvaṃ netumicchati taṃ sādhu kārayatyeṣa īśvara ityanvayaḥ /",
    "GSP33brssgo2u:2169": " vaiṣamyanairghṛṇye na /",
    "GSP33brssgo2u:2170": " nirdeṣādbrahmaṇo jagatsargaṃ bruvan samanvayo viṣayaḥ /",
    "GSP33brssgo2u:2171": " sa kiṃ yo viṣamakārī sa doṣavāniti nyāyena virudhyate na veti saṃdehe pūrvatra līlayā yatsraṣṭṛtvamuktaṃ tadeva karmādisāpekṣasya na yuktamanīśvaratvāpatteḥ,",
    "GSP33brssgo2u:2172": " nirapekṣatve rāgādidoṣāpatterityākṣepasaṃgatyā pūrvapakṣayati-punaścetyādinā /",
    "GSP33brssgo2u:2173": " brahmaiva jagatkāraṇamiti janmādisūtre pratijñātor'thaḥ /",
    "GSP33brssgo2u:2174": " pṛthagjanaḥ pāmaraḥ,",
    "GSP33brssgo2u:2175": " 'niravadyaṃ nirañjanam'iti śrutiḥ,",
    "GSP33brssgo2u:2176": " 'na me dveṣyo 'sti na priyaḥ'iti smṛtiḥ /",
    "GSP33brssgo2u:2177": " svacchatvādītyādipadena kūṭasthatvāgrahaḥ,",
    "GSP33brssgo2u:2178": " svacchatvādiścāsāvīśvarasvabhāvaśceti vigrahaḥ /",
    "GSP33brssgo2u:2179": " nimittamanapekṣya viṣamakāritve vaiṣamyādidoṣaḥ syāt,",
    "GSP33brssgo2u:2180": " na tvanapekṣatvamīśvarasyāstīti siddhāntayati-evaṃ prāpta ityādinā /",
    "GSP33brssgo2u:2181": " naca sāpekṣatve anīśvaratvaṃ,",
    "GSP33brssgo2u:2182": " sevāmapekṣya phaladātari rājñīśvaratvānapāyāt /",
    "GSP33brssgo2u:2183": " nanu tarhi dharmādharmābhyāmeva vicitrā sṛṣṭirastu kimīśvareṇetyata āha-īśvarastu parjanyavaditi /",
    "GSP33brssgo2u:2184": " sādhāraṇahetusahitasyaivāsādhāraṇahetoḥ kāryakāritvānneśvaravaiyarthyaṃ,",
    "GSP33brssgo2u:2185": " anyathā parjanyavaiyarthyaprasaṅgāditi bhāvaḥ /",
    "GSP33brssgo2u:2186": " yaṃ janamunninīṣate ūrdhvaṃ netumicchati taṃ sādhu kārayatyeṣa īśvara ityanvayaḥ /",
    "GSP33brssgo2u:2187": " naca kañcijjanaṃ sādhu kañcidasādhu karma kārayato vaiṣamyaṃ tadavasthamiti vācyaṃ,",
    "GSP33brssgo2u:2188": " anādipūrvārjitasādhvasādhuvāsanayā svabhāvena janasya tattatkarmasu pravṛttāvīśvarasya sādhāraṇahetutvāt /",
    "GSP33brssgo2u:2189": " ato 'navadya īśvara iti bhāvaḥ //34//",
    "GSP33brssgo2u:2190": " END BsCom_2,1.12.34",
    "GSP33brssgo2u:2191": " START BsCom_2,1.12.35",
    "GSP33brssgo2u:2192": " na karmāvibhāgād iti cen nānāditvād / BBs_2,1.35 /",
    "GSP33brssgo2u:2193": " 'sadeva somyedamagra āsīdekamevādvitīyam' (chā. 6.2.1)",
    "GSP33brssgo2u:2194": " iti prāksṛṣṭeravibhāgāvadhāraṇānnāsti karma yadapekṣya viṣamā sṛṣṭiḥ syāt /",
    "GSP33brssgo2u:2195": " sṛṣṭyuttarakālaṃ hi śarīrādivibhāgāpekṣaṃ karma,",
    "GSP33brssgo2u:2196": " karmāpekṣaśca śarīrādivibhāga itītaretarāśrayatvaṃ prasajyeta /",
    "GSP33brssgo2u:2197": " ato vibhāgādūrdhvaṃ karmāpekṣa īśvaraḥ pravartatāṃ nāma /",
    "GSP33brssgo2u:2198": " prāgvibhāgādvaicitryanimittasya karmaṇo 'bhāvāttulyaivādyā sṛṣṭiḥ prāpnotīti cet /",
    "GSP33brssgo2u:2199": " naiṣa doṣaḥ /",
    "GSP33brssgo2u:2200": " anāditvātsaṃsārasya /",
    "GSP33brssgo2u:2201": " bhavedeṣa doṣo yadyādimānsaṃsāraḥ syāt /",
    "GSP33brssgo2u:2202": " anādau tu saṃsāre bījāṅ kuravaddhetumadbhāvena karmaṇaḥ sargavaiṣamyasya ca pravṛttirna virudhyate // 35 //",
    "GSP33brssgo2u:2203": " prathamasargasya vaiṣamyahetukarmābhāvādekarūpatvaṃ syāt,",
    "GSP33brssgo2u:2204": " tathā tathā taduttarakalpānāmapītyākṣipya samādhatte sūtrakāraḥ-na karmeti /",
    "GSP33brssgo2u:2205": " prathamasṛṣṭeḥ paścādbhāvikarmakṛtaṃ vaiṣamyamityāśaṅkyānyonyāśrayamāha-sṛṣṭyuttareti /",
    "GSP33brssgo2u:2206": " ādyā sṛṣṭirityupalakṣaṇam /",
    "GSP33brssgo2u:2207": " ādāvekarūpatve madhye viṣamakarmotpattau hetvabhāvenottarasṛṣṭīnāmapi tulyatvasya durvāratvāditi draṣṭavyam /",
    "GSP33brssgo2u:2208": " parihāraḥ sugamaḥ //35//",
    "GSP33brssgo2u:2209": " END BsCom_2,1.12.35",
    "GSP33brssgo2u:2210": " START BsCom_2,1.12.36",
    "GSP33brssgo2u:2211": " kathaṃ punaravagamyate 'nādireṣa saṃsāra iti /",
    "GSP33brssgo2u:2212": " ata uttaraṃ paṭhati -",
    "GSP33brssgo2u:2213": " upapadyate cāpy upalabhyate ca / BBs_2,1.36 /",
    "GSP33brssgo2u:2214": " upapadyate ca saṃsārasyānāditvam /",
    "GSP33brssgo2u:2215": " ādimattve hi saṃsārasyākasmādudbhūtermuktānāmapi punaḥ saṃsārodbhūtiprasaṅgaḥ,",
    "GSP33brssgo2u:2216": " akṛtābhyāgamaprasaṅgaśca,",
    "GSP33brssgo2u:2217": " sukhaduḥkhādivaiṣamyasya nirnimittatvāt /",
    "GSP33brssgo2u:2218": " naceśvaro vaiṣamyaheturityuktam /",
    "GSP33brssgo2u:2219": " nacāvidyā kevalā vaiṣamyasya kāraṇaṃ,",
    "GSP33brssgo2u:2220": " ekarūpatvāt /",
    "GSP33brssgo2u:2221": " rāgādikleśavāsanākṣiptakarmāpekṣā tvavidyā vaiṣamyakarī syāt /",
    "GSP33brssgo2u:2222": " naca karmāntareṇa śarīraṃ saṃbhavati,",
    "GSP33brssgo2u:2223": " naca śarīramantareṇa karma saṃbhavatītītaretarāśrayatvaprasaṅgaḥ /",
    "GSP33brssgo2u:2224": " anāditve tu bījāṅ kuranyāyenopapatterna kaściddoṣo bhavati /",
    "GSP33brssgo2u:2225": " upalabhyate ca saṃsārasyānāditvaṃ śrutismṛtyoḥ /",
    "GSP33brssgo2u:2226": " śrutau tāvat 'anena jīvenātmanā' (chā. 6.3.2)",
    "GSP33brssgo2u:2227": " iti sargapramukhe śārīramātmānaṃ jīvaśabdena prāṇadhāraṇanimittenābhilapannanādiḥ saṃsāra iti darśayati /",
    "GSP33brssgo2u:2228": " ādimattve tu prāganavadhāritaprāṇaḥ san kathaṃ prāṇādadhāraṇanimittena jīvaśabdena sargapramukhe 'bhilapyeta /",
    "GSP33brssgo2u:2229": " naca dhārayiṣyatītyato 'bhilapyeta /",
    "GSP33brssgo2u:2230": " anāgatāddhi saṃndhādatītaḥ saṃbandho balavānbhavati,",
    "GSP33brssgo2u:2231": " abhiniṣpannatvāt /",
    "GSP33brssgo2u:2232": " 'sūryācandramasau dhātā yathāpūrvamakalpayat' (ṛ.saṃ 10.190.3)",
    "GSP33brssgo2u:2233": " iti ca mantravarṇaḥ pūrvakalpasadbhāvaṃ darśayati /",
    "GSP33brssgo2u:2234": " smṛtāvapyanāditvaṃ saṃsārasyopalabhyate- 'na rūpamasyeha tathopalabhyate nānto na cādirna ca saṃpratiṣṭhā' (gī. 15.3) iti /",
    "GSP33brssgo2u:2235": " purāṇe cātītānāgatānāṃ ca kalpanāṃ na parimāṇamastīti sthāpitam // 36 //",
    "GSP33brssgo2u:2236": " prathamaḥ sargaḥ kaścinnāstītyatra pramāṇaṃ pṛcchati-kathaṃ punariti /",
    "GSP33brssgo2u:2237": " upapattisahataśrutyādikaṃ pramāṇamiti sūtravyākhyayā darśayati-upapadyata iti /",
    "GSP33brssgo2u:2238": " hetuṃ vinaiva sārgāṅgīkāre jñānakarmakāṇḍavaiyarthyaṃ syādityarthaḥ /",
    "GSP33brssgo2u:2239": " nanu sukhādivaiṣamye īśvaro 'vidyā vā heturastvityāśaṅkya krameṇa dūṣayati-naceśvara ityādinā /",
    "GSP33brssgo2u:2240": " kastarhi hetuḥ,",
    "GSP33brssgo2u:2241": " tatrāha-rāgādīti /",
    "GSP33brssgo2u:2242": " rāgadvaiṣamohāḥ kleśāsteṣāṃ vāsanābhirākṣiptāni karmāṇi dharmādharmavyāmiśrarūpāṇi,",
    "GSP33brssgo2u:2243": " tadapekṣā tvavidyā sukhādisargavaicitryahetuḥ /",
    "GSP33brssgo2u:2244": " tasmādavidyāsahakāricatvena kleśakarmaṇāmanādipravāho 'ṅgīkartavya iti bhāvaḥ /",
    "GSP33brssgo2u:2245": " kiñca sṛṣṭeḥ sāditve prathamaśarīrasyotpattirna saṃbhavati,",
    "GSP33brssgo2u:2246": " hetvabhāvāt /",
    "GSP33brssgo2u:2247": " naca karma hetuḥ,",
    "GSP33brssgo2u:2248": " śarīrātprākkarmāsaṃbhavāt /",
    "GSP33brssgo2u:2249": " tasmāt karmaśarīrayoranyonyāśrayaparihārāya sarvaireva vādibhiḥ saṃsārasyānāditvamaṅgīkāryamityāha-naceti /",
    "GSP33brssgo2u:2250": " sargapramukhe sṛṣṭyādau prāganavadhāritaprāṇo 'pi san pratyagātmā bhāvidhāraṇanimittena jīvaśabdenocyatāmityatrāha-naca dhārayiṣyatīti /",
    "GSP33brssgo2u:2251": " 'gṛhasthaḥ sadṛśīṃ bhāryāmupeyāt'ityādāvagatyā bhāvivṛttyāśrayaṇamiti bhāvaḥ /",
    "GSP33brssgo2u:2252": " asya saṃsāravṛkṣasya svarūpaṃ satyaṃ mithyā vetyupadeśaṃ vinā nopalabhyate /",
    "GSP33brssgo2u:2253": " jñānaṃ vinānto 'pi nāsti /",
    "GSP33brssgo2u:2254": " nāpyādirupalabhyate,",
    "GSP33brssgo2u:2255": " asattvādeva /",
    "GSP33brssgo2u:2256": " naca saṃpratiṣṭhā madhye sthitiḥ,",
    "GSP33brssgo2u:2257": " dṛṣṭanaṣṭasvarūpatvāditi gītāvākyārthaḥ /",
    "GSP33brssgo2u:2258": " saṃsārasyānāditve 'pi mithyātvāt 'ekamevādvitīyam'ityavadhāraṇamupapannam /",
    "GSP33brssgo2u:2259": " tasmānniravadye brahmaṇi samanvayāvirodha iti siddham //36//",
    "GSP33brssgo2u:2260": " END BsCom_2,1.12.36",
    "GSP33brssgo2u:2261": " START BsCom_2,1.13.37",
    "GSP33brssgo2u:2262": " 13 sarvadharmopapattyadhikaraṇam. sū. 37",
    "GSP33brssgo2u:2263": " sarvadharmopapatteś ca / BBs_2,1.37 /",
    "GSP33brssgo2u:2264": " cetanaṃ brahma jagataḥ kāraṇaṃ prakṛtiścetyasminnavadhārite vedārthe parairupakṣiptānvilakṣaṇatvādīndoṣānparyahārṣīdācāryaḥ /",
    "GSP33brssgo2u:2265": " idānīṃ parapakṣapratiṣedhapradhānaṃ prakaraṇaṃ prāripsamāṇaḥ svapakṣaparigrahapradhānaṃ prakaraṇamupasaṃharati /",
    "GSP33brssgo2u:2266": " yasmādasminbrahmaṇi kāraṇe parigṛhyamāṇe pradarśitena prakāreṇa sarve kāraṇadharmā upapadyante 'sarvajñaṃ sarvaśakti mahāmāyaṃ ca brahma' iti,",
    "GSP33brssgo2u:2267": " tasmādanatiśaṅkanīyamidamaupaniṣadaṃ darśanamiti // 37 //",
    "GSP33brssgo2u:2268": " sarvadharmopapatteśca /",
    "GSP33brssgo2u:2269": " nirguṇasya brahmaṇo jagadupādanatvavādivedāntasamanvayo viṣayaḥ sa kiṃ yannirguṇaṃ tannopādānaṃ yathā rūpamiti nyāyena virudhyate na veti saṃdehe,",
    "GSP33brssgo2u:2270": " bhavatvīśvarasya viṣamasṛṣṭinimittatvaṃ tatprayojakasya karmaṇaḥ sattvāt,",
    "GSP33brssgo2u:2271": " natūpādānatvaṃ tadvyāpakasya saguṇatvasyābhāvāditi pratyudāharaṇena prāpte siddhāntasūtratātparyamāha-cetanamiti /",
    "GSP33brssgo2u:2272": " vivartopādānatvaṃ nirguṇasyāpyaviruddhaṃ,",
    "GSP33brssgo2u:2273": " ajñātatvasya bhramādhiṣṭhānatvaprayojakasya sattvāt,",
    "GSP33brssgo2u:2274": " saguṇatvaṃ tvavyāpakaṃ śabdādiguṇeṣu nityatvādibhramadarśanāditi bhāvaḥ /",
    "GSP33brssgo2u:2275": " yadyapi sarvajñatvaṃ sarvaśaktitvaṃ ca loke kāraṇadharmatvenāprasiddhaṃ tathāpi yo yasya kartā sa tasya sarvasya jñātā śaktaśceti prasiddham,",
    "GSP33brssgo2u:2276": " īśvarasyapi sarvakartṛtvaśravaṇātprasiddhyanusāreṇārthānniratiśayasarvajñatvaṃ sarvaśaktitvaṃ ca sidhyatītyabhisaṃdhāyāha-sarvajñaṃ sarvaśaktīti",
    "GSP33brssgo2u:2277": " mahāmāyamiti /",
    "GSP33brssgo2u:2278": " kartṛtvopādānatvakathane sarvaśaṅkāpaṅkakṣālanāyoktam /",
    "GSP33brssgo2u:2279": " tasmādaupaniṣadasiddhānte na kaściddoṣa iti siddham //37//",
    "GSP33brssgo2u:2280": " END BsCom_2,1.13.37",
    "GSP33brssgo2u:2281": " iti śrīgovindabhagavatpūjyapādaśiṣyaśaṅkarabhagavatpūjyapādakṛtau śārīrakamīmāṃsābhāṣye dvitīyādhyāyasya prathamaḥ pādaḥ samāptaḥ // 1 //",
    "GSP33brssgo2u:2282": " iti śrīmatparamahaṃsaparivrājakācāryaśrīgovindānandabhagavatpādakṛtau śārīrakamīmāṃsāvyākhyāyāṃ bhāṣyaratnaprabhāyāṃ dvitīyasyādhyāyasya prathamapādaḥ samāptaḥ //1//",
    "GSP33brssgo2u:2283": " // iti dvitīyādhyāyasya sāṃkhyayogakāṇādādismṛtibhiḥ sāṃkhyādiprayuktatarkaiśca vedāntasamanvayavirodhaparihārākhyaḥ prathamaḥ pādaḥ // ____________________________________________________________________________________________",
    "GSP33brssgo2u:2284": " dvitīyādhyāye dvitīyaḥ pādaḥ //",
    "GSP33brssgo2u:2285": " sāṃkhyatārkikabauddhāśca jaināḥ pāśupatādayaḥ /",
    "GSP33brssgo2u:2286": " yasya tattvaṃ na jānanti taṃ vande raghupuṅgavam //1//",
    "GSP33brssgo2u:2287": " START BsCom_2,2.1.1",
    "GSP33brssgo2u:2288": " racanānupapatteś ca nānumānaṃ / BBs_2,2.1 /",
    "GSP33brssgo2u:2289": " yadyapīdaṃ vedāntavākyānāmaidaṃparyaṃ nirūpayituṃ śāstraṃ pravṛttaṃ na tarkśāstravat devalābhir yuktibhiḥ kaṃcit siddhāntaṃ sādhayituṃ dūṣayituṃ vā pravṛttam /",
    "GSP33brssgo2u:2290": " tathāpi vedāntavākyam api vyācakṣāṇaiḥ samyagdarśanapratipakṣabhūtāni sāṃkhyādidarśanāni nirākaraṇīyāṇīti tadarthaḥ paraḥ pādaḥ pravartate /",
    "GSP33brssgo2u:2291": " vedāntārthanirṇayasya ca samyagdarśanārthatvāt tannirṇayena svapakṣasthāpanaṃ prathamaṃ kṛtaṃ taddyabhyarhitaṃ parapakṣapratyākhyānād iti /",
    "GSP33brssgo2u:2292": " nanu mumukṣūṇāṃ mokṣasādhanatvena samyagdarśananirūpaṇāya svapakṣasthāpanam eva kevalaṃ kartuṃ yuktaṃ kiṃ parapakṣanirākaraṇena paradveṣakareṇa",
    "GSP33brssgo2u:2293": " bāḍham evam /",
    "GSP33brssgo2u:2294": " tathāpi mahājanaparigṛhītāni mahānti sāṃkhyāditantrāṇi samyagdarśanāpadeśena pravṛttānyupalabhya bhavet keṣāṃcin mandamatīnām etāny api samyagdarśanāyopadeyānītyapekṣā",
    "GSP33brssgo2u:2295": " tathā yuktagāḍhatvasaṃbhavena sarvajñabhāṣitatvācca śraddhā ca teṣvityatastadasāratopapādanāya prayatyate /",
    "GSP33brssgo2u:2296": " nanu 'īkṣaternāśabdam' (bra,sū. 1.1.5)",
    "GSP33brssgo2u:2297": " , 'kāmācca nānumānāpekṣā' (bra,sū. 1.1.18)",
    "GSP33brssgo2u:2298": " 'etena sarve vyākhyātā vyākhyātāḥ' (bra,sū. 1.4.28)",
    "GSP33brssgo2u:2299": " iti ca pūrvatrāpi sāṃkhyādipakṣapratikṣepaḥ kṛtaḥ,",
    "GSP33brssgo2u:2300": " kiṃ punaḥ kṛtakaraṇeneti /",
    "GSP33brssgo2u:2301": " taducyate- sāṃkhyādayaḥ svapakṣasthāpanāya vedāntavākyānyapyudāhṛtya svapakṣānuguṇenaiva yojayanto vyācakṣate,",
    "GSP33brssgo2u:2302": " teṣāṃ yadvyākhyānaṃ tadvyākhyanābhāsaṃ na samyagvyakhyānamityetāvatpūrvaṃ kṛtam /",
    "GSP33brssgo2u:2303": " iha tu vākyanirapekṣaḥ svatantrastadyuktipratiṣedhaḥ kriyata ityeṣa viśeṣaḥ /",
    "GSP33brssgo2u:2304": " tatra sāṃkhyā manyante- yathā ghaṭaśarāvādayo bhedā mṛdātmanānvīyamānā mṛdātmakasāmānyapūrvakā loke dṛṣṭāḥ,",
    "GSP33brssgo2u:2305": " tathā sarva eva bāhyādhyātmikā bhedāḥ sukhaduḥkhamohātmatayānvīyamānāḥ sukhaduḥkhamohātmakasāmānyapūrvikā bhavitumarhanti /",
    "GSP33brssgo2u:2306": " yattatsukhaduḥkhamohātmakaṃ sāmānyaṃ tatttriguṇaṃ pradhānaṃ mṛdvadacetanaṃ cetanasya puruṣārthaṃ sādhayituṃ svabhāvenaiva vicitreṇa vikārātmanā vivartata iti /",
    "GSP33brssgo2u:2307": " tathā pariṇāmādibhirapi liṅgaistadeva pradhānamanuminute /",
    "GSP33brssgo2u:2308": " tatra vadāmaḥ - yadi dṛṣṭāntabalenaivaitannirūpyeta,",
    "GSP33brssgo2u:2309": " nācetanaṃ loke cetanānadhiṣṭhitaṃ svatantraṃ kiñcidviśiṣṭapuruṣārthanirvartanasamarthānvikārānviracayaddṛṣṭam /",
    "GSP33brssgo2u:2310": " gehaprāsādaśayanāsanavihārabhūmyādayo hi loke prajñāvadbhiḥ śilpibhiryathākālaṃ sukhaduḥkhaprāptiparihārayogyā racitā dṛśyante /",
    "GSP33brssgo2u:2311": " tathedaṃ jagadakhilaṃ pṛthivyādi nānākarmaphalopabhogayogyaṃ bāhyam,",
    "GSP33brssgo2u:2312": " ādhyatmikaṃ ca śarīrādi nānājātyanvitaṃ pratiniyatāvayavavinyāsamanekakarmaphalānubhavādhiṣṭhānaṃ",
    "GSP33brssgo2u:2313": " dṛśyamānaṃ prajñāvadbhiḥ saṃbhāvitatamaiḥ śilpibhirmanasāpyālocayitumaśakyaṃ sat",
    "GSP33brssgo2u:2314": " kathamacetanaṃ pradhānaṃ racayet /",
    "GSP33brssgo2u:2315": " loṣṭapāṣāṇādiṣvadṛṣṭatvāt /",
    "GSP33brssgo2u:2316": " mṛdādiṣvapi kumabhakārādyadhiṣṭhiteṣu viśiṣṭākārā racanā dṛśyate tadvatpradhānasyāpi cetanāntarādiṣṭhitatvaprasaṅgaḥ /",
    "GSP33brssgo2u:2317": " naca mṛdādyupādānasvarūpavyapāśrayeṇaiva dharmeṇa mūlakāraṇamavadhāraṇīyaṃ na bāhyakumbhakārādivyapāśrayeṇeti kiñcinniyāmakamasti /",
    "GSP33brssgo2u:2318": " nacaivaṃ sati kiñcidvirudhyate,",
    "GSP33brssgo2u:2319": " pratyuta śrutiranugṛhyate cetanakāraṇasamarpaṇāt /",
    "GSP33brssgo2u:2320": " ato racanānupapatteśca hetornācetanaṃ jagatkāraṇamanumantavyaṃ bhavati /",
    "GSP33brssgo2u:2321": " anvayādyanupapatteśceti caśabdena hetorasiddhiṃ samuccinoti /",
    "GSP33brssgo2u:2322": " nahi bāhyādhyātmikānāṃ bhedānāṃ sukhaduḥkhamohātmakatayānvaya upapadyate,",
    "GSP33brssgo2u:2323": " sukhādīnāṃ cāntaratvapratīteḥ,",
    "GSP33brssgo2u:2324": " śabdādīnāṃ cātadrūpatvapratīteḥ /",
    "GSP33brssgo2u:2325": " tannimittatvapratīteśca /",
    "GSP33brssgo2u:2326": " śabdādyaviśeṣe 'pi ca bhāvanāviśeṣātsukhādiviśeṣopalabdheḥ /",
    "GSP33brssgo2u:2327": " tathā parimitānāṃ bhedānāṃ mūlāṅ kurādīnāṃ saṃsargapūrvakatvaṃ dṛṣṭvā bāhyādhyātmikānāṃ",
    "GSP33brssgo2u:2328": " bhedānāṃ parimitatvātsaṃsargapūrvakatvamanumimānasya sattvarajastamasāmapi saṃsargapīrvakatvaprasaṅgaḥ",
    "GSP33brssgo2u:2329": " parimitatvaviśeṣāt /",
    "GSP33brssgo2u:2330": " kāryakāraṇabhāvastu prekṣāpūrvakanirmitānāṃ śayanāsanādīnāṃ dṛṣṭa iti na kāryakāraṇabhāvādbāhyādhyātmikānāṃ bhedānāmacetanapūrvakatvaṃ śakyaṃ kalpayitum // 1 // @----------------------",
    "GSP33brssgo2u:2331": " FN: apadeśena vyājena /",
    "GSP33brssgo2u:2332": " brahmaṇi sarvadharmopapattivat pradhāne 'pi tadupapattimāśaṅkya nirācaṣṭe-racanānupapatteśca nānumānam /",
    "GSP33brssgo2u:2333": " nanu mumukṣūṇāṃ vākyārthanirṇayapratibandhanirāsāya vedāntānāṃ tātparyaṃ niścetumidaṃ śāstramārabdhaṃ tacca nirdeṣatayā niścitaṃ,",
    "GSP33brssgo2u:2334": " tataḥ parapakṣanirāsātmako 'yaṃ pādo 'smin śāstre na saṃgataḥ,",
    "GSP33brssgo2u:2335": " tannirāsasya mumakṣvanapekṣitatvādityākṣipati-yadyapīti /",
    "GSP33brssgo2u:2336": " parapakṣanirākaraṇaṃ vināsvapakṣasthairyāyogāttatkartavyamityāha-tathāpīti /",
    "GSP33brssgo2u:2337": " tarhi svapakṣasthāpanātprāgeva parapakṣapratyākhyānaṃ kāryamityata āha-vedāntārtheti /",
    "GSP33brssgo2u:2338": " vedāntatātparyanirṇayasya phalavajjñānakaraṇāntarbhāvādabhyarhitatvam /",
    "GSP33brssgo2u:2339": " nanu rāgadveṣakaraṇatvāt paramatanirākaraṇaṃ na kāryamiti śaṅkate-nanviti /",
    "GSP33brssgo2u:2340": " tattvanirṇayapradhānā khalviyaṃ kathārabdhā,",
    "GSP33brssgo2u:2341": " tattvanirṇayaśca paramateṣvaśraddhāṃ vinā na sidhyati,",
    "GSP33brssgo2u:2342": " sā ca teṣu bhrāntimūlatvaniścayaṃ vinā na sidhyati,",
    "GSP33brssgo2u:2343": " sa ca imaṃ pādaṃ vinā neti svasiddhāntasaṃrakṣaṇārthatvātpradhānasidhyarthatvādayaṃ pādo 'smin śāstre saṃgataḥ,",
    "GSP33brssgo2u:2344": " saṃgatatvādvītarāgeṇāpi kartavya ityabhisaṃdhāyoktāṅgīkāreṇa samādhatte-bāḍhamityādinā /",
    "GSP33brssgo2u:2345": " apadeśena vyājena /",
    "GSP33brssgo2u:2346": " mandamatīnām teṣu śraddhānimittāni bahūni santīti tannirāsāya yatnaḥ kriyata ityarthaḥ /",
    "GSP33brssgo2u:2347": " svamataśraddhāparamatadveṣau tu pradhānasiddhyarthatvādaṅgīkṛtau /",
    "GSP33brssgo2u:2348": " nāpyayaṃ dveṣaḥ /",
    "GSP33brssgo2u:2349": " parapakṣatvabuddhyā hi nirāso dveṣamāvahati na tu tattavanirṇayecchayā kṛta iti mantavyam /",
    "GSP33brssgo2u:2350": " paunaruktyam śaṅkate-nanvīkṣateriti /",
    "GSP33brssgo2u:2351": " pūrvaṃ sāṃkhyādīnāṃ śrutyarthānugrāhakartakanirāsādaśrautatvamuktam,",
    "GSP33brssgo2u:2352": " saṃprati śrutyanapekṣāstadīyāḥ svatantrā yuktayo nirasyanta ityarthabhedānna punaruktirityāha-taducyataiti /",
    "GSP33brssgo2u:2353": " pradhānamacetanaṃ jagadupādānamiti sāṃkhyasiddhānto 'tra viṣayaḥ sa kiṃ pramāṇamūlo",
    "GSP33brssgo2u:2354": " bhrāntimūlo veti saṃdehe 'sarvadharmopapatteśca'ityuktadharmāṇāṃ pradhāne saṃbhavāttadevopādānamityākṣepasaṃgatyā",
    "GSP33brssgo2u:2355": " pramāṇamūlatvaṃ darśayan pūravapakṣamāha-tatra sākhyāiti /",
    "GSP33brssgo2u:2356": " svasiddhāntajñānasya paramatanirāsaṃ pratyupajīvyatvāt pādayoḥsaṃgatiḥ /",
    "GSP33brssgo2u:2357": " paramatanirāsātmakatmātsarveṣāmadhikaraṇānāmetatpādasaṃgatiḥ /",
    "GSP33brssgo2u:2358": " pūrvapakṣe pramāṇamūlamatavirodhāduktaśrutyarthasamanvayāsiddhiḥ phalaṃ,",
    "GSP33brssgo2u:2359": " siddhānte tatsiddhirityāpādaṃ draṣṭavyam /",
    "GSP33brssgo2u:2360": " mūlaśrautasamanvayadārḍhyārthatvādasya pādasya śrutisaṃgatiriti vivekaḥ /",
    "GSP33brssgo2u:2361": " bhidyanta iti bhedā vikārāḥ,",
    "GSP33brssgo2u:2362": " ye vikārā yenānvitāste tatprakṛtikā iti vyāptimāha-yatheti /",
    "GSP33brssgo2u:2363": " sarvaṃ kāryaṃ sukhaduḥkhamohātmakavastuprakṛtikaṃ,",
    "GSP33brssgo2u:2364": " tadanvitatvāt,",
    "GSP33brssgo2u:2365": " ghaṭādivadityanumānamāha-tatheti /",
    "GSP33brssgo2u:2366": " kimarthaṃ pradhānaṃ pariṇamate,",
    "GSP33brssgo2u:2367": " tatrāha-cetanasyeti /",
    "GSP33brssgo2u:2368": " artho bhogāpavargarūpaḥ,",
    "GSP33brssgo2u:2369": " tadarthaṃ svabhāvata eva pravartate na tu kenaciccetanena preryata ityarthaḥ /",
    "GSP33brssgo2u:2370": " taduktam-'puruṣārtha eva heturna kenacitkāryate karaṇam'iti /",
    "GSP33brssgo2u:2371": " anumānāntarāṇi tairuktāni smārayati-tatheti /",
    "GSP33brssgo2u:2372": " uktaṃ hi-'bhedānāṃ parimāṇāt samanvayācchaktitaḥ pravṛtteśca /",
    "GSP33brssgo2u:2373": " kāraṇakāryavibhāgādavibhāgādvaiśvarūpyasya //",
    "GSP33brssgo2u:2374": " 'iti /",
    "GSP33brssgo2u:2375": " atra kārikāyāṃ samanvayāditi liṅgaṃ vyākhyātam /",
    "GSP33brssgo2u:2376": " śiṣṭāni vyākhyāyante /",
    "GSP33brssgo2u:2377": " tathā hi-kṣityādīnāṃ bhedānāṃ kāraṇamavyaktamasti,",
    "GSP33brssgo2u:2378": " parimitatvāt, ghaṭavat /",
    "GSP33brssgo2u:2379": " na ca dṛṣṭānte sādhyavaikalyaṃ,",
    "GSP33brssgo2u:2380": " ghaṭotpatteḥ prāganabhivyaktaghaṭādirūpakāryaviśiṣṭatvena mṛdo 'pyavyaktatvāt /",
    "GSP33brssgo2u:2381": " tathā ghaṭādīnāṃ kāraṇaśaktitaḥ pravṛttermahadādikāryāṇāmapi kāraṇaśaktitaḥ pravṛttirvācyā,",
    "GSP33brssgo2u:2382": " tacchaktimatkāraṇamavyaktam /",
    "GSP33brssgo2u:2383": " kiñca kāraṇātkāryasya vibhāgo janma dṛśyate kṣitermṛttikā jāyate tato ghaṭa iti /",
    "GSP33brssgo2u:2384": " evamavibhāgaḥ prātilomyena pralayo dṛśyate ghaṭasya mṛttikāyāṃ layaḥ tasyāḥ kṣitau kṣiterapsu apāṃ tejasīti /",
    "GSP33brssgo2u:2385": " etau vibhāgāvibhāgau vaiśvarūpyasya vicitrasya bhāvajātasya dṛśyamānau pṛthakpakṣīkṛtau kvacitkāraṇe viśrāntau vibhāgatvādavibhāgatvācca mṛdi ghaṭavibhāgāvibhāgavadityarthaḥ /",
    "GSP33brssgo2u:2386": " siddhāntayati-tatra vadāma iti /",
    "GSP33brssgo2u:2387": " kimanumānairacetanaprakṛtikatvaṃ jagataḥ sādhyate,",
    "GSP33brssgo2u:2388": " svatantrācetanaprakṛtikatvaṃ vā /",
    "GSP33brssgo2u:2389": " ādye siddhasādhanatā,",
    "GSP33brssgo2u:2390": " asmābhiranāditriguṇamāyāṅgīkārāt /",
    "GSP33brssgo2u:2391": " dvitīye ghaṭādidṛṣṭānte sādhyāprasiddhirityāha-yadīti /",
    "GSP33brssgo2u:2392": " svatantramacetanaṃ prakṛtirityetaddṛṣṭāntabalena tadā nirūpyeta yadi dṛṣṭāntaḥ kvacitsyāt /",
    "GSP33brssgo2u:2393": " nanu dṛṣṭaḥ kvacidityanvayaḥ /",
    "GSP33brssgo2u:2394": " svatantrapadārthamāha-cetanānadhiṣṭitamiti /",
    "GSP33brssgo2u:2395": " parakīyasya sādhyasyāprasiddhimuktvā satpratipakṣaṃ vaktuṃ yadvicitraracanātmakaṃ kāryaṃ taccetanādhiṣṭhitācetanaprakṛtikamiti vyāptimāha-geheti",
    "GSP33brssgo2u:2396": " idaṃ jagadccetanādhiṣcitācetanaprakṛtikaṃ,",
    "GSP33brssgo2u:2397": " kāryatvāt,",
    "GSP33brssgo2u:2398": " gehavaditi prayogaḥ /",
    "GSP33brssgo2u:2399": " vipakṣe vicitraracanānupapattirūpaṃ sūtroktaṃ bādhakatarkaṃ vaktuṃ jagato vaicitryamāha-tatheti /",
    "GSP33brssgo2u:2400": " bāhyaṃ pṛthivyādi bhogyam,",
    "GSP33brssgo2u:2401": " ādhyātmikaṃ śarīrādi ca bhogādhiṣchānamiti vibhāgaḥ /",
    "GSP33brssgo2u:2402": " pratiniyato 'sādhāraṇo 'vayavānāṃ vinyāso racanā yasya tadityarthaḥ /",
    "GSP33brssgo2u:2403": " itthaṃ vicitraṃ jagaccetanānadhiṣṭhitā jaḍaprakṛtiḥ kathaṃ racayet /",
    "GSP33brssgo2u:2404": " na kathamapītyarthaḥ /",
    "GSP33brssgo2u:2405": " yaccetanānadhiṣṭhitamacetanaṃ tanna kāryakārīti vyāptimuktatarkamūlabhūtāmāha-loṣṭeti /",
    "GSP33brssgo2u:2406": " cetanāpreriteṣu loṣṭādiṣu kāryakāritvādarśanādityarthaḥ /",
    "GSP33brssgo2u:2407": " kiñcānādijaḍaprakṛtiścetanādhiṣṭitā,",
    "GSP33brssgo2u:2408": " pariṇāmitvāt,",
    "GSP33brssgo2u:2409": " mṛdādivadityāha-mṛditi /",
    "GSP33brssgo2u:2410": " nanu mṛdādidṛṣṭānte dvayamapyastyacetanatvaṃ cetanādhiṣṭhitatvaṃ ceti,",
    "GSP33brssgo2u:2411": " tatra pariṇāmitvahetoracetanatvameva vyāpakaṃ mṛdādisvarūpatvenāntaraṅgatvāt,",
    "GSP33brssgo2u:2412": " natu cetanādhiṣṭhitatvaṃ vyāpakaṃ,",
    "GSP33brssgo2u:2413": " tasya mṛdādibāhyakulālādisāpekṣatvena bahiraṅgatvāt,",
    "GSP33brssgo2u:2414": " tathā ca pariṇāmitve 'pi mūlaprakṛteracetanatvadharmeṇaiva yogo na cetanādhiṣṭitatvenetyāśaṅkya niṣedhati-naceti /",
    "GSP33brssgo2u:2415": " mahānasadṛṣṭānte 'ntaraṅgasyāpi mahānasasvarūpasya dhūmavyāpakatvaṃ nāsti tadbhinnasya bahiraṅgasyāpi vahnestadastītyantaraṅgatvaṃ vyāpakatve prayojakaṃ na bhavatīti bhāvaḥ /",
    "GSP33brssgo2u:2416": " kiñca yadacetanaṃ taccetanādhiṣṭhitameva pariṇamata ityaṅgīkāre bādhakābhāvāt pratyuta śrutyanugrahācca tathāṅgīkāryamityāha-na caivaṃ satīti",
    "GSP33brssgo2u:2417": " sukhaduḥkhamohānvayāditi hetorasiddhidyotanārthaṃ sūtre cakāra ityāha-anvayādyanupapatteśceti /",
    "GSP33brssgo2u:2418": " nānumānaṃ yuktamityarthaḥ /",
    "GSP33brssgo2u:2419": " ādiśabdaḥ parimāṇādigrahārthaḥ /",
    "GSP33brssgo2u:2420": " śbdādīnāṃ bāhyatvānubhavādāntarasukhādyātmakatvamasiddhaṃ tannimittatvācca /",
    "GSP33brssgo2u:2421": " nahi nimittanaimittikayorabhedena yogo 'sti,",
    "GSP33brssgo2u:2422": " daṇḍaghaṭayoradarśanādityarthaḥ /",
    "GSP33brssgo2u:2423": " kiñca yadi ghaṭe mṛdvatsukhādikaṃ śabdādyanvitaṃ syāt tarhi sarvairaviśeṣeṇa sukhādikamupalabhyeta ghaṭe mṛdvat /",
    "GSP33brssgo2u:2424": " na tathopalabdhirastīti yogyānupalabdhyā hetvabhāvaniścaya ityāha-śabdādīti /",
    "GSP33brssgo2u:2425": " viṣayasyaikatve 'pi puruṣavāsanāvaicitryāt kasyacitsukhabuddhiḥ kasyacidduḥkhabuddhiḥ kasyacinmohabuddhirdṛśyate 'to viṣayāḥ sukhādyātmakā na bhavantītyarthaḥ /",
    "GSP33brssgo2u:2426": " evaṃ samanvayāditi hetuṃ dūṣayitvā parimāṇādihetūn dūṣayati-tatheti /",
    "GSP33brssgo2u:2427": " buddhyādīnāṃ parimitatvena saṃsargapūrvakatvasiddhau saṃsṛṣṭānyanekāni sattvarajastamāmasi siddhyanti,",
    "GSP33brssgo2u:2428": " ekasmin saṃsargāsaṃbhavānna brahmasiddhiriti sāṃkhyasya bhāvaḥ /",
    "GSP33brssgo2u:2429": " kimidaṃ parimitatvaṃ,",
    "GSP33brssgo2u:2430": " na tāvaddeśataḥ paricchedaḥ,",
    "GSP33brssgo2u:2431": " pakṣāntargatākāśe tasyābhāvena bhāvāsiddheḥ /",
    "GSP33brssgo2u:2432": " nāpi kālataḥ paricchedaḥ,",
    "GSP33brssgo2u:2433": " sāṃkhyaiḥ kālasyānaṅgīkārāt,",
    "GSP33brssgo2u:2434": " avidyāguṇasaṃsargeṇa siddhasādhanācca /",
    "GSP33brssgo2u:2435": " nāpi vastutaḥ paricchedaḥ,",
    "GSP33brssgo2u:2436": " sattvādīnāṃ parasparaṃ bhinnatve satyapi sādhyābhāvena vyabhicārādityāha-sattveti /",
    "GSP33brssgo2u:2437": " yaduktaṃ kāryakāraṇavibhāgo yatra samāpyate tatpradhānamiti /",
    "GSP33brssgo2u:2438": " tanna /",
    "GSP33brssgo2u:2439": " brahmaṇi māyāyāṃ vā samāptisaṃbhavāt /",
    "GSP33brssgo2u:2440": " naca yaḥ kāryasya vibhāgaḥ sa cetanānadhiṣṭhitācetane samāpta iti vyāptirasti,",
    "GSP33brssgo2u:2441": " sarvatrācetaneṣu cetanādhiṣṭānadarśanādityāha-kāryeti /",
    "GSP33brssgo2u:2442": " etenāvibhāgo 'pi vyākhyātaḥ /",
    "GSP33brssgo2u:2443": " yattu yatparimitaṃ tadavyaktaprakṛtipūrvakamiti vyāptyantaraṃ,",
    "GSP33brssgo2u:2444": " tasyāpi guṇeṣvanādiṣu parimiteṣu vyabhicāraḥ /",
    "GSP33brssgo2u:2445": " etena sadṛśayoreva prakṛtivikārabhāvādacetanavikārāṇānacetanameva prakṛtiriti nirastam /",
    "GSP33brssgo2u:2446": " cetanādhiṣṭhitācetanaprakṛtikatve 'pi sādṛśyopapatteḥ,",
    "GSP33brssgo2u:2447": " 'na vilakṣaṇatvāt'ityatra sādṛśyaniyamasya nirastatvācca /",
    "GSP33brssgo2u:2448": " evaṃ cetanādhīnakāraṇaśaktitaḥ kāryapravṛttisaṃbhavāt śaktitaḥ pravṛttiliṅgamanyathāsiddhamiti bhāvaḥ //1//",
    "GSP33brssgo2u:2449": " END BsCom_2,2.1.1",
    "GSP33brssgo2u:2450": " START BsCom_2,2.1.2",
    "GSP33brssgo2u:2451": " pravṛtteś ca / BBs_2,2.2 /",
    "GSP33brssgo2u:2452": " āstāṃ tāvadiyaṃ racanā /",
    "GSP33brssgo2u:2453": " tatsiddhyarthā yā pravṛttiḥ sāmyāvasthānātpracyutiḥ sattvarajastamasāmaṅgāṅgibhāvarūpāpattirviśiṣṭakāryābhimukhapravṛttitā sāpi nācetanasya pradhānasya svatantrasyopapadyate,",
    "GSP33brssgo2u:2454": " mṛdādiṣvadarśanādrathādiṣu ca /",
    "GSP33brssgo2u:2455": " nahi mṛdādayo rathādayo vā svayamacetanāḥ santaścetanaiḥ kulālādibhiraśvādibhirvānadhiṣṭhitā viśiṣṭakāryābhimukhapravṛttayo dṛśyante dṛṣṭāccādṛṣṭisiddhiḥ",
    "GSP33brssgo2u:2456": " ataḥ pravṛttyanupapatterapi hetornācetanaṃ jagatkāraṇamanumātavyaṃ bhavati /",
    "GSP33brssgo2u:2457": " nanu cetanasyāpi pravṛttiḥ kevalasya na dṛṣṭā /",
    "GSP33brssgo2u:2458": " satyametat /",
    "GSP33brssgo2u:2459": " tathāpi cetanasaṃyuktasya rathāderacetanasya pravṛttidṛṣṭā /",
    "GSP33brssgo2u:2460": " natvacetanasaṃyuktasya cetanasya pravṛttirdṛṣṭā /",
    "GSP33brssgo2u:2461": " kiṃ punaratra yuktam /",
    "GSP33brssgo2u:2462": " yasminpravṛttirdṛṣṭā tasya sota yatasaṃyuktasya dṛṣṭā tasya seti /",
    "GSP33brssgo2u:2463": " nanu yasmindṛśyate pravṛttistasyaiva seti yuktamubhayoḥ pratyakṣatvāt /",
    "GSP33brssgo2u:2464": " natu pravṛttyāśrayatvena kevalaścetano rathādivatpratyakṣaḥ /",
    "GSP33brssgo2u:2465": " pravṛtyāśrayadehādisaṃyuktasyaiva tu cetanasya sadbhāvasiddhiḥ kevalācetanarathādivailakṣaṇyaṃ jīvadehasya dṛṣṭamiti /",
    "GSP33brssgo2u:2466": " ata eva ca pratyakṣe dehe sati darśanādasati cādarśanāddehasyaiva caitanyamapīti laukāyatikāḥ pratipannāḥ /",
    "GSP33brssgo2u:2467": " tasmādacetanasyaiva pravṛttiriti /",
    "GSP33brssgo2u:2468": " tadabhidhīyate- na brūmo yasminnacetane pravṛttirdṛśyate na tasya seti /",
    "GSP33brssgo2u:2469": " bhavatu tasyaiva sā /",
    "GSP33brssgo2u:2470": " sā tu cetanādbhavatīti brūmaḥ /",
    "GSP33brssgo2u:2471": " tadbhāve bhāvāttadabhāve cābhāvāt /",
    "GSP33brssgo2u:2472": " yathā kāṣṭhādivyapāśrayāpi dāhaprakāśalakṣaṇā vikriyānupalabhyamānāpi ca kevale jvalane jvalanādeva bhavati,",
    "GSP33brssgo2u:2473": " tatsaṃyoge darśanāttadviyoge cādarśanāttadvat /",
    "GSP33brssgo2u:2474": " laukāyatikānāmapi cetana eva deho 'cetanānāṃ rathādīnāṃ pravartako dṛṣṭa ityavipratiṣiddhaṃ cetanasya pravartakatvam /",
    "GSP33brssgo2u:2475": " nanu tava dehādisaṃyuktasyāpyātmano vijñānasvarūpamātravyatirekeṇa pravṛttyanupapatteranupapannaṃ pravartakatvamiti cet / na /",
    "GSP33brssgo2u:2476": " ayaskāntavadrūpādivacca pravṛttirahitasyāpi pravartakatvopapatteḥ /",
    "GSP33brssgo2u:2477": " yathāyaskānto maṇiḥ svayaṃ pravṛttirahito 'pyayasaḥ pravartako bhavati /",
    "GSP33brssgo2u:2478": " yathā vā rūpādayo viṣayāḥ svayaṃ pravṛttirahitā api cakṣurādīnāṃ pravartakābhavanti /",
    "GSP33brssgo2u:2479": " evaṃ pravṛttirahito 'pīśvaraḥ sarvagataḥ sarvātmā sarvajñaḥ sarvaśaktiśca san sarvaṃ pravartayedityupapannam /",
    "GSP33brssgo2u:2480": " ekatvātpravartyābhāve pravartakatvānupapattiriti cet / na /",
    "GSP33brssgo2u:2481": " avidyāpratyupasthāpitanāmarūpamāyāveśavaśenāsakṛtpratyuktatvāt /",
    "GSP33brssgo2u:2482": " tasmātsaṃbhavati pravṛttiḥ sarvajñakāraṇatve natvacetanakāraṇatve // 2 // @----------------------",
    "GSP33brssgo2u:2483": " FN: ubhayoḥ pravṛttitadāśrayayoḥ /",
    "GSP33brssgo2u:2484": " svatantramacetanaṃ kāraṇatvena nānumātavyaṃ,",
    "GSP33brssgo2u:2485": " tasya sṛṣṭyarthaṃ-pravṛtteḥanupapatteriti cakāreṇānupapattipadamanuṣajya sūtraṃ yojanīyam /",
    "GSP33brssgo2u:2486": " racanāpravṛttyoḥ ko bheda ityāśaṅkya pravṛttisvarūpamāha-sāmyeti /",
    "GSP33brssgo2u:2487": " guṇānāṃ kila sāmyāvasthā tattvānāṃ pralayaḥ,",
    "GSP33brssgo2u:2488": " tadā na kiñcit kāryaṃ bhavati pralayābhāvaprasaṅgāt /",
    "GSP33brssgo2u:2489": " kintvādau sāmyapracyutirūpaṃ vaiṣamyaṃ bhavati,",
    "GSP33brssgo2u:2490": " tataḥ kasyacidguṇasyāṅgitvamudbhūtatvena prādhānyaṃ kasyacidaṅgatvaṃ śeṣatvamityaṅgāṅgibhāvo bhavati,",
    "GSP33brssgo2u:2491": " tasmin sati mahadādikāryotpādanātmikā pravṛttiḥ,",
    "GSP33brssgo2u:2492": " tayā vividhakāryavinyāso racaneti bheda ityarthaḥ /",
    "GSP33brssgo2u:2493": " guṇānāṃ pravṛttiścetanādhiṣṭhānapūrvikā,",
    "GSP33brssgo2u:2494": " pravṛttitvāt,",
    "GSP33brssgo2u:2495": " rathādipravṛttivadityāha-sāpīti /",
    "GSP33brssgo2u:2496": " vipakṣe svatantre pravṛtyanupapattirityarthaḥ /",
    "GSP33brssgo2u:2497": " kecittu bhedānāṃ pravṛttiśaktimatvāccetanānadhiṣṭhatācetanaprakṛtikatvamiti śaktitaḥ pravṛttiriti liṅgaṃ vyācakṣate /",
    "GSP33brssgo2u:2498": " asyāpi guṇeṣu vyabhicāraḥ /",
    "GSP33brssgo2u:2499": " kāryatvaviśeṣaṇe ca viruddhatā,",
    "GSP33brssgo2u:2500": " pravṛttiśaktimatve sati kāryatvasya ghaṭādiṣu cetanādhiṣṭitaprakṛtikatvenoktasādhyaviruddhena vyāptidarśanāditi 'pravṛtteśca'iti sūtreṇa jñāpitam",
    "GSP33brssgo2u:2501": " nanu loke svatantrācetanānāṃ pravṛtyadarśane 'pi pradhāne sā pravṛttiḥ sidhyatu,",
    "GSP33brssgo2u:2502": " tatrāha-dṛṣṭācceti /",
    "GSP33brssgo2u:2503": " anumānaśaraṇasya tava dṛṣṭantaṃ vinātīndriyārthasiddhyayogāditi bhāvaḥ /",
    "GSP33brssgo2u:2504": " nanu pradhānasya pravṛttiṃ khaṇḍayatā cetanasya sṛṣṭau pravṛttirvācyā sā na yukteti sāṃkhyaḥ śaṅkate-nanviti /",
    "GSP33brssgo2u:2505": " śuddhacetanasya pravṛttyayogamaṅgīkaroti-satyamiti /",
    "GSP33brssgo2u:2506": " tarhi kevalasyācetanasya pravṛttisiddhiranyathā sṛṣṭyayogāt /",
    "GSP33brssgo2u:2507": " , tatrāha-tathāpīti /",
    "GSP33brssgo2u:2508": " kevalasya cetanasyāpravṛttāvapi cetanācetanayormithaḥ saṃbandhātsṛṣṭipravṛttiriti bhāvaḥ /",
    "GSP33brssgo2u:2509": " imaṃ vedāntasiddhāntaṃ sāṃkhyo dūṣayati-na tviti /",
    "GSP33brssgo2u:2510": " sarvā pravṛttiracetanāśrayaiva dṛṣṭā /",
    "GSP33brssgo2u:2511": " na tvacetanasaṃbandhenāpicetanasya kvacitpravṛttirdṛṣṭā /",
    "GSP33brssgo2u:2512": " tasmānna cetanātsṛṣṭirityarthaḥ /",
    "GSP33brssgo2u:2513": " matadvayaṃ śrutvā madhyasthaḥ pṛcchati-kiṃ punariti /",
    "GSP33brssgo2u:2514": " yasminnacetane rathādau pravṛttirdṛṣṭā tasyaiva sā na cetanastatra heturiti kiṃ sāṃkhyamataṃ",
    "GSP33brssgo2u:2515": " sādhu uta yena cetanenāśvādinā pravṛttistatprayuktā seti vedāntimataṃ vā sādhviti praśnārthaḥ /",
    "GSP33brssgo2u:2516": " sāṃkhya āha-nanviti /",
    "GSP33brssgo2u:2517": " ubhayoḥ /",
    "GSP33brssgo2u:2518": " pravṛttitadāśrayayorityarthaḥ /",
    "GSP33brssgo2u:2519": " dṛṣṭāśrayeṇaiva pravṛtterupapattāvadṛṣṭacetanapravṛttirna kalpyeti bhāvaḥ /",
    "GSP33brssgo2u:2520": " ātmano 'pratyakṣatve kathaṃ siddhiḥ,",
    "GSP33brssgo2u:2521": " tatrāha-pravṛttīti /",
    "GSP33brssgo2u:2522": " jīvaddehasya rathādibhyo vailakṣaṇyaṃ prāṇādisatvaṃ liṅgaṃ dṛṣṭamiti kṛtvā cetanasya siddhirityanvayaḥ /",
    "GSP33brssgo2u:2523": " jīvaddehaḥ sātmakaḥ prāṇādimatvāt,",
    "GSP33brssgo2u:2524": " vyatirekeṇa rathādivadityātmasiddhirityarthaḥ /",
    "GSP33brssgo2u:2525": " dehapravṛttiḥ svāśrayādanyena jñānavatā sahabhūtā,",
    "GSP33brssgo2u:2526": " pravṛttitvāt,",
    "GSP33brssgo2u:2527": " rathapravṛttivadityanumānāntarasūcanāya pravṛttyāśrayetyuktam,",
    "GSP33brssgo2u:2528": " sadbhāvasiddhireva na pravartakatvamityevakārārthaḥ /",
    "GSP33brssgo2u:2529": " anumitasya sadbhāvamātreṇa pravṛttihetutve sarvatrākāśasyāpi hetutvaprasaṅgāditi bhāvaḥ /",
    "GSP33brssgo2u:2530": " ātmano 'pratyakṣatve cārvākāṇāṃ bhramo 'pi liṅgamityāha-ata eveti /",
    "GSP33brssgo2u:2531": " apratyakṣatvādevetyarthaḥ /",
    "GSP33brssgo2u:2532": " dehānyātmanaḥ pratyakṣatve bhramāsaṃbhavāditi bhāvaḥ /",
    "GSP33brssgo2u:2533": " darśanāt /",
    "GSP33brssgo2u:2534": " pravṛtticaitanyayoriti śeṣaḥ /",
    "GSP33brssgo2u:2535": " pravṛttiṃ pratyāśrayatvamacetanasyaivetyuktamaṅgīkṛtya cetanasya prayojakatvaṃ siddhāntī sādhayati-tadabhidhīyata iti /",
    "GSP33brssgo2u:2536": " rathādipravṛttāvaśvādicetanasyānvayavyatireko sphuṭau tābhyāṃ cetanasya pravartakatvaṃ bāhyānāmapi saṃmatamityāha-laukāyatikānāmapīti /",
    "GSP33brssgo2u:2537": " yaḥ pravartakaḥ saḥ svayaṃ pravṛttimānaśvādivaditi vyāpterātmani vyāpakābhāvānna pravartakatvamiti kaścicchaṅkate-nanviti /",
    "GSP33brssgo2u:2538": " maṇyādau vyabhicārānna vyāptiriti pariharati-neti /",
    "GSP33brssgo2u:2539": " vastuta ekatve 'pi kalpitaṃ dvaitaṃ pravartyamastītyāha-na /",
    "GSP33brssgo2u:2540": " avidyeti /",
    "GSP33brssgo2u:2541": " avidyakalpite nāmarūpaprapañce tayaivāvidyārūpayā māyayā ya āveśaścidātmanaḥ kalpitaḥ",
    "GSP33brssgo2u:2542": " saṃbandhastasya vaśaḥ sāmarthyaṃ tenāntaryāmitvādikamīśvasyetyuktatvānna codyāvasara ityarthaḥ //2 //",
    "GSP33brssgo2u:2543": " END BsCom_2,2.1.2",
    "GSP33brssgo2u:2544": " START BsCom_2,2.1.3",
    "GSP33brssgo2u:2545": " payo 'mbuvac cet tatrāpi / BBs_2,2.3 /",
    "GSP33brssgo2u:2546": " syādetat /",
    "GSP33brssgo2u:2547": " yathā kṣīramacetanaṃ svabhāvenaiva vatsavivṛddhyarthaṃ pravartate,",
    "GSP33brssgo2u:2548": " yathāca jalamacetanaṃ svabhāvenaiva lokopakārāya syandata evaṃ pradhānamacetanaṃ svabhāvenaiva puruṣārthasiddhaye pravartiṣyata iti /",
    "GSP33brssgo2u:2549": " naitatsādhūcyate /",
    "GSP33brssgo2u:2550": " yatastatrāpi payombunoścetanādhiṣṭhitayoreva pravṛttirityanumimīmahe /",
    "GSP33brssgo2u:2551": " ubhayavādiprasiddhe rathādavacetane kevale pravṛttyadarśanāt /",
    "GSP33brssgo2u:2552": " śāstraṃ ca 'yo 'psu tiṣṭhan yo 'po 'ntaro yamayati' (bṛ. 3.7.4)",
    "GSP33brssgo2u:2553": " , 'etasya vā akṣarasya praśāsane gārgi prācyonyā nadyaḥ syandante' (bṛ. 3.8.9)",
    "GSP33brssgo2u:2554": " ityevañjātīyakaṃ samastasya lokaparispanditasyeśvarādhiṣṭhitatāṃ śrāvayati /",
    "GSP33brssgo2u:2555": " tasmātsādhyapakṣanikṣiptatvātpayombuvadityanupanyāsaḥ /",
    "GSP33brssgo2u:2556": " cetanāyāśca dhenvāḥ snehecchayā payasaḥ pravartakatvopapatteḥ /",
    "GSP33brssgo2u:2557": " vatsacoṣaṇena ca payasa ākṛṣyamāṇatvāt /",
    "GSP33brssgo2u:2558": " nacāmbuno 'pyatyantamanapekṣā,",
    "GSP33brssgo2u:2559": " nimnabhūmyādyapekṣatvātsyandanasya /",
    "GSP33brssgo2u:2560": " cetanāpekṣatvaṃ tu sarvatropadarśitam /",
    "GSP33brssgo2u:2561": " 'upasaṃhāradarśanānneti cenna kṣīravaddhi' (bra.sū. 2.1.24)",
    "GSP33brssgo2u:2562": " ityatra tu bāhyanimittanirapekṣamapi svāśrayaṃ kāryaṃ bhavatītyetallokadṛṣṭyā nidarśitam /",
    "GSP33brssgo2u:2563": " śāstradṛṣṭyā tu punaḥ sarvatraiveśvarāpekṣatvamāpadyamānaṃ na parāṇudyate // 3 // @----------------------",
    "GSP33brssgo2u:2564": " FN: sādhyavattā pakṣeṇa tulyatvāt /",
    "GSP33brssgo2u:2565": " anupanyāsaḥ na vicārabhūmiḥ /",
    "GSP33brssgo2u:2566": " anādijaḍasya pravṛttiścetanādinā,",
    "GSP33brssgo2u:2567": " pravṛttitvāt,",
    "GSP33brssgo2u:2568": " rathādipravṛttivaditi sthitam /",
    "GSP33brssgo2u:2569": " tatra kṣīrādau vyabhicāramāśaṅkya tasyāpi pakṣasamatvenoktānumānādāgamena ca sādhyasiddhirna vyabhicāra iti sūtraṃ vyācaṣṭe-syādetadityādinā",
    "GSP33brssgo2u:2570": " sādhyapakṣeti /",
    "GSP33brssgo2u:2571": " sādhyavatā pakṣeṇatulyatvādityarthaḥ /",
    "GSP33brssgo2u:2572": " anupanyāsaḥ /",
    "GSP33brssgo2u:2573": " na vyabhicārabhūmiriti yāvat /",
    "GSP33brssgo2u:2574": " kṣīre pravartakatvena dhenvādeḥ sattvācca na vyabhicāra ityāha-cetanāyāśceti /",
    "GSP33brssgo2u:2575": " upadarśitam /",
    "GSP33brssgo2u:2576": " anumānāgamābhyāmiti śeṣaḥ /",
    "GSP33brssgo2u:2577": " sūtrakārasya 'kṣīravaddhi' 'tatrāpi'iti ca vaktuḥ pūrvāparavirodhamāśaṅkya lokadṛṣṭyā śāstradṛṣṭyā ca sūtradvayamityavirodhamāha-upasaṃhāreti",
    "GSP33brssgo2u:2578": " END BsCom_2,2.1.3",
    "GSP33brssgo2u:2579": " START BsCom_2,2.1.4",
    "GSP33brssgo2u:2580": " vyatirekānavasthiteś cānapekṣatvāt / BBs_2,2.4 /",
    "GSP33brssgo2u:2581": " sāṃkhyānāṃ trayo guṇāḥ sāmyenāvatiṣṭhamānāḥ pradhānam /",
    "GSP33brssgo2u:2582": " natu tadvyatirekeṇa pradhānasya pravartakaṃ nivartakaṃ vā kiñcidbāhyamapekṣyamavastitamasti /",
    "GSP33brssgo2u:2583": " puruṣastūdāsīno na pravartako na nivartaka ityato 'napekṣaṃ pradhānaṃ,",
    "GSP33brssgo2u:2584": " anapekṣatvācca kadācitpradhānaṃ mahadādyākāreṇa pariṇamate kadācinna pariṇamata ityetadayuktam /",
    "GSP33brssgo2u:2585": " īśvarasya tu sarvajñatvātsarvaśaktitvānmahāmāyatvācca pravṛttyapravṛttī na virudhyete // 4 //",
    "GSP33brssgo2u:2586": " astu pradhānasyāpi dharmādi karma puruṣo vā pravartaka ityāśaṅkya sūtraṃ pravṛttaṃ,",
    "GSP33brssgo2u:2587": " tadvyācaṣṭe-sāṃkhyānāmityādinā /",
    "GSP33brssgo2u:2588": " pradhānavyatirekeṇa karmaṇo 'navasthiteḥ puruṣasyodāsīnatvāt kadācitsṛṣṭipravṛttiḥ kadācitpralaya ityayuktamityarthaḥ /",
    "GSP33brssgo2u:2589": " karmaṇo 'pi pradhānātmakasyācetanatvāt sadāsatvācca na kādācitkapravṛttiniyāmakatvamiti bhāvaḥ //4//",
    "GSP33brssgo2u:2590": " END BsCom_2,2.1.4",
    "GSP33brssgo2u:2591": " START BsCom_2,2.1.5",
    "GSP33brssgo2u:2592": " anyatrābhāvāc ca na tṛṇādivat / BBs_2,2.5 /",
    "GSP33brssgo2u:2593": " syādetat /",
    "GSP33brssgo2u:2594": " yathā tṛṇapallavodādi nimittāntaranirapekṣaṃ svabhāvādeva kṣīrādyākāreṇa pariṇamata evaṃ pradhānamapi mahadādyākāreṇa pariṇaṃsyata iti /",
    "GSP33brssgo2u:2595": " kathaṃ ca nimittāntaranirapekṣaṃ tṛṇādīti gamyate /",
    "GSP33brssgo2u:2596": " nimittāntarānupalambhāt /",
    "GSP33brssgo2u:2597": " yadi hi kiñcinnimittamupalabhemahi tato yathākāmaṃ tena tṛṇādyupādāya kṣīraṃ saṃpādayemahi,",
    "GSP33brssgo2u:2598": " natu saṃpādayāmahe /",
    "GSP33brssgo2u:2599": " tasmātsvābhāvikastṛṇādeḥ pariṇāmastathā pradhānasyāpi syāditi /",
    "GSP33brssgo2u:2600": " atrocyate- bhavettṛṇādivatsvābhāvikaḥ pradhānasyāpi paraṇāmo yadi tṛṇāderapi svābhāvikaḥ pariṇāmo 'bhyupagamyeta /",
    "GSP33brssgo2u:2601": " natvabhyupagamyate,",
    "GSP33brssgo2u:2602": " nimittāntaropalabdheḥ /",
    "GSP33brssgo2u:2603": " kathaṃ nimittāntaropalabdhiḥ,",
    "GSP33brssgo2u:2604": " anyatrābhāvāt /",
    "GSP33brssgo2u:2605": " dhenvaiva hyupayuktaṃ tṛṇādi kṣīro bhavati na prahīṇamanaḍudādyupayuktaṃ vā /",
    "GSP33brssgo2u:2606": " yadi hi nirnimittametatsyāddhenuśarīrasaṃbandhādanyatrāpi tṛṇādi kṣīrībhavet /",
    "GSP33brssgo2u:2607": " naca yathākāmaṃ mānuṣairna śakyaṃ saṃpādayitumityetāvatā nirnimittaṃ bhavati /",
    "GSP33brssgo2u:2608": " bhavati hi kiñcitkāryaṃ mānuṣasaṃpādyaṃ kiñciddaivasaṃpādyam /",
    "GSP33brssgo2u:2609": " manuṣyā api śaknuvatyevocitenopāyena tṛṇādyupādāya kṣīraṃ saṃpādayitum /",
    "GSP33brssgo2u:2610": " prabhūtaṃ hi kṣīraṃ kāmayamānāḥ prabhūtaṃ ghāsaṃ dhenuṃ cārayanti /",
    "GSP33brssgo2u:2611": " tataśca prabhūtaṃ kṣīraṃ labhante /",
    "GSP33brssgo2u:2612": " tasmānna tṛṇādivatsvābhāvikaḥ pradhānasya pariṇāmaḥ // 5 // @----------------------",
    "GSP33brssgo2u:2613": " FN: prahīṇaṃ naṣṭam /",
    "GSP33brssgo2u:2614": " punarapi dṛṣṭāntabalāt pradhānasya svata eva kādācitkapravṛttirityāśaṅkya niṣedhati sūtrakāraḥ-anyatretyādinā /",
    "GSP33brssgo2u:2615": " pṛcchati-kathamiti /",
    "GSP33brssgo2u:2616": " uttaram-nimittāntareti /",
    "GSP33brssgo2u:2617": " dhenvādinimittāntaramastīti siddhāntayati-atrocyata iti /",
    "GSP33brssgo2u:2618": " prahīṇaṃ naṣṭam /",
    "GSP33brssgo2u:2619": " yaduktaṃ kṣīrasya svecchayā saṃpādayitumaśakyatvātsvābhāvikatvamiti,",
    "GSP33brssgo2u:2620": " tatrāha-naca yathākāmamiti //5//",
    "GSP33brssgo2u:2621": " END BsCom_2,2.1.5",
    "GSP33brssgo2u:2622": " START BsCom_2,2.1.6",
    "GSP33brssgo2u:2623": " abhyupagame 'py arthābhāvāt / BBs_2,2.6 /",
    "GSP33brssgo2u:2624": " svābhāvikī pradhānapravṛttirna bhavatīti sthāpitam /",
    "GSP33brssgo2u:2625": " athāpi nāma bhavataḥ śraddhāmanurudhyamānāḥ svābhāvikīmeva pradhānasya pravṛttimabhyupagacchema tathāpi doṣo 'nuṣajyetaiva /",
    "GSP33brssgo2u:2626": " kutaḥ /",
    "GSP33brssgo2u:2627": " arthābhāvāt /",
    "GSP33brssgo2u:2628": " yadi tāvatsvābhāvikī pradhānasya pravṛttirna kiñcidanyadihāpekṣata ityucyeta tato",
    "GSP33brssgo2u:2629": " yathaiva sahakāri kiñcinnāpekṣata evaṃ prayojanamapi kiñcinnāpekṣiṣyate ityataḥ pradhānaṃ",
    "GSP33brssgo2u:2630": " puruṣasyārthaṃ sādhayituṃ pravartata itīyaṃ pratijñā hīyeta /",
    "GSP33brssgo2u:2631": " sa yadi brūyātsahakāryeva kevalaṃ nāpekṣate na prayojanamapīti /",
    "GSP33brssgo2u:2632": " tathāpi pradhānapravṛtteḥ prayojanaṃ vivektavyaṃ bhogo vā syādapavargo vobhayaṃ veti /",
    "GSP33brssgo2u:2633": " bhogaścetkīdṛśo 'nādheyātiśayasya puruṣasya bhogo bhavet /",
    "GSP33brssgo2u:2634": " anirmokṣaprasaṅgaśca apavargaścetprāgapi pravṛtterapavargasya siddhatvātpravṛttiranarthikā syāt /",
    "GSP33brssgo2u:2635": " śabdādyanupalabdhiprasaṅgaśca /",
    "GSP33brssgo2u:2636": " ubhayārthatābhyupagame 'pi bhoktavyānāṃ pradhānamātrāṇāmānantyādanirmokṣaprasaṅga eva /",
    "GSP33brssgo2u:2637": " nacautsukyanivṛttyarthā pravṛttiḥ /",
    "GSP33brssgo2u:2638": " nahi pradhānasyācetanasyautsukyaṃ saṃbhavati /",
    "GSP33brssgo2u:2639": " naca puraṣasya nirmalasya niṣkalasyautsukyam /",
    "GSP33brssgo2u:2640": " dṛkśaktisargaśaktivaiyarthyabhayāccetpravṛttistarhi dṛkśaktyanucchedavatsargaśaktyanucchedātsaṃsārānucchedādanirmokṣaprasaṅga eva /",
    "GSP33brssgo2u:2641": " tasmātpradhānasya puruṣārthā pravṛttirityetadayuktam // 6 // @----------------------",
    "GSP33brssgo2u:2642": " FN: arthābhāvāt puruṣārthābhāvaprasaṅgāt /",
    "GSP33brssgo2u:2643": " sukhaduḥkha prāptiparihārarūpātiśayaśūnyasya /",
    "GSP33brssgo2u:2644": " mīyante bhujyante iti mātrā bhogāḥ /",
    "GSP33brssgo2u:2645": " pradhānasya na svataḥpravṛttiḥ,",
    "GSP33brssgo2u:2646": " svataḥprabhṛtyabhyupagame puruṣārthasyāpekṣābhāvaprasaṅgādityekor'thaḥ /",
    "GSP33brssgo2u:2647": " tatreṣṭāpattiṃ nirasyati-ityataḥ pradhānamiti /",
    "GSP33brssgo2u:2648": " uktaprasaṅgasyeṣṭatve pratijñāhāniḥ syādityarthaḥ /",
    "GSP33brssgo2u:2649": " arthāsaṃbhavānna svataḥpravṛttirityarthāntaraṃ śaṅkāpūrvakamāha-sa yadītyādinā /",
    "GSP33brssgo2u:2650": " prayojanamapekṣitaṃ cedvaktavyamityāha-tathāpīti /",
    "GSP33brssgo2u:2651": " kūṭasthe puruṣe svataḥsukhādirūpasyātiśayasyādhātumaśakyatvādadhyāsānaṅgīkārācca bhogo na yuktaḥ /",
    "GSP33brssgo2u:2652": " kiṃ ca pradhānapravṛtterbhogārthatve mokṣahetuvivekakhyātyabhāvādanirmokṣaprasaṅgaśca,",
    "GSP33brssgo2u:2653": " apavargārthatve svarūpāvasthānarūpamukteḥ svataḥsiddhatvāt pravṛttivaiyarthyaṃ,",
    "GSP33brssgo2u:2654": " bhogābhāvaprasaṅgaścetyarthaḥ /",
    "GSP33brssgo2u:2655": " tṛtīyaṃ dūṣayati-ubhayārthateti /",
    "GSP33brssgo2u:2656": " mīyante bhujyanta iti mātrā bhogyāḥ /",
    "GSP33brssgo2u:2657": " autsukyanivṛttyarthaṃ yathā kriyāsu pravartate lokaḥ puruṣasya vimokṣārthaṃ pravartate tadvadavyaktamiti kārikoktaṃ dūṣayati-naceti /",
    "GSP33brssgo2u:2658": " autsukyamicchāviśeṣaḥ kevalajaḍasyātmano vā na yukta ityarthaḥ /",
    "GSP33brssgo2u:2659": " asti puruṣasya dṛkśaktiścidrūpatvāt,",
    "GSP33brssgo2u:2660": " asti ca pradhānasya sargaśaktistriguṇatvāt,",
    "GSP33brssgo2u:2661": " tayoḥ śaktyordṛśyasṛṣṭī vinā sārthakyāyogāt pradhānasya sṛṣṭau pravṛttiriti cet / na /",
    "GSP33brssgo2u:2662": " śaktyornityatvāt sṛṣṭinityatvāpattirityāha-dṛkśaktīti //6//",
    "GSP33brssgo2u:2663": " END BsCom_2,2.1.6",
    "GSP33brssgo2u:2664": " START BsCom_2,2.1.7",
    "GSP33brssgo2u:2665": " puruṣāśmavad iti cet tathāpi / BBs_2,2.7 /",
    "GSP33brssgo2u:2666": " syādetat /",
    "GSP33brssgo2u:2667": " yathā kaścitpuruṣo dṛkśaktisaṃpannaḥ pravṛttiśaktihīnaḥ paṅguraparaṃ puruṣaṃ pravṛttiśaktisaṃpannaṃ dṛkśaktihīnamandhamadhiṣṭhāya pravartayati",
    "GSP33brssgo2u:2668": " yathā vāyaskānto 'śmā svayamapravartamāno 'pyayaḥ pravartayati /",
    "GSP33brssgo2u:2669": " evaṃ puruṣaḥ pradhānaṃ pravartayiṣyatīti dṛṣṭāntapratyayena punaḥ pratyavasthānam /",
    "GSP33brssgo2u:2670": " atrocyate- tathāpi naiva doṣānnirmokṣo 'sti /",
    "GSP33brssgo2u:2671": " abhyupetahānaṃ tāvaddoṣa āpatati /",
    "GSP33brssgo2u:2672": " pradhānasya svatantrasya pravṛttyabhyupagamāt,",
    "GSP33brssgo2u:2673": " puruṣasya na pravartakatvānabhyupagamāt /",
    "GSP33brssgo2u:2674": " kathaṃ codāsīnaḥ puruṣaḥ pradhānaṃ pravartayet /",
    "GSP33brssgo2u:2675": " paṅgurapi hyandhaṃ vāgādibhiḥ puruṣaṃ pravartayati /",
    "GSP33brssgo2u:2676": " naivaṃ puruṣasya kaścidapi pravartanavyāpāro 'sti,",
    "GSP33brssgo2u:2677": " niṣkriyatvācca /",
    "GSP33brssgo2u:2678": " nāpyayaskāntavatsaṃnidhimātreṇa pravartayet /",
    "GSP33brssgo2u:2679": " saṃnidhinityatvena pravṛttinityatvaprasaṅgāt /",
    "GSP33brssgo2u:2680": " ayaskāntasya tvanityasaṃnidherasti svavyāpāraḥ saṃnidhiḥ,",
    "GSP33brssgo2u:2681": " parimārjanādyapekṣā cāsyastītyanupanyāsaḥ puruṣāśmavaditi /",
    "GSP33brssgo2u:2682": " tathā pradhānasyācaitanyātpuruṣasya caudāsīnyāttṛtīyasya ca tayoḥ saṃbandhayiturabhāvātsaṃbandhānupapattiḥ /",
    "GSP33brssgo2u:2683": " yogyatānimitte ca saṃbandhe yogyatānucchedādanirmokṣaprasaṅgaḥ /",
    "GSP33brssgo2u:2684": " pūrvavaccehāpyarthābhāvo vikalpayitavyaḥ /",
    "GSP33brssgo2u:2685": " paramātmanastu svarūpavyapāśrayamaudāsīnyaṃ māyāvyapāśrayaṃ ca pravartakatvamityastyatiśayaḥ // 7 //",
    "GSP33brssgo2u:2686": " puruṣasya pravartakatvaṃ nirastamapi dṛṣṭāntena punarāśaṅkya niṣedhati-puruṣāśmavaditi cettathāpi /",
    "GSP33brssgo2u:2687": " pradhānasya svātantryaṃ puruṣasyaudāsīnyaṃ cābhyupetaṃ tyajyata iti vadantaṃ sāṃkhyaṃpratyāha-kathaṃ ceti /",
    "GSP33brssgo2u:2688": " puruṣasya parispandaḥ prayatnaguṇo vā nāstīti vaktuṃ hetudvayam /",
    "GSP33brssgo2u:2689": " pradhānapuruṣayornityatvādvyāpitvācca nityaḥ saṃnidhiḥ,",
    "GSP33brssgo2u:2690": " aśmanastu parimārjanamṛjutvena sthāpanamanityasaṃnidhiśceti vyāpāro 'stītyanupanyāsaḥ,",
    "GSP33brssgo2u:2691": " samadṛṣṭāntopanyāso na bhavatītyarthaḥ /",
    "GSP33brssgo2u:2692": " nanu cijjaḍayordraṣṭṛdṛśyabhāvayogyatāsti,",
    "GSP33brssgo2u:2693": " tayā tadbhāvaḥ saṃbandha ityata āha-yogyateti /",
    "GSP33brssgo2u:2694": " cijjaḍatvarūpāyā yogyatāyā nityatvātsaṃbandhanityatvāpattirityarthaḥ /",
    "GSP33brssgo2u:2695": " yathā svatantrapradhānapravṛttipakṣo bhogo 'pavarga ubhayaṃ vā phalamiti vikalpya dūṣitaḥ,",
    "GSP33brssgo2u:2696": " evaṃ puruṣādhīnapradhānapravṛttipakṣo 'pi phalābhāvena dūṣaṇīya ityāha-pūrvavacceti /",
    "GSP33brssgo2u:2697": " siddhānte paramātmana udāsīnasya kathaṃ pravartakatvamityāśaṅkyāha-paramātmeti /",
    "GSP33brssgo2u:2698": " sāṃkhyamate ubhayaṃ viruddhaṃ satyatvāt /",
    "GSP33brssgo2u:2699": " asmanmate kalpitākalpitayoravirodha ityatiśayaḥ //7//",
    "GSP33brssgo2u:2700": " END BsCom_2,2.1.7",
    "GSP33brssgo2u:2701": " START BsCom_2,2.1.8",
    "GSP33brssgo2u:2702": " aṅgitvānupapatteś ca / BBs_2,2.8 /",
    "GSP33brssgo2u:2703": " itaśca na pradhānasya pravṛttiravalpate /",
    "GSP33brssgo2u:2704": " yaddhi sattvarajastamasāmānyonyaguṇapradhānabhāvamutsṛjya sāmyena svarūpamātreṇāvasthānaṃ sā pradhānāvasthā /",
    "GSP33brssgo2u:2705": " tasyāmavasthāyāmanapekṣasvarūpāṇāṃ svarūpapraṇāśabhayātparasparaṃ pratyaṅgibhāvānupapatteḥ /",
    "GSP33brssgo2u:2706": " bāhyasya ca kasyacitkṣobhayiturabhāvādguṇavaiṣamyanimitto mahadādyutpādo na syāt // 8 //",
    "GSP33brssgo2u:2707": " kiṃ pradhānāvasthā kūṭasthavannityā,",
    "GSP33brssgo2u:2708": " uta vikāriṇī /",
    "GSP33brssgo2u:2709": " ādye doṣamāha-tasyāmiti /",
    "GSP33brssgo2u:2710": " aṅgāṅgibhāve sāmyasvarūpanāśaḥ syāt,",
    "GSP33brssgo2u:2711": " tataḥ kauṭasthyabhaṅga iti bhayādaṅgāṅgitvānupapatteḥ sṛṣṭyanupapattirityarthaḥ /",
    "GSP33brssgo2u:2712": " dvitīyaṃ dūṣayati-bāhyasyeti /",
    "GSP33brssgo2u:2713": " cirakālasthitasya sāmyasya cyutau nimittaṃ vācyaṃ tannāstītyarthaḥ //8//",
    "GSP33brssgo2u:2714": " END BsCom_2,2.1.8",
    "GSP33brssgo2u:2715": " START BsCom_2,2.1.9",
    "GSP33brssgo2u:2716": " anyathānumitau ca jñaśaktiviyogāt / BBs_2,2.9 /",
    "GSP33brssgo2u:2717": " athāpi syādanyathā vayamanumimīmahe yathā nāyamanantaro doṣaḥ prasajyeta /",
    "GSP33brssgo2u:2718": " nahyanapekṣasvabhāvāḥ kūṭasthāścāsmābhirguṇā abhyupagamyante pramāṇābhāvāt /",
    "GSP33brssgo2u:2719": " kāryavaśena tu guṇānāṃ svabhāvo 'bhyupagamyate /",
    "GSP33brssgo2u:2720": " yathā yathā kāryotpāda upapadyate tathā tathaiṣāṃ svabhāvo 'bhyupagamyate /",
    "GSP33brssgo2u:2721": " calaṃ guṇavṛttamiti cāstyabhyupagamaḥ /",
    "GSP33brssgo2u:2722": " tasmātsāmyāvasthāyāmapi vaiṣamyopagamayogyā eva guṇā avatiṣṭhanta iti /",
    "GSP33brssgo2u:2723": " evamapi pradhānasya jñaśaktiviyogādracanānupapattyādayaḥ pūrvoktā doṣāstadavasthā eva /",
    "GSP33brssgo2u:2724": " jñaśaktimapi tvanumimānaḥ prativāditvānnivarteta /",
    "GSP33brssgo2u:2725": " cetanamekamanekaprapañcasya jagata upādānamiti brahmavādaprasaṅgāt /",
    "GSP33brssgo2u:2726": " vaiṣamyopagamayogyā api guṇāḥ sāmyāvasthāyāṃ nimittābhāvānnaiva vaiṣamyaṃ bhajeran /",
    "GSP33brssgo2u:2727": " bhajamānā vā nimittābhāvāviśeṣātsarvadaiva vaiṣamyaṃ bhajeranniti prasajyata evāyamanantaro 'pi doṣaḥ // 9 //",
    "GSP33brssgo2u:2728": " guṇānāṃ mitho 'napekṣasvabhāvatvānna svato vaiṣamyamityuktam,",
    "GSP33brssgo2u:2729": " tatra hetvasiddhimāśaṅkya sūtrakāraḥ pariharati-anyatheti /",
    "GSP33brssgo2u:2730": " anapekṣasvabhāvādanyathā sāpekṣatvena guṇānāmanumānātpūrvasūtrokto doṣo na prasajyate /",
    "GSP33brssgo2u:2731": " na caivamapasiddhāntaḥ,",
    "GSP33brssgo2u:2732": " kāryānusāreṇa guṇasvabhāvāṅgīkārādityāha-calaṃ guṇavṛttamiti /",
    "GSP33brssgo2u:2733": " pūrvasūtroktāṅgāṅgitvānupapattidoṣābhāvamaṅgīkṛtya pariharati-evamapīti /",
    "GSP33brssgo2u:2734": " kāryārthaṃ jñānaśaktikalpane brahmavādaḥ syādityarthaḥ /",
    "GSP33brssgo2u:2735": " aṅgīkāraṃ tyajati-vaiṣamyeti //9//",
    "GSP33brssgo2u:2736": " END BsCom_2,2.1.9",
    "GSP33brssgo2u:2737": " START BsCom_2,2.1.10",
    "GSP33brssgo2u:2738": " vipratiṣedhāc cāsamañjasam / BBs_2,2.10 /",
    "GSP33brssgo2u:2739": " parasparaviruddhaścāyaṃ sāṃkhyānāmabhyupagamaḥ /",
    "GSP33brssgo2u:2740": " kvacitsaptendriyāṇyanukrāmanti,",
    "GSP33brssgo2u:2741": " kvacidekādaśa /",
    "GSP33brssgo2u:2742": " tathā kvacinmahatastanmātrasargamupadiśanti,",
    "GSP33brssgo2u:2743": " kvacidahaṅkīrāt /",
    "GSP33brssgo2u:2744": " tathā kvacittrīṇyantaḥkaraṇāni varṇayanti kvacidekamiti /",
    "GSP33brssgo2u:2745": " prasiddha eva tu śrutyeśvarakāraṇavādinyā virodhastadanuvartinyā ca smṛtyā /",
    "GSP33brssgo2u:2746": " tasmādapyasamañjasaṃ sāṃkhyānāṃ darśanamiti /",
    "GSP33brssgo2u:2747": " atrāha- nanvaupaniṣadānāmapyasamañjasameva darśanaṃ tapyatāpakayorjātyantarabhāvānabhyupagamāt /",
    "GSP33brssgo2u:2748": " ekaṃ hi brahma sarvātmakaṃ sarvasya prapañcasya kāraṇamabhyupagacchatāmekasyaivātmano viśeṣau tapyatāpakau na jātyantarabhūtāvityabhyupagantavyaṃ syāt /",
    "GSP33brssgo2u:2749": " yadi cetau tapyatāpakāvekasyātmano viśeṣau syātāṃ sa tābhyāṃ tapyatāpakābhyāṃ na nirmucyata iti tāpopaśāntaye samyagdarśanamupadiśacchāstramanarthakaṃ syāt /",
    "GSP33brssgo2u:2750": " nahyauṣṇyaprakāśadharmakasya pradīpasya tadavasthasyaiva tābhyāṃ nirmokṣa upapadyate /",
    "GSP33brssgo2u:2751": " yo 'pijalataraṅgavīcīphenādyupanyāsaḥ,",
    "GSP33brssgo2u:2752": " tatrāpi jalātmana ekasya vīcyādanyo viśeṣā āvirbhāvatirobhāvarūpeṇa nityā eveti samāno jalātmano vīcyādibhiranirmokṣaḥ /",
    "GSP33brssgo2u:2753": " prasiddhaścāyaṃ tapyatāpakayorjātyantarabhāvo loke /",
    "GSP33brssgo2u:2754": " tathāhi- arthī cārthaścānyonyabhinnau labhyete /",
    "GSP33brssgo2u:2755": " yadyarthinaḥ svato 'nyor'tho na syāt,",
    "GSP33brssgo2u:2756": " yasyārthino yadviṣayamarthitvaṃ sa tasyārtho nityasiddha eveti na tasya tadviṣayamarthitvaṃ syāt,",
    "GSP33brssgo2u:2757": " yathā prakāśātmanaḥ pradīpasya prakāśākhyortho nityasiddha eveti na tasya tadviṣayamarthitvaṃ bhavati /",
    "GSP33brssgo2u:2758": " aprāpte hyarthe 'rthino 'rthitvaṃ syāditi /",
    "GSP33brssgo2u:2759": " tathārthāsyāpyarthatvaṃ na syāt /",
    "GSP33brssgo2u:2760": " yadi syātsvārthatvameva syāt /",
    "GSP33brssgo2u:2761": " nacaitadasti /",
    "GSP33brssgo2u:2762": " saṃbandhiśabdo hyetāvarthī cārthaśceti /",
    "GSP33brssgo2u:2763": " dvayośca saṃbandhinoḥ saṃbandhaḥ syānnaikasyaiva /",
    "GSP33brssgo2u:2764": " tasmādbhinnāvetāvarthārthinau /",
    "GSP33brssgo2u:2765": " tathānarthānarthināvapi /",
    "GSP33brssgo2u:2766": " arthino 'nukūlor'thaḥ pratikūlo 'narthastābhyāmekaparyāyeṇobhābhyāṃ saṃbadhyate /",
    "GSP33brssgo2u:2767": " tatrārthasyālpīyastvādbhūyastvāccānarthasyobhāvapyarthānarthāvanarthaṃ eveti tāpakaḥ sa ucyate /",
    "GSP33brssgo2u:2768": " tapyastu puruṣo ya ekaḥ paryāyeṇobhābhyāṃ saṃbadhyata iti tayostapyatāpakayorekātmatāyāṃ mokṣānupapattiḥ /",
    "GSP33brssgo2u:2769": " jātyantarabhāve tu tatsaṃyogahetuparihārātsyādapi kadācinmokṣopapattiriti /",
    "GSP33brssgo2u:2770": " atrocyate- na /",
    "GSP33brssgo2u:2771": " ekatvādeva tapyatāpakabhāvānupapatteḥ /",
    "GSP33brssgo2u:2772": " bhavedeṣa doṣo yadyekātmatāyāṃ tapyatāpakāvānyonyasya viṣayaviṣayibhāvaṃ pratipadyeyātām /",
    "GSP33brssgo2u:2773": " natvetadastyekatvādeva /",
    "GSP33brssgo2u:2774": " nahyagnirekaḥ sansvamātmānaṃ dahati prakāśayati vā satyapyauṣṇyaprakāśādidharmabhede pariṇāmitve ca /",
    "GSP33brssgo2u:2775": " kiṃ kūṭasthe brahmaṇyekasmiṃstapyatāpakabhāvaḥ saṃbhavet /",
    "GSP33brssgo2u:2776": " kva punarayaṃ tapyatāpakabhāvaḥ syāditi /",
    "GSP33brssgo2u:2777": " ucyate- kiṃ na paśyasi karmabhūto jīvaddehastapyastāpakaḥ saviteti /",
    "GSP33brssgo2u:2778": " nanu taptirnāma duḥkhaṃ sā cetayiturnācetanasya dehasya /",
    "GSP33brssgo2u:2779": " yadi hi dehasyaiva taptiḥ syātsā dehanāśe svayameva naśyatīti tannāśāya sādhanaṃ naiṣitavyaṃ syāditi /",
    "GSP33brssgo2u:2780": " ucyate- dehābhāve 'pi kevalasya cetanasya taptirna dṛṣṭā /",
    "GSP33brssgo2u:2781": " naca tvayāpi taptirnāma vikriyā cetayituḥ kevalasyeṣyate /",
    "GSP33brssgo2u:2782": " nāpi dehacetanayoḥ saṃhatatvamaśuddhyādidoṣaprasaṅgāt /",
    "GSP33brssgo2u:2783": " naca taptereva taptimabhyupagacchati /",
    "GSP33brssgo2u:2784": " kathaṃ tavāpi tapyatāpakabhāvaḥ sattvaṃ tapyaṃ tāpakaṃ raja iti cet / na /",
    "GSP33brssgo2u:2785": " tābhyāṃ cetanasya saṃhatatvānupapatteḥ /",
    "GSP33brssgo2u:2786": " sattvānurodhitvāccetano 'pi tapyata iveti cet,",
    "GSP33brssgo2u:2787": " paramārthatastarhi naiva tapyata ityāpatatīvaśabdaprayogāt /",
    "GSP33brssgo2u:2788": " na cettapyate nevaśabdo doṣāya /",
    "GSP33brssgo2u:2789": " nahi ḍuṇḍubhaḥ sarpaṃ ivetyetāvatā saviṣo bhavati /",
    "GSP33brssgo2u:2790": " sarpo vā ḍuṇḍubha ivetyetāvatā nirviṣo bhavati /",
    "GSP33brssgo2u:2791": " ataścāvidyākṛto 'yaṃ tapyatāpakabhāvo na pāramārthika ityabhyupagantavyamiti /",
    "GSP33brssgo2u:2792": " naivaṃ sati mamāpi kiñcidduṣyati /",
    "GSP33brssgo2u:2793": " atha pāramārthikameva cetanasya tapyatvamabhyupagacchasi tavaiva sutarāmanirmokṣaḥ prasajyeta ,",
    "GSP33brssgo2u:2794": " nityatvābhyupagamācca tāpakasya /",
    "GSP33brssgo2u:2795": " tapyatāpakaśaktyornityatve 'pi sanimittasaṃyogāpekṣatvāpatteḥ saṃyoganimittādarśananivṛttāvātyantikaḥ saṃyogoparamaḥ,",
    "GSP33brssgo2u:2796": " tataścātyantiko mokṣa upapanna iti cet / na /",
    "GSP33brssgo2u:2797": " adarśanasya tamaso nityatvābhyupagamāt /",
    "GSP33brssgo2u:2798": " guṇānāṃ codbhāvābhibhavayoraniyatatvādaniyataḥ saṃyoganimittoparama iti viyogasyāpyaniyatatvātsāṃkhyasyaivānirmokṣo 'parihāryaḥ syāt /",
    "GSP33brssgo2u:2799": " aupaniṣadasya tvātmaikatvābhyupagamādekasya ca viṣayaviṣayibhāvānupapattervikārabhedasya ca vācārambhaṇamātratvaśravaṇādanirmokṣaśaṅkā svapne 'pi nopajāyate /",
    "GSP33brssgo2u:2800": " vyavahāre tu yatra yathā dṛṣṭastapyatāpakabhāvastatra tathaiva sa iti na codayitavyaḥ parihartavyo vā bhavati // 10 // @----------------------",
    "GSP33brssgo2u:2801": " FN: tvaḍyātrameva hi buddhīndriyamanekarūpādigrahaṇasamarthamekaṃ,",
    "GSP33brssgo2u:2802": " sarmendriyāṇi pañca,",
    "GSP33brssgo2u:2803": " saptamaṃ ca mana iti saptendriyāṇi /",
    "GSP33brssgo2u:2804": " jñānendriyāṇi pañca karmendriyāṇi pañca manaścetyekādaśa /",
    "GSP33brssgo2u:2805": " buddhirahaṅkāro mana iti trāṇi /",
    "GSP33brssgo2u:2806": " ekamiti buddhireva /",
    "GSP33brssgo2u:2807": " sūtraṃ vyācaṣṭe-paraspareti /",
    "GSP33brssgo2u:2808": " tvaṅmātrameva jñānendriyamekamanekaśabdādijñānakāraṇaṃ,",
    "GSP33brssgo2u:2809": " pañca karmendriyāṇi manaśceti saptendriyāṇi,",
    "GSP33brssgo2u:2810": " jñānendriyāṇi pañca karmendriyāṇi pañṭamanaścetyekādaśa /",
    "GSP33brssgo2u:2811": " buddhirahaṅkāro mana iti trīṇi /",
    "GSP33brssgo2u:2812": " ekamiti buddhireva /",
    "GSP33brssgo2u:2813": " evaṃ pūrvāparavirodhāditi vyākhyāya śrutismṛtivipratiṣedhāccetyarthāntaramāha-prasiddha iti /",
    "GSP33brssgo2u:2814": " tasmādbhrāntimūlatvātsāṃkhyaśāstrasya tena nirdeṣavedāntasamanvayasya na virodha iti siddham /",
    "GSP33brssgo2u:2815": " svamatāsāmañjasyamasahamānaḥ sāṃkhyaḥ pratyavatiṣṭhate-atrāheti /",
    "GSP33brssgo2u:2816": " tapyo jīvastāpakaḥ saṃsārastayorbhedānaṅgīkārāllokaprasiddhastapyatāpakabhāvo lupyetetyarthaḥ /",
    "GSP33brssgo2u:2817": " vivṛṇoti-ekaṃ hīti /",
    "GSP33brssgo2u:2818": " tathā ca bhedavyavahāralopa ityasamañjasamityarthaḥ /",
    "GSP33brssgo2u:2819": " nanu tayorupādānaikye 'pi mitho bhedo 'styeva yathaikavahnyātmakayorauṣṇyaprakāśayoḥ,",
    "GSP33brssgo2u:2820": " ato na vyavahāralopa ityāśaṅkya vahneriva tābhyāmātmanomokṣo na syādityāha-yadi cetyādinā /",
    "GSP33brssgo2u:2821": " nanu satyapi dharmiṇi svabhāvanāśo mokṣa upapadyate,",
    "GSP33brssgo2u:2822": " satyeva jale vīcyādināśadarśanādityāśaṅkya dṛṣṭāntāsiddhimāha-yo 'pīti /",
    "GSP33brssgo2u:2823": " kiñca bhedāṅgīkāre 'pasiddhāntaḥ,",
    "GSP33brssgo2u:2824": " anaṅgīkāre lekaprasiddhibādha ityāha-prasiddhaśceti /",
    "GSP33brssgo2u:2825": " artho hyarjanālābhādinārthinaṃ tāpayatīti tāpakaḥ,",
    "GSP33brssgo2u:2826": " arthī tapyastayorabhede bādhakamāha-yadīti /",
    "GSP33brssgo2u:2827": " arthino 'nyasyārthasyābhāvādarthitvābhāvavadarthādanyasyārthino 'sattvādarthatvābhāvaḥprasajyetetyāha-tathārthasyāpīti /",
    "GSP33brssgo2u:2828": " prasaṅgasyeṣṭatvaṃ nirākaroti-na caitadastīti /",
    "GSP33brssgo2u:2829": " arthatvaṃ hi kāmanāviṣayatvaṃ,",
    "GSP33brssgo2u:2830": " tacca kāmyādanyasya kāmayiturasatvānna syāt /",
    "GSP33brssgo2u:2831": " na hi svasya svārthatvamasti kāmyasyaiva kāmayitṛtvāyogāt /",
    "GSP33brssgo2u:2832": " tasmādbhedo 'ṅgīkārya ityarthaḥ /",
    "GSP33brssgo2u:2833": " itaśca bheda ityāha-saṃbandhīti /",
    "GSP33brssgo2u:2834": " tathānarthānarthināvapi bhinnāvityanvayaḥ /",
    "GSP33brssgo2u:2835": " arthānarthayoḥ svarūpoktipūrvakaṃ tāpakatvaṃ sphuṭayati-arthino 'nukūla iti /",
    "GSP33brssgo2u:2836": " advaitamate mukterayogamuktvā svamate yogamāha-jātyantareti /",
    "GSP33brssgo2u:2837": " tayā tapyayā buddhyā puruṣasya saṃyogaḥ svasvāmibhāvastasya heturanādiravivekastasya parihāro vivekastasmānnityamuktasyāpi puruṣasya kathañcidupacārānmokṣopapattirityarthaḥ",
    "GSP33brssgo2u:2838": " yathā yoddhṛgatau jayaparājayau rājanyupacaryete tathā puruṣādatyantabhinnabuddhigatau bandhamokṣau puruṣe upacaryete /",
    "GSP33brssgo2u:2839": " taduktam-'saiva ca badhyate mucyate ca'iti /",
    "GSP33brssgo2u:2840": " siddhāntayati-atreti /",
    "GSP33brssgo2u:2841": " kiṃ paramārthadṛṣṭyā tapyatāpakabhāvānupapattirucyate,",
    "GSP33brssgo2u:2842": " vyavahāradṛṣṭyā vā /",
    "GSP33brssgo2u:2843": " nādya ityādyāha-na /",
    "GSP33brssgo2u:2844": " ekatvādeveti /",
    "GSP33brssgo2u:2845": " doṣatvamiti śeṣaḥ /",
    "GSP33brssgo2u:2846": " tasyā adoṣatvaṃ vivṛṇoti-bhavedityādinā /",
    "GSP33brssgo2u:2847": " etattvāttvikaṃ viṣayaviṣayitvaṃ na tvastītyarthaḥ /",
    "GSP33brssgo2u:2848": " yatra tapyatāpakabhāvo dṛṣṭastatraiveti vyavahārapakṣamādāya siddhāntī brūte-kiṃna paśyasīti /",
    "GSP33brssgo2u:2849": " dehasya tapyatve dehātmavādāpattiriti śaṅkate-nanviti /",
    "GSP33brssgo2u:2850": " acetanasyaiva dehasya taptirneti vadatā sāṃkhyena vaktavyaṃ kiṃ cetanasya kevalasya taptiḥ,",
    "GSP33brssgo2u:2851": " kiṃvā dehasaṃhatasya,",
    "GSP33brssgo2u:2852": " uta tapteḥ,",
    "GSP33brssgo2u:2853": " āhosvit sattvasya /",
    "GSP33brssgo2u:2854": " nādya ityāha-ucyata iti /",
    "GSP33brssgo2u:2855": " na dvitīyatṛtīyavityāha-nāpītyādinā /",
    "GSP33brssgo2u:2856": " caturthaṃ śaṅkate-sattvamiti /",
    "GSP33brssgo2u:2857": " sattavarajasostapyatāpakatve puruṣasya bandhābhāvācchāstrārambhavaiyarthyamiti pariharati-na /",
    "GSP33brssgo2u:2858": " tābhyāmiti /",
    "GSP33brssgo2u:2859": " asaṅgatve 'pi puruṣasya tapyasattvapratibimbatvāttaptiriti śaṅkate-sattveti /",
    "GSP33brssgo2u:2860": " tarhi jalacandrasya calanavanmithyaiva taptirityasmatpakṣa āgata ityāha-paramārthata iti /",
    "GSP33brssgo2u:2861": " ivaśabdamātreṇa kathaṃ mithyā taptyavagama iti cettaducyate-ivaśabdastapyabuddhisattvasādṛśyaṃ brūte,",
    "GSP33brssgo2u:2862": " tacca sādṛśyaṃ puruṣasya tapyatvarūpaṃ cet kalpitameva vastutastaptyabhāvādityupapādayati-na cediti /",
    "GSP33brssgo2u:2863": " puruṣo vastutastaptiśūnyaścedivaśabdo na doṣāya mithyātaptiparatvādityarthaḥ /",
    "GSP33brssgo2u:2864": " mithyāsādṛśyameva doṣa iti cet,",
    "GSP33brssgo2u:2865": " netyāha-nahīti /",
    "GSP33brssgo2u:2866": " saviṣayatvaṃ nirviṣayatvaṃ cevaśabdārthaḥ kalpita eva draṣṭavyaḥ /",
    "GSP33brssgo2u:2867": " sāṃkhyasyāvidyake tapyatāpakatve sati mamāpi kiñcinna duṣyati kintu dṛṣṭameva saṃpannamityarthaḥ /",
    "GSP33brssgo2u:2868": " yadi mithyātapyatvāṅgīkāre 'pasiddhāntaḥ syāditi bhītyā satyaṃ tapyatvaṃ puruṣasyocyate tathāpyapasiddhāntaḥ,",
    "GSP33brssgo2u:2869": " kauṭasthyahānāt /",
    "GSP33brssgo2u:2870": " anirmokṣaśca,",
    "GSP33brssgo2u:2871": " satyasyātmavannivṛttayogādityāha-athetyādinā /",
    "GSP33brssgo2u:2872": " kiñca rajaso nityatvādduḥkhasātatyamityāha-nityatveti /",
    "GSP33brssgo2u:2873": " atra sāṃkhyaḥ śaṅkate-tapyeti /",
    "GSP33brssgo2u:2874": " sattvaṃ puruṣo vā tapyaśaktiḥ,",
    "GSP33brssgo2u:2875": " tāpakaśaktistu rajaḥ,",
    "GSP33brssgo2u:2876": " nimittamavivekātmakadarśanaṃ tamastena sahitaḥ sanimittaḥ saṃyegaḥ puruṣasya guṇasvāmitvarūpastadapekṣatvādityarthaḥ /",
    "GSP33brssgo2u:2877": " mokṣastaptyabhāvaḥ /",
    "GSP33brssgo2u:2878": " nimittasya nivṛttyabhāvānna mokṣa iti siddhāntī pariharati-neti /",
    "GSP33brssgo2u:2879": " tamaso nivṛttyabhāve 'pivivekenoparamānmokṣa ityata āha-guṇānāṃ ceti /",
    "GSP33brssgo2u:2880": " 'calaṃ guṇavṛttam'ityaṅgīkārāditi bhāvaḥ /",
    "GSP33brssgo2u:2881": " parapakṣe bandhamokṣānupapattimuktvā svapakṣamupasaṃharati-aupaniṣadasya tviti /",
    "GSP33brssgo2u:2882": " vastuta ekatvena bandhābhāvānna muktyabhāvaśaṅkāvasaraḥ /",
    "GSP33brssgo2u:2883": " vyavahārastu bhedāṅgīkārāttapyatāpakabhāvo bandhaḥ tattvajñānāttannivṛttiścopapadyata iti na codyāvasara ityarthaḥ //10//",
    "GSP33brssgo2u:2884": " END BsCom_2,2.1.10",
    "GSP33brssgo2u:2885": " START BsCom_2,2.2.11",
    "GSP33brssgo2u:2886": " 2 mahaddīrghādhikaraṇam / sū. 11",
    "GSP33brssgo2u:2887": " pradhānakāraṇavādo nirākṛtaḥ /",
    "GSP33brssgo2u:2888": " paramāṇukāraṇavāda idānīṃ nirākartavyaḥ /",
    "GSP33brssgo2u:2889": " tatrādau tāvadyo 'ṇuvādinā brahmavādini doṣa utprekṣyate sa pratisamādhīyate /",
    "GSP33brssgo2u:2890": " tatrāyaṃ vaiśeṣikāṇāmabhyupagamaḥ - kāraṇadravyasamavāyino guṇāḥ kāryadravye samānajātīyaṃ guṇāntaramārabhante,",
    "GSP33brssgo2u:2891": " śuklebhyastantubhyaḥ śuklasya paṭasya prasavadarśanāttadviparyayādarśanācca /",
    "GSP33brssgo2u:2892": " tasmāccetanasya brahmaṇo jagatkāraṇatve 'bhyupagamyamāne kārye 'pi jagati cetanyaṃ samaveyāt /",
    "GSP33brssgo2u:2893": " tadadarśanāttu na cetanaṃ brahma jagatkāraṇaṃ bhavitumarhatīti /",
    "GSP33brssgo2u:2894": " imamabhyupagamaṃ tadīyayaiva prakriyayā vyabhicārayati-",
    "GSP33brssgo2u:2895": " mahaddīrghavad vā hrasvaparimaṇḍalābhyām / BBs_2,2.11 /",
    "GSP33brssgo2u:2896": " eṣā teṣāṃ prakriyā- paramāṇavaḥ kila kañcitkālamanārabdhakāryā yathāyogaṃ rūpādimantaḥ pārimaṇḍalyaparimāṇaśca tiṣṭhanti /",
    "GSP33brssgo2u:2897": " te ca paścādadṛṣṭādipuraḥsarāḥ saṃyogasacivāśca santo dvyaṇukādikrameṇa kṛtsnaṃ kāryajātamārabhante /",
    "GSP33brssgo2u:2898": " kāraṇaguṇāśca kārye guṇāntaram /",
    "GSP33brssgo2u:2899": " yadā dvau paramāṇū dvyaṇukamārabhete tadā paramāṇugatā rūpādiguṇaviśeṣāḥ śuklādayo dvyaṇuke śaklādīnaparānārabhante /",
    "GSP33brssgo2u:2900": " paramāṇuguṇaviśeṣastu pārimāṇḍalyaṃ na dvyaṇuke pārimāṇḍalyamaparamārabhate,",
    "GSP33brssgo2u:2901": " dvyaṇukasya parimāṇāntarayogābhyupagamāt /",
    "GSP33brssgo2u:2902": " aṇutvahrasvatve hi dvyamukavartinī parimāṇe varṇayanti /",
    "GSP33brssgo2u:2903": " yadāpi dve dvyaṇuke caturaṇukamārabhete tadāpi samānaṃ dvyaṇukasamavāyināṃ śuklādīnāmārambhakatvam /",
    "GSP33brssgo2u:2904": " aṇutvahrasvatve tu dvyaṇukasamavāyinī api naivārabhete,",
    "GSP33brssgo2u:2905": " caturaṇukasya mahattvādīrghatvaparimāṇayogābhyupagamāt /",
    "GSP33brssgo2u:2906": " yadāpi bahavaḥ paramāṇavo bahūni vā dvyaṇukāni dvyaṇukasahito vā paramāṇuḥ kāryamārabhate tadāpi samānaiṣā yojanā /",
    "GSP33brssgo2u:2907": " tadevaṃ yathā paramāṇoḥ parimaṇḍalātsato 'ṇu hrasvaṃ ca dvyaṇukaṃ jāyate mahaddīrghaṃ ca tryaṇukādi na parimaṇḍalam,",
    "GSP33brssgo2u:2908": " yathā vā dvyaṇukādaṇorhrasvācca sato mahaddīrghaṃ ca tryaṇukaṃ jāyate nāṇu no hrasvam,",
    "GSP33brssgo2u:2909": " evaṃ cetanādbrahmaṇo 'cetanaṃ jagajjaniṣyata ityabyupagame kiṃ tava cchinnam /",
    "GSP33brssgo2u:2910": " atha manyase virodhinā parimāṇāntareṇākrāntaṃ kāryadravyaṃ dvyaṇukādītyato nārambhakāṇi kāraṇagatāni pārimaṇḍalyādīnītyabhyupagacchāmi,",
    "GSP33brssgo2u:2911": " natu cetanāvirodhinā guṇāntareṇa jagata ākrāntatvamasti,",
    "GSP33brssgo2u:2912": " yena kāraṇagatā cetanā kārye cetanāntaraṃ nārabheta /",
    "GSP33brssgo2u:2913": " nahyacetanā nāma cetanāvirodhī kaścidguṇo 'sti,",
    "GSP33brssgo2u:2914": " cetanāpratiṣedhamātratvāt /",
    "GSP33brssgo2u:2915": " tasmātpārimāṇḍalyādivaiṣamyātprāpnoti cetanāyā ārambhakatvamiti /",
    "GSP33brssgo2u:2916": " naivaṃ maṃsthāḥ /",
    "GSP33brssgo2u:2917": " yathā kāraṇe vidyamānānāmapi pārimāṇḍalyādināmanārambhakatvamevaṃ caitanyasyāpītyasyāṃśasya samānatvāt /",
    "GSP33brssgo2u:2918": " naca parimāṇāntarakrāntatvaṃ pārimāṇḍalyādīnāmārambhakatvopapatteḥ /",
    "GSP33brssgo2u:2919": " ārabdhamapi kāryadravyaṃ prāgguṇārambhātkṣaṇamātramaguṇaṃ tiṣṭhatītyabhyupagamāt /",
    "GSP33brssgo2u:2920": " naca parimāṇāntarārambhe vyagrāṇi pārimāṇḍalyādīnītyataḥ svasamānajātīyaṃ parimāṇāntaraṃ nārabhante parimāṇāntarasyānyahetutvābhyupagamāt /",
    "GSP33brssgo2u:2921": " 'kāraṇabahutvātkāraṇamahatvātpracayaviśeṣācca mahat' (vai. sū. 7.1.9)",
    "GSP33brssgo2u:2922": " 'tadviparītamaṇu' (7.1.10 )",
    "GSP33brssgo2u:2923": " 'etena dīrghatvahrasvatve vyākhyāte' (7.1.17)",
    "GSP33brssgo2u:2924": " iti hi kāṇabhujāni sūtrāṇi /",
    "GSP33brssgo2u:2925": " naca saṃnidhānaviśeṣātkutaśctkāraṇabahutvādīnyevārabhante na pārimāṇḍalyādīnītyucyeta,",
    "GSP33brssgo2u:2926": " dravyāntare guṇāntare vārabhyamāṇe sarveṣāmeva kāraṇaguṇānāṃ svāśrayasamavāyaviśeṣāt /",
    "GSP33brssgo2u:2927": " tasmātsvabhāvādeva pārimāṇḍalyādīnāmanārambhakatvaṃ,",
    "GSP33brssgo2u:2928": " tathā cetanāyā apīti draṣṭavyam /",
    "GSP33brssgo2u:2929": " saṃyogācca dravyādīnāṃ vilakṣaṇānāmutpattidarśanātsamānajātīyotpattivyabhicāraḥ /",
    "GSP33brssgo2u:2930": " dravye prakṛte guṇodāharaṇamayuktamiti cet / na /",
    "GSP33brssgo2u:2931": " dṛṣṭāntena vilakṣaṇārambhamātrasya vivakṣitatvāt /",
    "GSP33brssgo2u:2932": " naca dravyasya dravyamevodāhartavyaṃ guṇasya vā guṇa eveti kaścinniyame heturasti /",
    "GSP33brssgo2u:2933": " sūtrakāro 'pi bhavatāṃ dravyasya guṇamudājahāra- 'pratyakṣāpratyakṣāṇāmapratyakṣatvātsaṃyogasya pañcātmakaṃ na vidyate' (vai. sū. 4.2.2) iti",
    "GSP33brssgo2u:2934": " yathā pratyakṣāpratyakṣayorbhūmyākāśayoḥ samavayansaṃyogo 'pratyakṣa evaṃ pratyakṣāpratyakṣeṣu pañcasu bhūteṣu samavayaccharīramapratyakṣaṃ syāt /",
    "GSP33brssgo2u:2935": " pratyakṣaṃ hi śarīram /",
    "GSP33brssgo2u:2936": " tasmānna pāñcabhautikamiti /",
    "GSP33brssgo2u:2937": " etaduktaṃ bhavati- guṇaśca saṃyogo dravyaṃ śarīram /",
    "GSP33brssgo2u:2938": " 'dṛśyate tu' (bra. sū. 2.1.6)",
    "GSP33brssgo2u:2939": " iti cātrāpi vilakṣaṇotpattiḥ prapañcitā /",
    "GSP33brssgo2u:2940": " nanvevaṃ sati tenaivaitadgatam /",
    "GSP33brssgo2u:2941": " neti brūmaḥ /",
    "GSP33brssgo2u:2942": " tatsāṃkhyaṃ pratyuktam,",
    "GSP33brssgo2u:2943": " etattu vaiśeṣikaṃ prati /",
    "GSP33brssgo2u:2944": " nanvatideśo 'pi samānanyāyatayā kṛtaḥ 'etena śiṣṭāparigrahā api vyākhyātāḥ' (bra.sū. 2.1.12) iti /",
    "GSP33brssgo2u:2945": " satyametat /",
    "GSP33brssgo2u:2946": " tasyaiva tvayaṃ vaiśeṣikaprakriyārambhe tatprakriyānugatena nidarśanena prapañcaḥ kṛtaḥ // 11 // @----------------------",
    "GSP33brssgo2u:2947": " FN: paramāṇuḥ parimaṇḍalaḥ tadgataṃ parimāṇaṃ pārimāṇḍalyam /",
    "GSP33brssgo2u:2948": " dve dve iti paṭhitavyam /",
    "GSP33brssgo2u:2949": " vṛttānuvādena 'mahaddīrghavat'iti svamatasthāpanātmakādhikaraṇasya saṃgatimāha-pradhāneti /",
    "GSP33brssgo2u:2950": " yadyapi sāṃkhyamatanirāsānantaraṃ paramāṇuvādo nirākartavyaḥ svamatasthāpanasya smṛtipāde",
    "GSP33brssgo2u:2951": " saṃgatatvāt tathāpi pūrvatra pradhānaguṇānāṃ sukhādīnāṃ jagatyananvayātpradhānasyānupādānatvamuktaṃ,",
    "GSP33brssgo2u:2952": " tathā brahmaguṇacaitanyānanvayādbrahmaṇo 'pi nopādānatvamiti doṣo dṛṣṭāntasaṃgatilābhādatra samādhīyata ityarthaḥ /",
    "GSP33brssgo2u:2953": " cetanādbrahmaṇo jagatsargavādī vedāntasamanvayo viṣayaḥ /",
    "GSP33brssgo2u:2954": " sa kiṃ yaḥ samavāyikāraṇaguṇaḥ sa kāryadravye svasamānajātīyaguṇārambhakastantuśauklyavaditi",
    "GSP33brssgo2u:2955": " nyāyena virudhyate na veti saṃdehe nyāyasyāvyabhicārādvirudhyata iti prāpte vyabhicārānna",
    "GSP33brssgo2u:2956": " tadvirodha iti siddhāntasūtraṃ vyācaṣṭe-eṣetyādinā /",
    "GSP33brssgo2u:2957": " yadyapi 'na vilakṣaṇatvāt'ityatra cetanādacetanasargaḥ sādhitastathāpi vaiśeṣikanyāyasya tadīyaprakriyayā vyabhicāroktyarthatvādasya sūtrasya na gatārthatā /",
    "GSP33brssgo2u:2958": " pralayakāle paramāṇavo niścalā asaṃyuktāstiṣṭhanti sargakāle cādṛṣṭavadātmasaṃyogātteṣu karma bhavati,",
    "GSP33brssgo2u:2959": " tena saṃyogāddravyāntarasṛṣṭirbhavati,",
    "GSP33brssgo2u:2960": " kāraṇaguṇāḥ kārye guṇāntaramānabhanta iti sāmānyena prakriyāmuktvā viśeṣatastāmāha-yadā dvāviti /",
    "GSP33brssgo2u:2961": " paramāṇuḥ parimaṇḍalaḥ,",
    "GSP33brssgo2u:2962": " tadgataṃ parimāṇaṃ pārimāṇḍalyamityucyate,",
    "GSP33brssgo2u:2963": " tacca svasamānajātīyaguṇārambhakaṃ na bhavatītyuktanyāyasya vyabhicāra iti bhāvaḥ /",
    "GSP33brssgo2u:2964": " vyabhicārasthalāntaramāha-yadāpi dve iti /",
    "GSP33brssgo2u:2965": " dve dve iti śabdadvayaṃ paṭhitavyam,",
    "GSP33brssgo2u:2966": " evaṃ sati caturbhirdvyaṇukaiścaturaṇukārambha upapadyate,",
    "GSP33brssgo2u:2967": " yathāśrute tu dvābhyāṃ dvyaṇukābhyāṃ mahataścaturaṇukasyārambho na yujyate,",
    "GSP33brssgo2u:2968": " kāraṇagataṃ mahatvaṃ bahutvaṃ vā vinā kārye mahatvāyogāditi mantavyam /",
    "GSP33brssgo2u:2969": " prakaṭārthakārāstu yaddvābhyāṃ dvyaṇukābhyāmārabdhaṃ kārye mahatvaṃ dṛśyate tasya",
    "GSP33brssgo2u:2970": " hetuḥ pracayo nāma praśithilāvayavasaṃyoga iti rāvaṇapraṇīte bhāṣye dṛśyata iti cirantanavaiśeṣikadṛṣṭyedaṃ bhāṣyamityāhuḥ /",
    "GSP33brssgo2u:2971": " sarvathāpi dvyaṇukagatahrasvatvāṇutvaparimāṇayoranārambhakatvādvyabhicaraḥ /",
    "GSP33brssgo2u:2972": " yadyapi tārkikā dvābhyāmeva paramāṇubhyāṃ dvyaṇukaṃ tribhirdvyaṇukaistryaṇukamiti kalpayanti tathāpi tarkasyāpratiṣṭhānānna niyama iti matvā brūte-yadāpi bahava iti /",
    "GSP33brssgo2u:2973": " kārakaguṇāḥ śuklādayaḥ samānajātīyaguṇārambhakāḥ,",
    "GSP33brssgo2u:2974": " kāryadravyaparimāṇaṃ tu na kāraṇaparimāṇārabhyaṃ kintu kāraṇagatasaṃkhyārabhyamiti prakriyā tulyetyarthaḥ /",
    "GSP33brssgo2u:2975": " evaṃ prakriyāṃ darśayayitvā sūtraṃ yojayan vyabhicāramāha-tadevamiti /",
    "GSP33brssgo2u:2976": " paramāṇubhya eva mahaddīrghaṃ cetyaniyataprakriyāmāśrityoktam /",
    "GSP33brssgo2u:2977": " niyataprakriyāmāśritya vyabhicāramāha-yathā veti /",
    "GSP33brssgo2u:2978": " aṇuhrasvebhyo dvyaṇukebhyo 'ṇudravyaṃ na jāyate hrasvamapi na jāyata iti vyabhicāra ityarthaḥ /",
    "GSP33brssgo2u:2979": " sūtre vāśabdaścārtho 'nuktāṇusamuccayārthaḥ /",
    "GSP33brssgo2u:2980": " tathā ca hrasvaparimaṇḍalābhyāṃ dvyaṇukaparamāṇubhyāṃ mahaddīrghāṇuvaccetanādacetanaṃ jāyata iti sūtrayojanā /",
    "GSP33brssgo2u:2981": " tatra hrasvānmahaddīrghaṃ tryaṇukaṃ parimaṇḍalādaṇu dvyaṇukamiti vibhāgaḥ /",
    "GSP33brssgo2u:2982": " dṛṣcāntavaiṣamyaṃ śaṅkate-atha manyasa iti /",
    "GSP33brssgo2u:2983": " acetanaiva virodhiguṇa ityata āha-na hyacetaneti /",
    "GSP33brssgo2u:2984": " kāryadravyasya parimāṇāntarākrāntatvamaṅgīkṛtya vivakṣitāṃśasāmyamāha-maivamiti /",
    "GSP33brssgo2u:2985": " aṅgīkāraṃ tyajati-naceti /",
    "GSP33brssgo2u:2986": " utpannaṃ hi parimāṇāntaraṃ virodhi bhavati,",
    "GSP33brssgo2u:2987": " tadutpatteḥ prāgvirodhyabhāvāt dvyaṇuke pārimāṇḍalyārambhaḥ kiṃ na syādityarthaḥ /",
    "GSP33brssgo2u:2988": " nanu virodhiparimāṇena sahaiva dravyaṃ jāyata ityata āha-ārabdhamapīti /",
    "GSP33brssgo2u:2989": " sahotpattāvapasiddhāntaḥ /",
    "GSP33brssgo2u:2990": " ato virodhyabhāvaḥ siddha iti bhāvaḥ /",
    "GSP33brssgo2u:2991": " aṇutvādyārambhe vyagratvāt pārimāṇḍalyādeḥ svasamānaguṇānārambhakatvamityāśaṅkya niṣedhati-naceti /",
    "GSP33brssgo2u:2992": " vyagratvamanyathāsiddham /",
    "GSP33brssgo2u:2993": " tatra hetuḥ-parimāṇantarasyeti /",
    "GSP33brssgo2u:2994": " anyahetukatve sūtrāṇyudāharati-kāraṇeti /",
    "GSP33brssgo2u:2995": " kāraṇānāṃ dvyaṇukānāṃ bahutvāt tryaṇuke mahatvaṃ mṛdo mahatvāt ghaṭe mahatvaṃ,",
    "GSP33brssgo2u:2996": " dvitūlapiṇḍārabdhe 'tisthūlatūlapiṇḍe pracayādavayavasaṃyogaviśeṣānmahatvamityarthaḥ /",
    "GSP33brssgo2u:2997": " mahatvaviruddhamaṇutvaṃ paramāṇugatadvitvasaṃkhyayā dvyaṇuke bhavatītyāha-taditi /",
    "GSP33brssgo2u:2998": " yanmahatvasyāsamavāyikāraṇaṃ tadeva mahatvasamānādhikaraṇasya dīrghatvasya,",
    "GSP33brssgo2u:2999": " yaccāṇutvasyāsamavāyi kāraṇaṃ tadevāṇutvāvinābhūtahṛsvatvasyāsamavāyikāraṇamityatidiśati-eteneti /",
    "GSP33brssgo2u:3000": " ato mahatvādāvahetutvātpārimāṇḍalyādīnāṃ vyagratvasiddhamiti bhāvaḥ /",
    "GSP33brssgo2u:3001": " teṣāṃ saṃnidhiviśeṣābhāvānna samānaguṇārambhakatvamityapi na vācyamityāha-naceti /",
    "GSP33brssgo2u:3002": " pārimāṇḍalyādīnāmapi bahutvādivatsamavāyikāraṇagatatvāviśeṣādityarthaḥ /",
    "GSP33brssgo2u:3003": " teṣāmanārambhakatve kāryadravyasya virodhiguṇākrāntatvaṃ vyagratvamasaṃnidhirvā na heturityuktiphalamāha-tasmāditi /",
    "GSP33brssgo2u:3004": " yattu kāraṇaguṇaḥ svasamānaguṇārambhaka iti vyāpteḥ sāmānyaguṇeṣu pārimāṇḍalyādiṣu",
    "GSP33brssgo2u:3005": " vyabhicāre 'pi yo dravyasamavāyikāraṇagato viśeṣaguṇaḥ sa svasamānajātīyaguṇārambhaka",
    "GSP33brssgo2u:3006": " iti vyāpteścaitanyasya viśeṣaguṇatvādārambhakatvaṃ durvāramiti,",
    "GSP33brssgo2u:3007": " tanmandaṃ,",
    "GSP33brssgo2u:3008": " citrapaṭahetutantugateṣu nīlādirūpeṣuvijātīyacitrarūpahetuṣu vyabhicārāccaitanyasyātmatvena guṇatvābhāvācceti mantavyam /",
    "GSP33brssgo2u:3009": " tasmāccetanādvijātīyārambho yukta iti sthitam /",
    "GSP33brssgo2u:3010": " tatrodāhaṇāntaramāha-saṃyogācceti /",
    "GSP33brssgo2u:3011": " nanu cetanaṃ brahma kāryopādānatvāddravyaṃ,",
    "GSP33brssgo2u:3012": " tanna vilakṣaṇasyopādānamiti prakṛte kiñciddravyameva vilakṣaṇakāryakaramudāhartavyam,",
    "GSP33brssgo2u:3013": " na saṃyogasya guṇasyodāharaṇamiti śaṅkate-dravya iti /",
    "GSP33brssgo2u:3014": " guṇāt dravyavaccetanādacetanārambha iti vilakṣaṇārambhakatvāṃśe 'yaṃ dṛṣṭānta iti pariharati-neti /",
    "GSP33brssgo2u:3015": " aniyamaḥ kaṇādasaṃmata ityāha-sūtrakāro 'pīti /",
    "GSP33brssgo2u:3016": " etāvatā kathamaniyamaḥ,",
    "GSP33brssgo2u:3017": " tatrāha-etaduktamiti /",
    "GSP33brssgo2u:3018": " navilakṣaṇatvanyāyena punaruktyabhāve 'tideśādhikaraṇena punaruktiriti śaṅkate-nanvatideśa iti /",
    "GSP33brssgo2u:3019": " samānaguṇārambhaniyamasya pārimāṇḍalyādidṛṣṭāntena bhaṅgārthamasyārambha ityāha-satyamiti /",
    "GSP33brssgo2u:3020": " tasyaivātideśasyetyarthaḥ //11//",
    "GSP33brssgo2u:3021": " END BsCom_2,2.2.11",
    "GSP33brssgo2u:3022": " START BsCom_2,2.3.12",
    "GSP33brssgo2u:3023": " 3 paramāṇujagadakāraṇatvādhikaraṇam / sū. 12-17",
    "GSP33brssgo2u:3024": " ubhayathāpi na karmātastadabhāvaḥ / BBs_2,2.12 /",
    "GSP33brssgo2u:3025": " idānīṃ paramāṇukāraṇavādaṃ nirākaroti /",
    "GSP33brssgo2u:3026": " sa ca vāda itthaṃ samuttiṣṭhata- paṭādīni hi loke sāvayavāni dravyāṇi svānugateraiva saṃyogasacivaistantvādibhirdravyairārabhyamāṇāni dṛṣṭāni",
    "GSP33brssgo2u:3027": " tatsāmānyena yāvatkiñcitsāvayavaṃ tatsarvaṃ svānugateraiva saṃyogasacivaistairdravyairārabdhamiti gamyate /",
    "GSP33brssgo2u:3028": " sa cāyamavayavāvayavivibhāgo yato nivartate so 'pakarṣaparyantagataḥ paramāṇuḥ /",
    "GSP33brssgo2u:3029": " sarvaṃ cedaṃ jagadgirisamudrādikaṃ sāvayavaṃ,",
    "GSP33brssgo2u:3030": " sāvayavatvāccādyantavat /",
    "GSP33brssgo2u:3031": " nacākāraṇena kāryeṇa bhavitavyamityataḥ paramāṇavo jagataḥ kāraṇamiti kaṇabhugabhiprāyaḥ /",
    "GSP33brssgo2u:3032": " tānīmāni catvāri bhūtāni bhūmyudakatejaḥpavanākhyāni sāvayavānyupalabhya caturvidhāḥ",
    "GSP33brssgo2u:3033": " paramāṇavaḥ parikalpyante teṣāṃ cāpakarṣaparyantagatatvena parato vibhāgāsaṃbhavādvanaśyatāṃ",
    "GSP33brssgo2u:3034": " pṛthivyādīnāṃ paramāṇuparyanto vibhāgo bhavati sa pralayakālaḥ /",
    "GSP33brssgo2u:3035": " tataḥ sargakāle ca vāyavīyeṣvaṇuṣvadṛṣṭāpekṣaṃ karmotpadyate tatkarma svāśrayamaṇumaṇvantareṇa saṃniyukti tato dvyaṇukādikrameṇa vāyurutpadyate",
    "GSP33brssgo2u:3036": " evamagnirevamāpa evaṃ pṛthivī /",
    "GSP33brssgo2u:3037": " evameva śarīraṃ sendriyamiti /",
    "GSP33brssgo2u:3038": " evaṃ sarvamidaṃ jagadaṇubhyaḥ saṃbhavati /",
    "GSP33brssgo2u:3039": " aṇugatebhyaśca rūpādibhyo dvyaṇukādigatāni rūpādīni saṃbhavanti tantupaṭanyāyeneti kāṇādā manyante /",
    "GSP33brssgo2u:3040": " tatredamabhidhīyate- vibhāgāvasthānāṃ tāvadaṇūnāṃ saṃyogaḥ karmāpekṣo 'bhyupagantavyaḥ,",
    "GSP33brssgo2u:3041": " karmavatāṃ tantvādīnāṃ saṃyogadarśanāt /",
    "GSP33brssgo2u:3042": " karmaṇaśca kāryatvānnimittaṃ kimapyabhyupagantavyam /",
    "GSP33brssgo2u:3043": " anabhyupagame nimittābhāvānnāṇuṣvādyaṃ karmasyāt /",
    "GSP33brssgo2u:3044": " abhyupagame 'pi yadi prayatno 'bhighātādirvā (athā)",
    "GSP33brssgo2u:3045": " yathādṛṣṭaṃ kimapi karmaṇo nimittamabhyupagamyeta tasyāsaṃbhavānnaivāṇuṣvādyaṃ karma syāt /",
    "GSP33brssgo2u:3046": " nahi tasyāmavasthāyāmātmaguṇaḥ prayatnaḥ saṃbhavati śarīrābhāvāt /",
    "GSP33brssgo2u:3047": " śarīrapratiṣṭhe hi manasyātmanaḥ saṃyoge satyātmaguṇaḥ prayatno jāyate /",
    "GSP33brssgo2u:3048": " etenābhighātādyapi dṛṣṭaṃ nimittaṃ pratyākhyatavyam /",
    "GSP33brssgo2u:3049": " sargottarakālaṃ hi tatsarvaṃ nādyasya karmaṇo nimittaṃ saṃbhavati /",
    "GSP33brssgo2u:3050": " athādṛṣṭamādyasya karmaṇo nimittamityucyeta tatpunarātmasamavāyi vā syādaṇusamavāyi vā /",
    "GSP33brssgo2u:3051": " ubhayathāpi nādṛṣṭanimittamaṇuṣu karmāvakalpetādṛṣṭasyācetanatvāt /",
    "GSP33brssgo2u:3052": " nahyacetanaṃ cetanenānadhiṣṭhitaṃ svatantraṃ pravartate pravartayati veti sāṃkhyaprakriyāyāmabhihitam /",
    "GSP33brssgo2u:3053": " ātmanaścānutpannacaitanyasya tasyāmavasthāyāmacetanatvāt /",
    "GSP33brssgo2u:3054": " ātmasamavāyitvābhyupagamācca nādṛṣṭamaṇuṣu karmaṇo nimittaṃ syādasaṃbandhāt /",
    "GSP33brssgo2u:3055": " adṛṣṭavatā puruṣeṇāstyaṇūnāṃ saṃbandha iti cet,",
    "GSP33brssgo2u:3056": " saṃbandhasātatyātpravṛttisātatyaprasaṅgo niyāmakāntarābhāvāt /",
    "GSP33brssgo2u:3057": " tadevaṃ niyatasya kasyacitkarmanimittasyābhāvānnāṇuṣvādyaṃ karma syāt /",
    "GSP33brssgo2u:3058": " karmābhāvāttanibandhanaḥ saṃyogo na syāt /",
    "GSP33brssgo2u:3059": " saṃyogābhāvācca tannibandhanaṃ dvyaṇukādi kāryajātaṃ na syāt /",
    "GSP33brssgo2u:3060": " saṃyogaścāṇoraṇvantareṇa sarvātmanā vā syādekadeśena vā /",
    "GSP33brssgo2u:3061": " sarvātmanā cedupacayānupapatteraṇumātratvaprasaṅgo dṛṣṭaviparyayaprasaṅgaśca /",
    "GSP33brssgo2u:3062": " pradeśavato dravyasya pradeśavatā dravyāntareṇa saṃyogasya dṛṣṭatvāt /",
    "GSP33brssgo2u:3063": " ekadeśena cetsāvayavatvaprasaṅgaḥ /",
    "GSP33brssgo2u:3064": " paramāṇūnāṃ kalpitāḥ pradeśāḥ syuriti cet /",
    "GSP33brssgo2u:3065": " kalpitānāmavastutvādavastveva saṃyoga iti vastunaḥ kāryasyāsamavāyikāraṇaṃ na syāt /",
    "GSP33brssgo2u:3066": " asati cāsamavāyikāraṇe dvyaṇukādikāryadravyaṃ notpadyeta /",
    "GSP33brssgo2u:3067": " yathācādisarge nimittābhāvātsaṃyogotpattyarthaṃ karma nāṇūnāṃ saṃbhavatyevaṃ mahāpralaye 'pi vibhāgotpattyarthaṃ karma naivāṇūnāṃ saṃbhavet",
    "GSP33brssgo2u:3068": " nahi tatrāpi kiñcinniyataṃ tannimittaṃ dṛṣṭamasti /",
    "GSP33brssgo2u:3069": " adṛṣṭamapi bhogaprasiddhyarthaṃ na pralayaprasiddhyarthamityato nimittābhāvānna syādaṇūnāṃ saṃyogotpattyarthaṃ vibhāgotpattyarthaṃ vā karma",
    "GSP33brssgo2u:3070": " ataśca saṃyogavibhāgābhāvāttadāyattayoḥ sargapralayayorabhāvaḥ prasajyeta /",
    "GSP33brssgo2u:3071": " tasmādanupapanno 'yaṃ paramāṇukāraṇavādaḥ // 12 // @----------------------",
    "GSP33brssgo2u:3072": " FN: svānugataiḥ svasaṃbaddhaiḥ /",
    "GSP33brssgo2u:3073": " saṃbandhaścādhāryādhārabhūtaḥ pratyayahetuḥ samudāyaḥ /",
    "GSP33brssgo2u:3074": " vaiśeṣikamataparīkṣāmārabhate-ubhayathāpi na karmātastadabhāvaḥ /",
    "GSP33brssgo2u:3075": " nāsya prāsaṅgikena pūrvādhikaraṇena saṃgatirapekṣiteti manvānaḥ pradhānasyeśvarānadhiṣṭhitasyākāraṇatve",
    "GSP33brssgo2u:3076": " 'pi paramāṇūnāṃ tadadhiṣṭhitānāṃ kāraṇatvamastviti pratyudāharaṇasaṃgatyā sāṃkhyādhikaraṇānantaryamasya",
    "GSP33brssgo2u:3077": " vadaṃstātparyamāha-itānīmiti /",
    "GSP33brssgo2u:3078": " dvyaṇukādikrameṇa paramāṇubhirjagadārabhyata iti vaiśeṣikarāddhānto 'tra viṣayaḥ /",
    "GSP33brssgo2u:3079": " sa kiṃ mānamūlo bhrāntimūlo veti saṃdehe pūrvapakṣayati-sa ceti /",
    "GSP33brssgo2u:3080": " taiḥ paṭādibhiḥ sāmānyaṃ kṣityādeḥ kāryardravyatvaṃ tenetyarthaḥ /",
    "GSP33brssgo2u:3081": " vimataṃ sāvayavaṃ kṣityādikaṃ svanyūnaparimāṇasaṃyogasacivānekadravyārabdhaṃ,",
    "GSP33brssgo2u:3082": " kāryadravyatvāt,",
    "GSP33brssgo2u:3083": " paṭādivaditi prayogaḥ /",
    "GSP33brssgo2u:3084": " sveṣṭaparamāṇusiddhyarthāni sādhyaviśeṣaṇāni /",
    "GSP33brssgo2u:3085": " nanvetāvatā kathaṃ paramāṇusiddhiḥ,",
    "GSP33brssgo2u:3086": " tatrāha-sa cāyamiti /",
    "GSP33brssgo2u:3087": " vimataṃ sāvayavatvaṃ pakṣatāvacchedakaṃ yato nivartate sa nyūnaparimāṇasyāpakarṣasya paryantatvenāvasānabhūmitvenāvagataḥ paramāṇurityarthaḥ",
    "GSP33brssgo2u:3088": " yāvatsāvayavamanumānapravṛtteḥ dvyaṇukanyūnadryaṃ niravayavaṃ siddhyatīti bhāvaḥ /",
    "GSP33brssgo2u:3089": " jagannityatvavādāt kāryadravyatvahetvasiddhiriti vadantaṃ pratyāha-sarvaṃ ceti /",
    "GSP33brssgo2u:3090": " vimatamādyantavat,",
    "GSP33brssgo2u:3091": " sāvayavatvāt,",
    "GSP33brssgo2u:3092": " paṭavadityarthaḥ /",
    "GSP33brssgo2u:3093": " hetorasiddhiṃ nirasyāprayojakatvaṃ nirasyati-naceti /",
    "GSP33brssgo2u:3094": " te katividhā ityākāṅkṣāyāṃmāha-tānīti /",
    "GSP33brssgo2u:3095": " pralaye caiṣāmapi nāśānna jagatkāraṇatvamityāśaṅkyāha-teṣāṃ ceti /",
    "GSP33brssgo2u:3096": " avayavānāṃ vibhāgānnāśānnāvayavino nāśaḥ /",
    "GSP33brssgo2u:3097": " paramāṇūnāṃ niravayavatvenāvayavavibhāgādernāśahetorasaṃbhavānna nāśa ityarthaḥ /",
    "GSP33brssgo2u:3098": " teṣāṃ nityatve phalitaṃ sṛṣṭikramamāha-tata iti /",
    "GSP33brssgo2u:3099": " evaṃ kāṇādamatasya mānamūlatvāttena vedāntasamanvayasya virodhādasiddhiriti pūrvapakṣe phalam /",
    "GSP33brssgo2u:3100": " tasya bhrāntimūlatvādavirodha iti siddhāntayati-tatredamiti /",
    "GSP33brssgo2u:3101": " pralaye vibhaktānāṃ paramāṇūnāmanyatarakarmaṇo 'bhayakarmaṇā vā saṃyogo vācyaḥ,",
    "GSP33brssgo2u:3102": " karmaṇaśca nimittaṃ prayatnādikaṃ dṛṣṭaṃ,",
    "GSP33brssgo2u:3103": " yathā prayatnavadātmakasaṃyogāddehaceṣṭā,",
    "GSP33brssgo2u:3104": " vāyvādyabhighātādvṛkṣādicalanaṃ,",
    "GSP33brssgo2u:3105": " hastanodanādiṣvādigamanaṃ,",
    "GSP33brssgo2u:3106": " tadvadaṇukarmaṇo dṛṣṭaṃ nimittamabhyupagamyate na vā /",
    "GSP33brssgo2u:3107": " dvitīye karmānutpattiḥ nādyaḥ,",
    "GSP33brssgo2u:3108": " prayatnādeḥ sṛṣṭyuttarakālīnatvādityubhayathāpi na karma saṃbhavati /",
    "GSP33brssgo2u:3109": " ataḥ karmāsaṃbhavāttasya saṃyogapūrvakadvyaṇukādisargasyābhāva iti sūtrārthaḥ /",
    "GSP33brssgo2u:3110": " sthirasya vegavaddravyasaṃyogāviśeṣo 'bhighātaḥ sa eva calasya nodanamiti bhedaḥ /",
    "GSP33brssgo2u:3111": " dṛṣṭanimittābhāve 'pyadṛṣṭavadātmasaṃyogādaṇuṣu karmeti śaṅkate-athādṛṣṭamiti /",
    "GSP33brssgo2u:3112": " vikalpapuraḥsaraṃ dūṣayati-tatpunariti /",
    "GSP33brssgo2u:3113": " jaḍātmavadaṇorāśrayatvaṃ ki na syāditi matvā vikalpaḥ kṛta iti mantavyam /",
    "GSP33brssgo2u:3114": " atrāpi sūtraṃ yojayati-ubhayatheti /",
    "GSP33brssgo2u:3115": " jīvādhiṣṭhitamadṛṣṭaṃ nimittamastvityata āha-ātmanaśceti /",
    "GSP33brssgo2u:3116": " acetanatvānnādhiṣṭhātṛtvamiti śeṣaḥ /",
    "GSP33brssgo2u:3117": " bhinneśvarasyādhiṣṭhātṛtvamagre nirākariṣyate /",
    "GSP33brssgo2u:3118": " acetanatvamadṛṣṭasyakarmanimittatvābhāve heturuktaḥ /",
    "GSP33brssgo2u:3119": " hetvantaramāha-ātmasamavāyitveti /",
    "GSP33brssgo2u:3120": " gurutvavadadṛṣṭamapi svāśrayasaṃyukte kriyāheturiti śaṅkate-adṛṣṭavadeti /",
    "GSP33brssgo2u:3121": " vibhusaṃyogasyāṇuṣu sadā sattvāt kriyāsātatye pralayābhāvaḥ syāditi dūṣayati-saṃbandheti /",
    "GSP33brssgo2u:3122": " kādācitkapravṛtteradṛṣṭaniyamyatvāyoge 'pīśvarānniyama ityata āha-niyāmakāntareti /",
    "GSP33brssgo2u:3123": " yajjñānaṃ taccharīrajanyamiti vyāptivirodhena nityajñānāsiddhestadguṇa īśvaro nāsti,",
    "GSP33brssgo2u:3124": " astitve 'pi sadā sattvānna niyāmakatvamiti bhāvaḥ /",
    "GSP33brssgo2u:3125": " sūtrārthaṃ nigamayati-tadevamiti /",
    "GSP33brssgo2u:3126": " saṃyogasya hetutvaṃ khaṇḍayitvā svarūpaṃ khaṇḍayati-saṃyogaścāṇoriti /",
    "GSP33brssgo2u:3127": " saṃyogasya vyāpyavṛttitve ekasminnitarasyāntarbhāvātkāryasya pṛthutvāyogāt sarvaṃ kāryaṃ paramāṇumātraṃ syādityarthaḥ /",
    "GSP33brssgo2u:3128": " kiñca sāṃśadravye saṃyogasyaikāṃśavṛttitvaṃ dṛṣṭaṃ tadvirodhādvyāpyavṛttitvaṃ na kalpyamityāha-dṛṣṭeti /",
    "GSP33brssgo2u:3129": " paramāṇoḥ saṃyoga ekadeśena cediti saṃbandhaḥ /",
    "GSP33brssgo2u:3130": " digbhedena kalpitapradeśasthasaṃyogasyāpi kalpitatvāttataḥ kāryaṃ notpadyeta,",
    "GSP33brssgo2u:3131": " utpannaṃ vā mithyā syādityapasiddhānta ityarthaḥ /",
    "GSP33brssgo2u:3132": " kāṇādānāṃ sargapratyuktau sūtraṃ yojayitvā pralayanirāse 'pi sūtraṃ yojayati-thā ceti /",
    "GSP33brssgo2u:3133": " paramāṇūnāṃ karmaṇā saṃyogātsargaḥ,",
    "GSP33brssgo2u:3134": " vibhāgātpralaya iti prakriyā na yuktā,",
    "GSP33brssgo2u:3135": " yugapadanantaparamāṇūnāṃ vibhāge niyatasyābhighātāderdṛṣṭasya nimittasyāsattvāt dharmādharmarūpādṛṣṭasya",
    "GSP33brssgo2u:3136": " sukhaduḥkhārthatvena sukhaduḥkaśūnyapralayaprayojakatvāyogānnādṛṣṭanimittena karmaṇā",
    "GSP33brssgo2u:3137": " vibhāgaḥ saṃbhavati /",
    "GSP33brssgo2u:3138": " tathā ca dṛṣṭādṛṣṭanimittayorasattvādubhayathāpi saṃyogārthatvena vibhāgārthatvena ca karma nāsti,",
    "GSP33brssgo2u:3139": " ataḥ karmābhāvāttayoḥ saṃyogavibhāgapūrvakayoḥ sargapralayayorabhāva iti sūtrayojanā //12//",
    "GSP33brssgo2u:3140": " END BsCom_2,2.3.12",
    "GSP33brssgo2u:3141": " START BsCom_2,2.3.13",
    "GSP33brssgo2u:3142": " samavāyābhyupagamāc ca sāmyād anavasthiteḥ / BBs_2,2.13 /",
    "GSP33brssgo2u:3143": " samavāyābhyupagamācca tadabhāva iti prakṛtenāṇuvādanirākaraṇena saṃbadhyate /",
    "GSP33brssgo2u:3144": " dvābhyāṃ cāṇubhyāṃ dvyaṇukamutpadyamānamatyantabhinnamaṇubhyāmaṇvoḥ samavaitītyabhyupagamyate bhavatā /",
    "GSP33brssgo2u:3145": " nacaivamabhyupagacchatā śakyate 'ṇukāraṇatā samarthayitum /",
    "GSP33brssgo2u:3146": " kutaḥ /",
    "GSP33brssgo2u:3147": " sāmyādanavasthiteḥ /",
    "GSP33brssgo2u:3148": " yathaiva hyaṇubhyāmatyantabhinnaṃ sadvyaṇukaṃ samavāyalakṣaṇena saṃbandhena tābhyāṃ",
    "GSP33brssgo2u:3149": " saṃbadhyata evaṃ samavāyo 'pi samavāyibhyo 'tyantabhinnaḥ sansamavāyalakṣaṇenānyenaiva",
    "GSP33brssgo2u:3150": " saṃvandhena samavāyibhiḥ saṃbadhyetātyantabhedasāmyāt /",
    "GSP33brssgo2u:3151": " tataśca tasya tasyānyonyaḥ saṃbandhaḥ kalpayitavya ityanavasthaiva prasajyeta /",
    "GSP33brssgo2u:3152": " nanviha pratyayagrāhyaḥ samavāyo nityasaṃbaddha eva samavāyibhirgṛhyate nāsaṃbaddhaḥ saṃbandhāntarāpekṣo vā /",
    "GSP33brssgo2u:3153": " tataśca na tasyānyaḥ saṃbandhaḥ kalpayitavyo yenānavasthā prasajyeteti /",
    "GSP33brssgo2u:3154": " netyucyate /",
    "GSP33brssgo2u:3155": " saṃyogo 'pyevaṃ sati saṃyogibhirnityasaṃbaddha eveti samavāyavannānyaṃ saṃbandhamapekṣeta /",
    "GSP33brssgo2u:3156": " athārthāntaratvātsaṃyogaḥ saṃbandhāntaramapekṣeta,",
    "GSP33brssgo2u:3157": " samavoyo 'pi tarhyarthāntaratvātsaṃbandhāntaramapekṣeta /",
    "GSP33brssgo2u:3158": " naca guṇatvātsaṃyogaḥ saṃbandhāntaramapekṣate na samavāyo 'guṇatvāditi yujyate vaktum /",
    "GSP33brssgo2u:3159": " apekṣākāraṇasya tulyatvāt /",
    "GSP33brssgo2u:3160": " guṇaparibhāṣāyāścātantratvāt /",
    "GSP33brssgo2u:3161": " tasmādarthāntaraṃ samavāyamabhyupagacchataḥ prasajyetaivānavasthā /",
    "GSP33brssgo2u:3162": " prasajyamānāyāṃ cānavasthāyāmekāsiddhau sarvāsiddherdvābhyāmaṇubhyāṃ dvyaṇuka naivotpadyeta /",
    "GSP33brssgo2u:3163": " tasmādapyanupapannaḥ paramāṇukāraṇavādaḥ // 13 //",
    "GSP33brssgo2u:3164": " samavāyābhyupagamācca tadabhāvaḥ /",
    "GSP33brssgo2u:3165": " aṇuvādāsaṃbhava iti yogyatayā saṃbadhyate dvyaṇukasamavāyayoḥ paramāṇubhinnatvasāmyāt dvyaṇukavatsamavāyasyāpi samavāyāntaramityanavasthitirityarthaḥ",
    "GSP33brssgo2u:3166": " nanviha tantuṣu paṭa ityādiviśiṣṭadhīniyāmakaḥ samavāyo na saṃbandhāntaramapekṣate,",
    "GSP33brssgo2u:3167": " svarūpeṇaiva nityasaṃbaddhatvāditi śaṅkate-nanviheti /",
    "GSP33brssgo2u:3168": " saṃyogasyāpi svarūpasaṃbandhopapatteḥ samavāyo na syāditi dūṣayati-neti /",
    "GSP33brssgo2u:3169": " saṃbandhibhinnatvāccedapekṣā samavāyasyāpi tulyā /",
    "GSP33brssgo2u:3170": " guṇaparibhāṣāyāśceti /",
    "GSP33brssgo2u:3171": " guṇatvābhāve 'pi karmasāmānyādīnāṃ samavāyāṅgīkārādguṇatvaṃ samavāyitve na vyāpakam /",
    "GSP33brssgo2u:3172": " nāpi vyāpyaṃ,",
    "GSP33brssgo2u:3173": " guṇasyāpi samavāyavatsvarūpasaṃbandhasaṃbhavena vyāptyanukūlatarkābhāvāt /",
    "GSP33brssgo2u:3174": " tasmāt saṃbandhibhinnatvameva saṃbandhāntarāpekṣāyāṃ kāraṇaṃ,",
    "GSP33brssgo2u:3175": " tasya samavāye 'pi tulyatvādanavasthā durvārā /",
    "GSP33brssgo2u:3176": " sā ca mūlakṣayakārī /",
    "GSP33brssgo2u:3177": " tayā samavāyāsiddhau samavetadvyaṇukāsiddhirityarthaḥ //13//",
    "GSP33brssgo2u:3178": " END BsCom_2,2.3.13",
    "GSP33brssgo2u:3179": " START BsCom_2,2.3.14",
    "GSP33brssgo2u:3180": " nityam eva ca bhāvāt / BBs_2,2.14 /",
    "GSP33brssgo2u:3181": " apicāṇavaḥ pravṛttisvabhāvā vā nivṛttisvabhāvā vobhayasvabhāvā vānubhayasvabhāvā vābhyupagamyante gatyantarābhāvāt /",
    "GSP33brssgo2u:3182": " caturdhāpi nopapadyate /",
    "GSP33brssgo2u:3183": " pravṛttisvabhāvatve nityameva pravṛtterbhāvātpralayābhāvaprasaṅgaḥ /",
    "GSP33brssgo2u:3184": " nivṛttisvabhāvatve 'pi nityameva nivṛtterbhāvātsargābhāvaprasaṅgaḥ /",
    "GSP33brssgo2u:3185": " ubhayasvabhāvatvaṃ ca virodhādasamañjasam /",
    "GSP33brssgo2u:3186": " anubhayasvabhāvatve tu nimittavaśātpravṛttinivṛttyorabhyupagamyamānayoradṛṣṭādernimittasya nityasaṃnidhānānnityapravṛttiprasaṅgāt /",
    "GSP33brssgo2u:3187": " atantratve 'pyadṛṣṭāderanityāpravṛttiprasaṅgāt /",
    "GSP33brssgo2u:3188": " tasmādapyanupapannaḥ paramāṇukāraṇavādaḥ // 14 //",
    "GSP33brssgo2u:3189": " sūtraṃ vyācaṣṭe-apiceti /",
    "GSP33brssgo2u:3190": " anubhavasvabhāvatve naimittikī pravṛttirvācyā,",
    "GSP33brssgo2u:3191": " nimittaṃ ca kālādṛṣṭādikaṃ nityasaṃnihitamiti nityameva pravṛttiprasaṅgaḥ,",
    "GSP33brssgo2u:3192": " tasyānimittatve pravṛttyabhāva ityarthaḥ //14//",
    "GSP33brssgo2u:3193": " END BsCom_2,2.3.14",
    "GSP33brssgo2u:3194": " START BsCom_2,2.3.15",
    "GSP33brssgo2u:3195": " rūpādimattvāc ca viparyayo darśanāt / BBs_2,2.15 /",
    "GSP33brssgo2u:3196": " sāvayavānāṃ dravyāṇāmavayavavaśo vibhajyamānānāṃ yataḥ paro vibhāgo na saṃbhavati",
    "GSP33brssgo2u:3197": " te caturvidhā rūpādimantaḥ paramāṇavaścaturvidhasya rūpādimato bhūtabhautikasyārambhakā",
    "GSP33brssgo2u:3198": " nityāśceti yadvaiśeṣikā abhyupagacchanti sa teṣāmabhyupagamo nirālambana eva /",
    "GSP33brssgo2u:3199": " yato rūpādimattvātparamāṇūnāmaṇutvanityatvaviparyayaḥ prasajyeta /",
    "GSP33brssgo2u:3200": " paramakāraṇāpekṣayā sthūlatvamanityatvaṃ ca teṣāmabhipretaviparītamāpadyetetyarthaḥ /",
    "GSP33brssgo2u:3201": " kutaḥ /",
    "GSP33brssgo2u:3202": " evaṃ loke dṛṣṭatvāt /",
    "GSP33brssgo2u:3203": " yadi loke rūpādimadvastu tatsvakāraṇāpekṣayā sthūlamanityaṃ ca dṛṣṭam /",
    "GSP33brssgo2u:3204": " tadyathā paṭastantūnapekṣya sthūle 'nityaśca bhavati tantavaścaṃśūnapekṣya sthūlā anityāśca bhavanti,",
    "GSP33brssgo2u:3205": " tathācāmī paramāṇavo rūpādimantastairabhyupagamyante,",
    "GSP33brssgo2u:3206": " tasmātte 'pi kāraṇavantastadapekṣayā sthūlā anityāśca prāpnuvanti /",
    "GSP33brssgo2u:3207": " yacca nityatve kāraṇaṃ tairuktam- 'sadakāraṇavannityam' (vai. sū. 4.1.1) iti /",
    "GSP33brssgo2u:3208": " tadapyevaṃ satyaṇuṣu na saṃbhavati /",
    "GSP33brssgo2u:3209": " uktena prakāreṇāṇūnāmapi kāraṇavattvopapatteḥ /",
    "GSP33brssgo2u:3210": " yadapi nityatve dvitīyaṃ kāraṇamuktam- 'anityamiti ca viśeṣataḥ pratiṣedhābhāvaḥ' (vai. sū. 4.1.4) iti /",
    "GSP33brssgo2u:3211": " tadapi nāvaśyaṃ paramāṇūnāṃ nityatvaṃ sādhayati /",
    "GSP33brssgo2u:3212": " asati hi yasminkasmiṃścinnitye vastuni nityaśabdena nañaḥ samāso nopapadyate /",
    "GSP33brssgo2u:3213": " na punaḥ paramāṇunityatvamevāpekṣyate /",
    "GSP33brssgo2u:3214": " taccāstyeva nityaṃ paramakāraṇaṃ brahma /",
    "GSP33brssgo2u:3215": " naca śabdārthavyavahāramātreṇa kasyacidarthasya prasiddhirbhavati,",
    "GSP33brssgo2u:3216": " pramāṇāntarasiddhayoḥ śabdārthayorvyavahārāvatārāt /",
    "GSP33brssgo2u:3217": " yadapi nityatve tṛtīyaṃ kāraṇamuktam- 'avidyā ca' (vai. sū. 4.1.5)",
    "GSP33brssgo2u:3218": " iti, tadyadyevaṃ vivrīyate satāṃ paridṛśyamānakāryāṇāṃ kāraṇānāṃ pratyakṣeṇāgrahaṇamavidyeti,",
    "GSP33brssgo2u:3219": " tato dvyaṇukanityatāpyāpadyeta /",
    "GSP33brssgo2u:3220": " athādravyatve satīti viśeṣyeta tathāpyakāraṇavattvameva nityatānimittamādyeta /",
    "GSP33brssgo2u:3221": " tasya ca prāgevoktatvāt 'avidyā ca' iti punaruktaṃ syāt /",
    "GSP33brssgo2u:3222": " athāpi kāraṇavibhāgātkāraṇavināśāccanyasya tṛtīyasya vināśahetorasaṃbhavo 'vidyā sā paramāṇūnāṃ nityatvaṃ khyapayatīti vyākhyāyeta /",
    "GSP33brssgo2u:3223": " nāvaśyaṃ vinaśyadvastu dvābhyāmeva hetubhyāṃ vinaṣṭumarhatiti niyamo 'sti /",
    "GSP33brssgo2u:3224": " saṃyogasacive hyanekasmiṃśca dravye dravyāntarasyārambhake 'bhyupagamyamāna etadevaṃ syāt /",
    "GSP33brssgo2u:3225": " yadā tvapāstaviśeṣaṃ sāmānyātmakaṃ kāraṇaṃ viśeṣavadavasthāntaramāpadyamānamārambhakamabhyupagamyate tadā ghṛtakāṭhinyavilayanavanmūrtyavasthāvilayanenāpi vināśa upapadyate /",
    "GSP33brssgo2u:3226": " tasmādrūpādimattvātsyādabhipretaviparyayaḥ paramāṇūnām /",
    "GSP33brssgo2u:3227": " tasmādapyanupapannaḥ paramāṇukāraṇavādaḥ // 15 //",
    "GSP33brssgo2u:3228": " kiṃ ca paramāṇavaḥ samavāyikāraṇavantaḥ kāraṇāpekṣayā sthūlā anityāśca,",
    "GSP33brssgo2u:3229": " rūpavattvāt rasavattvādgandhavattvāt sparśavattvāt ghaṭavaditi sūtraṃ yojayituṃ paraprakriyāmāha-sāvayavānāmityādinā /",
    "GSP33brssgo2u:3230": " nanvatra paramāṇutvaṃ pakṣatāvacchedakaṃ tadviruddhaṃ sthūlatvaṃ kathaṃ sādhyata iti cet / na /",
    "GSP33brssgo2u:3231": " vāyutvatejastvādeḥ pṛthagavacchedakatvāt /",
    "GSP33brssgo2u:3232": " na cāprayojakatā,",
    "GSP33brssgo2u:3233": " kāraṇaśūnyatve nityatve cātmavadrūpādimattvāyogāt /",
    "GSP33brssgo2u:3234": " naca tarhi vāyuḥ kāraṇavāniti pṛthaksādhane rūpādihetūnāṃ bhāgāsiddhyabhāve 'pi siddhasādhanatā syāditi vācyaṃ,",
    "GSP33brssgo2u:3235": " yatra sparśastatkāraṇaṃ,",
    "GSP33brssgo2u:3236": " yatra rūpaṃ tatsakāraṇamiti vyāptigrahakāle vāyutvādyavacchedena sādhyasiddhyabhāvāditi bhāvaḥ /",
    "GSP33brssgo2u:3237": " paramāṇavo nityāḥ,",
    "GSP33brssgo2u:3238": " sattve satyakāraṇavattvāt /",
    "GSP33brssgo2u:3239": " ātmavaditi satpratipakṣamutthāpya viśeṣyāsiddhyā dūṣayati-yacca nityatva iti /",
    "GSP33brssgo2u:3240": " sattvaṃ bhāvatvaṃ prāgabhāvanirāsārtham /",
    "GSP33brssgo2u:3241": " nityatvapratiṣedhaḥ sapratiyogikaḥ,",
    "GSP33brssgo2u:3242": " abhāvatvāt,",
    "GSP33brssgo2u:3243": " ghaṭābhāvāvaditi nityasya kvacitsiddhau kāryamanityamiti viśeṣataḥ kārye nityatvapratiṣedhāt kāraṇabhūtaparamāṇuṣu nityatvaṃ sidhyati,",
    "GSP33brssgo2u:3244": " anyathā pratiyogyabhāve pratiṣedhānupapatteriti kaṇādoktamanūdyānyathāsiddhyā dūṣayati-yadapīti /",
    "GSP33brssgo2u:3245": " kārye nityatvapratiṣedhavyavahāramaṅgīkṛtya brahmaṇi pratiyogiprasiddhiruktā /",
    "GSP33brssgo2u:3246": " vastutastu viśeṣavyavahāra evāsiddhaḥ,",
    "GSP33brssgo2u:3247": " kāraṇanityatvasya pramāṇāntareṇa jñānaṃ vinā kāryamanityamiti vyavahārayogādityāha-naca śabdeti /",
    "GSP33brssgo2u:3248": " yadi pramāṇāntaraṃ kāraṇanityatve syāttadāyaṃ vyavahāraḥ samūlo bhavati,",
    "GSP33brssgo2u:3249": " tato mūlajñānātprāgvyavahāramātrānna vastusiddhiḥ,",
    "GSP33brssgo2u:3250": " vaṭe yakṣavyavahārādapi tatsiddhiprasaṅgāt mūlajñāne tu tenaiva aśeṣasiddhervyavahāropanyāsavaiyarthyamiti bhāvaḥ /",
    "GSP33brssgo2u:3251": " evaṃ paramāṇunityatve kāṇādasūtradvayaṃ nirasya tṛtīyaṃ nirasyati-yadapīti /",
    "GSP33brssgo2u:3252": " satāmaṇūnāṃ dṛśyamānasathūlakāryāṇāṃ pratyakṣeṇa kāraṇajñānamavidyeti yadi sūtrārthaḥ,",
    "GSP33brssgo2u:3253": " tarhyapratyakṣakāraṇatvaṃ nityatve hetuḥ syāt /",
    "GSP33brssgo2u:3254": " tanna dvyaṇuke vyabhicārādityarthaḥ /",
    "GSP33brssgo2u:3255": " yadyārambhakadravyaśūnyatvaṃ hetuviśeṣeṇaṃ tadā viśeṣyavaiyarthyamāpadyeta,",
    "GSP33brssgo2u:3256": " punaruktiścetyāha-athetyādinā /",
    "GSP33brssgo2u:3257": " paramāṇavo nityāḥ,",
    "GSP33brssgo2u:3258": " nāśakānupalambhāt,",
    "GSP33brssgo2u:3259": " ātmavaditi sūtrārthamāśaṅkate-athāpīti /",
    "GSP33brssgo2u:3260": " tantvādyavayavānāṃ vibhāgānnāśādvā paṭhādināśo dṛṣṭaḥ,",
    "GSP33brssgo2u:3261": " tacca dvayaṃ niravayavāṇūnāṃ nāstīti nityatvamityarthaḥ /",
    "GSP33brssgo2u:3262": " pariṇāmavādamāśrityāṇūnāṃ nāśakaṃ kiñcitsaṃbhavatīti pariharati-neti /",
    "GSP33brssgo2u:3263": " avayavānāṃ saṃyogena dravyāntarotpattirāraṃbha iti yadi mataṃ syāt,",
    "GSP33brssgo2u:3264": " tadā dravyavināśo dvābhyāmevetiniyamaḥ syāt /",
    "GSP33brssgo2u:3265": " nārambhe mānamasti saṃyuktatantvanyavapaṭādarśanāt /",
    "GSP33brssgo2u:3266": " ataḥ kāraṇameva svato nirviśeṣaṃ viśeṣavadavasthātmanā kāryamityanubhavabalādāstheyam /",
    "GSP33brssgo2u:3267": " tathā cāṇūnāmapyavidyāpariṇāmarūpāṇāṃ pralayanimittena kālādinā piṇḍātmakasvarūpatirobhāvena kāraṇabhāvāpattirvināśa upapadyate /",
    "GSP33brssgo2u:3268": " yathāgnisaṃparkādghṛtakāṭhinyamavayavasaṃyogasyāvayavānāṃ ca nāśaṃ vinaiva līyate tadvat /",
    "GSP33brssgo2u:3269": " naca kāṭhinyasya saṃyogaviśeṣaṇatvena guṇatvādravyanāśe 'nudāharaṇatvamiti śaṅkyaṃ,",
    "GSP33brssgo2u:3270": " guṇavaddravyasyāpi kutaścidvināśa ityaṃśenodaharaṇāt,",
    "GSP33brssgo2u:3271": " guṇaparibhāṣāyāścātantratvāt /",
    "GSP33brssgo2u:3272": " vastutastu ghṛtaṃ kaṭhinaṃ dravamityanusyūtaghṛtapariṇāmaviśeṣo dravyameva kāṭhinyam /",
    "GSP33brssgo2u:3273": " naca dravyatve 'pyavayavavibhāgādeva tasya nāśa iti vācyaṃ,",
    "GSP33brssgo2u:3274": " ghṛtasya pariṇāmina ekatvena vibhāgāsaṃbhavāt,",
    "GSP33brssgo2u:3275": " paramāṇukāṭhinyanāśe tadasaṃbhavācceti bhāvaḥ /",
    "GSP33brssgo2u:3276": " kiñca pralaye nāsīdrajo nānyat kiñcanetyaṇūnāṃ nāśasiddhiḥ /",
    "GSP33brssgo2u:3277": " tasmānna teṣāṃ paramakāraṇatvamityupasaṃharati-tasmāditi //15//",
    "GSP33brssgo2u:3278": " END BsCom_2,2.3.15",
    "GSP33brssgo2u:3279": " START BsCom_2,2.3.16",
    "GSP33brssgo2u:3280": " ubhayathā ca doṣāt / BBs_2,2.16 /",
    "GSP33brssgo2u:3281": " gandharasarūpasparśaguṇā sthūlā pṛthivī,",
    "GSP33brssgo2u:3282": " rūparasasparśaguṇāḥ sūkṣmā āpaḥ,",
    "GSP33brssgo2u:3283": " rūpasparśaguṇaṃ sūkṣmataraṃ tejaḥ,",
    "GSP33brssgo2u:3284": " sparśaguṇaḥ sūkṣmatamo vāyurityevametāni catvāri bhūtānyupacitāpacitaguṇāni sthūlasūkṣmatarasūkṣmatamatāratamyopetāni ca loke lakṣyante /",
    "GSP33brssgo2u:3285": " tadvatparamāṇavo 'pyupacitāpacitaguṇāḥ kalpyeranna vā /",
    "GSP33brssgo2u:3286": " ubhayathāpi ca doṣānuṣaṅgo 'parihārya eva syāt /",
    "GSP33brssgo2u:3287": " kalpyamāne tāvadupacitāpacitaguṇatva upacitaguṇānāṃ mūrtyupacayādaparamāṇutvaprasaṅgaḥ /",
    "GSP33brssgo2u:3288": " nacāntareṇāpi mūrtyupacayaṃ guṇopacayo bhavatītyucyate,",
    "GSP33brssgo2u:3289": " kāryeṣu bhūteṣu guṇopacaye mūrtyupacayadarśanāt /",
    "GSP33brssgo2u:3290": " akalpyamāne tūpacitāpacitaguṇatve paramāṇutvasāmyaprasiddhaye yadi tāvatsarvaṃ ekaikaguṇā eva kalpyeraṃstatastejasi sparśasyopalabdhirna syāt,",
    "GSP33brssgo2u:3291": " apsu rūpasparśayoḥ,",
    "GSP33brssgo2u:3292": " pṛthivyāṃ ca rasarūpasparśānāṃ,",
    "GSP33brssgo2u:3293": " kāraṇaguṇapūrvakatvātkāryaguṇānām /",
    "GSP33brssgo2u:3294": " atha sarve caturguṇā eva kalpyetan,",
    "GSP33brssgo2u:3295": " tato 'psvapi gandhasyopalabdhiḥ syāt,",
    "GSP33brssgo2u:3296": " tejasi gandharasayoḥ,",
    "GSP33brssgo2u:3297": " vāyau gandharūparasānām /",
    "GSP33brssgo2u:3298": " nacaivaṃ dṛśyate /",
    "GSP33brssgo2u:3299": " tasmādapyanupapannaḥ paramāṇukāraṇavādaḥ // 16 // @----------------------",
    "GSP33brssgo2u:3300": " FN: mūrtyupacayāt sthaulyādityarthaḥ /",
    "GSP33brssgo2u:3301": " yadyasmādadhikaguṇavattattasmātsthūlamiti vyāptimuktvā vikalpayati-tadvaditi /",
    "GSP33brssgo2u:3302": " pārthivaḥ paramāṇūradhikaguṇastata ekaikanyūnaguṇā jalādiparamāṇava iti kalpyate, na vā /",
    "GSP33brssgo2u:3303": " ādye doṣamāha-kalpyamāna iti /",
    "GSP33brssgo2u:3304": " mūrtyupacayāt sthaulyādityarthaḥ /",
    "GSP33brssgo2u:3305": " pārthivo 'ṇurāpyāt sthūlaḥ,",
    "GSP33brssgo2u:3306": " adhikaguṇatvāt,",
    "GSP33brssgo2u:3307": " ghaṭavadityevaṃ prayoktavyaḥ /",
    "GSP33brssgo2u:3308": " aprayojakatvaṃ nirasyati-na cāntareṇeti /",
    "GSP33brssgo2u:3309": " dṛṣṭavirodhaḥ syāditi bhāvaḥ /",
    "GSP33brssgo2u:3310": " neti pakṣe sarveṣāmāṇūnāṃ sāmyārthamekaikaguṇavattvaṃ vā syāccaturguṇavatvaṃ vā /",
    "GSP33brssgo2u:3311": " ubhayathāpi doṣamāha-akalpyamāne tvityādinā //16//",
    "GSP33brssgo2u:3312": " END BsCom_2,2.3.16",
    "GSP33brssgo2u:3313": " START BsCom_2,2.3.17",
    "GSP33brssgo2u:3314": " aparigrahāc cātyantam anapekṣā / BBs_2,2.17 /",
    "GSP33brssgo2u:3315": " pradhānakāraṇavādo vedavidbhirapi kaiścinmanvādibhiḥ satkāryatvādyaṃśopajīvanābhiprāyeṇopanibaddhaḥ /",
    "GSP33brssgo2u:3316": " ayaṃ tu paramāṇukāraṇavādo na kaiścidapi śiṣṭaiḥ kenacidapyaṃśena parigṛhīta ityatyantamevānādaraṇīyo vedavādibhiḥ /",
    "GSP33brssgo2u:3317": " apica vaiśeṣikāstantrārthabhūtānṣaṭpadārthāndravyaguṇakarmasāmānyaviśeṣasamavāyākhyānatyantabhinnānbhinnalakṣaṇānabhyupagacchanti /",
    "GSP33brssgo2u:3318": " yathā manuṣyo 'śvaḥ śaśa iti /",
    "GSP33brssgo2u:3319": " tathātvaṃ cābhyupagamya tadviruddhaṃ dravyādhīnatvaṃ śeṣāṇamabhyupagacchanti /",
    "GSP33brssgo2u:3320": " tannopapadyate /",
    "GSP33brssgo2u:3321": " katham /",
    "GSP33brssgo2u:3322": " yathā hi loke śaśakuśapalāśaprabhṛtīnāmatyantabhinnānāṃ satāṃ netaretarādhīnatvaṃ bhavati,",
    "GSP33brssgo2u:3323": " evaṃ dravyādīnāmatyantabhinnatvānnaiva dravyādhīnatvaṃ guṇādīnāṃ bhavitumarhati /",
    "GSP33brssgo2u:3324": " atha bhavati dravyādhīnatvaṃ guṇādīnāṃ tato dravyabhāve bhāvāddravyābhāve 'bhāvāddravyameva saṃsthānādibhedādanekaśabdapratyayabhāgbhavati /",
    "GSP33brssgo2u:3325": " yathā devadatta eka eva sannavasthāntarayogādanekaśabdapratyayabhāgbhavati tadvat /",
    "GSP33brssgo2u:3326": " tathā sati sāṃkhyasiddhāntaprasaṅgaḥ svasiddhāntavirodhaścāpadyeyātām /",
    "GSP33brssgo2u:3327": " nanvagneranyasyāpi sato dhūmasyāgnyadhīnatvaṃ dṛśyate /",
    "GSP33brssgo2u:3328": " satyaṃ dṛśyate /",
    "GSP33brssgo2u:3329": " bhedapratītestu tatrāgnidhūmayoranyatvaṃ niścīyate /",
    "GSP33brssgo2u:3330": " iha tu śuklaḥ kambalo rohiṇī dhenurnīlamutpalamiti dravyasyaiva tasya tasya tena tena viśeṣeṇa pratīyamānatvānnaiva dravyaguṇayoragnidhūmayoriva bhedapratītirasti /",
    "GSP33brssgo2u:3331": " tasmāddravyātmakatā guṇasya /",
    "GSP33brssgo2u:3332": " etena karmasāmānyaviśeṣasamavāyānāṃ dravyātmakatā vyākhyātā /",
    "GSP33brssgo2u:3333": " guṇā(dī)nāṃ dravyādhīnatvaṃ dravyaguṇayorayutasiddhatvāditi yaducyeta,",
    "GSP33brssgo2u:3334": " tatpunarayutasiddhatvamapṛthagdeśatvaṃ vā syādapṛthakkālatvaṃ vāpṛthaksvabhāvatvaṃ vā /",
    "GSP33brssgo2u:3335": " sarvathāpi nopapadyate /",
    "GSP33brssgo2u:3336": " apṛthakagdeśatve tāvatsvābhyupagamo virudhyeta /",
    "GSP33brssgo2u:3337": " katham /",
    "GSP33brssgo2u:3338": " tantvārabdho hi paṭaṣṭantudeśo 'bhyupagamyate na paṭadeśaḥ /",
    "GSP33brssgo2u:3339": " paṭasya tu guṇāḥ śuklatvādayaḥ paṭadeśā abhyupagamyante na tantudeśāḥ /",
    "GSP33brssgo2u:3340": " tathācāhuḥ - 'dravyāṇi dravyāntaramārabhante guṇāśca guṇāntaram' (vai. sū. 1.1.10) iti /",
    "GSP33brssgo2u:3341": " tantavo hi kāraṇadravyāṇi kāryadravyaṃ paṭamārabhante /",
    "GSP33brssgo2u:3342": " tantugatāśca guṇāḥ śuklādayaḥ kāryadravye paṭe śuklādiguṇāntaramārabhanta iti hi te 'bhyupagacchanti /",
    "GSP33brssgo2u:3343": " so 'bhyupagamo dravyaguṇayorapṛthagdeśatve 'bhyupagamyamāne bādhyeta /",
    "GSP33brssgo2u:3344": " athāpṛthakkālatvamayutasiddatvamucyeta,",
    "GSP33brssgo2u:3345": " savyadakṣiṇayorapi goviṣāṇayorayutasiddhatvaṃ prasajyeta /",
    "GSP33brssgo2u:3346": " tathāpṛthaksvabhāvatve tvayutasiddhatvena dravyaguṇayorātmabhedaḥ saṃbhavati,",
    "GSP33brssgo2u:3347": " tasya tādātmyenaiva pratīyamānatvāt /",
    "GSP33brssgo2u:3348": " yutasiddhayoḥ saṃbandhaḥ saṃyogo 'pyutasiddhayostu samavāya ityayamabhyupagamo mṛṣaiva teṣāṃ,",
    "GSP33brssgo2u:3349": " prāksiddhasya kāryātkāraṇasyāyutasiddhatvānupapatteḥ /",
    "GSP33brssgo2u:3350": " athānyatarāpekṣa evāyamabhyupagamaḥ syādayutasiddhasya kāryasya kāraṇena saṃbandhaḥ samavāya iti,",
    "GSP33brssgo2u:3351": " evamapi prāgsiddhasyālabdhātmakasya kāryasya kāraṇena saṃbandho nopapadyate dvayāyattatvātsaṃbandhasya /",
    "GSP33brssgo2u:3352": " siddhaṃ bhūtvā saṃbadhyata iti cet,",
    "GSP33brssgo2u:3353": " prākkāraṇasaṃbandhātkāryasya siddhāvabhyupagamyamānāyāmayutasiddhyabhāvātkāryakāraṇayoḥ saṃyogavibhāgau na vidyete itīdaṃ duruktaṃ syāt /",
    "GSP33brssgo2u:3354": " yathā cetpannamātrasyākriyasya kāryadravyasya vibhubhirākāśādibhirdravyāntaraiḥ saṃbandhaḥ",
    "GSP33brssgo2u:3355": " saṃyoga evābhyupagamyate na samavāya evaṃ kāraṇadravyeṇāpi saṃbandhaḥ saṃyoga eva syānna samavāyaḥ /",
    "GSP33brssgo2u:3356": " nāpi saṃyogasya samavāyasya vā saṃbandhavyatirekeṇāstitve kiñcitpramāṇamasti /",
    "GSP33brssgo2u:3357": " saṃbandhaśabdapratyayavyatirekeṇa saṃyogasamavāyaśabdapratyayadarśanāttayorastitvamiti cet / na /",
    "GSP33brssgo2u:3358": " ekatve 'pi svarūpabāhyarūpāpekṣayānekaśabdapratyayadarśanāt /",
    "GSP33brssgo2u:3359": " yathaiko 'pi san devadatto loke svarūpaṃ saṃbandhirūpaṃ cāpekṣyānekaśabdapratyayabhāgbhavati,",
    "GSP33brssgo2u:3360": " manuṣyo brāhmaṇaḥ śrotriyo vadānyo bālo yuvā sthaviraḥ pitā putraḥ pautro bhrātā jāmāteti,",
    "GSP33brssgo2u:3361": " yathā caikāpi satī rekhā sthānānnyatvena niviśamānaikadaśaśatasahasrādiśabdapratyayabhedamanubhavati,",
    "GSP33brssgo2u:3362": " tathāsaṃbandhinoreva saṃbandhaśabdapratyayavyatirekeṇa saṃyogasamavāyaśabdapratyayārhatvaṃ na vyatiriktavastvastitvena ,",
    "GSP33brssgo2u:3363": " ityupalabdilakṣaṇaprāptasyānupalabdherabhāvo vastvantarasya /",
    "GSP33brssgo2u:3364": " nāpi saṃbandadhiviṣayatve saṃbandhaśabdapratyayayoḥ saṃtatabhāvaprasaṅgaḥ /",
    "GSP33brssgo2u:3365": " svarūpāhyarūpāpekṣayetyuktottaratvāt /",
    "GSP33brssgo2u:3366": " tathāṇvātmamanasāmapradeśatvānna saṃyogaḥ saṃbhavati,",
    "GSP33brssgo2u:3367": " pradeśavato dravyasya pradeśavatā dravyāntareṇa saṃyogadarśanāt /",
    "GSP33brssgo2u:3368": " kalpitāḥ pradeśā aṇvātmamanasāṃ bhaviṣyantīti cet / na /",
    "GSP33brssgo2u:3369": " avidyāmānārthakalpanāyāṃ sarvārthasiddhiprasaṅgāt /",
    "GSP33brssgo2u:3370": " iyānevāvidyamāno viruddho 'viruddho vārthaḥ kalpanīyo nāto 'dhika iti niyamahetvabhāvāt /",
    "GSP33brssgo2u:3371": " kalpanāyāśca svāyattatvātprabhūtatvasaṃbhavācca /",
    "GSP33brssgo2u:3372": " naca vaiśeṣikaiḥ kalpitebhyaḥ ṣaḍbhyaḥ padārthebhyo 'nye 'dhikāḥ śataṃ sahasraṃ vārthā na kalpayitavyā iti nivārako heturasti /",
    "GSP33brssgo2u:3373": " tasmādyasmai yasmai yadyadrocate tattatsiddhyet /",
    "GSP33brssgo2u:3374": " kaścitkṛpāluḥ prāṇināṃ duḥkhabahulaṃ saṃsāra eva mābhūditi kalpayet /",
    "GSP33brssgo2u:3375": " anyo vā vyasanī muktānāmapi punarutpattiṃ kalpayet /",
    "GSP33brssgo2u:3376": " kastayornivārakaḥ syāt /",
    "GSP33brssgo2u:3377": " kiñcānyat /",
    "GSP33brssgo2u:3378": " dvābhyāṃ paramāṇubhyāṃ niravayavābhyāṃ sāvayavasya dvyaṇukasyākāśeneva saṃśleṣānupapattiḥ /",
    "GSP33brssgo2u:3379": " nahyākāśasya pṛthivyādīnāṃ ca jatukāṣṭhavatsaṃśleṣo 'sti /",
    "GSP33brssgo2u:3380": " kāryakāraṇadravyayorāśritāśrayabhāvo 'nyathā nopapadyata ityavaśyaṃ kalpyaḥ samavāya iti cet / na /",
    "GSP33brssgo2u:3381": " itaretarāśrayatvāt /",
    "GSP33brssgo2u:3382": " kāryakāraṇayorhi bhedasiddhāvāśritāśrayabhāvasiddhirāśritāśrayabhāvasiddhau ca tayorbhedasiddhiḥ kuṇḍabadaravaditaretarāśrayatā syāt /",
    "GSP33brssgo2u:3383": " nahi kāryakāraṇayorbheda āśritāśrayabhāvo vā vedāntavādibhirabhyupagamyate,",
    "GSP33brssgo2u:3384": " kāraṇasyaiva saṃsthānamātraṃ kāryamityabhyupagamāt /",
    "GSP33brssgo2u:3385": " kiñcānyat /",
    "GSP33brssgo2u:3386": " paramāṇūnāṃ paricchinnatvādyāvatyo diśaḥ ṣaḍaṣṭau daśa vā tāvadbhiravayavaiḥ sāvayavāste syuḥ sāvayavatvādanityāśceti nityatvaniravayavatvābhyupagamo bādhyeta /",
    "GSP33brssgo2u:3387": " yāṃstvaṃ digbhedabhedino 'vayavānkalpayasi ta eva paramāṇava iti cet / na /",
    "GSP33brssgo2u:3388": " sthūlasūkṣmatāratamyakrameṇāparamakāraṇādvināśopapatteḥ /",
    "GSP33brssgo2u:3389": " yathā pṛthivī dvyaṇukādyapekṣayā sthūlatamā vastubhūtāpi vinaśyati,",
    "GSP33brssgo2u:3390": " tataḥ sūkṣmaṃ sūkṣmataraṃ ca pṛthivyekajātīyakaṃ vinaśyati,",
    "GSP33brssgo2u:3391": " tato dvyaṇukaṃ,",
    "GSP33brssgo2u:3392": " tathā paramāṇavo 'pi pṛthivyekajātīyakatvādvinaśyeyuḥ /",
    "GSP33brssgo2u:3393": " vinaśyanto 'pyavayavavibhāgenaiva vinaśyantīti cet /",
    "GSP33brssgo2u:3394": " nāyaṃ doṣaḥ /",
    "GSP33brssgo2u:3395": " yato ghṛtakāṭhinyavilayanavadapi vināśopapattimavocāma /",
    "GSP33brssgo2u:3396": " yathā hi ghṛtasuvarṇādīnāmavibhajyamānāvayavānāmapyagnisaṃyogāddravabhāvāpattyā kāṭhanyavināśo bhavati,",
    "GSP33brssgo2u:3397": " evaṃ paramāṇūnāmapi paramakāraṇabhāvāpattyā mūrtyādivināśo bhaviṣyati /",
    "GSP33brssgo2u:3398": " tathā kāryarambho 'pi nāvayavasaṃyogenaiva kevalena bhavati,",
    "GSP33brssgo2u:3399": " kṣīrajalādīnāmantareṇāpyavayavasaṃyogāntaraṃ dadhihimādikāryārambhadarśanāt /",
    "GSP33brssgo2u:3400": " tadevamasārataratarkasaṃdṛbdhatvādīśvarakāraṇaśrutiviruddhatvācchruti pravaṇaiśca",
    "GSP33brssgo2u:3401": " śiṣṭairmanvādibhiraparigṛhītatvādatyantamevānapekṣāsminparamāṇukāraṇavāde kāryā śreyorthibhiriti vākyaśeṣaḥ // 17 // @----------------------",
    "GSP33brssgo2u:3402": " FN: tathātvamatyantabhinnatvam /",
    "GSP33brssgo2u:3403": " sāṃkhyo 'travedāntī grāhyaḥ /",
    "GSP33brssgo2u:3404": " yadvā kāpilasyāpi tādātmyasiddhānta iti sāṃkhyagrahaṇam /",
    "GSP33brssgo2u:3405": " prabhūtatvasaṃbhavānniravadhitvasaṃbhavāt /",
    "GSP33brssgo2u:3406": " saṃśleṣaḥ saṃgraha ekākarṣaṇenāparākarṣaṇaṃ tasyānupapattirityarthaḥ /",
    "GSP33brssgo2u:3407": " na kevalamaṇuvādasyāyuktatvādupekṣā kintu śiṣṭabahiṣkṛtatvādgranthator'thataścāgrāhyatvamityāha-aparigrahācceti /",
    "GSP33brssgo2u:3408": " cakārārthaṃ prapañcayitumupakramate-api ceti /",
    "GSP33brssgo2u:3409": " atyantabhedajñāpakamāha-bhinnalakṣaṇāniti /",
    "GSP33brssgo2u:3410": " dravyaguṇakarmaṇāṃ dravyaguṇatvakarmatvajātayo lakṣaṇāni,",
    "GSP33brssgo2u:3411": " guṇāśrayatvādyupādhayo vā,",
    "GSP33brssgo2u:3412": " nirguṇatve sati jātimadakriyatvaṃ guṇalakṣaṇam,",
    "GSP33brssgo2u:3413": " saṃyogavibhāgayornirapekṣakāraṇaṃ karma,",
    "GSP33brssgo2u:3414": " nityamekamanekasamavetaṃ sāmānyam,",
    "GSP33brssgo2u:3415": " nityadravyavṛttayo viśeṣāḥ,",
    "GSP33brssgo2u:3416": " nityaḥ saṃbandhaḥ samavāya iti bhinnāni lakṣaṇāni /",
    "GSP33brssgo2u:3417": " tairmitho 'tyantabhedasiddhirityarthaḥ /",
    "GSP33brssgo2u:3418": " tathātvamatyantabhinnatvam /",
    "GSP33brssgo2u:3419": " tena viruddho yo dharmadharmibhāvaḥ /",
    "GSP33brssgo2u:3420": " guṇādayo nadravyadharmāḥ syuḥ,",
    "GSP33brssgo2u:3421": " tato 'tyantabhinnatvāt,",
    "GSP33brssgo2u:3422": " śaśakuśādivadityarthaḥ /",
    "GSP33brssgo2u:3423": " bhedābādhakatvamupanyasyābhedamāha-atha bhavatīti /",
    "GSP33brssgo2u:3424": " guṇādiṣu tadadhīnatvaṃ tāvadanvayavyatirekasiddhaṃ,",
    "GSP33brssgo2u:3425": " tathā ca guṇādayo dravyābhinnāḥ,",
    "GSP33brssgo2u:3426": " dravyādhīnatvāt,",
    "GSP33brssgo2u:3427": " yadyasmādbhinnaṃ tanna tadadhīnaṃ,",
    "GSP33brssgo2u:3428": " yathā śaśabhinnaḥ kuśa ityarthaḥ /",
    "GSP33brssgo2u:3429": " abhede dravyaṃ guṇa iti śabdapratyayabhedaḥ kathaṃ,",
    "GSP33brssgo2u:3430": " tatrāha-dravyamiti /",
    "GSP33brssgo2u:3431": " kalpitabhedo 'pyastītyāśayaḥ /",
    "GSP33brssgo2u:3432": " anyathātyantabhedavadatyantābhede 'pi dharmadharmitvāyogāditi mantavyam /",
    "GSP33brssgo2u:3433": " astu guṇādīnāṃ dravyatādātmyamiti vadantaṃ tārkikamanyaṃ pratyāha-tathā satīti /",
    "GSP33brssgo2u:3434": " sāṃkhyo 'tra vedāntī grāhyaḥ /",
    "GSP33brssgo2u:3435": " yadvā kāpilasyāpi tādātmyasiddhānta iti sāṃkhyagrahaṇam /",
    "GSP33brssgo2u:3436": " yadyapi tadadhīnatvaṃ taddharmatvaṃ,",
    "GSP33brssgo2u:3437": " tacca dhūme nāsti,",
    "GSP33brssgo2u:3438": " agniṃ vināpi bhāvāt,",
    "GSP33brssgo2u:3439": " tathāpi tatkāryatvaṃ tadadhīnatvaṃ matvā vyabhicāraṃ śaṅkate-nanviti /",
    "GSP33brssgo2u:3440": " kāryatvamanyatvaṃ cāṅgīkaroti-satyamiti /",
    "GSP33brssgo2u:3441": " tathāpi tādātmyena pratīyamānatvasya hetorvivakṣitatvānna vyabhicāra ityāśayaḥ /",
    "GSP33brssgo2u:3442": " asya hetoranyathāsiddhimāśaṅkate-guṇādīnāmiti /",
    "GSP33brssgo2u:3443": " guṇādīnāṃ dravyeṇābhedābhāve 'pyayutasiddhatvena tādātmyapratītisiddhirityarthaḥ /",
    "GSP33brssgo2u:3444": " dūṣayituṃ vikalpayati-tatpunariti /",
    "GSP33brssgo2u:3445": " śauklyasya paṭaniṣṭhatvāt paṭasya tantudeśatvāt paṭaśauklyayorapṛthagdeśatvābhāvācchuklaḥ paṭa iti sāmānādhikaraṇyapratītirna syādityādyaṃ dūṣayati-apṛthagdeśatva iti /",
    "GSP33brssgo2u:3446": " kāṇādasūtradvayaṃ vyācaṣṭe-tantavo hīti /",
    "GSP33brssgo2u:3447": " svabhāvo hi svarūpaṃ tasyāpṛthaktve 'smadiṣṭābhedasiddhirityāha-apṛthaktvabhāvatva iti /",
    "GSP33brssgo2u:3448": " abhede yuktimāha-tasyeti-guṇasyetyarthaḥ /",
    "GSP33brssgo2u:3449": " evaṃ ṣaṭpadārthā atyantabhinnā iti siddhānto 'nubhavavirodhena dūṣitaḥ /",
    "GSP33brssgo2u:3450": " siddhāntāntaraṃ dūṣayati-yuteti /",
    "GSP33brssgo2u:3451": " ayutasiddhatvaṃ kimubhayorutānyatarasya /",
    "GSP33brssgo2u:3452": " nādya ityāha-prāgiti /",
    "GSP33brssgo2u:3453": " dvitīyamāśaṅkya dūṣayati-athetyādinā /",
    "GSP33brssgo2u:3454": " kāraṇasya pṛthaksiddhatve 'kāryamapṛthaksiddhamityuktamupetya saṃbandho 'siddhasya siddhasya veti vikalpyādyaṃ dvitīyaṃ śaṅkate-siddhaṃ bhūtveti",
    "GSP33brssgo2u:3455": " satoraprāptayoḥ prāptiḥ saṃyoga ityabhyupagamāttantupaṭayorapi saṃyogāpattirityapasiddhāntaḥ syādityarthaḥ /",
    "GSP33brssgo2u:3456": " sadyojātapaṭasya kriyābhāvāt kathaṃ saṃyogaḥ,",
    "GSP33brssgo2u:3457": " tatrāha-yatheti /",
    "GSP33brssgo2u:3458": " kiñca saṃbandhasyāpi saṃbandhe 'navasthānādasaṃbaddhasyāniyāmakatvāt saṃbandho 'pi durnirūpa ityāha-nāpīti /",
    "GSP33brssgo2u:3459": " saṃbandhaḥ saṃbandhibhinnaḥ,",
    "GSP33brssgo2u:3460": " tadvilakṣaṇaśabdadhīgamyatvāt,",
    "GSP33brssgo2u:3461": " vastvantaravaditi śaṅkate-saṃbandhīti /",
    "GSP33brssgo2u:3462": " kalpitabhedasādhane siddhasādhanatā,",
    "GSP33brssgo2u:3463": " vastubhedasādhane tu vyabhicāra iti samādhatte-na /",
    "GSP33brssgo2u:3464": " ekatve 'pīti /",
    "GSP33brssgo2u:3465": " svarūpeṇaiva manuṣyādiśabdabhāgeva putrādyapekṣayā pitetyādivilakṣaṇaśabdadhīgamyo bhavati,",
    "GSP33brssgo2u:3466": " naca bhidyata iti vyabhicāra ityarthaḥ /",
    "GSP33brssgo2u:3467": " phalitamāha-ityupalabdhīti /",
    "GSP33brssgo2u:3468": " vilakṣaṇaśabdadhīgamyatvādityupalabdhighaṭitena-lakṣaṇena siṅgena prāptasya vastvantarasya saṃyogādeḥ saṃbandhivyatirekeṇānupalabdherabhāvo niścīyata ityarthaḥ /",
    "GSP33brssgo2u:3469": " na hyaṅgulidvayasya nairantaryātirekeṇa saṃyoga upalabhyate /",
    "GSP33brssgo2u:3470": " samavāyastu na kasyāpi kvacidapyanubhavamārohatīti bhāvaḥ /",
    "GSP33brssgo2u:3471": " saṃbandhasya saṃbandhyabhede saṃbandhinaḥ sadā sattvātsarvadā saṃbandhabuddhiprasaṅga iti śaṅkāṃ niṣedhati-nāpīti /",
    "GSP33brssgo2u:3472": " parāpekṣayā nairantaryāvasthāyāmaṅgulyoḥ rūparūpiṇośca saṃbandhidhīḥ na svata ityuktamityarthaḥ /",
    "GSP33brssgo2u:3473": " pūrvaṃ paramāṇvoḥ saṃyoganirāsena dvyaṇukādisṛṣṭirnirastā,",
    "GSP33brssgo2u:3474": " saṃpratyadṛṣṭavadātmanāṇūnāṃ saṃyogo 'ṇuṣu kriyāhetuḥ ātmamanoḥ saṃyogo buddhyādyasamavāyikāraṇaṃ nirasyate-tathāṇvātmeti /",
    "GSP33brssgo2u:3475": " nirastamapi kalpitapradeśapakṣamatiprasaṅgākhyadoṣāntaraṃ vaktuṃ punarudbhāvayati-kalpitā iti /",
    "GSP33brssgo2u:3476": " kalpanamūhaḥ /",
    "GSP33brssgo2u:3477": " ūhitārthāḥ santo 'santo vā /",
    "GSP33brssgo2u:3478": " dvitīye na saṃyogasiddhiḥ svasvābhāvayorekatra vṛttyavacchedakāsattvāt /",
    "GSP33brssgo2u:3479": " ādye tūhamātreṇa sarvārthasiddhiprasaṅgaḥ,",
    "GSP33brssgo2u:3480": " ūhasya svādhīnatvāt /",
    "GSP33brssgo2u:3481": " prabhūtatvaṃ niravadhitvaṃ tatsaṃbhavāccetyarthaḥ /",
    "GSP33brssgo2u:3482": " yadyūhātsarvasiddhistadā padārthabandhamuktiniyamā lupyerannityāha-na cetyādinā /",
    "GSP33brssgo2u:3483": " saṃyogaṃ dūṣayitvā samavāyaṃ dūṣayati-kiñcānyaditi /",
    "GSP33brssgo2u:3484": " tanmate dūṣaṇāntaramucyata ityarthaḥ /",
    "GSP33brssgo2u:3485": " saṃśleṣaḥ saṃgrahaḥ /",
    "GSP33brssgo2u:3486": " yata ekākarṣaṇenāparākarṣaṇaṃ tasyānupapattirityarthaḥ /",
    "GSP33brssgo2u:3487": " dvyaṇukaṃ niravayavāsamavetaṃ,",
    "GSP33brssgo2u:3488": " sāvayavatvāt,",
    "GSP33brssgo2u:3489": " ākāśāsamavetabhūmivaditi bhāvaḥ /",
    "GSP33brssgo2u:3490": " nanu dvyaṇukasyāsamavetatve tadāśritatvaṃ na syāt,",
    "GSP33brssgo2u:3491": " saṃbandhaṃ vinā tadayogāt /",
    "GSP33brssgo2u:3492": " naca saṃyogādāśritatvaṃ kāryadravyasya prakṛtyasaṃyogāditi śaṅkate-kāryeti /",
    "GSP33brssgo2u:3493": " prakṛtivikārayorabhedādāśrayāśrayibhāvānupapattiriṣṭeti pariharati-neti /",
    "GSP33brssgo2u:3494": " bhedāttadbhāva iti vadantaṃ pratyāha-itaretarāśrayatvāditi /",
    "GSP33brssgo2u:3495": " kathaṃ tarhi kāryasya kāraṇāśritatvavyavahāraḥ kalpitabhedādityāha-kāraṇasyaiveti /",
    "GSP33brssgo2u:3496": " paramāṇūnāṃ niravayavatvamapyayuktamityāha-kiñceti /",
    "GSP33brssgo2u:3497": " paramāṇavaḥ sāvayavāḥ,",
    "GSP33brssgo2u:3498": " alpatvāt, ghaṭavat /",
    "GSP33brssgo2u:3499": " vipakṣe teṣāṃ digbhedāvadhitvaṃ na syādātmavadityarthaḥ /",
    "GSP33brssgo2u:3500": " nanuparamāṇvapekṣayā yo 'yaṃ prācī dakṣiṇetyādidigbhedavyavahārastadavadhitvena ye",
    "GSP33brssgo2u:3501": " 'vayavāstvayocyante ta eva mama paramāṇavaste 'pi sāvayavāścet tadavayavā eveti evaṃ",
    "GSP33brssgo2u:3502": " yataḥ paraṃ na vibhāgaḥ sa eva niravayavaḥ paramāṇuriti śaṅkati-yāṃstvamiti /",
    "GSP33brssgo2u:3503": " pariharati-na /",
    "GSP33brssgo2u:3504": " sthūleti /",
    "GSP33brssgo2u:3505": " ayamarthaḥ-yatsavātmanāvibhāgāyogyaṃ vastu sa paramāṇuriti yadyucyeta tarhi brahmaṇa eva paramāṇusaṃjñā kṛtā syāt,",
    "GSP33brssgo2u:3506": " tadanyasyālpasya digvibhāgārhatvenāvayavavibhāgāvaśyaṃ bhāvāt /",
    "GSP33brssgo2u:3507": " yadi pṛthivyādijātīyo 'lpaparimāṇaviśrāntibhūmiryaḥ sa paramāṇurityucyeta tarhi tasya na mūlakāraṇatvaṃ,",
    "GSP33brssgo2u:3508": " vināśitvāt, ghaṭavat /",
    "GSP33brssgo2u:3509": " naca hetvasiddhiḥ,",
    "GSP33brssgo2u:3510": " aṇavo vināśinaḥ,",
    "GSP33brssgo2u:3511": " pṛthivyādijātīyatvāt,",
    "GSP33brssgo2u:3512": " ghaṭavaditi sādhanāditi /",
    "GSP33brssgo2u:3513": " saṃprati niravayavadravyasya nāśahetvabhāvādātmavadavināśa ityāśaṅkya pūrvoktaṃ parihāraṃ smārayati-vinaśyanta ityādinā /",
    "GSP33brssgo2u:3514": " brahmātiriktasyājñānikatvācca dravyasya niravayavatvamasiddham /",
    "GSP33brssgo2u:3515": " nimittādṛṣṭādināśādvināśaḥ pralaye saṃbhavati,",
    "GSP33brssgo2u:3516": " muktau jñānādajñānanāśe tatkāryāṇunāśasaṃbhava iti bhāvaḥ /",
    "GSP33brssgo2u:3517": " yaduktaṃ yatkāryadravyaṃ tatsaṃyogasacivānekadravyārabdhamiti,",
    "GSP33brssgo2u:3518": " tannetyāha-tathā kāryārambho 'pīti /",
    "GSP33brssgo2u:3519": " kaivalyaṃ pradhānyam /",
    "GSP33brssgo2u:3520": " kāryadravyasthitāvapi hetvātsaṃyogasya kṣīrāraṃbhakasaṃyogāddadhyārambhakaṃ na saṃyogāntaraṃ,",
    "GSP33brssgo2u:3521": " tathā ca dadhyādau vyabhicārānna vyāptirityarthaḥ /",
    "GSP33brssgo2u:3522": " kiñca yatkāryadravyaṃ taddravyārambhamityeva vyāptirastu lāghavāt,",
    "GSP33brssgo2u:3523": " na tu saṃyogasacivasvanyūnaparimāṇenekadravyārambhamiti,",
    "GSP33brssgo2u:3524": " gauravāt,",
    "GSP33brssgo2u:3525": " dīrghavistṛtadukūlārabdharajjau nyūnaparimāṇāyāṃ vyabhicārācca /",
    "GSP33brssgo2u:3526": " naca rajjurna dravyāntaramiti vācyam,",
    "GSP33brssgo2u:3527": " avayavimātraviplavāpātāt /",
    "GSP33brssgo2u:3528": " kiñca niravayavadravyatvasyaikātmavṛttitve lāghavānna niravayavānekāṇusiddhiḥ /",
    "GSP33brssgo2u:3529": " yattvaṇutvatāratamyaviśrāntibhūmitvena tatsiddhiriti /",
    "GSP33brssgo2u:3530": " tanna /",
    "GSP33brssgo2u:3531": " tryaṇukatvenoktatruṭiṣu viśrānteḥ /",
    "GSP33brssgo2u:3532": " naca ta eva truṭināmāno jagaddhateva iti vācyam,",
    "GSP33brssgo2u:3533": " pṛthivītvādinā sāvayavatvānityatvayoranumānāt /",
    "GSP33brssgo2u:3534": " na cāvayavatvasya kvacidviśrāntau paramāṇusiddhiraviśrāntāvanavastheti vācyam,",
    "GSP33brssgo2u:3535": " māyāyāṃ brahmaṇi vāvayavatvaviśrāntisaṃbhavāt /",
    "GSP33brssgo2u:3536": " ato na kiñcidaṇusadbhāve pramāṇam /",
    "GSP33brssgo2u:3537": " niravayavānāṃ saṃyogasamavāyayorasaṃbhavātsamavetadvyaṇukādyārambhakatvāyoga ityādi bādhakamuktameva /",
    "GSP33brssgo2u:3538": " saṃprati 'aparigrahācca'iti sūtravākyaśeṣaṃ pūrayannadhikaraṇārthamupasaṃharati-tadevamiti /",
    "GSP33brssgo2u:3539": " tasmādbhrāntimūlena vaiśeṣikamatenavedāntatātparyasyāvirodha iti siddham //17//",
    "GSP33brssgo2u:3540": " END BsCom_2,2.3.17",
    "GSP33brssgo2u:3541": " START BsCom_2,2.4.18",
    "GSP33brssgo2u:3542": " 4 samudāyādhikaraṇam . sū. 18-27",
    "GSP33brssgo2u:3543": " samudāya ubhayahetuke 'pi tadaprāptiḥ / BBs_2,2.18 /",
    "GSP33brssgo2u:3544": " vaiśeṣikarāddhānto duryuktiyogādvedavirodhācchiṣṭāparigrahācca nāpekṣitavya ityuktam /",
    "GSP33brssgo2u:3545": " sor'dhavaināśika iti vaināśikatvasāmyātsarvavaināśikarāddhānto natarāmapekṣitavya itīdamidānīmupapādayāmaḥ /",
    "GSP33brssgo2u:3546": " sa ca bahuprakāraḥ pratipattibhedādvineyabhedādvā /",
    "GSP33brssgo2u:3547": " tatraite trayo vādino bhavanti- kecitsarvāstitvavādinaḥ,",
    "GSP33brssgo2u:3548": " kecidvijñānāstitvamātravādinaḥ,",
    "GSP33brssgo2u:3549": " anye punaḥ sarvaśūnyatvavādina iti /",
    "GSP33brssgo2u:3550": " tatra te sarvāstitvavādino bāhyamāntaraṃ ca vastvabhyupagacchanti bhūtaṃ bhautikaṃ ca cittaṃ caittaṃ ca,",
    "GSP33brssgo2u:3551": " tāṃstāvatpratibrūmaḥ /",
    "GSP33brssgo2u:3552": " tatra bhūtaṃ pṛthivīdhātvādayaḥ /",
    "GSP33brssgo2u:3553": " bhautikaṃ rūpādayaṣcakṣurādayaśca /",
    "GSP33brssgo2u:3554": " catuṣṭaye ca pṛthivyādiparamāṇavaḥ svarasnehoṣṇasvabhāvāste pṛthivyādibhāvena saṃhanyanta iti manyante /",
    "GSP33brssgo2u:3555": " tathā rūpavijñānavedanāsaṃjñāsaṃskārasaṃjñakāḥ pañcaskandhāḥ /",
    "GSP33brssgo2u:3556": " te 'pyadhyātmaṃ sarvavyavahārāspadabhāvena saṃhanyanta iti manyante /",
    "GSP33brssgo2u:3557": " tatredamabhidhīyate- yo 'yamubhayahetuka ubhayaprakāraḥ samudāyaḥ pareṣāmabhipreto",
    "GSP33brssgo2u:3558": " 'ṇuhetukaśca bhūtabhautikasaṃhatirūpaḥ skandhahetukaśca pañcaskandhīrūpaḥ tasminnubhayahetuke",
    "GSP33brssgo2u:3559": " 'pi samudāye 'bhipreyamāṇe tadaprāptiḥ syātsamudāyāprāptiḥ /",
    "GSP33brssgo2u:3560": " samudāyabhāvānupapattirityarthaḥ /",
    "GSP33brssgo2u:3561": " kutaḥ /",
    "GSP33brssgo2u:3562": " samudāyināmacetanatvāt /",
    "GSP33brssgo2u:3563": " cittābhijjvalanasya ca samudāyasiddhyadhīnatvāt /",
    "GSP33brssgo2u:3564": " anyasya ca kasyaciccetanasya bhoktuḥ praśāsiturvā sthirasya saṃhanturanabhyupagamāt nirapekṣapravṛttyabhyupagame ca pravṛttyanuparamaprasaṅgāt",
    "GSP33brssgo2u:3565": " āśayasyāpyanyatvānanyatvābhyāmanirūpyatvāt /",
    "GSP33brssgo2u:3566": " kṣaṇikatvābhyupagamācca nirvyāpāratvātpravṛttyanupapatteḥ /",
    "GSP33brssgo2u:3567": " tasmātsamudāyānupapattiḥ /",
    "GSP33brssgo2u:3568": " samudāyānupapattau ca tadāśrayā lokayātrā lupyeta // 18 // @----------------------",
    "GSP33brssgo2u:3569": " FN: bhūte bhautikaṃ bāhyam,",
    "GSP33brssgo2u:3570": " cittaṃ caittaṃ ca kāmādyantaramiti vibhāgaḥ /",
    "GSP33brssgo2u:3571": " catuṣṭaye caturvidhāḥ /",
    "GSP33brssgo2u:3572": " svarāḥ kaṭhināḥ pārthivāḥ paramāṇavaḥ,",
    "GSP33brssgo2u:3573": " snigdhā āpyāḥ,",
    "GSP33brssgo2u:3574": " uṣṇastaijasāḥ,",
    "GSP33brssgo2u:3575": " īraṇaṃ calanaṃ svabhāvo vāyavyānāmiti /",
    "GSP33brssgo2u:3576": " saviśeṣendriyāṇi rūpaskandhaḥ,",
    "GSP33brssgo2u:3577": " ahamahamityālayavijñānapravāho vijñānaskandhaḥ,",
    "GSP33brssgo2u:3578": " sukhādyanubhavo vedāntaskandhaḥ,",
    "GSP33brssgo2u:3579": " gauraśva ityevaṃnāmaviśiṣṭasavikalpapratyayaḥ saṃjñāskandhaḥ,",
    "GSP33brssgo2u:3580": " rāgadveṣamohadharmāḥ saṃskāraskandhaḥ /",
    "GSP33brssgo2u:3581": " āśerate 'smin rāgādaya ityāśayaḥ saṃtānaḥ /",
    "GSP33brssgo2u:3582": " vaiśeṣikaṃ nirasya vaināśikaṃ nirasyati-samudāya iti /",
    "GSP33brssgo2u:3583": " parimāṇabhedena dehāderāśutaravināśāṅgīkārādardhavaināśiko vaiśeṣikastasya nirāsānantaraṃ sarvakṣaṇikavādī buddhistho nirasyata iti prasaṅgasaṃgatimāha-vaiśeṣiketi",
    "GSP33brssgo2u:3584": " 'nābhāva upalabdheḥ'iti nirasanīyasiddhāntādatra nirasyasiddhāntasya bhedaṃ vaktuṃ tatsiddhāntaṃ vibhajate-sa ceti /",
    "GSP33brssgo2u:3585": " nanu sugataproktāgamasyaikyāt kuto bahuprakāratā,",
    "GSP33brssgo2u:3586": " tatrāha-pratipattīti /",
    "GSP33brssgo2u:3587": " ekasyaivāgamavyākhyātuḥ śiṣyasyāvasthābhedena vuddhibhedāt,",
    "GSP33brssgo2u:3588": " mandamadhyamottamadhiyāṃ śiṣyāṇāṃ vā bhedādbahuprakāratetyarthaḥ /",
    "GSP33brssgo2u:3589": " tāneva prakārānāha-tatreti /",
    "GSP33brssgo2u:3590": " sautrāntiko vaibhāṣiko yogācārī mādhyamikaśceti catvāraḥ śiṣyāḥ /",
    "GSP33brssgo2u:3591": " teṣvādyayorbāhyārthānāṃ parokṣatvāparokṣatvavivāde 'pyastitvasaṃpratipattestayoḥ siddhāntamekīkṛtya nirasyata ityāha-tatra ye sarvāstitveti",
    "GSP33brssgo2u:3592": " bhūtaṃ bhautikaṃ bāhyaṃ,",
    "GSP33brssgo2u:3593": " cittaṃ caittaṃ ca kāmādyāntaramiti vibhāgaḥ /",
    "GSP33brssgo2u:3594": " tatra saṃdihyate kiṃ mānamūlo bhrāntimūlo vāyaṃ siddhānta iti /",
    "GSP33brssgo2u:3595": " tatra pramāṇamūla iti pūrvapakṣayan siddhāntaṃ tadīyaṃ darśayati-tatra bhūtamiti /",
    "GSP33brssgo2u:3596": " sthiraḥ prapañco brahmahetuka iti vedāntasiddhāntasya mānamūlakṣaṇikasiddhāntavirodhādasiddhiḥ pūrvapakṣe phalaṃ,",
    "GSP33brssgo2u:3597": " siddhānte tadavirodha iti jñeyam /",
    "GSP33brssgo2u:3598": " pṛthivyādibhūtacatuṣṭayaṃ viṣayendriyātmakaṃ bhautikaṃ ca paramāṇusamudāya eva nāvayavyantaramiti matvā paramāṇūn vibhajate-catuṣṭaye ceti /",
    "GSP33brssgo2u:3599": " caturvidhā ityarthaḥ /",
    "GSP33brssgo2u:3600": " kharaḥ kaṭhinastatsvabhāvāḥ pārthivāḥ paramāṇavaḥ,",
    "GSP33brssgo2u:3601": " snigdhā āpyāḥ,",
    "GSP33brssgo2u:3602": " uṣṇāstaijasāḥ,",
    "GSP33brssgo2u:3603": " īraṇaṃ calanasvabhāvo vāyavyānāmiti /",
    "GSP33brssgo2u:3604": " bāhyasamudāyamuktvādhyātmikasamudāyamāha-tatheti /",
    "GSP33brssgo2u:3605": " saviṣayendriyāṇi rūpaskandhaḥ viṣayāṇāṃ bāhyatve 'pi dehasthendriyagrāhyatvādādhyātmikatvam,",
    "GSP33brssgo2u:3606": " ahamahamityālayavijñānapravāho vijñānaskandhaḥ,",
    "GSP33brssgo2u:3607": " sukhādyanubhavo vedanāskandhaḥ,",
    "GSP33brssgo2u:3608": " gauraśva ityevaṃ nāmaviśiṣṭasavikalpakapratyayaḥ saṃjñāskandhaḥ,",
    "GSP33brssgo2u:3609": " rāgadveṣamohadharmādharmāḥ saṃskāraskandhaḥ /",
    "GSP33brssgo2u:3610": " tatra vijñānaskandhaścittamātmeti gīyate /",
    "GSP33brssgo2u:3611": " anye catvāraḥ skandhāścaittāsteṣāṃ saṃghāta ādhyātmikaḥ /",
    "GSP33brssgo2u:3612": " sakalalokayātrānirvāhaka ityarthaḥ /",
    "GSP33brssgo2u:3613": " avayavātiriktāvayavyanupalabdheravayavāḥ śiṣyante,",
    "GSP33brssgo2u:3614": " yatsat tatkṣaṇikaṃ,",
    "GSP33brssgo2u:3615": " yathā vidyuditi teṣāṃ kṣaṇikatvamiti mānamūlo 'yaṃ siddhānta iti prāpte siddhāntasūtraṃ yojayati-yo 'yamiti /",
    "GSP33brssgo2u:3616": " sargādau paramāṇūnāṃ ca skandhānāṃ ca svataḥsaṃghātastāvanna saṃbhavati,",
    "GSP33brssgo2u:3617": " acetanatvāt /",
    "GSP33brssgo2u:3618": " nāpi cittākhyamabhijvalanaṃ vijñānaṃ samudāyahetuḥ,",
    "GSP33brssgo2u:3619": " saṃghāte dehākāre jāte vijñānaṃ vijñāne jāte saṃghāta ityanyonyāśrayāt /",
    "GSP33brssgo2u:3620": " naca kṣaṇikavijñānādanyaḥ kaścijjīva īśvaro vā tvayābhyupagamyate yaḥ saṃghātakartā bhavet /",
    "GSP33brssgo2u:3621": " naca kartāramanapekṣyāṇavaḥ skandhāśca svayameva saṃghātārthaṃ pravartanta iti vācyam,",
    "GSP33brssgo2u:3622": " anirmokṣaprasaṅgāt /",
    "GSP33brssgo2u:3623": " nanvālayavijñānasaṃtānaḥ saṃhantāstvityata āha-āśayasyeti /",
    "GSP33brssgo2u:3624": " āśerate 'smin rāgādaya ityāśayaḥ saṃtānaḥ,",
    "GSP33brssgo2u:3625": " sa kiṃ saṃtānibhyo 'nyo vijñānibhyo 'nyo 'nanyo vā /",
    "GSP33brssgo2u:3626": " ādye 'pi sthiraḥ kṣaṇiko vā /",
    "GSP33brssgo2u:3627": " nādyaḥ, asmadiṣṭanityātmavādaprasaṅgāt /",
    "GSP33brssgo2u:3628": " dvitīye doṣamāha-kṣaṇikatveti /",
    "GSP33brssgo2u:3629": " kṣaṇikasya janmātiriktavyāpāro nāsti,",
    "GSP33brssgo2u:3630": " tasmāttasya paramāṇvādimelanārthaṃ pravṛttiranupapannā /",
    "GSP33brssgo2u:3631": " kṣaṇikatvavyāghātdityarthaḥ /",
    "GSP33brssgo2u:3632": " etenānanyaḥ saṃtāna iti pakṣo nirastaḥ,",
    "GSP33brssgo2u:3633": " kṣaṇikasya melakatvānupapatteḥ /",
    "GSP33brssgo2u:3634": " tasmāt saṃhanturasattvāt saṃghātānupapattirityarthaḥ //18//",
    "GSP33brssgo2u:3635": " END BsCom_2,2.4.18",
    "GSP33brssgo2u:3636": " START BsCom_2,2.4.19",
    "GSP33brssgo2u:3637": " itaretarapratyayatvād iti cen notpattimātranimittatvāt / BBs_2,2.19 /",
    "GSP33brssgo2u:3638": " yadyapi bhoktā praśāsitā vā kaściccetanaḥ saṃhantā sthiro nābhyupagamyate tathāpyavidyādīnāmitaretarakāraṇatvādupapadyate lokayātrā /",
    "GSP33brssgo2u:3639": " tasyāṃ copapadyamānāyāṃ vā kiñcidaparamapekṣitavyamasti /",
    "GSP33brssgo2u:3640": " te cāvidyādayo 'vidyā saṃskāro vijñānaṃ nāma rūpaṃ ṣaḍāyatanaṃ sparśā vedanā tṛṣṇā",
    "GSP33brssgo2u:3641": " upādānaṃ bhavo jātirjarā maraṇaṃ śokaḥ paridevanā duḥkhaṃ durmanastetyevañjātīyakā",
    "GSP33brssgo2u:3642": " itaretarahetukāḥ saugate samaye kvacitsaṃkṣiptā nirdiṣṭāḥ kvacitprapañcitāḥ /",
    "GSP33brssgo2u:3643": " sarveṣāmapyayamavidyādikalāpo 'pratyākhyeyaḥ /",
    "GSP33brssgo2u:3644": " tadevamavidyādikalāpe parasparanimittanaimittikabhāvena ghaṭīyantravadaniśamāvartamāner'thākṣipta upapannaḥ saṃghāta iti cet /",
    "GSP33brssgo2u:3645": " tanna /",
    "GSP33brssgo2u:3646": " kasmāt /",
    "GSP33brssgo2u:3647": " utpattimātranimittatvāt /",
    "GSP33brssgo2u:3648": " bhavedupapannaḥ saṃghāto yadi saṃghātasya kiñcinnimittamavagamyeta /",
    "GSP33brssgo2u:3649": " na tvavagamyate /",
    "GSP33brssgo2u:3650": " yata itaretarapratyayatve 'pyavidyādīnāṃ pūrvapūrvamuttarottarasyotpattimātranimittaṃ bhavedbhavenna tu saṃghātotpatteḥ kiñcinnimittaṃ saṃbhavati",
    "GSP33brssgo2u:3651": " nanvavidyādibhirarthādākṣipyate saṃghāta ityuktam /",
    "GSP33brssgo2u:3652": " atrocyate- yadi tāvadayamabhiprāyo 'vidyādayaḥ saṃghātamantareṇātmānamalabhamānā apekṣante saṃghātamiti,",
    "GSP33brssgo2u:3653": " tatastasya saṃghātasya nimittaṃ vaktavyam /",
    "GSP33brssgo2u:3654": " tacca nityeṣvapyaṇuṣvabhyupagamyamāneṣvāśrayāśrayibhūteṣu ca bhokteṣu satsu na saṃbhavatītyuktaṃ vaiśeṣikaparīkṣāyām /",
    "GSP33brssgo2u:3655": " kimaṅga punaḥ kṣaṇikeṣvapyaṇuṣu bhoktṛrahiteṣvāśrayiśūnyeṣu vābhyupagamyamāneṣu saṃbhavet /",
    "GSP33brssgo2u:3656": " athāyamabhiprāyo 'vidyādaya eva saṃghātasya nimittamiti,",
    "GSP33brssgo2u:3657": " kathaṃ tamevāśrityātmānaṃ labhamānāstasyaiva nimittaṃ syuḥ /",
    "GSP33brssgo2u:3658": " atha manyase saṃghātā evānādau saṃsāre saṃtatyānuvartante tadāśrayāścāvidyādaya iti,",
    "GSP33brssgo2u:3659": " tadapi saṃdhātātsaṃghātāntaramutpadyamānaṃ,",
    "GSP33brssgo2u:3660": " niyamena vā sadṛśamevotpadyeta,",
    "GSP33brssgo2u:3661": " aniyamena vā sadṛśaṃ visadṛśaṃ votpadyeta /",
    "GSP33brssgo2u:3662": " niyamābhyupagame manuṣyapudgalasya devatiryagyoninārakaprāptyabhāvaḥ prāpnuyāt /",
    "GSP33brssgo2u:3663": " aniyamābhyupagame 'pi manuṣyapudgalaḥ kadācitkṣaṇena hastī bhūtvā devo vā punarmanuṣyo vā bhavediti prāpnuyāt /",
    "GSP33brssgo2u:3664": " ubhayamapyabhyupagamaviruddham /",
    "GSP33brssgo2u:3665": " apica yadbhogārthaḥ saṃghātaḥ syātsa nāsti sthiro bhokteti tavābhyupagamaḥ /",
    "GSP33brssgo2u:3666": " tataśca bhogo bhogārtha eva sa nānyena prārthanīyaḥ /",
    "GSP33brssgo2u:3667": " tathā mokṣo mokṣārthaṃ eveti mumukṣuṇā nānyena bhavitavyam /",
    "GSP33brssgo2u:3668": " anyena cetprārthyetobhayaṃ bhogamokṣakālāvasthāyinā tena bhavitavyam /",
    "GSP33brssgo2u:3669": " avasthāyitve kṣaṇikatvābhyupagamavirodhaḥ /",
    "GSP33brssgo2u:3670": " tasmāditaretarotpattimātranimittatvamavidyādīnāṃ yadi bhavedbhavatu nāma natu saṃghātaḥ siddhyet /",
    "GSP33brssgo2u:3671": " bhoktrabhāvādityabhiprāyaḥ // 19 // @----------------------",
    "GSP33brssgo2u:3672": " FN: kāryaṃ prati ayate gacchatīti pratyayaḥ kāraṇam /",
    "GSP33brssgo2u:3673": " vijñānaṃ pṛthivyādicatuṣṭayaṃ rūpaṃ ceti ṣaḍāyatanāni yasyendriyajātasya tatṣaḍāyatanam /",
    "GSP33brssgo2u:3674": " tṛṣṇyā vākkāyaceṣṭopādānam /",
    "GSP33brssgo2u:3675": " hā putra, tātetyādipralāpaḥ paridevanā /",
    "GSP33brssgo2u:3676": " āśrayetyādi bhoktṛviśeṣaṇaṃ adṛṣṭāśrayeṣvityarthaḥ /",
    "GSP33brssgo2u:3677": " saṃhanturabhāve 'pi saṃghātopapattimāśaṅkya niṣedhati-itareti /",
    "GSP33brssgo2u:3678": " kāryaṃ pratyayate gacchatīti pratyayaḥ kāraṇam /",
    "GSP33brssgo2u:3679": " avidyādibhirevārthāt saṃghātasiddhau vyavahāropapattirityarthaḥ /",
    "GSP33brssgo2u:3680": " avidyādīnāha-te ceti /",
    "GSP33brssgo2u:3681": " kṣaṇikeṣu sthiratvabuddhiravidyā,",
    "GSP33brssgo2u:3682": " tato rāgadveṣamohāḥ saṃskārā bhavanti,",
    "GSP33brssgo2u:3683": " tebhyo garbhasthasyādyaṃ vijñānamutpadyate,",
    "GSP33brssgo2u:3684": " tasmāccālayavijñānāt pṛthivyādicatuṣṭayaṃ nāmāśrayatvānnāma bhavati /",
    "GSP33brssgo2u:3685": " tato rūpaṃ sitāsitātmakaṃ śukraśoṇitaṃ niṣpadyate /",
    "GSP33brssgo2u:3686": " garbhasya kalakalabudbudāvasthā nāmarūpaśabdārtha iti niṣkarṣaḥ /",
    "GSP33brssgo2u:3687": " vijñānaṃ pṛthivyādicatuṣṭayaṃ rūpaṃ ceti ṣaḍāyatanāni yasyendriyajātasya tat ṣaḍāyatanaṃ,",
    "GSP33brssgo2u:3688": " nāmarūpendriyāṇāṃ mithaḥ saṃyogaḥ sparśaḥ,",
    "GSP33brssgo2u:3689": " tataḥ sukhādikā vedanā,",
    "GSP33brssgo2u:3690": " tayā punarviṣayatṛṣṇā,",
    "GSP33brssgo2u:3691": " tayā pravṛttirūpādānaṃ,",
    "GSP33brssgo2u:3692": " tena bhavatyasmājjanmeti bhavo dharmādiḥ,",
    "GSP33brssgo2u:3693": " tato jātirdehajanma pañcaskandhasamudāya iti yāvat /",
    "GSP33brssgo2u:3694": " jātānāṃ skandhānāṃ paripāko jarāskandhaḥ,",
    "GSP33brssgo2u:3695": " maraṇaṃ nāśaḥ,",
    "GSP33brssgo2u:3696": " mriyamāṇasya putrādisnehādantardāhaḥ śokaḥ,",
    "GSP33brssgo2u:3697": " tena hā putretyādivilāpaḥ paridevanā,",
    "GSP33brssgo2u:3698": " aniṣṭānubhavo duḥkhaṃ,",
    "GSP33brssgo2u:3699": " tenaṃ durmanastā mānasī vyathā,",
    "GSP33brssgo2u:3700": " itiśabdo mānāpamānādikleśasaṃgrahārthaḥ /",
    "GSP33brssgo2u:3701": " na kevalaṃ sugatānāmevāvidyādayaḥ saṃmatāḥ,",
    "GSP33brssgo2u:3702": " kintu sarvavādināmapītyāha-sarveṣāmiti /",
    "GSP33brssgo2u:3703": " avidyādihetukā janmādayo janmādihetukāścāvidyādaya iti mitho hetuhetumadbhāvādarthātsaṃghātasiddhiriti śaṅkāmupasaṃharati-tadevamiti /",
    "GSP33brssgo2u:3704": " siddhāntabhāgaṃ vyācaṣṭe-tanneti /",
    "GSP33brssgo2u:3705": " avidyādīnāmuttarottarahetutvamaṅgīkṛtya saṃghātahetvabhāvāt saṃghāto na syādityukte pūrvoktaṃ smārayati-nanviti /",
    "GSP33brssgo2u:3706": " kimavidyādayaḥ saṃghātasya gamakā utotpādakā iti vikalpyādye saṃghātasyotpādakaṃ kiñcidvācyaṃ,",
    "GSP33brssgo2u:3707": " tannāstītyāha-atrocyate, yadīti /",
    "GSP33brssgo2u:3708": " āśrayāśrayibhūteṣviti bhoktṛviśeṣaṇam /",
    "GSP33brssgo2u:3709": " adṛṣṭāśrayeṣvityarthaḥ /",
    "GSP33brssgo2u:3710": " yadā sthireṣvaṇuṣu saṃghātayogyeṣu kartṛṣu cādṛṣṭasahāyeṣu satsu jñānābhāvamātreṇa",
    "GSP33brssgo2u:3711": " saṃhatikartṛtvāyogātsaṃghātāpatternimittaṃ nāstītyuktaṃ tadā kṣaṇikapakṣe tannāstīti",
    "GSP33brssgo2u:3712": " kimu vaktavyamityāha-kimiti /",
    "GSP33brssgo2u:3713": " āśrayāśrayaḥ saṃghātakartā tacchūnyeṣvityarthaḥ /",
    "GSP33brssgo2u:3714": " 'āśrayāśrayiśūnyeṣu'iti pāṭhe upakāryopakārakatvaśūnyeṣvityarthaḥ /",
    "GSP33brssgo2u:3715": " dvitīyaṃ śaṅkate-athāyamiti /",
    "GSP33brssgo2u:3716": " saṃghātasyāvidyādīnāṃ cotpattāvanyonyāśrayaḥ syāditi dūṣayati-kathamiti /",
    "GSP33brssgo2u:3717": " svābhāvikaḥ khalvayaṃ saṃghātānāṃ hetuhetumadbhāvena pravāho na saṃhantāramapekṣate,",
    "GSP33brssgo2u:3718": " pūrvasaṃghātāśrayā avidyādaya uttarasaṃghātapravartakā iti nānyonyāśrayadoṣo 'pītyāśaṅkate-atha manyasa iti /",
    "GSP33brssgo2u:3719": " svabhāvasya niyamāniyamayorapasiddhāntāpātaḥ syāditi parihārārthaḥ /",
    "GSP33brssgo2u:3720": " pūryate galati ceti pudgalo dehaḥ /",
    "GSP33brssgo2u:3721": " kiñca bhoktuḥ kṣaṇikatvapakṣe bhogāpavargavyavahāro 'pi durghaṭa ityāha-api ceti /",
    "GSP33brssgo2u:3722": " yo yadicchati sa tatkāle nāsti cedicchāvyarthā,",
    "GSP33brssgo2u:3723": " asti cet kṣaṇikatvabhaṅga ityarthaḥ /",
    "GSP33brssgo2u:3724": " prakṛtaṃ saṃghātanirāsamupasaṃharati-tasmāditi //19//",
    "GSP33brssgo2u:3725": " END BsCom_2,2.4.19",
    "GSP33brssgo2u:3726": " START BsCom_2,2.4.20",
    "GSP33brssgo2u:3727": " uttarotpāde ca pūrvanirodhāt / BBs_2,2.20 /",
    "GSP33brssgo2u:3728": " uktametadavidyādīnāmutpattimātranimittatvānna saṃghātasiddhirastīti /",
    "GSP33brssgo2u:3729": " tadapi tūtpattimātranimittatvaṃ na saṃbhavatītidamidānīmupapādyate /",
    "GSP33brssgo2u:3730": " kṣaṇabhaṅgavādino 'yamabhyupagama uttarasminkṣaṇa utpadyamāne pūrvaḥ kṣaṇo nirudhyata iti /",
    "GSP33brssgo2u:3731": " nacaivamabhyupagacchatā pūrvottarayoḥ kṣaṇayorhetuphalabhāvaḥ śakyate saṃpādayitum /",
    "GSP33brssgo2u:3732": " nirudhyamānasya niruddhasya vā pūrvakṣaṇasyābhāvagrastatvāduttarakṣaṇahetutvānupapatteḥ /",
    "GSP33brssgo2u:3733": " atha bhāvabhūtaḥ pariniṣpannāvasthaḥ pūrvakṣaṇa uttarakṣaṇasya heturityabhiprāyastathāpi nopapadyate /",
    "GSP33brssgo2u:3734": " bhāvabhūtasya punarvyāpārakalpanāyāṃ kṣaṇāntarasaṃbandhaprasaṅgāt /",
    "GSP33brssgo2u:3735": " atha bhāva evāsya vyāpāra ityabhiprāyastathāpi naivopapadyate /",
    "GSP33brssgo2u:3736": " hetusvabhāvānuparaktasya phalasyetpattyasaṃbhavāt /",
    "GSP33brssgo2u:3737": " svabhāvoparāgābhyupagame ca hetusvabhāvasya phalakālāvasthāyitve sati kṣaṇabhaṅgābhyupagamatyāgaprasaṅgaḥ /",
    "GSP33brssgo2u:3738": " vinaiva vā svabhāvoparāgeṇa hetu phalabhāvamabhyupagacchataḥ sarvatra tatprāpteratiprasaṅgaḥ /",
    "GSP33brssgo2u:3739": " apicotpādanirodhau nāma vastunaḥ svarūpameva vā syātāmavasthāntaraṃ vā vastvantarameva vā /",
    "GSP33brssgo2u:3740": " sarvathāpi nopapadyate /",
    "GSP33brssgo2u:3741": " yadi tāvadvastunaḥ svarūpamevotpādanirodhau syātāṃ tato vastuśabda utpādanirodhaśabdau ca paryāyāḥ prāpnuyuḥ /",
    "GSP33brssgo2u:3742": " asthāsti kaścidviśeṣa iti manyetotpādanirodhaśabdābhyāṃ madhyavartino vastuna ādyantākhye avasthe abhilapyete iti,",
    "GSP33brssgo2u:3743": " evamapyādyāntamadhyakṣaṇatrayasaṃbandhitvādvastunaḥ kṣaṇikatvābhyupagamahāniḥ /",
    "GSP33brssgo2u:3744": " athātyantavyatiriktāvevotpādanirodhau vastunaḥ syātāmaśvamahiṣavat,",
    "GSP33brssgo2u:3745": " tato vastu utpādanirodhābhyāmasaṃsṛṣṭamiti vastunaḥ śāśvatatvaprasaṅgaḥ /",
    "GSP33brssgo2u:3746": " yadi ca darśanādarśane vastuna utpādanirodhau syātām,",
    "GSP33brssgo2u:3747": " evamapi draṣṭṛdharmau tau na vastudharmāviti vastunaḥ śāśvatatvaprasaṅga eva /",
    "GSP33brssgo2u:3748": " tasmādapyasaṃgataṃ saugataṃ matam // 20 // @----------------------",
    "GSP33brssgo2u:3749": " FN: nirudhyamānatvaṃ vināśakasāṃnidhyam /",
    "GSP33brssgo2u:3750": " niruddhatvamatītatvam /",
    "GSP33brssgo2u:3751": " dvividho hi kāryasamutpādaḥ sugatasaṃmato hetvadhīnaḥ kāraṇasamudāyādhīnaśceti /",
    "GSP33brssgo2u:3752": " tatrāvidyātaḥ saṃskārastato vijñānamityevaṃrūpaḥ prathamaḥ,",
    "GSP33brssgo2u:3753": " pṛthivyādisamudāyātkāya ityevaṃ dvitīyaḥ /",
    "GSP33brssgo2u:3754": " tatrādyamaṅgīkṛtya dvitīyaḥ saṃghātakartrabhāvena dūṣitaḥ /",
    "GSP33brssgo2u:3755": " saṃpratyādyaṃ dūṣayati sūtrakāraḥ-uttareti /",
    "GSP33brssgo2u:3756": " kṣaṇikor'thaḥ kṣaṇika ityucyate /",
    "GSP33brssgo2u:3757": " nirudhyamānatvaṃ vināśakasāṃnidhyaṃ,",
    "GSP33brssgo2u:3758": " niruddhatvamatītatvam /",
    "GSP33brssgo2u:3759": " nanu kāryakāle vināśavyāptatve 'pi pūrvakṣaṇe sattvāt kṣaṇikārthasya hetutvamakṣatamiti śaṅkate-ayaṃ bhāveti /",
    "GSP33brssgo2u:3760": " sadrūpa ityarthaḥ /",
    "GSP33brssgo2u:3761": " kiṃ hetorutpattyatiriktaḥ kāryotpādanākhyo vyāpāraḥ,",
    "GSP33brssgo2u:3762": " anatirikto vā /",
    "GSP33brssgo2u:3763": " nādya ityuktyā dvitīyaṃ śaṅkate-atheti /",
    "GSP33brssgo2u:3764": " bhāva utpattiḥ /",
    "GSP33brssgo2u:3765": " uktaṃ hi 'bhūtiryeṣāṃ kriyā saiva kārakaṃ saiva cocyata'iti /",
    "GSP33brssgo2u:3766": " yeṣāṃ kṣaṇikābhāvānāṃ yā bhūtiḥ saiva kriyā kārakaṃ cetyarthaḥ /",
    "GSP33brssgo2u:3767": " naṣṭasyāpi nimittattvaṃ syānvopādānatvaṃ,",
    "GSP33brssgo2u:3768": " tathā ca mṛdāderghaṭādikālāsattve ghaṭādyanutpattiḥ /",
    "GSP33brssgo2u:3769": " sattve ca kṣaṇikatvahāniriti pariharati-tathāpītyādinā /",
    "GSP33brssgo2u:3770": " prathamapakṣektadoṣaṃ draḍhayati-vinaiveti /",
    "GSP33brssgo2u:3771": " vastuno janmadhvaṃsānirūpāṇācca na kṣaṇikatvamityāha-api ceti /",
    "GSP33brssgo2u:3772": " tayoḥ svarūpatve vastunyantarbhāvādvastuno 'nādyanantatvamityapi draṣṭavyam /",
    "GSP33brssgo2u:3773": " dvitīyaṃ śaṅkate-athāstīti /",
    "GSP33brssgo2u:3774": " viśeṣamevāha-utpādeti /",
    "GSP33brssgo2u:3775": " dūṣayati-evamapīti /",
    "GSP33brssgo2u:3776": " tābhyāṃ saṃsarge vastunaḥ kṣaṇikatvabhaṅgaḥ syāt /",
    "GSP33brssgo2u:3777": " saṃsarga eva nāstīti tṛtīyakalpamutthāpya dūṣayati-athātyanteti //20//",
    "GSP33brssgo2u:3778": " END BsCom_2,2.4.20",
    "GSP33brssgo2u:3779": " START BsCom_2,2.4.21",
    "GSP33brssgo2u:3780": " asati pratijñoparodho yaugapadyamanyathā / BBs_2,2.21 /",
    "GSP33brssgo2u:3781": " kṣaṇabhaṅgavāde pūrvakṣaṇo nirodhagrastatvānnottarasya kṣaṇasya heturbhavatītyuktam /",
    "GSP33brssgo2u:3782": " athāsatyeva hetau phalotpattiṃ brūyāt,",
    "GSP33brssgo2u:3783": " tataḥ pratijñoparodhaḥ syāt /",
    "GSP33brssgo2u:3784": " caturvidhānhetūnpratītya cittacaittā utpadyanta itīyaṃ pratijñā hīyeta /",
    "GSP33brssgo2u:3785": " nirhetukāyāṃ cotpattāvapratibandhātsarvaṃ sarvatrotpadyeta /",
    "GSP33brssgo2u:3786": " athottarakṣaṇotpattiryāvattāvadavatiṣṭhate pūrvakṣaṇa iti brūyāttato yaugapadyaṃ hetuphalayoḥ syāt /",
    "GSP33brssgo2u:3787": " tathāpi pratijñoparodha eva syāt /",
    "GSP33brssgo2u:3788": " kṣaṇikāḥ sarve saṃskārā itīyaṃ pratijñoparudhyeta // 21 //",
    "GSP33brssgo2u:3789": " sūtraṃ vyākhyātuṃ vṛttaṃ smārayati-kṣaṇabhaṅgeti /",
    "GSP33brssgo2u:3790": " kiṃ kāryotpattirnirhetukā sahetukā vā /",
    "GSP33brssgo2u:3791": " ādye pratijñāhānirityāha-athāsatyevetyādinā /",
    "GSP33brssgo2u:3792": " viṣayakaraṇasahakārisaṃskārāścaturvidhā hetavastān pratītya prāpya cittaṃ rūpādivijñānaṃ caittāścittātmakāḥ sukhādayaśca jāyanta iti pratijñārthaḥ",
    "GSP33brssgo2u:3793": " yathā nīlavijñānasya nīlavastvālambanapratyayo viṣayaḥ,",
    "GSP33brssgo2u:3794": " cakṣuḥ karaṇamadhipatipratyayaḥ,",
    "GSP33brssgo2u:3795": " sahakāripratyaya ālokaḥ,",
    "GSP33brssgo2u:3796": " samanantarapūrvapratyayaḥ saṃskāra iti bhedaḥ /",
    "GSP33brssgo2u:3797": " pratijñāhāniṃ puruṣadoṣamuktvā vastudoṣamapyāha-nirhetukāyāṃ ceti /",
    "GSP33brssgo2u:3798": " sahetukatvapakṣe 'nvayikāraṇasya mṛdādeḥ kāryasahabhāvāpattyā kṣaṇikatvapratijñāhāniriti sūtraśeṣaṃ vyācaṣṭe-athottarakṣaṇetyādinā /",
    "GSP33brssgo2u:3799": " samyak kriyanta iti saṃskārāḥ /",
    "GSP33brssgo2u:3800": " ādyantavanto bhāvā ityarthaḥ //21//",
    "GSP33brssgo2u:3801": " END BsCom_2,2.4.21",
    "GSP33brssgo2u:3802": " START BsCom_2,2.4.22",
    "GSP33brssgo2u:3803": " pratisaṃkhyāpratisaṃkhyānirodhāprāptir avicchedāt / BBs_2,2.22 /",
    "GSP33brssgo2u:3804": " apica vaināśikāḥ kalpayanti buddhibodhyaṃ trayādanyatsaṃskṛtaṃ kṣaṇikaṃ ceti /",
    "GSP33brssgo2u:3805": " tadapi ca kṣayaṃ pratisaṃkhyāpratisaṃkhāyānirodhāvakāśaṃ cetyācakṣate /",
    "GSP33brssgo2u:3806": " trayamapi caitadavastvabhāvamātraṃ nirupākhyamiti manyante,",
    "GSP33brssgo2u:3807": " buddhipūrvakaḥ kila vināśo bhāvānāṃ pratisaṃkhyānirodho nāma bhāṣyate,",
    "GSP33brssgo2u:3808": " tadviparīto 'pratisaṃkhyānirodhaḥ āvaraṇabhāvamātramākāśamiti /",
    "GSP33brssgo2u:3809": " teṣāmākāśaṃ parastātpratyākhyāsyati /",
    "GSP33brssgo2u:3810": " nirodhadvayamidānīṃ pratyācaṣṭe /",
    "GSP33brssgo2u:3811": " pratisaṃkhyāpratisaṃkhyānirodhayoraprāptiḥ /",
    "GSP33brssgo2u:3812": " asaṃbhava ityarthaḥ /",
    "GSP33brssgo2u:3813": " kasmāt /",
    "GSP33brssgo2u:3814": " avicchedāt /",
    "GSP33brssgo2u:3815": " etau hi pratisaṃkhyāpratisaṃkhyānirodhau saṃtānagocarau vā syātāṃ bhāvagocarau vā /",
    "GSP33brssgo2u:3816": " na tāvatsaṃtānagocarau saṃbhavataḥ /",
    "GSP33brssgo2u:3817": " sarveṣvapi saṃtāneṣu saṃtānināmavicchinnena hetuphalabhāvena saṃtānavicchedasyāsaṃbhavāt /",
    "GSP33brssgo2u:3818": " nāpi bhāvagocarau saṃbhavataḥ /",
    "GSP33brssgo2u:3819": " nahi bhāvānāṃ niranvayo nirupākhyo vināśaḥ saṃbhavati,",
    "GSP33brssgo2u:3820": " sarvāsvapyavasthāsu pratyabhijñānabalenānvayyavicchedadarśanāt /",
    "GSP33brssgo2u:3821": " aspaṣṭapratyabhijñānāsvapyavasthāsu kvaciddṛṣṭenānvayyavicchedenānyatrāpi tadanumānāt /",
    "GSP33brssgo2u:3822": " tasmātparaparikalpitasya nirodhadvayasyānupapattiḥ // 22 // @----------------------",
    "GSP33brssgo2u:3823": " FN: nirupākhyaṃ niḥsvarūpam /",
    "GSP33brssgo2u:3824": " pratīpā pratukūlaḥ saṃkhyā santaṃ bhāvamasantaṃ karomītyevaṃrūpā buddhiḥ pratisaṃkhyā tayā nirodhaḥ /",
    "GSP33brssgo2u:3825": " evamādyasūtrābhyāṃ samudāyo nirastaḥ /",
    "GSP33brssgo2u:3826": " uttarasūtrābhyāṃ kāryakāraṇabhāvakṣaṇikatve niraste /",
    "GSP33brssgo2u:3827": " saṃprati tadabhimataṃ dvividhaṃ vināśaṃ dūṣayati-pratisaṃkhyeti /",
    "GSP33brssgo2u:3828": " saṃskṛtamutpādyaṃ buddhibodhyaṃ prameyamātraṃ,",
    "GSP33brssgo2u:3829": " trayāttuccharūpādanyadityarthaḥ /",
    "GSP33brssgo2u:3830": " kiṃ tatrayaṃ,",
    "GSP33brssgo2u:3831": " tadāha-tadapīti /",
    "GSP33brssgo2u:3832": " nirupākhyaṃ niḥsvarūpam /",
    "GSP33brssgo2u:3833": " pratīpā pratikūlā saṃkhyā santaṃ bhāvamasantaṃ karomītyevaṃrūpā buddhiḥ pratisaṃkhyā,",
    "GSP33brssgo2u:3834": " tayā nirodhaḥ kasyacidbhāvasya bhavati /",
    "GSP33brssgo2u:3835": " abuddhipūrvakastu stambhādīnāṃ svarasabhaṅgurāṇāmityāha-tadviparīta iti /",
    "GSP33brssgo2u:3836": " parakriyāmuktvā sūtraṃ vyācaṣṭe-teṣāmiti /",
    "GSP33brssgo2u:3837": " bhāvāḥ saṃtāninaḥ /",
    "GSP33brssgo2u:3838": " saṃtāno nāma bhāvānāṃ hetuphalabhāvena pravāhaḥ,",
    "GSP33brssgo2u:3839": " tasmin saṃtāne caramakṣaṇaḥ kṣaṇāntaraṃ karoti vā na vā /",
    "GSP33brssgo2u:3840": " ādye caramatvavyāghātaḥ,",
    "GSP33brssgo2u:3841": " saṃtānāvicchedāt /",
    "GSP33brssgo2u:3842": " dvitīye caramasyāsattvaprasaṃgaḥ,",
    "GSP33brssgo2u:3843": " arthakriyākāritvaṃ sattvamiti svasiddhāntāt,",
    "GSP33brssgo2u:3844": " caramasyāsattve pūrveṣāmapyasattvaprasaṅgaḥ,",
    "GSP33brssgo2u:3845": " arthakriyāśūnyatvāt /",
    "GSP33brssgo2u:3846": " tasmāt saṃtānasya vicchedāsaṃbhavānnirodhāprāptirityāha-na tāvaditi /",
    "GSP33brssgo2u:3847": " na dvitīya ityāha-nāpīti /",
    "GSP33brssgo2u:3848": " ghaṭakapālacūrṇādyavasthāsuseyaṃ mṛditi pratyabhijñānādanvayibhāvasya mṛdādernātyantikavināśa ityarthaḥ /",
    "GSP33brssgo2u:3849": " bījasyāṅkurādiṣu pratyabhijñānādarśanādanvayino viccheda ityata āha-aspaṣṭeti /",
    "GSP33brssgo2u:3850": " aṅkurādayo 'nusyūtānvayibhāvasthāḥ,",
    "GSP33brssgo2u:3851": " kāryatvātpaṭavadityanvayyavicchedasiddhirityarthaḥ /",
    "GSP33brssgo2u:3852": " yasmādbhāvānāṃ sthāyitvaṃ tasmātpratikṣaṇa(?)",
    "GSP33brssgo2u:3853": " nirodhāsaṃbhava ityupasaṃhāraḥ //22//",
    "GSP33brssgo2u:3854": " END BsCom_2,2.4.22",
    "GSP33brssgo2u:3855": " START BsCom_2,2.4.23",
    "GSP33brssgo2u:3856": " ubhayathā ca doṣāt / BBs_2,2.23 /",
    "GSP33brssgo2u:3857": " yo 'yamavidyādinirodhaḥ pratisaṃkhyānirodhāntaḥpātī paraparikalpitaḥ,",
    "GSP33brssgo2u:3858": " sa samyagjñānādvā saparikarātsyātsvayameva vā /",
    "GSP33brssgo2u:3859": " pūrvasminvikalpe nihartukavināśābhyupagamahāniprasaṅgaḥ /",
    "GSP33brssgo2u:3860": " uttarasmiṃstu mārgopadeśānarthakyaprasaṅgaḥ /",
    "GSP33brssgo2u:3861": " evamubhayathāpi doṣaprasaṅgādasamañjasamidaṃ darśanam // 23 // @----------------------",
    "GSP33brssgo2u:3862": " FN: parikarā yamaniyamādayastatsahitāt /",
    "GSP33brssgo2u:3863": " sarvaṃ duḥkhaṃ kṣaṇikamiti bhāvanopadeśo mārgopadeśaḥ /",
    "GSP33brssgo2u:3864": " avidyādīnāṃ pratisaṃkhyānirodhaṃ tadabhimataṃ dūṣayati-ubhayatheti /",
    "GSP33brssgo2u:3865": " yamaniyamādayaḥ parikarāḥ /",
    "GSP33brssgo2u:3866": " sarvaṃ duḥkhaṃ kṣaṇikamiti bhāvanopadeśo mārgopadeśaḥ //23//",
    "GSP33brssgo2u:3867": " END BsCom_2,2.4.23",
    "GSP33brssgo2u:3868": " START BsCom_2,2.4.24",
    "GSP33brssgo2u:3869": " ākāśe cāviśeṣāt / BBs_2,2.24 /",
    "GSP33brssgo2u:3870": " yacca teṣāmevābhipretaṃ nirodhadvayamākāśaṃ ca nirupākhyamiti,",
    "GSP33brssgo2u:3871": " tatra nirodhadvayasya nirupākhyatvaṃ purastānnirākṛtam /",
    "GSP33brssgo2u:3872": " ākāśasyedānīṃ nirākriyate /",
    "GSP33brssgo2u:3873": " ākāśe cāyukto nirupākhyatvābhyupagamaḥ /",
    "GSP33brssgo2u:3874": " pratisaṃkhyāpratisaṃkhyānirodhayoriva vastutvapratipatteraviśeṣāt /",
    "GSP33brssgo2u:3875": " āgamaprāmāṇyāttāvat 'ātmana ākāśaḥ saṃbhūtaḥ' (tai. 2.1)",
    "GSP33brssgo2u:3876": " ityādiśrutibhya ākāśasya ca vastutvaprāptiḥ /",
    "GSP33brssgo2u:3877": " vipratipannānprati tu śabdaguṇānumeyatvaṃ vaktavyaṃ,",
    "GSP33brssgo2u:3878": " gandhādīnāṃ guṇānāṃ pṛthivyādivastvāśrayatvadarśanāt /",
    "GSP33brssgo2u:3879": " api cāvaraṇābhāvamātramākāśamicchatāmekasminsuparṇe patatyāvaraṇasya vidyamānatvātsuparṇāntarasyotpitsato 'navakāśatvaprasaṅgaḥ /",
    "GSP33brssgo2u:3880": " yatrāvaraṇābhāvastatra patiṣyatīti cet /",
    "GSP33brssgo2u:3881": " yenāvaraṇabhāvo viśeṣyate tattarhi vastubhūtamevākāśaṃ manyamānasya saugatasya svābhyupagamavirodhaḥ prasajyeta /",
    "GSP33brssgo2u:3882": " saugate hi samaye 'pṛthivī bhagavaḥ kiṃsaṃniścayā' ityasminprativacanapravāhe pṛthivyādīnāmante",
    "GSP33brssgo2u:3883": " vāyuḥ 'kiṃsaṃniścayaḥ' ityasya praśnasya prativacanaṃ bhavati 'vāyurākāśasaṃniścayaḥ' iti /",
    "GSP33brssgo2u:3884": " tadākāśasyāvastutve na samañjasaṃ syāt /",
    "GSP33brssgo2u:3885": " tasmādapyayuktamākāśasyāvastutvam /",
    "GSP33brssgo2u:3886": " apica nirodhadvayamākāśaṃ ca trayamapyetannirūpākhyamavastu nityaṃ ceti vipratiṣiddham /",
    "GSP33brssgo2u:3887": " nahyavastuno nityatvamanityatvaṃ vā saṃbhavati,",
    "GSP33brssgo2u:3888": " vastvāśrayatvāddharmadharmivyavahārasya /",
    "GSP33brssgo2u:3889": " dharmadharmibhāve hi ghaṭādivadvastutvameva syānna nirupākhyatvam // 24 // @----------------------",
    "GSP33brssgo2u:3890": " FN: patiṣyati saṃcariṣyatītyarthaḥ /",
    "GSP33brssgo2u:3891": " kiṃ samyak niścaya āśrayo 'syā iti kiṃ saṃniścayā /",
    "GSP33brssgo2u:3892": " āgamaprāmāṇyāditi /",
    "GSP33brssgo2u:3893": " tatrākāśasya kāryatvoktyā ghaṭādivadvastutvaṃ prasidhyatītyarthaḥ /",
    "GSP33brssgo2u:3894": " nanvāgamaprāmāṇye vipratipannānsugatānpratyākāśasya vastutvaṃ kathaṃ sidhyatītyata āha-vipratipannāniti /",
    "GSP33brssgo2u:3895": " śabdo vastuniṣṭhaḥ guṇatvāt,",
    "GSP33brssgo2u:3896": " gandhādivadityanumānādākāśasya vastutvaṃ sidhyati /",
    "GSP33brssgo2u:3897": " pṛthivyādyaṣṭadravyāṇāṃ śrotragrāhyaguṇāśrayatvāyogādityarthaḥ /",
    "GSP33brssgo2u:3898": " ākāśasya bhāvatvaṃ prasādhyābhāvatvaṃ dūṣayati-api ceti /",
    "GSP33brssgo2u:3899": " yathaikaghaṭasattve 'pi ghaṭasāmānyābhāvo nāsti tathaikapakṣisattve 'pi mūrtadravyasāmānyābhāvātmakākāśo nāstyeveti pakṣyantarasaṃcāro na syādityarthaḥ",
    "GSP33brssgo2u:3900": " deśaviśeṣāvacchedenāvaraṇābhāvo 'stītyāśaṅkyābhāvāvacchedakadeśaviśeṣa evākāśo nābhāva ityāha-yatretyādinā /",
    "GSP33brssgo2u:3901": " patiṣyati /",
    "GSP33brssgo2u:3902": " pakṣī saṃcariṣyatītyarthaḥ /",
    "GSP33brssgo2u:3903": " ākāśasyāvastutvaṃ svagranthaviruddhaṃ cetyāha-api ceti /",
    "GSP33brssgo2u:3904": " kiṃ samyak niśraya āśrayo 'syā iti kiṃsaṃniśrayā /",
    "GSP33brssgo2u:3905": " avastunaḥ śaśaviṣāṇasyāśrayatvādarśanāditi /",
    "GSP33brssgo2u:3906": " vyāghātāntaramāha-apiceti /",
    "GSP33brssgo2u:3907": " dhvaṃsāpratiyogitākhyo dharmo nityatvaṃ nāsati saṃbhavati /",
    "GSP33brssgo2u:3908": " dharmiṇo 'sattvavyāghātādityarthaḥ //24//",
    "GSP33brssgo2u:3909": " END BsCom_2,2.4.24",
    "GSP33brssgo2u:3910": " START BsCom_2,2.4.25",
    "GSP33brssgo2u:3911": " anusmṛteś ca / BBs_2,2.25 /",
    "GSP33brssgo2u:3912": " apica vaināśikaḥ sarvasya vastunaḥ kṣaṇikatāmabhyupayannupalabdhurapi kṣaṇikatāmabhyupeyāt /",
    "GSP33brssgo2u:3913": " naca sā saṃbhavati /",
    "GSP33brssgo2u:3914": " anusmṛteḥ anubhavamupalabdhimanūtpadyamānaṃ smaraṇamevānusmṛtiḥ /",
    "GSP33brssgo2u:3915": " sā copalabdhyekakartṛkā satī saṃbhavati /",
    "GSP33brssgo2u:3916": " puruṣāntaropalabdhiviṣaye puruṣāntarasya smṛtyadarśanāt /",
    "GSP33brssgo2u:3917": " kathaṃ hyahamado 'drākṣamidaṃ paśyāmīti ca pūrvottaradarśinyekasminnasati pratyayaḥ syāt /",
    "GSP33brssgo2u:3918": " apica darśanasmaraṇayoḥ kartaryekasminpratyakṣaḥ pratyabhijñāpratyayaḥ sarvasya lokasya prasiddho 'hamado 'drākṣamidaṃ paśyāmīti /",
    "GSP33brssgo2u:3919": " yadi hi tayorbhinnaḥ kartā syāttato 'haṃ smārāmyadrākṣīdanya iti pratīyāt /",
    "GSP33brssgo2u:3920": " natvevaṃ pratyeti kaścit /",
    "GSP33brssgo2u:3921": " yatraivaṃ pratyayastatra darśanasmaraṇayorbhinnameva kartāraṃ sarvaloko 'vagacchati,",
    "GSP33brssgo2u:3922": " smarāmyahamasāvado 'drākṣīditi /",
    "GSP33brssgo2u:3923": " iha tvahamado 'drākṣamiti darśanasmaraṇayorvināśiko 'pyātmānamevaikaṃ kartāramavagacchati /",
    "GSP33brssgo2u:3924": " na nāhamityātmano darśanaṃ nirvṛttaṃ nihnute yathāgniranuṣṇo 'prakāśa iti vā /",
    "GSP33brssgo2u:3925": " tatraivaṃ satyekasya darśanasmaraṇalakṣaṇadvayasaṃbandhe kṣaṇikatvābhyupagamahāniraparihāryā vaināśikasya syāt /",
    "GSP33brssgo2u:3926": " tathānantaramanantarāmātmana eva pratipattiṃ pratyabhijānannekakartṛkāmottamāducchvāsādatītāśca",
    "GSP33brssgo2u:3927": " pratipattīrā janmana ātmaikakartṛkāḥ pratisaṃdadhānaḥ kathaṃ kṣaṇabhaṅgavādī vaināśiko",
    "GSP33brssgo2u:3928": " nāpapeta sa yadi brūyātsādṛśyādetatsamapatsyata iti /",
    "GSP33brssgo2u:3929": " taṃ pratibrūyāt /",
    "GSP33brssgo2u:3930": " tenedaṃ sadṛśamiti dvayāyattatvātsādṛśyasya,",
    "GSP33brssgo2u:3931": " kṣaṇabhaṅgavādinaḥ sadṛśayordvayorvastunorgrahīturekasyābhāvāt,",
    "GSP33brssgo2u:3932": " sādṛśyanimittaṃ pratisaṃdhānamiti mithyāpralāpa eva syāt /",
    "GSP33brssgo2u:3933": " syāccetpūrvottarayoḥ kṣaṇayoḥ sādṛśyasya grahītaikaḥ,",
    "GSP33brssgo2u:3934": " tathāsatyekasya kṣaṇadvayāvastha4nātkṣaṇikatvapratijñā pīḍyeta /",
    "GSP33brssgo2u:3935": " tenedaṃ sadṛśamiti pratyayāntaramevedaṃ na pūrvottarakṣaṇadvayagrahaṇanimittamiticet / na /",
    "GSP33brssgo2u:3936": " tenedamiti /",
    "GSP33brssgo2u:3937": " bhinnapadārthopādānāt /",
    "GSP33brssgo2u:3938": " pratyayāntarameva cetsādṛśyaviṣayaṃ syāttenedaṃ sadṛśamiti vākyaprayogo 'narthakaḥ syāt /",
    "GSP33brssgo2u:3939": " sādṛśyamityeva prayogaḥ prāpnuyāt /",
    "GSP33brssgo2u:3940": " yadā hi lokaprasiddhaḥ padārthaḥ parīkṣakairna parigṛhyate tadā svapakṣasiddhiḥ parapakṣadoṣo vobhayamapyucyamānaṃ parīkṣakāṇāmātmanaśca yathārthatvena na buddhisaṃtānamārohati /",
    "GSP33brssgo2u:3941": " evamevaiṣor'tha iti niścitaṃ yattadeva vaktavyam /",
    "GSP33brssgo2u:3942": " tato 'nyaducyamānaṃ bahupralāpitvamātmanaḥ kevalaṃ prakhyāpayet /",
    "GSP33brssgo2u:3943": " nacāyaṃ sādṛśyātsaṃvyavahāro yuktaḥ /",
    "GSP33brssgo2u:3944": " tadbhāvāvagamāttatsadṛśabhāvānavagamācca /",
    "GSP33brssgo2u:3945": " bhavedapi kadācidbāhyavastuni vipralambhasaṃbhavāttadevedaṃ syāttatsadṛśaṃ veti saṃdehaḥ /",
    "GSP33brssgo2u:3946": " upalabdhari tu saṃdeho 'pi na kadācidbhavati sa evāhaṃ syāṃ tatsadṛśo veti /",
    "GSP33brssgo2u:3947": " ya evāhaṃpūrvedyuradrākṣaṃ sa evāhamadya smarāmīti niścitatadbhāvopalambhāt /",
    "GSP33brssgo2u:3948": " tasmādapyanupapanno vaināśikasamayaḥ // 25 //",
    "GSP33brssgo2u:3949": " ātmanaḥ kṣaṇikatvaṃ dūṣayati-anusmṛteriti /",
    "GSP33brssgo2u:3950": " anubhavajanyasmṛtiranusmṛtistasyāmanubhavasamānāśrayatvāttadubhayāśrayātmanaḥ sthāyitvamityarthaḥ /",
    "GSP33brssgo2u:3951": " kṣaṇikatve jñānadvayānusaṃdhānaṃ ca na syādityāha-kathaṃ hyahamiti /",
    "GSP33brssgo2u:3952": " pūrvadarśanakarturadrākṣamitismaraṇakartaikyapratyabhijñānāccātmānaḥ sthāyitvamityāha-api ceti /",
    "GSP33brssgo2u:3953": " yo 'hamadaḥ pūrvamadrākṣaṃ sa evāhamadya tatsmarāmīti pratyabhijñānākāro draṣṭavyaḥ /",
    "GSP33brssgo2u:3954": " idaṃ paśyāmīti jñānāntarasaṃbandhakathanaṃ,",
    "GSP33brssgo2u:3955": " yo 'hamadrākṣaṃ so 'haṃ paśyāmīti pratyabhijñāntaradyotanārtham /",
    "GSP33brssgo2u:3956": " vipakṣe bādhakamāha-yadi hīti /",
    "GSP33brssgo2u:3957": " draṣṭṛsmartrorbhede 'haṃ smarāmi anyo 'drākṣīditi pratītiḥ syādityatra dṛṣṭāntamāha-yatraivamiti /",
    "GSP33brssgo2u:3958": " pratyayamāha-smarāmīti /",
    "GSP33brssgo2u:3959": " smarāmyahamanyo 'drākṣīditi pratyayo yatra tatra bhinnameva kartāraṃ loko 'vagacchatītyavivādamityarthaḥ /",
    "GSP33brssgo2u:3960": " prakṛtapratyabhijñāyāṃ tādṛśabhedapratyayasya bādhakasyādarśanādātmasthāyitvaṃ durvāramityāha-iha tvahamada iti /",
    "GSP33brssgo2u:3961": " yathāgnerauṣṇyādikaṃ na bādhate kaścittathā nāhamadrākṣamiti pūrvadarśanaṃ na nihnuta ityanena bādhābhāvāt pratyabhijñā prametyuktaṃ bhavati",
    "GSP33brssgo2u:3962": " tathā draṣṭṛsmartroraikye sati sthāyitvaṃ phalitamityāha-tatraivaṃ satīti /",
    "GSP33brssgo2u:3963": " kṣaṇadvayasaṃbandhe 'pyātmanastṛtīyakṣaṇe bhaṅgo 'stviti vadantaṃ pratyāha-tatheti /",
    "GSP33brssgo2u:3964": " vartamānadaśāmārabhyottamāducchvāsādāmaraṇādanantarāmanantarāṃ svasyaiva pratipattimātmaikakartṛkāṃ",
    "GSP33brssgo2u:3965": " pratyabhijānannā janmanaścāvartamānadaśāparyantamatītāḥ pratipattīḥ svakartṛkāḥpratisaṃdadhānaḥsanniti yojanā /",
    "GSP33brssgo2u:3966": " dīpajvālāsvivātmani pratyabhijñānaṃ sādṛśyadoṣāditi śaṅkate-sa iti /",
    "GSP33brssgo2u:3967": " sādṛśyajñānasya dharmipratiyogijñānādhīnatvāt sthirasya jñāturasattvānna sādṛśyajñānaṃ saṃbhavati,",
    "GSP33brssgo2u:3968": " sattve vāpasiddhāntaḥ syāditi pariharati-tamityādinā /",
    "GSP33brssgo2u:3969": " syādetat /",
    "GSP33brssgo2u:3970": " na sādṛśyapratyayaḥ pūrvottaravastūdayajñānajanyastaddvayasādṛśyāvagāhī,",
    "GSP33brssgo2u:3971": " kiṃ tarhi kaścideṣa vikalpaḥ svākārameva bāhyatvena viṣayīkurvāṇaḥ kṣaṇāntarāsparśī,",
    "GSP33brssgo2u:3972": " ato na sthiradraṣṭrapekṣeti śaṅkate-tenedamiti /",
    "GSP33brssgo2u:3973": " atra vaktavyaṃ sādṛśyapratyaye tenedaṃ sadṛśamiti vastutrayaṃ bhāsate na veti /",
    "GSP33brssgo2u:3974": " neti vadataḥ svānubhavavirodhaḥ /",
    "GSP33brssgo2u:3975": " kiñcārthabhedābhāvāt padatrayaprayogo na syāt /",
    "GSP33brssgo2u:3976": " tasmāt padatrayeṇa mithaḥsaṃsṛṣṭabhinnārthabhānādabhānamasiddhamiti pariharati-na teneti /",
    "GSP33brssgo2u:3977": " atha bhāsate vastutrayaṃ tacca pratyayābhinnameva na bāhyamiti cet / na /",
    "GSP33brssgo2u:3978": " trayāṇāmekapratyayābhede mitho 'pyabhedāpatteḥ /",
    "GSP33brssgo2u:3979": " iṣṭāpattiriti bruvāṇaṃ vijñānavādinaṃ pratyāha-yadā hīti /",
    "GSP33brssgo2u:3980": " vastutrayaṃ jñeyaṃ sādṛśyapratyayādbhinnaṃ sarvalokaprasiddhaṃ taccennāṅgīkriyate sthāyidraṣṭṛprasaṅgabhayena,",
    "GSP33brssgo2u:3981": " tarhi tattadākārāṇāṃ kṣaṇikavijñānānāṃ mitho vārtānabhijñatvādekasmin dharmiṇi viruddhānekapakṣasphuraṇātmakavipratipattyasaṃbhavāt svapakṣasādhanādivyavahāro",
    "GSP33brssgo2u:3982": " ato yathānubhavaṃ jñānajñeyabhedo 'ṅgīkāryaḥ /",
    "GSP33brssgo2u:3983": " tathā ca tenedaṃ sadṛśamiti bāhyārthayorjñānapūrvakaṃ sādṛśyaṃ jānata ātmanaḥ sthāyitvaṃ durvāramityarthaḥ /",
    "GSP33brssgo2u:3984": " nanu santyeva bāhyārthāḥ kṣaṇikasvalakṣaṇā nirvikalpakagrāhyāḥ,",
    "GSP33brssgo2u:3985": " savikalpādhyavaseyāstu sthāyitvasādṛśyādayo bāhyāḥ kalpitā avabhāsante,",
    "GSP33brssgo2u:3986": " ato vipratipattyādivyavahāra iti bāhyārthavādamāśaṅkya nirasyati-evameveti /",
    "GSP33brssgo2u:3987": " yat pramāṇasiddhaṃ tadeva vaktavyam /",
    "GSP33brssgo2u:3988": " na hi kṣaṇikatve kiñcit pramāṇamasti /",
    "GSP33brssgo2u:3989": " na cedānīṃ ghaṭa iti pratyakṣamavartamānakālāsattvaṃ ghaṭasya gocarayadvartamānakṣaṇamātrasatvarūpe kṣaṇikatve mānamiti vācyam,",
    "GSP33brssgo2u:3990": " tasya vartamānatvamātragocaratvena kālāntarāsattvāsiddheḥ /",
    "GSP33brssgo2u:3991": " naca yatsat tatkṣaṇikamiti vyāptirasti,",
    "GSP33brssgo2u:3992": " vidyudāderapi dvitrikṣaṇasthāyitvena dṛṣṭāntābhāvāt /",
    "GSP33brssgo2u:3993": " naca sthāyinamanumātāramantareṇānumānaṃ saṃbhavati /",
    "GSP33brssgo2u:3994": " tasmādamānasiddhārthavaktā tathāgato 'śraddheyavacana ityarthaḥ /",
    "GSP33brssgo2u:3995": " kiñca sādṛśyaṃ pratyabhijñāyāṃ doṣayatā nimittaṃ viṣayatayā vā /",
    "GSP33brssgo2u:3996": " ādye 'pi svarūpasat jñātaṃ vā /",
    "GSP33brssgo2u:3997": " nādyaḥ, mandāndhakāre śuktimātragrahe śvaityājñāne 'pi rūpyābhedabhramāpatteḥ /",
    "GSP33brssgo2u:3998": " na dvitīyaḥ,",
    "GSP33brssgo2u:3999": " sthāyijñātāraṃ vinā tajjñānāsaṃbhavasyoktatvāt /",
    "GSP33brssgo2u:4000": " nāpi viṣayatayā nimittamityāha-naceti /",
    "GSP33brssgo2u:4001": " so 'hamityullekhāttenāhaṃ sadṛśa ityanullekhādityarthaḥ /",
    "GSP33brssgo2u:4002": " so 'hamiti pratyabhijñāyā bhramatvaṃ nirasya saṃśayatvaṃ nirasyati-bhavediti /",
    "GSP33brssgo2u:4003": " jaḍārthe pratyabhijñāte 'pi bādhasaṃbhāvanayā saṃśayaḥ kadācit syānnātmanītyarthaḥ /",
    "GSP33brssgo2u:4004": " asaṃdigghāviparyastapratyabhijñāvirodhādātmakṣaṇikatvamatamatyantāsaṃgatamityupasaṃharati-tasmāditi //25//",
    "GSP33brssgo2u:4005": " END BsCom_2,2.4.25",
    "GSP33brssgo2u:4006": " START BsCom_2,2.4.26",
    "GSP33brssgo2u:4007": " nāsato 'dṛṣṭatvāt / BBs_2,2.26 /",
    "GSP33brssgo2u:4008": " itaścānupapanno vaināśikasamayaḥ,",
    "GSP33brssgo2u:4009": " yataḥ sthiramanuyāyikāraṇamanabhyupagacchatāmabhāvādbhāvotpattirityetadāpadyate /",
    "GSP33brssgo2u:4010": " darśayanti cābhāvādbhāvotpattim- 'nānupamṛdya prādurbhāvāt' iti /",
    "GSP33brssgo2u:4011": " vinaṣṭāddhi kila bījādaṅ kura utpadyate,",
    "GSP33brssgo2u:4012": " tathā vinaṣṭātkṣīrāddadhi,",
    "GSP33brssgo2u:4013": " mṛtpiṇḍācca ghaṭaḥ /",
    "GSP33brssgo2u:4014": " kūṭastāccetkāraṇātkāryamutpadyetāviśeṣātsarvaṃ sarvata utpadyeta /",
    "GSP33brssgo2u:4015": " tasmādabhāvagrastebhyo bījādibhyo 'ṅ kurādīnāmutpadyamānatvādabhāvādbhāvotpattiriti manyante /",
    "GSP33brssgo2u:4016": " tatredamucyate- 'nāsato 'dṛṣṭatvāt' iti /",
    "GSP33brssgo2u:4017": " nābhāvādbhāva utpadyate /",
    "GSP33brssgo2u:4018": " yadyabhāvādbhāva utpadyetābhāvatvāviśeṣātkāraṇaviśeṣābhyupagamo 'narthakaḥ syāt /",
    "GSP33brssgo2u:4019": " nahi bījādīnāmupamṛditānāṃ yo 'bhāvastasyābhāvasya śaśaviṣāṇādīnāṃ ca niḥsvabhāvatvāviśeṣādabhāvatve kaścidviśeṣo 'sti,",
    "GSP33brssgo2u:4020": " yena bījādevāṅ kuro jāyate kṣīrādeva dadhītyevañjātīyakaḥ kāraṇiśeṣaṇādibhyupagamor'thavānsyāt /",
    "GSP33brssgo2u:4021": " nirviśeṣasya tvabhāvasya kāraṇatvābhyupagame śaśaviṣāṇādibhyo 'pyaṅ kurādayo jāyeran /",
    "GSP33brssgo2u:4022": " nacaivaṃ dṛśyate /",
    "GSP33brssgo2u:4023": " yadi punarabhāvasyāpi viśeṣo 'bhyupagamyetotpalādīnāmiva nīlatvādistato viśeṣavattvādevābhāvasya bhāvatvamutpalādivatprasajyeta /",
    "GSP33brssgo2u:4024": " nāpyabhāvaḥ kasyacidutpattihetuḥ syāt,",
    "GSP33brssgo2u:4025": " abhāvatvādeva,",
    "GSP33brssgo2u:4026": " śaśaviṣāṇādivat /",
    "GSP33brssgo2u:4027": " ābhāvācca bhāvotpattāvabhāvānvitameva sarvaṃ kāryaṃ syāt /",
    "GSP33brssgo2u:4028": " nacaivaṃ dṛśyate /",
    "GSP33brssgo2u:4029": " sarvasya ca vastunaḥ svena svena rūpeṇa bhāvātmanaivopalabhyamānatvāt /",
    "GSP33brssgo2u:4030": " naca mṛdānvitāḥ śarāvādayo bhāvastantvādivikārāḥ kenacidabhyupagamyante /",
    "GSP33brssgo2u:4031": " mṛdvikārāneva tu mṛdānvitānbhāvāṃllokaḥ pratyeti /",
    "GSP33brssgo2u:4032": " yattūktaṃ svarūpopamardamantareṇa kasyacitkūṭasthasya vastunaḥ kāraṇatvāmupapatterabhāvādbhāvotpattirbhavitumarhatīti /",
    "GSP33brssgo2u:4033": " tadduruktam /",
    "GSP33brssgo2u:4034": " sthirasvabhāvānāmeva suvarṇādīnāṃ pratyabhijñāyamānānāṃ rucakādikāryakāraṇabhāvadarśanāt /",
    "GSP33brssgo2u:4035": " yeṣvapi bījādiṣu svarūpopamarde lakṣyate teṣvarapi nāsāvupamṛdyamānā pūrvāvasthottarāvasthāyāḥ kāraṇamabhyupagamyate,",
    "GSP33brssgo2u:4036": " anupamṛdyamānāmevānuyāyināṃ bījādyavayavānāmaṅ kurādikāraṇabhāvābhyupagamāt /",
    "GSP33brssgo2u:4037": " tasmādasadbhyaḥ śaśaviṣāṇādibhyaḥ sadutpattyadarśanātsadbhyaśca suvarṇādibhyaḥ sadutpattidarśanādanupapanno 'yamabhāvādbhāvotpattyabhyupagamaḥ",
    "GSP33brssgo2u:4038": " apica caturbhiścittacaittā utpadyante,",
    "GSP33brssgo2u:4039": " paramāṇubhyaśca bhūtabhautikalakṣaṇaḥ samudāya utpadyata ityabhyupagamya punarabhāvādbhāvotpattiṃ kalpayadbhirabhyupagatamapahnuvānairvaināśikaiḥ sarvo loka ākulīkriyate // 26 //",
    "GSP33brssgo2u:4040": " abhāvaḥ śaśaviṣāṇavadatyantāsannityaṅgīkṛtya mṛdādināśādasato ghaṭādikaṃ jāyate iti sugatā vadanti,",
    "GSP33brssgo2u:4041": " taddūṣayati-nāsata iti /",
    "GSP33brssgo2u:4042": " na kevalaṃ balādāpadyate kintu svayaṃ darśayanti ca /",
    "GSP33brssgo2u:4043": " dvau nañau prakṛtārthaṃ gamayataḥ /",
    "GSP33brssgo2u:4044": " mṛdādikamupamṛdya ghaṭādeḥ prādurbhāvāditīmamarthamāha-vinaṣṭāditi /",
    "GSP33brssgo2u:4045": " kāraṇavināśāt kāryajanmetyatra yuktimāha-kūṭasthāditi /",
    "GSP33brssgo2u:4046": " vināśaśūnyāt /",
    "GSP33brssgo2u:4047": " nityādityarthaḥ /",
    "GSP33brssgo2u:4048": " nityasya niratiśayasya kāryaśaktatve tatkāryāṇi sarvāṇyekasminneva kṣaṇe syuḥ,",
    "GSP33brssgo2u:4049": " tathā cottarakṣaṇe kāryābhāvādasattvāpattiḥ /",
    "GSP33brssgo2u:4050": " naca sahakārikṛtātiśayakramātkāryakrama iti yuktam /",
    "GSP33brssgo2u:4051": " atiśayasyātiśayāntarāpekṣāyāmanavasthānāt /",
    "GSP33brssgo2u:4052": " anapekṣāyāṃ kāryasyāpyatiśayānapekṣatvena sahakārivaiyarthyāt /",
    "GSP33brssgo2u:4053": " tasmānna sthāyibhavāt kāryajanmetyarthaḥ /",
    "GSP33brssgo2u:4054": " kṣaṇikabhāvasya hetutvam 'uttarotpāde ca'ityatra nirastam /",
    "GSP33brssgo2u:4055": " abhāvasya hetutvanirāsārthaṃ sūtraṃ vyācaṣṭe-tatredamiti /",
    "GSP33brssgo2u:4056": " yadi bījābhāvasyābhāvāntarādviśeṣaḥ syāt,",
    "GSP33brssgo2u:4057": " tadā viśeṣavadabhāvadvārā bījādevāṅkura iti laukāyatikānāmabhyupagamor'thavānsyāt,",
    "GSP33brssgo2u:4058": " na so 'stītyāha-yeneti /",
    "GSP33brssgo2u:4059": " sūtraṃ yojayati-nirviśeṣasyeti /",
    "GSP33brssgo2u:4060": " śaśaviṣāṇādeḥ kāryakāritvasyādṛṣṭatvānnābhāvasyāsato hetutvamityarthaḥ /",
    "GSP33brssgo2u:4061": " astvabhāvasyāpi viśeṣa ityata āha-yadīti /",
    "GSP33brssgo2u:4062": " abhāvasya hetutve 'tiprasaṅga iti tarkamuktvānumānamāha-nāpīti /",
    "GSP33brssgo2u:4063": " abhāvo na hetuḥ, asattvāt /",
    "GSP33brssgo2u:4064": " saṃmatavadityarthaḥ /",
    "GSP33brssgo2u:4065": " abhāvo na prakṛtiḥ,",
    "GSP33brssgo2u:4066": " kāryānanvitatvāt,",
    "GSP33brssgo2u:4067": " yathā śarāvādyananvitastanturna śarāvādiprakṛtiriti tarkapūrvakamāha-abhāvācceti /",
    "GSP33brssgo2u:4068": " ato 'nvitatvānmṛdādirbhāva eva prakṛtirityāha-mṛditi /",
    "GSP33brssgo2u:4069": " sthāyinaḥ kāraṇatvāyogamuktamanūdya dūṣayati-yattūktamityādinā /",
    "GSP33brssgo2u:4070": " anubhavabalātsthirasvabhāvānāmeva sahakārisaṃnidhikrameṇa kāryakramahetutvamaṅgīkāryam /",
    "GSP33brssgo2u:4071": " naca śaktasya sahakāryapekṣā na yukteti vācyaṃ,",
    "GSP33brssgo2u:4072": " yato 'śaktasyāpi nāpekṣetyasahakāri viśvaṃ syāt /",
    "GSP33brssgo2u:4073": " tataḥ svarṇādau svato 'tiśayaśūnye 'gnitāpādisahakārikṛtātiśayakramādrucakādikāryakramaḥ /",
    "GSP33brssgo2u:4074": " na cātiśayasyātiśayāntarānapekṣatve kāryasyāpyanapekṣeti vācyaṃ,",
    "GSP33brssgo2u:4075": " paṭasya mṛdanapekṣatve kāryatvāviśeṣādghaṭasyāpi mṛdanapekṣāprasaṅgādanvayavyatirekābhyāmapekṣā sahakāriṣvapi tulyā /",
    "GSP33brssgo2u:4076": " yaduktaṃ kāryābhāvadaśāyāṃ kāraṇasyāsattvāpattiriti /",
    "GSP33brssgo2u:4077": " tanna /",
    "GSP33brssgo2u:4078": " akāraṇasyāpi bādhābhāvena sattvopapatteḥ /",
    "GSP33brssgo2u:4079": " na hyarthakriyākāritvameva sattvam,",
    "GSP33brssgo2u:4080": " asatastadayogena sattvasya tato bhedāt /",
    "GSP33brssgo2u:4081": " sate hyarthakriyākāritvaṃ nāsataḥ /",
    "GSP33brssgo2u:4082": " ataḥ kāraṇatāvacchedakamabādhitasvarūpātmakaṃ sattvaṃ kāraṇatvādbhinnameva /",
    "GSP33brssgo2u:4083": " tasmādanusyūtasthirabhāvānāṃ hetutvamupapannamiti bhāvaḥ /",
    "GSP33brssgo2u:4084": " pūrvāparavirodhamapyāha-apiceti //26//",
    "GSP33brssgo2u:4085": " END BsCom_2,2.4.26",
    "GSP33brssgo2u:4086": " START BsCom_2,2.4.27",
    "GSP33brssgo2u:4087": " udāsīnānām api caivaṃ siddhiḥ / BBs_2,2.27 /",
    "GSP33brssgo2u:4088": " yadi cābhāvādbhāvotpattirabhyupagamyeta,",
    "GSP33brssgo2u:4089": " evaṃsatyudāsīnānāmanīhamānānāṃpi janānāmabhimatasiddhiḥ syāt /",
    "GSP33brssgo2u:4090": " abhāvasya sulabhatvāt /",
    "GSP33brssgo2u:4091": " kṛṣīvalasya kṣetrakarmaṇyaprayatamānasyāpi sasyaniṣpattiḥ syāt /",
    "GSP33brssgo2u:4092": " kulālasya ca mṛtsaṃskriyāyāmaprayatamānasyāpyamatrotpattiḥ /",
    "GSP33brssgo2u:4093": " tantuvāyasyāpi tantūnatanvānasyāpi tanvānasyeva vastralābhaḥ /",
    "GSP33brssgo2u:4094": " svargāpavargayośca na kaścitkathañcitsamīheta /",
    "GSP33brssgo2u:4095": " nacaitadyujyate 'bhyupagamyate vā kenacit /",
    "GSP33brssgo2u:4096": " tasmādapyanupapanno 'yamabhāvādbhāvotpattyabhyupagamaḥ // 27 // @----------------------",
    "GSP33brssgo2u:4097": " FN: anīhamānānāṃ prayatnaśūnyānām /",
    "GSP33brssgo2u:4098": " amatraṃ ghaṭādipātram /",
    "GSP33brssgo2u:4099": " abhāvādutpattau śaśaviṣāṇādapyutpattiḥ syādityuktam /",
    "GSP33brssgo2u:4100": " atiprasaṅgāntaramāha-udāsīnānāmiti /",
    "GSP33brssgo2u:4101": " anīhamānānāṃ prayatnaśūnyānām /",
    "GSP33brssgo2u:4102": " amatraṃ ghaṭādipātram /",
    "GSP33brssgo2u:4103": " tanvānasyavyāpārayataḥ /",
    "GSP33brssgo2u:4104": " tasmādbhrāntimūlena kṣaṇikabāhyārthavādena kūṭasthanityabrahmasamanvayasya na virodha iti siddham //27//",
    "GSP33brssgo2u:4105": " END BsCom_2,2.4.27",
    "GSP33brssgo2u:4106": " START BsCom_2,2.5.28",
    "GSP33brssgo2u:4107": " 5 abhāvādhikaraṇam / sū. 28-32",
    "GSP33brssgo2u:4108": " nābhāva upalabdheḥ / BBs_2,2.28 /",
    "GSP33brssgo2u:4109": " evaṃ bāhyārtavādamāśritya samudāyāprāptyādiṣu dūṣaṇeṣūdbhāviteṣu vijñānavādī bauddha idānīṃ pratyavatiṣṭhite /",
    "GSP33brssgo2u:4110": " keṣāñcitkila bāhye vastunyabhiniveśamālakṣya tadanurodhena bāhyārthavādaprakriyeyaṃ virocitā /",
    "GSP33brssgo2u:4111": " nāsau sugatābhiprāyaḥ /",
    "GSP33brssgo2u:4112": " tasya tu vijñānaikaskandhavāda evābhipretaḥ /",
    "GSP33brssgo2u:4113": " tasmiṃśca vijñānavāde buddhyārūḍhena rūpeṇāntastha eva pramāṇaprameyavyavahāraḥ sarva upapadyate /",
    "GSP33brssgo2u:4114": " satyapi bāhyerthe buddhyārohamantareṇa pramāṇaprameyaphalavyavahārānavatārāt /",
    "GSP33brssgo2u:4115": " kathaṃ punaravagamyate 'ntastha evāyaṃ sarvavyavahāro na vijñānavyatirikto bāhyor'tho 'stīti /",
    "GSP33brssgo2u:4116": " tadasaṃbhavādityāha /",
    "GSP33brssgo2u:4117": " sa hi bāhyortho 'bhyupagamyamānaḥ paramāṇavo vā syustatsamūhā vā stambhādayaḥ syuḥ /",
    "GSP33brssgo2u:4118": " tatra na tāvatparamāṇavaḥ stambhādipratyayaparicchedyā bhavitumarhanti (paramāṇvābhāsajñānānutpatteḥ) /",
    "GSP33brssgo2u:4119": " nāpi tatsamūhāḥ stambhādayaḥ,",
    "GSP33brssgo2u:4120": " teṣāṃ paramāṇubhyo 'nyatvānanyatvābhyāṃ nirūpayitumaśakyatvāt /",
    "GSP33brssgo2u:4121": " evaṃ jātyādīnapi pratyakṣīta /",
    "GSP33brssgo2u:4122": " apicānubhāvamātreṇa sādhāraṇātmano jñānasya jāyamānasya yo 'yaṃ prativiṣayaṃ pakṣapātaḥ stambhajñānaṃ kuḍyajñānaṃ ghaṭajñānaṃ paṭajñānamiti,",
    "GSP33brssgo2u:4123": " nāsau jñānagataviśeṣamantareṇopapadyata ityavaśyaṃ viṣayasārūpyaṃ jñānasyāṅgīkartavyam /",
    "GSP33brssgo2u:4124": " aṅgīkṛte ca tasminviṣayākārasya jñānenaivāvaruddhatvādapārthikā bāhyārthasadbhāvakalpanā /",
    "GSP33brssgo2u:4125": " apica sahopalambhaniyamādabhedo viṣayavijñānayorāpatati /",
    "GSP33brssgo2u:4126": " nahyanayorekasyānupalambhe 'nyasyopalambho 'sti /",
    "GSP33brssgo2u:4127": " nacaitatsvabhāvaviveke yuktaṃ,",
    "GSP33brssgo2u:4128": " pratibandhakāraṇābhāvāt /",
    "GSP33brssgo2u:4129": " tasmādapyarthābhāvaḥ /",
    "GSP33brssgo2u:4130": " svapnādivaccedaṃ draṣṭavyam /",
    "GSP33brssgo2u:4131": " yathāhi svapnamāyāmarīcyudakagandharvanagarādipratyayā vinaiva bāhyenārthena grāhyagrāhakākārā bhavanti,",
    "GSP33brssgo2u:4132": " evaṃ jāgaritagocarā api stambhādipratyayā bhavitumarhantītyavagamyate /",
    "GSP33brssgo2u:4133": " pratyayatvāviśeṣāt /",
    "GSP33brssgo2u:4134": " kathaṃ punarasati bāhyārthe pratyayavaicitryamupapadyate /",
    "GSP33brssgo2u:4135": " vāsanāvaicitryādityāha /",
    "GSP33brssgo2u:4136": " anādau hi saṃsāre bījāṅ kuravadvijñānānāṃ vāsanānāṃ cānyonyanimittanaimittikabhāvena vaicitryaṃ na vipratiṣidhyate /",
    "GSP33brssgo2u:4137": " apicānvayavyatirekābhyāṃ vāsanānimittameva jñānavaicitryamityavagamyate /",
    "GSP33brssgo2u:4138": " svapnādiṣvantareṇāpyarthaṃ vāsanānimittasya jñānavaicitryasyobhābhyāmapyāvābhyāmabhyupagamyamānatvāt /",
    "GSP33brssgo2u:4139": " antareṇa tu vāsanāmarthanimittasya jñānavaicitryasya mayānabhyupagamyamānatvāt /",
    "GSP33brssgo2u:4140": " tasmādapyabhāvo bāhyārthasyeti /",
    "GSP33brssgo2u:4141": " evaṃ prāpte brūmaḥ - 'nābhāva upalabdheḥ' iti /",
    "GSP33brssgo2u:4142": " na khalvabhāvo bāhyasyārthasyādhyavasātuṃ śakyate /",
    "GSP33brssgo2u:4143": " kasmāt /",
    "GSP33brssgo2u:4144": " upalabdheḥ /",
    "GSP33brssgo2u:4145": " upalabhyate hi pratipratyayaṃ bāhyor'thaḥ stambhaḥ kuḍyaṃ ghaṭaḥ paṭa iti /",
    "GSP33brssgo2u:4146": " nacopalabhyamānasyaivābhāvo bhavitumarhati /",
    "GSP33brssgo2u:4147": " yathā hi kaścidbhuñjāno bhujitasādhyāyāṃ tṛptau svayamanubhūyamānāyāmevaṃ brūyānnāhaṃ bhuñje na vā tṛpyāmīti,",
    "GSP33brssgo2u:4148": " tadvadindriyasaṃnikarṣeṇa svayamupalabhamāna eva bāhyamarthaṃ nāhamupalabhe naca so 'stīti bruvankathamupādeyavacanaḥ syāt /",
    "GSP33brssgo2u:4149": " nanu nāhamahaṃ bravīmi na kañcidarthamupalabha iti kiṃ tūpalabdhivyatiriktaṃ nopalabha iti bravīmi /",
    "GSP33brssgo2u:4150": " bāḍhamevaṃ bravīṣi niraṅ kuśatvātte tuṇḍasya /",
    "GSP33brssgo2u:4151": " natu yaktyupetaṃ bravīṣi /",
    "GSP33brssgo2u:4152": " yata upalabdhivyatireko 'pi balādarthasyābhyupagantavya upalabdhereva /",
    "GSP33brssgo2u:4153": " nahi kaścidupalabdhimeva stambhaḥ kuḍyaṃ cetyupalabhate /",
    "GSP33brssgo2u:4154": " upalabdhiviṣayatvenaiva tu stambhakuḍyādīnsarve laukikā upalabhante yatpratyācakṣāṇā api bāhyārthameva vyācakṣate yadantarjñeyarūpaṃ tadbahirvadavabhāsata iti /",
    "GSP33brssgo2u:4155": " te 'pi sarvalokaprasiddhāṃ bahiravabhāsamānāṃ saṃvidaṃ pratilabhamānāḥ pratyākhyātukāmāśca bāhyamarthaṃ bahirvadati vatkāraṃ kurvanti /",
    "GSP33brssgo2u:4156": " itarathā hi kasmādbahirvadati brūyuḥ /",
    "GSP33brssgo2u:4157": " nahi viṣṇumitro vandhyāputravadavabhāsata iti kaścidācakṣīta /",
    "GSP33brssgo2u:4158": " tasmādyathānubhavaṃ tattvamabhyupagacchadbhirbahirevāvabhāsata iti yuktamabhyupagantuṃ natu bahirvadavabhāsata iti /",
    "GSP33brssgo2u:4159": " nanu bāhyārthasyāsaṃbhavādbahirvadavabhāsata ityadhyavasitam /",
    "GSP33brssgo2u:4160": " nāyaṃ sādhuradhyavasāyo yataḥ pramāṇapravṛttyapravṛttipūrvakau saṃbavāsaṃbhavāvavadhāryete na punaḥ saṃbhavāsaṃbhavapūrvike pramāṇapravṛttyapravṛttī",
    "GSP33brssgo2u:4161": " yaddhi pratyakṣādīnāmanyatamenāpi pramāṇenopalabhyate tatsaṃbhavati /",
    "GSP33brssgo2u:4162": " yattu na kenacidapi pramāṇenopalabhyate tanna saṃbhavati /",
    "GSP33brssgo2u:4163": " iha tu yathāsvaṃ sarvaireva pramāṇairbāhyor'tha upalabhyamānaḥ kathaṃ vyatirekāvyatirekādivikalpairna saṃbhavatītyucyetopalabdhereva /",
    "GSP33brssgo2u:4164": " naca jñānasya viṣayasārūpyādviṣayanāśo bhavati,",
    "GSP33brssgo2u:4165": " asati viṣaye viṣayasārūpyānupapatteḥ,",
    "GSP33brssgo2u:4166": " bahirupalabdheśca viṣayasya /",
    "GSP33brssgo2u:4167": " ata eva sahopalambhaniyamo 'pi pratyayaviṣayayorupāyopeyabhāvahetuko nābhedahetuka ityabyupagantavyam /",
    "GSP33brssgo2u:4168": " apica ghaṭajñānaṃ paṭajñānamiti viśeṣaṇayoreva ghaṭapaṭayorbhedo na viśeṣyasya jñānasya /",
    "GSP33brssgo2u:4169": " dvābhyāṃ ca bheda etasya siddho bhavatyekasmācca dvayoḥ /",
    "GSP33brssgo2u:4170": " tasmādarthajñānayorbhedaḥ /",
    "GSP33brssgo2u:4171": " tathā ghaṭadarśanaṃ ghaṭasmaraṇamityatrāpi pratipattavyam /",
    "GSP33brssgo2u:4172": " atrāpi hi viśeṣyayoreva darśanasmaraṇayorbhedo na viśeṣaṇas ghaṭasya /",
    "GSP33brssgo2u:4173": " yathā kṣīragandhaḥ kṣīrarasa iti viśeṣyayoreva gandharasayorbhedo na viśeṣaṇasya kṣīrasya tadvat /",
    "GSP33brssgo2u:4174": " apica dvayorvijñānayoḥ pūrvottarakālayoḥ svasaṃvedanenaivopakṣīṇayoritaretaragrāhyagrāhakatvānupapattiḥ /",
    "GSP33brssgo2u:4175": " tataśca vijñānabhedapratijñā kṣaṇikatvādidharmapratijñā svalakṣaṇasāmānyalakṣaṇavāsyavāsakatvāvidyopaplavasadasaddharmabandhamokṣādipratijñāśca svaśāstragatāstā hīyeran /",
    "GSP33brssgo2u:4176": " kiñcānyat /",
    "GSP33brssgo2u:4177": " vijñānaṃ vijñānamityabhyupagacchatā bāhyorthaḥ stambhaḥ kuḍyamityevañjātīyakaḥ tasmānnābhyupagamyata eveti yuktamabhyupagantum /",
    "GSP33brssgo2u:4178": " atha vijñānaṃ prakāśātmakatvātpradīpavatsvayamevānubhūyate na tathā bāhyo 'pyartha iti cet /",
    "GSP33brssgo2u:4179": " atyantaviruddhāṃ svātmani kriyāmabhyupagacchasyagnirātmānaṃ dahatītivat,",
    "GSP33brssgo2u:4180": " aviruddhaṃ tu lokaprasiddhaṃ svātmavyatiriktena vijñānena bāhyor'thonubhūyata iti necchāsyaho pāṇḍityaṃ mahaddarśitam /",
    "GSP33brssgo2u:4181": " nacārthāvyatiriktamapi vijñānaṃ svayamevānubhūyate,",
    "GSP33brssgo2u:4182": " svātmani kriyāvirodhādeva /",
    "GSP33brssgo2u:4183": " nanu vijñānasya svarūpavyatiriktagrāhyatve tadapyanena grāhyaṃ tadapyanyenetyanavasthā prāpnoti /",
    "GSP33brssgo2u:4184": " apica pradīpavadavabhāsātmakatvājjñānasya jñānāntaraṃ kalpayataḥ samatvādavabhāsyāvabhāsakabhāvānupapatteḥ kalpanānarthakyamiti /",
    "GSP33brssgo2u:4185": " tadubhayamapyasat /",
    "GSP33brssgo2u:4186": " vijñānagtahaṇamātra eva vijñānasākṣiṇo grahaṇākāṅkṣānutpādādānavastāśaṅkānupapatteḥ /",
    "GSP33brssgo2u:4187": " sākṣipratyayayośca svabhāvavaiṣamyādupalabdhrupalabhyabhāvopapatteḥ /",
    "GSP33brssgo2u:4188": " svayaṃsiddhasya ca sākṣiṇo 'pratyākhyeyatvāt /",
    "GSP33brssgo2u:4189": " kiñcānyat /",
    "GSP33brssgo2u:4190": " pradīpavadvijñānamavabhāsakāntaranirapekṣaṃ svayameva prathata iti bruvatāpramāṇagamyaṃ vijñānamanavagantṛkamityuktaṃ syāt /",
    "GSP33brssgo2u:4191": " śilāghanamadhyasthapradīpasahasraprathanavat /",
    "GSP33brssgo2u:4192": " bāḍhamevam,",
    "GSP33brssgo2u:4193": " anubhavarūpatvāttu vijñānasyeṣṭo naḥ pakṣastvayānujñāyata iti cet / na /",
    "GSP33brssgo2u:4194": " anyasyāvagantuścakṣuḥsādhanasya pradīpādiprathanadarśanāt /",
    "GSP33brssgo2u:4195": " ato vijñānasyāpyavabhāsyatvāviśeṣātsatyevānyasminnavagantari prathanaṃ pradīpavadityavagamyate /",
    "GSP33brssgo2u:4196": " sākṣiṇo 'vagantuḥ svayaṃsiddhatāmupakṣipatā svayaṃ prathate vijñānamityeṣa eva mama pakṣastvayā vācoyuktyantareṇāśrita iti cet / na /",
    "GSP33brssgo2u:4197": " vijñānasyotpattipradhvaṃsānekatvādiviśeṣavattvābhyupagamāt /",
    "GSP33brssgo2u:4198": " ataḥ pradīpavadvijñānasyāpi vyatiriktāvagamyatvamasmābhiḥ prasādhitam // 28 // @----------------------",
    "GSP33brssgo2u:4199": " FN: pakṣapāto viṣayaviśeṣavaiśiṣṭyavyavahāraḥ /",
    "GSP33brssgo2u:4200": " avidyopaplavo 'vidyāsaṃsargaḥ /",
    "GSP33brssgo2u:4201": " nābhāva upalabdheḥ /",
    "GSP33brssgo2u:4202": " akhaṇḍanirviśeṣaṃ brahma vijñānaṃ bāhyārthopādānaṃ vadatāṃ vedāntānāṃ bhinnaṃ sākāraṃ",
    "GSP33brssgo2u:4203": " kṣaṇikaṃ vijñānaṃ na tato 'nyor'tho 'stīti yogācāramatena virudhyate na veti tanmatasya",
    "GSP33brssgo2u:4204": " mānabhrāntimūlatvābhyāṃ saṃśaye pūrvoktabāhyārthavādanirāsamupajīvya pūrvapakṣamāha-evamityādinā /",
    "GSP33brssgo2u:4205": " pūrvottarapakṣayorvirodhāvirodhau phalam /",
    "GSP33brssgo2u:4206": " nanvekasya sugatāgamasya kathaṃ bāhyārthasattvāsattvayostātparyaṃ virodhādityāśaṅkyādhikāribhedādavirodha",
    "GSP33brssgo2u:4207": " iti vadan vijñānavādinaḥ sugatābhiprāyajñatvena mandādhikāribhyo bāhyārthavādibhyaḥ",
    "GSP33brssgo2u:4208": " śraiṣṭhyamāha-keṣāñciditi /",
    "GSP33brssgo2u:4209": " uktaṃ ca dharmakīrtinā-'deśanā lokanāthānāṃ sattvāśayavaśānugāḥ'iti /",
    "GSP33brssgo2u:4210": " sugatānāmupadeśāḥ śiṣyamatyanusāriṇa ityarthaḥ /",
    "GSP33brssgo2u:4211": " nanvasati bāhyārthe mānameyavyavahāraḥ kathaṃ,",
    "GSP33brssgo2u:4212": " tatrāha-tasminniti /",
    "GSP33brssgo2u:4213": " vijñānameva kalpitanīlādyākāratvena prameyam,",
    "GSP33brssgo2u:4214": " avabhāsātmanā mānaphalaṃ,",
    "GSP33brssgo2u:4215": " śaktyātmanā mānaṃ,",
    "GSP33brssgo2u:4216": " śaktyāśrayatvākāreṇa pramāteti bhedakalpanayā vyavahāra ityarthaḥ /",
    "GSP33brssgo2u:4217": " mukhya eva bhedaḥ kiṃ na syādata āha-satyapīti /",
    "GSP33brssgo2u:4218": " nahi buddhyanārūḍhasya nīlādeḥ prameyatvavyavahāro 'sti /",
    "GSP33brssgo2u:4219": " ato buddhyārūḍhākāra eva prameyaṃ na bāhyamityarthaḥ /",
    "GSP33brssgo2u:4220": " bāhyārthāsattve praśnapūrvakaṃ yuktīrupanyasyati-kathamityādinā /",
    "GSP33brssgo2u:4221": " jñeyaṃ jñānātirekeṇāsat,",
    "GSP33brssgo2u:4222": " tadatirekeṇāsaṃbhavāt,",
    "GSP33brssgo2u:4223": " naraśṛṅgavadityāha-tadasaṃbhavāditi /",
    "GSP33brssgo2u:4224": " asaṃbhavaṃ vivṛṇoti-sa hīti /",
    "GSP33brssgo2u:4225": " paramāṇavaścedekasthūlastambha iti jñānaṃ na syāt /",
    "GSP33brssgo2u:4226": " samūhastvasannityarthaḥ /",
    "GSP33brssgo2u:4227": " avayavyabhāve 'pi jātyādayo bāhyārthāḥ syuḥ,",
    "GSP33brssgo2u:4228": " tatrāha-evamiti /",
    "GSP33brssgo2u:4229": " jātiguṇakarmaṇāṃ dharmiṇaḥ sakāśādabhede 'tyantabhede vā dharmivaddharmyantaravacca na dharmadharmibhāvaḥ /",
    "GSP33brssgo2u:4230": " bhedābhedau ca viruddhāviti na santi jātyādyarthā ityarthaḥ /",
    "GSP33brssgo2u:4231": " kiñca jñānasya jñeyasārūpyarūpaviśeṣasaṃbandhābhāve sarvaviṣayatvāpatterviśeṣo 'ṅgīkāryaḥ,",
    "GSP33brssgo2u:4232": " tathāca jñānagataviśeṣasyaiva jñānena viṣayīkaraṇānna bāhyārthasiddhirmānābhāvādgauravāccetyāha-apiceti /",
    "GSP33brssgo2u:4233": " pakṣapāto viṣayaviśeṣavaiśiṣṭyavyavahāraḥ /",
    "GSP33brssgo2u:4234": " kiñca jñeyaṃ jñānābhinnaṃ,",
    "GSP33brssgo2u:4235": " jñānopalambhakṣaṇaniyatopalambhagrāhyatvāt,",
    "GSP33brssgo2u:4236": " jñānavadityāha-apiceti /",
    "GSP33brssgo2u:4237": " jñānārthayovāstavabhede 'pi sahopalambhanaṃ syāt,",
    "GSP33brssgo2u:4238": " graihyagrāhakabhāvādityata āha-na caitaditi /",
    "GSP33brssgo2u:4239": " kṣaṇikajñānasyārthena saṃbandhahetvabhāvānna grāhyagrāhakabhāva ityarthaḥ /",
    "GSP33brssgo2u:4240": " kiñca jāgradvijñānaṃ na bāhyālambanaṃ,",
    "GSP33brssgo2u:4241": " vijñānatvāt,",
    "GSP33brssgo2u:4242": " svapnādijñānavadityāha-svapneti /",
    "GSP33brssgo2u:4243": " vijñānānāṃ vaicitryānupapattibādhitamanumānamiti śaṅkate-kathamiti /",
    "GSP33brssgo2u:4244": " anyathopapattyā pariharati-vāsaneti /",
    "GSP33brssgo2u:4245": " anādisaṃtānāntargatapūrvajñānameva vāsanā,",
    "GSP33brssgo2u:4246": " tadvaśādanekakṣaṇavyavadhāne 'pi nīlādyākārajñānavaicitryaṃ bhavati,",
    "GSP33brssgo2u:4247": " yathā bījavāsanayā kārpāsaraktatvaṃ tadvadityarthaḥ /",
    "GSP33brssgo2u:4248": " ubhayavādisaṃmatatvācca vāsanā eva jñānavaicitryahetavo na bāhyārthā ityāha-apiceti /",
    "GSP33brssgo2u:4249": " kṣaṇikavijñānamātravādasya mānamūlatvāttena nityavijñānavādo virudhyata iti prāpte siddhāntasūtraṃ vyācaṣṭe-nābhāva ityādinā /",
    "GSP33brssgo2u:4250": " kiṃ bāhyārthasyānupalabdherabhāva uta jñānādbhedenānupalabdheḥ /",
    "GSP33brssgo2u:4251": " nādya ityuktamupalabdheriti /",
    "GSP33brssgo2u:4252": " dvitīyaṃ śaṅkate-nanu nāhamiti /",
    "GSP33brssgo2u:4253": " jñānajñeyayorviṣayiviṣayabhāvena bhedasya sākṣipratyakṣasiddhatvātpratyakṣaviruddhamabhedābhidhānamityāha-bāḍhamityādinā /",
    "GSP33brssgo2u:4254": " tvadvacanādapi jano bāhyārthaṃ jñānādbhedenaivopalabhata ityāha-ataśceti /",
    "GSP33brssgo2u:4255": " bāhyārthasyātyantāsattve pratyakṣopalambhāyogāt,",
    "GSP33brssgo2u:4256": " dṛṣṭāntatvātsaṃbhavācca bahirvacchabdo na syādityāha-itaratheti /",
    "GSP33brssgo2u:4257": " abādhitabhedānubhavādevakāro yukto na vatkāra ityāha-tasmāditi /",
    "GSP33brssgo2u:4258": " jñeyārtho jñānātirekeṇāsannasaṃbhavādityuktabādhādvatkaraṇamiti śaṅkate-nanviti /",
    "GSP33brssgo2u:4259": " ko 'sāvasaṃbhavaḥ,",
    "GSP33brssgo2u:4260": " asattvaṃ vā asattvaniścayo vā ayuktatvaṃ vā utkaṭakoṭikasaṃśayātmakasaṃbhavasyābhāvo vā /",
    "GSP33brssgo2u:4261": " nādyaḥ, sādhyābhedāt /",
    "GSP33brssgo2u:4262": " na dvitīyaḥ,",
    "GSP33brssgo2u:4263": " sthūlau ghaṭastambhāviti samūhālambane sthūlatvadvitvaghaṭatvastambhatvarūpaviruddhadharmavatorarthayorasthūlādekasmādvayāvagāhivijñānādbhedasattvaniścaye",
    "GSP33brssgo2u:4264": " nāsaṃbhavāsiddharityāha-nāyaṃ sādhuriti /",
    "GSP33brssgo2u:4265": " saṃbhavaḥ sattāniścayaḥ pramāṇādhīnaḥ /",
    "GSP33brssgo2u:4266": " asaṃbhavo 'sattvaniścayaḥ pramāṇābhāvādhīno na vaiparītyamiti vyavasthāmeva sphuṭayati-yaddhīti /",
    "GSP33brssgo2u:4267": " uktavyavasthāyāḥ phalaṃ bāhyārthasya pratyakṣādibhiḥ saṃbhavaṃ vadanneva tṛtīyaṃ dūṣayati-iheti /",
    "GSP33brssgo2u:4268": " pramāṇaniścitabāhyārthasya stambhādeḥ paramāṇubhyo bhedābhedavikalpairayuktatvamātreṇāsattvaniścayo na yuktaḥ,",
    "GSP33brssgo2u:4269": " tvatpakṣe 'pyayuktatvasya tulyatvāt /",
    "GSP33brssgo2u:4270": " na hyasthūlasyaikasya vijñānasya sthūlānekasamūhālambanasya viṣayābhedo yuktaḥ,",
    "GSP33brssgo2u:4271": " sthūlatvānekaprasaṅgāt /",
    "GSP33brssgo2u:4272": " na ceṣṭāpattiḥ,",
    "GSP33brssgo2u:4273": " samūhālambanocchede vijñānānāṃ mitho vārtānabhijñatayā viṣayadvitvādivyavahāralopāpatteḥ /",
    "GSP33brssgo2u:4274": " tasmādayuktatve 'pi yathānubhavaṃ vyavahārayogyor'thaḥ svīkāryaḥ /",
    "GSP33brssgo2u:4275": " na caturthaḥ,",
    "GSP33brssgo2u:4276": " niścite tādṛśasaṃbhavasyānupayogāt /",
    "GSP33brssgo2u:4277": " tasya kvacit pramāṇapravṛtteḥ pūrvāṅgatvāditi bhāvaḥ /",
    "GSP33brssgo2u:4278": " yaccoktaṃ jñānagatārthasārūpyasyaiva jñānālambanatvopapatterbahirarthābhāva iti,",
    "GSP33brssgo2u:4279": " tatrāha-naceti /",
    "GSP33brssgo2u:4280": " yattu gauravamuktaṃ,",
    "GSP33brssgo2u:4281": " tanna dūṣaṇaṃ,",
    "GSP33brssgo2u:4282": " prāmāṇikatvādityāha-vahiriti /",
    "GSP33brssgo2u:4283": " yata eva jñānārthayorbhedaḥ sarvaloke sākṣyanubhavasiddhaḥ,",
    "GSP33brssgo2u:4284": " ata eva sahopalambhaniyamo 'pi nābhedasādhaka ityāha-ata eveti /",
    "GSP33brssgo2u:4285": " yathā cākṣuṣadravyarūpasyālokopalambhaniyatopalabdhikatve 'pi nālokābhedaḥ,",
    "GSP33brssgo2u:4286": " tathārthasya na jñānābhedaḥ,",
    "GSP33brssgo2u:4287": " bhede 'pi grāhyagrāhakabhāvena niyamepapatteḥ /",
    "GSP33brssgo2u:4288": " naca jñānasya kṣaṇikatvāt svabhinnagrāhyasaṃbandhāyogaḥ,",
    "GSP33brssgo2u:4289": " sthāyitvāditi bhāvaḥ /",
    "GSP33brssgo2u:4290": " vijñānamanekārthebhyo bhinnam,",
    "GSP33brssgo2u:4291": " ekatvāt,",
    "GSP33brssgo2u:4292": " gotvavaditi satpratipakṣamāha-api ceti /",
    "GSP33brssgo2u:4293": " naca hetvasiddhaḥ,",
    "GSP33brssgo2u:4294": " jñānaṃ jñānamityekākārapratīterjñānaikyaniścayāt /",
    "GSP33brssgo2u:4295": " naca sā jātiviṣayā,",
    "GSP33brssgo2u:4296": " vyaktibhedāniścayādityāha-naviśeṣyasyeti /",
    "GSP33brssgo2u:4297": " ghaṭādeścaitanyādbhedamuktvā vṛttijñānādbhedamāha-tatheti /",
    "GSP33brssgo2u:4298": " ghaṭo dvābhyāṃ bhinnaḥ ekatvāt,",
    "GSP33brssgo2u:4299": " kṣīravadityarthaḥ /",
    "GSP33brssgo2u:4300": " jñānabhinnārthānaṅgīkāre svaśāstravyavahāralopaṃ bādhakamāha-api ceti /",
    "GSP33brssgo2u:4301": " kramikayoḥ svaprakāśayoḥ kṣaṇikajñānayormitho grāhyagrāhakatvamayuktamanabhyupagataṃ ca /",
    "GSP33brssgo2u:4302": " tathā ca tayorbhedapratijñā na yuktā,",
    "GSP33brssgo2u:4303": " dharmipratiyoginormithaḥ pareṇa cāgraheṇa bhedagrahāyogāt /",
    "GSP33brssgo2u:4304": " tathāca tayorbhedagrāhakaḥ sthāyyātmā tadbhinna evaiṣṭavyaḥ /",
    "GSP33brssgo2u:4305": " evaṃ pakṣasādhyahetudṛṣṭāntabhedābhāve idaṃ kṣaṇikamasaditi pratijñā na yuktā /",
    "GSP33brssgo2u:4306": " sarvato vyāvṛttaṃ vyaktimātratvaṃ svalakṣaṇam,",
    "GSP33brssgo2u:4307": " anekānugataṃ sāmānyamatadvyāvṛttirūpamiti pratijñā na yuktā,",
    "GSP33brssgo2u:4308": " sarvānekārthānāṃ jñānamātratve mithaḥ pareṇavā durjñānatvāt uttaranīlajñānaṃ vāsyaṃ pūrvanīlajñānaṃ vāsakamiti pratijñā na yuktā,",
    "GSP33brssgo2u:4309": " tayorbhinnasya jñāturabhāvāt /",
    "GSP33brssgo2u:4310": " kicāvidyopaplavo 'vidyāsaṃsargaḥ,",
    "GSP33brssgo2u:4311": " tena nīlamiti saddharmaḥ,",
    "GSP33brssgo2u:4312": " naraviṣāṇamityasaddharmaḥ,",
    "GSP33brssgo2u:4313": " amūrtamiti sadasaddharmaḥ,",
    "GSP33brssgo2u:4314": " sato vijñānasyāsato naraviṣāṇasya vāmūrtatvādipratijñā durlabhā,",
    "GSP33brssgo2u:4315": " anekārthajñānasādhyatvāt /",
    "GSP33brssgo2u:4316": " ajñānenāsya bandho jñānenāsya mokṣa iti ca pratijñā bahvarthajñānasādhyā /",
    "GSP33brssgo2u:4317": " ādipadena sāmānyata iṣṭaṃ grāhyamaniṣṭaṃ tyājyamiti śiṣyahitepadeśo 'nekajñānasādhyo gṛhītaḥ /",
    "GSP33brssgo2u:4318": " tasmāt pratijñādivyavahārāya grāhyagrāhakabhedo 'ṅgīkārya ityarthaḥ /",
    "GSP33brssgo2u:4319": " jñānārthayobhede yuktayantaramastītyāha-kiñcānyaditi /",
    "GSP33brssgo2u:4320": " jñānavadarthasyāpyanubhavāviśeṣātsvīkāro yukta ityarthaḥ /",
    "GSP33brssgo2u:4321": " svaviṣayatvādvijñānaṃ svīkriyate nārthaḥ paragrāhyatvāditi śaṅkate-atha vijñānamiti /",
    "GSP33brssgo2u:4322": " viruddhaṃ svīkṛtyāviruddhaṃ tyajatā bauddhatanayena mauḍhyaṃ darśitamityāha-atyanteti /",
    "GSP33brssgo2u:4323": " jñānaṃ svavedyamityaṅgīkṛtya maurkhyamāpāditaṃ,",
    "GSP33brssgo2u:4324": " vastutaḥ svavedyatvamayuktamityāha-naceti /",
    "GSP33brssgo2u:4325": " kartari kriyāṃ prati guṇabhūte pradhānatvākhyakarmatvāyogātsvakartṛkavedanakarmatvamasadityarthaḥ /",
    "GSP33brssgo2u:4326": " naca svaviṣayatvamātraṃ svavedyatvamiti vācyam,",
    "GSP33brssgo2u:4327": " abhede viṣayaviṣayitvasyāpyasaṃbhavāditi bhāvaḥ /",
    "GSP33brssgo2u:4328": " jñānasya svavedyatvābhāve doṣadvayaṃ syāditi śaṅkate-nanviti /",
    "GSP33brssgo2u:4329": " anavasthā ca sāmyaṃ ceti doṣadvayaṃ pariharati-tadubhayamapīti /",
    "GSP33brssgo2u:4330": " anityajñānasya janmādimatvena ghaṭavajjaḍasya svena svīyajanmādigrahāyogādasti grāhakākāṅkṣā,",
    "GSP33brssgo2u:4331": " sākṣiṇastu sattāyāṃ sphūrtau ca nirapekṣatvānnānavasthā /",
    "GSP33brssgo2u:4332": " nāpi sāmyam /",
    "GSP33brssgo2u:4333": " cijjaḍatvavaiṣamyādityarthaḥ /",
    "GSP33brssgo2u:4334": " sākṣī kvetyata āha-svayaṃsiddhasyeti /",
    "GSP33brssgo2u:4335": " nirapekṣasya sākṣiṇo 'sattve kṣaṇikavijñānabhedāsiddheḥ so 'ṅgīkārya ityarthaḥ /",
    "GSP33brssgo2u:4336": " anityajñānasvarūpasādhakatvācca sākṣī svīkārya ityāha-kiñceti /",
    "GSP33brssgo2u:4337": " vijñānaṃ jñānāntarāpekṣamiti bruvatā tasyāprāmāṇikatvamuktaṃ syāt,",
    "GSP33brssgo2u:4338": " svayaṃ prathata iti bruvatā jñātṛśūnyatvaṃ coktā syāt,",
    "GSP33brssgo2u:4339": " tathāca jñātṛjñānāviṣayatvācchilāsthapradīpavadasadeva vijñānaṃ syāt /",
    "GSP33brssgo2u:4340": " atastatsākṣyeṣṭavya ityarthaḥ /",
    "GSP33brssgo2u:4341": " vijñānasya svānyajñātṛśūnyatvamiṣṭameva tvayāpādyate na cāsattvāpattiḥ jñātrabhāvāditi vācyaṃ,",
    "GSP33brssgo2u:4342": " svasyaiva jñātṛtvāditi śākyaḥ śaṅkate-bāḍhamiti /",
    "GSP33brssgo2u:4343": " abhede jñātṛjñeyatvāyogājjñātrantaramāvaśyakamiti pariharati-neti /",
    "GSP33brssgo2u:4344": " vimataṃ vijñānaṃ svātiriktavedyaṃ,",
    "GSP33brssgo2u:4345": " vedyatvāt,",
    "GSP33brssgo2u:4346": " dehavadityarthaḥ /",
    "GSP33brssgo2u:4347": " atiriktaḥ sākṣī kimanyavedyaḥ svavedyo vā /",
    "GSP33brssgo2u:4348": " ādye 'navasthā /",
    "GSP33brssgo2u:4349": " dvitīye vijñānavāda eva bhaṅgyantareṇoktaḥ syāditiśaṅkate-sākṣiṇa iti /",
    "GSP33brssgo2u:4350": " tvayā vijñānaṃ janmavināśayuktamucyate /",
    "GSP33brssgo2u:4351": " ataḥ kāryasya jaḍatvaniyamātsvātiriktavedyatvamasmābhiḥ sādhitaṃ,",
    "GSP33brssgo2u:4352": " kūṭasthacidātmano grāhakānapekṣatvānnānavastheti coktamato mahadvailakṣaṇyamāvayoreti pariharati-na /",
    "GSP33brssgo2u:4353": " vijñānasyeti //28//",
    "GSP33brssgo2u:4354": " END BsCom_2,2.5.28",
    "GSP33brssgo2u:4355": " START BsCom_2,2.5.29",
    "GSP33brssgo2u:4356": " vaidharmyāc ca na svapnādivat / BBs_2,2.29 /",
    "GSP33brssgo2u:4357": " yaduktaṃ bāhyārthapalāyinā svapnādipratyayavajijāgaritagocarā api stambhādipratyayā vinaiva bāhyenārthena bhaveyuḥ pratyayatvāviśeṣāditi /",
    "GSP33brssgo2u:4358": " tatprativaktavyam /",
    "GSP33brssgo2u:4359": " atrocyate- na svapnādipratyayavajjāgratpratyayā bhavitumarhanti /",
    "GSP33brssgo2u:4360": " kasmāt /",
    "GSP33brssgo2u:4361": " vaidharmyāt /",
    "GSP33brssgo2u:4362": " vaidharmyaṃ hi bhavati svapnajāgaritayoḥ /",
    "GSP33brssgo2u:4363": " kiṃ punarvaidharmyam /",
    "GSP33brssgo2u:4364": " bādhābādhāviti brūmaḥ /",
    "GSP33brssgo2u:4365": " bādhyate hi svapnopalabdhaṃ vastu pratibuddhasya mithyā mayopalabdho mahājanasamāgama iti,",
    "GSP33brssgo2u:4366": " nahyasti mama mahājanasamāgamo nidrālagnaṃ tu me mano babhūva tenaiṣā bhrāntirudbabhūveti /",
    "GSP33brssgo2u:4367": " evaṃ māyādiṣvapi bhavati yatāvidhaṃ bādhaḥ /",
    "GSP33brssgo2u:4368": " naivaṃ jāgaritopalabdhaṃ vastu stambhādikaṃ kasyāñcidapyavasthāyāṃ bādhyate /",
    "GSP33brssgo2u:4369": " apica samṛtireṣā yatsvapnadarśanam /",
    "GSP33brssgo2u:4370": " upalabdhistu jāgaritadarśanam /",
    "GSP33brssgo2u:4371": " smṛtyupalabdhayośca pratyakṣamantaraṃ svayamanubhūyater'thaviprayogasaṃyogātmakamiṣṭaṃ putraṃ smarāmi nopalabha upalabdhumicchāmīti /",
    "GSP33brssgo2u:4372": " tatraivaṃsati na śakyate vaktuṃ mithyā jāgaritopalabdhirūpalabdhitvātsvapnopalabdhivadityubhayorantaraṃ svayamanubhavatā /",
    "GSP33brssgo2u:4373": " naca svānubhavāpalāpaḥ prājñamānibhiryuktaḥ kartum /",
    "GSP33brssgo2u:4374": " apicānubhavavirodhaprasaṅgājjāgaritapratyayānāṃ svato nirālambanatāṃ vaktumaśaknuvatā svapnapratyayasādharmyādvaktumiṣyate /",
    "GSP33brssgo2u:4375": " naca yo yasya svato dharmo na saṃbhavati so 'nyasya sādharmyāttasya saṃbhaviṣyati /",
    "GSP33brssgo2u:4376": " nahyagniruṣṇo 'nubhūyamāna udakasādharmyācchīto bhaviṣyati /",
    "GSP33brssgo2u:4377": " darśitaṃ tu vaidharmyaṃ svapnajāgaritayoḥ // 29 // @----------------------",
    "GSP33brssgo2u:4378": " FN: nidrālagnimiti karaṇadoṣābhidhānam /",
    "GSP33brssgo2u:4379": " saṃskāramātrajaṃ hi vijñānaṃ samṛtiḥ /",
    "GSP33brssgo2u:4380": " pramāṇajo 'nubhava upalabdhiḥ /",
    "GSP33brssgo2u:4381": " evaṃ vedyavijñānavadarthasyāpyupalabdherna bāhyārthābhāva ityuktam /",
    "GSP33brssgo2u:4382": " saṃprati jāgradvijñānaṃ svapnādivijñānavanna bāhyālambanamityanumānaṃ dūṣayati-vaidharmyācceti /",
    "GSP33brssgo2u:4383": " kimatra nirviṣayatvaṃ sādhyamuta pāramārthikaviṣayaśūnyatvam,",
    "GSP33brssgo2u:4384": " athavā vyāvahārikaviṣayaśūnyatvam /",
    "GSP33brssgo2u:4385": " nādyaḥ, svapnādivibhramāṇāmapi mithyārthālambanatvena dṛṣṭānte sādhyavaikalyāt /",
    "GSP33brssgo2u:4386": " na dvitīyaḥ,",
    "GSP33brssgo2u:4387": " siddhasādhanāditi sūtrasthacakārārthaḥ /",
    "GSP33brssgo2u:4388": " tṛtīye tu vyavahāradaśāyāṃ bādhitārthagrāhitvamupādhirityāha-bādhyate hītyādinā /",
    "GSP33brssgo2u:4389": " nidrāglānamiti /",
    "GSP33brssgo2u:4390": " karaṇadoṣoktiḥ /",
    "GSP33brssgo2u:4391": " sādhanavyāpakatvanirāsāyāha-nacaivamiti /",
    "GSP33brssgo2u:4392": " kiñca pramāṇajānubhava upalabdhiḥ pakṣo 'pramāṇajaṃ svapnajñānaṃ dṛṣṭānta iti vaidharmyāntaram /",
    "GSP33brssgo2u:4393": " paramatena svapnasya smṛtitvamaṅgīkṛtyāha-api ceti /",
    "GSP33brssgo2u:4394": " smṛtipratyakṣopalabdhyorvaidharmyāntaramāha-arthaviprayoreti /",
    "GSP33brssgo2u:4395": " asaṃbandhaścāvartamānaśca smṛterartho viṣaya iti nirālambanatvamapyasyāḥ kadācidbhavet,",
    "GSP33brssgo2u:4396": " na saṃprayuktavaryamānārtamātragrāhiṇyā upalabdheriti bhāvaḥ /",
    "GSP33brssgo2u:4397": " pūrvoktapramāṇāpramāṇajatvavaidharmyoktiphalamāha-tatraivaṃsatīti /",
    "GSP33brssgo2u:4398": " vaidharmye satītyarthaḥ /",
    "GSP33brssgo2u:4399": " apramāṇajatvopādhernirālambanatvānumānaṃ na yuktamiti bhāvaḥ /",
    "GSP33brssgo2u:4400": " vaidharmyāsiddhiṃ nirasyati-naceti /",
    "GSP33brssgo2u:4401": " bādhamapyāha-apiceti /",
    "GSP33brssgo2u:4402": " vastuto ghaṭādyanubhavasya nirālambanatvaṃ dharmo di syāttadā kiṃ dṛṣṭāntāgraheṇa,",
    "GSP33brssgo2u:4403": " pratyakṣato 'pi vaktuṃ śakyatvāt /",
    "GSP33brssgo2u:4404": " nahi vahnerauṣṇyaṃ dṛṣṭāntena vaktavyam /",
    "GSP33brssgo2u:4405": " yadi na vastuto dharmo 'sti tadā kiṃ dṛṣṭāntena,",
    "GSP33brssgo2u:4406": " bādhitasya dṛṣṭāntasahasreṇāpi duḥsādhyatvāt /",
    "GSP33brssgo2u:4407": " ataḥ svato nirālambanatvoktau sālambanatvānubhavabādhabhiyā tvayānumātumārabdhaṃ tathāpi bādho na muñcatītyarthaḥ /",
    "GSP33brssgo2u:4408": " uktopādhirapi na vismartavya ityāha-darśitaṃ tviti //29//",
    "GSP33brssgo2u:4409": " END BsCom_2,2.5.29",
    "GSP33brssgo2u:4410": " START BsCom_2,2.5.30",
    "GSP33brssgo2u:4411": " na bhāvo 'nupalabdheḥ / BBs_2,2.30 /",
    "GSP33brssgo2u:4412": " yadapyuktaṃ vināpyarthena jñānavaicitryaṃ vāsanāvaicitryādevāvakalpyata iti /",
    "GSP33brssgo2u:4413": " tatprativaktavyam /",
    "GSP33brssgo2u:4414": " atrocyate- nabhāvo vāsanānāmupapadyeta tvatpakṣe 'nupalabdherbāhyānāmarthānām /",
    "GSP33brssgo2u:4415": " arthopalabdhinimittā hi pratyarthaṃ nānārūpā vāsanā bhavanti /",
    "GSP33brssgo2u:4416": " anupalabhyamāneṣu tvartheṣu kiṃnimittā vicitrā vāsanā bhaveyuḥ /",
    "GSP33brssgo2u:4417": " anāditve 'pyandhaparaṃparānyāyenāpratiṣṭhaivānavasthā vyavahāralopinī syānnābhiprāyasiddhiḥ /",
    "GSP33brssgo2u:4418": " yāvapyanyavyatirekāvarthāpalāpinopanyastau vāsanānimittamevedaṃ jñānajātaṃ nārthanimittamiti,",
    "GSP33brssgo2u:4419": " tāvapyevaṃsati pratyuktau draṣṭavyau /",
    "GSP33brssgo2u:4420": " vinār'thopalabdhyā vāsanānupapatteḥ /",
    "GSP33brssgo2u:4421": " apica vināpi vāsanābhirarthopalabdhyupagamādvinā tvarthopalabdhyā vāsanotpattyanabhyupagamādarthasadbhāvamevānvayavyatirekāvapi pratiṣṭhāpayataḥ",
    "GSP33brssgo2u:4422": " apica vāsanā nāma saṃskāraviśeṣāḥ /",
    "GSP33brssgo2u:4423": " saṃskārāśca nāśrayamantareṇāvakalpyante /",
    "GSP33brssgo2u:4424": " evaṃ loke dṛṣṭatvāt /",
    "GSP33brssgo2u:4425": " naca tava vāsanāśrayaḥ kaścidasti pramāṇato 'nupalabdheḥ // 30 // @----------------------",
    "GSP33brssgo2u:4426": " FN: bhāva utpattiḥ sattā vā /",
    "GSP33brssgo2u:4427": " sūtravyāvartyaṃ smārayitvā dūṣayati-yadapyuktamityādinā /",
    "GSP33brssgo2u:4428": " bhāva utpattiḥ sattā vā /",
    "GSP33brssgo2u:4429": " nanu bāhyārthānupalabdhāvapi pūrvapūrvavāsanābalāduttarottaravijñānavaicitryamastu bījāṅkuravadanāditvādityata āha-anāditve 'pīti /",
    "GSP33brssgo2u:4430": " bījādaṅkuro dṛṣṭa ityadṛṣṭe 'pi tajjātīyayoḥ kāryakāraṇabhāvakalpanā yuktā,",
    "GSP33brssgo2u:4431": " iha tvarthānubhavanirapekṣavāsanotpatterādāveva kalpyatvādanāditvakalpanā nirmūleti nābhipretadhīvaicitryasiddhirityarthaḥ /",
    "GSP33brssgo2u:4432": " nanu nirapekṣavāsanānāṃ sattve dhīvaicitryamasattve tu neti svapne dṛṣṭamiti samūlānavasthetyata āha-yāviti /",
    "GSP33brssgo2u:4433": " vāsanānāṃ bāhyārthānubhavakāryatve sati nairapekṣyāsiddhernānvayādidṛṣṭirityarthaḥ /",
    "GSP33brssgo2u:4434": " kāryatvagrāhakaṃ vyatirekamāha-vineti /",
    "GSP33brssgo2u:4435": " arthānubhavakāryāṇāṃ vāsanānāṃ tadanapekṣatvāyogānna tvaduktānvayādidṛṣṭirityuktam /",
    "GSP33brssgo2u:4436": " abhinavārthopalabdhivaicitryasya vāsanāṃ vināpi bhāvena vyatirekavyabhicārācca na",
    "GSP33brssgo2u:4437": " kvāpi vāsanāmātrakṛtaṃ dhīvaicitryaṃ kintvarthānubhave sati vāsanāsati netyanvayavyatirekābhyāṃ",
    "GSP33brssgo2u:4438": " vāsanāmūlānubhavāvacchedakārthakṛtameveti bāhyārthasadbhāvasiddhirityāha-apiceti /",
    "GSP33brssgo2u:4439": " yaḥ saṃskāraḥ sa sāśrayo loke dṛṣṭaḥ yathā vegādiriṣvādyāśrayaḥ,",
    "GSP33brssgo2u:4440": " ato vijñānasaṃskārāṇāṃ na bhāva āśrayānupalabdherityarthāntaramāha-apiceti //30//",
    "GSP33brssgo2u:4441": " END BsCom_2,2.5.30",
    "GSP33brssgo2u:4442": " START BsCom_2,2.5.31",
    "GSP33brssgo2u:4443": " kṣaṇikatvāc ca / BBs_2,2.31 /",
    "GSP33brssgo2u:4444": " yadapyālayavijñānaṃ nāma vāsanāśrayatvena parikalpitaṃ tadapi kṣaṇikatvābhyupagamādanavasthitasvarūpaṃ satpravṛttivijñānavanna vāsanānāmadhikaraṇaṃ bhavitumarhati /",
    "GSP33brssgo2u:4445": " nahi kālatrayasaṃbandhinyekasminnanvayinyasati kūṭasthe vā sarvārthadarśini /",
    "GSP33brssgo2u:4446": " deśakālanimittāpekṣavāsanādhānasmṛtipratisaṃdhānādivyavahāraḥ saṃbhavati /",
    "GSP33brssgo2u:4447": " sthirasvarūpatve tvālayavijñānasya siddhāntahāniḥ /",
    "GSP33brssgo2u:4448": " apica vijñānavāde 'pi kṣaṇikatvābhyupagamasya samānatvādyāni bāhyārthavāde kṣaṇikatvanibandhanāni",
    "GSP33brssgo2u:4449": " dūṣaṇānyudbhāvitāni 'uttarotpāde ca pūrvanirodhāt' ityevamādīni tānīhāpyanusaṃdhātavyāni /",
    "GSP33brssgo2u:4450": " evametau dvāvapi vaināśikapakṣau nirākṛtau bāhyārthavādipakṣo vijñānavādipakṣaśca /",
    "GSP33brssgo2u:4451": " śūnyavādipakṣastu sarvapramāṇavipratiṣiddha iti tannirākaraṇāya nādaraḥ kriyate /",
    "GSP33brssgo2u:4452": " nahyayaṃ sarvapramāṇaprasiddho lokavyavahāro 'nyattattvamanadhigamya śakyate 'pahnotumapavādābhāva utsargaprasiddheḥ // 31 // @----------------------",
    "GSP33brssgo2u:4453": " FN: nādaraḥ kriyate sūtrāntarāṇi na racyanta etānyevāvṛttyā yojayante /",
    "GSP33brssgo2u:4454": " astvālayavijñānamāśraya ityata āha-kṣaṇikatvācceti /",
    "GSP33brssgo2u:4455": " sūtraṃ vyācaṣṭe-yadapīti /",
    "GSP33brssgo2u:4456": " sahotpannayoḥ savyetaraviṣāṇavadāśrayāśrayibhāvāyogāt,",
    "GSP33brssgo2u:4457": " paurvāparye cādheyakṣaṇe 'sata ādhāratvāyogāt,",
    "GSP33brssgo2u:4458": " sattve kṣaṇikatvavyāghātānnādhāratvamālayavijñānasya kṣaṇikatvānnīlādivijñānavadityarthaḥ /",
    "GSP33brssgo2u:4459": " astu tarhyālayavijñānasaṃtānāśrayā vāsanetyata āha-nahīti /",
    "GSP33brssgo2u:4460": " savikāraḥ kūṭastho vā sthāyyātmā yadi nāsti tadā saṃtānasyāvastutvāddeśādyapekṣayā yadvāsanānāmādhānaṃ nikṣepo ye ca smṛtipratyabhijñe yaśca tanmūlo vyavahāraḥ,",
    "GSP33brssgo2u:4461": " tatsarvaṃ na saṃbhavatītyarthaḥ /",
    "GSP33brssgo2u:4462": " yadi vyavahārārthamātmasthāyitvaṃ tadāpasiddhānta ityāha-sthireti /",
    "GSP33brssgo2u:4463": " sūtramatideśārthatvenāpi vyācaṣṭe-apiceti /",
    "GSP33brssgo2u:4464": " matadvayanirāsamupasaṃharati-evamiti /",
    "GSP33brssgo2u:4465": " jñānajñeyātmakasya sarvasya sattvāsattvābhyāṃ vicārāsahatvācchūnyatāvaśiṣyata iti mādhyamikapakṣasyāpi mānamūlatvamāśaṅkaya sūtrakāraḥ kimiti na nirācakāretyata āha-śūnyeti /",
    "GSP33brssgo2u:4466": " ādaraḥ pṛthaksūtrārambho na kriyate /",
    "GSP33brssgo2u:4467": " etānyeva tanmatanirāsārthatvenāpi yojyanta ityarthaḥ /",
    "GSP33brssgo2u:4468": " tathāhi-jñānārthayornābhāvaḥ,",
    "GSP33brssgo2u:4469": " pramāṇata upalabdheḥ /",
    "GSP33brssgo2u:4470": " nanu jāgratsvapnau jñānārthaśūnyau,",
    "GSP33brssgo2u:4471": " avasthātvāt,",
    "GSP33brssgo2u:4472": " suṣuptivadityata āha-'vaidharmyācca na svapnādivat' /",
    "GSP33brssgo2u:4473": " svapna ādiryasyāḥ suṣuptestadannetarāvasthayoḥ śūnyatvam,",
    "GSP33brssgo2u:4474": " upalabdhyanupalabdhivaidharmyalakṣaṇābādhitajñānārthopalabdhibādhāt /",
    "GSP33brssgo2u:4475": " suṣuptāvapyātmajñānasattvena sādhyavaikalyācca nānumānamityarthaḥ /",
    "GSP33brssgo2u:4476": " kiñca niradhiṣṭhānaniṣedhāyogādadhiṣṭhānameva tattvaṃ vācyaṃ,",
    "GSP33brssgo2u:4477": " tasya tvante na bhāvaḥ /",
    "GSP33brssgo2u:4478": " mānato 'nupalabdherityāha-'na bhāvo 'nupalabdheḥ' /",
    "GSP33brssgo2u:4479": " tadarthamāha-na hyayamiti /",
    "GSP33brssgo2u:4480": " yadbhāti tannāsadityutsargataḥ prapañcasya na śūnyatvam /",
    "GSP33brssgo2u:4481": " bādhābhāvādityarthaḥ /",
    "GSP33brssgo2u:4482": " naca sattvāsattvābhyāṃ vicārāsahatvācchūnyatvam /",
    "GSP33brssgo2u:4483": " mithyātvasaṃbhavāditi bhāvaḥ /",
    "GSP33brssgo2u:4484": " 'kṣaṇikatvācca'iti sūtraṃ 'kṣaṇikatvopadeśācca'iti paṭhanīyam /",
    "GSP33brssgo2u:4485": " śūnyatvaviruddhakṣaṇikatvopadeśādasaṃgatapralāpī sugata ityarthaḥ //31//",
    "GSP33brssgo2u:4486": " END BsCom_2,2.5.31",
    "GSP33brssgo2u:4487": " START BsCom_2,2.5.32",
    "GSP33brssgo2u:4488": " sarvathānupapatteś ca / BBs_2,2.32 /",
    "GSP33brssgo2u:4489": " kiṃ bahunā /",
    "GSP33brssgo2u:4490": " sarvaprakāreṇa yathāyathāyaṃ vaināśikasamaya upapattimattvāya parīkṣyate tathātathā sikatākūpavadvidīryata eva /",
    "GSP33brssgo2u:4491": " na kāñcidapyatropapattiṃ paśyāmaḥ /",
    "GSP33brssgo2u:4492": " ataścānupapanno vaināśikatantravyavahāraḥ /",
    "GSP33brssgo2u:4493": " apica bāhyārthavijñānaśūnyavādatrayamitaretaraviruddhamupadiśatā sugatena spaṣṭīkṛtamātmano 'saṃbaddhapralāpitvaṃ,",
    "GSP33brssgo2u:4494": " pradveṣo vā prajāsu viruddhārthapratipattyā vimuhyeyurimāḥ prajā iti /",
    "GSP33brssgo2u:4495": " sarvathāpyanādaraṇīyo 'yaṃ sugatasamayaḥ śreyaskāmairityabhiprāyaḥ // 32 // @----------------------",
    "GSP33brssgo2u:4496": " FN: vedabāhyā atra prajā grāhyāḥ /",
    "GSP33brssgo2u:4497": " sugatamatāsāṃgatyamupasaṃharati-sarvatheti /",
    "GSP33brssgo2u:4498": " sarvajñasya kathaṃ viruddhapralāpaḥ,",
    "GSP33brssgo2u:4499": " tatrāha-pradveṣo veti /",
    "GSP33brssgo2u:4500": " vedabāhyā atra prajā grāhyāḥ /",
    "GSP33brssgo2u:4501": " ato bhrāntyekamūlasugatasiddhāntena vedāntasiddhāntasya na virodha iti siddham //32//",
    "GSP33brssgo2u:4502": " END BsCom_2,2.5.32",
    "GSP33brssgo2u:4503": " START BsCom_2,2.6.33",
    "GSP33brssgo2u:4504": " 6 ekasminnasaṃbhavādhikaraṇam / sū. 33-36",
    "GSP33brssgo2u:4505": " naikasminn asaṃbhavāt / BBs_2,2.33 /",
    "GSP33brssgo2u:4506": " nirastaḥ sugatasamayaḥ /",
    "GSP33brssgo2u:4507": " vivasanasamaya idānīṃ nirasyate /",
    "GSP33brssgo2u:4508": " sapta caiṣāṃ padārthāḥ saṃmatā jīvājīvāsravasaṃvaranirjarabandhamokṣā nāma /",
    "GSP33brssgo2u:4509": " saṃkṣepatastu dvāveva padārthau jīvājīvākhyau /",
    "GSP33brssgo2u:4510": " yathāyogaṃ tayorevetarāntarbhāvāditi manyante /",
    "GSP33brssgo2u:4511": " tayorimamaparaṃ prapañcamācakṣate pañcāstikāyā nāma- jīvāstikāyaḥ pudgalāstikāyo dharmāstikāyo 'dharmāstikāya ākāśāstikāyaśceti /",
    "GSP33brssgo2u:4512": " sarveṣāmapyeṣāmavāntaraprabhedānbahuvidhānsvasamayaparikalpitānvarṇayanti /",
    "GSP33brssgo2u:4513": " sarvatra cemaṃ saptabhaṅgīnayaṃ nāma nyāyamavatārayanti /",
    "GSP33brssgo2u:4514": " syādasti, syānnāsti,",
    "GSP33brssgo2u:4515": " syādasti ca nāsti ca,",
    "GSP33brssgo2u:4516": " syādavaktavyaḥ,",
    "GSP33brssgo2u:4517": " syādasti cāvaktavyaśca,",
    "GSP33brssgo2u:4518": " syānnāsti cāvaktavyaśca,",
    "GSP33brssgo2u:4519": " syādasti ca nāsti cāvaktavyaśceti /",
    "GSP33brssgo2u:4520": " evamevaikatvanityatvādiṣvapīmaṃ saptabhaṅgīnayaṃ yojayanti /",
    "GSP33brssgo2u:4521": " atrācakṣmahe- nāyamabhyupagamo yukta iti kutaḥ /",
    "GSP33brssgo2u:4522": " ekasminnasaṃbhavāt /",
    "GSP33brssgo2u:4523": " nahyekasmindharmiṇi yugapatsadasattvādiviruddhadharmasamāveśaḥ saṃbhavati śītoṣṇavat /",
    "GSP33brssgo2u:4524": " ya ete saptapadārthā nirdhāritā etāvanta evaṃrūpāśceti te tathaiva vā syurnaiva vā tathā syuḥ /",
    "GSP33brssgo2u:4525": " itarathā hi tathā vā syuratathā vetyanirdhāritarūpaṃ jñānaṃ saṃśayajñānavadapramāṇameva syāt /",
    "GSP33brssgo2u:4526": " nanvanekātmakaṃ vastviti nirdhāritarūpameva jñānamutpadyamānaṃ saṃśayajñānavannāpramāṇaṃ bhavitumarhati /",
    "GSP33brssgo2u:4527": " neti brūmaḥ /",
    "GSP33brssgo2u:4528": " niraṅ kuśaṃ hyanekāntatvaṃ sarvavastuṣu pratijānānasya nirdhāraṇasyāpi vastutvaviśeṣātsyāditi syānavnāstītyādivikalpopanipātādinirdhāraṇātmakataiva syāt /",
    "GSP33brssgo2u:4529": " evaṃ nirdhārayiturnirdhāraṇaphalasya ca syātpakṣe 'stitā syācca pakṣe nāstīti /",
    "GSP33brssgo2u:4530": " evaṃsati kathaṃ pramāṇabhūtaḥ saṃstīrthakaraḥ pramāṇaprameyapramātṛpramitaṣvanirdhāritāsūpadeṣṭuṃ śaknuyāt /",
    "GSP33brssgo2u:4531": " kathaṃ vā tadabhiprāyānusāriṇastadupadiṣṭer'the 'nirdhāritarūpe pravarteran /",
    "GSP33brssgo2u:4532": " aikāntikaphalatvanirdhāraṇe hi sati tatsādhanānuṣṭhānāya sarvo loko 'nākulaḥ pravartate nānyathā /",
    "GSP33brssgo2u:4533": " ataścānirdhārtārthaṃ śāstraṃ praṇayanmattonmattavadanupādeyavacanaḥ syāt /",
    "GSP33brssgo2u:4534": " tathā pañcānāmastikāyānāṃ pañcatvasaṃkhyāsti vā nāsti veti vikalpyamānā syāttāvadekasminpakṣe,",
    "GSP33brssgo2u:4535": " pakṣāntare tu na syādityato nyūnasaṃkhyātvamadhikasaṃkhyātvaṃ vā prāpnuyāt /",
    "GSP33brssgo2u:4536": " nacaiṣāṃ padārthānāmavaktavyatvaṃ saṃbhavati /",
    "GSP33brssgo2u:4537": " avaktavyāścennocyeran /",
    "GSP33brssgo2u:4538": " ucyante cāvaktavyāśceti vipratiṣiddham /",
    "GSP33brssgo2u:4539": " ucyamānāśca tathaivāvadhāryante nāvadhāryanta iti ca /",
    "GSP33brssgo2u:4540": " tathā tadavadhāraṇaphalaṃ samyagdarśanamasti vā nāsti vā,",
    "GSP33brssgo2u:4541": " evaṃ tadviparītamasamyagdarśanamapyasti vā nāsti veti pralapanmattonmattapakṣasyaiva syānna pratyāyitavyapakṣasya /",
    "GSP33brssgo2u:4542": " svargāpavargayośca pakṣe bhāvaḥ pakṣe cābhāvastathā pakṣe nityatā pakṣe cānityatetyanavadhāraṇāyāṃ pravṛttyanupapattiḥ /",
    "GSP33brssgo2u:4543": " anādisiddhajīvaprabhṛtīnāṃ ca svaśāstrāvadhṛtasvabhāvānāmayathāvadhṛtasvabhāvatvaprasaṅgaḥ /",
    "GSP33brssgo2u:4544": " evaṃ jīvādiṣu padārtheṣvekasmindharmiṇi sattvāsattvayorviruddhayordharmayorasaṃbhavātsattve",
    "GSP33brssgo2u:4545": " caikasmindharme 'sattvasya dharmāntarasyāsaṃbhavādasattve caivaṃ sattvasyāsaṃbhavādasaṃgatamidamārhataṃ matam /",
    "GSP33brssgo2u:4546": " etenaikānekanityānityavyatiriktāvyatiriktādyanekāntābhyupagamā nirākṛtā mantavyāḥ /",
    "GSP33brssgo2u:4547": " yattu pudgalasaṃjñakebhyo 'ṇubhyaḥ saṃgātāḥ saṃbhavantīti kalpayanti tatpūrveṇaivāṇuvādanirākaraṇena nirākṛtaṃ bhavatītyato na pṛthaktannirākaraṇāya prayatyate // 33 // @----------------------",
    "GSP33brssgo2u:4548": " FN: jīvājīvau bhoktṛbhogyau,",
    "GSP33brssgo2u:4549": " viṣayābhimukhyenenidriyāṇāṃ pravṛttirāsravaḥ,",
    "GSP33brssgo2u:4550": " tāṃ saṃvṛṇotīti saṃvaro yamaniyamādiḥ,",
    "GSP33brssgo2u:4551": " nirjarayati nāśayati kalmaṣamiti nirjarastaptaśilārohaṇādiḥ,",
    "GSP33brssgo2u:4552": " bandhaḥ karma,",
    "GSP33brssgo2u:4553": " mokṣaḥ karmapāśanāśe satyalokākāśapraviṣṭasya satatordhvagamanam /",
    "GSP33brssgo2u:4554": " astikāyaśabdaḥ sāṃketikaḥ padārthavācī /",
    "GSP33brssgo2u:4555": " jīvaścāsāvastikāyaśceti vigrahaḥ /",
    "GSP33brssgo2u:4556": " pūryante gantīti pudgalāḥ paramāṇusaṃghāḥ kāyāḥ /",
    "GSP33brssgo2u:4557": " saptānāṃstitvādīnāṃ bhaṅgānāṃ samāhāraḥ saptabhaṅgī tasyā nayo nyāyaḥ /",
    "GSP33brssgo2u:4558": " naikasminnasaṃbhavāt /",
    "GSP33brssgo2u:4559": " muktakacchamate niraste muktāmbarāṇāṃ mataṃ buddhisthaṃ bhavati tannirasyata iti prasaṅgasaṅgatimāha-nirasta iti /",
    "GSP33brssgo2u:4560": " ekarūpaṃ brahmeti vaidikasiddhāntasyānaikāntavādena virodho 'sti na veti tadvādasya",
    "GSP33brssgo2u:4561": " mānabhrāntimūlatvābhyāṃ saṃdehe mānamūlatvādvirodha iti pūrvapakṣaphalamabhisaṃdhāyatanmatamupanyasyati-sapta ceti /",
    "GSP33brssgo2u:4562": " jīvājīvau bhoktṛbhogyau,",
    "GSP33brssgo2u:4563": " viṣayābhimukhyenendriyāṇāṃ pravṛttirāśravaḥ,",
    "GSP33brssgo2u:4564": " tāṃ saṃvṛṇoti iti saṃvaro yamaniyamādiḥ,",
    "GSP33brssgo2u:4565": " nirjarayati nāśayati kalmaṣamiti nirjarastaptaśilārohaṇādiḥ,",
    "GSP33brssgo2u:4566": " bandhaḥ karma,",
    "GSP33brssgo2u:4567": " mokṣaḥ karmapāśanāśe satyalokākāśapraviṣṭasya satatordhvagamanam /",
    "GSP33brssgo2u:4568": " nanvāstravādīnāṃ bhogyāntarbhāvātkathaṃ saptatvamityata āha-saṃkṣepatastviti /",
    "GSP33brssgo2u:4569": " saṃkṣepavistarābhyāmuktārtheṣu madhyamarītyā vistarāntaramāha-tayoriti /",
    "GSP33brssgo2u:4570": " astikāyaśabdaḥ sāṃketikaḥ padārthavācī /",
    "GSP33brssgo2u:4571": " jīvaścāsāvastikāyaścetyevaṃ vigrahaḥ /",
    "GSP33brssgo2u:4572": " pūryante glantīti pudgalāḥ paramāṇusaṃghāḥ kāyāḥ,",
    "GSP33brssgo2u:4573": " samyakpravṛttyanumeyo dharmaḥ,",
    "GSP33brssgo2u:4574": " ūrdhvagamanaśīlasya jīvasya dehe sthitiheturadharmaḥ,",
    "GSP33brssgo2u:4575": " āvaraṇābhāva ākāśa ityarthaḥ /",
    "GSP33brssgo2u:4576": " pañcapadārthānāmavāntarabhedamāha-sarveṣāmiti /",
    "GSP33brssgo2u:4577": " ayamarthaḥ-jīvāstikāyastrividhaḥ-kaścijjīvo nityasiddhor'hanmukhyaḥ,",
    "GSP33brssgo2u:4578": " kecitsāṃpratikamuktāḥ,",
    "GSP33brssgo2u:4579": " kecidbaddhā iti /",
    "GSP33brssgo2u:4580": " pudgalāstikāyaḥ ṣoḍhā-pṛthivyādīni catvāri bhūtāni,",
    "GSP33brssgo2u:4581": " sthāvaraṃ jaṅgamaṃ ceti /",
    "GSP33brssgo2u:4582": " pravṛttisthitiliṅgau dharmādharmāvuktau /",
    "GSP33brssgo2u:4583": " ākāśāstikāyo dvividhaḥ-lokākāśaḥ sāṃsārikaḥ,",
    "GSP33brssgo2u:4584": " alokākāśo muktāśraya iti /",
    "GSP33brssgo2u:4585": " bandhākhyaṃ karmāṣṭavidham-catvāri ghātikarmāṇi catvāryaghātīni /",
    "GSP33brssgo2u:4586": " tatra jñānāvaraṇīyaṃ darśanāvaraṇīyaṃ mohanīyamantarāyaṃ ceti ghātikarmāṇi /",
    "GSP33brssgo2u:4587": " tattvajñānānna muktiriti jñānamādyaṃ karma,",
    "GSP33brssgo2u:4588": " ārhatatantraśravaṇānna muktiriti jñānam dvitīyaṃ,",
    "GSP33brssgo2u:4589": " bahuṣu tīrthakarapradarśiteṣu mokṣamārgeṣu viśeṣānavadhāraṇaṃ mohanīyaṃ,",
    "GSP33brssgo2u:4590": " mokṣamārgapravṛttivighnakaraṇamantarāyam,",
    "GSP33brssgo2u:4591": " imāni catvāri śreyohantṛtvāghātikarmāṇi /",
    "GSP33brssgo2u:4592": " athāghātīni catvāri karmāṇi vedanīyaṃ nāmikaṃ gotrikamāyuṣkamiti /",
    "GSP33brssgo2u:4593": " mama veditavyaṃ tattvamastītyabhimāno vedanīyam,",
    "GSP33brssgo2u:4594": " etannāmāhamasmītyabhimāno nāmikam,",
    "GSP33brssgo2u:4595": " ahamatra bhavato deśikasyārhataḥ śiṣyavaṃśe praviṣṭo 'smītyabhimāno gotrikam,",
    "GSP33brssgo2u:4596": " śarīrasthityarthaṃ karma āyuṣkam /",
    "GSP33brssgo2u:4597": " athavā śukraśoṇitamiśritamāyuṣkaṃ,",
    "GSP33brssgo2u:4598": " tasya tattvajñānānukūladehapariṇāmaśaktirgotrikaṃ,",
    "GSP33brssgo2u:4599": " śaktasya tasya dravībhāvātmakakalalāvasthāyā budbudāvasthāyāścārambhakaḥ kriyāviśeṣo nāmikaṃ,",
    "GSP33brssgo2u:4600": " sakriyasya bījasya jāṭharāgnivāyubhyāmīṣadghanībhāvo vedanīyaṃ,",
    "GSP33brssgo2u:4601": " tattvavedanānukūlatvāt /",
    "GSP33brssgo2u:4602": " tānyetāni tattvāvedakaśuklapudgalārthatvāghātīni /",
    "GSP33brssgo2u:4603": " tadetatkarmāṣṭakaṃ janmārthatvādbandha āsravādidvāreti /",
    "GSP33brssgo2u:4604": " iyaṃ prakriyā mānyaśūnyeti dyotayati-svasamayaparikalpitāniti /",
    "GSP33brssgo2u:4605": " svīyatantrasaṃketamātrakalpitānityarthaḥ padārthānāmuktānāmanaikāntatvaṃ vadantītyāha-sarvatreti /",
    "GSP33brssgo2u:4606": " astitvanāstitvādiviruddhadharmadvayamādāya vastumātre nyāyaṃ yojayanti /",
    "GSP33brssgo2u:4607": " saptānāmastitvādīnāṃ bhaṅgānāṃ samāhāraḥ saptabhaṅgī,",
    "GSP33brssgo2u:4608": " tasyā nayo nyāyaḥ /",
    "GSP33brssgo2u:4609": " ghaṭāderhi sarvātmanā sadaikarūpatve prāpyātmanāpyastyeva sa iti tatprāptaye yatno na syāt /",
    "GSP33brssgo2u:4610": " ato ghaṭatvādirūpeṇa kathañcidasti,",
    "GSP33brssgo2u:4611": " prāpyatvādirūpeṇa kathañcinnāstītyevamanekarūpatvaṃ vastumātrasyāstheyamiti bhāvaḥ /",
    "GSP33brssgo2u:4612": " ke te saptabhaṅgāḥ,",
    "GSP33brssgo2u:4613": " tānāha-syādastīti /",
    "GSP33brssgo2u:4614": " syādityavyayaṃ tiṅantapratirūpakaṃ kathañcidarthakam /",
    "GSP33brssgo2u:4615": " syādasti /",
    "GSP33brssgo2u:4616": " kathañcidastītyarthaḥ /",
    "GSP33brssgo2u:4617": " evamagne 'pi /",
    "GSP33brssgo2u:4618": " tatra vastuno 'stitvavāñchāyāṃ syādastītyādyo bhaṅgaḥ pravartate /",
    "GSP33brssgo2u:4619": " nāstitvavāñchāyāṃ syānnāstīti dvitīyo bhaṅgaḥ /",
    "GSP33brssgo2u:4620": " krameṇobhayavāñchāyāṃ syādasti ca nāsti ceti tṛtīyo bhaṅgaḥ /",
    "GSP33brssgo2u:4621": " yugapadubhayavāñchāyāmasti nāstīti śabdadvayasya sakṛdvakttumaśakyatvāt syādavaktavya iti caturtho bhaṅgaḥ /",
    "GSP33brssgo2u:4622": " ādyacaturthabhaṅgayorvāñchāyāṃ syādasti cāvaktavyaśceti pañcamo bhaṅgaḥ /",
    "GSP33brssgo2u:4623": " dvitīyacaturthecchāyāṃ syānnāsti cāvaktavyaśceti ṣaṣṭho bhaṅgaḥ /",
    "GSP33brssgo2u:4624": " tṛtīyacaturthecchāyāṃ syādasti cāvaktavyaśceti saptamo bhaṅga iti vibhāgaḥ /",
    "GSP33brssgo2u:4625": " evamekatvamanekatvaṃ ceti dvayamādāya syādekaḥ syādeko 'nekaśca syādavaktavyaḥ syādeko vaktavyaḥ syādaneko 'vaktavyaḥ syādeko 'nekaścāvaktavyaśceti,",
    "GSP33brssgo2u:4626": " tathā syānnityaḥ syādanitya ityādyūhyam /",
    "GSP33brssgo2u:4627": " evamanekarūpatve vastuni prāptityāgādivyavahāraḥ saṃbhavati,",
    "GSP33brssgo2u:4628": " ekarūpatve sarvaṃ sarvatra sarvadāstyeveti vyavahāravilopāpattiḥ syāt,",
    "GSP33brssgo2u:4629": " tasmādanaikāntaṃ sarvamityekarūpabrahmavādabādha iti prāpte siddhāntayati-atreti /",
    "GSP33brssgo2u:4630": " yadasti tat sarvatra sarvadāstyeva yathā brahmātmā /",
    "GSP33brssgo2u:4631": " na caivaṃ tatprāptaye yatno na syāditi vācyam,",
    "GSP33brssgo2u:4632": " aprāptibhrāntyā yatnasaṃbhavāt /",
    "GSP33brssgo2u:4633": " yannāsti tannāstyeva,",
    "GSP33brssgo2u:4634": " yathā śaśaviṣāṇādi /",
    "GSP33brssgo2u:4635": " prapañcastūbhayavilakṣaṇa evetyekāntavāda eva yukto nānaikāntavādaḥ /",
    "GSP33brssgo2u:4636": " tathāhi-kiṃ yenākāreṇa vastunaḥ sattvaṃ tenaivākāreṇāsattvamutākārāntareṇa /",
    "GSP33brssgo2u:4637": " dvitīye vastuna ākārāntaramevāsaditi vastunaḥ sadaikarūpatvameva /",
    "GSP33brssgo2u:4638": " nahi dūrasthagrāmasya prāpterasattve grāmo 'pyasan bhavati,",
    "GSP33brssgo2u:4639": " prāpyāsattve prāptiyatnānupapatteḥ /",
    "GSP33brssgo2u:4640": " ato yathāvyavahāraṃ prapañcasyaikarūpatvamāstheyam /",
    "GSP33brssgo2u:4641": " nādya ityāha-nāyamiti /",
    "GSP33brssgo2u:4642": " nanu vimatamanaikātmakaṃ,",
    "GSP33brssgo2u:4643": " vastutvāt,",
    "GSP33brssgo2u:4644": " nārasiṃhavaditi cet / na /",
    "GSP33brssgo2u:4645": " ghaṭa idānīmastyevetyanubhavabādhāt /",
    "GSP33brssgo2u:4646": " kiñca jīvādipadārthānāṃ saptatvaṃ jīvatvādirūpaṃ cāstyeva nāstyeveti ca niyatamutāniyatam /",
    "GSP33brssgo2u:4647": " ādye vyabhicāra ityāha-ya iti /",
    "GSP33brssgo2u:4648": " dvitīye padārthaniścayo na syādityāha-itaratheti /",
    "GSP33brssgo2u:4649": " anaikāntaṃ sarvamityeva niścaya iti śaṅkate-nanviti /",
    "GSP33brssgo2u:4650": " tasya niścayarūpatvaṃ niyatamaniyataṃ vā /",
    "GSP33brssgo2u:4651": " ādye vastutvasya tasminnevaikarūpe niścaye vyabhicāraḥ /",
    "GSP33brssgo2u:4652": " dvitīye tasya saṃśayatvaṃ syādityāha-neti brūma iti /",
    "GSP33brssgo2u:4653": " pramāyāmuktanyāyaṃ pramātrādāvatidiśati-evamiti /",
    "GSP33brssgo2u:4654": " nirdhāraṇaṃ phalaṃ yasya pramāṇādestasyetyarthaḥ /",
    "GSP33brssgo2u:4655": " ityevaṃ sarvatrānirdhāraṇe satyupadeśo niṣkampapravṛttiśca na syādityāha-evaṃsatīti /",
    "GSP33brssgo2u:4656": " anaikāntavāde astikāyapañcatvamapi na syādityāha-tathā pañcānāmiti /",
    "GSP33brssgo2u:4657": " yaduktamavaktavyatvaṃ tat kiṃ kenāpi śabdenāvācyatvamuta sakṛdanekaśabdāvācyatvam /",
    "GSP33brssgo2u:4658": " nādyaḥ, vyāghātādityāha-na caiṣāmiti /",
    "GSP33brssgo2u:4659": " ucyante ca /",
    "GSP33brssgo2u:4660": " avaktavyādipadairiti śeṣaḥ /",
    "GSP33brssgo2u:4661": " na dvitīyaḥ,",
    "GSP33brssgo2u:4662": " sakṛdekavaktṛmukhajānekaśabdānāmaprasiddherniṣedhāyogāt,",
    "GSP33brssgo2u:4663": " śeṣasyāpi mukhabhedāt /",
    "GSP33brssgo2u:4664": " na cārthasya yugapadviruddhadharmavāñchāyāṃ vakturmūkatvamātramavaktavyapadena vivakṣitamiti vācyaṃ,",
    "GSP33brssgo2u:4665": " tādṛśavāñchāyā evānutpattiriti /",
    "GSP33brssgo2u:4666": " kiñca viruddhānekapralāpitvādarhannanāpta ityāha-ucyamānāścetyādinā /",
    "GSP33brssgo2u:4667": " iti ca pralapannityanvayaḥ /",
    "GSP33brssgo2u:4668": " arhanniti śeṣaḥ /",
    "GSP33brssgo2u:4669": " anāptapakṣasyaivāntargataḥ syānnāptapakṣasyetyarthaḥ /",
    "GSP33brssgo2u:4670": " itaścāsaṃgato 'naikāntavāda ityāha-svargeti /",
    "GSP33brssgo2u:4671": " kiñcānādisiddhor'hanmuniḥ,",
    "GSP33brssgo2u:4672": " anye tu hetvanuṣṭhānānmucyante,",
    "GSP33brssgo2u:4673": " ananuṣṭhānādbadhyanta ityārhatatantrāvadhṛtasvabhāvānāṃ trividhajīvānāṃ traividhyaniyamo 'pi na syādityāha-anādīti /",
    "GSP33brssgo2u:4674": " prapañcitaṃ sūtrārthaṃ nigamayati-evamiti /",
    "GSP33brssgo2u:4675": " eteneti /",
    "GSP33brssgo2u:4676": " sattvāsattvayorekatra nirāsenetyarthaḥ /",
    "GSP33brssgo2u:4677": " paramāṇusaṃghātāḥ pṛthivyādaya iti /",
    "GSP33brssgo2u:4678": " digambarasiddhāntaḥ kimiti sūtrakṛtopekṣitaḥ,",
    "GSP33brssgo2u:4679": " tatrāha-yattviti //33//",
    "GSP33brssgo2u:4680": " END BsCom_2,2.6.35",
    "GSP33brssgo2u:4681": " START BsCom_2,2.6.34",
    "GSP33brssgo2u:4682": " evaṃ cātmākārtsnyam / BBs_2,2.34 /",
    "GSP33brssgo2u:4683": " yathaikasmindharmiṇi viruddhadharmāsaṃbhavo doṣaḥ syādvāde prasakta evamātmano 'pi jīvasyākārtsnyamaparo doṣaḥ prasajyeta /",
    "GSP33brssgo2u:4684": " katham /",
    "GSP33brssgo2u:4685": " śarīraparamātmāṇo hi jīva ityārhatā manyante /",
    "GSP33brssgo2u:4686": " śarīraparimāṇatāyāṃ ca satyāmakṛtsno 'sarvagataḥ paricchinna ātmetyato ghaṭādivadanityatvamātmanaḥ prasajyeta /",
    "GSP33brssgo2u:4687": " śarīrīṇāṃ cānavasthitaparimāṇatvānmanuṣyajīvo manuṣyaśarīraparimāṇo bhūtvā punaḥ kenacitkarmavipākena hastijanma prāpnuvanna kṛtsnaṃ hastiśarīraṃ vyāpnuyāt /",
    "GSP33brssgo2u:4688": " puttikājanma ca prāpmuvanna kṛtsnaḥ puttikāśarīre saṃmīyeta /",
    "GSP33brssgo2u:4689": " samāna eṣa ekasminnapi janmani kaumārayauvanasthavireṣu doṣaḥ /",
    "GSP33brssgo2u:4690": " syādetat /",
    "GSP33brssgo2u:4691": " antāvayavo jīvastasya ta evāvayavā alpe śarīre saṃkuceyurmahati ca vikuceyuriti /",
    "GSP33brssgo2u:4692": " teṣāṃ punaranantānāṃ jīvāvayavānāṃ samānadeśatvaṃ pratihanyate vā naveti vaktavyam /",
    "GSP33brssgo2u:4693": " pratighāte tāvannānantāvayavāḥ paricchinne deśe saṃmīyeran /",
    "GSP33brssgo2u:4694": " apratighāte 'pyekāvayavadeśatvopapatteḥ sarveṣāmavayavānāṃ prathimānupapatterjīvasyāṇumātratvaprasaṅgaḥ syāt /",
    "GSP33brssgo2u:4695": " apica śarīramātraparicchinnānāṃ jīvāvayavānāmānantyaṃ notprekṣitumapi śakyam // 34 // @----------------------",
    "GSP33brssgo2u:4696": " FN: karmavipākaḥ karmaṇāmabhivyaktiḥ /",
    "GSP33brssgo2u:4697": " jīvasya dehaparimāṇatāṃ dūṣayati-evaṃ ceti /",
    "GSP33brssgo2u:4698": " akārtsnyaṃ madhyamaparimāṇatvam /",
    "GSP33brssgo2u:4699": " tenānityatvaṃ syādityarthaḥ /",
    "GSP33brssgo2u:4700": " arthāntaramāha-śarīrāṇāṃ ceti /",
    "GSP33brssgo2u:4701": " vipākaḥ karmaṇāmabhivyaktiḥ /",
    "GSP33brssgo2u:4702": " jīvasya kṛtsnagajaśarīravyāpitvamakārtsnyam /",
    "GSP33brssgo2u:4703": " śarīraikadeśo nirjīvaḥ syādityarthaḥ /",
    "GSP33brssgo2u:4704": " puttikādehe kṛtsno jīvo na praviśet /",
    "GSP33brssgo2u:4705": " dehādbahirapi jīvaḥ syādityarthaḥ /",
    "GSP33brssgo2u:4706": " kiñca bāladehamātra ātmā tataḥ sthūle yuvadehe kvacit syāditi kṛtsnadehaḥ sajīvo na syādityāha-samāna iti /",
    "GSP33brssgo2u:4707": " yathā dīpāvayavānāṃ ghaṭe saṃkoco gehe vikāsastathā jīvāvayavānāmiti dehamānatvaniyamaṃ śaṅkate-syāditi /",
    "GSP33brssgo2u:4708": " dīpāṃśavajjīvāṃśā bhinnadeśā ekadeśā veti vikalpyādye 'lpadehādbahirapi jīvaḥ syāditi dūṣayati-teṣāmityādinā /",
    "GSP33brssgo2u:4709": " dīpasya tu na ghaṭādbahiḥ sattvamadhikāvayavānāṃ vināśāt /",
    "GSP33brssgo2u:4710": " dvitīyaṃ dūṣayati-apratighāta iti /",
    "GSP33brssgo2u:4711": " avayavānāṃ nityatvaṃ cāsiddhamalpatvāddīpāṃśavadityāha-apiceti //34//",
    "GSP33brssgo2u:4712": " END BsCom_2,2.6.34",
    "GSP33brssgo2u:4713": " START BsCom_2,2.6.35",
    "GSP33brssgo2u:4714": " atha prayāyeṇa bṛhaccharīrapratipattau kecijjīvāvayavā upagacchanti tanuśarīrapratipattau ca kecidapagacchantītyucyeta tatrāpyucyate-",
    "GSP33brssgo2u:4715": " na ca paryāyād apy avirodho vikārādibhyaḥ / BBs_2,2.35 /",
    "GSP33brssgo2u:4716": " naca paryāyeṇāpyavayavopagamāpagamābhyāmetaddehaparimāṇatvaṃ jīvasyāvirodhenopapādayituṃ śakyate /",
    "GSP33brssgo2u:4717": " kutaḥ /",
    "GSP33brssgo2u:4718": " vikārādidoṣaprasaṅgāt /",
    "GSP33brssgo2u:4719": " avayavopagamāpagamābhyāṃ hyaniśamāpūryamāṇasyāpakṣīyamāṇasya ca jīvasya vikriyāvattvaṃ tāvadaparihāryam,",
    "GSP33brssgo2u:4720": " vikriyāvattve ca carmādivadanityaṃ prasajyeta /",
    "GSP33brssgo2u:4721": " tataśca bandhamokṣābhyupagamo bādhyeta karmāṣṭakapariveṣṭitasya jīvasyālābuvatsaṃsārasāgare nimagnasya bandhanocchedādūrdhvagāmitvaṃ bhavatīti",
    "GSP33brssgo2u:4722": " kiñcānyat /",
    "GSP33brssgo2u:4723": " āgacchatāmapagacchatāṃ cāvayavānāmāgamāpāyadharmavattvādevānāmātvaṃ śarīrādivat /",
    "GSP33brssgo2u:4724": " tataścāvasthitaḥ kaścidavayava ātmeti syāt /",
    "GSP33brssgo2u:4725": " naca sa nirūpayituṃ śakyate 'yamasāviti /",
    "GSP33brssgo2u:4726": " kiñcānyat /",
    "GSP33brssgo2u:4727": " āgacchantaścaite jīvāvayavāḥ kutaḥ prādurbhavantyapagacchantaśca kva vā līyanta iti vaktavyam /",
    "GSP33brssgo2u:4728": " nahi bhūtebhyaḥ prādurbhaveyurbhūteṣu ca nilīyeran,",
    "GSP33brssgo2u:4729": " abhautikatvājjīvasya /",
    "GSP33brssgo2u:4730": " nāpi kaścidanyaḥ sādhāraṇo 'sādhāraṇo vā jīvānāmavayavādhāro nirūpyate pramāṇābhāvāt /",
    "GSP33brssgo2u:4731": " kiñcānyat /",
    "GSP33brssgo2u:4732": " anavadhṛtasvarūpaścaivaṃsatyātmā syāt /",
    "GSP33brssgo2u:4733": " āgacchatāmapagacchatāṃ cāvayavānāmaniyataparimāṇatvāt /",
    "GSP33brssgo2u:4734": " ata evamādidoṣaprasaṅgānna paryāyeṇāpyavayavopagamāpagamāvātmana āśrayituṃ śakyate /",
    "GSP33brssgo2u:4735": " athavā pūrveṇa sūtreṇa śarīraparimāṇasyātmana upacitāpacitaśarīrāntarapratipattāvakārtsnyaprasañjanadvāreṇānityatāyāṃ",
    "GSP33brssgo2u:4736": " coditāyāṃ punaḥ paryāyeṇa parimāṇānavasthāne 'pi srotaḥsaṃtānanityatānyāyenātmano nityatā syāt /",
    "GSP33brssgo2u:4737": " yathā raktapaṭānāṃ vijñānānavasthāne 'pi tatsaṃtānanityatā tadvaddhisicāmapītyāśaṅkyānena sūtreṇottaramucyate /",
    "GSP33brssgo2u:4738": " saṃtānasya tāvadavastutve nairātmyavādaprasaṅgaḥ /",
    "GSP33brssgo2u:4739": " vastutve 'pyātmano vikārādidoṣaprasaṅgādasya pakṣasyānupapattiriti // 35 // @----------------------",
    "GSP33brssgo2u:4740": " FN: dehabhedena parimāṇasyātmanaścānavasthāne 'pi nāśe 'pi srotaḥpravāhaḥ /",
    "GSP33brssgo2u:4741": " vigataṃ sig vastraṃ visico digambarāsteṣāmityarthaḥ /",
    "GSP33brssgo2u:4742": " evaṃ jīvāvayavā nityā itimate dehamānatvaṃ nirastam /",
    "GSP33brssgo2u:4743": " saṃprati jīvasya kecideva kūṭasthā avayavā anye tvāgamāpāyina iti śaṅkate-atheti /",
    "GSP33brssgo2u:4744": " bṛhattanukāyāptau jīvasyāvayavāgamāpāyābhyāṃ dehamānatvamityarthaḥ /",
    "GSP33brssgo2u:4745": " sūtreṇa pariharati-naceti /",
    "GSP33brssgo2u:4746": " āgamāpāyau paryāyaḥ /",
    "GSP33brssgo2u:4747": " kimāgamāpāyināmavayavānāmātmatvamasti na vā /",
    "GSP33brssgo2u:4748": " ādye āha-vikārādidoṣeti /",
    "GSP33brssgo2u:4749": " ko 'sau bandhamokṣābhyupagama ityata āha-karmāṣṭaketi /",
    "GSP33brssgo2u:4750": " vyākhyātametat /",
    "GSP33brssgo2u:4751": " ādye kalpe doṣāntaraṃ vadan kalpāntaramādāya dūṣayati-kiñceti /",
    "GSP33brssgo2u:4752": " avaśiṣṭakūṭasthāvayavasya durjñānatvādātmajñānābhāvānna muktirityarthaḥ /",
    "GSP33brssgo2u:4753": " yathā dīpāvayavanāmākārastejastathātmāvayavanāmākārakāraṇābhāvānnāgamāpāyau yuktāvityāha-kiñceti /",
    "GSP33brssgo2u:4754": " sarvajīvasādhāraṇaḥ pratijīvamasādhāraṇo vetyarthaḥ /",
    "GSP33brssgo2u:4755": " kiñcātmana āgamāpāyiśīlāvayavatve sati kiyanta āyāntyavayavāḥ kiyanto 'payantītyajñānādātmaniścayābhāvādanirmokṣaḥ syādityāha-kiñceti /",
    "GSP33brssgo2u:4756": " api cāvayavārabdhāvayavitve jīvasyānityatvam,",
    "GSP33brssgo2u:4757": " avayavasamūhatve cāsattvaṃ,",
    "GSP33brssgo2u:4758": " ātmatvasya yāvadavayavavṛttitve yatkiñcidavayavāpāye 'pi sadyaḥ śarīrasyācetanatvaṃ,",
    "GSP33brssgo2u:4759": " gotvavatpratyekaṃ samāptāvekasmiñcharīra ātmanānātvaṃ syādato na dehaparimāṇatvasāvayavatve ātmana ityupasaṃharati-ata iti /",
    "GSP33brssgo2u:4760": " sūtrasyārthāntaramāha-athaveti /",
    "GSP33brssgo2u:4761": " sthūlasūkṣmaśarīraprāptāvakārtsnyoktidvāreṇātmānityatāyāmuktāyāṃ sugatavatsaṃtānarūpeṇātmanityatāmāśaṅkyānenottaramucyata ityanvayaḥ /",
    "GSP33brssgo2u:4762": " paryāyeṇetyasya vyākhyāsrota iti /",
    "GSP33brssgo2u:4763": " dehabhedena parimāṇasyātmanaścānavasthāne 'pi nāśe 'pi /",
    "GSP33brssgo2u:4764": " srotaḥ pravāhaḥ /",
    "GSP33brssgo2u:4765": " tadātmakasyātmavyaktisaṃtānasya nityatayātmanityatā syādityatra dṛṣṭāntamāha-yatheti /",
    "GSP33brssgo2u:4766": " sig vastraṃ vigataṃ yebhyaste visico digambarāsteṣāmityarthaḥ /",
    "GSP33brssgo2u:4767": " paryāyāt saṃtānādapyātmanityatvasyāvirodha iti na ca /",
    "GSP33brssgo2u:4768": " kutaḥ /",
    "GSP33brssgo2u:4769": " vikārādibhyaḥ /",
    "GSP33brssgo2u:4770": " saṃtānasyāvastunaḥ ātmatve śūnyavādaḥ,",
    "GSP33brssgo2u:4771": " saṃtānasya vastutve saṃtānyatireke ca kūṭasthātmavādaḥ,",
    "GSP33brssgo2u:4772": " anatireke janmādivikāro vināśo muktyabhāva ityuktadoṣaprasaṅgāt saṃtānātmapakṣo 'nupapanna iti sūtrārthaḥ //35//",
    "GSP33brssgo2u:4773": " END BsCom_2,2.6.35",
    "GSP33brssgo2u:4774": " START BsCom_2,2.6.36",
    "GSP33brssgo2u:4775": " antyāvasthiteś cobhayanityatvād aviśeṣaḥ / BBs_2,2.36 /",
    "GSP33brssgo2u:4776": " apicāntyasya mokṣāvasthābhāvino jīvaparimāṇasya nityatvamiṣyate jainaiḥ /",
    "GSP33brssgo2u:4777": " tadvatpūrvayorapyavidyamadhyamayorjīvaparimāṇayornityatvaprasaṅgādaviśeṣaprasaṅgaḥ syāt /",
    "GSP33brssgo2u:4778": " ekaśarīraparimāṇataiva syānnopacitāpacitaśarīrāntaraprāptiḥ /",
    "GSP33brssgo2u:4779": " athavāntyasya jīvaparimāṇasyāvasthitatvātpūrvayorapyavasthayoravasthitaparimāṇa eva jīvaḥ syāt,",
    "GSP33brssgo2u:4780": " tataścāviśeṣeṇa sarvadaivāṇurmahānvā jīvo 'bhyupagantavyo na śarīraparimāṇaḥ /",
    "GSP33brssgo2u:4781": " ataśca saugatavadārhatamapi matamasaṃgatamityupekṣitavyam // 36 //",
    "GSP33brssgo2u:4782": " patyadhikaraṇam / sū. 37-41",
    "GSP33brssgo2u:4783": " yaṃ sthūlaṃ vā sūkṣmaṃ vā dehaṃ gṛhṇāti taddehaparimāṇa eva jīva iti niyamaṃ dūṣayati-antyeti /",
    "GSP33brssgo2u:4784": " antyaśarīraparimāṇasyāvasthiternityatvadarśanādubhayorādyamadhyamaparimāṇayornityatvaprasaṅgādaviśeṣastrayāṇāṃ",
    "GSP33brssgo2u:4785": " nityaparimāṇānāṃ sāmyaṃ syādviruddhaparimāṇānāmekatrāyogāditi sūtrayojanā /",
    "GSP33brssgo2u:4786": " ādyamadhyamaparimāṇe nitye,",
    "GSP33brssgo2u:4787": " ātmaparimāṇatvāt,",
    "GSP33brssgo2u:4788": " antyaparimāṇavat /",
    "GSP33brssgo2u:4789": " na cāprayojakatā,",
    "GSP33brssgo2u:4790": " parimāṇanāśe satyātmano 'pi nāśādantyaparimāṇanityatvāyogāditi bhāvaḥ /",
    "GSP33brssgo2u:4791": " parimāṇatrayasāmyāpādānaphalamāha-eketi /",
    "GSP33brssgo2u:4792": " antyaśarīrasāmānyeva pūrvaśarīrāṇi syuḥ,",
    "GSP33brssgo2u:4793": " viṣamaśarāraprāptāvātmanaḥstatparimāṇatve parimāṇatrayasāmyānumānavirodhādityarthaḥ /",
    "GSP33brssgo2u:4794": " pūrvaṃ kālatraye parimāṇatrayamaṅgīkṛtyāntyadṛṣṭāntena nityatvamanumāya sāmyamāpāditam /",
    "GSP33brssgo2u:4795": " saṃpratyantyasya muktaparimāṇasyāṇutvasthūlatvayoranyataratvenāvasthitestadevāntyamādyamadhyamakālayorapi nityatvātsyāt prāgasato nityatvāyogāt,",
    "GSP33brssgo2u:4796": " tathā cāviśeṣaḥ kālatraye 'pi jīvaparimāṇābheda ityāha-athaveti /",
    "GSP33brssgo2u:4797": " tasmādbhrāntyekaśaraṇakṣapaṇakasiddhāntenāvirodhaḥ samanvayasyeti siddham //36//",
    "GSP33brssgo2u:4798": " END BsCom_2,2.6.36",
    "GSP33brssgo2u:4799": " START BsCom_2,2.7.37",
    "GSP33brssgo2u:4800": " patyur asāmañjasyāt / BBs_2,2.37 /",
    "GSP33brssgo2u:4801": " idānīṃ kevalādhiṣṭhātrīśvarakāraṇavādaḥ pratiṣidhyate /",
    "GSP33brssgo2u:4802": " tatkathamavagamyate /",
    "GSP33brssgo2u:4803": " 'prakṛtiśca pratijñādṛṣṭāntānuparodhāt' 'abhidhyopadeśācca' (bra. 1.4.23,24)",
    "GSP33brssgo2u:4804": " ityatra prakṛtibhāvenādhiṣṭhātṛbhāvena cobhayasvabhāvasyeśvarasya svayamevācāryeṇa pratiṣṭhāpitatvāt /",
    "GSP33brssgo2u:4805": " yadi punaraviśeṣeṇeśvarakāraṇavādamātramiha pratiṣidhyeta pūrvottaravirodhādvyāhatābhivyāhāraḥ sūtrakāra ityetadāpadyeta /",
    "GSP33brssgo2u:4806": " tasmādaprakṛtiradhiṣṭhātā kevalaṃ nimittakāraṇamīśvara ityeṣa pakṣo vedāntavihitabrahmaikatvapratipakṣatvādyatnenātra pratiṣidhyate /",
    "GSP33brssgo2u:4807": " sā ceyaṃ vedabāhyeśvarakalpanānekaprakārā /",
    "GSP33brssgo2u:4808": " kecittāvatsāṃkhyayogavyapāśrayāḥ kalpayanti pradhānapuruṣayoradhiṣṭhātā kevalaṃ nimittakāraṇamīśvara itaretaravilakṣaṇāḥ pradhānapuruṣeśvarā iti /",
    "GSP33brssgo2u:4809": " māheśvarāstu manyante kāryakāraṇayogavidhiduḥkhāntāḥ pañca padārthāḥ paśupatineśvareṇa paśupāśavimokṣaṇāyopadiṣṭāḥ paśupatirīśvaro nimittakāraṇamiti varṇayanti /",
    "GSP33brssgo2u:4810": " tathā vaiśeṣikādayo 'pi kecitkathañcitsvaprakriyānusāreṇa nimittakāraṇamīśvara iti varṇayanti /",
    "GSP33brssgo2u:4811": " ata uttaramucyate- 'patyurasāmañjasyāt' iti /",
    "GSP33brssgo2u:4812": " patyurīśvarasya pradhānapuruṣayoradhiṣṭhātṛtvena jagatkāraṇatvaṃ nopapadyate /",
    "GSP33brssgo2u:4813": " kasmāt /",
    "GSP33brssgo2u:4814": " asāmañsyāt /",
    "GSP33brssgo2u:4815": " kiṃ punarasāmañjasyam /",
    "GSP33brssgo2u:4816": " hīnamadhyamottamabhāvena hi prāṇibhedānvidadhata īśvarasya rāgadveṣādidoṣaprasakterasmadādivadanīśvaratvaṃ prasajyeta /",
    "GSP33brssgo2u:4817": " prāṇikarmāpekṣitatvādadoṣa iti cet / na /",
    "GSP33brssgo2u:4818": " karmeśvarayoḥ pravartyapravartayitṛtve itaretarāśrayadoṣaprasaṅgāt /",
    "GSP33brssgo2u:4819": " nānāditvāditi cet / na /",
    "GSP33brssgo2u:4820": " vartamānakālavadatīteṣvapi kāleṣvitaretarāśrayadoṣāviśeṣādandhaparamparānyāyāpatteḥ /",
    "GSP33brssgo2u:4821": " apica 'pravartanālakṣaṇā doṣāḥ' (nyāyasū. 1.1.18)",
    "GSP33brssgo2u:4822": " iti nyāyavitsamayaḥ /",
    "GSP33brssgo2u:4823": " nahi kaścidadoṣaprayuktaḥ svārthe parārthe vā pravartamāno dṛśyate /",
    "GSP33brssgo2u:4824": " svārthaprayukta eva ca sarvo janaḥ parārthe 'pi pravartata ityevamapyasāmañjasyaṃ,",
    "GSP33brssgo2u:4825": " svārthavattvādīśvarasyānīśvaratvaprasaṅgāt /",
    "GSP33brssgo2u:4826": " puruṣaviśeṣatvābhyupagamācceśvarasya puruṣasya caudāsīnyābhyupagamādasāmañjasyam // 37 // @----------------------",
    "GSP33brssgo2u:4827": " FN: sāṃkhyayogavyapāśrayāḥ hiraṇyagarbhapatañjaliprabhṛtayaḥ /",
    "GSP33brssgo2u:4828": " māheśvarāścatvāraḥ - śaivāḥ,",
    "GSP33brssgo2u:4829": " pāśupatāḥ,",
    "GSP33brssgo2u:4830": " kāruṇikasiddhāntinaḥ,",
    "GSP33brssgo2u:4831": " kāpālikāśceti /",
    "GSP33brssgo2u:4832": " paśavo jīvāsteṣāṃ pāśo bandhastannāśāyetyarthaḥ /",
    "GSP33brssgo2u:4833": " patyurasāmañjasyāt /",
    "GSP33brssgo2u:4834": " luñcitakeśamatanirasanānantaraṃ jaṭādhāriśaivamataṃ buddhisthaṃ nirākriyata iti prasaṅgasaṃgatimāha-idānīmiti /",
    "GSP33brssgo2u:4835": " sāmānyata īśvaranirāsa evātra kiṃ na syāditi śaṅkate-taditi /",
    "GSP33brssgo2u:4836": " svoktivirodhānmaivamityāha-prakṛtiścetyādinā /",
    "GSP33brssgo2u:4837": " pratiṣṭhāpitatvāt kevalanimitteśvarapratiṣedho 'vagamyata ityanvayaḥ /",
    "GSP33brssgo2u:4838": " vyāhatoviruddho 'bhivyāhāra uktiryasya sa tathā /",
    "GSP33brssgo2u:4839": " advitīyabrahmaprakṛtikaṃ jagaditi vadato vedāntasamanvayasya kartaiveśvaro naprakṛtiriti",
    "GSP33brssgo2u:4840": " śaivādimatena virodho 'sti na veti saṃdehe tanmatasya mānamūlatvādvirodhe sati vedāntoktadvayabrahmāsiddhiriti",
    "GSP33brssgo2u:4841": " phalamabhipretya satvāsatvayorekatrāsaṃbhavavat kartṛtvopādānatvayorapyekatrāsaṃbhavāt",
    "GSP33brssgo2u:4842": " kartaiveśvara iti pūrvapakṣaṃ kurvannavāntaramatabhedamāha-sā ceti /",
    "GSP33brssgo2u:4843": " seśvaraḥ sāṃkhyāḥ sāṃkhyaśabdārthaḥ /",
    "GSP33brssgo2u:4844": " catvāro mādeśvarāḥ-śaivāḥ pāśupatāḥ kāruṇikasiddhāntinaḥ kāpālikāśceti /",
    "GSP33brssgo2u:4845": " sarvo 'pyamī maheśvaraproktāgamānugāmitvānmāheśvarā ucyante /",
    "GSP33brssgo2u:4846": " kāryaṃ mahadādikaṃ,",
    "GSP33brssgo2u:4847": " kāraṇaṃ pradhānamīśvaraśca,",
    "GSP33brssgo2u:4848": " yogaḥ samādhiḥ,",
    "GSP33brssgo2u:4849": " vidhistriṣavaṇasnānādiḥ ,",
    "GSP33brssgo2u:4850": " duḥkhānto mokṣa iti pañca padārthāḥ /",
    "GSP33brssgo2u:4851": " paśavo jīvāsteṣāṃ pāśo bandhastannāśāyetyarthaḥ /",
    "GSP33brssgo2u:4852": " pāśupatāgamapramāṇyāt paśupatirnimittameveti matamuktvānumānikeśvaramatamāha-tatheti /",
    "GSP33brssgo2u:4853": " vimataṃ sakartṛkaṃ,",
    "GSP33brssgo2u:4854": " kāryatvāt,",
    "GSP33brssgo2u:4855": " ghaṭavaditi vaiśeṣikāḥ kartāramīśvaraṃ sādhayanti /",
    "GSP33brssgo2u:4856": " karmaphalaṃ saparikarābhijñadātṛkaṃ,",
    "GSP33brssgo2u:4857": " kālāntarabhāviphalatvāt,",
    "GSP33brssgo2u:4858": " sevāphalavaditi gautamā digambarāśca /",
    "GSP33brssgo2u:4859": " jñānaiśvaryotkarṣaḥ kvacidviśrāntaḥ,",
    "GSP33brssgo2u:4860": " sātiśayatvāt,",
    "GSP33brssgo2u:4861": " parimāṇavaditi sāṃkhyasaugatapātañjalā iti matvoktam-kecitkathañciditi /",
    "GSP33brssgo2u:4862": " siddhāntayati-ata iti /",
    "GSP33brssgo2u:4863": " āgamādinā nirdeṣeśvarasiddheḥ kathaṃ doṣavatvamityāha-kimiti /",
    "GSP33brssgo2u:4864": " na tāvat svasvāgamādīśvaranirṇayaḥ,",
    "GSP33brssgo2u:4865": " āgamānāṃ nirmūlatvenāprāmāṇyāt /",
    "GSP33brssgo2u:4866": " naca sarvajñānaṃ mūlaṃ,",
    "GSP33brssgo2u:4867": " tatra mānābhāvāt /",
    "GSP33brssgo2u:4868": " na cāgama eva mānam,",
    "GSP33brssgo2u:4869": " āgamamānatvaniścaye mūlaniścayastanniścaye tanniścaya ityanyonyāśrayāt /",
    "GSP33brssgo2u:4870": " naca puruṣavacasāṃ svatomānatvaṃ yuktaṃ,",
    "GSP33brssgo2u:4871": " mitho virodhena tattvāvyavasthānācca /",
    "GSP33brssgo2u:4872": " nāpyanumānādīśvaraḥ sarvajñaḥ kartaiveti nirṇayaḥ saṃbhavati,",
    "GSP33brssgo2u:4873": " anumānasya dṛṣṭānusāritvena dṛṣṭaviparītārthāsādhakatvāt /",
    "GSP33brssgo2u:4874": " tathāca loke yādṛśāḥ kartāro dṛṣṭāntādṛśā eva jagatkartāro rāgadveṣādimantaḥ sidhyeyuḥ /",
    "GSP33brssgo2u:4875": " yadi loke vicitraprāsādādikarturekatvādyadarśane 'pi jagatkartari lāghavādekatvaṃ nityajñānaṃ nirdeṣatvaṃ ca kalpyeta,",
    "GSP33brssgo2u:4876": " tarhi dravyopādānatvamapi kalpyatāṃ,",
    "GSP33brssgo2u:4877": " karturevopādānatvena lāghavāt,",
    "GSP33brssgo2u:4878": " anyathā svatantrapradhānaparamāṇvādyupādānakalpanāgauravāt /",
    "GSP33brssgo2u:4879": " adṛṣṭatvāccetkarturdravyopādānatvāsiddhirekatvādikamapi na sidhyet /",
    "GSP33brssgo2u:4880": " asmākaṃ tvapauruṣeyatayā svataḥsiddhapramāṇabhāvayā śrutyā svaprameyabodhane dṛṣṭāntānapekṣayā bhavatyeva laukikakartṛviparītādvitīyakartrupādānātmakasarvajñanirdeṣeśvaranirṇayaḥ",
    "GSP33brssgo2u:4881": " nirṇīte ca tasmin dharmigrāhakamānabādhānna rāgādidoṣāpādānasyāvakāśa ityānumānikeśvaravādibhyo vaiṣamyaṃ,",
    "GSP33brssgo2u:4882": " tadabhipretyāśrautasyeśvarasyāsāmañjasyamāha-hīneti /",
    "GSP33brssgo2u:4883": " yadi karturupādānatvamadṛṣṭatvānna kalpyate tarhi nirdeṣatvasyāpyadṛṣṭatvādyo viṣamakārī sa doṣavāniti vyāptidṛṣṭeśca jagatkartā doṣavān syāt",
    "GSP33brssgo2u:4884": " na cātra dharmigrāhakānumānabādhaḥ,",
    "GSP33brssgo2u:4885": " kāryatvaliṅgasya kartṛmātrasādhakatvena nirdeṣatvādāvudāsīnatvāt /",
    "GSP33brssgo2u:4886": " na cotkarṣasamā jātiḥ,",
    "GSP33brssgo2u:4887": " vyāpakadharmāpādānāt,",
    "GSP33brssgo2u:4888": " doṣābhāve tadvyāpyaviṣamakartṛtvāyogācca /",
    "GSP33brssgo2u:4889": " dṛṣṭāntasthāvyāpakadharmāṇāṃ pakṣe āpādanaṃ hyutkarṣasamā jātiḥ /",
    "GSP33brssgo2u:4890": " yathā śabdo yadi kṛtakatvena hetunā ghaṭavadanityaḥ syāttarhi tenaiva hetunā sāvayavo 'pi syāditi /",
    "GSP33brssgo2u:4891": " na hyanityatvasya vyāpakaṃ sāvayavatvaṃ gandhādau vyabhicārāditi bhāvaḥ /",
    "GSP33brssgo2u:4892": " nanu prāṇikarmaprerita īśvaro viṣamaphalān prāṇinaḥ karoti na svecchayeti śaṅkate-prāṇīti /",
    "GSP33brssgo2u:4893": " jaḍasya karmaṇaḥ prerakatvāyogānmaivamityāha-neti /",
    "GSP33brssgo2u:4894": " na ceśvarapreritaṃ karmeśvarasya prerakamiti vācyamityāha-karmeti /",
    "GSP33brssgo2u:4895": " atītakarmaṇā prerita īśvaro vartamānaṃ karma tatphalāya prerayatītyanāditvātpreryaprerakabhāvasya nānupapattiriti śaṅkate-nānāditvāditi /",
    "GSP33brssgo2u:4896": " atītakarmaṇo 'pi jaḍatvānneśvaraprerakatā /",
    "GSP33brssgo2u:4897": " naca tadapīśvareṇa preritaṃ sadīśvaraṃ prerayati,",
    "GSP33brssgo2u:4898": " uktānyonyāśrayāt /",
    "GSP33brssgo2u:4899": " tato 'pyatītakarmapreriteśvarapreritaṃ tadeveśvaraṃ vartamāne karmaṇi phaladānāya prerayati cet / na /",
    "GSP33brssgo2u:4900": " mānahīnāyā mūlakṣayāvahāyā anavasthāyāḥ prasaṅgāt /",
    "GSP33brssgo2u:4901": " ataḥ karmanirapekṣa eveśvaro viṣamasraṣṭetyasāmañjasyaṃ durvāramityarthaḥ /",
    "GSP33brssgo2u:4902": " yattu phaladāne īśvarasya karma nimittamātraṃ na prerakamiti noktadoṣa iti /",
    "GSP33brssgo2u:4903": " tanna /",
    "GSP33brssgo2u:4904": " viṣamakarmakārayiturīśvarasya doṣavattvānapāyāt,",
    "GSP33brssgo2u:4905": " pūrvakarmāpekṣayā karmakārayitṛtve coktāprāmāṇikānavasthānāt /",
    "GSP33brssgo2u:4906": " asmākaṃ tu 'eṣa hyeva sādhvasādhu kārayati'iti,",
    "GSP33brssgo2u:4907": " 'niravadyam'iti ca śrutimūlaṃ pūrvakarmāpekṣākalpanamiti vaiṣamyam /",
    "GSP33brssgo2u:4908": " kiñca paramatānusāreṇāpīśvarasya rāgādimattvaṃ prāpnotītyāha-apiceti /",
    "GSP33brssgo2u:4909": " pravartakatvaliṅgāddoṣā iti tārkikāṇāṃ sthitiḥ,",
    "GSP33brssgo2u:4910": " tathāceśvaraḥ svārthe rāgādimān,",
    "GSP33brssgo2u:4911": " pravartakatvāt,",
    "GSP33brssgo2u:4912": " saṃmatavat /",
    "GSP33brssgo2u:4913": " naca kāruṇike vyabhicāraḥ,",
    "GSP33brssgo2u:4914": " paraduḥkhaprayuktasvaduḥkhanivṛttyarthitvāttasyetyarthaḥ /",
    "GSP33brssgo2u:4915": " udāsīnaḥ pravartaka iti ca vyāhṛtamiti yogānpratyāha-puruṣeti //37//",
    "GSP33brssgo2u:4916": " END BsCom_2,2.7.37",
    "GSP33brssgo2u:4917": " START BsCom_2,2.7.38",
    "GSP33brssgo2u:4918": " saṃbandhānupapatteś ca / BBs_2,2.38 /",
    "GSP33brssgo2u:4919": " punarapyasmāñjasyameva /",
    "GSP33brssgo2u:4920": " nahi pradhānapuruṣavyatirikta īśvaro 'ntareṇasaṃbandhaṃ pradhānapuruṣayorīśitā /",
    "GSP33brssgo2u:4921": " na tāvatsaṃyogalakṣaṇaḥ saṃbandhaḥ saṃbhavati,",
    "GSP33brssgo2u:4922": " pradhānapuruṣeśvarāṇāṃ sarvagatatvānniravayavatvācca /",
    "GSP33brssgo2u:4923": " nāpi samavāyalakṣaṇaḥ saṃbandhaḥ,",
    "GSP33brssgo2u:4924": " āśrayāśrayibhāvānirūpaṇāt /",
    "GSP33brssgo2u:4925": " nāpyanyaḥ kaścitkāryagamyaḥ saṃbandhaḥ śakyate kalpayituṃ,",
    "GSP33brssgo2u:4926": " kāryakāraṇabhāvasyaivādyāpyasiddhatvāt /",
    "GSP33brssgo2u:4927": " brahmavādinaḥ kathamiti cet / na /",
    "GSP33brssgo2u:4928": " tasya tādātmyalakṣaṇasaṃbandhopapatteḥ /",
    "GSP33brssgo2u:4929": " apicāgamabalena brahmavādī kāraṇādisvarūpaṃ nirūpayatīti nāvaśyaṃ tasya yathādṛṣṭameva sarvamabhyupagantavyamiti niyamo 'sti /",
    "GSP33brssgo2u:4930": " parasya tu dṛṣṭāntabalena kāraṇādisvarūpaṃ nirūpayato yathādṛṣṭameva sarvamabhyupagantavyamityayamastyatiśayaḥ /",
    "GSP33brssgo2u:4931": " parasyāpi sarvajñapraṇītāgamasadbhāvātsamānamāgamabalamiti cet / na /",
    "GSP33brssgo2u:4932": " itaretarāśrayatvaprasaṅgādāgamapratyayatvātsarvajñatvasiddhiḥ sarvajñapratyayāccāgamasiddhiriti /",
    "GSP33brssgo2u:4933": " tasmādanupapannā sāṃkhyayogavādināmīśvarakalpanā /",
    "GSP33brssgo2u:4934": " evamanyāsvapi vedabrahmāsvīśvarakalpanāsu yathāsaṃbhavamasāmañjasyaṃ yojayitavyam // 38 //",
    "GSP33brssgo2u:4935": " pradhānavāde doṣāntaramāha sūtrakāraḥ-saṃbandheti /",
    "GSP33brssgo2u:4936": " īśvareṇāsaṃbaddhasya pradhānādeḥ preryatvāyogātsaṃbandho vācyaḥ /",
    "GSP33brssgo2u:4937": " sa ca saṃyegaḥ samavāyo vā nāstītyarthaḥ /",
    "GSP33brssgo2u:4938": " kāryabalāt preraṇayogyātvākhyaḥ saṃbandhaḥ kalpyatāmityata āha-nāpyanya iti /",
    "GSP33brssgo2u:4939": " īśvarapreritapradhānakāryaṃ jagaditi siddhaṃ cet saṃbandhakalpanā syāt /",
    "GSP33brssgo2u:4940": " taccādyāpyasiddhamityarthaḥ /",
    "GSP33brssgo2u:4941": " māyābrahmaṇostvanirvācyatādātmyasaṃbandhaḥ,",
    "GSP33brssgo2u:4942": " 'devātmaśaktim'iti śruteḥ /",
    "GSP33brssgo2u:4943": " kiñca vedasyāpūrvārthatvānna lokadṛṣṭamṛtkulālasaṃbandho vaidikenānusartavyaḥ /",
    "GSP33brssgo2u:4944": " ānumānikena tvanusartavya iti viśeṣamāha-apiceti /",
    "GSP33brssgo2u:4945": " sarvajñasyāgamaprāmāṇyasya ca jñaptāvanyonyāśrayaḥ,",
    "GSP33brssgo2u:4946": " anumānātsarvajñasiddhernirastatvāt /",
    "GSP33brssgo2u:4947": " na hyamanaskasya jñānaṃ saṃbhavati,",
    "GSP33brssgo2u:4948": " jñānaṃ manojanyamiti vyāptivirodhānnityajñānakalpanānavakāśāditi bhāvaḥ /",
    "GSP33brssgo2u:4949": " pradhānavatparamāṇūnāmapi niravayaveśvareṇa saṃyogādyasattvātpreryatvāyogaḥ ,",
    "GSP33brssgo2u:4950": " prerakatve ceśvarasya doṣavattvamityāha-evamanyāsvapīti //38//",
    "GSP33brssgo2u:4951": " END BsCom_2,2.7.38",
    "GSP33brssgo2u:4952": " START BsCom_2,2.7.39",
    "GSP33brssgo2u:4953": " adhiṣṭhānānupapatteś ca / BBs_2,2.39 /",
    "GSP33brssgo2u:4954": " itaścānupapattistārkikaparikalpitasyeśvarasya /",
    "GSP33brssgo2u:4955": " sa hi parikalpyamānaḥ kumabhakāra iva mṛdādīni pradhānādīnyadhiṣṭhāya pravartayet /",
    "GSP33brssgo2u:4956": " nacaivamupapadyate /",
    "GSP33brssgo2u:4957": " nahyapratyakṣaṃ rūpādihīnaṃ ca pradhānamīśvarasyādhiṣṭheyaṃ saṃbhavati mṛdādivailakṣaṇyāt // 39 //",
    "GSP33brssgo2u:4958": " īśvarasya pradhānādipreraṇānupapatteścāsāmañjasyamityāha sūtrakāraḥ-adhiṣṭhāneti /",
    "GSP33brssgo2u:4959": " pradhānādikaṃ cetanasyānadhiṣṭheyaṃ,",
    "GSP33brssgo2u:4960": " apratyakṣatvāt,",
    "GSP33brssgo2u:4961": " īśvaravat,",
    "GSP33brssgo2u:4962": " vyatirekeṇa mṛgādivaccetyarthaḥ //39//",
    "GSP33brssgo2u:4963": " END BsCom_2,2.7.39",
    "GSP33brssgo2u:4964": " START BsCom_2,2.7.40",
    "GSP33brssgo2u:4965": " karaṇavac cen na bhogādibhyaḥ / BBs_2,2.40 / /",
    "GSP33brssgo2u:4966": " syādetat /",
    "GSP33brssgo2u:4967": " yathā karaṇagrāmaṃ cakṣurādikamapratyakṣaṃ rūpādihīnaṃ ca puruṣo 'dhitiṣṭhatyevaṃ pradhānamapīśvaro 'dhiṣṭhāsyatīti /",
    "GSP33brssgo2u:4968": " tathāpi nopapadyate /",
    "GSP33brssgo2u:4969": " bhogādidarśanāddhi karaṇagrāmasyādhiṣṭhitatvaṃ gamyate /",
    "GSP33brssgo2u:4970": " nacātra bhogādayo dṛśyante /",
    "GSP33brssgo2u:4971": " karaṇagrāmasāmye vābhyupagamyamāne saṃsāriṇāmiveśvarasyāpi bhogādayaḥ prasajyeran /",
    "GSP33brssgo2u:4972": " anyathā vā sūtradvayaṃ vyākhyāyate- adhiṣṭhānānupapatteśca itaścānupapattistārkikaparikalpisyeśvarasya /",
    "GSP33brssgo2u:4973": " sādhiṣṭhāno hi loke saśarīro rājā rāṣṭrasyeśvaro dṛśyate na niradhiṣṭhānaḥ /",
    "GSP33brssgo2u:4974": " ataśca taddṛṣṭāntavaśenādṛṣṭamīśvaraṃ kalpayitumicchata īśvarasyapi kiñciccharīraṃ karaṇāyatanaṃ varṇayitavyaṃ syāt /",
    "GSP33brssgo2u:4975": " naca tadvarṇayituṃ śakyate /",
    "GSP33brssgo2u:4976": " sṛṣṭyuttarakālabhāvitvāccharīrasya prāksṛṣṭestadanupapatteḥ /",
    "GSP33brssgo2u:4977": " niradhiṣṭhānatve ceśvarasya pravartakatvānupapattiḥ /",
    "GSP33brssgo2u:4978": " evaṃ loke dṛṣṭatvāt /",
    "GSP33brssgo2u:4979": " 'karaṇavaccenna bhogādibhyaḥ' /",
    "GSP33brssgo2u:4980": " atha lokadarśanānusāreṇeśvarasyāpi kiñcitkāraṇānāmāyatanaṃ śarīraṃ kāmena kalpyeta /",
    "GSP33brssgo2u:4981": " evamapi nopapadyate /",
    "GSP33brssgo2u:4982": " saśarīratve hi sati saṃsārivadbhogādiprasaṅgādīśvarasyāpyanīśvaratvaṃ prasajyeta // 40 // @----------------------",
    "GSP33brssgo2u:4983": " FN: bhogaḥ sukhaduḥkhānubhavaḥ /",
    "GSP33brssgo2u:4984": " ādipadādviṣayānubhavagrahaḥ /",
    "GSP33brssgo2u:4985": " karaṇānyatra santīti karaṇavaccharīram /",
    "GSP33brssgo2u:4986": " cakṣurādau vyabhicāramāśaṅkya niṣedhati-karaṇavaditi /",
    "GSP33brssgo2u:4987": " rūpamudbhūtaṃ nāstītyapratyakṣatvaṃ sphuṭayati-rūpeti /",
    "GSP33brssgo2u:4988": " svabhogāhetutve satīti viśeṣaṇānna vyabhicāra ityāha-tathāpīti /",
    "GSP33brssgo2u:4989": " bhogaḥ sukhaduḥkhānubhavaḥ /",
    "GSP33brssgo2u:4990": " ādipadādviṣayānubhavagrahaḥ /",
    "GSP33brssgo2u:4991": " naca yadyenādhiṣṭheyaṃ tattadīyabhogahetutve sati pratyakṣamiti vyatirekavyāptau karaṇeṣu vyabhicāratādavasthyamiti vācyaṃ,",
    "GSP33brssgo2u:4992": " bhogāhetutvaviśiṣṭāpratyakṣatvasya hetutvāt,",
    "GSP33brssgo2u:4993": " karaṇeṣu ca viśeṣaṇābhāvena viśiṣṭasya hetorabhāvāt /",
    "GSP33brssgo2u:4994": " naca viśeṣyavaiyarthyaṃ,",
    "GSP33brssgo2u:4995": " parārthapācakādhiṣṭheyakāṣṭhādau vyabhicārāt /",
    "GSP33brssgo2u:4996": " naca pradhānāderīśvarapratyakṣatvādviśeṣyāsiddhiḥ,",
    "GSP33brssgo2u:4997": " atīndriyatvarūpāpratyakṣatvasya sattvādityabhiprāyaḥ /",
    "GSP33brssgo2u:4998": " jīve karaṇakṛtā bhogadayo dṛśyante,",
    "GSP33brssgo2u:4999": " īśvare tu pradhānakṛtāste na dṛśyanta ityakṣarārthaḥ /",
    "GSP33brssgo2u:5000": " vipakṣe doṣaṃ vadannaprayojakatvaṃ hetornirasyati-karaṇeti /",
    "GSP33brssgo2u:5001": " pradhānādeḥ preryatvāṅgīkāre prerakabhogahetutvaṃ syāt /",
    "GSP33brssgo2u:5002": " atīndriyasya preryasya bhogahetutvaniyamādityarthaḥ /",
    "GSP33brssgo2u:5003": " sūtradvayasyārthāntaramāha-anyathā veti /",
    "GSP33brssgo2u:5004": " yaḥ pravartakaścetanaḥ sa śarīrīti loke vyāptidṛṣṭerīśvarasya ca śarīrānupapatterna pravartakatvamiti sūtrārthamāha-itaśceti /",
    "GSP33brssgo2u:5005": " kimataṃ seśvaraṃ,",
    "GSP33brssgo2u:5006": " kāryatvāt,",
    "GSP33brssgo2u:5007": " rāṣṭravaditi kalpayato rājavatsaśarīra eveśvaraḥ syādityuktam /",
    "GSP33brssgo2u:5008": " tatreṣṭāpattiṃ nirasyati-naca tadvarṇayitumiti /",
    "GSP33brssgo2u:5009": " naca nityaṃ śarīraṃ sargātprāgapi saṃbhavatīti vācyaṃ,",
    "GSP33brssgo2u:5010": " śarīrasya bhautikatvaniyamādityarthaḥ /",
    "GSP33brssgo2u:5011": " astvaśarīra eveśvara ityata āha-niradhiṣṭhānatve ceti /",
    "GSP33brssgo2u:5012": " jīvasyaiva śarīraṃ bhautikamīśvarasya tu svecchānirmitaṃ prāgapi syādityāśaṅkāṃ nirasyati-karaṇavaditi /",
    "GSP33brssgo2u:5013": " karaṇānyatra santīti karaṇavaccharīram /",
    "GSP33brssgo2u:5014": " icchāmayaśarīrakalpanaivānupapannā,",
    "GSP33brssgo2u:5015": " mānābhāvāddṛṣṭabhautikatvaniyamavirodhācceti mantavyam //40//",
    "GSP33brssgo2u:5016": " END BsCom_2,2.7.40",
    "GSP33brssgo2u:5017": " START BsCom_2,2.7.41",
    "GSP33brssgo2u:5018": " antavattvam asarvajñatā vā / BBs_2,2.41 /",
    "GSP33brssgo2u:5019": " itaścānupapattistārkikaparikalpitasyeśvarasya /",
    "GSP33brssgo2u:5020": " sa hi sarvajñastairabhyupagamyate 'nantaśca /",
    "GSP33brssgo2u:5021": " anantaṃ ca pradhānamanantāśca puruṣā mitho bhinnā abhyupagamyate /",
    "GSP33brssgo2u:5022": " tatra sarvajñeśvareṇa pradhānasya puruṣāṇāmātmanaśceyattā paricchidyeta vā na vā paricchidyeta /",
    "GSP33brssgo2u:5023": " ubhayathāpi doṣo 'nuṣakta eva /",
    "GSP33brssgo2u:5024": " katham /",
    "GSP33brssgo2u:5025": " pūrvasmiṃstāvadvikalpa iyattāparicchinnatvātpradhānapuruṣeśvarāṇāmantavattvamavaśyaṃ bhāvyevaṃ loke dṛṣṭatvāt /",
    "GSP33brssgo2u:5026": " yaddhi loka iyattāparicchinnaṃ vastu paṭādi tadantavaddṛṣṭaṃ tathā pradhānapuruṣeśvaratrayamapīyattāparicchinnatvādantavatsyāt /",
    "GSP33brssgo2u:5027": " saṃkhyāparimāṇaṃ tāvatpradhānapuruṣeśvaratrayarūpeṇa paricchinnam /",
    "GSP33brssgo2u:5028": " svarūpaparimāṇamapi tadgatamīśvareṇa paricchidyeteti /",
    "GSP33brssgo2u:5029": " puruṣagatā ca mahāsaṃkhyā /",
    "GSP33brssgo2u:5030": " tataśceyattāparicchinnānāṃ madhye ye saṃsāriṇaḥ saṃsārānmucyante teṣāṃ saṃsāro 'ntavānsaṃsāritvaṃ ca teṣāmantavat /",
    "GSP33brssgo2u:5031": " evamitareṣvapi krameṇa mucyamāneṣu saṃsārasya saṃsāriṇāṃ cāntavattvaṃ syāt /",
    "GSP33brssgo2u:5032": " pradhānaṃ ca savikāraṃ puruṣārthamīśvarasyādhiṣṭheyaṃ saṃsāritvenābhimataṃ tacchūnyatāyāmīśvaraḥ kimadhitiṣṭhet /",
    "GSP33brssgo2u:5033": " kiṃviṣaye vā sarvajñateśvarate syātām /",
    "GSP33brssgo2u:5034": " pradhānapuruṣeśvarāṇāṃ caivamantavattve satyādimattvaprasaṅgaḥ /",
    "GSP33brssgo2u:5035": " ādyantavattve ca śūnyavādaprasaṅgaḥ /",
    "GSP33brssgo2u:5036": " atha mā bhūdeṣa doṣa ityuttaro vikalpo 'bhyupagamyeta na pradhānasya puruṣāṇāmātmanaśceyatteśvareṇa paricchidyata iti,",
    "GSP33brssgo2u:5037": " tata īśvarasya sarvajñatvābhyupagamahāniraparo doṣaḥ prasajyeta /",
    "GSP33brssgo2u:5038": " tasmādapyasaṃgatastārkikaparigṛhīta īśvarakāraṇavādaḥ // 41 // @----------------------",
    "GSP33brssgo2u:5039": " FN: saṃkhyā vā parimāṇaṃ veyattā /",
    "GSP33brssgo2u:5040": " evamīśvarasya śuṣkatarkeṇa kartṛtvanirṇayo netyupapādya nityatvasarvajñatvanirṇayo 'pi na saṃbhavatītyāha sūtrakāraḥ-antavatvamiti /",
    "GSP33brssgo2u:5041": " pradhānapuruṣeśvaratrayamanityaṃ,",
    "GSP33brssgo2u:5042": " iyattāparicchinnatvāt ghaṭavadityāha-pūrvasminniti /",
    "GSP33brssgo2u:5043": " saṃkhyā vā parimāṇaṃ veyattā /",
    "GSP33brssgo2u:5044": " tathāca niścitasaṃkhyatvānniścitaparimāṇatvācceti hetudvayam /",
    "GSP33brssgo2u:5045": " yadyapi saṃkhyāvatvamātraṃ hetuḥ saṃbhavati tathāpi sarvajñaniścayena hetvasiddhinirāsaṃ dyotayituṃ niścitapadam /",
    "GSP33brssgo2u:5046": " tatrādyahetorasiddhirnāstītyāha-saṃkhyāparimāṇamiti /",
    "GSP33brssgo2u:5047": " saṃkhyāsvarūpamityarthaḥ /",
    "GSP33brssgo2u:5048": " dvitīyahetuṃ sādhayati-svarūpeti /",
    "GSP33brssgo2u:5049": " pradhānādayo niścitaparimāṇāḥ,",
    "GSP33brssgo2u:5050": " vastuto bhinnatvāt,",
    "GSP33brssgo2u:5051": " ghaṭavadityarthaḥ /",
    "GSP33brssgo2u:5052": " nanu pradhānapuruṣeśvarāstraya iti jñāte 'pi jīvānāmānantyātkathaṃ saṃkhyāniścayaḥ,",
    "GSP33brssgo2u:5053": " tatrāha-puruṣeti /",
    "GSP33brssgo2u:5054": " jīvasaṃkhyāpīśvareṇa niścīyate /",
    "GSP33brssgo2u:5055": " aniścaye sarvajñatvāyogādityarthaḥ /",
    "GSP33brssgo2u:5056": " hetusiddheḥ phalamāha-tataśceti /",
    "GSP33brssgo2u:5057": " māṣarāśivatkeṣāñcijjīvānāṃ saṃghastadbandhaśca naśyedityevaṃ sarvamukteridānīṃ śūnyaṃ jagatsyādityarthaḥ /",
    "GSP33brssgo2u:5058": " nityasyānavaśeṣāditi bhāvaḥ /",
    "GSP33brssgo2u:5059": " nanu īśvaraḥ śiṣyatāmiti cet / na /",
    "GSP33brssgo2u:5060": " tasyāpi bhinnitvenāntavattvāt /",
    "GSP33brssgo2u:5061": " kiñceśitavyābhāvādīśvarābhāvaḥ syādityāha-pradhānamiti /",
    "GSP33brssgo2u:5062": " doṣāntaramāha-pradhāneti /",
    "GSP33brssgo2u:5063": " iyattāniścayābhāvānna śūnyateti dvitīyaṃ śaṅkate-atheti /",
    "GSP33brssgo2u:5064": " iyattā nāsti na niścīyate cetyarthaḥ /",
    "GSP33brssgo2u:5065": " pradānādayaḥ saṃkhyāparimāṇavantaḥ,",
    "GSP33brssgo2u:5066": " dravyatvāt,",
    "GSP33brssgo2u:5067": " māṣādivadityanumānādādastīyattā,",
    "GSP33brssgo2u:5068": " tadajñāne syādasarvajñatā,",
    "GSP33brssgo2u:5069": " iyattāyāṃ cāntavattvamapyakṣatamiti pariharati-tata iti /",
    "GSP33brssgo2u:5070": " tasmāt kevalakartrīśvaravādasya nirmūlatvānna tartrupādānādvayeśvarasamanvayavirodha iti siddham //41//",
    "GSP33brssgo2u:5071": " END BsCom_2,2.7.41",
    "GSP33brssgo2u:5072": " START BsCom_2,2.8.42",
    "GSP33brssgo2u:5073": " 8 utpattyasaṃbhavādhikaraṇam / sū. 42-45",
    "GSP33brssgo2u:5074": " utpattyasaṃbhavāt / BBs_2,2.42 /",
    "GSP33brssgo2u:5075": " yeṣāmaprakṛtiradhiṣṭhātā kevalanimittakāraṇamīśvaro 'bhimatasteṣāṃ pakṣaḥ pratyākhyātaḥ /",
    "GSP33brssgo2u:5076": " yeṣāṃ punaḥ prakṛtiścādhiṣṭhātā cobhayātmakaṃ kāraṇamīśvaro 'bhimatasteṣāṃ pakṣaḥ pratyākhyāyayate /",
    "GSP33brssgo2u:5077": " nanu śrutisamāśrayaṇenāpyevaṃrūpa eveśvaraḥ prāṅnirdhāritaḥ prakṛtiścādhiṣṭhātā ceti /",
    "GSP33brssgo2u:5078": " śrutyanusāriṇī ca smṛtiḥ pramāṇamiti sthitiḥ /",
    "GSP33brssgo2u:5079": " tatkasya hetoreṣa pakṣaḥ pratyācikhyāsita iti /",
    "GSP33brssgo2u:5080": " ucyate- yadyapyevajātīyakoṃ'śaḥ samānatvānna visaṃvādagocaro bhavattyastitvaṃśāntaraṃ visaṃvādasthānamityatastatpratyākhyānāyāramabhaḥ /",
    "GSP33brssgo2u:5081": " tatra bhāgavatā manyante /",
    "GSP33brssgo2u:5082": " bhagavānevaiko vāsudevo nirañjanajñānasvarūpaḥ paramārthatattvaṃ,",
    "GSP33brssgo2u:5083": " sa caturdhātmānaṃ pravibhajya pratiṣṭhito vāsudevavyūharūpeṇa saṃkarṣaṇavyūharūpeṇa pradyumnavyūharūpeṇāniruddhavyūharūpeṇa ca /",
    "GSP33brssgo2u:5084": " vāsudevo nāma paramātmocyate /",
    "GSP33brssgo2u:5085": " saṃkarṣaṇo nāma jīvaḥ /",
    "GSP33brssgo2u:5086": " pradyumno nāma manaḥ /",
    "GSP33brssgo2u:5087": " aniruddho nāmāhaṅkāraḥ /",
    "GSP33brssgo2u:5088": " teṣāṃ vāsudevaḥ parā parakṛtiritare saṃkarṣaṇādayaḥ kāryam /",
    "GSP33brssgo2u:5089": " tamitthaṃbhūtaṃ parameśvaraṃ bhagavantamabhigamanopādānejyāsvādhyāyayogairvarṣaśatamiṣṭvā kṣīṇakleśo bhagavantameva pratipadyata iti /",
    "GSP33brssgo2u:5090": " tatra yattāvaducyeta yo 'sau nārāyaṇaḥ paro 'vyaktātprasiddhaḥ paramātmā sarvātmā sa ātmānātmānamanekadhā vyūhyāvasthita iti,",
    "GSP33brssgo2u:5091": " tanna nirākriyate,",
    "GSP33brssgo2u:5092": " 'sa ekadhā bhavati tridhā bhavati' (chā. 7.26.2)",
    "GSP33brssgo2u:5093": " ityādiśrutibhyaḥ paramātmano 'nekadhābhāvasyādhigatatvāt /",
    "GSP33brssgo2u:5094": " yadapi tasya bhagavato 'bhigamanādilakṣaṇamārādhanamajasramananyacittatayābhipreyate,",
    "GSP33brssgo2u:5095": " tadapi na pratiṣidhyate /",
    "GSP33brssgo2u:5096": " śrutismṛtyorīśvarapraṇidhānasya prasiddhatvāt /",
    "GSP33brssgo2u:5097": " yatpunaridamucyate vāsudevātsaṃkarṣaṇa utpadyate saṃkarṣaṇācca pradyumnaḥ pradyumnāccāniruddha iti /",
    "GSP33brssgo2u:5098": " atra brūmaḥ - na vāsudevasaṃjñakātparamātmanaḥ saṃkarṣaṇasaṃjñakasya jīvasyotpattiḥ saṃbhavati /",
    "GSP33brssgo2u:5099": " anityatvādidoṣaprasaṅgāt /",
    "GSP33brssgo2u:5100": " utpattimattve hi jīvasyānityatvādayo doṣāḥ prasajyeran /",
    "GSP33brssgo2u:5101": " tataśca naivāsya bhagavatprāptirmokṣaḥ syāt /",
    "GSP33brssgo2u:5102": " kāraṇaprāptau kāryasya pravilayaprasaṅgāt /",
    "GSP33brssgo2u:5103": " pratiṣedhiṣyati cācāryo jīvasyotpattim- 'nātmāśruternityatvācca tābhyaḥ' (bra.sū. 2.3.17) iti /",
    "GSP33brssgo2u:5104": " tasmādasaṃgataiṣā kalpanā / @----------------------",
    "GSP33brssgo2u:5105": " FN: vyūho mūrtiḥ /",
    "GSP33brssgo2u:5106": " vākkāyacetasāmavadhānapūrvakaṃ devatāgṛhagamanamabhigamanam,",
    "GSP33brssgo2u:5107": " pūjādravyāṇāmarjanamupādānam,",
    "GSP33brssgo2u:5108": " ijyā pūjā,",
    "GSP33brssgo2u:5109": " svādhyāyo 'ṣṭākṣarādijapaḥ,",
    "GSP33brssgo2u:5110": " yogo dhyānam /",
    "GSP33brssgo2u:5111": " pañcapadārthavādimāheśvaramatanirāsānantaraṃ caturvyūhavādaṃ buddhisthaṃ nirasyati-utpattyasaṃbhavāt /",
    "GSP33brssgo2u:5112": " adhikaraṇatātparyamāha-yeṣāmiti /",
    "GSP33brssgo2u:5113": " adhikaraṇārambhamākṣipati-nanviti /",
    "GSP33brssgo2u:5114": " vedāviruddhāṃśamaṅgīkṛtya vedaviruddhaṃ jīvotpattyaṃśaṃ nirākartumadhikaraṇārambha ityāha-ucyata iti /",
    "GSP33brssgo2u:5115": " atra bhāgavatapañcarātrāgamo viṣayaḥ /",
    "GSP33brssgo2u:5116": " sa kiṃ jīvotpattyādyaṃśe mānaṃ naveti saṃdehe bādhānupalambhānmānamiti pūrvapakṣayati-tatreti /",
    "GSP33brssgo2u:5117": " pūrvapakṣe tadāgamavirodhājjīvābhinnabrahmasamanvayāsiddhiḥ,",
    "GSP33brssgo2u:5118": " siddhānte tadaṃśe tasyāmānatvādavirodhāttatsiddhiriti phalabhedaḥ /",
    "GSP33brssgo2u:5119": " sāvayavatvaṃ nirasyati-nirañjaneti /",
    "GSP33brssgo2u:5120": " kathaṃ tarhyadvitīye vāsudeve mūrtibhedaḥ,",
    "GSP33brssgo2u:5121": " tatrāha-sa iti /",
    "GSP33brssgo2u:5122": " vyūho mūrtiḥ /",
    "GSP33brssgo2u:5123": " saviśeṣaṃ śāstrārthamuktvā sahetuṃ puruṣārthamāha-tamitthaṃbhūtamiti /",
    "GSP33brssgo2u:5124": " yathoktavyūhavantaṃ sarvaprakṛtiṃ nirañjanaṃ vijñānarūpaṃ paramātmānamiti yāvat /",
    "GSP33brssgo2u:5125": " vākkāyacetasāmavadhānapūrvakaṃ devatāgṛhagamanamabhigamanam /",
    "GSP33brssgo2u:5126": " pūjādravyāṇāmarjanamupādānam /",
    "GSP33brssgo2u:5127": " ijyā pūjā /",
    "GSP33brssgo2u:5128": " svādhyāyo 'ṣṭākṣarādi japaḥ /",
    "GSP33brssgo2u:5129": " yogo dhyānam /",
    "GSP33brssgo2u:5130": " tatrāviruddhāṃśamupādatte-tatreti /",
    "GSP33brssgo2u:5131": " 'samāhitaḥ śraddhāvitto bhūtvā'iti,",
    "GSP33brssgo2u:5132": " 'taṃ yathā yathopāsate'ityādyā ca śrutiḥ /",
    "GSP33brssgo2u:5133": " 'matkarmakṛnmatparamaḥ'ityādyā smṛtiḥ /",
    "GSP33brssgo2u:5134": " viruddhāṃśamanūdya dūṣayati-yatpunariti /",
    "GSP33brssgo2u:5135": " kṛtahānyādidoṣa ādiśabdārthaḥ /",
    "GSP33brssgo2u:5136": " nyāyopetayā 'aja ātmā'ityādiśrutyā pañcarātrāgamasyotpattyaṃśe mānatvābhāvaniścayājjīvābhinnabrahmasamanvayasthairyamiti bhāvaḥ //42//",
    "GSP33brssgo2u:5137": " END BsCom_2,2.8.42",
    "GSP33brssgo2u:5138": " START BsCom_2,2.8.43",
    "GSP33brssgo2u:5139": " na ca kartuḥ karaṇam / BBs_2,2.43 /",
    "GSP33brssgo2u:5140": " itaścāsaṃgataiṣā kalpanā /",
    "GSP33brssgo2u:5141": " yasmānna hi loke karturdevadattādeḥ karaṇaṃ paraśvādyutpadyamānaṃ dṛśyate /",
    "GSP33brssgo2u:5142": " varṇayanti ca bhāgavatāḥ karturjīvātsaṃkarṣaṇasaṃjñakātkaraṇaṃ manaḥ pradyumnasaṃjñakamutpadyate /",
    "GSP33brssgo2u:5143": " kartṛjācca tasmādaniruddhasaṃjñako 'haṅkāra utpadyata iti /",
    "GSP33brssgo2u:5144": " nacaitaddṛṣṭāntamantareṇādhyavasātuṃ śaknumaḥ /",
    "GSP33brssgo2u:5145": " nacaivaṃbhūtāṃ śrutimupalabhāmahe // 43 //",
    "GSP33brssgo2u:5146": " jīvasyotpattiṃ nirasya jīvānmanasa utpattiṃ nirasyati-naca karturiti /",
    "GSP33brssgo2u:5147": " yasmāt kartuḥ karaṇotpattirna dṛśyate tasmādasaṃgatā kalpanetyanvayaḥ /",
    "GSP33brssgo2u:5148": " siddhānāṃ karaṇānāṃ prayoktā karteti prasiddhyartho hiśabdaḥ /",
    "GSP33brssgo2u:5149": " varṇanaṃ nirmūlamityāha-naveti /",
    "GSP33brssgo2u:5150": " nanu loke kaścicchilpivaraḥ kuṭhāraṃ nirmāya tena vṛkṣaṃ chinattīti dṛṣṭamiti cet /",
    "GSP33brssgo2u:5151": " satyam /",
    "GSP33brssgo2u:5152": " śilpno hastādikaraṇāntarasattvātkuṭhārakartṛtvaṃ yuktaṃ,",
    "GSP33brssgo2u:5153": " jīvasya tu karaṇāntarāsattvānna manasaḥ kartṛtvam /",
    "GSP33brssgo2u:5154": " vinaiva karaṇaṃ kartṛtve vā manovaiyarthyamiti bhāvaḥ //43//",
    "GSP33brssgo2u:5155": " END BsCom_2,2.8.43",
    "GSP33brssgo2u:5156": " START BsCom_2,2.8.44",
    "GSP33brssgo2u:5157": " vijñānādibhāve vā tadapratiṣedhaḥ / BBs_2,2.44 /",
    "GSP33brssgo2u:5158": " athāpi syānna caite saṃkarṣaṇādayo jīvādibhāvenābhipreyante kiṃ tarhīśvarā evaite",
    "GSP33brssgo2u:5159": " sarve jñānaiśvaryaśaktibalavīryatejobhiraiśvaryairdharmairanvitā abhyupagamyante",
    "GSP33brssgo2u:5160": " vāsudevā evaite sarve nirdeṣā niradhiṣṭhāna niravadyāśceti /",
    "GSP33brssgo2u:5161": " tasmānnāyaṃ yathāvarṇita utpattyasaṃbhavo doṣaḥ prāpnotīti /",
    "GSP33brssgo2u:5162": " atrocyate- evamapi tadapratiṣedha utpattyasaṃbhavasyāpratiṣedhaḥ prāpnotyevāmutpattyasaṃbhavo doṣaḥ prakārāntareṇetyabhiprāyaḥ /",
    "GSP33brssgo2u:5163": " katham /",
    "GSP33brssgo2u:5164": " yadi tāvadayamabhiprāyaḥ parasparabhinnā evaite vāsudevādayaścatvāra īśvarāstulyadharmāṇo naiṣāmekātmakatvamastīti,",
    "GSP33brssgo2u:5165": " tato 'nekeśvarakalpanānārthakyam,",
    "GSP33brssgo2u:5166": " ekenaiveśvareṇeśvarakāryasiddheḥ /",
    "GSP33brssgo2u:5167": " siddhāntahāniśca /",
    "GSP33brssgo2u:5168": " bhagavānekaiko vāsudevaḥ paramārthatattvamityabhyupagamāt /",
    "GSP33brssgo2u:5169": " athāyamabhiprāya ekasyaiva bhagavata ete catvāro vyūhāstulyadharmāṇa iti,",
    "GSP33brssgo2u:5170": " tathāpi tadavastha evotpattyasaṃbhavaḥ /",
    "GSP33brssgo2u:5171": " nahi vāsudevātsaṃkarṣaṇasyotpattiḥ saṃbhavati saṃkarṣaṇācca pradyumnasya pradyumnāccāniruddhasya,",
    "GSP33brssgo2u:5172": " atiśayābhāvāt /",
    "GSP33brssgo2u:5173": " bhavitavyaṃ hi kāryakāraṇayoratiśayena yathā mṛdghaṭayoḥ /",
    "GSP33brssgo2u:5174": " nahyasatyatiśaye kāryaṃ kāraṇamityavakalpate /",
    "GSP33brssgo2u:5175": " naca pañcarātrasiddhāntibhirvāsudevādiṣvekasminsarveṣu vā jñānaiśvaryāditāratamyakṛtaḥ kaścidbhedo 'bhyupagamyate /",
    "GSP33brssgo2u:5176": " vāsudevā eva hi sarve vyūhā nirviśeṣā iṣyante /",
    "GSP33brssgo2u:5177": " nacaite bhagavadvyūhāścatuḥsaṃkhyāyāmevāvatiṣṭheran,",
    "GSP33brssgo2u:5178": " brahmādistambaparyantasya samastasyaiva jagato bhagavadvyūhatvāvagamāt // 44 // @----------------------",
    "GSP33brssgo2u:5179": " FN: nirdeṣā rāgādiśūnyāḥ,",
    "GSP33brssgo2u:5180": " niradhiṣṭhānā prakṛtyajanyāḥ,",
    "GSP33brssgo2u:5181": " niravadyā nāśādirahitā ityarthaḥ /",
    "GSP33brssgo2u:5182": " saṃkarṣaṇādīnāmutpattyasaṃbhave 'pi vyūhacatuṣṭayaṃ syāditi sūtravyāvartyamāśaṅkate-athāpi syāditi /",
    "GSP33brssgo2u:5183": " jñānaiśvaryayoḥ śaktirāntaraṃ sāmarthyaṃ,",
    "GSP33brssgo2u:5184": " balaṃ śarīrasāmarthyaṃ,",
    "GSP33brssgo2u:5185": " vīryaṃ śauryaṃ,",
    "GSP33brssgo2u:5186": " tejaḥ prāgalbhyametairanvitā yasmātsaṃkarṣaṇādayastasmādīśvarā evetyarthaḥ /",
    "GSP33brssgo2u:5187": " sarveṣāmīśvaratve pañcarātroktimāha-vāsudevā eveti /",
    "GSP33brssgo2u:5188": " nirdeṣā rāgādiśūnyāḥ /",
    "GSP33brssgo2u:5189": " niradhiṣṭhānāḥ prakṛtyajanyāḥ /",
    "GSP33brssgo2u:5190": " niravadyā nāśādirahitā ityarthaḥ /",
    "GSP33brssgo2u:5191": " īśvaratvājjanmāsaṃbhavo guṇa evetyāha-tasmāditi /",
    "GSP33brssgo2u:5192": " sūtreṇa siddhāntayati-atreti /",
    "GSP33brssgo2u:5193": " evamapi /",
    "GSP33brssgo2u:5194": " caturṇāmīśvaratvena vijñānaśakyādibhāve 'pītyarthaḥ /",
    "GSP33brssgo2u:5195": " prakārāntaraṃ pṛcchati-kathamiti /",
    "GSP33brssgo2u:5196": " kiṃ catvāraḥ svatantrā bhinnā eva utaikasya vikāratvenābhinnāḥ /",
    "GSP33brssgo2u:5197": " ādyamanūdya dūṣayati-yadītyādinā /",
    "GSP33brssgo2u:5198": " dvitīye vikārāḥ prakṛtitulyā vā nyūnā vā /",
    "GSP33brssgo2u:5199": " ādyamutthāpya niṣedhati-athetyādinā /",
    "GSP33brssgo2u:5200": " nyūnatvapakṣe 'pasiddhāntamāha-naca pañceti /",
    "GSP33brssgo2u:5201": " yadi nyūnā api bhagavato vyūhāstadā catuṣṭvavyāghāta ityāha-nacaita iti //44//",
    "GSP33brssgo2u:5202": " END BsCom_2,2.8.44",
    "GSP33brssgo2u:5203": " START BsCom_2,2.8.45",
    "GSP33brssgo2u:5204": " vipratiṣedhāc ca / BBs_2,2.45 /",
    "GSP33brssgo2u:5205": " vipratiṣedhaścāsmiñchāstre bahuvidha upalabhyate guṇaguṇitvakalpanādilakṣaṇaḥ /",
    "GSP33brssgo2u:5206": " jñānaiśvaryaśaktibalavīryatejāṃsi guṇāḥ,",
    "GSP33brssgo2u:5207": " ātmāna evaite bhagavanto vāsudevā ityādidarśanāt /",
    "GSP33brssgo2u:5208": " vedavipratiṣedhaśca bhavati /",
    "GSP33brssgo2u:5209": " caturṣu vedeṣu paraṃ śreyo 'labdhvā śāṇḍilya idaṃ śāstramadhigatavānityādivedanindādarśanāt /",
    "GSP33brssgo2u:5210": " tasmādasaṃgataiṣā kalpaneti siddham // 45 //",
    "GSP33brssgo2u:5211": " itaśca jīvotpattivāda upekṣya ityāha sūtrakāraḥ-vipratiṣedhācceti /",
    "GSP33brssgo2u:5212": " svasyaiva guṇatvaṃ guṇitvaṃ ca viruddham /",
    "GSP33brssgo2u:5213": " ādipadāt pradyumnāniruddhau bhinnāvātmana ityuktvātmana evaite iti viruddhoktigrahaḥ /",
    "GSP33brssgo2u:5214": " pūrvāparavirodhādasāṃgatyamiti sūtrārthamuktvārthāntaramāha-vedeti /",
    "GSP33brssgo2u:5215": " ekasyāpi tantrākṣarasyādhyetā caturvedibhyo 'dhika iti nindādipadārthaḥ /",
    "GSP33brssgo2u:5216": " tasmānmitho viruddhābhiḥ pauruṣeyakalpanābhirnāpauruṣeyavedāntasamanvayavirodha iti siddham //45//",
    "GSP33brssgo2u:5217": " END BsCom_2,2.8.45",
    "GSP33brssgo2u:5218": " iti śrīgovindabhagavatpūjyapādaśiṣyaśrīmacchaṅkarabhagavatpūjyapādakṛtau śārīrakamīmāṃsābhāṣye dvitīyādhyāyasya dvitīyaḥ pādaḥ samāptaḥ // 2",
    "GSP33brssgo2u:5219": " iti dvitīyādhyāyasya sāṃkhyādimatānāṃ duṣṭatvapradarśanaṃ nāma dvitīyaḥ pādaḥ //",
    "GSP33brssgo2u:5220": " iti śrīparamahaṃsaparivrājakācāryaśrīgovindānandabhagavatpādakṛtau śārīrakamīmāṃsāvyākhyāyāṃ bhāṣyaratnaprabhāyāṃ dvitīyādhyāyasya dvitīyaḥ pādaḥ //2//",
    "GSP33brssgo2u:5221": " iti dvitīyādhyāyasya sāṃkhyādimatānāṃ duṣṭatvapradarśanaṃ nāma dvitīyaḥ pādaḥ ____________________________________________________________________________________________",
    "GSP33brssgo2u:5222": " dvitīyādhyāye tṛtīyaḥ pādaḥ /",
    "GSP33brssgo2u:5223": " atra pāde pañcamahābhūtajīvādiśrutīnāṃ virodhaparihāraḥ 1",
    "GSP33brssgo2u:5224": " viyadadhikaraṇam / sū. 1-7",
    "GSP33brssgo2u:5225": " dvitīyādhyāye tṛtīyaḥ pādaḥ /",
    "GSP33brssgo2u:5226": " viyadādividhātāraṃ sītāsyābjamadhuvratam /",
    "GSP33brssgo2u:5227": " nityaciddhivaśvakartrātmābhinnaṃ sarveśvaraṃ bhaje //1//",
    "GSP33brssgo2u:5228": " START BsCom_2,3.1.1",
    "GSP33brssgo2u:5229": " na viyadaśruteḥ / BBs_2,3.1 /",
    "GSP33brssgo2u:5230": " vedānteṣu tatra tatra bhinnaprasthānā utpattiśrutaya upalabhyante /",
    "GSP33brssgo2u:5231": " kecidākāśasyotpattimāmananti, kecinna /",
    "GSP33brssgo2u:5232": " tathā kecidvāyorutpattimāmananti, kecinna /",
    "GSP33brssgo2u:5233": " evaṃ jīvasya prāṇānāṃ ca /",
    "GSP33brssgo2u:5234": " evameva kramādidvārako 'pi vipratiṣedhaḥ śrutyantareṣūpalakṣyate /",
    "GSP33brssgo2u:5235": " vipratiṣedhācca parapakṣāṇāmanapekṣitatvaṃ sthāpitaṃ tadvatsvapakṣasyāpi vipratiṣedhādevānapekṣitatvamāśaṅkyetetyataḥ",
    "GSP33brssgo2u:5236": " sarvavedāntagatasṛṣṭiśrutyarthanirmalatvāya paraḥ paprañca ārabhyate /",
    "GSP33brssgo2u:5237": " tadarthanirmalatve ca phalaṃ yathoktāśaṅkānivṛttireva /",
    "GSP33brssgo2u:5238": " tatra prathamaṃ tāvadākāśamāśritya cintyate kimasyākāśasyotpattirastyuta nāstīti /",
    "GSP33brssgo2u:5239": " tatra tāvatpratipadyate- 'na viyadaśruteḥ' iti /",
    "GSP33brssgo2u:5240": " na khalvākāśamutpadyate /",
    "GSP33brssgo2u:5241": " kasmāt /",
    "GSP33brssgo2u:5242": " aśruteḥ /",
    "GSP33brssgo2u:5243": " nahyasyotpattiprakaraṇe śravaṇamasti /",
    "GSP33brssgo2u:5244": " chāndogye hi 'sadeva somyedamagra āsīdekamevādvitīyam' (chā. 6.2.1)",
    "GSP33brssgo2u:5245": " iti sacchabdavācyaṃ brahma prakṛtya 'tadaikṣata',",
    "GSP33brssgo2u:5246": " 'tattejo 'sṛjata' (chā. 6.2.3)",
    "GSP33brssgo2u:5247": " iti ca pañcānāṃ mahābhūtānāṃ madhyamaṃ teja ādiṅkṛtvā trayāṇāṃ tejobannānāmutpattiḥ śrāvyate /",
    "GSP33brssgo2u:5248": " śrutiśca naḥ pramāṇamatīndriyārthavijñānotpattau /",
    "GSP33brssgo2u:5249": " nacātra śrutirastyākāśasyotpattipratipādinī /",
    "GSP33brssgo2u:5250": " tasmānnāstyākāśasyotpattiriti // 1 //",
    "GSP33brssgo2u:5251": " jīvasyānutpattiprasaṅgenākāśasyāpyutpattyasaṃbhavamāśaṅkya pariharannādāvekadeśitamāha-na viyadaśruteḥ /",
    "GSP33brssgo2u:5252": " viyatprāṇāpādayorarthaṃ saṃkṣipan pūrvapādena saṃgatimāha-vedānteṣviti /",
    "GSP33brssgo2u:5253": " bhinnopakramatvamevāha-kecidityādinā /",
    "GSP33brssgo2u:5254": " bhūtabhoktṛśrutīnāṃ mithovirodhaśaṅkānirāso viyatpādārthaḥ /",
    "GSP33brssgo2u:5255": " liṅgaśarīraśrutīnāṃ tannirāsaḥ prāṇapadārthaḥ /",
    "GSP33brssgo2u:5256": " yathā mithovirodhāt pūrvāparavirodhācca parapakṣā upekṣyāstathā śrutipakṣo 'pi upekṣya iti śaṅkotthāne pādadvayasyārambhāt pūrvapādena dṛṣṭāntasaṃgatiriti samudāyārthaḥ /",
    "GSP33brssgo2u:5257": " ākāśavāyvorutpattimāmananti taittirīyakāḥ /",
    "GSP33brssgo2u:5258": " nāmananti chandogāḥ /",
    "GSP33brssgo2u:5259": " jīvasya prāṇānāṃ cotpattiṃ 'sarva eta ātmano vyuccaranti'iti vājinaḥ /",
    "GSP33brssgo2u:5260": " 'etasmājjāyate prāṇaḥ'ityātharvaṇikāścāmananti nānye /",
    "GSP33brssgo2u:5261": " evamākāśapūrvikā kvacicsṛṣṭiḥ,",
    "GSP33brssgo2u:5262": " kvacitteja pūrviketi kramavirodhaḥ /",
    "GSP33brssgo2u:5263": " ādipadāt 'sa imāṃllokānasṛjata'ityakramaḥ,",
    "GSP33brssgo2u:5264": " kvacitsapta prāṇāḥ,",
    "GSP33brssgo2u:5265": " kvacidaṣṭāvityādi saṃkhyādvārakaśca virodho grāhyaḥ /",
    "GSP33brssgo2u:5266": " prapañcaḥ pādadvayam /",
    "GSP33brssgo2u:5267": " tathāca pādadvayasya śrutīnāṃ mithovirodhanirāsārthatvācchrutiśāstrādhyāyasaṃgatayaḥ siddhāḥ /",
    "GSP33brssgo2u:5268": " atrākāśasyotpattyanutpattiśrutyormithoviridho 'sti na veti vākyabhedaikavākyatvābhyāṃ",
    "GSP33brssgo2u:5269": " saṃdehe yadyutpattistadā vākyabhedena virodhādaprāmāṇyamanayoḥ śrutyoriti pūrvapakṣayiṣyannādāvanutpattikṣamekadeśi",
    "GSP33brssgo2u:5270": " gṛhṇātītyāha-tatra tāvaditi /",
    "GSP33brssgo2u:5271": " utpattiśrutirmukhyā nāstīti gūḍhābhisaṃdhiḥ //1//",
    "GSP33brssgo2u:5272": " END BsCom_2,3.1.1",
    "GSP33brssgo2u:5273": " START BsCom_2,3.1.2",
    "GSP33brssgo2u:5274": " asti tu / BBs_2,3.2 /",
    "GSP33brssgo2u:5275": " tuśabdaḥ pakṣāntaraparigrahe /",
    "GSP33brssgo2u:5276": " mā nāmākāśasya chāndogye bhūdutpattiḥ,",
    "GSP33brssgo2u:5277": " śrutyantare tvasti /",
    "GSP33brssgo2u:5278": " taittirīyakā hi samāmananti- 'satyaṃ jñānamantaṃ brahma' iti prakṛtya 'tasmādvā etasmādātmana ākāśaḥ saṃbhūtaḥ' (tai. 2.1) iti /",
    "GSP33brssgo2u:5279": " tataśca śrutyorvipratiṣedhaḥ kvacittejaḥpramukhā sṛṣṭiḥ kvacidākāśapramukheti /",
    "GSP33brssgo2u:5280": " nanvekavākyatānayoḥ śrutyoryuktā /",
    "GSP33brssgo2u:5281": " satyam /",
    "GSP33brssgo2u:5282": " sā yuktā natu sāvagantuṃ śakyate /",
    "GSP33brssgo2u:5283": " kutaḥ /",
    "GSP33brssgo2u:5284": " 'tattejo 'sṛjata' (chā. 6.2.3)",
    "GSP33brssgo2u:5285": " iti sakṛcchrutasya sraṣṭuḥ sraṣṭavyadvayena saṃbandhānupapatteḥ,",
    "GSP33brssgo2u:5286": " 'tattejo 'sṛjata',",
    "GSP33brssgo2u:5287": " 'tadākāśamasṛjata' iti /",
    "GSP33brssgo2u:5288": " nanu sakṛcchrutasyāpi kartuḥ kartavyadvayena saṃbandho dṛśyate,",
    "GSP33brssgo2u:5289": " yathā sūpaṃ paktvaudanaṃ pacatīti,",
    "GSP33brssgo2u:5290": " evaṃ tadākāśaṃ sṛṣṭvā tattejo 'sṛjatīti yojayiṣyāmi /",
    "GSP33brssgo2u:5291": " naivaṃ yujyate /",
    "GSP33brssgo2u:5292": " prathamajatvaṃ hi chāndogye tejaso 'vagamyate taittirīyake cākāśasya /",
    "GSP33brssgo2u:5293": " nacobhayoḥ prathamajatvaṃ saṃbhavati /",
    "GSP33brssgo2u:5294": " etenetaraśrutyakṣaravirodho 'pi vyākhyātaḥ /",
    "GSP33brssgo2u:5295": " 'tasmādvā etasmādātmana ākāśaḥ saṃbhūtaḥ' (tai. 2.1)",
    "GSP33brssgo2u:5296": " ityatrāpi tasmādākāśaḥ saṃbhūtastasmāttejaḥ saṃbhūtamiti sakṛcchrutasyāpādānasya saṃbhavanasya ca viyattejobhyāṃ yugapatsaṃbandhānupapatteḥ",
    "GSP33brssgo2u:5297": " 'vāyoragniḥ' (tai. 2.1)",
    "GSP33brssgo2u:5298": " iti ca pṛthagāmnānāt // 2 //",
    "GSP33brssgo2u:5299": " saṃprati pūrvapakṣayati sūtrakāraḥ-asti tviti /",
    "GSP33brssgo2u:5300": " ekavākyatvena prāmāṇyasaṃbhave kimiti śrutyoraprāmāṇyamiti śaṅkate-nanvekavākyateti /",
    "GSP33brssgo2u:5301": " ekavākyatvāsaṃbhavādaprāmāṇyaṃ yuktamityāha-satyamityādinā /",
    "GSP33brssgo2u:5302": " ekasya yugapatkāryadvayāsaṃbandhe 'pi krameṇa saṃbandhasaṃbhavādekavākyateti mukhyasiddhāntī śaṅkate-nanu sakṛditi /",
    "GSP33brssgo2u:5303": " aprāmāṇyavādī dūṣayati-naivamiti /",
    "GSP33brssgo2u:5304": " kramo na yujyate dvayoḥ śrutaprāthamyabhaṅgāpatterityarthaḥ /",
    "GSP33brssgo2u:5305": " ekasmāddvidalabījāddaladvayavadastūbhayaṃ prathamajamityata āha-naceti /",
    "GSP33brssgo2u:5306": " vāyoragniriti kramaśrutibhaṅgāditi śeṣaḥ /",
    "GSP33brssgo2u:5307": " chāndogyaśrutestittiriśrutiviruddhārthatvamuktvā tittiriśrutestadviruddhārthatvamāha-eteneti /",
    "GSP33brssgo2u:5308": " etatpadārthamāha-tasmāditi /",
    "GSP33brssgo2u:5309": " chāndogye 'pi śrutaṃ tejasaḥ prāthamyamatra duryojyamityarthaḥ /",
    "GSP33brssgo2u:5310": " kiñca satpadārtha ātmā chāndogye tejasa upādānaṃ śrūyate,",
    "GSP33brssgo2u:5311": " atra tu vāyuriti naikavākyatetyāha-vāyoriti //2//",
    "GSP33brssgo2u:5312": " END BsCom_2,3.1.2",
    "GSP33brssgo2u:5313": " START BsCom_2,3.1.3",
    "GSP33brssgo2u:5314": " asminvipratiṣedhe kaścidāha-",
    "GSP33brssgo2u:5315": " gauṇyasaṃbhavāt / BBs_2,3.3 /",
    "GSP33brssgo2u:5316": " nāsti viyata utpattiraśrutereva /",
    "GSP33brssgo2u:5317": " yā tvitarā viyadutpattivādinī śrutirudāhṛtā sā gauṇī bhavitumarhati /",
    "GSP33brssgo2u:5318": " kasmāt /",
    "GSP33brssgo2u:5319": " asaṃbhavāt /",
    "GSP33brssgo2u:5320": " nahyākāśasyotpattiḥ saṃbhāvayituṃ śakyā śrīmatkaṇabhugabhiprāyānusāriṣu jīvatsu /",
    "GSP33brssgo2u:5321": " te hi kāraṇasāmāgryasaṃbhavādakāśasyotpattiṃ vārayanti /",
    "GSP33brssgo2u:5322": " samavāyyasamavāyinimittakāraṇebhyo hi kila sarvamutpadyamānaṃ samutpadyate /",
    "GSP33brssgo2u:5323": " dravyasya caikajātīyakamanekaṃ ca dravyaṃ samavāyikāraṇaṃ bhavati /",
    "GSP33brssgo2u:5324": " nacākāśasyaikajātīyakamanekaṃ ca dravyamārambhakamasti,",
    "GSP33brssgo2u:5325": " yasminsamavāyikāraṇe satyasamavāyikāraṇe ca tatsaṃyoga ākāśa utpadyeta /",
    "GSP33brssgo2u:5326": " tadabhāvāttu tadanugrahapravṛttaṃ nimittakāraṇaṃ dūrāpetamevākāśasya bhavati /",
    "GSP33brssgo2u:5327": " utpattimatāṃ ca tejaḥprabhṛtīnāṃ pūrvottarakāyorviśeṣaḥ saṃbhāvyate prāgutpatteḥ prakāśādikāryaṃ na babhūva paścācca bhavatīti /",
    "GSP33brssgo2u:5328": " ākāśasya punarna pūrvottarakālayorviśeṣaḥ saṃbhāvayituṃ śakyate /",
    "GSP33brssgo2u:5329": " kiṃ hi prāgutpatteranavakāśamasuṣiramacchidraṃ babhūveti śakyate 'dhyavasātum /",
    "GSP33brssgo2u:5330": " pṛthivyādivaidharmyācca vibhutvādilakṣaṇādākāśasyājatvasiddhiḥ /",
    "GSP33brssgo2u:5331": " tasmādyathā loka ākāśaṃ kurvākāśo jāta ityevañjātīyako gauṇaḥ prayogo bhavati,",
    "GSP33brssgo2u:5332": " yathāca ghaṭākāśaḥ karakākāśo gṛhākāśa ityekasyāpyākāśasyaivañjātīyako bhedavyapadeśo gauṇo bhavati,",
    "GSP33brssgo2u:5333": " vede 'pi 'āraṇyānākāśeṣvālabheran' iti,",
    "GSP33brssgo2u:5334": " evamutpattiśrutirapi gauṇī draṣṭavyā // 3 //",
    "GSP33brssgo2u:5335": " evaṃ śrutyorvirodhādaprāmāṇyamiti pūrvapakṣe prāpte sa eva viyadanutpattivādi svamatena prāmāṇyaṃ brūta ityāha-asminniti /",
    "GSP33brssgo2u:5336": " evamādhyāyasamāpteradhikaraṇeṣu prathamaṃ virodhācchrutyaprāmāṇyamiti pūrvapakṣaphalaṃ tata ekadeśisiddhāntaḥ,",
    "GSP33brssgo2u:5337": " paścānmukhyasiddhānte śrutīnāmavirodhenaika vākyatayā brahmaṇi samanvayasiddhiriti phalaṃ kramaścetyavagantavyam /",
    "GSP33brssgo2u:5338": " tatra śrutyorvirodhe satyadhyayanavidhyupāttayoraprāmāṇyayogādviyadutpattyasaṃbhavarūpatakrānugṛhītacchāndogyaśrutirmukhyārthā",
    "GSP33brssgo2u:5339": " itarā gauṇītyavirodha ityekadeśimataṃ vivṛṇoti-nāstītyādinā /",
    "GSP33brssgo2u:5340": " ākāśo notpadyate sāmagrīśūnyatvāt, ātmavat /",
    "GSP33brssgo2u:5341": " na cāvidyābrahmaṇoḥ sattvāddhetvasiddhiḥ,",
    "GSP33brssgo2u:5342": " vijātīyatvenānayorārambhakatvāyogādasaṃyuktatvācca /",
    "GSP33brssgo2u:5343": " saṃyoga eva hi dravyasyāsamavāyikāraṇamataḥ samavāyyasamavāyinorabhāvānna hetvasiddhirityarthaḥ /",
    "GSP33brssgo2u:5344": " prāgabhāvaśūnyatvāccātmavadākāśo notpadyata ityāha-utpattimatāṃ ceti /",
    "GSP33brssgo2u:5345": " prakāśaścākṣuṣānubhavaḥ /",
    "GSP33brssgo2u:5346": " ādipadāttamodhvaṃsapākayorgrahaṇam /",
    "GSP33brssgo2u:5347": " mūrtadravyāśrayatvaṃ hyakāśasya kāryaṃ,",
    "GSP33brssgo2u:5348": " tacca pralaye 'pyasti paramāṇvāśrayatvāt /",
    "GSP33brssgo2u:5349": " ato na prāgabhāva ityarthaḥ /",
    "GSP33brssgo2u:5350": " prāgabhāvasattvaṃ sphuṭayati-kiṃ hīti /",
    "GSP33brssgo2u:5351": " sthūlāśrayo 'vakāśaḥ sūkṣmāśrayacchidramaṇvāśrayaḥ suṣiramiti bhedaḥ /",
    "GSP33brssgo2u:5352": " kiñcātmavadākāśo na jāyate,",
    "GSP33brssgo2u:5353": " vibhutvāt,",
    "GSP33brssgo2u:5354": " asparśadravyatvāccetyāha-pṛthivyādīti /",
    "GSP33brssgo2u:5355": " tasmāduktatarkabalādgauṇī draṣṭavyetyanvayaḥ /",
    "GSP33brssgo2u:5356": " bhedoktergauṇatve vaidikodāharaṇamāha-vede 'pyāraṇyāniti /",
    "GSP33brssgo2u:5357": " ākāśeṣviti bhedavyapadeśo gauṇa iti saṃbandhaḥ //3//",
    "GSP33brssgo2u:5358": " END BsCom_2,3.1.3",
    "GSP33brssgo2u:5359": " START BsCom_2,3.1.4",
    "GSP33brssgo2u:5360": " śabdācca / BBs_2,3.4 /",
    "GSP33brssgo2u:5361": " śabdaḥ khalvākāśasyājatvaṃ khyāpayati /",
    "GSP33brssgo2u:5362": " yata āha- 'vāyuścāntarikṣaṃ caitadamṛtam' (bṛ. 2.3.3) iti /",
    "GSP33brssgo2u:5363": " nahyamṛtasyotpattirupapadyate /",
    "GSP33brssgo2u:5364": " ākāśavatsarvagataśca nityaḥ iti cākāśena brahma sarvagatatvanityatvābhyāṃ dharmābhyāmupamimāna ākāśasyāpi tau dharmau sūcayati /",
    "GSP33brssgo2u:5365": " naca tādṛśasyotpattirupapadyate /",
    "GSP33brssgo2u:5366": " 'sa yathānanto 'yamākāśa evamananta ātmā veditavyaḥ' iti codāharaṇam /",
    "GSP33brssgo2u:5367": " 'ākāśaśarīraṃ brahma' (tai. 1.6.2)",
    "GSP33brssgo2u:5368": " , 'ākāśa ātmā' (tai. 1.7.1) iti ca /",
    "GSP33brssgo2u:5369": " nahyākāśasyotpattimattve brahmaṇastena viśeṣeṇa saṃbhavati nīlenevotpalasya /",
    "GSP33brssgo2u:5370": " tasmānnityamevākāśena sādhāraṇaṃ brahmeti gamyate // 4 //",
    "GSP33brssgo2u:5371": " na kevalaṃ tarkādākāśasyānutpattiḥ,",
    "GSP33brssgo2u:5372": " kintu śrutito 'pītyāha-sūtrakāraḥ-śabdācceti /",
    "GSP33brssgo2u:5373": " nityabhāvasyānāditvāditi /",
    "GSP33brssgo2u:5374": " bhāvaḥ /",
    "GSP33brssgo2u:5375": " ātmeti ca śabda ihodāharaṇamityanvayaḥ /",
    "GSP33brssgo2u:5376": " ākāśaḥ śarīramasyeti bahuvrīhiṇātyantasāmyabhānādbrahmavadākāśasyānāditvamityarthaḥ //4//",
    "GSP33brssgo2u:5377": " END BsCom_2,3.1.4",
    "GSP33brssgo2u:5378": " START BsCom_2,3.1.5",
    "GSP33brssgo2u:5379": " syāc caikasya brahmaśabdavat / BBs_2,3.5 /",
    "GSP33brssgo2u:5380": " idaṃ padottaraṃ sūtram /",
    "GSP33brssgo2u:5381": " syādetat /",
    "GSP33brssgo2u:5382": " kathaṃ punarekasya saṃbhūtaśabdasya 'tasmādvā etasmādātmana ākāśaḥ saṃbhūtaḥ' (tai. 2.1)",
    "GSP33brssgo2u:5383": " ityasminnadhikāre pareṣu tejaḥprabhṛtiṣvanuvartamānasya mukhyatvaṃ saṃbhavatyākāśe ca gauṇatvamiti /",
    "GSP33brssgo2u:5384": " ata uttaramucyate- syāccaikasyāpi saṃbhūtaśabdasya viṣayaviśeṣavaśādgauṇo mukhyasya prayogo brahmaśabdavat /",
    "GSP33brssgo2u:5385": " yathaikasyāpi brahmaśabdasya 'tapasā brahma vijijñāsasva,",
    "GSP33brssgo2u:5386": " tapo brahma' (tai. 3.2)",
    "GSP33brssgo2u:5387": " ityasminnadhikāre 'nnādiṣu gauṇaḥ prayoga ānande ca mukhyaḥ /",
    "GSP33brssgo2u:5388": " yathā ca tapasi brahmavijñānasādhane brahmaśabdo bhaktyā prayujyate 'ñjasā tu vijñeye brahmaṇi tadvat /",
    "GSP33brssgo2u:5389": " kathaṃ punaranutpattau nabhasaḥ 'ekamevādvitīyam' (chā. 6.2.1)",
    "GSP33brssgo2u:5390": " itīyaṃ pratijñā samarthyate /",
    "GSP33brssgo2u:5391": " nanu nabhasā dvitīyena sadvitīyaṃ brahma prāpnoti /",
    "GSP33brssgo2u:5392": " kathaṃ ca brahmaṇi vidite sarvaṃ viditaṃ syāditi /",
    "GSP33brssgo2u:5393": " taducyate- ekameveti tāvatsvakāryāpekṣayopapadyate /",
    "GSP33brssgo2u:5394": " yathā loke kaścitkumbhakārakule pūrvedyurmṛddaṇḍacakrādīni copalabhyāparedyuśca nānāvidhānyamatrāṇi",
    "GSP33brssgo2u:5395": " prasāritānyupalabhya brūyānmṛdevaikākinī pūrvedyurāsīditi sa ca tayāvadhāraṇayā mṛtkāryajātameva",
    "GSP33brssgo2u:5396": " pūrvedyurnāsīdityabhipreyānna daṇḍacakrādi,",
    "GSP33brssgo2u:5397": " tadvadadvitīyaśrutiradhiṣṭhātrāntaraṃ vārayati /",
    "GSP33brssgo2u:5398": " yathā mṛdo 'matraprakṛteḥ kumbhakāro 'dhiṣṭhātā dṛśyate naivaṃ brahmaṇo jagatprakṛteranyo 'dhikṛtāstīti /",
    "GSP33brssgo2u:5399": " naca nabhasāpi dvitīyena sadvitīyaṃ brahma prasajyate /",
    "GSP33brssgo2u:5400": " lakṣaṇānyatvanimittaṃ hi nānātvam /",
    "GSP33brssgo2u:5401": " naca prāgutpatterbrahmanabhasorlakṣaṇānyatvamasti kṣīrodakayoriva saṃsṛṣṭyorvyāpitvāmūrtatvadidharmasāmānyāt /",
    "GSP33brssgo2u:5402": " sargakāle tu brahma jagadutpādayituṃ yatate stimitamitaravattiṣṭati /",
    "GSP33brssgo2u:5403": " tenānyatvamavasīyate /",
    "GSP33brssgo2u:5404": " tathāca 'ākāśaśarīraṃ brahma' (tai. 1.6.2)",
    "GSP33brssgo2u:5405": " ityādiśrutibhyo 'pi brahmākāśayorabhedopacārasiddhiḥ /",
    "GSP33brssgo2u:5406": " ata eva ca brahmavijñānena sarvavijñānasiddhiḥ /",
    "GSP33brssgo2u:5407": " apica sarvaṃ kāryamutpadyamānamākāśenāvyatiriktadeśakālamevotpadyate,",
    "GSP33brssgo2u:5408": " brahmaṇā cāvyatiriktadeśakālamevākāśaṃ bhavatīti,",
    "GSP33brssgo2u:5409": " ato brahmaṇā tatkāryeṇa ca vijñātena sahavijñātamevākāśaṃ bhavati /",
    "GSP33brssgo2u:5410": " yathā kṣīrapūrṇe ghaṭe katicidabbindavaḥ prakṣiptāḥ santaḥ kṣīragrahaṇenaiva gṛhītā bhavanti,",
    "GSP33brssgo2u:5411": " nahi kṣīraprahaṇādabbindavugrahaṇaṃ pariśiṣyate,",
    "GSP33brssgo2u:5412": " evaṃ brahmaṇā tatkāryaiścāvyatiriktadeśakālatvādgṛhītameva brahmagrahaṇena nabho bhavati /",
    "GSP33brssgo2u:5413": " tasmādbhāktaṃ nabhasaḥ saṃbhavaśravaṇamiti // 5 // @----------------------",
    "GSP33brssgo2u:5414": " FN: abhedopacāro bhaktiḥ /",
    "GSP33brssgo2u:5415": " kulaṃ gṛham /",
    "GSP33brssgo2u:5416": " amatrāṇi ghaṭādīni /",
    "GSP33brssgo2u:5417": " padottaramiti /",
    "GSP33brssgo2u:5418": " śaṅkottaramiti yāvat /",
    "GSP33brssgo2u:5419": " tānyeva śaṅkāpadāni paṭhati-syādetaditi /",
    "GSP33brssgo2u:5420": " adhikāre prakaraṇe /",
    "GSP33brssgo2u:5421": " yathaikasminbrahmaprakaraṇe 'annaṃ brahma''ānando brahma'iti vākyayorbrahmaśabdasyānne",
    "GSP33brssgo2u:5422": " gauṇatvamānande mukhyatā tathaikavākyasthasyaikasyāpi saṃbhūtaśabdasya guṇamukhyārthabhedo",
    "GSP33brssgo2u:5423": " yogyatābalādityāha-syācceti /",
    "GSP33brssgo2u:5424": " udāharaṇāntaramāha-yathā ceti /",
    "GSP33brssgo2u:5425": " abhedopacāro bhaktiḥ /",
    "GSP33brssgo2u:5426": " mukhyasiddhāntyākṣipati-kathaṃ punariti /",
    "GSP33brssgo2u:5427": " sa evākṣepadvayaṃ spaṣṭayati-nanviti /",
    "GSP33brssgo2u:5428": " advitīyatvaśrutibādhaḥ sarvavijñānapratijñābādhaścetyarthaḥ /",
    "GSP33brssgo2u:5429": " prathamākṣepaṃ dṛṣṭāntena pariharati-ekameveti /",
    "GSP33brssgo2u:5430": " kāryarūpadvitīyaśūnyatvaṃ prāgavasthāyāmavadhāraṇaśrutyārtha ityarthaḥ /",
    "GSP33brssgo2u:5431": " kule gṛhe /",
    "GSP33brssgo2u:5432": " amatrāṇi ghaṭādīni pātrāṇi /",
    "GSP33brssgo2u:5433": " ekamevetyavadhāraṇavyāvartyaṃ kāryamiti vyākhyāyādvitīyapadavyāvartyamāha-advitīyaśrutiriti /",
    "GSP33brssgo2u:5434": " ākāśasya dvitīyatvamaṅgīkṛtyādvitīyādipadasaṃkocaḥ kṛtaḥ,",
    "GSP33brssgo2u:5435": " tadapi nāstītyāha-naca nabhasāpīti /",
    "GSP33brssgo2u:5436": " dharmasāmye brahmanabhasoḥ kathaṃ bhedaḥ,",
    "GSP33brssgo2u:5437": " tatrāha-sargakāle tviti /",
    "GSP33brssgo2u:5438": " dharmasāmyādadvitīyatvopacāra ityarthe śrutimāha-tathā cākaśeti /",
    "GSP33brssgo2u:5439": " dvitīyamākṣepaṃ pariharati-ata eveti /",
    "GSP33brssgo2u:5440": " abhedopacārādevetyarthaḥ /",
    "GSP33brssgo2u:5441": " nabhaso brahmatatkāryābhyāsabhinnadeśakālatvācca tajjñāne tajjñānamityāha-apiceti //5//",
    "GSP33brssgo2u:5442": " END BsCom_2,3.1.5",
    "GSP33brssgo2u:5443": " START BsCom_2,3.1.6",
    "GSP33brssgo2u:5444": " evaṃ prāpta idamāha -",
    "GSP33brssgo2u:5445": " pratijñāhānir avyatirekāc chabdebhyaḥ / BBs_2,3.6 /",
    "GSP33brssgo2u:5446": " 'yenāśrutaṃ śrutaṃ bhavatyamataṃ matamavijñātaṃ vijñātam' (chā. 6.1.1)",
    "GSP33brssgo2u:5447": " iti, 'ātmani khalvare dṛṣṭe śrute mate vijñāta idaṃ sarvaṃ viditam' (bṛ. 4.5.6)",
    "GSP33brssgo2u:5448": " iti, 'kasminnu bhagavo vijñāte sarvamidaṃ vijñātaṃ bhavati' (muṇḍa. 1.1.3)",
    "GSP33brssgo2u:5449": " iti, 'na kācana maddhahirdhā vidyāsti' iti caivaṃrūpā prativedāntaṃ pratijñā vijñāyate /",
    "GSP33brssgo2u:5450": " tasyāḥ pratijñāyā evamahāniranuparodhaḥ syāt,",
    "GSP33brssgo2u:5451": " yadyavyatirekaḥ kṛtsnasya vastujātasya vijñeyādbrahmaṇaḥ syāt /",
    "GSP33brssgo2u:5452": " vyatireke hi satyekavijñānena sarvaṃ vijñāyata itīyaṃ pratijñā hrīyeta /",
    "GSP33brssgo2u:5453": " sa cāvyatireka evamupapadyate yadi kṛtsnaṃ vastujātamekasmādbrahmaṇa utpadyeta /",
    "GSP33brssgo2u:5454": " śabdebhyaśca prakṛtivikārāvyatirekanyāyenaiva pratijñāsiddhiravagamyate /",
    "GSP33brssgo2u:5455": " tathāhi- 'yenāśrutaṃ śrutaṃ bhavati' iti pratijñāya mṛdādidṛṣṭāntaiḥ kāryakāraṇābhedapratipādanaparaiḥ pratijñaiṣā samarthyate /",
    "GSP33brssgo2u:5456": " tatsādhanāyaiva cottare śabdāḥ 'sadeva somyedamagra āsīdekamevādvitīyam' (chā. 6.2.1)",
    "GSP33brssgo2u:5457": " , 'tadaikṣata',",
    "GSP33brssgo2u:5458": " 'tattejo 'sṛjata' (chā. 6.2.3)",
    "GSP33brssgo2u:5459": " ityevaṃ kāryajātaṃ brahmaṇaḥ pradarśyāvyatirekaṃ pradarśayanti- 'aitadātmyamidaṃ sarvam' (chā. 6.8.7)",
    "GSP33brssgo2u:5460": " ityārabhyāprapāṭhakaparisamāpteḥ /",
    "GSP33brssgo2u:5461": " tadyadyākāśaṃ na brahmakāryaṃ syānna brahmaṇi vijñāta ākāśaṃ vijñāyeta,",
    "GSP33brssgo2u:5462": " tataśca pratijñāhāniḥ syāt /",
    "GSP33brssgo2u:5463": " naca pratijñāhānyā vedasyāprāmāṇyaṃ yuktaṃ kartum /",
    "GSP33brssgo2u:5464": " tathāhi- prativedāntaṃ te te śabdāstena tena dṛṣṭāntena tāmeva pratijñāṃ khyapayanti 'idaṃ sarvaṃ yadayamātmā' (bṛ. 2.4.6)",
    "GSP33brssgo2u:5465": " ,' brahmaivedamamṛtaṃ purastāt' (muṇḍa. 2.2.11)",
    "GSP33brssgo2u:5466": " ityevamādayaḥ /",
    "GSP33brssgo2u:5467": " tasmājjvalanādivadeva gaganamapyutpadyate /",
    "GSP33brssgo2u:5468": " yaduktamaśruterna viyadutpadyata iti,",
    "GSP33brssgo2u:5469": " tadayuktaṃ,",
    "GSP33brssgo2u:5470": " viyadutpattiviṣayaśrutyantarasya darśitatvāt 'tasmādvā etasmādātmana ākāśaḥ saṃbhūtaḥ' (tai. 2.1) iti /",
    "GSP33brssgo2u:5471": " satyaṃ darśitam /",
    "GSP33brssgo2u:5472": " viruddhaṃ tu 'tattejo 'sṛjata' ityanena śrutyantareṇa / na /",
    "GSP33brssgo2u:5473": " ekavākyatvātsarvaśrutīnām /",
    "GSP33brssgo2u:5474": " bhavatyekavākyatvamaviruddhānām /",
    "GSP33brssgo2u:5475": " iha tu virodha uktaḥ,",
    "GSP33brssgo2u:5476": " sakṛcchrutasya sraṣṭuḥ sraṣṭavyadvayasaṃbandhāsaṃbhavāddvayośca prathamajatvāsaṃbhavādvikalpāsaṃbhavācceti /",
    "GSP33brssgo2u:5477": " naiṣa doṣaḥ /",
    "GSP33brssgo2u:5478": " tejaḥsargasya taittirīyake tṛtīyatvaśravaṇāt 'tasmādvā etasmādātmana ākāśaḥ saṃbhūtaḥ /",
    "GSP33brssgo2u:5479": " ākāśādvāyuḥ /",
    "GSP33brssgo2u:5480": " vāyoragniḥ' (tai. 2.1) iti /",
    "GSP33brssgo2u:5481": " aśakyā hīyaṃ śrutiranyathā pariṇetum /",
    "GSP33brssgo2u:5482": " śakyā tu pariṇetuṃ chāndogyaśrutistadākāśaṃ vāyuṃ ca sṛṣṭvā 'tattejo 'sṛjata' iti /",
    "GSP33brssgo2u:5483": " nahīyaṃ śrutistejojanipradhānā satī śrutyantaraprasiddhāmākāśasyotpattiṃ vārayituṃ śaknoti /",
    "GSP33brssgo2u:5484": " ekasya vākyasya vyāpāradvayāsaṃbhavāt /",
    "GSP33brssgo2u:5485": " sraṣṭvā tveko 'pi krameṇānekaṃ sraṣṭavyaṃ sṛjet /",
    "GSP33brssgo2u:5486": " ityekavākyatvakalpanāyāṃ saṃbhavatyāṃ na viruddhārthatvena śrutirhātavyā /",
    "GSP33brssgo2u:5487": " nacāsmābhiḥ sakṛcchrutasya sraṣṭuḥ sraṣṭavyadvayasaṃbandho 'bhipreyate śrutyantaravaśena sraṣṭavyāntaropasaṃgrahāt /",
    "GSP33brssgo2u:5488": " yathāca 'sarvaṃ khalvidaṃ brahma tajjalān' (chā. 3.14.1)",
    "GSP33brssgo2u:5489": " ityatra sākṣādeva sarvasya vastujātasya brahmajatvaṃ śrūyamāṇaṃ na pradeśāntaravihitaṃ tejaḥpramukhamutpattikramaṃ vārayati,",
    "GSP33brssgo2u:5490": " evaṃ tejaso 'pi brahmajatvaṃ śrūyamāṇaṃ na śrutyantaravihitaṃ nabhaḥpramukhamutpattikramaṃ vārayitumarhati /",
    "GSP33brssgo2u:5491": " nanu śamavidhānārthametadvākyam,",
    "GSP33brssgo2u:5492": " 'tajjalāniti śānta upāsīta' iti śruteḥ,",
    "GSP33brssgo2u:5493": " naitatsṛṣṭivākyaṃ,",
    "GSP33brssgo2u:5494": " tasmādetanna pradeśāntarasiddhaṃ kramamuparoddhumarhatīti /",
    "GSP33brssgo2u:5495": " 'tattejo 'sṛjata' ityetatsṛṣṭivākyam /",
    "GSP33brssgo2u:5496": " tasmādatra yathāśruti kramo grahītavya iti /",
    "GSP33brssgo2u:5497": " netyucyate /",
    "GSP33brssgo2u:5498": " nahi tejaḥprāthamyānurodhena śrutyantaraprasiddho viyatpadārthaḥ parityaktavyo bhavati,",
    "GSP33brssgo2u:5499": " padārthadharmatvātkramasya /",
    "GSP33brssgo2u:5500": " apica 'tattejo 'sṛjata' iti nātra kramasya vācakaḥ kaścicchabdo 'sti /",
    "GSP33brssgo2u:5501": " arthāttu kramo 'vagamyate /",
    "GSP33brssgo2u:5502": " sa ca 'vāyoragniḥ' ityanena śrutyantaraprasiddhena krameṇa nivāryate /",
    "GSP33brssgo2u:5503": " vikalpasamuccayau tu viyattejasoḥ prathamajatvaviṣayāvasaṃbhavānabhyupagamābhyāṃ nivāritau /",
    "GSP33brssgo2u:5504": " tasmānnāsti śrutyorvipratiṣedhaḥ /",
    "GSP33brssgo2u:5505": " apica chāndogye 'yenāśrutaṃ śrutaṃ bhavati' ityetāṃ pratijñāṃ vākyopakrame śrutāṃ samarthayitumasamāmnātamapi viyadutpattāvupasaṃkhyātavyaṃ,",
    "GSP33brssgo2u:5506": " kimaṅga punastaittirīyake samāmnātaṃ nabho na saṃgṛhyate /",
    "GSP33brssgo2u:5507": " yaccoktamākāśasya sarveṇānanyadeśakālatvādbrahmaṇā tatkāryaiśca saha viditameva tadbhavatyato na pratijñā hīyate,",
    "GSP33brssgo2u:5508": " naca 'ekamevādvitīyam' iti śrutikopo bhavati,",
    "GSP33brssgo2u:5509": " kṣīrodakavadbrahmanabhasoravyatirekopapatteriti /",
    "GSP33brssgo2u:5510": " atrocyate /",
    "GSP33brssgo2u:5511": " na kṣīrodakanyāyenedamekavijñānena sarvavijñānaṃ netavyam /",
    "GSP33brssgo2u:5512": " mṛdādidṛṣṭāntapraṇayanāddhi prakṛtivikāranyāyenaivedaṃ sarvavijñānaṃ netavyamiti gamyate /",
    "GSP33brssgo2u:5513": " kṣīrodakanyāyena ca sarvavijñānaṃ kalpyamānaṃ na samyagvijñānaṃ syāt /",
    "GSP33brssgo2u:5514": " nahi kṣīrajñānagṛhītasyodakasya samyagvijñānagṛhītamasti /",
    "GSP33brssgo2u:5515": " naca vedasya puruṣāṇāmiva māyālīkavañcanādibhirarthāvadhāraṇamupapadyate /",
    "GSP33brssgo2u:5516": " sāvadhāraṇā ceyam /",
    "GSP33brssgo2u:5517": " 'ekamevādvitīyam' iti śrutiḥ kṣīrodakanyāyena nīyamānā pīḍyeta /",
    "GSP33brssgo2u:5518": " naca svakāryāpekṣayedaṃ vastvekadeśaviṣayaṃ sarvavijñānamekamevādvitīyatāvadhāraṇaṃ ceti nyāyyaṃ,",
    "GSP33brssgo2u:5519": " mṛdādiṣvapi hi tatsaṃbhavānna tadapūrvavadupanyasitavyaṃ bhavati 'śvetaketo yannu",
    "GSP33brssgo2u:5520": " somyedaṃ mahāmanā anūcānamānī stabdho 'syuta tamādeśamaprākṣyo 'yenāśrutaṃ śrutaṃ",
    "GSP33brssgo2u:5521": " bhavati' (chā. 6.1.1) ityādinā /",
    "GSP33brssgo2u:5522": " tasmādaśeṣavastuviṣayamevedaṃ sarvavijñānaṃ sarvasya brahmakāryatāpekṣayopanyasyata iti draṣṭavyam // 6 //",
    "GSP33brssgo2u:5523": " evamākāśasyānutpattau sarvaśrutīnāmavirodha ityekadeśisiddhāntaḥ prāptastaṃ mukhyasiddhāntī dūṣayati-pratijñeti /",
    "GSP33brssgo2u:5524": " ahānirabādhaḥ /",
    "GSP33brssgo2u:5525": " sāmayajuratharvaṇaśākhābhedajñāpanārthā iti śabdāḥ /",
    "GSP33brssgo2u:5526": " na kācaneti /",
    "GSP33brssgo2u:5527": " ātmabhinnaṃ jñeyaṃ nāstītyarthaḥ /",
    "GSP33brssgo2u:5528": " nanu sarvasya brahmāvyatirekātpratijñāyā ahānirityastu,",
    "GSP33brssgo2u:5529": " tathāpi jīvādivadanutpannasyāpi nabhaso brahmaṇi kalpitatvenāvyatirekātpratijñāsiddhiḥ kiṃ na syāt,",
    "GSP33brssgo2u:5530": " kimutpattyetyata āha-śabdebhyaśceti /",
    "GSP33brssgo2u:5531": " avyatireka eva nyāyastenetyarthaḥ /",
    "GSP33brssgo2u:5532": " ayaṃ bhāvaḥ-jīvasya tāvadātmatvādbrahmāvyatirekaḥ /",
    "GSP33brssgo2u:5533": " ajñānatatsaṃbandhayoḥ kalpitatvenāvyatirekaḥ /",
    "GSP33brssgo2u:5534": " svatantrājñānāyogādajñānānyajaḍadravyasya tu kāryatvenaivāvyatirekasiddhiḥ,",
    "GSP33brssgo2u:5535": " tasyākāryatve pradhānavatsvātantryādavyatirekāyogāt /",
    "GSP33brssgo2u:5536": " tathāhurnyāyavidaḥ-'nityadravyāṇi svatantrāṇi bhinnānyanāśritāni'iti /",
    "GSP33brssgo2u:5537": " tasmātpratijñāsiddhaye ākāśasya kāryatvenaivāvyatireko vācya iti dṛṣṭāntasṛṣṭisārvātmyaśabdānāha-tathā hīti /",
    "GSP33brssgo2u:5538": " tena tena dṛṣṭānteneti /",
    "GSP33brssgo2u:5539": " yajuṣi dundubhyādidṛṣṭāntenātharvaṇe ūrṇanābhyādidṛṣṭāntenetyarthaḥ /",
    "GSP33brssgo2u:5540": " yajuṣi pratijñāsādhakā 'idaṃ sarvam'itiśabdāḥ,",
    "GSP33brssgo2u:5541": " ātharvaṇe 'brahmaivedam'iti śabdā iti bhāvaḥ /",
    "GSP33brssgo2u:5542": " evamākāśotpattikathanādekadeśimate dūṣite śrutyaprāmāṇyavādī svoktaṃ smārayati-satyaṃ darśitamiti /",
    "GSP33brssgo2u:5543": " mukhyasiddhāntyāha-na /",
    "GSP33brssgo2u:5544": " eketi /",
    "GSP33brssgo2u:5545": " 'tattejo 'sṛjata'iti sakṛcchrutasya sraṣṭurākāśatejobhyāṃ yugapatsaṃbandhe tittirikramabādhāt,",
    "GSP33brssgo2u:5546": " krameṇākāśaṃ sṛṣṭvā tejo 'sṛjateti saṃbandhe tejaḥprāthamyabhaṅgaprasaṅgāt,",
    "GSP33brssgo2u:5547": " vastuni vikalpāsaṃbhavena tayoḥ śākhābhedena prāthamyavyavasthāyā ayogāt,",
    "GSP33brssgo2u:5548": " naikavākyateti prāpte mukhya eva dūṣayati-naiṣa doṣa iti /",
    "GSP33brssgo2u:5549": " aprāmāṇyakalpanādvaramapauruṣeyaśrutīnāmekavākyatvena prāmāṇyakalpanaṃ,",
    "GSP33brssgo2u:5550": " taccaikavākyatvaṃ balavacchrutyā durbalaśruteḥ kalpyaṃ,",
    "GSP33brssgo2u:5551": " balavatī ca tittiriśrutiḥ,",
    "GSP33brssgo2u:5552": " prakṛtipañcamyā paurvāparyākhyakramasya śrutatvāt /",
    "GSP33brssgo2u:5553": " chāndogyaśrutistu durbalā,",
    "GSP33brssgo2u:5554": " tejaḥprāthamyaśrutyabhāvāt /",
    "GSP33brssgo2u:5555": " tejaḥsargamātraṃ tu śrutaṃ tṛtīyatvena pariṇeyamityekavākyatetyarthaḥ /",
    "GSP33brssgo2u:5556": " yaduktamekadeśinā chāndogyaśrutyākāśotpattirvāryata iti tannirastam /",
    "GSP33brssgo2u:5557": " kiñca sā śrutiḥ kiṃ tejojanmaparā,",
    "GSP33brssgo2u:5558": " uta tejojanma viyadanucpattiścetyubhayaparā /",
    "GSP33brssgo2u:5559": " ādye na tadvāraṇamityāha-nahīti /",
    "GSP33brssgo2u:5560": " avirodhādityarthaḥ /",
    "GSP33brssgo2u:5561": " na dvitīyaḥ,",
    "GSP33brssgo2u:5562": " śrutyantaravirodhenobhayaparatvakalpanāyogādvākyabhedāpatteścetyāha-ekasyeti /",
    "GSP33brssgo2u:5563": " nanvekasya sraṣṭuranekārthasaṃbandhavadvākyasyāpyanekārthatā kiṃ na syādityata ā-sraṣṭā tviti /",
    "GSP33brssgo2u:5564": " ekasya karturanekārthasaṃbandho dṛṣṭaḥ /",
    "GSP33brssgo2u:5565": " na tvekasya vākyasya nānārthatvaṃ dṛṣṭam /",
    "GSP33brssgo2u:5566": " nānārthakaprayoge tu paya ānayetyādāvāvṛttyā vākyabheda eva /",
    "GSP33brssgo2u:5567": " ānayanasya jalakṣīrābhyāṃ pṛthaksaṃbandhādityarthaḥ /",
    "GSP33brssgo2u:5568": " phalitamāha-ityeketi /",
    "GSP33brssgo2u:5569": " ekasya śabdasyāvṛttiṃ vinānekārthatvaṃ nāsti cedasṛjateti śabdasya chāndogya upasaṃhṛtākāśādisaṃbandhārthamāvṛttidoṣaḥ syādityata āha-naceti",
    "GSP33brssgo2u:5570": " chāndogyasthatejojanma ākāśādijanmapūrvakaṃ,",
    "GSP33brssgo2u:5571": " tejojanmatvāt,",
    "GSP33brssgo2u:5572": " tittiristhatejojanmavadityākāśādijanmopasaṃhāre 'tadākāśamasṛjata'iti vākyāntarasyaiva kalpanānnāvṛttidoṣa ityarthaḥ /",
    "GSP33brssgo2u:5573": " śrutyantarasthaḥ kramaḥ śrutyantare grāhya ityatra dṛṣṭāntamāha-yathāceti /",
    "GSP33brssgo2u:5574": " sṛṣṭau tātparyātātparyābhyāṃ dṛṣṭāntaśrutivaiṣamyaṃ śaṅkate-nanvityādinā /",
    "GSP33brssgo2u:5575": " tejaḥprāthamyasvīkāre ākāśasargo dharmi taddharmaḥ prāthamyaṃ ceti dvayaṃ śrutaṃ bādhanīyamiti gauravam,",
    "GSP33brssgo2u:5576": " ākāśaprāthamye tvārthikatejaḥ sargaprāthamyamātrabādha iti lāghavamiti matvāha-netyucyata iti /",
    "GSP33brssgo2u:5577": " kiñca pradhānadharmityāgādvaraṃ guṇabhūtasya tejaḥprāthamyasya dharmasya tyāga ityāha-nahīti /",
    "GSP33brssgo2u:5578": " kiñca kiṃ sṛṣṭiparaśrutisiddhatvāttejaḥprāthamyaṃ gṛhyata uta prathamasthāne tejasaḥ sargaśrutyārthātprāthamyabhānāt /",
    "GSP33brssgo2u:5579": " nādya ityāha-apiceti /",
    "GSP33brssgo2u:5580": " dvitīyamanūdya dūṣayati-arthāttviti /",
    "GSP33brssgo2u:5581": " yaduktaṃ vastuni vikalpāsaṃbhavādubhayoḥ prāthamyaṃ śākhābhedena vyavasthitaṃ na bhavati,",
    "GSP33brssgo2u:5582": " nāpyubhayordvidalāṅkuravatsamuccityotpattyā prāthamyaṃ vāyoragniriti kramabādhāpātāditi,",
    "GSP33brssgo2u:5583": " tadiṣṭamevetyāha-vikalpeti /",
    "GSP33brssgo2u:5584": " na kevalaṃ śrutidevyoravirodhaḥ sauhārdaṃ cāstītyāha-apiceti /",
    "GSP33brssgo2u:5585": " viyadupasaṃgrāhyamityanvayaḥ /",
    "GSP33brssgo2u:5586": " viyadanutpattivādinoktamanūdya pratijñāyā advitīyaśruteśca mukhyārthatātparyāvagamānna gauṇārthateti dūṣayati-yaccoktamityādinā /",
    "GSP33brssgo2u:5587": " prakṛtivikāranyāyastadananyatvanyāyaḥ /",
    "GSP33brssgo2u:5588": " udakaṃ kṣīrasthamapi kṣīrajñānānna gṛhyate bhedāditi bhāvaḥ /",
    "GSP33brssgo2u:5589": " māstu samyagjñānaṃ śruterbhrāntimūlatvasaṃbhavādityāśaṅkyāpauruṣeyatvānmaivamityāha-naca vedasyeti /",
    "GSP33brssgo2u:5590": " māyā bhrāntistayālīkaṃ mithyābhāṣaṇaṃ tena vañcanamayathārthabodhanam /",
    "GSP33brssgo2u:5591": " ādipadādvipralipsāpramādakaraṇāpāṭavāni gṛhyante /",
    "GSP33brssgo2u:5592": " pratijñāmukhyatvamabhidhāyādvitīyaśrutimukhyatāmāha-sāvadhāraṇeti /",
    "GSP33brssgo2u:5593": " sarvadvaitaniṣedhaparetyarthaḥ /",
    "GSP33brssgo2u:5594": " ubhayagauṇatve 'dbhutavadupanyāso mṛdādidṛṣṭāntaistatsādhanaṃ ca na syāditi doṣāntaramāha-nacetyādinā //6//",
    "GSP33brssgo2u:5595": " END BsCom_2,3.1.6",
    "GSP33brssgo2u:5596": " START BsCom_2,3.1.7",
    "GSP33brssgo2u:5597": " yatpunaretaduktamasaṃbhavād gauṇī ganasyotpattiśrutiriti /",
    "GSP33brssgo2u:5598": " atra brūmaḥ -",
    "GSP33brssgo2u:5599": " yāvadvikāraṃ tu vibhāgo lokavat / BBs_2,3.7 /",
    "GSP33brssgo2u:5600": " tuśabdo 'saṃbhavāśaṅkāvyāvṛttyarthaḥ /",
    "GSP33brssgo2u:5601": " na khalvākāśotpattāvasaṃbhavāśaṅkā kartavyā /",
    "GSP33brssgo2u:5602": " yato yāvatkiñcidvikārajātaṃ dṛśyate ghaṭaghaṭikodañcanādi vā kaṭakakeyūrakuṇḍalādi vā sūcīnārācanistriṃśādi vā tāvāneva vibhāgo loke lakṣyate",
    "GSP33brssgo2u:5603": " natvavikṛtaṃ kiñcitkutaścidvibhaktamupalabhyate /",
    "GSP33brssgo2u:5604": " vibhāgaścākāśasya pṛthivyādibhyo 'vagamyate /",
    "GSP33brssgo2u:5605": " tasmātso 'pi vikāro bhavitumarhati /",
    "GSP33brssgo2u:5606": " etena dikkālamanaḥparamāṇvādīnāṃ kāryatvaṃ vyākhyātam /",
    "GSP33brssgo2u:5607": " nanvātmāpyākāśādibhyo vibhakta iti tasyāpi kāryatvaṃ ghaṭādivatprāpnoti / na /",
    "GSP33brssgo2u:5608": " 'ātmana ākāśaḥ saṃbhūtaḥ' (tai. 2.1) iti śruteḥ /",
    "GSP33brssgo2u:5609": " yadi hyātmāpi vikāraḥ syāttasmātparamanyanna śrutamityākāśādi sarvaṃ kāryaṃ nirātmakamātmanaḥ kāryatve syāt /",
    "GSP33brssgo2u:5610": " tathāca śūnyavādaḥ prasajyeta /",
    "GSP33brssgo2u:5611": " ātmatvāccātmano nirākaraṇaśaṅkānupapattiḥ /",
    "GSP33brssgo2u:5612": " nahyātmāgantukaḥ kasyacit,",
    "GSP33brssgo2u:5613": " svayaṃsiddhatvāt /",
    "GSP33brssgo2u:5614": " nahyātmātmanaḥ pramāṇamapekṣya sidhyati /",
    "GSP33brssgo2u:5615": " tasya hi pratyakṣādīni pramāṇānyaprasiddhaprameyasiddhaya upādīyante /",
    "GSP33brssgo2u:5616": " nahyākāśādayaḥ padārdhāḥ pramāṇanirapekṣāḥ svayaṃsiddhāḥ kenacidabhyupagamyante /",
    "GSP33brssgo2u:5617": " ātmā tu pramāṇādivyavahārāśrayatvātprāgeva pramāṇādivyavahārātsidhyati /",
    "GSP33brssgo2u:5618": " naceddṛśasya nirākaraṇaṃ saṃbhavati /",
    "GSP33brssgo2u:5619": " āgantukaṃ hi vastu nirākriyate na svarūpam /",
    "GSP33brssgo2u:5620": " ya eva hi nirākartā tadeva tasya svarūpam /",
    "GSP33brssgo2u:5621": " nahyagnerauṣṇyamagninā nirākriyate /",
    "GSP33brssgo2u:5622": " tathāhamevedānīṃ jānāmi vartamānaṃ vastvahamevātītamatītataraṃ cājñāsiṣamahamevānāgatamanāgatataraṃ",
    "GSP33brssgo2u:5623": " ca jñāsyāmītyatītānāgatavartamānabhāvenānyathābhavatyapi jñātavye na jñāturanyathābhāvo 'sati,",
    "GSP33brssgo2u:5624": " sarvadā vartamānasvabhāvatvāt /",
    "GSP33brssgo2u:5625": " tathā bhasmībhavatyapi dehe cātmana ucchedo vartamānasvabhāvādanyathāsvabhāvatvaṃ vā na saṃbhāvayituṃ śakyam /",
    "GSP33brssgo2u:5626": " evamapratyākhyeyasvabhāvatvādevākāryatvamātmanaḥ kāryatvaṃ cākāśasya /",
    "GSP33brssgo2u:5627": " yattūktaṃ samānajātīyamanekaṃ kāraṇadravyaṃ vyomno nāstīti,",
    "GSP33brssgo2u:5628": " tatpratyucyate- na tāvatsamānajātīyamevārabhate na bhinnajātīyamiti niyamo 'sti /",
    "GSP33brssgo2u:5629": " nahi tantūnāṃ tatsaṃyogānāṃ ca samānajātīyatvamasti,",
    "GSP33brssgo2u:5630": " dravyaguṇatvābhyupagamāt /",
    "GSP33brssgo2u:5631": " naca nimittakāraṇānāmapi turīvemādīnāṃ samānajātīyatvaniyamo 'sti /",
    "GSP33brssgo2u:5632": " syādetat /",
    "GSP33brssgo2u:5633": " samavāyikāraṇaviṣaya eva samānajātīyatvābhyupagamo na kāraṇāntaraviṣaya iti /",
    "GSP33brssgo2u:5634": " tadapyanaikāntikam /",
    "GSP33brssgo2u:5635": " sūtragobālairhyanekajātīyairekā rajjuḥ sṛjyamānā dṛśyate /",
    "GSP33brssgo2u:5636": " tathā sūtrairūrṇādibhiśca vicitrānkambalānvitanvate /",
    "GSP33brssgo2u:5637": " sattvadravyatvādyapekṣayā vā samānajātīyatve kalpyamāne niyamānarthakyaṃ,",
    "GSP33brssgo2u:5638": " sarvasya sarveṇa samānajātīyakatvāt /",
    "GSP33brssgo2u:5639": " nāpyanekamevārabhate naikamiti niyamo 'sti /",
    "GSP33brssgo2u:5640": " aṇumanasorādyakarmārambhābhyupagamāt /",
    "GSP33brssgo2u:5641": " ekaiko hi paramāṇirmanaścāyaṃ karmārabhate na dravyāntaraiḥ saṃhatyetyabhyupagamyate /",
    "GSP33brssgo2u:5642": " dravyārambha evānekārambhakatvaniyama iti cet / na /",
    "GSP33brssgo2u:5643": " pariṇāmābhyupagamāt /",
    "GSP33brssgo2u:5644": " bhavedeṣa niyamo yadi saṃyogasacivaṃ dravyaṃ dravyāntarasyārambhakamabhyupagamyeta /",
    "GSP33brssgo2u:5645": " tadeva tu dravyaṃ viśeṣavadavasthāntaramāpadyamānaṃ kāryaṃ nāmābhyupagamyate /",
    "GSP33brssgo2u:5646": " tacca kvacidanekaṃ pariṇamate mṛdbījādyaṅ kurādibhāvena /",
    "GSP33brssgo2u:5647": " kvacidekaṃ pariṇamate kṣīrādi dadhyādibhāvena /",
    "GSP33brssgo2u:5648": " neśvaraśāsanamastyanekameva kāraṇaṃ kāryaṃ janayatīti /",
    "GSP33brssgo2u:5649": " ataḥ śrutiprāmāṇyādekasmādbrahmaṇa ākāśādimahābhūtotpattikrameṇa jagajjātamiti niścīyate /",
    "GSP33brssgo2u:5650": " tathācoktam- 'upasaṃhāradarśanānneti cenna kṣīravaddhi' (bra. sū. 2.1.14) iti /",
    "GSP33brssgo2u:5651": " yaccoktamākāśasyotpattau na pūrvottarakālayorviśeṣaḥ saṃbhāvayituṃ śakyata iti /",
    "GSP33brssgo2u:5652": " tadayuktam /",
    "GSP33brssgo2u:5653": " yenaiva hi viśeṣeṇa pṛthivyādibhyo vyatiricyamānaṃ nabhaḥ svarūpavadidānīmadhyavasīyate sa eva viśeṣaḥ prāgutpatternāsīditi gamyate /",
    "GSP33brssgo2u:5654": " yathā ca brahma na sthūlādibhiḥ pṛthivyādisvabhāvaiḥ svabhāvavat,",
    "GSP33brssgo2u:5655": " 'asthūlamanaṇu' (bṛ. 3.8.8)",
    "GSP33brssgo2u:5656": " ityādiśrutibhyaḥ,",
    "GSP33brssgo2u:5657": " evamākāśasvabhāvenāpi na svabhāvavadanākāśamiti śruteravagamyate /",
    "GSP33brssgo2u:5658": " tasmātprāgutpatteranākāśamiti sthitam /",
    "GSP33brssgo2u:5659": " yadapyuktaṃ pṛthivyādivaidharmyādākāśasyājatvamiti /",
    "GSP33brssgo2u:5660": " tadapyasat /",
    "GSP33brssgo2u:5661": " śrutivirodhe satyutpattyasaṃbhavānumānasyābhāsatvopapatteḥ /",
    "GSP33brssgo2u:5662": " utpattyanumānasya ca darśitatvāt /",
    "GSP33brssgo2u:5663": " anityamākāśamanityaguṇāśrayatvādghaṭādivadityādiprayogasaṃbhavācca /",
    "GSP33brssgo2u:5664": " ātmanyanaikāntikamiti cet / na /",
    "GSP33brssgo2u:5665": " tasyaupaniṣadaṃ pratyanityaguṇāśrayatvāsiddheḥ /",
    "GSP33brssgo2u:5666": " vibhutvādīnāṃ cākāśasyotpattivādinaṃ pratyasiddhatvāt /",
    "GSP33brssgo2u:5667": " yaccoktametacchabdācceti,",
    "GSP33brssgo2u:5668": " tatrāmṛtatvaśrutistāvadviyatyamṛtā divaukasa itivaddraṣṭavyā /",
    "GSP33brssgo2u:5669": " utpattipralayayorupapāditatvāt /",
    "GSP33brssgo2u:5670": " 'ākāśavatsarvagataśca nityaḥ' ityapi prasiddhamahattvenākāśenopamānaṃ kriyate niratiśayamahattvāya nākāśasamatvāya /",
    "GSP33brssgo2u:5671": " yatheṣuriva savitā dhāvatīti kṣipragatitvāyocyate neṣutulyagatitvāya tadvat /",
    "GSP33brssgo2u:5672": " etenānantatvopamānaśrutirvyākhyātā /",
    "GSP33brssgo2u:5673": " 'jyāyānākāśāt' ityādiśrutibhyaśca brahmaṇa ākāśasyonaparimāṇatvasiddhiḥ /",
    "GSP33brssgo2u:5674": " 'na tasya pratimāsti' (śve. 4.19)",
    "GSP33brssgo2u:5675": " iti ca brahmaṇo 'nupamānatvaṃ darśayati /",
    "GSP33brssgo2u:5676": " 'ato 'nyadārtam' (bṛ. 3.4.2)",
    "GSP33brssgo2u:5677": " iti ca brahmaṇo 'nyeṣāmākāśādīnāmārtatvaṃ darśayati /",
    "GSP33brssgo2u:5678": " tapasi brahmaśabdavadākāśasya janmaśrutergauṇatvamityetadākāśasaṃbhavaśrutyanumānābhyāṃ parihṛtam /",
    "GSP33brssgo2u:5679": " tasmādbrahmakāryaṃ viyaditi siddham // 7 // @----------------------",
    "GSP33brssgo2u:5680": " FN: dravyāntaraiḥ samavāyibhiḥ /",
    "GSP33brssgo2u:5681": " śabdāśrayatvaṃ viśeṣaḥ /",
    "GSP33brssgo2u:5682": " kāryameva vastvekadeśa ākāśo notpadyate sāmagrīśūnyatvādityatra ākāśo vikāraḥ vibhaktatvāt ghaṭādivaditi satpratipakṣamāha-yatpunarityādinā",
    "GSP33brssgo2u:5683": " yo vibhaktaḥ sa vikāra ityanvayamuktvā yastvavikāraḥ sa na vibhakto yathātmeti vyatirikavyāptimāha-na tvavikṛtamiti /",
    "GSP33brssgo2u:5684": " digādiṣu vyabhicāramāśaṅkya pakṣasamatvānmaivamityāha-eteneti /",
    "GSP33brssgo2u:5685": " vibhaktatvenetyarthaḥ /",
    "GSP33brssgo2u:5686": " ātmani vyabhicāraṃ śaṅkate-nanviti /",
    "GSP33brssgo2u:5687": " dharmisamānasattākavibhāgasya hetutvātparamārthātmani vibhāgasya kalpitatvena bhinnasattākatvānna vyabhicāra ityāha-neti /",
    "GSP33brssgo2u:5688": " atra cājñānānyadravyatvaṃ viśeṣaṇam,",
    "GSP33brssgo2u:5689": " ato nājñānatatsaṃbandhādau vyabhicāraḥ /",
    "GSP33brssgo2u:5690": " nanvātmā kāryaḥ,",
    "GSP33brssgo2u:5691": " vibhaktatvāt,",
    "GSP33brssgo2u:5692": " vastutvādvā,",
    "GSP33brssgo2u:5693": " ghaṭavadityābhāsatulyamidamanumānamityāśaṅkyātmanaḥ paramakāraṇatvena śrutasya kāryatve śūnyatāprasaṅga iti bādhakasattvāttasyābhāvatvaṃ,",
    "GSP33brssgo2u:5694": " nātra kiñcidbādhakamasti pratyuta ākāśasyākāryatve nityānekadravyakalpanā śrautapratijñāhānyādayo bādhakāḥ santīti nābhāsatulyatetyāha-ātmana iti /",
    "GSP33brssgo2u:5695": " iṣṭaprasaṅga iti vadantaṃ pratyāha-ātmātvāditi /",
    "GSP33brssgo2u:5696": " ātmābhāvaḥ kenacijjñāyate na vā /",
    "GSP33brssgo2u:5697": " ādye yo jñātā sa pariśiṣyata iti na śūnyatā /",
    "GSP33brssgo2u:5698": " dvitīye 'pi na śūnyatā mānābhāvādityarthaḥ /",
    "GSP33brssgo2u:5699": " kiñca yaddhi kāryaṃ sattāsphūrtyoranyāpekṣaṃ tannirākāryam,",
    "GSP33brssgo2u:5700": " ātmā tvakārtho nirapekṣatvānna bādhayogya ityāha-nahyātmetyādinā /",
    "GSP33brssgo2u:5701": " kasyacitkāraṇasyāgantukaḥ kāryo na hi /",
    "GSP33brssgo2u:5702": " sattāsphūrtyoḥ siddhyorananyāyattatvādityakṣarārthaḥ /",
    "GSP33brssgo2u:5703": " tatra sphūrterananyāyattatvaṃ vivṛṇoti-nahīti /",
    "GSP33brssgo2u:5704": " yaduktaṃ sureśvarācāryaiḥ-'pramātā ca pramāṇaṃ ca prameyaṃ pramitistathā /",
    "GSP33brssgo2u:5705": " yasya prasādātsidhyanti tatsiddhau kimapekṣyate /",
    "GSP33brssgo2u:5706": " 'iti /",
    "GSP33brssgo2u:5707": " yathā śrutirāha-'puruṣaḥ svayaṃ jyotiḥ',",
    "GSP33brssgo2u:5708": " 'tasya bhāsā sarvamidaṃ vibhāti'iti ca /",
    "GSP33brssgo2u:5709": " nanvātmanaḥ svataḥ siddho pramāṇavaiyarthyaṃ,",
    "GSP33brssgo2u:5710": " tatrāha-tasyeti /",
    "GSP33brssgo2u:5711": " nanu prameyasyāpi svaprakāśatvaṃ kiṃ na syādityata āha-nahīti /",
    "GSP33brssgo2u:5712": " ato na pramāṇavaiyarthyamiti bhāvaḥ /",
    "GSP33brssgo2u:5713": " ātmāpi mānādhīnasiddhikaḥ kiṃ na syādityata āha-ātmā tviti /",
    "GSP33brssgo2u:5714": " ayamarthaḥ-niścitasattākaṃ hi jñānaṃ prameyasattāniścāyakaṃ,",
    "GSP33brssgo2u:5715": " gehe ghaṭo dṛṣṭo na veti jñānasaṃśaye na dṛṣṭa iti vyatirekaniścaye cārthasvarūpaniścayāt /",
    "GSP33brssgo2u:5716": " jñānasattāniścayaśca na svataḥ,",
    "GSP33brssgo2u:5717": " kāryasya svaprakāśatvāyogāt /",
    "GSP33brssgo2u:5718": " nāpi jñānāntarāt anavasthānāt /",
    "GSP33brssgo2u:5719": " ataḥ sākṣiṇaiva jñānasattāniścayo vācyaḥ /",
    "GSP33brssgo2u:5720": " tatra sākṣiṇaścejjñānādhīnasattāniścayaḥ,",
    "GSP33brssgo2u:5721": " anyonyāśrayaḥ syāt /",
    "GSP33brssgo2u:5722": " ataḥ sarvasādhakatvādātmā svataḥ siddha iti /",
    "GSP33brssgo2u:5723": " svaprakāśasyāpi bādhaḥ kiṃ na syādityata āha-naceti /",
    "GSP33brssgo2u:5724": " jaḍaṃ hi parāyattaprakāśatvādāgantukaṃ bādhayogyaṃ na prakāśātmasvarūpaṃ,",
    "GSP33brssgo2u:5725": " tasya sarvabādhasākṣisvarūpasya nirākartrantarābhāvāt,",
    "GSP33brssgo2u:5726": " svasya ca svanirākartṛtvāyogāt /",
    "GSP33brssgo2u:5727": " nahi sunipuṇenāpi svābhāvo draṣṭuṃ śakyata ityarthaḥ /",
    "GSP33brssgo2u:5728": " evaṃ svataḥ sphūrtitvādātmā na bādhya ityuktvā svataḥ sattākatvācca na bādhya ityāha-tathāhameveti /",
    "GSP33brssgo2u:5729": " jñānajñeyayoḥ sattāvyabhicāre 'pi jñātuḥ sadaikarūpatvānna sattāvyabhicāra ityarthaḥ /",
    "GSP33brssgo2u:5730": " māstu jīvato jñāturanyathāsvabhāvaḥ,",
    "GSP33brssgo2u:5731": " mṛtasya tu syādityata āha-tatheti /",
    "GSP33brssgo2u:5732": " ucchedo vināśaḥ /",
    "GSP33brssgo2u:5733": " anyathāsvabhāvatvaṃ mithyātvaṃ vā saṃbhāvayitumapi na śakyam,",
    "GSP33brssgo2u:5734": " ahamasmītyanubhavasiddhasatsvabhāvasya bādhakābhāvādityarthaḥ /",
    "GSP33brssgo2u:5735": " evamātmanaḥ śūnyatvavirāsena śūnyatāprasaṅgasyāniṣṭatvamuktaṃ,",
    "GSP33brssgo2u:5736": " tataścātmanaḥ kāryatvanumānamābhāsa ityāha-evamiti /",
    "GSP33brssgo2u:5737": " akāryātmanaḥ siddhau tasyāvidyāsahitasyopādānasyadṛṣṭādinimittasya ca sattvādākāśānutpattihetoḥ",
    "GSP33brssgo2u:5738": " sāmagrīśūnyatvasya svarūpāsiddheruktasatpratipakṣabādhāccākāśasya kāryatvaṃ niravadyamityāha-kāryatvaṃ ceti /",
    "GSP33brssgo2u:5739": " ātmāvidyayorvijātīyatvānnākāśārambhakatvamityuktamanūdya nirasyati-yattvityādinā /",
    "GSP33brssgo2u:5740": " kiṃ kāraṇamātrasya sājātyaniyama uta samavāyinaḥ /",
    "GSP33brssgo2u:5741": " tatrādyaṃ nirasya dvitīyaṃ śaṅkate-syādetaditi /",
    "GSP33brssgo2u:5742": " kiṃ samavāyitāvacchedakadharmeṇa sājātyamuta sattvādinā /",
    "GSP33brssgo2u:5743": " nādya ityāha-tadapīti /",
    "GSP33brssgo2u:5744": " naca rajjavādi na dravyāntaramiti vācyaṃ,",
    "GSP33brssgo2u:5745": " paṭāderapi tathātvāpātāt /",
    "GSP33brssgo2u:5746": " dvitīyo 'smadiṣṭaḥ,",
    "GSP33brssgo2u:5747": " ātmāvidyayorvastutvena sājātyādityāha-sattveti /",
    "GSP33brssgo2u:5748": " upādānasya sājātyaniyamaṃ nirasya saṃyuktānekatvaniyamamadvitīyasyāsaṅgasyāpyātmana upādānatvasiddhaye nirasyati-nāpītyādinā /",
    "GSP33brssgo2u:5749": " kimārambhakamātrasyāyaṃ niyama uta dravyārambhakasya /",
    "GSP33brssgo2u:5750": " nādya ityāha-aṇviti /",
    "GSP33brssgo2u:5751": " ddhvayaṇukasya jñānasya cāsamavāyikāraṇasaṃyogajanakamādyaṃ karma /",
    "GSP33brssgo2u:5752": " yadyapyadṛṣṭavadātmasaṃyukte aṇumanasī ādyakarmārambhake tathāpi karmasamavāyina ekatvādanekatvaniyamabhaṅga ityāha-ekaiko hīti /",
    "GSP33brssgo2u:5753": " dravyāntaraiḥ /",
    "GSP33brssgo2u:5754": " samavāyibhirityarthaḥ /",
    "GSP33brssgo2u:5755": " dvitīyamutthāpyārambhavādānaṅgīkāreṇa dūṣayati-dravyetyādinā /",
    "GSP33brssgo2u:5756": " na tvabhyupagamyate tasmānnaiṣa niyama iti śeṣaḥ /",
    "GSP33brssgo2u:5757": " yattu kṣīraparamāṇuṣu rasāntarotpattau taireva dadhyārambha iti /",
    "GSP33brssgo2u:5758": " tanna /",
    "GSP33brssgo2u:5759": " kṣīranāśe mānābhāvāt,",
    "GSP33brssgo2u:5760": " rasavaddadhno 'pyekadravyārabhyatvasaṃbhavācca,",
    "GSP33brssgo2u:5761": " dravyaguṇasaṃketasya pauruṣeyasya śrutyarthanirṇayāhetatutvāditi bhāvaḥ /",
    "GSP33brssgo2u:5762": " loke kartu- sahāyadarśanādasahāyādbrahmaṇaḥ kathaṃ sarga iti,",
    "GSP33brssgo2u:5763": " tatrāha-tathācoktamiti /",
    "GSP33brssgo2u:5764": " prāgabhāvaśūnyatvaheturapyasiddha ityāha-yaccoktamityādinā /",
    "GSP33brssgo2u:5765": " śabdāśrayatvaṃ viśeṣaḥ /",
    "GSP33brssgo2u:5766": " śabdādimānākāśaḥ pralaye nāsti,",
    "GSP33brssgo2u:5767": " 'nāsīdrajo no vyoma'iti śruteḥ /",
    "GSP33brssgo2u:5768": " nanvākāśābhāve kāṭhinyaṃ syāditi cet /",
    "GSP33brssgo2u:5769": " suśikṣito 'yaṃ naiyāyikatanayaḥ /",
    "GSP33brssgo2u:5770": " na hyākāśābhāvastaddharmo vā kāṭhinyaṃ kintu mūrtadravyaviśeṣastasaṃyogaviśeṣo vā kāṭhinyaṃ,",
    "GSP33brssgo2u:5771": " tacca pralaye nāstīti bhāvaḥ /",
    "GSP33brssgo2u:5772": " 'ākāśaśarīraṃ brahma'iti śruteragnyauṣṇyavadbrahmasvabhāvasyākāśasya sati brahmaṇi kathamabhāvaḥ,",
    "GSP33brssgo2u:5773": " tatrāha-yathāceti /",
    "GSP33brssgo2u:5774": " vibhutvādākāśasamaṃ brahmeti śrutyarthaḥ /",
    "GSP33brssgo2u:5775": " vibhutvātsparśadravyatvaniravayavadravyatvaliṅgānāṃ vibhaktatvādiliṅgasahitāgamabādhamāha-yadapītyādinā /",
    "GSP33brssgo2u:5776": " dharmivikārabhāve guṇanāśo na syāditi tarkārthamanityapadam /",
    "GSP33brssgo2u:5777": " guṇāśrayatvameva hetuḥ /",
    "GSP33brssgo2u:5778": " tacca svasamānasattākaguṇavattvam,",
    "GSP33brssgo2u:5779": " ato nirguṇātmani na vyabhicāraḥ /",
    "GSP33brssgo2u:5780": " bhūtatvamādiśabdarthaḥ /",
    "GSP33brssgo2u:5781": " svarūpāsiddhimapyāha-vibhutvādīnāṃ ceti /",
    "GSP33brssgo2u:5782": " sarvamūrtadravyasaṃyogaḥ parimāṇaviśeṣo vā vibhutvaṃ nirguṇātmani dṛṣṭānte nāsti /",
    "GSP33brssgo2u:5783": " saṃyogasya sāvayavatvaniyatasyājatvasādhyaviruddhatā ca /",
    "GSP33brssgo2u:5784": " svarūpopacayarūpaṃ tu vibhutvamātmākāśayorna samaṃ,",
    "GSP33brssgo2u:5785": " 'jyāyānākāśāt'iti śruteḥ /",
    "GSP33brssgo2u:5786": " kvacidākāśasāmyaṃ tu brahmaṇo yatkiñciddharmasaṃbandhena vyapadiśyate /",
    "GSP33brssgo2u:5787": " asaktatvena vā /",
    "GSP33brssgo2u:5788": " pañcīkaraṇādasparśatvamasiddhaṃ,",
    "GSP33brssgo2u:5789": " kāryadravyatvānniravayavatvamapyasiddhaṃ,",
    "GSP33brssgo2u:5790": " dravyatvajātiścātmanyasiddhetyarthaḥ /",
    "GSP33brssgo2u:5791": " nitya ityaṃśena sāmyaṃ na vivakṣitam /",
    "GSP33brssgo2u:5792": " nanu 'sa yathānanto 'yamākāśa evamananta ātmā'iti śrutirnityatvenaiva sāmyaṃ brūte,",
    "GSP33brssgo2u:5793": " netyāha-eteneti /",
    "GSP33brssgo2u:5794": " ākāśasya kāryatvenānityatvādityarthaḥ /",
    "GSP33brssgo2u:5795": " śrutistvāpekṣikānantyadvārā mukhyānantyaṃ bodhayatīti bhāvaḥ /",
    "GSP33brssgo2u:5796": " nyūnatvāccākāśasya na mukhyopamānatvamityāha-jyāyāniti /",
    "GSP33brssgo2u:5797": " mukhyopamānāsattve śrutiḥ-'na tasya'iti /",
    "GSP33brssgo2u:5798": " tasmādākāśasyopamānatvamātreṇa nityatvaṃ nāstīti bhāvaḥ /",
    "GSP33brssgo2u:5799": " anityatvenāsattve śrutimāha-ato 'nyaditi /",
    "GSP33brssgo2u:5800": " yattvekasyaiva saṃbhūtaśabdasya gauṇatvaṃ mukhyatvaṃ ceti /",
    "GSP33brssgo2u:5801": " tanna /",
    "GSP33brssgo2u:5802": " ākāśe 'pi tasya mukhyatvasaṃbhavādityāha-tapasīti /",
    "GSP33brssgo2u:5803": " balavattittiriśrutyā chāndogyaśruternayanādekavākyatayā sraṣṭari brahmātmani samanvaya ityupasaṃharati-tasmāditi //7//",
    "GSP33brssgo2u:5804": " END BsCom_2,3.1.7",
    "GSP33brssgo2u:5805": " START BsCom_2,3.2.8",
    "GSP33brssgo2u:5806": " 2 mātariśvādhikaṇam / sū. 8",
    "GSP33brssgo2u:5807": " etena mātariśvā vyākhyātaḥ / BBs_2,3.8 /",
    "GSP33brssgo2u:5808": " atideśo 'yam /",
    "GSP33brssgo2u:5809": " etena viyadvyākhyānena mātariśvāpi viyadāśrayo vāyurvyākhyātaḥ /",
    "GSP33brssgo2u:5810": " tatrāpyete yathāyogaṃ pakṣā racayitavyāḥ /",
    "GSP33brssgo2u:5811": " na vāyurutpadyate chāndogānāmutpattiprakaraṇe 'nāmnānādityekaḥ pakṣaḥ /",
    "GSP33brssgo2u:5812": " asti tu taittirīyāṇāmutpattiprakaraṇa āmnānam 'ākāśādvāyuḥ' (tai. 2.1)",
    "GSP33brssgo2u:5813": " iti pakṣāntaram /",
    "GSP33brssgo2u:5814": " tataśca śrutyorvipratiṣedhe sati gauṇī vāyorutpattiśrutisaṃbhavādityaparo 'bhiprāyaḥ /",
    "GSP33brssgo2u:5815": " asaṃbhavaśca 'saiṣānastamitā devatā yadvāyuḥ' (bṛ. 1.5.22)",
    "GSP33brssgo2u:5816": " ityastamayapratiṣedhāt,",
    "GSP33brssgo2u:5817": " amṛtatvādiśravaṇācca /",
    "GSP33brssgo2u:5818": " pratijñānuparodhādyāvadvikāraṃ ca vibhāgābhyupagamādutpadyate vāyuriti siddhāntaḥ /",
    "GSP33brssgo2u:5819": " astamayapratiṣedho 'paravidyāviṣaya āpekṣikaḥ /",
    "GSP33brssgo2u:5820": " agnyādīnāmiva vāyorastamayābhāvāt //",
    "GSP33brssgo2u:5821": " kṛtapratividhānaṃ cāmṛtatvādiśravaṇam /",
    "GSP33brssgo2u:5822": " nanu vāyorākāśasya ca tulyayorutpattiprakaraṇe śravaṇāśravaṇayorekamevādhikaraṇamubhayaviṣayamastu kimatideśenāsati viśeṣa iti /",
    "GSP33brssgo2u:5823": " ucyate- satyamevametat /",
    "GSP33brssgo2u:5824": " tathāpi mandadhiyāṃ śabdamātrakṛtāśaṅkānivṛttyartho 'yamatideśaḥ kriyate /",
    "GSP33brssgo2u:5825": " saṃvargavidyādiṣu hyupāsyatayā vāyormahābhāgatvaśravaṇāt,",
    "GSP33brssgo2u:5826": " astamayapratiṣedhādibhyaśca bhavati nityatvāśaṅkā kasyaciditi // 8 //",
    "GSP33brssgo2u:5827": " etena mātariśvā vyākhyātaḥ /",
    "GSP33brssgo2u:5828": " atideśatvānna pṛthaksaṃgatyādyapekṣā /",
    "GSP33brssgo2u:5829": " 'tattejo 'sṛjata'iti śruteḥ /",
    "GSP33brssgo2u:5830": " 'ākāśādvāyuḥ'iti śrutyā virodho 'sti na veti ekavākyatvabhāvābhāvabhyāṃ saṃśaye gauṇapakṣapūrvapakṣasiddhāntapakṣānatidiśati-tatrāpītyādinā",
    "GSP33brssgo2u:5831": " pūrvatra hyākāśānantaryaṃ tejasaḥ sthāpitaṃ,",
    "GSP33brssgo2u:5832": " tatra vāyutejasostulyavadānantarye vāyoragniriti kramaśrutibādhātpaurvāparye tejaḥprāthamyabhaṅgānnaikavākyateti pūrvapakṣe gauṇavādyabhiprāyamāha-tataśceti",
    "GSP33brssgo2u:5833": " astamayapratiṣedho mukhyotpattyasaṃbhave liṅgam /",
    "GSP33brssgo2u:5834": " 'vāyuścāntarikṣaṃ caitadamṛtam'iti tasyaiva liṅgasyābhyāsaḥ /",
    "GSP33brssgo2u:5835": " 'vāyureva vyaṣṭiḥ samaṣṭiśca'iti sarvātmatvaliṅgāntaramādipadārthaḥ /",
    "GSP33brssgo2u:5836": " tathā saṃvargavidyāyāṃ 'vāyurhyevaitānsarvānagnyādīnsaṃharati'iti śabdamātreṇaiśvaryaśravaṇaṃ liṅgāntaraṃ grāhyam /",
    "GSP33brssgo2u:5837": " etairliṅgairvāyuranādyananta iti pratīterutpattirgauṇītyavirodhaḥ śrutyoriti prāpte",
    "GSP33brssgo2u:5838": " pratipipādayiṣitapratijñāśruterbalīyastvāttatsādhakānāṃ tatra tatra vāyūtpattivākyānāṃ",
    "GSP33brssgo2u:5839": " bhūyastvāduktavibhaktatvādiliṅgānugrahācca mukhyaiva vāyorutpattiḥ,",
    "GSP33brssgo2u:5840": " tathācākāśaṃ vāyuṃ ca sṛṣṭvā tejo 'sṛjateti śrutyorekavākyatayā brahmaṇi samanvayaḥ /",
    "GSP33brssgo2u:5841": " liṅgāni tūpāsyavāyustāvakatvādāpekṣikatayā vyākhyeyānīti mukhyasiddhāntamāha-pratijñetyādinā /",
    "GSP33brssgo2u:5842": " kṛtaṃ pratividhānamāpekṣikatvena samādhānaṃ yasya tattathā /",
    "GSP33brssgo2u:5843": " adhikaraṇārambhamākṣipyoktāmadhikāśaṅkamāha-nanvityādinā /",
    "GSP33brssgo2u:5844": " 'vāyurhyevaitānsavārnsaṃvṛṅkte'ityādiśabdamātraṃ śaṅkāmūlaṃ nārtha iti dyotanārthaṃ mātrapadam /",
    "GSP33brssgo2u:5845": " tāmeva śaṅkāmāha-saṃvargeti /",
    "GSP33brssgo2u:5846": " vyaṣṭisamaṣṭyupāstiḥ 'vāyuṃ diśāṃ vatsaṃ veda'ityupāstiścādiśabdārthaḥ //8//",
    "GSP33brssgo2u:5847": " END BsCom_2,3.2.8",
    "GSP33brssgo2u:5848": " START BsCom_2,3.3.9",
    "GSP33brssgo2u:5849": " 3 asaṃbhavādhikaraṇam / sū. 9",
    "GSP33brssgo2u:5850": " asaṃbhavas tu sato 'nupapatteḥ / BBs_2,3.9 /",
    "GSP33brssgo2u:5851": " viyatpavanayorasaṃbhāvyamānajanmanorapyutpattimupaśrutya brahmaṇo 'pi bhavetkutaścidutpattiriti syātkasyacinmatiḥ /",
    "GSP33brssgo2u:5852": " tathā vikārebhya evākāśādibhya uttareṣāṃ vikārāṇāmutpattimupaśrutyākāśasyāpi vikārādeva brahmaṇa utpattiriti kaścinmanyeta /",
    "GSP33brssgo2u:5853": " tāmāśaṅkāmapanetumidaṃ sūtram- 'asaṃbhavastu' iti /",
    "GSP33brssgo2u:5854": " na khalu brahmaṇaḥ sadātmakasya kutaścidanyataḥ saṃbhava utpattirāśaṅkitavyā /",
    "GSP33brssgo2u:5855": " kasmāt /",
    "GSP33brssgo2u:5856": " anupapatteḥ /",
    "GSP33brssgo2u:5857": " sanmātraṃ hi brahma /",
    "GSP33brssgo2u:5858": " na tasya sanmātrādevotpattiḥ saṃbhavati,",
    "GSP33brssgo2u:5859": " asatyatiśaye prakṛtivikārabhāvānupapatteḥ /",
    "GSP33brssgo2u:5860": " nāpi sadviśeṣāddṛṣṭaviparyayāt /",
    "GSP33brssgo2u:5861": " sāmānyāddhi viśeṣā utpadyamānā dṛśyante mṛdāderghaṭādayo natu viśeṣebhyaḥ sāmānyam /",
    "GSP33brssgo2u:5862": " nāpyasato nirātmakatvāt /",
    "GSP33brssgo2u:5863": " 'kathamasataḥ sajjāyeta' (chā. 8.7.1)",
    "GSP33brssgo2u:5864": " iti cākṣepaśravaṇāt /",
    "GSP33brssgo2u:5865": " 'sa kāraṇaṃ karaṇādhipādhipo na cāsya kaścijjanitā na cādhipaḥ' (śve. 6.9)",
    "GSP33brssgo2u:5866": " iti ca brahmaṇo janayitāraṃ vārayati /",
    "GSP33brssgo2u:5867": " vivatvapavanayoḥ punarutpattiḥ pradarśitā natu brahmaṇaḥ sāstīti vaiṣamyam /",
    "GSP33brssgo2u:5868": " naca vikārebhyo vikārāntarotpattidarśanādbrahmaṇo 'pi vikāratvaṃ bhavitumarhatīti mūlaprakṛtyanabhyupagame 'navastāprasaṅgāt /",
    "GSP33brssgo2u:5869": " yā mūlaprakṛtirabhyupagamyate tadeva ca no brahmetyavirodhaḥ // 9 //",
    "GSP33brssgo2u:5870": " asaṃbhavastu sato 'nupapatteḥ /",
    "GSP33brssgo2u:5871": " 'anādyanantaṃ mahataḥ paraṃ dhruvam',",
    "GSP33brssgo2u:5872": " 'na cāsya kaścijjanitā'ityādi brahmānāditvaśrutīnāṃ 'tvaṃ jāto bhavasi viśvatomukhaḥ'ityutpattiśrutyā",
    "GSP33brssgo2u:5873": " virodho 'sti na vetyekavākyatvabhāvābhāvābhyāṃ saṃdehe 'sti virodha iti pūrvapakṣe",
    "GSP33brssgo2u:5874": " yathā vāyvāderamṛtatvādikamutpattiśrutibalādāpekṣikaṃ tathā brahmānāditvamāpekṣikamiti",
    "GSP33brssgo2u:5875": " dṛṣṭāntasaṃgatyā ekadeśipakṣaṃ prāpayati-viyaditi /",
    "GSP33brssgo2u:5876": " brahma kutaścijjāyate,",
    "GSP33brssgo2u:5877": " kāraṇatvāt,",
    "GSP33brssgo2u:5878": " ākāśavādityanumānānugrahājjanmaśrutirbalīyasītyāha-tatheti /",
    "GSP33brssgo2u:5879": " na cānādikāraṇābhāvenānavasthā bījāṅkuravadanāditvopapatteḥ /",
    "GSP33brssgo2u:5880": " tathāca dīpāddīpavadbrahmāntarādbrahmāntarotpattiḥ,",
    "GSP33brssgo2u:5881": " utpattiśrutyā cānāditvaśrutirneyetyanādyanantabrahmasamanvayāsiddhiriti prāpte mukhyasiddhāntamāha-tāmiti /",
    "GSP33brssgo2u:5882": " brahma na ca jāyate,",
    "GSP33brssgo2u:5883": " kāraṇaśūnyatvāt,",
    "GSP33brssgo2u:5884": " naraviṣāṇavat,",
    "GSP33brssgo2u:5885": " vyatirekeṇa ghaṭavaccetyanumānānugrahādvipakṣecākāraṇakakāryavādaprasaṅgādbrahmānāditvaśrutayo",
    "GSP33brssgo2u:5886": " balīyasya iti kāraṇatvaliṅgabādhājjanmaśrutiḥ kāryābhedena vyākhyeyetyanādyanantabrahmasamanvayasiddhiriti siddhāntaphalam /",
    "GSP33brssgo2u:5887": " na hetvasiddhiḥ,",
    "GSP33brssgo2u:5888": " kāraṇasyānirūpaṇāt /",
    "GSP33brssgo2u:5889": " tathāhi-kiṃ sanmātrasya brahmaṇaḥ sanmātrameva sāmānyaṃ kāraṇaṃ sadviśeṣo vā asadvā /",
    "GSP33brssgo2u:5890": " na tredhāpītyāha-sanmātraṃ hītyādinā /",
    "GSP33brssgo2u:5891": " dīpastu dīpāntare nimittamityanudāharaṇam /",
    "GSP33brssgo2u:5892": " viyatpavanayorbrahmaṇaśca vibhaktatvāvibhaktatvābhyāṃ kāraṇabhāvābhyāṃ ca vaiṣamyam /",
    "GSP33brssgo2u:5893": " kāraṇatvaliṅgasyāprāmāṇikānavasthā /",
    "GSP33brssgo2u:5894": " tarkeṇāpi bādhamāha-naca vikārebhya ityādinā /",
    "GSP33brssgo2u:5895": " kāraṇasyānabhyupagame yadṛcchāvādaprasaṅgaḥ,",
    "GSP33brssgo2u:5896": " anādikāraṇānabhyupagame 'navasthāprasaṅgaḥ,",
    "GSP33brssgo2u:5897": " tadabhyupagame brahmavādaprasaṅgaḥ,",
    "GSP33brssgo2u:5898": " kāraṇāntarasya pradhānādernirāsāditi bhāvaḥ //9//",
    "GSP33brssgo2u:5899": " END BsCom_2,3.3.9",
    "GSP33brssgo2u:5900": " START BsCom_2,3.4.10",
    "GSP33brssgo2u:5901": " 4 tejo 'dhikaraṇam / sū. 10",
    "GSP33brssgo2u:5902": " tejo 'tas tathā hy āha / BBs_2,3.10 /",
    "GSP33brssgo2u:5903": " chāndogye sanmūlatvaṃ tejasaḥ śrāvitaṃ,",
    "GSP33brssgo2u:5904": " taittirīyake tu vāyumūlatvaṃ,",
    "GSP33brssgo2u:5905": " tatra tejoyoniṃ prati śrutivipratipattau satyāṃ prāptaṃ tāvadbrahmayonikaṃ teja iti /",
    "GSP33brssgo2u:5906": " kutaḥ /",
    "GSP33brssgo2u:5907": " 'sadeva' ityupakramya 'tattejo 'sṛjata' ityupadeśāt /",
    "GSP33brssgo2u:5908": " sarvavijñānapratijñāyāśca brahmaprabhavatve sarvasya saṃbhavāt /",
    "GSP33brssgo2u:5909": " 'tajjalān' (chā. 8.7.1)",
    "GSP33brssgo2u:5910": " iti cāviśeṣaśruteḥ 'etasmājjāyate prāṇaḥ' (muṇḍa. 2.1.3)",
    "GSP33brssgo2u:5911": " iti copakramya śrutyantare sarvasyāviśeṣeṇa brahmajatvopadeśāt /",
    "GSP33brssgo2u:5912": " taittirīyake ca 'sa tapastaptvā /",
    "GSP33brssgo2u:5913": " idaṃ sarvamasṛjata /",
    "GSP33brssgo2u:5914": " yadidaṃ kiñca' (tai. 3.6.1)",
    "GSP33brssgo2u:5915": " ityaviśeṣaśravaṇāt /",
    "GSP33brssgo2u:5916": " tasmāt 'vāyoragniḥ' iti kramopadeśo draṣṭavyo vāyoranantaramagniḥ saṃbhūta iti /",
    "GSP33brssgo2u:5917": " evaṃ prāpta ucyate- tejo 'to mātariśvano jāyata iti /",
    "GSP33brssgo2u:5918": " kasmāt /",
    "GSP33brssgo2u:5919": " tathāhyāha- 'vāyoragniḥ' iti /",
    "GSP33brssgo2u:5920": " avyavahite hi tejaso brahmajatve satyasati vāyujatve vāyoragniritīyaṃ śrutiḥ kadarthitā syāt /",
    "GSP33brssgo2u:5921": " nanu kramārthaiṣā bhaviṣyatītyuktam /",
    "GSP33brssgo2u:5922": " neti brūmaḥ - 'tasmādvā etasmādātmana ākāśaḥ saṃbhūtaḥ' (tai. 2.1.1)",
    "GSP33brssgo2u:5923": " iti purastātsaṃbhavatyapādānasyātmanaḥ pañcamīnirdeśātsa,",
    "GSP33brssgo2u:5924": " tasyaiva ca saṃbhavaterihādhikārāt,",
    "GSP33brssgo2u:5925": " parastādapi ca tadadhikāre 'pṛthivyā oṣadhayaḥ' (tai. 2.1.1)",
    "GSP33brssgo2u:5926": " ityapādānapañcamīdarśanādvāyoragnirityapādānapañcamyevaiṣeti gamyate /",
    "GSP33brssgo2u:5927": " apica vāyorūrdhvamagniḥ saṃbhūta iti kalpya upapadārthayogaḥ kḷptastu kārakārthayogo vāyoragni saṃbhūta iti /",
    "GSP33brssgo2u:5928": " tasmādeṣā śrutirvāyuyonitvaṃ tejaso 'vagamayati /",
    "GSP33brssgo2u:5929": " nanvitarāpi śrutirbrahmayonitvaṃ tejaso 'vagamayati 'tattejo 'sṛjata' iti / na /",
    "GSP33brssgo2u:5930": " tasyāḥ pāramparyajatve 'pyavirodāt /",
    "GSP33brssgo2u:5931": " yadāpi hyākāśaṃ vāyuṃ ca sṛṣṭvā vāyubhāvāpannaṃ brahma tejo 'sṛjateti kalpyate,",
    "GSP33brssgo2u:5932": " tadāpi brahmajatvaṃ tejaso na virudhyate /",
    "GSP33brssgo2u:5933": " yathā tasyāḥ śrutaṃ tasyā dadhi tasyā āmikṣetyādi /",
    "GSP33brssgo2u:5934": " darśayati ca brahmaṇo vikārātmanāvastānaṃ 'tadātmānaṃ svayamakuruta' (tai. 2.7.1) iti /",
    "GSP33brssgo2u:5935": " tathāceśvarasmaraṇaṃ bhavati- 'buddirjñānamasaṃmohaḥ' (bha.gī. 10.4)",
    "GSP33brssgo2u:5936": " ityādyanukramya 'bhavati bhāvā bhūtānāṃ matta eva pṛthagvidhāḥ' (bha.gī. 10.5) iti /",
    "GSP33brssgo2u:5937": " yadyapi buddhyādayaḥ svakāraṇebhyaḥ pratyakṣaṃ bhavanto dṛśyante tathāpi sarvasya bhāvajātasya sākṣātpraṇāḍyā veśvaravaṃśyatvāt /",
    "GSP33brssgo2u:5938": " etenākramavatsṛṣṭivādinyaḥ śrutayo vyākhyātāḥ /",
    "GSP33brssgo2u:5939": " tāsāṃ sarvathopapatteḥ /",
    "GSP33brssgo2u:5940": " kramavatsṛṣṭivādinīnāṃ tvanyathānupapatteḥ /",
    "GSP33brssgo2u:5941": " pratijñāpi sadvaṃśyatvamātramapekṣate nāvyavahitajanyatvamityavirodhaḥ // 10 // @----------------------",
    "GSP33brssgo2u:5942": " FN: kadarthitā pīḍitā bādhiteti yāvat /",
    "GSP33brssgo2u:5943": " tadadhikāre saṃbhūtyadhikāre /",
    "GSP33brssgo2u:5944": " tasyā dhenoḥ śrutaṃ taptaṃ kṣīraṃ sākṣātkāryaṃ,",
    "GSP33brssgo2u:5945": " dadhyādikaṃ tu pāramparyajamityarthaḥ /",
    "GSP33brssgo2u:5946": " dadhisaṃsṛṣṭaṃ kaṭhinakṣīramāmikṣā /",
    "GSP33brssgo2u:5947": " praṇāḍyā paramparayā /",
    "GSP33brssgo2u:5948": " tejo 'tastathāhyāha /",
    "GSP33brssgo2u:5949": " 'tattejo 'sṛjata'iti 'vāyoragniḥ'iti ca śrutyorvirodho 'sti na veti saṃdehe sāmānyātsāmānyotpattyasaṃbhave",
    "GSP33brssgo2u:5950": " 'pi brahmavāyvoḥ sāmānyostejorūpaviśeṣopādānatvasaṃbhavāttulyabalatayāsti virodha",
    "GSP33brssgo2u:5951": " iti pratyudāharaṇena pūrvapakṣaḥ /",
    "GSP33brssgo2u:5952": " sarvatrādhyāyasamāpterekavākyatvāsaṃbhavāsaṃbhavau saṃśayabījam /",
    "GSP33brssgo2u:5953": " pūrvapakṣe śrutīnāṃ virodhādaprāmāṇyaṃ phalaṃ,",
    "GSP33brssgo2u:5954": " siddhānte prāmāṇyamityuktaṃ na vismartavyam /",
    "GSP33brssgo2u:5955": " evaṃ pūrvapakṣe kāryamātrasya vivartatvātkalpitasya vāyostejaḥkalpanādhiṣṭhānatvāyogādbrahmaiva",
    "GSP33brssgo2u:5956": " tejasa upādānaṃ sarvakāryāṇāṃ brahmaivopādānamityarthe śrutīnāṃ bhūyastvācca tadanurodhādvāyoriti",
    "GSP33brssgo2u:5957": " kramārthā pañcamītyavirodha ityekadeśisiddhāntaṃ prāpayati-prāptaṃ tāvadbrahmayonikaṃ teja ityādinā /",
    "GSP33brssgo2u:5958": " śrutīnāṃ virodhamātropanyāsena pūrvapakṣaḥ,",
    "GSP33brssgo2u:5959": " apasiddhāntevirodhāttāvadekadeśipakṣa iti jñeyam /",
    "GSP33brssgo2u:5960": " tadubhayamapi mukhyasiddhāntāpekṣayā pūrvapakṣatvena vyavahriyate /",
    "GSP33brssgo2u:5961": " siddhāntayati-evaṃ prāpta iti /",
    "GSP33brssgo2u:5962": " kadarthitā /",
    "GSP33brssgo2u:5963": " bādhitārtheti yāvat /",
    "GSP33brssgo2u:5964": " vāyostejaḥprakṛtitvaṃ pañcamīśrutyā nirdhāritaṃ,",
    "GSP33brssgo2u:5965": " naca kalpitasyopādānatvāsaṃbhavaḥ,",
    "GSP33brssgo2u:5966": " adhiṣṭhānatvāsaṃbhave 'pi mṛdādivatpariṇāmitvasaṃbhavāt,",
    "GSP33brssgo2u:5967": " svatastu brahmaṇaśchāndogye sraṣṭṛtvamātraṃ śrutaṃ nopādānatvam /",
    "GSP33brssgo2u:5968": " naca 'bahu syām'iti kāryābhede kṣaṇiliṅgādupādānatvasiddhiḥ liṅgācchruterbalīyastvena śrutyavirodhena liṅgasya neyatvāt /",
    "GSP33brssgo2u:5969": " nayanaṃ cetthaṃ vāyorbrahmānanyatvādvāyujasyāpi tejaso brahmaprakṛtikatvamaviruddhamiti siddhāntagranthāśayaḥ /",
    "GSP33brssgo2u:5970": " ihādhikārāditi /",
    "GSP33brssgo2u:5971": " vāyoragniḥ saṃbhūta iti vākye saṃbandhādityarthaḥ /",
    "GSP33brssgo2u:5972": " tadadhikāre saṃbhūtyadhikāre /",
    "GSP33brssgo2u:5973": " nirapekṣakārakavibhakterūpapadasāpekṣavibhaktyapekṣayā prabalatvācca na kramārthā pañcamītyāha-apiceti /",
    "GSP33brssgo2u:5974": " ūrdhvamanantaramiti vopapadaṃ vinā pañcamīmātrātkramo na bhātīti kalpya upapadārthayogaḥ /",
    "GSP33brssgo2u:5975": " prakṛtyākhyāpādānakārakaṃ tu nirapekṣapañcamyā bhāti /",
    "GSP33brssgo2u:5976": " viśeṣato 'tra prakaraṇādapādānārthatvaṃ pañcamyāḥ kḷptaṃ kḷptena ca kalpyaṃ sati virodhe bādhyamiti sthitirityarthaḥ /",
    "GSP33brssgo2u:5977": " pāramparyajatvamevāha-yadāpīti /",
    "GSP33brssgo2u:5978": " tasyā dhenoḥ śṛtaṃ taptaṃ kṣīraṃ sākṣātkāryaṃ,",
    "GSP33brssgo2u:5979": " dadhyādikaṃ tu pāramparyajamityarthaḥ /",
    "GSP33brssgo2u:5980": " dadhisaṃsṛṣṭaṃ kaṭhinakṣīramāmikṣā /",
    "GSP33brssgo2u:5981": " brahmaṇe vāyubhāve mānamāha-darśayati ceti /",
    "GSP33brssgo2u:5982": " pāramparyajasyāpi tajjatvavyapadeśe smṛtimāha-tathāceti /",
    "GSP33brssgo2u:5983": " antaḥkaraṇādibhyo jāyamānabuddhyādīnāṃ matta evetyavadhāraṇaṃ kathamityāśaṅkyāha-yadyapītyādinā /",
    "GSP33brssgo2u:5984": " pranāḍyā paraṃparayeśvaravaṃśyatvāttajjatvātparamakāraṇāntaranirāsārthamavadhāraṇaṃ yuktamiti śeṣaḥ /",
    "GSP33brssgo2u:5985": " etatpadārthamāha-tāsāmiti /",
    "GSP33brssgo2u:5986": " 'tajjalān'ityādyuktaśrutīnāṃ sākṣātpranāḍyā vā brahmajatvamātreṇopapatterityarthaḥ /",
    "GSP33brssgo2u:5987": " akramaśrutīnāṃ balavatkramaśrutyanusāreṇekavākyatvādviyadvāyudvārā tejaḥ-kāraṇe brahmaṇi iti siddham //10//",
    "GSP33brssgo2u:5988": " END BsCom_2,3.4.10",
    "GSP33brssgo2u:5989": " START BsCom_2,3.5.11",
    "GSP33brssgo2u:5990": " 5 abadhikaraṇam / sū. 11",
    "GSP33brssgo2u:5991": " āpaḥ / BBs_2,3.11 /",
    "GSP33brssgo2u:5992": " 'atastathāhyāha' ityanuvartate /",
    "GSP33brssgo2u:5993": " āpo 'tastejaso jāyante /",
    "GSP33brssgo2u:5994": " kasmāt /",
    "GSP33brssgo2u:5995": " tathāhyāha- 'tadapo 'sṛjata' iti 'agnerāpaḥ' iti ca vacane nāsti saṃśayaḥ /",
    "GSP33brssgo2u:5996": " tejasastu sṛṣṭiṃ vyākhyāya pṛthivyā vyākhyāsyannapo 'ntariyāmityāpa iti sūtrayāṃbabhūva // 11 //",
    "GSP33brssgo2u:5997": " āpaḥ /",
    "GSP33brssgo2u:5998": " atideśo 'yam /",
    "GSP33brssgo2u:5999": " tathā hyātharvaṇe muṇḍakagranthe 'etasmājjāyate prāṇo manaḥ sarvendriyāṇica /",
    "GSP33brssgo2u:6000": " khaṃ vāyurjyotirāpaḥ pṛthivī viśvasya dhāriṇī'iti mantre 'pāṃ brahmajatvaṃ śrutam /",
    "GSP33brssgo2u:6001": " 'agnerāpaḥ'iti śrutyā tasya virodho 'sti na veti saṃdehe tulyatvādasti virodha iti",
    "GSP33brssgo2u:6002": " pūrvapakṣe apāmagnidāhyatvena virodhādagnijatvāsaṃbhavātkramārthā pañcamītyavirodha",
    "GSP33brssgo2u:6003": " ityadhikāśaṅkyāmuktejonyāyamatidiśya vyācaṣṭe-ata iti /",
    "GSP33brssgo2u:6004": " pratyakṣavirodhe kathamapāmagnijatvanirṇayaḥ,",
    "GSP33brssgo2u:6005": " tatrāha-sati vacana iti /",
    "GSP33brssgo2u:6006": " trivṛtkṛtayoraptejasorvirodhe 'pyagnerāpa iti vacanādatīndriyayostayornāsti virodha iti nirṇīyata ityarthaḥ /",
    "GSP33brssgo2u:6007": " na kevalaṃ śrutyavirodhajñānāyāyamatideśaḥ kintu pañcabhūcatotpattikramanirṇayārthaṃ cetyāha-tejasastviti /",
    "GSP33brssgo2u:6008": " tasmāttejobhāvāpanne brahmaṇi śrutisamanvaya iti siddham //11//",
    "GSP33brssgo2u:6009": " END BsCom_2,3.5.11",
    "GSP33brssgo2u:6010": " START BsCom_2,3.6.12",
    "GSP33brssgo2u:6011": " 6 pṛthivyadhikārādhikaraṇam / sū. 12",
    "GSP33brssgo2u:6012": " pṛthivy adhikārarūpaśabdāntarebhyaḥ / BBs_2,3.12 /",
    "GSP33brssgo2u:6013": " 'tā āpa aikṣanta bahvayaḥ syāma prajāyemahīti tā annamasṛjanta' (chā. 6.2.4)",
    "GSP33brssgo2u:6014": " iti śrūyate /",
    "GSP33brssgo2u:6015": " tatra saṃśayaḥ - kimanenānnaśabdena vrīhiyavādyabhyavahāryai caudanādyucyate kiṃ vā pṛthivīti /",
    "GSP33brssgo2u:6016": " tatra prāptaṃ tāvadvrīhiyavādyodanādi vā parigrahītavyamiti /",
    "GSP33brssgo2u:6017": " tatra hyannaśabdaḥ prasiddho loke vākyaśeṣo 'pyetamarthamupodvalayati /",
    "GSP33brssgo2u:6018": " 'tasmādyatra kvaca varṣati tadeva bhūyiṣṭamannaṃ bhavatīti' /",
    "GSP33brssgo2u:6019": " vrīhiyavādyeva hi sati varṣaṇe bahu bhavati na pṛthivīti /",
    "GSP33brssgo2u:6020": " evaṃ prāpte brūmaḥ pṛthivyeveyamannaśabdenādbhyo jāyamānā vivakṣyata iti /",
    "GSP33brssgo2u:6021": " kasmāt /",
    "GSP33brssgo2u:6022": " adhikārādrūpācchabdāntarācca /",
    "GSP33brssgo2u:6023": " adhikārastāvat- 'tattejo 'sṛjata' 'tadapo 'sṛjata' iti mahābhūtaviṣayo vartate /",
    "GSP33brssgo2u:6024": " tatra kramaprāptāṃ pṛthivīṃ mahābhūtaṃ vilaṅghya nākasmādvrīhyādiparigraho nyāyyaḥ /",
    "GSP33brssgo2u:6025": " tathā rūpamapi vākyaśeṣe pṛthivyanuguṇaṃ dṛśyate 'yatkṛṣṇaṃ tadannasya' iti /",
    "GSP33brssgo2u:6026": " nahyodanāderabhyavahāryasya kṛṣṇatvaniyamo 'sti /",
    "GSP33brssgo2u:6027": " nāpi vrīhyādīnām /",
    "GSP33brssgo2u:6028": " nanu pṛthivyā api naiva kṛṣṇatvaniyamo 'sti payaḥpāṇḍurasyāṅgārarohitasya ca kṣetrasya darśanāt /",
    "GSP33brssgo2u:6029": " nāyaṃ doṣaḥ /",
    "GSP33brssgo2u:6030": " bāhulyāpekṣatvāt /",
    "GSP33brssgo2u:6031": " bhūyiṣṭhaṃ hi pṛthivyāḥ kṛṣṇaṃ rūpaṃ na tathā śvetarohite /",
    "GSP33brssgo2u:6032": " paurāṇikā api pṛthivīcchāyāṃ śarvarīmupadiśanti /",
    "GSP33brssgo2u:6033": " sā ca kṛṣṇābhāsetyataḥ kṛṣṇaṃ rūpaṃ pṛthivyā iti śliṣyate /",
    "GSP33brssgo2u:6034": " śrutyantaramapi samānādhikāramadbhyaḥ pṛthivīti bhavati /",
    "GSP33brssgo2u:6035": " 'tadyadapāṃ śara āsīttatsamahanyata sā pṛthivyabhavat' (bṛ. 1.2.2) iti ca /",
    "GSP33brssgo2u:6036": " pṛthivyāstu vrīhyāderutpattiṃ darśayati- 'pṛthivyā oṣadhaya oṣadhībhyo 'nnam' iti ca /",
    "GSP33brssgo2u:6037": " evamadhikārādiṣu pṛthivyāḥ pratipādakeṣu satsu kuto vrīhyādipratipattiḥ /",
    "GSP33brssgo2u:6038": " prasiddhirapyadhikārādibhireva bādhyate /",
    "GSP33brssgo2u:6039": " vākyaśeṣo 'pi pārthivatvādannādyasya taddvāreṇa pṛthivyā evādbhyaḥ prabhavatvaṃ sūcayatīti draṣṭavyam /",
    "GSP33brssgo2u:6040": " tasmātpṛthivīyamannaśabdeti // 12 // @----------------------",
    "GSP33brssgo2u:6041": " FN: tattatra sṛṣṭikāle yadapāṃ śaraḥmaṇḍavadghanībhāva āsītsa eva samahanyata kaṭhinaḥ saṃghāto 'bhūt /",
    "GSP33brssgo2u:6042": " pṛthivyadhikārarūpaśabdāntarebhyaḥ /",
    "GSP33brssgo2u:6043": " viṣayamuktvānnaśabdamahābhūtaprakaraṇābhyāṃ saṃśayamāha-tā iti /",
    "GSP33brssgo2u:6044": " abhyavahāryaṃ bhakṣyam /",
    "GSP33brssgo2u:6045": " atra śrutau yadyannamodanādikaṃ tadā 'adbhyaḥ pṛthivī'iti śrutyā virodhaḥ,",
    "GSP33brssgo2u:6046": " yadi pṛthivī tadā na virodha iti phalaṃ bodhyam /",
    "GSP33brssgo2u:6047": " atpṛthivyoḥ kāryakāraṇabhāvādadhikaraṇasaṃgatiḥ /",
    "GSP33brssgo2u:6048": " annaśrutivṛṣṭibhavanatvaliṅgābhyāṃ pūrvapakṣaḥ /",
    "GSP33brssgo2u:6049": " tadeva tatraiveti śrutyarthaḥ /",
    "GSP33brssgo2u:6050": " tathāca kvacidannaṃ kvacidadbhayaḥ pṛthivī tato 'nnamiti virodhānnaikavākyateti prāpte siddhāntayati-evaṃ prāpta iti /",
    "GSP33brssgo2u:6051": " adhikāraḥ prakaraṇam /",
    "GSP33brssgo2u:6052": " rūpaṃ liṅgam /",
    "GSP33brssgo2u:6053": " payaḥ kṣīraṃ tadvatpāṇḍuraṃ śvetam,",
    "GSP33brssgo2u:6054": " aṅgāravadrohitaṃ raktam /",
    "GSP33brssgo2u:6055": " śabdāntaraśabditaṃ sthānaṃ vyācaṣṭe-śrutyantaramapīti /",
    "GSP33brssgo2u:6056": " abānantaryaṃ pṛthivyāḥ sthānaṃ śrutyantarasiddhaṃ tenāpyannasya pṛthivītvamityarthaḥ /",
    "GSP33brssgo2u:6057": " tattatra sṛṣṭikāle yadapāṃ śaraḥ yo maṇḍavaddhanībhāva āsītsa eva samahanyata kaṭhinaḥ saṃghāto 'bhūt sāpāṃ kaṭhinā pariṇatiḥ pṛthivyabhavaditi śrutyarthaḥ /",
    "GSP33brssgo2u:6058": " vrīhyādyannasargaḥ kasminsthāna iti vivakṣāyāmāha-pṛthivyāstviti /",
    "GSP33brssgo2u:6059": " pañcamīyam /",
    "GSP33brssgo2u:6060": " vṛṣṭibhavatvaliṅgasahitānnaśruteḥ kathaṃ prakaraṇaliṅgasthānairbādha ityāśaṅkyāha-vākyaśeṣo 'pīti /",
    "GSP33brssgo2u:6061": " prabaladurbalapramāṇasaṃnipāte bahūnāṃ durbalānāmatyantabādhādvaraṃ prabalapramāṇasyālpabādhena",
    "GSP33brssgo2u:6062": " kathañcinnayanamiti nyāyena śrutiliṅgayorannamātraniṣṭhatvaṃ bādhitvānnānannātmakapṛthivīniṣṭhatvaṃ nīyate /",
    "GSP33brssgo2u:6063": " tābhyāmannamātragrahe prakaraṇādīnāṃ pṛthivīmātraviṣayāṇāmatyantabādhāpatteriti bhāvaḥ /",
    "GSP33brssgo2u:6064": " annasya vṛṣṭijatvoktidvārā pṛthivyā abjanyatvaṃ sūcyate /",
    "GSP33brssgo2u:6065": " pṛthivyabjā,",
    "GSP33brssgo2u:6066": " pṛthivītvāt,",
    "GSP33brssgo2u:6067": " annavadityanumānādityakṣarārthaḥ /",
    "GSP33brssgo2u:6068": " evaṃ tittiriśrutyanusāreṇa chandogaśruternayanādaviruddho bhūtasṛṣṭiśrutīnāṃ brahmaṇi samanvaya iti siddham //12//",
    "GSP33brssgo2u:6069": " END BsCom_2,3.6.12",
    "GSP33brssgo2u:6070": " START BsCom_2,3.7.13",
    "GSP33brssgo2u:6071": " 7 tadabhidhyānādhikaraṇam / sū. 13",
    "GSP33brssgo2u:6072": " tadabhidhyānād eva tu talliṅgāt saḥ / BBs_2,3.13 /",
    "GSP33brssgo2u:6073": " kimimāni viyadādīni bhūtāni svayameva svavikārānsṛjantyāhosvatparameśvara eva tena",
    "GSP33brssgo2u:6074": " tenātmanāvatiṣṭhamāno 'bhidhyāyaṃstaṃ taṃ vikāraṃ sṛjatīti saṃdehe sati prāptaṃ tāvatsvayameva sṛjantīti /",
    "GSP33brssgo2u:6075": " kutaḥ /",
    "GSP33brssgo2u:6076": " 'ākāśādvāyurvāyoragniḥ' ityādisvātantryaśravaṇāt /",
    "GSP33brssgo2u:6077": " nanvacetanānāṃ svatantrāṇāṃ pravṛttiḥ pratiṣiddhā /",
    "GSP33brssgo2u:6078": " naiṣa doṣaḥ /",
    "GSP33brssgo2u:6079": " 'tatteja aikṣata tā āpa aikṣanta' (chā. 6.2.4)",
    "GSP33brssgo2u:6080": " iti ca bhūtānāmapi cetanatvaśravaṇāditi /",
    "GSP33brssgo2u:6081": " evaṃ prāpte 'bhidhīyate- sa eva parameśvarastena tenātmanāvatiṣṭhamāno 'bhidhyāyaṃstaṃ taṃ vikāraṃ sṛjatīti /",
    "GSP33brssgo2u:6082": " kutaḥ /",
    "GSP33brssgo2u:6083": " talliṅgāt /",
    "GSP33brssgo2u:6084": " tathāhi śāstram- 'yaḥ pṛthivyāṃ tiṣṭhan pṛthivyā antaro yaṃ pṛthivī na veda yasya pṛthivī śarīraṃ yaḥ pṛthivīmantaro yamayati' (bṛ. 3.7.3)",
    "GSP33brssgo2u:6085": " ityevañjātīyakaṃ sādhyakṣāṇameva bhūtānāṃ pravṛttiṃ darśayati /",
    "GSP33brssgo2u:6086": " tathā so 'kāmayata bahu syāṃ prajāyeya iti prastutya 'sacca tyaccābhavat /",
    "GSP33brssgo2u:6087": " tadātmānaṃ svayamakuruta' (tai. 2.6.1)",
    "GSP33brssgo2u:6088": " iti ca tasyaiva ca sarvātmabhāvaṃ darśayati /",
    "GSP33brssgo2u:6089": " yattvīkṣaṇaśravaṇamaptejasostatparameśvarāveśavaśādeva draṣṭavyam 'nānyo 'to 'sti draṣṭā' (bṛ. 3.7.23)",
    "GSP33brssgo2u:6090": " itīkṣitrantarapratiṣedhāt,",
    "GSP33brssgo2u:6091": " prakṛtatvācca sata īkṣituḥ 'tadaikṣata bahu syāṃ prajāyeya' ityatra // 13 // @----------------------",
    "GSP33brssgo2u:6092": " FN: parameśvarasyāntaryāmibhāvenāveśaḥ saṃbandhastadvaśādbhūteṣvīkṣaṇaṃ śravaṇaṃ naitāvatā teṣāṃ cetanatvaṃ svātantryaṃ vetyarthaḥ /",
    "GSP33brssgo2u:6093": " saṃprati tāni bhūtānyāśrityāśrayāśrayibhāvasaṃgatyā teṣāṃ svātantryamāśaṅkya niṣedhati-tadabhidhyānādeva tu talliṅgātsaḥ /",
    "GSP33brssgo2u:6094": " uktabhūtānyāśritya saṃśayapūrvapakṣau darśayati-kimimānītyādinā /",
    "GSP33brssgo2u:6095": " saṃśayabījānuktau pūrvottarapakṣayuktayo bījamiti jñeyam /",
    "GSP33brssgo2u:6096": " nanvatra bhūtānāṃ kiṃ svātantryeṇopādānatvamāśaṅkyate kartṛtvaṃ vā /",
    "GSP33brssgo2u:6097": " nādyaḥ, 'racanānupapatteḥ'ityādinyāyavirodhāditi śaṅkate-nanviti /",
    "GSP33brssgo2u:6098": " na dvitīyaḥ,",
    "GSP33brssgo2u:6099": " acetanatvāditi bhāvaḥ /",
    "GSP33brssgo2u:6100": " yathā manuṣyādiśabdaistattaddehābhimānino jīvā ucyante tathā 'ākāśādvāyuḥ'ityādiśrutāvākāśādiśabdaistattadbhūtābhimānidevatā ucyante,",
    "GSP33brssgo2u:6101": " tāsāṃ svakārye vāyvādau kartṛtvasaṃbhavānnirapekṣanimittatvaṃ pañcamyarthaḥ /",
    "GSP33brssgo2u:6102": " evaṃ 'tadātmānaṃ svayamakuruta'iti śrutau svayamiti viśeṣaṇādbrahmaṇo 'nyānapekṣasarvakartṛtvasaṃbhavānnirapekṣanimittatvaṃ śrutam /",
    "GSP33brssgo2u:6103": " tathāca mithonirapekṣeśvarabhūtakartṛśrutyorvirodhānna brahmaṇi samanvaya iti saphalaṃ pūrvapakṣamāha-naiṣa doṣa iti /",
    "GSP33brssgo2u:6104": " bhūtānāṃ tadabhimānidevatānāmityarthaḥ /",
    "GSP33brssgo2u:6105": " yathā ākāśādibhāvāpannabrahmaṇaḥ sarvopādānatvaṃ tathā tadabhimānidevatājīvabhāvamāpannabrahmaṇaḥ kartṛtvamiti paramparayā īśvarakartṛtvaśrutyavirodhaḥ",
    "GSP33brssgo2u:6106": " svayamiti viśeṣaṇamīśvarāntaranirāsārthaṃ na jīvabhāvāpekṣānirāsārthamityekadeśisiddhānta ūhanīyaḥ /",
    "GSP33brssgo2u:6107": " mukhyasiddhāntamāha-evaṃ prāpta iti /",
    "GSP33brssgo2u:6108": " ākāśādiśabdairna devatālakṣaṇā mukhyārthe bādhakābhāvāt pañcamyaśca prakṛtitvārthāstatra rūḍhataratvāt,",
    "GSP33brssgo2u:6109": " tathā cācetanānāṃ bhūtānāṃ kartṛtvameva nāsti,",
    "GSP33brssgo2u:6110": " kuta īśvarānapekṣakartṛtvam /",
    "GSP33brssgo2u:6111": " yadyapi devatānāṃ kartṛtvaṃ saṃbhavati tathāpīśvaraniyamyatvaśravaṇāccetanānāmapi na svātantryaṃ,",
    "GSP33brssgo2u:6112": " kimu vācyamacetanānāṃ bhūtānāṃ na svātantryamiti matvoktam-talliṅgāditi /",
    "GSP33brssgo2u:6113": " tattadacetanātmanāvasthitasya brahmaṇa upādānatve 'pi jīvavyāvṛtteśvaratvākāreṇaiva sākṣātsarvakartṛtvaṃ na jīvatvadvārā tasya sarvaniyantṛtvālliṅgādityarthaḥ",
    "GSP33brssgo2u:6114": " prakaraṇācca sākṣātsarvakartṛtvamityāha-tatheti /",
    "GSP33brssgo2u:6115": " pūrvoktamanūdya nirasyati-yattviti /",
    "GSP33brssgo2u:6116": " parameśvarasyāntaryāmibhāvenāveśaḥ saṃbandhastadvaśādbhūteṣvīkṣaṇaśravaṇaṃ naitāvatā teṣāṃ cetanatvaṃ svātantryaṃ vetyarthaḥ /",
    "GSP33brssgo2u:6117": " anena 'tadabhidhyānāt'iti padaṃ vyākhyātam /",
    "GSP33brssgo2u:6118": " itthaṃ sūtrayojanā-sa īśvarastattadātmanā sthito 'pi sākṣādeva sarvakartā tasyāntaryāmitvaliṅgāt /",
    "GSP33brssgo2u:6119": " jīvatvadvārā kartṛtvaṃ nāma jīvasyaiva kartṛtvamityantaryāmiṇaḥ kartṛtvāsiddherantaryāmitvāyogāttadabhidhyānādīśvarekṣaṇādeva bhūteṣu śrutekṣaṇopapatteśceti",
    "GSP33brssgo2u:6120": " tatteja aikṣateti śruta īkṣitā paramātmaivetyatra śrutyantaraṃ prakaraṇaṃ cāha-nānya iti /",
    "GSP33brssgo2u:6121": " tasmādīśvarapadārthalopaprasaṅgeneśvarādanyasya svātantryābhāvānneśvarakartṛtvaśruterbhūtaśrutyā virodha iti siddham //13//",
    "GSP33brssgo2u:6122": " END BsCom_2,3.7.13",
    "GSP33brssgo2u:6123": " START BsCom_2,3.8.14",
    "GSP33brssgo2u:6124": " 8 viparyayādhikaraṇam / sū. 14",
    "GSP33brssgo2u:6125": " viparyayeṇa tu kramo 'ta upapadyate ca / BBs_2,3.14 /",
    "GSP33brssgo2u:6126": " bhūtānāmutpattikramaścintitaḥ /",
    "GSP33brssgo2u:6127": " athedānīmapyayakramaścintyate /",
    "GSP33brssgo2u:6128": " kimaniyatena krameṇāpyaya utpattikrameṇāthavā tadviparīteneti /",
    "GSP33brssgo2u:6129": " trayo 'pi cotpattisthitipralayā bhūtānāṃ brahmāyattāḥ śrūyante- 'yato vā imāni bhūtāni jāyante /",
    "GSP33brssgo2u:6130": " yena jātāni jīvanti yatprayantyabhisaṃviśanti' (tai. 3.1.1) iti /",
    "GSP33brssgo2u:6131": " tatrāniyamo 'viśeṣāditi prāptam /",
    "GSP33brssgo2u:6132": " athavotpatteḥ kramasya śrutatvāpralayasyāpi kramākāṅkṣiṇaḥ sa eva kramaḥ syāditi /",
    "GSP33brssgo2u:6133": " evaṃ prāptaṃ tato brūmaḥ viparyayeṇa tu pralayakramo 'ta utpattikramādbhavitumarhati /",
    "GSP33brssgo2u:6134": " tathāhi loke dṛśyate yena krameṇa sopānamārūḍhastato viparītena krameṇāvarohatīti /",
    "GSP33brssgo2u:6135": " apica dṛśyate mṛdo jātaṃ ghaṭaśarāvādyapyayakāle mṛdbhāvamapyetyadbhyaśca jātaṃ himakarakādyabbhāvamapyetīti /",
    "GSP33brssgo2u:6136": " ataścopapadyata etat /",
    "GSP33brssgo2u:6137": " yadpṛthivyadbhyo jātā satī sthitikālavyatikrāntāvapo 'pīyādāpaśca tejaso jātāḥ satyastejo 'pīyuḥ /",
    "GSP33brssgo2u:6138": " evaṃ krameṇa sūkṣmaṃ sūkṣmataraṃ cānantaramanantaraṃ kāraṇamapītya sarvaṃ kāryajātaṃ paramakāraṇaṃ paramasūkṣmaṃ ca brahmāpyetīti veditavyam",
    "GSP33brssgo2u:6139": " nahi svakāraṇavyatikrameṇa kāraṇakāraṇe kāryāpyayo nyāyyaḥ /",
    "GSP33brssgo2u:6140": " smṛtāvapyutpattikramaviparyayeṇaivāpyayakramastatra tatra darśitaḥ - 'jagatpratiṣṭhā devarṣe pṛthivyapsu pralīyate /",
    "GSP33brssgo2u:6141": " jyotiṣyāpaḥ pralīyante jyotirvāyau pralīyate' ityevamādau /",
    "GSP33brssgo2u:6142": " utpattikramastūtpattāveva śrutatvānnāpyaye bhavitumarhati /",
    "GSP33brssgo2u:6143": " nacāsāvayogyatvādapyayenākāṅkṣyate /",
    "GSP33brssgo2u:6144": " nahi kārye dhriyamāṇe kāraṇasyāpyayo yuktaḥ kāraṇāpyaye kāryasyāvasthānānupapatteḥ /",
    "GSP33brssgo2u:6145": " kāryāpyaye tu kāraṇasyāvasthānaṃ yuktaṃ mṛdādiṣvevaṃ dṛṣṭatvāt // 14 // @----------------------",
    "GSP33brssgo2u:6146": " FN: krameṇa paramparayā /",
    "GSP33brssgo2u:6147": " viparyayeṇa tu /",
    "GSP33brssgo2u:6148": " yadyapyatra śrutivirodho na parihriyata ityasaṃgatistathāpyutpattikrame nirūpite layakramo buddhistho vicāryata iti prāsaṅgikyāveva pādāvāntarasaṃgatī iti matvāha-bhūtānāmiti /",
    "GSP33brssgo2u:6149": " atrotpattikramādviparītakramanirṇayātsiddhānte bhūtānāṃ prātilemyena layadhyānapūrvakaṃ pratyagbrahmaṇi manaḥsamādhānaṃ phalaṃ,",
    "GSP33brssgo2u:6150": " pūrvapakṣe tu kāraṇanāśe sati kāryanāśa iti sarvalayādhārabrahmāsiddheruktasamādhyasiddhiriti bhedaḥ /",
    "GSP33brssgo2u:6151": " sati mahābhūtānāṃ laye kramacintā sa eva nāstīti kecittānpratyāha-trayo 'pīti /",
    "GSP33brssgo2u:6152": " aniyama ityanāsthayoktaṃ śrautasya pralayasya kramākāṅkṣāyāṃ śrauta utpattikrama eva grāhyaḥ,",
    "GSP33brssgo2u:6153": " śrautatvenāntaraṅgatvādityevaṃ pūrvapakṣaḥ /",
    "GSP33brssgo2u:6154": " sati kāraṇe kāryaṃ naśyatīti loke dṛśyate /",
    "GSP33brssgo2u:6155": " tathāca śrauto 'pyutpattikramo laye na gṛhyate kintu laukikakrama eva gṛhyate śruterlokadṛṣṭapadārthabodhādhīnatvena śrautādapi laukikasyāntaraṅgatvādyogyatvācca",
    "GSP33brssgo2u:6156": " kāraṇameva hi kāryasya svarūpamiti tadananyatvanyāyena sthāpitam /",
    "GSP33brssgo2u:6157": " na hi svarūpanāśe kāryasya kṣaṇamapi sthitiryuktā tasmādayogya utpattikramo layasya na grāhyaḥ laukikakramāvarodhena nirākāṅkṣātvāditi siddhāntayati-tato brūma ityādinā /",
    "GSP33brssgo2u:6158": " krameṇa paramparayā sarvakāryalayādhāratvaṃ brahmaṇaḥ kimityāśrīyate,",
    "GSP33brssgo2u:6159": " sākṣādeva tatkiṃ na syādityata āha-nahi svakāraṇavyatikrameṇeti /",
    "GSP33brssgo2u:6160": " ghaṭanāśe mṛdanupalabdhiprasaṅgādityarthaḥ /",
    "GSP33brssgo2u:6161": " 'vāyuśca līyate vyomni taccāvyakte pralīyate'iti smṛtiśeṣa ādipadārthaḥ /",
    "GSP33brssgo2u:6162": " 'yogyatādhīnaḥ saṃbandhaḥ'iti nyāyādayogyakrabādha iti siddham //14//",
    "GSP33brssgo2u:6163": " END BsCom_2,3.8.14",
    "GSP33brssgo2u:6164": " START BsCom_2,3.9.15",
    "GSP33brssgo2u:6165": " 9 antarāvijñānādhikaraṇam / sū. 15",
    "GSP33brssgo2u:6166": " antarā vijñānamanasī krameṇa talliṅgād iti cen nāviśeṣāt / BBs_2,3.15 /",
    "GSP33brssgo2u:6167": " bhūtānāmutpattipralayāvanulomapratilomakramābhyāṃ bhavata ityuktam /",
    "GSP33brssgo2u:6168": " ātmādirutpattiḥ pralayaścātmānta ityapyuktam /",
    "GSP33brssgo2u:6169": " sendriyasya tu manaso buddheśca sadbhāvaḥ prasiddhaḥ śrutismṛtyoḥ /",
    "GSP33brssgo2u:6170": " 'buddhiṃ tu sārathiṃ viddhi manaḥ pragrahameva ca /",
    "GSP33brssgo2u:6171": " indriyāṇi hayānāhuḥ' (kaṭha. 3.3)",
    "GSP33brssgo2u:6172": " ityādiliṅgebhyaḥ /",
    "GSP33brssgo2u:6173": " tayorapi kasmiścidantarāle krameṇotpattipralayāvupasaṃgrāhyau,",
    "GSP33brssgo2u:6174": " sarvasya vastujātasya brahmajatvābhyupagamāt /",
    "GSP33brssgo2u:6175": " apicātharvaṇa utpattiprakaraṇe bhūtānāmātmanaścāntarāle karaṇānyanukramyante /",
    "GSP33brssgo2u:6176": " 'etasmājjāyate prāṇo manaḥ sarvendriyāṇi ca /",
    "GSP33brssgo2u:6177": " khaṃ vāyurjyotirāpaḥ pṛthivī viśvasya dhāriṇī' (muṇaḍa. 2.1.3) iti /",
    "GSP33brssgo2u:6178": " tasmātpūrvoktotpattipralayakramabhaṅgaprasaṅgo bhūtānāmiti cet / na /",
    "GSP33brssgo2u:6179": " aviśeṣāt /",
    "GSP33brssgo2u:6180": " yadi tāvadbhautikāni karaṇāni tato bhūtotpattipralayābhyāmevaiṣāmutpattipralayau bhavata iti naitayoḥ kramāntaraṃ mṛgyam /",
    "GSP33brssgo2u:6181": " bhavati ca bhautikatve liṅgaṃ karaṇānām /",
    "GSP33brssgo2u:6182": " 'annamayaṃ hi somya mana oṣadhayaḥ prāṇastejomayī vāk' (chā. 6.5.4)",
    "GSP33brssgo2u:6183": " ityevajātīyakam /",
    "GSP33brssgo2u:6184": " vyapadeśo 'pi kvacidbhūtānāṃ karaṇānāṃ ca brāhmaṇaparivrājakanyāyena netavyaḥ /",
    "GSP33brssgo2u:6185": " atha tvabhautikāni karaṇāni tathāpi bhūtotpattikramo na karaṇairviśeṣyate prathamaṃ karaṇānyutpadyante caramaṃ bhūtāni prathamaṃ vā bhūtānyutpadyante caramaṃ vā karaṇānīti /",
    "GSP33brssgo2u:6186": " ātharvaṇe tu samāmnāyakramamātraṃ karaṇānāṃ bhūtānāṃ ca /",
    "GSP33brssgo2u:6187": " na tatrotpattikrama ucyate /",
    "GSP33brssgo2u:6188": " tathānyatrāpi pṛthageva bhūtakramātkaraṇakrama āmnāyate- 'prajāpatirvā idamagra āsītsa ātmānamaikṣata sa mano 'sṛjata tanmana evāsīttadātmānamaikṣata tadvācamasṛjata' ityādinā /",
    "GSP33brssgo2u:6189": " tasmānnāsti bhūtotpattikramasya bhaṅgaḥ // 15 // @----------------------",
    "GSP33brssgo2u:6190": " FN: anyaparāḥ śabdā liṅgānītyucyante /",
    "GSP33brssgo2u:6191": " idaṃ sthūlamutpatteḥ prāk prajāpatiḥ sūtrātmā āsīt /",
    "GSP33brssgo2u:6192": " antarāviśeṣāt /",
    "GSP33brssgo2u:6193": " uktabhūtotpattilayakramamupajīvya sa kiṃ karaṇotpattikrameṇa virudhyate na veti karaṇānāmabhautikatvabhautikatvābhyāṃ saṃdehe vṛttānuvādapūrvakaṃ pūrvapakṣamāha-bhūtānāmityādinā /",
    "GSP33brssgo2u:6194": " karaṇānyeva na santīti vadantaṃ pratyāha-sendriyasyeti /",
    "GSP33brssgo2u:6195": " 'manasastu parā buddhiryo buddheḥ paratastu saḥ',",
    "GSP33brssgo2u:6196": " 'śrotrādīnīndriyāṇyanye'iti smṛtirdraṣṭavyā /",
    "GSP33brssgo2u:6197": " anyaparāḥ śabdāḥ liṅgānītyucyante /",
    "GSP33brssgo2u:6198": " karaṇānāṃ kramākāṅkṣāmāha-tayoriti /",
    "GSP33brssgo2u:6199": " ākāṅkṣāyāṃśrutisiddhaḥ kramo grāhya ityāha-apiceti /",
    "GSP33brssgo2u:6200": " vijñāyate 'neneti vijñānaṃ sendriyā buddhiḥ /",
    "GSP33brssgo2u:6201": " ātmano bhūtānāṃ cāntarā madhye talliṅgātsṛṣṭivākyāt 'etasmājjāyate prāṇo manaḥ'ityādirūpādvijñānamanasī anukramyete /",
    "GSP33brssgo2u:6202": " tathāca karaṇakrameṇa pūrvoktakramabhaṅga iti śaṅkāsūtrāṃśārthaḥ /",
    "GSP33brssgo2u:6203": " naca karaṇānāṃ bhautikatvādbhūtānantaryamiti vācyaṃ,",
    "GSP33brssgo2u:6204": " teṣāṃ bhautikatve mānābhāvāt /",
    "GSP33brssgo2u:6205": " tathā cātmanaḥ prathamamākāśasya janma paścādvāyorityuktakramasyātmanaḥ karaṇāni",
    "GSP33brssgo2u:6206": " tato bhūtānīti krameṇa virodha iti tittiryatharvaṇaśrutyorvirodhānna brahmaṇi samanvaya",
    "GSP33brssgo2u:6207": " iti pūrvapakṣaphalam /",
    "GSP33brssgo2u:6208": " siddhāntayati-neti /",
    "GSP33brssgo2u:6209": " 'ātmana ākāśaḥ'ityādi tittiriśrutau pañcamyāḥ kāryakāraṇabhāvenārthataḥ kramo bhāti /",
    "GSP33brssgo2u:6210": " na tasyātharvaṇapāṭhena bādhaḥ arthakramavirodhikramaviśeṣasyāśruteḥ pāṭhakramasyārthakramadhīśeṣasya",
    "GSP33brssgo2u:6211": " śeṣibādhakatvāyogāditaḥ śrutyarthakramāvirodhena pāṭhasya neyatvādbhūtānantaryaṃ",
    "GSP33brssgo2u:6212": " karaṇānāmityarthaḥ /",
    "GSP33brssgo2u:6213": " kiñca bhautikatvātteṣāṃ tadānantaryamityāha-yadīti /",
    "GSP33brssgo2u:6214": " naca prāṇasyābvikāratvāyogādannamayamityādimayaṭo na vikārārthateti vācyaṃ,",
    "GSP33brssgo2u:6215": " karaṇānāṃ vibhaktatvena kāryatayā kāraṇākāṅkṣāyāmannamayamityādiśruterākāṅkṣitoktyarthamasati bādhake mayaṭo vikārārthatāyā yuktatvāt /",
    "GSP33brssgo2u:6216": " prācuryārthatve tvanākāṅkṣitoktiprasaṅgācchrutyaiva tejobannaprāśena vākprāṇamanasāṃ vṛddhistadabhāve tannāśa iti vikāratvasya darśitatvānna vivādāvasaraḥ /",
    "GSP33brssgo2u:6217": " yadvā sthūlabhūtādhīnā teṣāṃ vṛddhirvikāro mayaḍarthaḥ śrūyamāṇo bhautikatve liṅgaṃ prāṇendriyamanāṃsi bhautikāni bhūtādhīnavṛddhimattvāddehavaditi bhāvaḥ /",
    "GSP33brssgo2u:6218": " nanu teṣāṃ bhautikatve kathamātharvaṇe pṛthak tajjanmakathanaṃ bhūtajanmoktyaiva tajjanmasiddherityata āha-vyapadeśo 'pīti /",
    "GSP33brssgo2u:6219": " prauḍhavādena teṣāmabhautikatvamupetyāpi śrutyavirodhamāha-atha tviti /",
    "GSP33brssgo2u:6220": " karaṇānāṃ bhūtānāṃ ca pūrvāparatve mānābhāvānnoktabhūtakramabhaṅgaḥ /",
    "GSP33brssgo2u:6221": " na cātharvaṇavākyaṃ mānaṃ pāṭhamātratvādityarthaḥ /",
    "GSP33brssgo2u:6222": " tarhi kathaṃ kramanirṇayaḥ,",
    "GSP33brssgo2u:6223": " tatrāha-tatheti /",
    "GSP33brssgo2u:6224": " idaṃ sthūlamutpatteḥ prāk prajāpatiḥ sūtrātmāsīt atra sūkṣmabhūtātmakaprajāpattisargaḥ prathamastato manaādisarga iti kramo bhātīti bhāvaḥ /",
    "GSP33brssgo2u:6225": " evañca bhūtakaraṇotpattiśrutyoravirodhādbrahmaṇi samanvayasiddhiriti siddhāntaphalaṃ nigamayati-tasmāditi //15//",
    "GSP33brssgo2u:6226": " END BsCom_2,3.9.15",
    "GSP33brssgo2u:6227": " START BsCom_2,3.10.16",
    "GSP33brssgo2u:6228": " 10 carācaravyapāśrayādhikaraṇam / sū. 16",
    "GSP33brssgo2u:6229": " carācaravyapāśrayas tu syāt tadvyapadeśo bhāktas tadbhāvabhāvitvāt / BBs_2,3.16 /",
    "GSP33brssgo2u:6230": " sto jīvasyāpyutpattipralayau,",
    "GSP33brssgo2u:6231": " jāto devadatto mṛto devadatta ityevajātīyakāllaukikavyapadeśāt jātakarmādisaṃskāravidhānācceti syātkasyacdbhrāntistāmapanudāmaḥ /",
    "GSP33brssgo2u:6232": " na jīvasyotpattipralayau staḥ,",
    "GSP33brssgo2u:6233": " śāstraphalasaṃbandhopapatteḥ /",
    "GSP33brssgo2u:6234": " śarīrānuvināśini hi jīve śarīrāntakagateṣṭāniṣṭaprāptiparihārārthau vidhipratiṣedhāvanartakau syātām /",
    "GSP33brssgo2u:6235": " śrūyate ca- 'jīvāpetaṃ vāva kiledaṃ mriyate na jīvo mriyate' (chā. 6.11.3) iti /",
    "GSP33brssgo2u:6236": " nanu laukiko janmamaraṇavyapadeśo jīvasya darśitaḥ /",
    "GSP33brssgo2u:6237": " satyaṃ darśitaḥ /",
    "GSP33brssgo2u:6238": " bhāktastveṣa jīvasya janmamaraṇavyapadeśaḥ /",
    "GSP33brssgo2u:6239": " kimāśrayaḥ punarayaṃ mukhyo yadapekṣayā bhākta iti /",
    "GSP33brssgo2u:6240": " ucyate- carācaravyapāśrayaḥ /",
    "GSP33brssgo2u:6241": " sthāvarajaṅgamaśarīraviṣayau janmamaraṇaśabdau /",
    "GSP33brssgo2u:6242": " sthāvarajaṅgamāni hi bhūtāni jāyante ca mriyante cātastadviṣayau janmamaraṇaśabdau mukhyau santau tatsthe jīvātmanyupacaryate,",
    "GSP33brssgo2u:6243": " tadbhāvabhāvitvāt /",
    "GSP33brssgo2u:6244": " śarīraprādurbhāvatirobhāvayorhi satorjanmamaraṇaśabdau bhavato nāsatoḥ /",
    "GSP33brssgo2u:6245": " nahi śarīrasaṃbandhādanyatra jīvo jāto mṛto vā kenacillakṣyate /",
    "GSP33brssgo2u:6246": " 'sa vā ayaṃ puruṣo jāyamānaḥ śarīramabhisaṃpadyamānaḥ sa utkrāman mriyamāṇaḥ (bṛ. 4.3.8)",
    "GSP33brssgo2u:6247": " iti ca śarīrasaṃyogaviyoganimittāveva janmamaraṇaśabdau darśayati /",
    "GSP33brssgo2u:6248": " jātakarmādividhānamapi dehaprādurbhāvāpekṣameva draṣṭavyam /",
    "GSP33brssgo2u:6249": " abhāvājjīvaprādurbhāvasya /",
    "GSP33brssgo2u:6250": " jīvasya parasmādātmana utpattirviyadādīnāmivāsti nāsti vetyetaduttareṇa sūtreṇa vakṣyati /",
    "GSP33brssgo2u:6251": " dehāśrayau tāvajjīvasya sthūlāvutpattipralayau na sta ityetadanena sūtreṇāvocat // 16 // @----------------------",
    "GSP33brssgo2u:6252": " FN: jīvāpetaṃ jīvena tyaktamidaṃ śarīram /",
    "GSP33brssgo2u:6253": " carācarabhāvitvāt /",
    "GSP33brssgo2u:6254": " evaṃ tāvattatpadavācyakāraṇanirṇayāya bhūtaśrutīnāṃ virodho nirastaḥ idānīmā pādamāptestvaṃpadārthaśuddhyai jīvaśrutīnāṃ virodho nirasyate /",
    "GSP33brssgo2u:6255": " iha jīvo 'na jāyate mriyate'ityādiśruterjāteṣṭiśrāddhaśāstreṇa virodho 'sti na veti",
    "GSP33brssgo2u:6256": " saṃdehe virodho 'stīti prāpte laukikajanmādivyapadeśasahāyājjāteṣṭyādiśāstreṇa jīvājatvādiśrutirbādhyata",
    "GSP33brssgo2u:6257": " iti pūrvapakṣayati-sta iti /",
    "GSP33brssgo2u:6258": " tathāca karaṇotpattikrameṇa bhūtakramasya bādhābhāve 'pi jīvotpattikrameṇa bādhaḥ syāditi pratyudāharaṇasaṃgatiḥ /",
    "GSP33brssgo2u:6259": " pūrvapakṣe jīvabrahmaikyāsiddhiḥ,",
    "GSP33brssgo2u:6260": " siddhānte tatsiddhiriti bhedaḥ /",
    "GSP33brssgo2u:6261": " cetanajanmādyuddeśena cetanasya tasya janmāntarīyaphalasādhanaṃ jātakarmādisaṃskāro vidhīyate /",
    "GSP33brssgo2u:6262": " tathā coddeśyavidheyayormithovirodhe sati 'vidheyāvirodhenoddeśyaṃ neyam'iti nyāyājjanmādikaṃ dehopādhikaṃ na svata iti siddhāntayati-tāmityādinā",
    "GSP33brssgo2u:6263": " jīvāpetaṃ jīvena tyaktamidaṃ śarīram /",
    "GSP33brssgo2u:6264": " janmādivyapadeśaścarācaradehaviṣayo mukhyaḥ /",
    "GSP33brssgo2u:6265": " jīve tu bhākto gauṇa aupādhikajanmādiviṣayaḥ syādupādhijanmabhāve bhāvādasatyabhāvāditi sūtrārthaḥ /",
    "GSP33brssgo2u:6266": " jīvasyaupādhikajanmamṛtyau śrutimapyāha-sa vā iti /",
    "GSP33brssgo2u:6267": " jāyamānapadārthamāha-śarīramiti /",
    "GSP33brssgo2u:6268": " mriyamāṇatvaṃ vyācaṣṭe-utkrāmanniti /",
    "GSP33brssgo2u:6269": " nanūttaratra jīvasya janmādi nirasyate,",
    "GSP33brssgo2u:6270": " atrāpi tannirāse punaruktirityāśaṅkyāha-jīvasyeti /",
    "GSP33brssgo2u:6271": " tadevaṃ jāteṣṭyādiśāstrasyaupādhikajanmādiviṣayatvānna jīvādyajanyatvaśrutivirodha iti siddham //16//",
    "GSP33brssgo2u:6272": " END BsCom_2,3.10.16",
    "GSP33brssgo2u:6273": " START BsCom_2,3.11.17",
    "GSP33brssgo2u:6274": " 11 ātmādhiraṇam / sū. 17",
    "GSP33brssgo2u:6275": " nātmā śruter nityatvāc ca tābhyaḥ / BBs_2,3.17 /",
    "GSP33brssgo2u:6276": " astyātmā jīvākhyaḥ śarīrendriyapañjarādhyakṣaḥ karmaphalasaṃbandhī /",
    "GSP33brssgo2u:6277": " sa kiṃ vyomādivadutpadyate brahmaṇa āhosvidbrahmavadeva notpadyata iti śrutivipratipatterviśayaḥ /",
    "GSP33brssgo2u:6278": " kāsucicchrutiṣvagnivisphuliṅgādinidarśanairjīvātmanaḥ parasmādbrahmaṇa utpattirāmnāyate,",
    "GSP33brssgo2u:6279": " kāsucittvavikṛtasya parasya brahmaṇaḥ kāryapraveśena jīvabhāvo vijñāyate nacotpattirāmnāyata iti /",
    "GSP33brssgo2u:6280": " tatra prāptaṃ tāvadutpadyate jīva iti /",
    "GSP33brssgo2u:6281": " kutaḥ /",
    "GSP33brssgo2u:6282": " pratijñānuparodhādeva /",
    "GSP33brssgo2u:6283": " ekasminvidite sarvamidaṃ viditam itīyaṃ pratijñā sarvasya vastujātasya brahmaprabhavatve sati noparudhyeta /",
    "GSP33brssgo2u:6284": " tattvāntaratve tu jīvasya pratijñeyamuparudhyeta /",
    "GSP33brssgo2u:6285": " nacāvikṛtaḥ paramātmaiva jīva iti śakyate vijñātuṃ,",
    "GSP33brssgo2u:6286": " lakṣaṇabhedāt /",
    "GSP33brssgo2u:6287": " apahṛtapāpmatvādidharmako hi paramātmā,",
    "GSP33brssgo2u:6288": " tadviparīto hi jīvaḥ /",
    "GSP33brssgo2u:6289": " vibhāgāccāsya vikāratvasiddhiḥ /",
    "GSP33brssgo2u:6290": " yāvānhyākāśādiḥ pravibhaktaḥ sa sarvo vikārastasya cākāśāderutpattiḥ samadhigatā /",
    "GSP33brssgo2u:6291": " jīvātmāpi puṇyāpuṇyakarmā sukhaduḥkhayukpratiśarīraṃ pravibhakta iti tasyāpi prapañcotpattyavasara utpattirbhavitumarhati /",
    "GSP33brssgo2u:6292": " apica 'yathāgneḥ kṣudrā visphuliṅgā vyuccārantyevamevāsmādātmanaḥ sarve prāṇāḥ' (bṛ. 2.1.20)",
    "GSP33brssgo2u:6293": " iti prāṇāderbhogyajātasya sṛṣṭiṃ śiṣṭvā 'sarva eva ātmano vyuccaranti' iti bhoktṛṇīmātmanāṃ pṛthaksṛṣṭiṃ śāsti /",
    "GSP33brssgo2u:6294": " 'yathā sudīptātpāvakādvisphuliṅgāḥ sahasraśaḥ prabhavante sarūpāḥ /",
    "GSP33brssgo2u:6295": " tathākṣarādvividhāḥ somya bhāvāḥ prajāyante tatra caivāpiyanti' (muṇḍa. 2.1.1)",
    "GSP33brssgo2u:6296": " iti ca jīvātmanāmutpattipralayāvucyete /",
    "GSP33brssgo2u:6297": " sarūpavacanāt,",
    "GSP33brssgo2u:6298": " jīvātmāno hi paramātmanā sarūpā bhavanti caitanyayogāt /",
    "GSP33brssgo2u:6299": " naca kvacidaśravaṇamanyatra śrutaṃ vārayitumarhati /",
    "GSP33brssgo2u:6300": " śrutyantaragatasyāpyaviruddhasyādhikasyārthasya sarvatropasaṃhartavyatvāt /",
    "GSP33brssgo2u:6301": " praveśaśrutirapyevaṃ sati vikārabhāvāpattyaiva vyākhyātavyā,",
    "GSP33brssgo2u:6302": " 'tadātmānaṃ svayamakuruta' ityādivat /",
    "GSP33brssgo2u:6303": " tasmādutpadyate jīva iti /",
    "GSP33brssgo2u:6304": " evaṃ prāpte brūmaḥ - nātmā jīva utpadyata iti /",
    "GSP33brssgo2u:6305": " kasmāt /",
    "GSP33brssgo2u:6306": " aśruteḥ /",
    "GSP33brssgo2u:6307": " nahyasyotpattiprakaraṇe śravaṇamasti bhūyaḥsu pradeśeṣu /",
    "GSP33brssgo2u:6308": " nanu kvacidaśravaṇamanyatra śrutaṃ na vārayitītyuktam /",
    "GSP33brssgo2u:6309": " satyamuktam /",
    "GSP33brssgo2u:6310": " utpattireva tvasya na saṃbhavatīti vadāmaḥ /",
    "GSP33brssgo2u:6311": " kasmāt /",
    "GSP33brssgo2u:6312": " nityatvācca tābhyaḥ /",
    "GSP33brssgo2u:6313": " caśabdādajatvādibhyaśca /",
    "GSP33brssgo2u:6314": " nityatvaṃ hyasya śrutibhyo 'vagamyate tathājatvamavikāritvamavikṛtasyaiva brahmaṇo jīvātmanāvasthānaṃ brahmātmanā ceti /",
    "GSP33brssgo2u:6315": " nacaivaṃrūpasyotpattirupapadyate /",
    "GSP33brssgo2u:6316": " tāḥ kāḥ śrutayaḥ /",
    "GSP33brssgo2u:6317": " 'na jīvo mriyate' (chā. 6.11.3)",
    "GSP33brssgo2u:6318": " , 'sa vā eṣa mahānaja ātmājaro 'maro 'mṛto 'bhayo brahma' (bṛ. 4.4.22)",
    "GSP33brssgo2u:6319": " , 'na jāyate mriyate vā vipaścit' (kaṭhaṃ 2.18)",
    "GSP33brssgo2u:6320": " , 'ajo nityaḥ śāśvato 'yaṃ purāṇaḥ' (kaṭha. 2.18)",
    "GSP33brssgo2u:6321": " . 'tatsṛṣṭvā tadevānuprāviśat' (tai. 2.6.1)",
    "GSP33brssgo2u:6322": " , 'anena jīvenātmanānupraviśya nāmarūpe vyākaravāṇi' (chā. 6.3.2)",
    "GSP33brssgo2u:6323": " , 'sa eṣa iha praviṣṭa ā nakhāgrebhyaḥ' (bṛ. 1.4.7)",
    "GSP33brssgo2u:6324": " , 'tattvamasi' (chā. 6.8.7)",
    "GSP33brssgo2u:6325": " 'ahaṃ brahmāsmi' (bṛ. 1.4.19)",
    "GSP33brssgo2u:6326": " , 'ayamātmā brahma sarvānubhūḥ' (bṛ. 2.5.19)",
    "GSP33brssgo2u:6327": " ityevamādyā nityatvavādinyaḥ satyo jīvasyotpattiṃ pratibadhnanti /",
    "GSP33brssgo2u:6328": " nanu pravibhaktatvādvikāro vikāratvāccotpadyata ityuktam /",
    "GSP33brssgo2u:6329": " atrocyate- nāsya pravibhāgaḥ svato 'sti /",
    "GSP33brssgo2u:6330": " 'eko devaḥ sarvabhūteṣu gūḍhaḥ sarvavyāpī sarvabhūtāntarātmā' (śve. 6.11) iti śruteḥ /",
    "GSP33brssgo2u:6331": " buddhyādyapādhinimittaṃ tvasya pravibhāgapratibhānamākāśasyeva ghaṭādisaṃbandhanimittam /",
    "GSP33brssgo2u:6332": " tathāca śāstram- 'sa vā ayamātmā brahma vijñānamayo manomayaḥ prāṇamayaścakṣurmayaḥ śrotramayaḥ' (bṛ. 4.4.5)",
    "GSP33brssgo2u:6333": " ityevamādi brahmaṇa evāvikṛtasya sato 'pyekasyānekabuddhyādimayatvaṃ darśayati /",
    "GSP33brssgo2u:6334": " tanmayatvaṃ cāsya viviktasvarūpānabhivyaktyā taduparaktasvarūpatvaṃ strīmayo jālma ityādivaddraṣṭavyam /",
    "GSP33brssgo2u:6335": " yadapi kvacidasyotpattipralayaśravaṇaṃ tadapyata evopādhisaṃbandhānnetavyam /",
    "GSP33brssgo2u:6336": " upādhyutpattyāsyotpattistatpralayena ca pralaya iti /",
    "GSP33brssgo2u:6337": " tathāca darśayati- 'prajñānaghana evaitebhyo bhūtebhyaḥ samutthāya tānyevānu vinaśyati na pretya saṃjñāsti' (bṛ. 4.5.13) iti /",
    "GSP33brssgo2u:6338": " tathopādhipralaya evāyaṃ nātmavilaya ityetadapyatraiva 'mā bhagavānmohāntamāpīpadanna",
    "GSP33brssgo2u:6339": " vā ahamimaṃ vijānāmi na pretya saṃjñāsti' iti praśnapūrvakaṃ pratipādayati- 'na vā",
    "GSP33brssgo2u:6340": " are 'haṃ mohaṃ bravīmyavināśī vā are 'yamātmānucchittidharmā mātrāsaṃsargastvasya",
    "GSP33brssgo2u:6341": " bhavati' (bṛ. 4.5.14) iti /",
    "GSP33brssgo2u:6342": " pratijñānuparodho 'pyavikṛtasyaiva brahmaṇo jīvabhāvābhyupagamāt /",
    "GSP33brssgo2u:6343": " lakṣaṇabhedo 'pyanayorupādhinimitta eva /",
    "GSP33brssgo2u:6344": " 'ata ūrdhvaṃ vimokṣāyaiva brūhi' (bṛ. 4.3.15)",
    "GSP33brssgo2u:6345": " iti ca prakṛtasyaiva vijñānamayasyātmanaḥ sarvasaṃsāradharmapratyākhyānena paramātmabhāvapratipādanāt /",
    "GSP33brssgo2u:6346": " tasmānaivātmotpadyate pravilīyate ceti // 17 // @----------------------",
    "GSP33brssgo2u:6347": " FN: uparodho bādhaḥ /",
    "GSP33brssgo2u:6348": " sarūpaśabdo jīvavācīti śeṣaḥ /",
    "GSP33brssgo2u:6349": " jālmaḥ kāmajaḍaḥ /",
    "GSP33brssgo2u:6350": " sa yathā strīparatantraḥ strīmayo vpadiśyate /",
    "GSP33brssgo2u:6351": " etebhyo dehātmanā pariṇatebhyo bhūtebhyaḥ sāmyenotthāya janitvā tānyeva līyamānānyanu paścādvinaśyati /",
    "GSP33brssgo2u:6352": " mohaṃ mohakaraṃ vākyam /",
    "GSP33brssgo2u:6353": " nātmāśruternityatvācca tābhyaḥ /",
    "GSP33brssgo2u:6354": " agnervisphuliṅgavadetasmāparamātmanaḥ sarve jīvātmāno vyuccaranti ityādijīvotpattiśrutīnāṃ",
    "GSP33brssgo2u:6355": " 'sa eṣa iha praviṣṭa ānakhāgrebhyaḥ' 'aja ātmā'ityādyanutpattiśrutīnāṃ ca mithovirodhātsaṃśaye",
    "GSP33brssgo2u:6356": " mā bhūtāṃ dehajanmanāśayorjīvajanmanāśau,",
    "GSP33brssgo2u:6357": " dehāntarabhogyasvargādihetuvidhyādyasaṃbhavāt,",
    "GSP33brssgo2u:6358": " kalpādyantayornabhasa iva jīvasya tau kiṃ na syātāṃ tatsaṃbhavāditi pratyudāharaṇena pūrvapakṣamāha-tatra prāptaṃ tāvaditi /",
    "GSP33brssgo2u:6359": " phalaṃ pūrvavat /",
    "GSP33brssgo2u:6360": " uparodho bādhaḥ /",
    "GSP33brssgo2u:6361": " nanvavikṛtaṃ brahmaivātra praviṣṭaṃ jīvo na tattvāntaramiti pratijñāsiddhiḥ,",
    "GSP33brssgo2u:6362": " tatrāha-naceti /",
    "GSP33brssgo2u:6363": " jīvaḥ parasmādbhinnaḥ,",
    "GSP33brssgo2u:6364": " viruddhadharmavattvādbhinnasyāvikāratve pratijñābādha iti tarkopetavibhaktatvaliṅgānugṛhītotpattiśruterbalīyastvātpraveśaśrutirjīvarūpavikārātmanā",
    "GSP33brssgo2u:6365": " praviṣṭa īśvara iti vyākhyeyeti samudāyārthaḥ /",
    "GSP33brssgo2u:6366": " sarūpeti /",
    "GSP33brssgo2u:6367": " dṛṣṭāntaśruterbhāvā jīvā iti niścīyate /",
    "GSP33brssgo2u:6368": " nanu 'ātmana ākāśaḥ saṃbhūtaḥ'ityādau jīvasyotpattyaśravaṇādanupattiḥ,",
    "GSP33brssgo2u:6369": " tatrāha-na ceti /",
    "GSP33brssgo2u:6370": " evaṃ vikāratve sati vikāraprapañcātmanā svātmānamakurutetivadvikārajīvātmanā praveśa ityarthaḥ /",
    "GSP33brssgo2u:6371": " ajatvādiśrutiḥ kalpamadhye jīvasyānutpattyādiviṣayā,",
    "GSP33brssgo2u:6372": " tattvamasīti śrutiśca mṛda,",
    "GSP33brssgo2u:6373": " ghaṭa ityabhedavākyavadvyākhyeyeti prāpte siddhāntayati-evamiti /",
    "GSP33brssgo2u:6374": " dharmivatsatyo vibhāgo heturaupādhiko vā /",
    "GSP33brssgo2u:6375": " nādyaḥ, asiddherityāha-atrocyate nāsyeti /",
    "GSP33brssgo2u:6376": " dvitīye jīvasya na svato vikāratvasiddhiḥ,",
    "GSP33brssgo2u:6377": " aprayojakatvādityāha-buddhyādīti /",
    "GSP33brssgo2u:6378": " aupādhikabhede mānamāha-tathāceti /",
    "GSP33brssgo2u:6379": " mayaṭo vikārārthatvamāśaṅkyāha-tanmayatvaṃ ceti /",
    "GSP33brssgo2u:6380": " jālmaḥ kāmajaḍaḥ strīparatantraḥ /",
    "GSP33brssgo2u:6381": " strīmaya itivajjīvasya svarūpājñānādbuddhyādiparatantratvena bhedakartṛtvādibhāktvātprācuryārthe mayaṭprayoga ityarthaḥ /",
    "GSP33brssgo2u:6382": " liṅgaṃ nirasya tadanugrāhyaśrutergatimāha-yadapīti /",
    "GSP33brssgo2u:6383": " jīvasyaupādhikajanmanāśayoḥ śrutimāha-tatheti /",
    "GSP33brssgo2u:6384": " etebhyo dehātmana pariṇatebhyo bhūtebhyaḥ sāmyenotthāya janitvā tānyeva līyamānānyanu paścādvinaśyati /",
    "GSP33brssgo2u:6385": " pretyaupādhikamaraṇānantaraṃ saṃjñā nāstītyarthaḥ /",
    "GSP33brssgo2u:6386": " nanu prajñānaghanaḥ,",
    "GSP33brssgo2u:6387": " saṃjñā nāstīti ca viruddhamityata āha-tatheti /",
    "GSP33brssgo2u:6388": " upādhilayādviśeṣajñānābhāva eva saṃjñābhāvo nātmasvarūpavijñānābhāva ityuttaraṃ pratipādayati śrutirityanvayaḥ /",
    "GSP33brssgo2u:6389": " atraivātmani vijñānaghane pretyasaṃjñā nāstītyuktyā mā mohāntaṃ mohamadhyaṃ bhrāntimāpīpadadāpāditavānimamarthaṃ na jānāmi brūhi tvadukterarthamiti maitreyīpraśnārthaḥ /",
    "GSP33brssgo2u:6390": " munirāha-na vā iti /",
    "GSP33brssgo2u:6391": " mohaṃ mohakaraṃ vākyamucchittiḥ pūrvāvasthānāśo dharmo 'syetyucchittidharmā pariṇāmī sa netyanucchittidharmāpariṇāmī,",
    "GSP33brssgo2u:6392": " tasmādavināśītyarthaḥ /",
    "GSP33brssgo2u:6393": " tarhi na pretya saṃjñeti kathamuktaṃ,",
    "GSP33brssgo2u:6394": " tatrāha-mātreti /",
    "GSP33brssgo2u:6395": " mātrābhirviṣayairasaṃsargāttathoktamityarthaḥ /",
    "GSP33brssgo2u:6396": " bimbapratibimbayoriva viruddhādharmabhedo 'dhyasta ityatra hetumāha-ata ūrdhvamiti /",
    "GSP33brssgo2u:6397": " jīvasya vikāritve muktyayogāttattvamasīti vākyamakhaṇḍanārthamiti ca vaktavyaṃ,",
    "GSP33brssgo2u:6398": " tathāca phalavatpradhānavākyāpekṣitajīvanityatvaśrutīnāṃ balavattvādutpattyādhikamadhyastamanuvadantyutpattyādiśrutaya ityavirodha iti siddham",
    "GSP33brssgo2u:6399": " END BsCom_2,3.11.17",
    "GSP33brssgo2u:6400": " START BsCom_2,3.12.18",
    "GSP33brssgo2u:6401": " 12 jñādhikaraṇam / sū. 18",
    "GSP33brssgo2u:6402": " jño 'ta eva / BBs_2,3.18 /",
    "GSP33brssgo2u:6403": " sa kiṃ kaṇabhujānāmivāgantukacaitanyaḥ svato 'cetana āhosvitsāṃkhyānāmiva nityacaitanyasvarūpa eveti vādivipratipatteḥ saṃśayaḥ /",
    "GSP33brssgo2u:6404": " kiṃ tāvatprāptam /",
    "GSP33brssgo2u:6405": " āgantukamātmanaścaitanyamātmamanaḥsaṃyogajamagnighaṭasaṃyogajaroh itādiguṇavaditi prāptam /",
    "GSP33brssgo2u:6406": " nityacaitanyatve hi suptamūrcchitagrahāviṣṭānāmapi cātanyaṃ syāt /",
    "GSP33brssgo2u:6407": " te pṛṣṭāḥ santo na kiñcidvayamacetayāmahīti jalpanti svasthāśca cetayamānā dṛśyante /",
    "GSP33brssgo2u:6408": " ataḥ kādācitkacaitanyatvādāgantukacaitanya ātmeti /",
    "GSP33brssgo2u:6409": " evaṃ prāpte 'bhidhīyate- jño nityacaitanyo 'yamātmāta eva,",
    "GSP33brssgo2u:6410": " yasmādeva notpadyate parameva brahmāvikṛtamupādhisaṃparkājjīvabhāvenāvatiṣṭhate /",
    "GSP33brssgo2u:6411": " parasya hi brahmaṇaścaitanyasvarūpatvamāmnātam- 'vijñānamānandaṃ brahma' (bṛ. 3.9.28)",
    "GSP33brssgo2u:6412": " , 'satyaṃ jñānamantaṃ brahma' (tai. 2.1.1)",
    "GSP33brssgo2u:6413": " , 'anantaro 'bāhyaḥ kṛtsnaḥ prajñānaghana eva' (bṛ. 4.5.13)",
    "GSP33brssgo2u:6414": " , ityādiṣu śrutiṣu /",
    "GSP33brssgo2u:6415": " tadeva cetparaṃ brahma jīvastasmājjīvasyāpi nityacaitanyasvarūpatvamagnyauṣṇyaprakāśavaditi gamyate /",
    "GSP33brssgo2u:6416": " vijñānamayaprakriyāyāṃ ca śrutayo bhavanti- asuptaḥ 'suptānabhicākaśīti' (bṛ. 4.3.11)",
    "GSP33brssgo2u:6417": " 'atrāyaṃ puruṣaḥ svayañjyotirbhavati' (bṛ. 4.3.9)",
    "GSP33brssgo2u:6418": " iti, 'nahi vijñāturnirvijñāterviparilāpo vidyate' (bṛ. 4.3.30)",
    "GSP33brssgo2u:6419": " ityevaṃrūpāḥ /",
    "GSP33brssgo2u:6420": " 'atha yo vededaṃ jighrāṇīti sa ātmā' (chā. 8.12.4)",
    "GSP33brssgo2u:6421": " iti ca sarvaiḥ karaṇadvārairidaṃ vededaṃ vedeti vijñānenānusaṃdhānāttadrūpatvasiddhiḥ /",
    "GSP33brssgo2u:6422": " nityasvarūpacaitanyatve ghrāṇādyānarthakyamiti cet / na /",
    "GSP33brssgo2u:6423": " gandhādiviṣayaviśeṣaparicchedārthatvāt /",
    "GSP33brssgo2u:6424": " tathāhi darśayati- 'gandhāya ghrāṇam' ityādi /",
    "GSP33brssgo2u:6425": " yattu suptādayo na cetayanta iti tasya śrutyaiva parihāro 'bhihitaḥ /",
    "GSP33brssgo2u:6426": " suṣuptaṃ prakṛtya 'yadvai tanna paśyati paśyanvai tanna paśyati- nahi draṣṭurddaṣṭerviparilopo",
    "GSP33brssgo2u:6427": " vidyate 'vināśitvānna tu taddvitīyamasti tato 'nyadvibhaktaṃ yatpaśyet' (bṛ. 4.3.23) ityādinā /",
    "GSP33brssgo2u:6428": " etaduktaṃ bhavati- viṣayābhāvādiyamacetayamānatā na caitanyābhāvāditi /",
    "GSP33brssgo2u:6429": " yathā viyadāśrayasya prakāśasya prakāśyabhāvādanabhivyaktirna svarūpābhāvāttadvat /",
    "GSP33brssgo2u:6430": " vaiśeṣikāditarkaśca śrutivirodha ābhāsībhavati /",
    "GSP33brssgo2u:6431": " tasmānnityacaitanyasvarūpa evātmeti niścinumaḥ // 18 // @----------------------",
    "GSP33brssgo2u:6432": " FN: svayamasupto bhāsamāna evātmā suptānvāgādīnuparavyāpārānabhicākaśīti abhipaśyati /",
    "GSP33brssgo2u:6433": " paricchedo vṛttiḥ /",
    "GSP33brssgo2u:6434": " gandhāya tadgocarāntaḥkaraṇavṛttaye /",
    "GSP33brssgo2u:6435": " jño 'ta eva /",
    "GSP33brssgo2u:6436": " 'ātmaivāsya jyotiḥ'ityādyātmasvaprakāśatvaśrutīnāṃ 'paśyaṃścakṣuḥ śṛṇvañcchrotram'ityanityajñānavattvaśrutibhirvirodho 'tra nirasyate /",
    "GSP33brssgo2u:6437": " asya lokasya cakṣurdraṣṭā śrotraṃ śrotetyarthaḥ /",
    "GSP33brssgo2u:6438": " prāguktajīvānutpattihetumādāya svaprakāśatvasādhanāddhetusādhyabhāvaḥ saṃgatiḥ /",
    "GSP33brssgo2u:6439": " anutpattau hi svaprakāśaṃ brahmaivopahitaṃ jīva iti jīvasya svaprakāśatā sidhyati /",
    "GSP33brssgo2u:6440": " na caivaṃ gatārthatā,",
    "GSP33brssgo2u:6441": " anutpannasyāpi jīvasya svaprakāśatve jñānasādhanavaiyarthyamiti tarkasahitānityajñānaśrutibalena",
    "GSP33brssgo2u:6442": " svaprakāśatvaśruterbādhyatayā brahmānyatvaśaṅkāyāṃ tadaikyayogyatāyai svaprakāśatvasyātra sādhanāt /",
    "GSP33brssgo2u:6443": " tathāca pūrvapakṣe jīvasya brahmaikyāyogyatā siddhānte tadyogyatetyāpādasamāpteḥ phalamavagantavyam /",
    "GSP33brssgo2u:6444": " iṣṭāpattiṃ nirācaṣṭe-te pṛṣṭā iti /",
    "GSP33brssgo2u:6445": " sādhanādhīnajñānatvānna svaprakāśo jīvo vyatirekeṇeśvaravadityāha-ataḥ kādācitketi /",
    "GSP33brssgo2u:6446": " yathāśrute bhāṣye hetoḥ sādhyāviśeṣa iti mantavyam /",
    "GSP33brssgo2u:6447": " ato jīvasya svaprakāśatvaśrutirbādhyeti prāpte siddhāntayati-evamiti /",
    "GSP33brssgo2u:6448": " cecchabdo niścayārthaḥ /",
    "GSP33brssgo2u:6449": " na kevala svaprakāśabrahmābhedājjīvasya svaprakāśatā kintu śrutito 'pītyāha-vijñānamayeti /",
    "GSP33brssgo2u:6450": " yo 'yaṃ vijñānamaya iti prakaraṇa ityarthaḥ /",
    "GSP33brssgo2u:6451": " asuptaḥ svayaṃ bhāsamāna evātmā saptāṃlluptavyāpārānvāgādīnabhilakṣya cākaśīti /",
    "GSP33brssgo2u:6452": " suptārthānpaśyatīti yāvat /",
    "GSP33brssgo2u:6453": " atra svapne vijñāturbuddhisattvasya sākṣiṇo vijñātervināśo nāstītyarthaḥ /",
    "GSP33brssgo2u:6454": " ghrāṇādijanyagandhādijñānānusaṃdhānasiddhaye ātmano jñānarūpatvaṃ vācyamiti śrutyantareṇāha-atheti /",
    "GSP33brssgo2u:6455": " ātmano nityacidrūpatve 'pi svato 'saṅgatayā gandhādyasaṃbandhāttatsaṃbandhaghaṭanātmakavṛttyarthāni jñānasādhanānīti na teṣāṃ vaiyarthyamityāha-na gandheti /",
    "GSP33brssgo2u:6456": " paricchedo vṛttiḥ /",
    "GSP33brssgo2u:6457": " gandhāya tadgocarāntaḥ-karaṇavṛttaye ityarthaḥ /",
    "GSP33brssgo2u:6458": " suptādyavasthātmasattve 'pi caitanyābhāvānnātmā cidrūpa ityuktaṃ dūṣayati-yatviti /",
    "GSP33brssgo2u:6459": " tattadāsuṣuptau na paśyatīti yattatpaśyannevāluptajñāna eva sanna paśyatītyatra hetuḥ-nahīti /",
    "GSP33brssgo2u:6460": " nāśāyogyatvādityarthaḥ /",
    "GSP33brssgo2u:6461": " kimiti na paśyatītyata āha-na tviti /",
    "GSP33brssgo2u:6462": " vṛtteḥ sādhanādhīnatvoktyā svarūpajñānasyāsādhanādhīnatvaṃ heturasiddha ityuktam /",
    "GSP33brssgo2u:6463": " sādhanavaiyarthyatarko 'pi nirastaḥ /",
    "GSP33brssgo2u:6464": " śṛṇvannityādyanityajñānaśrutīnāṃ vṛttiviṣayatvaṃ vyākhyātam /",
    "GSP33brssgo2u:6465": " ātmā na jñānaṃ,",
    "GSP33brssgo2u:6466": " dravyatvāt,",
    "GSP33brssgo2u:6467": " ityāditarkāścāgamabādhitāḥ /",
    "GSP33brssgo2u:6468": " phalavatpradhānavākyāpekṣitasvaprakāśatvāgamasya balavattvāt /",
    "GSP33brssgo2u:6469": " kiñca niravayavātmano manaḥ-saṃyogānnānityajñānaguṇatā samavāyābhāvācca na svasamavetajñānavedyatā karmakartṛtvavirodhācca /",
    "GSP33brssgo2u:6470": " kiñca jñānatvasyaikavṛttitve lāghavādātmaiva jñānaṃ vṛtteśca manaḥpariṇāmatvaśrutyā",
    "GSP33brssgo2u:6471": " 'kāmaḥ saṃkalpaḥ'ityādyayā jaḍatvānnāsmākaṃ jñānadvaividhyagauravamityanavadyamātmanaḥ",
    "GSP33brssgo2u:6472": " svaprakāśatvamiti siddham //18 //",
    "GSP33brssgo2u:6473": " END BsCom_2,3.12.18",
    "GSP33brssgo2u:6474": " START BsCom_2,3.13.19",
    "GSP33brssgo2u:6475": " 13 utkrāntigatyadhikaraṇam / sū. 19-32",
    "GSP33brssgo2u:6476": " utkrāntigatyāgatīnām / BBs_2,3.19 /",
    "GSP33brssgo2u:6477": " idānīṃ tu kiṃparimāṇo jīva iti cintyate /",
    "GSP33brssgo2u:6478": " kimaṇuparimāṇa uta madhyamaparimāṇa āhosvinmahāparimāṇa iti /",
    "GSP33brssgo2u:6479": " nanu ca nātmotpadyate nityacaitanyaśyāyamityuktam /",
    "GSP33brssgo2u:6480": " ataśca para evātmā jīva ityāpatati /",
    "GSP33brssgo2u:6481": " parasyā cātmano 'nantaratvamāmnātaṃ,",
    "GSP33brssgo2u:6482": " tatra kuto jīvasya parimāṇacintāvatāra iti /",
    "GSP33brssgo2u:6483": " ucyate- satyametat /",
    "GSP33brssgo2u:6484": " utkrāntigatyāhagatiśravaṇāni tu jīvasya paricchedaṃ prāpayanti /",
    "GSP33brssgo2u:6485": " svaśabdena cāsya kvacidaṇuparimāṇatvamāmnāyate /",
    "GSP33brssgo2u:6486": " tasya sarvasyānākulatvopapādānāyāyamārambhaḥ /",
    "GSP33brssgo2u:6487": " tatra prāptaṃ tāvadutkrāntigatyāgatīnāṃ śravaṇātparicchinno 'ṇuparimāṇo jīva iti /",
    "GSP33brssgo2u:6488": " utkrāntistāvat- 'sa yadāsmāccharīrādutkrāmati sahaivaitaiḥ sarvairutkrāmati' (kauṣīta. 3.3) iti /",
    "GSP33brssgo2u:6489": " gatirapi 'ye vai ke cāsmāllokātprayanti candramasameva te sarve gacchanti' (kauṣīta. 1.2) iti /",
    "GSP33brssgo2u:6490": " āgatirapi 'tasmāllokātpunaraityasmai lokāya karmaṇe' (bṛ. 4.4.6) iti /",
    "GSP33brssgo2u:6491": " āsāmutkrāntigatyāgatīnāṃ śravaṇātparicchinnastāvajjīva iti prāpnoti /",
    "GSP33brssgo2u:6492": " nahi vibhoścalanamavakalpata iti /",
    "GSP33brssgo2u:6493": " sati ca paricchede śarīraparimāṇatvasyārhataparīkṣāyāṃ nirastatvādaṇurātmeti gamyate // 19 //",
    "GSP33brssgo2u:6494": " svaprakāśatvādātmasvarūpādīṣadbahiṣṭhaṃ parimāṇamevāśritāśrayatvenāntarbahirbhāvena vā saṃgatyā vicārayati-utkrāntigatyāgatīnām /",
    "GSP33brssgo2u:6495": " viṣayasaṃśayau darśayati-idānīmiti /",
    "GSP33brssgo2u:6496": " nātmāśruterityādinā gatārthatvamasyāśaṅkyātmāṇutvaśrutīnāṃ mahattvaśrutīnāṃ cāvirodhakathanārthamasyādhikaraṇasyārambha ityāha-nanvityādinā",
    "GSP33brssgo2u:6497": " na kevalaṃ śrutotkrāntyādyanupapattyātmano 'ṇutvaṃ kintveṣo 'ṇurātmeti śrutyāpītyāha-svaśabdeneti /",
    "GSP33brssgo2u:6498": " pūrvapakṣe jīvasyāṇutvādbrahmaikyāsiddhiḥ,",
    "GSP33brssgo2u:6499": " siddhānte tatsiddhiriti matvā sūtraṃ vyākurvanpūrvapakṣamāha-tatra prāptamityādinā /",
    "GSP33brssgo2u:6500": " śruteraṇuriti uttarasūtrādākṛṣya sūtraṃ pūritam /",
    "GSP33brssgo2u:6501": " utkrāntiḥ śrūyata iti śeṣaḥ /",
    "GSP33brssgo2u:6502": " sa mumūrṣuḥ jīva etairbuddhyādibhistasmāccandralokādimaṃ lokaṃ prati karma kartumāyātītyarthaḥ //19//",
    "GSP33brssgo2u:6503": " END BsCom_2,3.13.19",
    "GSP33brssgo2u:6504": " START BsCom_2,3.13.20",
    "GSP33brssgo2u:6505": " svātmanā cottarayoḥ / BBs_2,3.20 /",
    "GSP33brssgo2u:6506": " utkrāntiḥ kadācidacalato 'pi grāmasvāmyanivṛttivaddehasvāmyanivṛttyā karmakṣayeṇāvakalpeta /",
    "GSP33brssgo2u:6507": " uttare tu gatyāgatī nācalataḥ saṃbhavataḥ /",
    "GSP33brssgo2u:6508": " svātmanā hi tayoḥ saṃbandho bhavati,",
    "GSP33brssgo2u:6509": " gameḥ kartṛsthakriyātvāt /",
    "GSP33brssgo2u:6510": " amadhyamaparimāṇasya ca gatyāgatī aṇutva eva saṃbhavataḥ /",
    "GSP33brssgo2u:6511": " satyośca gatyāgatyorutkrāntirapyapasṛptireva dehāditi pratīyate /",
    "GSP33brssgo2u:6512": " nahyanapasṛtya dehādgatyāgatī syātām /",
    "GSP33brssgo2u:6513": " dehapradeśānāṃ cotkrāntāvapādānatvavacanāt /",
    "GSP33brssgo2u:6514": " 'cakṣuṣo vā mūrdhno vānyebhyo vā śarīradeśebhyaḥ' (bṛ. 4.4.2) iti /",
    "GSP33brssgo2u:6515": " 'sa etāstejomātrāḥ samabhyādadāno hṛdayamevānvavakrāmati' (bṛ. 4.4.1)",
    "GSP33brssgo2u:6516": " , 'śukramādāya punaraiti sthānam' (bṛ. 4.3.11)",
    "GSP33brssgo2u:6517": " iti cottare 'pi śarīre śarīrasya gatyāgatī bhavataḥ /",
    "GSP33brssgo2u:6518": " tasmādapyasyāṇutvasiddhiḥ // 20 // @----------------------",
    "GSP33brssgo2u:6519": " FN: apādānatvamavadhitvam /",
    "GSP33brssgo2u:6520": " utkrāntirātmano dehānnirgamo na bhavati yenāṇutvaṃ syāt kintu svāmitvanivṛttiriti kecit /",
    "GSP33brssgo2u:6521": " tadaṅgīkṛtyāpyaṇutvamāvaśyakamityāha-svātmaneti /",
    "GSP33brssgo2u:6522": " utkrānteruttarayorgatyāgatyayoḥ svātmanā kartrā saṃbandhādaṇutvamiti sūtrayojanā /",
    "GSP33brssgo2u:6523": " pākānāśrayasya paktṛtvavadratyanāśrayasyāpi gantṛtvoktiḥ kiṃ na syādityata āha-gameriti /",
    "GSP33brssgo2u:6524": " gamanasya kartari saṃyogavibhāgarūpātiśayahetutvātkrartrāśritatvaṃ lokasiddhamityarthaḥ /",
    "GSP33brssgo2u:6525": " jīvo 'ṇuramadhyamaparimāṇatve sati gatimattvātparamāṇuvadityāha-amadhyameti /",
    "GSP33brssgo2u:6526": " aṅgīkāraṃ tyajati-satyośceti /",
    "GSP33brssgo2u:6527": " na svāmyanivṛttimātramutkrāntirityarthaḥ /",
    "GSP33brssgo2u:6528": " dehānnirgama evotkrāntirityatra liṅgāntaramāha-dehapradeśānāmiti /",
    "GSP33brssgo2u:6529": " apādānatvamavadhitvam /",
    "GSP33brssgo2u:6530": " anyebhyo vā mukhādibhya eṣa ātmā niṣkrāmatīti śeṣaḥ /",
    "GSP33brssgo2u:6531": " kiñca dehamadhye 'pi jīvasya gatyāgatiśruteraṇutvamityāha-sa iti /",
    "GSP33brssgo2u:6532": " indriyāṇi gṛhṇansvāpādau hṛdayaṃ sa jīvo gacchati śukraṃ prakāśakamindriyagrāmamādāya punarjāgaritasthānamāgacchatītyarthaḥ //20//",
    "GSP33brssgo2u:6533": " END BsCom_2,3.13.20",
    "GSP33brssgo2u:6534": " START BsCom_2,3.13.21",
    "GSP33brssgo2u:6535": " nāṇuratacchruter iti cen netarādhikārāt / BBs_2,3.21 /",
    "GSP33brssgo2u:6536": " athāpi syānnāṇurayamātmā /",
    "GSP33brssgo2u:6537": " kasmāt /",
    "GSP33brssgo2u:6538": " atacchruteḥ /",
    "GSP33brssgo2u:6539": " aṇutvaviparītaparimāṇaśravaṇādityarthaḥ /",
    "GSP33brssgo2u:6540": " 'sa vā eṣa mahānaja ātmā yo 'yaṃ vijñānamayaḥ prāṇeṣu (bṛ. 4.4.12)",
    "GSP33brssgo2u:6541": " , 'ākāśavatsarvagataśca nityaḥ',",
    "GSP33brssgo2u:6542": " 'satyaṃ jñānamanantaṃ brahma' (tai. 2.1.1)",
    "GSP33brssgo2u:6543": " ityevañjātīyakā hi śrutirātmano 'ṇutve vipratiṣidhyeteti cet /",
    "GSP33brssgo2u:6544": " naiṣa doṣaḥ /",
    "GSP33brssgo2u:6545": " kasmāt /",
    "GSP33brssgo2u:6546": " itarādhikārāt /",
    "GSP33brssgo2u:6547": " parasya hyātmanaḥ prakriyāyāmeṣā parimāṇāntaraśrutiḥ /",
    "GSP33brssgo2u:6548": " parasyaivātmanaḥ prādhānyena vedānteṣu veditavyatvena prakṛtatvāt /",
    "GSP33brssgo2u:6549": " virajaḥ para ākāśādityevaṃvidhācca parasyaivātmanastatra tatra viśeṣādhikārāt /",
    "GSP33brssgo2u:6550": " nanu 'yo 'yaṃ vijñānamayaḥ prāṇeṣu' (bṛ. 4.4.22)",
    "GSP33brssgo2u:6551": " iti śārīra eva mahattvasaṃbandhitvena pratinirdiśyate /",
    "GSP33brssgo2u:6552": " śāstradṛṣṭyā tveṣa nirdeśo vāmadevavaddraṣṭavyaḥ /",
    "GSP33brssgo2u:6553": " tasmātprājñaviṣayatvātparimāṇāntaraśravaṇasya ca jīvasyāṇutvaṃ virudhyate // 21 // @----------------------",
    "GSP33brssgo2u:6554": " FN: itarādhikārāt brahmaprakaraṇāt /",
    "GSP33brssgo2u:6555": " itarādhikārāt /",
    "GSP33brssgo2u:6556": " brahmaprakaraṇāt /",
    "GSP33brssgo2u:6557": " nanu mahattvaśruteḥ kathaṃ paraprakaraṇasthatvamityata āha-parasyeti /",
    "GSP33brssgo2u:6558": " yā vedāntaśrutiḥ sā paraprakaraṇasthetyutsargāttasyāstatsthatvaṃ brahmārabhyādhītatvāccetyāha-viraja iti /",
    "GSP33brssgo2u:6559": " nirdeṣa ityarthaḥ /",
    "GSP33brssgo2u:6560": " vijñānamayaśrutyā prakaraṇaṃ bādhyamiti śaṅkate-nanviti /",
    "GSP33brssgo2u:6561": " aṇorjīvasya brahmaṇā bhedabhedāṅgīkārācchāstrīyābhedadṛṣṭyā mahattvoktiḥ,",
    "GSP33brssgo2u:6562": " yathā vāmadevasyāhaṃ manuriti sarvātmatvoktirityavirodhamāha-śāstreti //21//",
    "GSP33brssgo2u:6563": " END BsCom_2,3.13.21",
    "GSP33brssgo2u:6564": " START BsCom_2,3.13.22",
    "GSP33brssgo2u:6565": " svaśabdonmānābhyāṃ ca / BBs_2,3.22 /",
    "GSP33brssgo2u:6566": " itaścāṇurātmā yataḥ sākṣādevāsyāṇutvavācī śabdaḥ śrūyate- 'eṣo 'ṇurātmā cetasā veditavyo yasminprāṇaḥ pañcadhā saṃviveśa' (muṇḍa. 3.1.9) iti",
    "GSP33brssgo2u:6567": " prāṇasaṃbandhācca jīva evāyamaṇurabhihita iti gamyate /",
    "GSP33brssgo2u:6568": " tathonmānamapi jīvasyāṇimānaṃ gamayati- 'bālāgraśatabhāgasya śatadhā kalpitasya ca /",
    "GSP33brssgo2u:6569": " bhāgo jīvaḥ sa vijñeyaḥ' (śve. 5.8) iti /",
    "GSP33brssgo2u:6570": " 'ārāgramātro hyavaroṣapi dṛṣṭaḥ' (śve. 5.8)",
    "GSP33brssgo2u:6571": " iti conmānāntaram // 22 //",
    "GSP33brssgo2u:6572": " nanvaṇutve satyekadeśasthasya sakaladehagatopalabdhirvirudhyate /",
    "GSP33brssgo2u:6573": " dṛśyate ca jāhnavīhradanimagnānāṃ sarvāṅgaśaityopalabdhirnidāghasamaye ca sakalaśarīraparitāpopalabdhiriti / @----------------------",
    "GSP33brssgo2u:6574": " FN: uddhṛtyamānamunmānam /",
    "GSP33brssgo2u:6575": " bālaḥ keśaḥ /",
    "GSP33brssgo2u:6576": " totraprotāyaḥśalākāgramarāgraṃ tasmāduddhṛtā mātrā mānaṃ yasya sa jīvastathā /",
    "GSP33brssgo2u:6577": " evamutkrāntyādiśrutyāṇutvamanumitaṃ,",
    "GSP33brssgo2u:6578": " tatra śrutimapyāha-svaśabdeti /",
    "GSP33brssgo2u:6579": " bālāgrāduddhṛtaḥ śatatamo bhāgastasmādapyuddhṛtaḥ śatatamo bhāgo jīva iti,",
    "GSP33brssgo2u:6580": " uddhṛtya mānamunmānamatyantālpatvamityarthaḥ /",
    "GSP33brssgo2u:6581": " bālaḥ keśaḥ,",
    "GSP33brssgo2u:6582": " totraprotāyaḥśalākāgramārāgram /",
    "GSP33brssgo2u:6583": " tasmāduddhṛtā mātrā mānaṃ yasya sa jīvastathā //22//",
    "GSP33brssgo2u:6584": " END BsCom_2,3.13.22",
    "GSP33brssgo2u:6585": " START BsCom_2,3.13.23",
    "GSP33brssgo2u:6586": " ata uttaraṃ paṭhati-",
    "GSP33brssgo2u:6587": " avirodhaś candanavat / BBs_2,3.23 /",
    "GSP33brssgo2u:6588": " yathā hi haricandanabinduḥ śarīraikadeśasaṃbaddho 'pi sansakaladehavyapinamāhlādaṃ karotyevamātmāpi dehaikadeśebhyaḥ sakaladehavyāpinīmupalabdhiṃ kariṣyati /",
    "GSP33brssgo2u:6589": " tvaksaṃbandhanāccāsya sakalaśarīragatā vedanā na virudhyate /",
    "GSP33brssgo2u:6590": " tvagātmanorhi saṃbandhaḥ kṛtsnāyāṃ tvaci vartate tvakca kṛtsnaśarīravyāpinīti // 23 //",
    "GSP33brssgo2u:6591": " ātmasaṃyuktāyāstvaco dehavyāpisparśopalabdhikaraṇasya mahimnātmanovyāpikāryakāritvamaviruddham /",
    "GSP33brssgo2u:6592": " tvagātmanoriti /",
    "GSP33brssgo2u:6593": " saṃbandhasya tvagavayaviniṣṭhatvādavayavinaścaikatvādātmasaṃyogasya kṛtsnatvaṅniṣṭhatetyarthaḥ //23//",
    "GSP33brssgo2u:6594": " END BsCom_2,3.13.23",
    "GSP33brssgo2u:6595": " START BsCom_2,3.13.24",
    "GSP33brssgo2u:6596": " avasthitivaiśeṣyād iti cen nābhyupagamād dhṛdi hi / BBs_2,3.24 /",
    "GSP33brssgo2u:6597": " atrāha yaduktamavirodhaścandanavaditi,",
    "GSP33brssgo2u:6598": " tadayuktaṃ dṛṣṭāntadārṣṭrāntikayoratulyatvāt /",
    "GSP33brssgo2u:6599": " siddhe hyātmano dehaikadeśasthatve candanadṛṣṭānto bhavati /",
    "GSP33brssgo2u:6600": " pratyakṣaṃ tu candanasyāvasthitivaiśeṣyamekadeśasthatvaṃ sakaladehāhlādanaṃ ca /",
    "GSP33brssgo2u:6601": " ātmanaḥ punaḥ sakaladehopalabdhimātraṃ pratyakṣaṃ naikadeśavartitvam /",
    "GSP33brssgo2u:6602": " anumeyaṃ tu taditi yadapyucyeta /",
    "GSP33brssgo2u:6603": " nacātrānumānaṃ saṃbhavati /",
    "GSP33brssgo2u:6604": " kimātmanaḥ sakalaśarīragatā vedanā tvagindriyasyeva sakaladehavyāpinaḥ sataḥ kiṃvā vibhornabhasa ivāhosviccandanabindorivāṇorekadeśasthasyeti saṃśayānativṛtteriti /",
    "GSP33brssgo2u:6605": " atrocyate- nāyaṃ doṣaḥ /",
    "GSP33brssgo2u:6606": " kasmāt /",
    "GSP33brssgo2u:6607": " abhyupagamāt /",
    "GSP33brssgo2u:6608": " abhyupagamyate hyātmano 'pi candanasyeva dehaikadeśavṛttitvamavasthitivaiśeṣyam /",
    "GSP33brssgo2u:6609": " kathamityucyate /",
    "GSP33brssgo2u:6610": " hṛdi hyeṣa ātmā paṭhyate vedāntaṣu /",
    "GSP33brssgo2u:6611": " 'hṛdi hyeṣa ātmā'",
    "GSP33brssgo2u:6612": " (praśna. 3.6), 'sa vā eṣa ātmā hṛdi' (chā. 8.3.3)",
    "GSP33brssgo2u:6613": " , 'katama ātmeti yo 'yaṃ vijñānamayaḥ prāṇeṣu hṛdyantarjyotiḥ puruṣaḥ' (bṛ. 4.3.7)",
    "GSP33brssgo2u:6614": " ityādyupadeśebhyaḥ /",
    "GSP33brssgo2u:6615": " tasmāddṛṣṭāntadārṣṭrāntikayoravaiṣamyādyuktamevaitadavirodhaścandanavaditi // 24 //",
    "GSP33brssgo2u:6616": " siddhe hīti /",
    "GSP33brssgo2u:6617": " natu siddhamityatulyatetyarthaḥ /",
    "GSP33brssgo2u:6618": " viśeṣa eva vaiśeṣyam /",
    "GSP33brssgo2u:6619": " candanabindoralpatvasya pratyakṣatvāttvagvyāptyā vyāpikāryakāritvakalpanā yuktā,",
    "GSP33brssgo2u:6620": " jīvasya tvaṇutve saṃdehāddhyāpikāryadṛṣṭyā vyāpitvakalpanameva yuktam /",
    "GSP33brssgo2u:6621": " vyāpikāryāśrayo vyāpītyutsargāditi sūtraśaṅkābhāgārthaḥ /",
    "GSP33brssgo2u:6622": " ātmālpaḥ, vyāpikāryakāritvāt,",
    "GSP33brssgo2u:6623": " candanabinduvadityanumānamayuktaṃ,",
    "GSP33brssgo2u:6624": " tvagādau vyabhicārādityāha-na cātrānumānamiti /",
    "GSP33brssgo2u:6625": " pūrvoktaśrutibhirjīvasyāṇutvaniścayāddhṛdisthatvaśrutibhirekadeśasthatvaniścayācca na dṛṣṭāntavaiṣamyamiti parihārabhāgārthamāha-atrocyata iti",
    "GSP33brssgo2u:6626": " END BsCom_2,3.13.24",
    "GSP33brssgo2u:6627": " START BsCom_2,3.13.25",
    "GSP33brssgo2u:6628": " guṇādvā lokavat / BBs_2,3.25 /",
    "GSP33brssgo2u:6629": " caitanyaguṇavyāptervāṇorapi sato jīvasya sakaladehavyāpi kāryaṃ na virudhyate /",
    "GSP33brssgo2u:6630": " yathā loke maṇipradīpaprabhṛtīnāmapavarakaikadeśavartināmapi prabhāpavarakavyāpinī satī kṛtsne 'pavarake kāryaṃ karoti tadvat /",
    "GSP33brssgo2u:6631": " syātkadāciccandanasya sāvayavatvātsūkṣmāvayavavisarpaṇenāpi sakaladeha āhlādayitṛtvaṃ",
    "GSP33brssgo2u:6632": " va tvaṇorjīvasyāvayavāḥ santi yairayaṃ sakaladehaṃ viprasarpedityāśaṅkya guṇādvā",
    "GSP33brssgo2u:6633": " lokavadityuktam // 25 //",
    "GSP33brssgo2u:6634": " kathaṃ punarguṇo guṇivyatirekeṇānyatra varteta /",
    "GSP33brssgo2u:6635": " nahi paṭasya śuklo guṇaḥ paṭavyatirekeṇānyatra vartamāno dṛśyate /",
    "GSP33brssgo2u:6636": " pradīpabhāvadbhavediti cet / na /",
    "GSP33brssgo2u:6637": " tasyā api dravyatvābhyupagamāt /",
    "GSP33brssgo2u:6638": " nibiḍāvayavaṃ hi tejodravyaṃ pradīpaḥ /",
    "GSP33brssgo2u:6639": " praviralāvayavaṃ tu tejodravyameva prabheti /",
    "GSP33brssgo2u:6640": " ātmavattaddharmajñānasyāpyaṇutvaṃ svataḥ,",
    "GSP33brssgo2u:6641": " kādācitkaṃ tu dehaparimāṇatvamityuktvā svata eva vyāpitvamiti matāntaramāha-guṇādveti /",
    "GSP33brssgo2u:6642": " vāśabdena candanadṛṣṭāntāpariteṣaḥ sūcitastamāha-syāditi //25//",
    "GSP33brssgo2u:6643": " END BsCom_2,3.13.25",
    "GSP33brssgo2u:6644": " START BsCom_2,3.13.26",
    "GSP33brssgo2u:6645": " ata uttaraṃ paṭhati-",
    "GSP33brssgo2u:6646": " vyatireko gandhavat / BBs_2,3.26 /",
    "GSP33brssgo2u:6647": " yathā guṇasyāpi sato gandhasya gandhavaddravyavyatirekeṇa vṛttirbhavati /",
    "GSP33brssgo2u:6648": " aprāpteṣvapi kusumādiṣu gandhavatsu kusumagandhopalabdheḥ /",
    "GSP33brssgo2u:6649": " evamaṇorapi sato jīvasya caitanyaguṇavyatireko bhaviṣyati /",
    "GSP33brssgo2u:6650": " ataścānaikāntikametadguṇatvādrūpādivadāśrayaviśleṣānupapattiriti /",
    "GSP33brssgo2u:6651": " guṇasyaiva sato gandhasyāśrayaviśleṣadarśanāt /",
    "GSP33brssgo2u:6652": " gandhasyāpi sahaivāśrayeṇa viśleṣa iti cet / na /",
    "GSP33brssgo2u:6653": " yasmānmūladravyādviśleṣitasya kṣayaprasaṅgāt /",
    "GSP33brssgo2u:6654": " akṣīyamāṇamapi tatpūrvāvasthāto gamyate /",
    "GSP33brssgo2u:6655": " anyathā tatpūrvāvasthairgurutvādibhirhīyeta /",
    "GSP33brssgo2u:6656": " syādetat /",
    "GSP33brssgo2u:6657": " gandhāśrayāṇāṃ viśliṣṭānāmavayavānāmalpatvātsannapi viśeṣo nopalakṣyate /",
    "GSP33brssgo2u:6658": " sūkṣmā hi gandhaparamāṇavaḥ sarvato viprasṛptā gandhabuddhimutpādayanti nāsikāpuṭamanupraviśanta iti cet / na /",
    "GSP33brssgo2u:6659": " atīndriyatvātparamāṇūnāṃ sphuṭagandhopalabdheśca nāgakesarādiṣu /",
    "GSP33brssgo2u:6660": " naca loke pratītirgandhavaddravyamāghrātamiti /",
    "GSP33brssgo2u:6661": " gandha evāghrāta iti tu laukikāḥ pratīyanti /",
    "GSP33brssgo2u:6662": " rūpādiṣvāśrayavyatirekānupalabdhergandhasyāpyayukta āśrayavyatireka iti cet / na /",
    "GSP33brssgo2u:6663": " pratyakṣatvādanumānāpravṛtteḥ /",
    "GSP33brssgo2u:6664": " tasmādyadyathā loke dṛṣṭaṃ tattathaivānumantavyaṃ nirūpakairnānyathā /",
    "GSP33brssgo2u:6665": " nahi raso guṇo jihvayopalabhyata ityato rūpādayo 'pi guṇā jihvāyaivopalabhyeragniriti niyantuṃ śakyate // 26 // @----------------------",
    "GSP33brssgo2u:6666": " FN: guṇasya dravyavyatireka āśrayaviśleṣaḥ /",
    "GSP33brssgo2u:6667": " uttarasūtravyāvartyaṃ śaṅkate-kathamiti /",
    "GSP33brssgo2u:6668": " jñānaṃ na guṇivyatiriktadeśavyāpi,",
    "GSP33brssgo2u:6669": " guṇatvāt,",
    "GSP33brssgo2u:6670": " rūpavat,",
    "GSP33brssgo2u:6671": " naca prabhāyāṃ vyabhicārastasyā api dravyatvāditi prāpte gandhe vyabhicāramāha-ata uttaramiti /",
    "GSP33brssgo2u:6672": " guṇasya dravyavyatireka āśrayaviśleṣaḥ /",
    "GSP33brssgo2u:6673": " nanu viśliṣṭāvayavānāmalpatvādravyakṣayo na bhātītyata āha-akṣīyāmāṇamapīti /",
    "GSP33brssgo2u:6674": " apiravadhāraṇe pūrvāvasthāliṅgenākṣīyamāṇameva tadravyamanumīyata ityarthaḥ /",
    "GSP33brssgo2u:6675": " vimatamaviśliṣṭāvayavaṃ,",
    "GSP33brssgo2u:6676": " pūrvāvasthāto gurutvādyapacayahīnatvāt,",
    "GSP33brssgo2u:6677": " saṃmatavaditi bhāvaḥ /",
    "GSP33brssgo2u:6678": " śaṅkate-syādetaditi /",
    "GSP33brssgo2u:6679": " viśliṣṭānāmalpatvādityupalakṣaṇaṃ,",
    "GSP33brssgo2u:6680": " avayavāntarāṇāṃ praveśādityapi draṣṭavyam /",
    "GSP33brssgo2u:6681": " viśeṣo 'vayavānāṃ viśleṣapraveśarūpaḥ sannapi na jñāyate,",
    "GSP33brssgo2u:6682": " tathāca gurutvāpacayo na bhavatīti hetoranyathāsiddhiriti śaṅkārthaḥ /",
    "GSP33brssgo2u:6683": " āgacchanto 'vayavāḥ paramāṇavastrasareṇavo vā,",
    "GSP33brssgo2u:6684": " nādyaḥ,",
    "GSP33brssgo2u:6685": " tadgatarūpavadgandhasyāpyanupalabdhiprasaṅgāditi pariharati-neti /",
    "GSP33brssgo2u:6686": " dvitīyaṃ pratyāha-sphuṭeti /",
    "GSP33brssgo2u:6687": " trasareṇugandhaścetsphuṭo na syādityarthaḥ /",
    "GSP33brssgo2u:6688": " ato gandhasya puṣpādisthasyaiva guṇavyatireko vācya iti bhāvaḥ /",
    "GSP33brssgo2u:6689": " gandho na guṇiviśliṣṭaḥ guṇatvāt,",
    "GSP33brssgo2u:6690": " rūpavaditi śaṅkate-rūpeti /",
    "GSP33brssgo2u:6691": " viśleṣasya pratyakṣatvādbādha ityāha-neti //26//",
    "GSP33brssgo2u:6692": " END BsCom_2,3.13.25",
    "GSP33brssgo2u:6693": " START BsCom_2,3.13.27",
    "GSP33brssgo2u:6694": " tathā ca darśayati / BBs_2,3.27 /",
    "GSP33brssgo2u:6695": " hṛdayāyatanatvamaṇuparimāṇatvaṃ cātmano 'bhidhāya tasyaiva 'ā lomasya ā nakhāgrebhyaḥ' (chā. 8.8.1)",
    "GSP33brssgo2u:6696": " iti caitanyena guṇena samastaśarīravyāpitvaṃ darśayati // 27 //",
    "GSP33brssgo2u:6697": " ātmanaścaitanyaguṇenaiva dehavyāptirityatra śrutimāha sūtrakāraḥ-tathāca darśayatīti /",
    "GSP33brssgo2u:6698": " tadvyācaṣṭe-hṛdayeti //27//",
    "GSP33brssgo2u:6699": " END BsCom_2,3.13.27",
    "GSP33brssgo2u:6700": " START BsCom_2,3.13.28",
    "GSP33brssgo2u:6701": " pṛthagupadeśāt / BBs_2,3.28 /",
    "GSP33brssgo2u:6702": " 'prajñayā śarīraṃ samāruhya' (kauṣī. 3.6)",
    "GSP33brssgo2u:6703": " iti cātmaprajñayoḥ kartṛkaraṇabhāvena pṛthagupadeśāccaitanyaguṇenaivāsya śarīravyāpitā gamyate /",
    "GSP33brssgo2u:6704": " 'tadeṣāṃ prāṇānāṃ vijñānena vijñānamādāya' (bṛ. 2.1.17)",
    "GSP33brssgo2u:6705": " iti ca kartuḥ śārīratpṛthagvijñānasyopadeśa etamevābhiprāyamupodbalayati /",
    "GSP33brssgo2u:6706": " tasmādaṇurātmeti // 28 // @----------------------",
    "GSP33brssgo2u:6707": " FN: vijñānamindriyāṇāṃ jñānaśaktiṃ vijñānena caitanyaguṇenādāya śeta ityarthaḥ /",
    "GSP33brssgo2u:6708": " tatraiva śrutyantarārthaṃ sūtram-pṛthagiti /",
    "GSP33brssgo2u:6709": " vijñānamindriyāṇāṃ jñānaśaktiṃ vijñānena caitanyaguṇenādāya śeta ityarthaḥ /",
    "GSP33brssgo2u:6710": " etaṃ caitanyaguṇavyāptigocaramabhiprāyam //28//",
    "GSP33brssgo2u:6711": " END BsCom_2,3.13.28",
    "GSP33brssgo2u:6712": " START BsCom_2,3.13.29",
    "GSP33brssgo2u:6713": " evaṃ prāpte brūmaḥ -",
    "GSP33brssgo2u:6714": " tadguṇasāratvāt tu tadvyapadeśaḥ prājñavat / BBs_2,3.29 /",
    "GSP33brssgo2u:6715": " tuśabdaḥ pakṣaṃ vyavartayati /",
    "GSP33brssgo2u:6716": " naitadastyaṇurātmeti /",
    "GSP33brssgo2u:6717": " utpattyaśravaṇāddhi parasyaiva tu brahmaṇaḥ praveśaśravaṇāttādātmyopadeśācca parameva brahma jīva ityuktam /",
    "GSP33brssgo2u:6718": " parameva cedbrahma jīvastasmādyāvatparaṃ brahma tāvāneva jīvo bhavitumarhati /",
    "GSP33brssgo2u:6719": " parasya ca brahmaṇo vibhutvamāmnātam /",
    "GSP33brssgo2u:6720": " tasmādvibhurjīvaḥ /",
    "GSP33brssgo2u:6721": " tathāca 'sa vā eṣa mahānaja ātmā yo 'yaṃ vijñānamayaḥ prāṇeṣu' (bṛ. 4.4.22)",
    "GSP33brssgo2u:6722": " ityevañjātīyakā jīvaviṣayā vibhutvavādāḥ śrautāḥ smārtāśca samarthitā bhavanti /",
    "GSP33brssgo2u:6723": " nacāṇorjīvasya sakalaśarīragatā vedanopapadyate /",
    "GSP33brssgo2u:6724": " tvaksaṃbandhātsyāditi cet / na /",
    "GSP33brssgo2u:6725": " kaṇṭakatodane 'pi sakalaśarīragataiva vedanā prasajyeta /",
    "GSP33brssgo2u:6726": " tvakkaṇṭakayorhi saṃyogaḥ kṛtsnāyāṃ tvaci vartate tvakca kṛtsnaśarīravyāpinīti /",
    "GSP33brssgo2u:6727": " pādatala eva tu kaṇṭakanunno vedanāṃ prati labhate /",
    "GSP33brssgo2u:6728": " nacāṇorguṇavyāptirupapadyate,",
    "GSP33brssgo2u:6729": " guṇasya guṇideśatvāt /",
    "GSP33brssgo2u:6730": " guṇatvameva hi guṇinamanāśritya guṇasya hīyeta /",
    "GSP33brssgo2u:6731": " pradīpaprabhāyāśca dravyāntaratvaṃ vyākhyātam /",
    "GSP33brssgo2u:6732": " gandho 'pi guṇatvābhyupagamātsāśraya eva saṃcaritumarhati /",
    "GSP33brssgo2u:6733": " anyathā guṇatvahāniprasaṅgāt /",
    "GSP33brssgo2u:6734": " tathācoktaṃ dvaipāyanena- 'upalabhyāpsu cedgandaṃ kecidbrūyuranaipuṇāḥ /",
    "GSP33brssgo2u:6735": " pṛthivyāmeva taṃ vidyādapo vāyuṃ ca saṃśritam' iti /",
    "GSP33brssgo2u:6736": " yadi ca caitanyaṃ jīvasya samastaṃ śarīraṃ vyāpnuyānnāṇurjīvaḥ syāt /",
    "GSP33brssgo2u:6737": " caitanyameva hyasya svarūpamagnerivauṣṇyaprakāśau /",
    "GSP33brssgo2u:6738": " nātra guṇaguṇivibhāgo vidyata iti śarīraparimāṇatvaṃ ca pratyākhyātam /",
    "GSP33brssgo2u:6739": " pariśeṣādvibhurjīvaḥ /",
    "GSP33brssgo2u:6740": " kathaṃ tarhyaṇutvādivyapadeśa ityata āha- tad guṇasāratvāttu tadvyapadeśaḥ iti /",
    "GSP33brssgo2u:6741": " tasyā buddherguṇāstadguṇā icchā dveṣaḥ sukhaṃ duḥkhamityevamādayastadguṇāḥ sāraḥ pradhānaṃ yasyātmanaḥ saṃsāritve saṃbhavati sa tadguṇasārastasya bhāvastadguṇasāratvam /",
    "GSP33brssgo2u:6742": " nahi buddherguṇairvinā kevalasyātmanaḥ saṃsāritvamasti /",
    "GSP33brssgo2u:6743": " buddhyupādhirdharmādhyāsanimittaṃ hi kartṛtvabhoktṛtvādilakṣaṇaṃ saṃsāritvamakartṛrabhoktuścāsaṃsāriṇo nityamuktasya sata ātmanaḥ /",
    "GSP33brssgo2u:6744": " tasmāttadguṇasāratvādbuddhiparimāṇenāsya parimāṇavyapadeśaḥ /",
    "GSP33brssgo2u:6745": " tadutkrāntyādibhiścāsyotkrāntyadivyapadeśo na svataḥ /",
    "GSP33brssgo2u:6746": " tathāca- 'bālāgraśatabhāgasya śatadhā kalpitasya ca /",
    "GSP33brssgo2u:6747": " bhāgo jīvaḥ sa vijñeyaḥ sa cānantyāya kalpate' (śve. 5.9)",
    "GSP33brssgo2u:6748": " ityaṇutvaṃ jīvasyoktvā tasyaiva punarānantyamāha /",
    "GSP33brssgo2u:6749": " taccaivameva samañjasaṃ syādyadyaupacārikamaṇutvaṃ jīvasya bhavetpāramārthikaṃ cānantyam /",
    "GSP33brssgo2u:6750": " nahyubhayaṃ mukhyamavakalpeta /",
    "GSP33brssgo2u:6751": " nacānantyamaupacārikamiti śakyaṃ vijñātuṃ,",
    "GSP33brssgo2u:6752": " sarvopaniṣatsu brahmātmabhāvasya pratipādayiṣitatvāt /",
    "GSP33brssgo2u:6753": " tathetarasminnapyunmāne 'buddherguṇenātmaguṇena caiva ārāgramātro hyavaro 'pi dṛṣṭaḥ' (śve. 6.8)",
    "GSP33brssgo2u:6754": " iti ca buddhiguṇasaṃbandhenaivārāgramātratāṃ śāsti na svenaivātmanā /",
    "GSP33brssgo2u:6755": " 'eṣo 'ṇurātmā cetasā veditavyaḥ' (muṇḍa. 3.1.9)",
    "GSP33brssgo2u:6756": " ityatrāpi na jīvasyāṇuparimāṇatvaṃ śiṣyate,",
    "GSP33brssgo2u:6757": " parasyaivātmanaścakṣurādyanavagrāhyatvena jñānaprasādagamyatvena ca prakṛtatvāt /",
    "GSP33brssgo2u:6758": " jīvasyāpi ca mukhyāṇuparimāṇatvānupapatteḥ /",
    "GSP33brssgo2u:6759": " tasmāddurjñānatvābhiprāyamidamaṇutvavacanamupādhyabhiprāyaṃ vā draṣṭavyam /",
    "GSP33brssgo2u:6760": " tathā 'prajñayā śarīraṃ samāruhya' (kauṣī. 3.6)",
    "GSP33brssgo2u:6761": " ityevañjātīyakeṣvapi bhedopadeśeṣu buddhyauvopādhibhūtayā jīvaḥ śarīraṃ samāruhyetyevaṃ yojayitavyam /",
    "GSP33brssgo2u:6762": " vyapadeśamātraṃ vā,",
    "GSP33brssgo2u:6763": " śilāputrakasya śarīramityavadat /",
    "GSP33brssgo2u:6764": " nahyatra guṇaguṇivibhāgo 'pi vidyata ityuktam /",
    "GSP33brssgo2u:6765": " hṛdayāyatanatvavacanamapi buddhereva tadāyatanatvāt /",
    "GSP33brssgo2u:6766": " tathotkrāntyādīnāmapyupādhyāyattatāṃ darśayati- 'kasminnvahamutkrānta utkrānto bhaviṣyāmi kasminvā pratiṣṭhite pratiṣṭhāsyāmīti' (praśna. 6.3)",
    "GSP33brssgo2u:6767": " 'sa prāṇamasṛjata' (pra. 6.4) iti /",
    "GSP33brssgo2u:6768": " utkrāntyabhāve hi gatyāgatyorapyabhāvo vijñāyate /",
    "GSP33brssgo2u:6769": " nahyanapasṛpasya dehādgatyāgatī syātām /",
    "GSP33brssgo2u:6770": " evamupādhiguṇasāratvājjīvasyāṇutvādivyapadeśaḥ prājñavat /",
    "GSP33brssgo2u:6771": " yathā prājñasya paramātmanaḥ saguṇeṣūpāsaneṣūpādhiguṇasāratvādaṇīyastvādivyapadeśaḥ- 'aṇīyānvrīhervā yavādvā' (chā. 3.1.14.2)",
    "GSP33brssgo2u:6772": " 'manomayaḥ prāṇaśarīraḥ sarvagandhaḥ sarvarasaḥ satyakāmaḥ satyasaṃkalpaḥ' (chā. 3.14.2)",
    "GSP33brssgo2u:6773": " ityevaṃprakārastadvat /",
    "GSP33brssgo2u:6774": " syādetadyadi buddhiguṇasāratvādātmanaḥ saṃsāritvaṃ kalpyeta,",
    "GSP33brssgo2u:6775": " tato buddhyātmanorbhinnayoḥ saṃyogāvasānamavaśyaṃbhāvītyato buddhiviyoge satyātmano vibhaktasyānālakṣyatvādasattvamasaṃsāritvaṃ vā prasajyeteti",
    "GSP33brssgo2u:6776": " tatrātmāṇutvavibhutvaśrutīnāṃ virodhādaprāmāṇyaprāptāvaṇutvaṃ jīvasya vibhutvamīśvarasyetyavirodha ityekadeśipakṣo darśitaḥ /",
    "GSP33brssgo2u:6777": " taṃ dūṣayansiddhāntasūtraṃ vyācaṣṭe-tuśabda ityādinā /",
    "GSP33brssgo2u:6778": " tasmādbrahmābhinnatvādvibhurjīvaḥ brahmavadityanumānānugṛhite śrutismṛti āha-tathāca sa vā eṣa iti /",
    "GSP33brssgo2u:6779": " nityaḥ sarvagataḥ sthāṇurityādyāḥ smārtavādāḥ /",
    "GSP33brssgo2u:6780": " etena jīvasya brahmabedajñāne 'ṇutvābhāvadhīstasyāṃ tadityanyonyāśraya iti nirastam /",
    "GSP33brssgo2u:6781": " pradhānamahāvākyānuguṇaśrutismṛtibhiraṇutvābhāvaniścayānantaramabhedajñānātpradhānavākyavirodhe guṇabhūtāṇutvaśrutīnāmaupādhikāṇutvaviṣayatvakalpanāt",
    "GSP33brssgo2u:6782": " 'guṇe tvanyāyyakalpanā'iti nyāyāditi bhāvaḥ /",
    "GSP33brssgo2u:6783": " kiñca sarvadehavyāpiśaityānubhavānyathānupapattyāṇutvaśrutayo 'dhyastāṇutvavi ṣayatvena kathañcidarthavādā neyāḥ /",
    "GSP33brssgo2u:6784": " laukikanyāyādapi teṣāṃ durbalatvāditi matvāha-na cāṇoriti /",
    "GSP33brssgo2u:6785": " śaṅkate-tvagiti /",
    "GSP33brssgo2u:6786": " yadyaṇvātmasaṃbandhasya tvagvyāptyā dehavyāpinī vedanā syāttarhyatiprasaṅga iti dūṣayati-neti /",
    "GSP33brssgo2u:6787": " prasaṅgasyeṣṭhatvaṃ nirasyati-pādatala eveti /",
    "GSP33brssgo2u:6788": " tasmādalpamahatoḥ saṃyogo na mahadvyāpī,",
    "GSP33brssgo2u:6789": " kaṇṭakasaṃyogasya dehavyāptyadarśanāt,",
    "GSP33brssgo2u:6790": " tathācāṇvātmasaṃyogastvagekadeśastha eveti dehavyāpivedanānupapattiḥ /",
    "GSP33brssgo2u:6791": " naca siddhānte tvagātmasaṃbandhasya vyāpitvātkaṇṭakasaṃbandhe dehavyāpivedanāprasaṅga iti vācyam /",
    "GSP33brssgo2u:6792": " yāvatī viṣayasaṃbaddhā tvak tāvadvyāpyātmasaṃbandhastāvadvyāpivedanāheturiti niyamāt /",
    "GSP33brssgo2u:6793": " na caivaṃ viṣayatvaksaṃbandha eva taddheturastu kimātmavyāptyeti vācyam /",
    "GSP33brssgo2u:6794": " vedanā hi sukhaṃ duḥkhaṃ tadanubhavaśca,",
    "GSP33brssgo2u:6795": " na caiṣāṃ vyāpakānāṃ kāryāṇāmalpamupādānaṃ saṃbhavati kāryasyopādānādviśleṣānupapatteḥ /",
    "GSP33brssgo2u:6796": " na caiṣāṃ vyāpakatvamasiddhaṃ,",
    "GSP33brssgo2u:6797": " sūryataptasya gaṅgānimagnasya sarvāṅgavyāpiduḥkhasukhānubhavasya durapahnavatvāt /",
    "GSP33brssgo2u:6798": " yaduktaṃ guṇasyāpi guṇiviśleṣo gandhavaditi,",
    "GSP33brssgo2u:6799": " tannetyāha-na cāṇoriti /",
    "GSP33brssgo2u:6800": " gandho nāśrayādviśliṣṭaḥ,",
    "GSP33brssgo2u:6801": " guṇatvāt,",
    "GSP33brssgo2u:6802": " rūpavadityatrāgamamāha-tathā coktamiti /",
    "GSP33brssgo2u:6803": " naca pratyakṣabādhaḥ,",
    "GSP33brssgo2u:6804": " gandhasya pratyakṣatve 'pi nirāśrayatvasyāpratyakṣatvānmahatāṃ trasareṇūnāmanudbhūtasparśānāmudbhūtagandhānāmāgamanātsphuṭagandhopalambhasaṃbhavaḥ,",
    "GSP33brssgo2u:6805": " avayavāntarapraveśānna sahasā mūladravyakṣaya iti bhāvaḥ /",
    "GSP33brssgo2u:6806": " pūrvaṃ caitanyasya guṇatvamupetya tadvyāptyā guṇyātmāṇutvaṃ nirastaṃ,",
    "GSP33brssgo2u:6807": " saṃprati tasya guṇatvamasiddhamityāha-yadi ca caitanyamiti /",
    "GSP33brssgo2u:6808": " utsūtraṃ vibhutvaṃ prasādhyāṇutvādyuktergatipradarśanārthaṃ sūtraṃ vyācaṣṭe-kathamityādinā /",
    "GSP33brssgo2u:6809": " 'antarā vijñānamanasī hṛdi hi'iti ca prakṛtā buddhiryogyatvāttacchabdena parāmṛśyate /",
    "GSP33brssgo2u:6810": " buddhiguṇānāmātmanyadhyāsādaṇutvādyuktirna svataḥ,",
    "GSP33brssgo2u:6811": " ānantyaśrutivirodhādityāha-tathāceti /",
    "GSP33brssgo2u:6812": " akāryakāraṇadravyasamānādhikaraṇatayā tattvamasīti vākyasya so 'yamiti vākyavadakhaṇḍābhedārthatvādānantyaṃ satyamaṇutvamadhyastamityarthaḥ",
    "GSP33brssgo2u:6813": " uktaṃ caitadaṅguṣṭhādhikaraṇe 'pratipādyaviruddhamuddeśyagataviśeṣaṇamavivakṣitam'iti /",
    "GSP33brssgo2u:6814": " bālāgravākyamārāgravākyaṃ cetyunmānadvayamuktam /",
    "GSP33brssgo2u:6815": " tatrādyaṃ nirasya dvitīyaṃ nirasyati-tathetarasminnapīti /",
    "GSP33brssgo2u:6816": " buddherguṇena nimittenātmanyadhyasto guṇo bhavati tenātmaguṇenādhyastenaivārāgraparimāṇo 'pakṛṣṭaśca jīvo dṛṣṭaḥ svatastvananta evetyarthaḥ",
    "GSP33brssgo2u:6817": " 'na cakṣuṣā gṛhyate nāpi vācā nānyairdevaistapasā karmaṇā vā /",
    "GSP33brssgo2u:6818": " jñānaprasādena viśuddhasattvastatastu taṃ paśyati niṣkalaṃ dhyāyamānaḥ'ityuktvā 'eṣo 'ṇurātmā'ityuktaḥ para eva,",
    "GSP33brssgo2u:6819": " yadi jīvastathāpyadhyastāṇutvamaṇuśabdārtha ityāha-jīvasyāpīti /",
    "GSP33brssgo2u:6820": " yaduktaṃ pṛthagupadeśāccaitanyaguṇenaivātmano dehavyāptiriti,",
    "GSP33brssgo2u:6821": " tatrāha-tathā prajñayeti /",
    "GSP33brssgo2u:6822": " buddhiḥ prajñetyarthaḥ /",
    "GSP33brssgo2u:6823": " yadi caitanyaṃ prajñā tadā bhedopacāra ityāha-vyapadeśamātraṃ veti /",
    "GSP33brssgo2u:6824": " nanu caitanyaṃ guṇa iti bhedo mukhyo 'stu,",
    "GSP33brssgo2u:6825": " netyāha-na hyatreti /",
    "GSP33brssgo2u:6826": " nirguṇatvaśruterityarthaḥ /",
    "GSP33brssgo2u:6827": " anyadapi pūrvoktaṃ buddhyādyupādhikamityāha-hṛdayetyādinā /",
    "GSP33brssgo2u:6828": " sautraṃ dṛṣṭāntaṃ vivṛṇoti-yatheti /",
    "GSP33brssgo2u:6829": " asattvamityāpātataḥ /",
    "GSP33brssgo2u:6830": " asaṃsāritvamāpādyam /",
    "GSP33brssgo2u:6831": " śeṣaṃ subodham //29//",
    "GSP33brssgo2u:6832": " END BsCom_2,3.13.29",
    "GSP33brssgo2u:6833": " START BsCom_2,3.13.30",
    "GSP33brssgo2u:6834": " ata uttaraṃ paṭhati-",
    "GSP33brssgo2u:6835": " yāvadātmabhāvitvāc ca na doṣas taddarśanāt / BBs_2,3.30 /",
    "GSP33brssgo2u:6836": " neyamanantaranirdiṣṭadoṣaprāptirāśaṅkanīyā /",
    "GSP33brssgo2u:6837": " kasmāt /",
    "GSP33brssgo2u:6838": " yāvadātmabhāvitvādbuddhisaṃyogasya /",
    "GSP33brssgo2u:6839": " yāvadayamātmā saṃsārī bhavati,",
    "GSP33brssgo2u:6840": " yāvadasya samyagdarśanena saṃsāritvaṃ na nivartate,",
    "GSP33brssgo2u:6841": " tāvadasya buddhyā saṃyogo na śāmyati /",
    "GSP33brssgo2u:6842": " yāvadeva cāyaṃ buddhyupādhisaṃbandhastāvajjīvasya jīvatvaṃ saṃsāritvaṃ ca /",
    "GSP33brssgo2u:6843": " paramārthatastu na jīvo nāma buddhyupādhisaṃbandhaparikalpitasvarūpavyatirekeṇāsti /",
    "GSP33brssgo2u:6844": " nahi nityamuktasvarūpātsarvajñādīśvarādanyaścetano dhāturdvitīyo vedāntārthanirūpaṇāyāmupalabhyate /",
    "GSP33brssgo2u:6845": " 'nānyo 'to 'sti draṣṭā śrotā mantā vijñātā' (bṛ. 3.7.23)",
    "GSP33brssgo2u:6846": " , 'nānyadato 'sti draṣṭṛ śrotṛ mantṛ vijñātṛ' (chā. 6.8.7)",
    "GSP33brssgo2u:6847": " , 'tattvamasi' (chā. 6.1.6)",
    "GSP33brssgo2u:6848": " , 'ahaṃ brahmāsmi' (bṛ. 1.4.7)",
    "GSP33brssgo2u:6849": " ityādiśrutebhyaḥ /",
    "GSP33brssgo2u:6850": " kathaṃ punaravagamyate yāvadātmabhāvī buddhisaṃyoga iti /",
    "GSP33brssgo2u:6851": " taddarśanādityāha /",
    "GSP33brssgo2u:6852": " tathāhi śāstraṃ darśayati- 'yo 'yaṃ vijñānamayaḥ prāṇeṣu hṛdyantarjyotiḥ puruṣaḥ sa samānaḥ sannubhau lokāvanusaṃcarati dhyāyatīva lelāyatīva' (bṛ. 4.3.4) ityādi /",
    "GSP33brssgo2u:6853": " tatra vijñānamaya iti buddhimaya ityetaduktaṃ bhavati /",
    "GSP33brssgo2u:6854": " pradeśāntare 'vijñānamayo manomayaḥ prāṇamayaścakṣurmayaḥ śrotramayaḥ' iti vijñānamayasya manaādibhiḥ saha pāṭhāt /",
    "GSP33brssgo2u:6855": " buddhimayatvaṃ ca tadguṇasāratvamevābhipreyate /",
    "GSP33brssgo2u:6856": " yathā loke strīmayo devadatta iti strīrāgādipradhāno 'bhidhīyate tadvat /",
    "GSP33brssgo2u:6857": " 'sa samānaḥ sannubhau lokāvanusaṃcarati' iti ca lokāntaragamane 'pyaviyogaṃ buddhyā darśayati /",
    "GSP33brssgo2u:6858": " kena samānastasyaivabuddhyeti gamyate saṃnidhānāt /",
    "GSP33brssgo2u:6859": " tacca darśayati - 'dhyāyatīva lelāyatīva' (bṛ. 4.3.7) iti /",
    "GSP33brssgo2u:6860": " etaduktaṃ bhavati- nāyaṃ svato dhyāyati,",
    "GSP33brssgo2u:6861": " nāpi calati,",
    "GSP33brssgo2u:6862": " dhyāyantyāṃ buddhau dhyāyatīva calantyāṃ buddhau calatīveti /",
    "GSP33brssgo2u:6863": " apica mithyājñānapuraḥsaro 'yamātmano buddhyupādhisaṃbandhaḥ /",
    "GSP33brssgo2u:6864": " naca mithyājñānasya samyagjñānādanyatra nivṛttirastītyato yāvadbrahmātmatānavabodhasyāvadayaṃ buddhyupādhisaṃbandho na śāmyati /",
    "GSP33brssgo2u:6865": " darśayati ca- 'vedāhametaṃ puruṣaṃ mahāntamādityavarṇaṃ tamasaḥ purastāt /",
    "GSP33brssgo2u:6866": " tameva viditvātimṛtyumeti nānyaḥ panthā vidyate 'yanāya' (śve. 3.8) iti // 30 // @----------------------",
    "GSP33brssgo2u:6867": " FN: vijñānamayo buddhipracuraḥ /",
    "GSP33brssgo2u:6868": " ādityavarṇaṃ svaprakāśam /",
    "GSP33brssgo2u:6869": " tamasaḥ parastādajñānāspṛṣṭam /",
    "GSP33brssgo2u:6870": " satā paramātmanā /",
    "GSP33brssgo2u:6871": " nanu svataḥ saṃsāritvamastu kiṃ buddhyupādhinetyata āha-yāvadeva cāyamiti /",
    "GSP33brssgo2u:6872": " samāno buddhitādātmyāpannaḥ san vijñānaṃ brahma tanmayo vikāro 'ṇurityarthaḥ /",
    "GSP33brssgo2u:6873": " kiṃ na syādityata āha-pradeśāntara iti /",
    "GSP33brssgo2u:6874": " vijñānamayo buddhipracura ityarthaḥ /",
    "GSP33brssgo2u:6875": " kena samāna ityākāṅkṣāyāmiti śeṣaḥ /",
    "GSP33brssgo2u:6876": " śrutibalādbuddheryāvatsaṃsāryātmabhāvitvamuktaṃ,",
    "GSP33brssgo2u:6877": " sati mūle kāryasya viyogāsaṃbhavācceti yuktyāpyāha-apica mithyeti /",
    "GSP33brssgo2u:6878": " samyagjñānādeva buddhyādibandhadhvaṃsa ityatra śrutimāha-darśayatīti /",
    "GSP33brssgo2u:6879": " mṛtyumatyetītyanvayaḥ /",
    "GSP33brssgo2u:6880": " ādityavarṇaṃ svaprakāśam /",
    "GSP33brssgo2u:6881": " tamasaḥ parastādajñānāspṛṣṭamityarthaḥ //30//",
    "GSP33brssgo2u:6882": " END BsCom_2,3.13.30",
    "GSP33brssgo2u:6883": " START BsCom_2,3.13.31",
    "GSP33brssgo2u:6884": " nanu suṣuptapralayayorna śakyate buddhisaṃbandhaṃ ātmano 'bhyupagantum /",
    "GSP33brssgo2u:6885": " 'satā somya tadā saṃpanno bhavati svamapīto bhavati' (chā. 6.8.1)",
    "GSP33brssgo2u:6886": " iti vacanāt /",
    "GSP33brssgo2u:6887": " kṛtsnavikārapralayābhyupagamācca /",
    "GSP33brssgo2u:6888": " tatkathaṃ yāvadātmabhāvitvaṃ buddhisaṃbandhasyetyatrocyate-",
    "GSP33brssgo2u:6889": " puṃstvādivat tv asya sato 'bhivyaktiyogāt / BBs_2,3.31 /",
    "GSP33brssgo2u:6890": " yathā loke puṃstvādīni bījātmanā vidyamānānyeva bālyādiṣvanupalabhyamānānyavidyamānavadabhipreyamāṇāni yauvanādiṣvāvirbhavanti,",
    "GSP33brssgo2u:6891": " nāvidyamānānyutpadyante ṣaṇḍādīnāmapi tadutpattiprasaṅgāt,",
    "GSP33brssgo2u:6892": " evamayamapi buddhisaṃbandhaḥ śaktyātmanā vidyamāna eva suṣuptapralayayoḥ punaḥ prabodhaprasavayorāvirbhavati /",
    "GSP33brssgo2u:6893": " evaṃ hyetadyujyate /",
    "GSP33brssgo2u:6894": " nahyākasmikī kasyacidutpattiḥ saṃbhavati /",
    "GSP33brssgo2u:6895": " atiprasaṅgāt /",
    "GSP33brssgo2u:6896": " darśayati ca suṣuptādutthānamavidyātmakabījasadbhāvakāritam- 'sati saṃpadya na viduḥ sati saṃpadyamāha' iti ta iha vyāghro vā saṃho vā' (chā. 6.9.3) ityādinā /",
    "GSP33brssgo2u:6897": " tasmātsiddhametadyāvadātmabhāvī buddhyādyupādhisaṃbandha iti // 31 //",
    "GSP33brssgo2u:6898": " yāvadātmabhāvitvasyāsiddhiṃ śaṅkate-nanviti /",
    "GSP33brssgo2u:6899": " suṣuptau buddhisattve brahmasaṃpattirna syāt /",
    "GSP33brssgo2u:6900": " pralaye tatsattve pralayavyāhatirityarthaḥ /",
    "GSP33brssgo2u:6901": " sthūlasūkṣmātmanā buddheryāvadātmabhāvitvamastītyāha-puṃstveti /",
    "GSP33brssgo2u:6902": " puṃstvaṃ retaḥ /",
    "GSP33brssgo2u:6903": " ādipadena śmaśvādigrahaḥ /",
    "GSP33brssgo2u:6904": " asya buddhisaṃbandhasyetyarthaḥ /",
    "GSP33brssgo2u:6905": " svāpe bījātmanā sato buddhayādeḥ prabodhe 'bhivyaktirityatra śrutimāha-darśayatīti /",
    "GSP33brssgo2u:6906": " na vidurityavidyātmakabījasadbhāvoktaḥ /",
    "GSP33brssgo2u:6907": " te vyāghrādayaḥ punarāvirbhavanti ityabhivyaktinirdeśaḥ //31//",
    "GSP33brssgo2u:6908": " END BsCom_2,3.13.31",
    "GSP33brssgo2u:6909": " START BsCom_2,3.13.32",
    "GSP33brssgo2u:6910": " nityopalabdhyanupalabdhiprasaṅgo 'nyataraniyamo vānyathā / BBs_2,3.32 /",
    "GSP33brssgo2u:6911": " taccātmana upādhibhūtamantaḥkaraṇaṃ mano buddhirvijñānaṃ ctitamiti cānekadhā tatra tatrābhilapyate /",
    "GSP33brssgo2u:6912": " kvacicca vṛttivibhāgena saṃśayādivṛttikaṃ mana ityucyate,",
    "GSP33brssgo2u:6913": " niścayādivṛttikaṃ buddhiriti /",
    "GSP33brssgo2u:6914": " taccaivaṃbhūtamantaḥkaraṇamavaśyamastītyabhyupagantavyam /",
    "GSP33brssgo2u:6915": " anyathā hyanabhyupagamyamāne tasminnityopalabdhyanupalabdhiprasaṅgaḥ syāt /",
    "GSP33brssgo2u:6916": " ātmendriyaviṣayāṇāmupalabdhisādhanānāṃ saṃnidhāne sati nityamevopalabdhiḥ prasajyeta /",
    "GSP33brssgo2u:6917": " atha satyapi hetusamavadhāne phalābhāvastato nityamevānupalabdhiḥ prasajyeta /",
    "GSP33brssgo2u:6918": " nacaivaṃ dṛśyate /",
    "GSP33brssgo2u:6919": " athavānyatarasyātmana indriyasya vā śaktipratibandho 'bhyupagantavyaḥ /",
    "GSP33brssgo2u:6920": " nacātmanaḥ śaktipratibandhaḥ saṃbhavati /",
    "GSP33brssgo2u:6921": " avikriyatvāt /",
    "GSP33brssgo2u:6922": " nāpīndriyasya /",
    "GSP33brssgo2u:6923": " nahi tasya pūrvottarayoḥ kṣaṇayorapratibaddhaśaktikasya sato 'kasmācchaktiḥ pratibadhyeta /",
    "GSP33brssgo2u:6924": " tasmādyasyāvadhānānavadhānābhyāmupalabdhyanupalabdhī bhavatastanmanaḥ /",
    "GSP33brssgo2u:6925": " tathāca śrutiḥ - 'anyatrātmanā abhūvaṃ nādarśamanyatramanā abhūvaṃ nāśrauṣam' (bṛ. 1.5.3)",
    "GSP33brssgo2u:6926": " iti, 'manasā hyeva paśyati manasā śṛṇoti' (bṛ. 1.5.3) iti /",
    "GSP33brssgo2u:6927": " kāmādayaścāsya vṛttaya iti darśayati 'kāmaḥ saṃkalpo vicikitsā śraddhāśraddhā dhṛtiradhṛtirhīrbhīrityetatsarvaṃ mana eva' (bṛ. 1.5.3) iti /",
    "GSP33brssgo2u:6928": " tasmādyuktametat /",
    "GSP33brssgo2u:6929": " 'tadguṇasāratvāttadvyapadeśaḥ' iti // 32 //",
    "GSP33brssgo2u:6930": " buddhisadbhāve mānamāha sūtrakāraḥ-nityeti /",
    "GSP33brssgo2u:6931": " 'manasā hyeva paśyati,",
    "GSP33brssgo2u:6932": " 'buddhiśca na viceṣṭati,'",
    "GSP33brssgo2u:6933": " 'vijñānaṃ yajñaṃ tanute,",
    "GSP33brssgo2u:6934": " ' 'cetasā veditavyaḥ,",
    "GSP33brssgo2u:6935": " ' 'cittaṃ ca cetayitavyam'iti tatra tatra śrutiṣu manaādipadavācyaṃ tāvadbuddhidravyaṃ prasiddhamityarthaḥ /",
    "GSP33brssgo2u:6936": " kathamekasyānekadhoktiḥ,",
    "GSP33brssgo2u:6937": " tatrāha-kvacicceti /",
    "GSP33brssgo2u:6938": " garvavṛttiko 'haṅkāro vijñānaṃ citpradhānaṃ smṛtipradhānaṃ vā cittamityapi draṣṭavyam /",
    "GSP33brssgo2u:6939": " yadyapi sākṣipratyakṣasiddhamantaḥkaraṇaṃ śrutyanūditaṃ ca tathāpi pratyakṣaśrutyorvivadamānaṃ prati vyāsaṅgānupapattyā tatsādhayati-taccetyādinā",
    "GSP33brssgo2u:6940": " sūtraṃ yojayati-anyatheti /",
    "GSP33brssgo2u:6941": " pañcendriyāṇāṃ pañcaviṣayasaṃbandhe sati nityaṃ yugapatpañcopalabdhayaḥ syuḥ,",
    "GSP33brssgo2u:6942": " mano 'tiriktasāmagryāḥ sattvāt /",
    "GSP33brssgo2u:6943": " yadi satyāmapi sāmagryāmupalabdhyabhāvastarhi sadaivānupalabdhiprasaṅga ityarthaḥ /",
    "GSP33brssgo2u:6944": " ataḥ kādācitkopalabdhiniyāmakaṃ mana eṣṭavyamiti bhāvaḥ /",
    "GSP33brssgo2u:6945": " nanu satyapi kāragrisaṃyoge dāhakādācitkatvavadupalabdhikādācitkatvamastu kiṃ manasetyāśaṅkyānyataraniyamo vetyetadvyācaṣṭe-athaveti /",
    "GSP33brssgo2u:6946": " satyāṃ sāmagryāṃ nityopalabdhirvāṅgīkāryā anyatarasya kāraṇasya kenapicchaktipratibandhaniyamo vāṅgīkāryaḥ,",
    "GSP33brssgo2u:6947": " yathā maṇināgniśaktipratibandha iti vākārārthaḥ /",
    "GSP33brssgo2u:6948": " astu pratibandha ityata āha-naceti /",
    "GSP33brssgo2u:6949": " na cendriyasyaivāstu śaktipratibandha iti vācyam /",
    "GSP33brssgo2u:6950": " pratibandhakābhāvāt /",
    "GSP33brssgo2u:6951": " naca dṛṣṭasāmagryāṃ satyāmadṛṣṭaṃ pratibandhakamiti yuktamatiprasaṅgāt /",
    "GSP33brssgo2u:6952": " naca vyāsaṅgaḥ,",
    "GSP33brssgo2u:6953": " pratibandhakamano 'sattve tasyāsaṃbhavāt /",
    "GSP33brssgo2u:6954": " tathāhi-rasādīnāṃ sahopalabdhiprāptau rasabubhutsārūpo vyāsaṅgo rūpādyupalabdhipratibandhako vācyaḥ,",
    "GSP33brssgo2u:6955": " sa ca guṇatvādrūpavadguṇyāśrayaḥ,",
    "GSP33brssgo2u:6956": " tatrātmano 'saṅganirguṇakūṭasthasya guṇitvāyogānmana eva guṇitvenaiṣṭavyamiti vyāsaṅgānupapattyā manaḥsiddhiḥ /",
    "GSP33brssgo2u:6957": " etadabhipretyopasaṃharati-tasmāditi /",
    "GSP33brssgo2u:6958": " avadhānaṃ bubhutsā /",
    "GSP33brssgo2u:6959": " na cānicchato 'pi durgandhādyupalambhānna bubhutsopalabdhirniyāmiketi vācyam,",
    "GSP33brssgo2u:6960": " anekaviṣayasaṃnidhau kvacideva tasyā niyāmakatvāṅgīkārāt /",
    "GSP33brssgo2u:6961": " teṣāṃ mate punaricchādīnāmātmadharmatvaṃ teṣāṃ mano durlabhamiti mantavyam /",
    "GSP33brssgo2u:6962": " icchādidharmiṇevātmanā vyāsaṅgopapatteḥ /",
    "GSP33brssgo2u:6963": " saṃprati vyāsaṅgasya mānasatve śrutimāha-tathāceti /",
    "GSP33brssgo2u:6964": " na kevalaṃ vyāsaṅgānmanaḥsiddhiḥ,",
    "GSP33brssgo2u:6965": " kintu kāmādyāśrayatvenāpītyāha-kāmādayaśceti /",
    "GSP33brssgo2u:6966": " buddheḥ prāmāṇiktavoktiphalamāha-tasmāditi //32//",
    "GSP33brssgo2u:6967": " END BsCom_2,3.13.32",
    "GSP33brssgo2u:6968": " START BsCom_2,3.14.33",
    "GSP33brssgo2u:6969": " 14 kartrādhikaraṇam / sū. 33-40",
    "GSP33brssgo2u:6970": " kartā śāstrārthavattvāt / BBs_2,3.33 /",
    "GSP33brssgo2u:6971": " tadguṇasāratvādhikāreṇaivāparo 'pi jīvadharmaḥ prapañcyate /",
    "GSP33brssgo2u:6972": " kartā cāyaṃ jīvaḥ syāt /",
    "GSP33brssgo2u:6973": " kasmāt /",
    "GSP33brssgo2u:6974": " śāstrārthatvāt /",
    "GSP33brssgo2u:6975": " evañca 'yajeta' 'juhuyāt' 'dadyāt' ityevaṃvidhaṃ vidiśāstramarthavadbhavati /",
    "GSP33brssgo2u:6976": " anyathā tadanarthakaṃ syāt /",
    "GSP33brssgo2u:6977": " taddhi kartuḥ sataḥ kartavyaviśeṣamupadiśati /",
    "GSP33brssgo2u:6978": " nacāsati kartṛtve tadupapadyeta /",
    "GSP33brssgo2u:6979": " tathedamapi śāstramarthavadbhavati eṣa hi draṣṭā śrotā mantā boddhā kartā vijñānātmā puruṣaḥ (pra. 5.9) iti // 33 //",
    "GSP33brssgo2u:6980": " evamātmanyaṇutvādhyāsoktyā svābhāvikaṃ mahattvaṃ sthāpitam /",
    "GSP33brssgo2u:6981": " saṃprati tato bahiṣṭhaṃ kartṛtvaṃ sādhayati-kartā śāstrārthavattvāt /",
    "GSP33brssgo2u:6982": " sa nityaścidrūpo mahānātmā kartā na vetyasaṅgatvaśrutīnāṃ vidhyādiśrutīnāṃ ca vipratipattyā",
    "GSP33brssgo2u:6983": " saṃśaye buddhikartṛtvenaiva vidhyādiśāstropapatterakartātmeti sāṃkhyapakṣaprāptau",
    "GSP33brssgo2u:6984": " siddhāntayannaiva tadguṇasāratvoktyātmani kartṛtvādhyāsasyāpi siddhatvātpunaruktimāśaṅkya",
    "GSP33brssgo2u:6985": " sāṃkhyapakṣanirāsārthamātmanikartṛtvādhyāsaprapañcanānna punaruktirityāha-tadguṇeti /",
    "GSP33brssgo2u:6986": " adhikāraḥ prasaṅgaḥ /",
    "GSP33brssgo2u:6987": " vastuto 'saṅgatvam /",
    "GSP33brssgo2u:6988": " avidyātaḥ kartṛtvamityasaṅgatvakartṛtvaśrutīnāmavirodhokteḥ kartṛtvavicārātmakādhikaraṇatrayasya pādasaṃgatiḥ /",
    "GSP33brssgo2u:6989": " śrutīnāṃ mitho virodhāvirodhau pūrvottarapakṣayoḥ phalam /",
    "GSP33brssgo2u:6990": " yadvātra pūrvapakṣe bandhābhāvācchāstravaiyarthyaṃ phalaṃ,",
    "GSP33brssgo2u:6991": " siddhānte kartṛtvādisaṃbandhasattvācchāstrārthavatteti bhedaḥ /",
    "GSP33brssgo2u:6992": " nanu buddhikartṛtvena śāstrārthavattāstu kiṃ jīvakartṛtvena tatrāha-taddhi kartuḥ sata iti /",
    "GSP33brssgo2u:6993": " mayedaṃ kartavyamiti bodhasamarthasya cetanasyaiva kartṛtvaṃ vācyaṃ na tvacetanāyā buddheḥ /",
    "GSP33brssgo2u:6994": " kiṃ ca bhokturātmana eva kartṛtā vācyā 'śāstraphalaṃ prayoktari'iti nyāyāditi bhāvaḥ //33//",
    "GSP33brssgo2u:6995": " END BsCom_2,3.14.33",
    "GSP33brssgo2u:6996": " START BsCom_2,3.14.34",
    "GSP33brssgo2u:6997": " vihāropadeśāt / BBs_2,3.34 /",
    "GSP33brssgo2u:6998": " itaśca jīvasya kartṛtvaṃ,",
    "GSP33brssgo2u:6999": " yajjīvaprakriyāyāṃ saṃdhye sthāne vihāramupadiśati- 'sa īyate 'mṛto yatra kāmam' (bṛ. 4.3.12)",
    "GSP33brssgo2u:7000": " iti, 'sve śarīre yathākāmaṃ parivartate' (bṛ. 2.1.18) iti ca // 34 // @----------------------",
    "GSP33brssgo2u:7001": " FN: saṃdhye sthāne svapnāvasthānam /",
    "GSP33brssgo2u:7002": " īyate gacchati /",
    "GSP33brssgo2u:7003": " saṃdhyaṃ sthānaṃ svapnaḥ /",
    "GSP33brssgo2u:7004": " amṛtaḥ sa ātmā yatheṣṭamīyate gacchatīti vihāropadeśāt, ātmā kartā //34//",
    "GSP33brssgo2u:7005": " END BsCom_2,3.14.34",
    "GSP33brssgo2u:7006": " START BsCom_2,3.14.35",
    "GSP33brssgo2u:7007": " upādānāt / BBs_2,3.35 /",
    "GSP33brssgo2u:7008": " itaścāsya kartṛtvaṃ,",
    "GSP33brssgo2u:7009": " yajjīvaprakriyāyāmeva karaṇānāmupādānaṃ saṃkīrtayati- 'tadeṣāṃ prāṇānāṃ vijñānena vijñānamādāya' (bṛ. 21.1.17)",
    "GSP33brssgo2u:7010": " iti, 'prāṇāngṛhītvā' (bṛ. 2.1.18) iti ca // 35 // @----------------------",
    "GSP33brssgo2u:7011": " FN: prāṇānāmindryāṇāṃ vijñānena buddhyā vijñānaṃ grahaṇaśaktimādāya svāpe jīvo hṛdayametīti yojanā /",
    "GSP33brssgo2u:7012": " prāṇānāṃ madhye vijñānena buddhyā vijñānasamarthamindriyajātamādāya śete iti prāṇān gṛhītvā parivartata iti upādānakartṛtvamātmanaḥ akartṛtve upādānānupapatteriti bhāvaḥ //35//",
    "GSP33brssgo2u:7013": " END BsCom_2,3.14.35",
    "GSP33brssgo2u:7014": " START BsCom_2,3.14.36",
    "GSP33brssgo2u:7015": " vyapadeśāc ca kriyāyāṃ na cen nirdeśaviparyayaḥ / BBs_2,3.36 /",
    "GSP33brssgo2u:7016": " itaśca jīvasya kartṛtvaṃ,",
    "GSP33brssgo2u:7017": " yadasya laukikīṣu vaidikīṣu ca kriyāsu kartṛtvaṃ vyapadiśati śāstram- 'vijñānaṃ yajñaṃ tanute karmāṇi tanute 'pi ca' (tai. 2.5.1) iti /",
    "GSP33brssgo2u:7018": " nanu vijñānacchabdo buddhau samadhigataḥ /",
    "GSP33brssgo2u:7019": " kathamanena jīvasya kartṛtvaṃ sūcyata iti /",
    "GSP33brssgo2u:7020": " netyucyate /",
    "GSP33brssgo2u:7021": " jīvasyaivaiṣa nirdeśo na buddheḥ /",
    "GSP33brssgo2u:7022": " na cejjīvasya syānnirdeśaviparyayaḥ syāt /",
    "GSP33brssgo2u:7023": " vijñānenetyevaṃ niradekṣyāt /",
    "GSP33brssgo2u:7024": " tathā hyanyatra buddhivivakṣāyāṃ vijñānaśabdasya karaṇavibhaktinirdeśo dṛśyate 'tadeṣāṃ prāṇānāṃ vijñānena vijñānamādāya' (bṛ. 2.1.17) iti /",
    "GSP33brssgo2u:7025": " iha tu ' vijñānaṃ yajñaṃ tanute' (tai. 2.5.1)",
    "GSP33brssgo2u:7026": " iti kartṛsamānādhikaraṇanirdeśādbuddhivyatiriktasyaivātmanaḥ kartṛtvaṃ sūcyata ityadoṣaḥ // 36 //",
    "GSP33brssgo2u:7027": " atrāha- yadi buddhivyatirikto jīvaḥ kartā syātsa svatantraḥ sanpriyaṃ hitaṃ caivātmano niyamena saṃpādayenna viparītam /",
    "GSP33brssgo2u:7028": " viparītamapi tu saṃpādayannupalabhyate /",
    "GSP33brssgo2u:7029": " naca svatantrasyātmana īdṛśī pravṛttiraniyamenopapadyata iti /",
    "GSP33brssgo2u:7030": " vijñānaśabdo jīvasya nirdeśo na cet tadā prathamānirdeśādviparyayaḥ /",
    "GSP33brssgo2u:7031": " karaṇadyotitṛtīyayā nirdeśaḥ syāt /",
    "GSP33brssgo2u:7032": " tasmādiha śrutau tanuta ityākhyātena kartṛvācinā vijñānapadasya sāmānādhikaraṇyanirdeśātkriyāyāmātmanaḥ kartṛtvaṃ sūcyata iti sūtrabhāṣyayorarthaḥ",
    "GSP33brssgo2u:7033": " END BsCom_2,3.14.36",
    "GSP33brssgo2u:7034": " START BsCom_2,3.14.37",
    "GSP33brssgo2u:7035": " ata uttaraṃ paṭhati-",
    "GSP33brssgo2u:7036": " upalabdhivadaniyamaḥ / BBs_2,3.37 /",
    "GSP33brssgo2u:7037": " yathāyamātmopalabdhiṃ prati svatantro 'pyaniyameneṣṭamaniṣṭaṃ copalabhata evamaniyamenaiveṣṭamaniṣṭaṃ ca saṃpādayiṣyati /",
    "GSP33brssgo2u:7038": " upalabdhāvapyasvātantryamupalabdhihetūpādānopalambhāditi cet / na /",
    "GSP33brssgo2u:7039": " viṣayaprakalpanāmātraprayojanatvādupalabdhihetūnām /",
    "GSP33brssgo2u:7040": " upalabdhau tvananyāpekṣatvamātmanaścaitanyayogāt /",
    "GSP33brssgo2u:7041": " apicārthakriyāyāmapi nātyantamātmanaḥ svātantryamasti deśakālanimittaviśeṣāpekṣatvāt /",
    "GSP33brssgo2u:7042": " naca sahāyāpekṣasya kartuḥ kartṛtvaṃ nivartate /",
    "GSP33brssgo2u:7043": " bhavati hyedhodakādyapekṣasyāpi paktuḥ paktṛtvam /",
    "GSP33brssgo2u:7044": " sahakārivaicitryācceṣṭāniṣṭārthakriyāyāmaniyamena pravṛttirātmano na virudhyate // 37 //",
    "GSP33brssgo2u:7045": " sūtrāntaramavatārayati-atrāheti /",
    "GSP33brssgo2u:7046": " jīvaḥ svatantraścediṣṭameva kuryādasvatantraścenna kartā,",
    "GSP33brssgo2u:7047": " 'svatantraḥ kartā'iti nyāyādityarthaḥ /",
    "GSP33brssgo2u:7048": " satyapi svātantrye kārakavaicitryādaniyatā pravṛttiriti sūtreṇa pariharati-yatheti /",
    "GSP33brssgo2u:7049": " dṛṣṭāntāsaṃpratipattyā śaṅkate-upalabdhāvapīti /",
    "GSP33brssgo2u:7050": " cakṣurādīnāṃ caitanyena viṣayasaṃbandhārthatvātsvasaṃbandhopalabdhau cātmanaścaitanyasvabhāvatvena svātantryāddṛṣṭāntasiddhirityāha-neti /",
    "GSP33brssgo2u:7051": " nanvātmā viṣayasaṃbandhāya karaṇānyapekṣate cetkathaṃ svatantra ityāśaṅkyamāha-apiceti /",
    "GSP33brssgo2u:7052": " svātantryaṃ nāma na svānyānapekṣatvam,",
    "GSP33brssgo2u:7053": " īśvarasyāpi prāṇikarmāpekṣatvenāsvātantryaprasaṅgāt /",
    "GSP33brssgo2u:7054": " kiṃ tu svetarakārakaprayoktṛtve sati kārakāpreryatvaṃ svātantryaṃ tena svatantro",
    "GSP33brssgo2u:7055": " 'pi jīva iṣṭasādhanatvabhrāntyaniṣṭasādhanamapyanutiṣṭhatītyaniyatā pravṛttiḥ svātantryaṃ",
    "GSP33brssgo2u:7056": " cetyaviruddhamityarthaḥ //37 //",
    "GSP33brssgo2u:7057": " END BsCom_2,3.14.37",
    "GSP33brssgo2u:7058": " START BsCom_2,3.14.38",
    "GSP33brssgo2u:7059": " śaktiviparyayāt / BBs_2,3.38 /",
    "GSP33brssgo2u:7060": " itaśca vijñānavyatirikto jīvaḥ kartā bhavitumarhati /",
    "GSP33brssgo2u:7061": " yadi purvijñānaśabdavācyā buddhireva kartrī syāttataḥ śaktiviparyayaḥ syāt /",
    "GSP33brssgo2u:7062": " karaṇaśaktirbuddherhīyeta kartṛśaktiścāpadyeta /",
    "GSP33brssgo2u:7063": " satyāṃ ca buddheḥ kartṛśaktau tasyā evāhaṃpratyayaviṣayatvamabhyupagantavyam /",
    "GSP33brssgo2u:7064": " ahaṅkārapūrvikāyā eva pravṛtteḥ sarvatra darśanāt /",
    "GSP33brssgo2u:7065": " ahaṃ gacchāmyahamāgacchāmyahaṃ bhuñjo 'haṃ pibāmīti ca /",
    "GSP33brssgo2u:7066": " tasyāśca kartṛśaktiyuktāyāḥ sarvārthakārī karaṇamanyatkalpayitavyam /",
    "GSP33brssgo2u:7067": " śakto 'pi hi sankartā karaṇamupādāya kriyāsu pravartamāno dṛśyata iti /",
    "GSP33brssgo2u:7068": " tataśca saṃjñāmātre vivādaḥ syānna vastubhedaḥ kaścit /",
    "GSP33brssgo2u:7069": " karaṇavyatiriktasya kartṛtvābhyupagamāt // 38 //",
    "GSP33brssgo2u:7070": " jīvasya kartṛtve hetvantarārthaṃ sūtram-śaktīti /",
    "GSP33brssgo2u:7071": " buddheḥ karaṇaśaktiviparītā kartṛśaktiḥ syādityarthaḥ /",
    "GSP33brssgo2u:7072": " tataḥ kiṃ, tatrāha-satyāṃ ca buddheriti /",
    "GSP33brssgo2u:7073": " yo 'handhīgamyaḥ /",
    "GSP33brssgo2u:7074": " sa kartā sa eva jīvo yattadapekṣitaṃ karaṇaṃ tanmana iti jīvakartṛtvasiddhiriti bhāvaḥ //38//",
    "GSP33brssgo2u:7075": " END BsCom_2,3.14.38",
    "GSP33brssgo2u:7076": " START BsCom_2,3.14.39",
    "GSP33brssgo2u:7077": " samādhyabhāvāc ca / BBs_2,3.39 /",
    "GSP33brssgo2u:7078": " yo 'pyayamaupaniṣadātmapratipattiprayojanaḥ samādhirupadiṣṭo vedānteṣu- 'ātmā vā are draṣṭavyaḥ śrotavyo mantavyo nididhyasitavya so 'nveṣṭavyaḥ sa vijijñāsitavyaḥ' (bṛ. 2.4.5)",
    "GSP33brssgo2u:7079": " , 'ātmetyevaṃ dhyāyatha ātmānam' (muṇḍa. 2.2.6)",
    "GSP33brssgo2u:7080": " ityevaṃlakṣaṇaḥ,",
    "GSP33brssgo2u:7081": " so 'pyasatyātmanaḥ kartṛtve nopapadyeta /",
    "GSP33brssgo2u:7082": " tasmādapyasya kartṛtvasiddhiḥ // 39 //",
    "GSP33brssgo2u:7083": " jñānasādhanavidhyanyathānupapattyāpyātmanaḥ kartṛtvaṃ vācyamityāha-samādhīti /",
    "GSP33brssgo2u:7084": " muktiphalabhoktureva tadupāyasamādhikartṛtvaṃ yuktam,",
    "GSP33brssgo2u:7085": " anyathātmano 'kartṛtve buddherapi abhoktryāḥ kartṛtvāyogātsamādhyabhāvaprasaṅga ityarthaḥ //39//",
    "GSP33brssgo2u:7086": " END BsCom_2,3.14.39",
    "GSP33brssgo2u:7087": " START BsCom_2,3.15.40",
    "GSP33brssgo2u:7088": " 15 takṣādhikaraṇam // sū. 40",
    "GSP33brssgo2u:7089": " yathā ca takṣobhayathā / BBs_2,3.40 /",
    "GSP33brssgo2u:7090": " evaṃ tāvacchāstrārthavattvādibhirhetubhiḥ kartṛtvaṃ śārīrasya pradarśitaṃ,",
    "GSP33brssgo2u:7091": " tatpunaḥ svābhāvikaṃ vā syādupādhinimittaṃ veti cintyate /",
    "GSP33brssgo2u:7092": " tatraitaireva śāstrārthavattvādibhirhetubhiḥ svābhāvikaṃ kartṛtvamapavādahetvabhāvāditi /",
    "GSP33brssgo2u:7093": " evaṃ prāpte brūmaḥ /",
    "GSP33brssgo2u:7094": " na svābhāvikaṃ kartṛtvamātmanaḥ saṃbhavati,",
    "GSP33brssgo2u:7095": " anirmokṣaprasaṅgāt /",
    "GSP33brssgo2u:7096": " kartṛtvasvabhāve hyātmano na kartṛtvānnirmokṣaḥ saṃbhavati,",
    "GSP33brssgo2u:7097": " agnerivauṣṇyāt /",
    "GSP33brssgo2u:7098": " naca kartṛtvādanirmuktasyāsti puruṣārthasiddhiḥ,",
    "GSP33brssgo2u:7099": " kartṛtvasya duḥkharūpatvāt /",
    "GSP33brssgo2u:7100": " nanu sthitāyāmapi kartṛtvaśaktau kartṛtvakāryaparihārātpuruṣārthaḥ setsyati /",
    "GSP33brssgo2u:7101": " tatparihāraśca nimittaparihārāt /",
    "GSP33brssgo2u:7102": " yathāgnerdahanaśaktiyuktasyāpi kāṣṭhaviyogāddahanakāryābhāvāt / na /",
    "GSP33brssgo2u:7103": " nimittānāmapi śaktilakṣaṇena saṃbandhena saṃbaddhānāmatyantaparihārāsaṃbhavāt /",
    "GSP33brssgo2u:7104": " nanu mokṣasādhanavidhānānmokṣaḥ setsyati / na /",
    "GSP33brssgo2u:7105": " sādhanāyattasyānityatvāt /",
    "GSP33brssgo2u:7106": " apica nityaśuddhabuddhamuktātmapratipādanānmokṣasiddhirabhimatā /",
    "GSP33brssgo2u:7107": " tādṛgātmapratipādanaṃ ca na svābhāvike kartṛtve 'vakalpeta /",
    "GSP33brssgo2u:7108": " tasmādupādhidharmādhyāsenaivātmanaḥ kartṛtvaṃ na svābhāvikam /",
    "GSP33brssgo2u:7109": " tathāca śrutiḥ - 'dhyāyatīva lelāyatīva' (bṛ. 4.3.7) iti /",
    "GSP33brssgo2u:7110": " 'ātmendriyamanoyuktaṃ bhoktetyāhurmanīṣiṇaḥ(kaṇṭha. 3.4)",
    "GSP33brssgo2u:7111": " iti copādhisaṃpṛktasyaivātmano bhoktetyādiviśeṣalābhaṃ darśayati /",
    "GSP33brssgo2u:7112": " nahi vivekināṃ parasmādanyo jīvo nāma kartā bhoktā vā vidyate /",
    "GSP33brssgo2u:7113": " 'nānyo 'to 'sti draṣṭā' (bṛ. 4.3.23)",
    "GSP33brssgo2u:7114": " ityādiśravaṇāt /",
    "GSP33brssgo2u:7115": " para eva tarhi saṃsārī kartā bhoktā ca prasajyeta,",
    "GSP33brssgo2u:7116": " parasmādanyaśceccitimāñjīvaḥ kartā buddhyādisaṃghātavyatirikto na syāt / na /",
    "GSP33brssgo2u:7117": " avidyāpratyupasthāpitatvātkartṛtvabhoktṛtvayoḥ /",
    "GSP33brssgo2u:7118": " tathāca śāstram- 'yatra hi dvaitamiva bhavati taditara itaraṃ paśyati' (bṛ. 2.4.14)",
    "GSP33brssgo2u:7119": " ityavidyāvasthāyāṃ kartṛtvabhoktṛtve darśayitvā vidyāvasthāyāṃ te eva kartṛtvabhoktṛtve nivārayati- 'yatra tvasya sarvamātmaivābhūttatkena kaṃ paśyet' (bṛ. 2.4.14) iti /",
    "GSP33brssgo2u:7120": " tathā svapnajāgaritayorātmana upādhisaṃparkakṛtaṃ śramaṃ śyenasyevākāśe viparipatataḥ",
    "GSP33brssgo2u:7121": " śrāvayitvā tadabhāvaṃ suṣuptau prājñenātmanā saṃpariṣvaktasya śrāvayati- 'tadvā asyaitadāptakāmamātmakāmamakāmaṃ",
    "GSP33brssgo2u:7122": " rūpaṃ śokāntaram (bṛ. 4.3.21)",
    "GSP33brssgo2u:7123": " ityārabhya eṣāsya paramā gatireṣāsya paramā saṃpadeṣo 'sya paramo loka eṣo 'syaparama ānandaḥ (bṛ. 4.3.32)",
    "GSP33brssgo2u:7124": " ityupasaṃhārāt /",
    "GSP33brssgo2u:7125": " tadetadāhācāryaḥ - yathā ca takṣobhayathā iti /",
    "GSP33brssgo2u:7126": " tvarthe cāyaṃ caḥ paṭhitaḥ /",
    "GSP33brssgo2u:7127": " naivaṃ mantavyaṃ svābhāvikamevātmanaḥ kartṛtvamagnerivauṣṇyamiti /",
    "GSP33brssgo2u:7128": " yathā tu takṣā loke vāsyādikaraṇahastaḥ kartā duḥkhī bhavati sa eva svagṛhaṃ prāpto",
    "GSP33brssgo2u:7129": " vimuktavāsyādikaraṇaḥ svastho nivṛtto nirvyāpāraḥ sukhī bhavatyevamavidyāpratyupasthāpitadvaitasaṃpṛkta",
    "GSP33brssgo2u:7130": " ātmā svapnajāgaritāvasthayoḥ kartā duḥkhī bhavati sa tacchramāpanuttaye svamātmānaṃ",
    "GSP33brssgo2u:7131": " paraṃ brahma praviśya vimuktakāryakaraṇasaṃghāto 'kartā sukhī bhavati saṃprasādāvasthāyām /",
    "GSP33brssgo2u:7132": " tathā muktyavasthāyāmapyavidyādhvāntaṃ vidyāpradīpena vidhūyātmaiva kevalo nivṛttaḥ sukhī bhavati /",
    "GSP33brssgo2u:7133": " takṣadṛṣṭāntaścaitāvatāṃ'śena draṣṭavyaḥ /",
    "GSP33brssgo2u:7134": " takṣā hi viśiṣṭheṣu takṣaṇādivyāpāreṣvapekṣyaiva pratiniyatāni karaṇāni vāsyādīni kartā bhavati /",
    "GSP33brssgo2u:7135": " svaśarīreṇa tvakartaiva /",
    "GSP33brssgo2u:7136": " evamayamātmā sarvavyāpāreṣvapekṣyaiva manaādīni karaṇāni kartā bhavati,",
    "GSP33brssgo2u:7137": " svātmanā tvakartaiveti /",
    "GSP33brssgo2u:7138": " natvātmanasthakṣṇa ivāvayavāḥ santi yairhastādibhiriva vāsyādīni takṣā manaādīni karaṇānyātmopādadīta nyasyedvā /",
    "GSP33brssgo2u:7139": " yattūktaṃ śāstrārthavattvādibhirhetubhiḥ svābhāvikamātmanaḥ kartṛtvamiti /",
    "GSP33brssgo2u:7140": " tanna /",
    "GSP33brssgo2u:7141": " vidhiśāstraṃ tāvadyathāprāptaṃ kartṛtvamupādāya kartavyaviśeṣamupadiśati na kartṛtvamātmanaḥ pratipādayati /",
    "GSP33brssgo2u:7142": " naca svābhāvikamasya kartṛtvamiti brahmātmatvopadeśādityavocāma /",
    "GSP33brssgo2u:7143": " tasmādavidyākṛtaṃ kartṛtvamupādāya vidhiśāstraṃ pravartiṣyate /",
    "GSP33brssgo2u:7144": " kartā vijñānātmā puruṣa ityevañjātīyakamapi śāstramanuvādarūpatvādyathāprāpyamevāvidyākṛtaṃ kartṛtvamanuvadiṣyati /",
    "GSP33brssgo2u:7145": " etena vihāropādāne parihṛte /",
    "GSP33brssgo2u:7146": " tayorapyanuvādarūpatvāt /",
    "GSP33brssgo2u:7147": " nanu saṃdhye sthāne prasupteṣu karaṇeṣu sve śarīre yathākāmaṃ parivartata iti vihāra upadiśyamānaḥ kevalasyātmanaḥ kartṛtvamāvahati /",
    "GSP33brssgo2u:7148": " tathopādāne 'pi 'tadeṣāṃ prāṇānāṃ vijñānena vijñānamādāya' iti karaṇeṣu karmakaraṇavibhaktī śrūyamāṇe kevalasyātmanaḥ kartṛtvaṃ gamayata iti",
    "GSP33brssgo2u:7149": " atrocyate- na tāvatsaṃdhye sthāne 'tyantamātmanaḥ karaṇaviramaṇamasti /",
    "GSP33brssgo2u:7150": " 'sadhīḥ svapno bhūtvemaṃ lokamatikrāmati' (bṛ.4.3.7)",
    "GSP33brssgo2u:7151": " iti tatrāpi dhīsaṃbandhaśravaṇāt /",
    "GSP33brssgo2u:7152": " tathāca smaranti- 'indriyāṇāmuparame mano 'nuparataṃ yadi /",
    "GSP33brssgo2u:7153": " sevate viṣayāneva tadvidyātsvapnadarśanam' iti /",
    "GSP33brssgo2u:7154": " 'kāmādayaśca manaso vṛttayaḥ' iti śrutiḥ /",
    "GSP33brssgo2u:7155": " tāśca svapne dṛśyante /",
    "GSP33brssgo2u:7156": " tasmātsamanā eva svapne viharati /",
    "GSP33brssgo2u:7157": " vihāro 'pi ca tatratyo vāsanāmaya eva natu pāramārthiko 'sti /",
    "GSP33brssgo2u:7158": " tathāca śrutirivākārānubaddhameva svapnavyāpāraṃ varṇayati- 'uteva strībhiḥ saha modamāno jakṣadutevāpi bhayāni paśyan' (bṛ. 4.3.13) iti /",
    "GSP33brssgo2u:7159": " laukikā api tathaiva svapnaṃ kathayanti- ārukṣamiva giriśṛṅgamadrākṣamiva vanarājimiti /",
    "GSP33brssgo2u:7160": " tathopādāne 'pi yadyapi karaṇeṣu karmakaraṇavibhaktinirdeśastathāpi tatsaṃpṛktasyaivātmanaḥ kartṛtvaṃ draṣṭavyam /",
    "GSP33brssgo2u:7161": " kevale kartṛtvāsaṃbhavasya darśitatvāt /",
    "GSP33brssgo2u:7162": " bhavati ca loke 'nekaprakārā vivakṣā yodhā yudhyante yodhai rājā yudhyata iti /",
    "GSP33brssgo2u:7163": " apicāsminnupādāne karaṇavyāpāroparamamātraṃ vivakṣyate na svātantryaṃ kasyacidabuddhipūrvakasyāpi svāpe karaṇavyāpāroparamasya dṛṣṭatvāt /",
    "GSP33brssgo2u:7164": " yastvayaṃ vyapadeśo darśitaḥ 'vijñānaṃ yajñaṃ tanute' iti,",
    "GSP33brssgo2u:7165": " sa buddhereva kartṛtvaṃ prāpayati /",
    "GSP33brssgo2u:7166": " vijñānaśabdasya tatra prasiddhatvāt /",
    "GSP33brssgo2u:7167": " manonantaraṃ pāṭhācca /",
    "GSP33brssgo2u:7168": " 'tasya śraddhaiva śiraḥ' (tai. 2.4)",
    "GSP33brssgo2u:7169": " iti ca vijñānamayasyātmanaḥ śraddhādyavayavatvasaṃkīrtanāt /",
    "GSP33brssgo2u:7170": " śraddhādīnāṃ ca buddhidharmatvaprasiddheḥ /",
    "GSP33brssgo2u:7171": " 'vijñānaṃ devāḥ sarve brahma jyeṣṭhamupāsate' (tai. 2.5.1)",
    "GSP33brssgo2u:7172": " iti ca vākyaśeṣāt /",
    "GSP33brssgo2u:7173": " jyeṣṭhatvasya ca prathamajatvamasya buddhau prasiddhatvāt /",
    "GSP33brssgo2u:7174": " 'sa eṣa vācaścittasyottarottarakramo yadyajñaḥ' iti ca śrutyantare yajñasya vāgbuddhisādhyatvāvadhāramāt /",
    "GSP33brssgo2u:7175": " naca buddheḥ śaktiviparyayaḥ karaṇānāṃ kartṛtvābhyupagame bhavati /",
    "GSP33brssgo2u:7176": " sarvakārakāṇāmeva svasvavyāpāreṣu kartṛtvasyāvaśyaṃbhāvitvāt /",
    "GSP33brssgo2u:7177": " upalabdhyapekṣaṃ tveṣāṃ karaṇānāṃ karaṇatvaṃ,",
    "GSP33brssgo2u:7178": " sā cātmanaḥ /",
    "GSP33brssgo2u:7179": " naca tasyāmapyasya kartṛtvamasti /",
    "GSP33brssgo2u:7180": " nityolabdhisvarūpatvāt /",
    "GSP33brssgo2u:7181": " ahaṅkārapūrvakamapi kartṛtvaṃ nopalabdhurbhavitumarhati /",
    "GSP33brssgo2u:7182": " ahaṅkārasyāpyupalabhyamānatvāt /",
    "GSP33brssgo2u:7183": " nacaivaṃ sati karaṇāntarakalpanāprasaṅgaḥ /",
    "GSP33brssgo2u:7184": " buddheḥ karaṇatvābhyupagamāt /",
    "GSP33brssgo2u:7185": " samādhyabhāvastu śāstrārthattvenaiva parihṛtaḥ /",
    "GSP33brssgo2u:7186": " yathāprāptameva kartṛtvamupādāya samādhividhānāt /",
    "GSP33brssgo2u:7187": " tasmātkartṛtvamapyātmana upādhinimittameveti sthitam // 40 // @----------------------",
    "GSP33brssgo2u:7188": " FN: śokāntaraṃ duḥkhāspṛṣṭam /",
    "GSP33brssgo2u:7189": " gatiḥ prāpyaṃ,",
    "GSP33brssgo2u:7190": " loko bhogyaṃ sukham /",
    "GSP33brssgo2u:7191": " anyairapreryatvaṃ svasthatvam,",
    "GSP33brssgo2u:7192": " mānasaprayatnarāhityaṃ nirvṛtatvam,",
    "GSP33brssgo2u:7193": " kāyaceṣṭāśūnyatvaṃ nirvyāpāratvam /",
    "GSP33brssgo2u:7194": " saṃprasādaḥ suṣuptiḥ /",
    "GSP33brssgo2u:7195": " jakṣat bhuñjānaiva /",
    "GSP33brssgo2u:7196": " yathā ca takṣobhayathā /",
    "GSP33brssgo2u:7197": " uktamātmanaḥ kartṛtvamupajīvya saṃśayapūrvapakṣāvāha-evaṃ tāvadityādinā /",
    "GSP33brssgo2u:7198": " sāṃkhyanirāsenātmanaḥ kartṛtve sādhite bādhakābhāvāt tatsatyamiti mīmāṃsakādipakṣaḥ prāptaḥ /",
    "GSP33brssgo2u:7199": " na cāsaṅgatvāgamena bādhaḥ,",
    "GSP33brssgo2u:7200": " ahaṃ kartetyanubhavasahitakartṛtvaśrutibalena tasyāgamasya stāvakatvāditi prāpta utsūtrameva siddhāntayati-na svābhāvikamiti /",
    "GSP33brssgo2u:7201": " yaduktaṃ bādhakābhāvāditi tadasiddhamityāha-anirmokṣeti /",
    "GSP33brssgo2u:7202": " nanu kartṛtvaṃ nāma kriyāśaktirmuktāvapyasti tathāpi śaktikāryasya kriyārūpaśakyasyābhāvānmukteḥ puruṣārthatvasiddhiriti śaṅkate-nanu sthitāyāmiti",
    "GSP33brssgo2u:7203": " satyāṃ śaktau kathaṃ kāryaparihāraḥ,",
    "GSP33brssgo2u:7204": " tatrāha-tatparihāraśceti /",
    "GSP33brssgo2u:7205": " muktau śaktisattve kāryamapi syāt,",
    "GSP33brssgo2u:7206": " śakyābhāve śaktyayogāt /",
    "GSP33brssgo2u:7207": " asti hi pralaye 'pi kāryaṃ punarudbhavayogyaṃ sūkṣmaṃ śakyaṃ,",
    "GSP33brssgo2u:7208": " tathāca śaktyā dharmādinimitteḥ sahitakāryākṣepānmuktilopa iti pariharati-na nimittānāmapīti /",
    "GSP33brssgo2u:7209": " sanimittasya kāryasya śakyatvena śaktyā saṃbandhānnamittānāmapi paramparayā śaktisaṃbandhitvamuktaṃ mantavyam /",
    "GSP33brssgo2u:7210": " saṃbandhena saṃbandhinetyarthaḥ /",
    "GSP33brssgo2u:7211": " yadvā śaktirlakṣaṇamākṣepakaṃ yasya kāryasya tena kāryeṇa yaḥ saṃbandhasteneti vyadhikaraṇe tṛtīye /",
    "GSP33brssgo2u:7212": " nanu narasya karmaṇā devatvavacchāstrabalātkarturevākartṛtāsiddhiriti śaṅkate-nanviti /",
    "GSP33brssgo2u:7213": " jñānādakartṛtvākhyamokṣatkartṛtvamāvidyakaṃ svādyato jñānamajñānasyaiva nivartakam /",
    "GSP33brssgo2u:7214": " yadi karmaṇā mokṣaḥ. tatrāha-neti /",
    "GSP33brssgo2u:7215": " ātmanaḥ svābhāvikaṃ kartṛtvamabhayupagamyānirmokṣa uktaḥ /",
    "GSP33brssgo2u:7216": " saṃpratyasaṅganirvikāratvānekaśrutivyākopāttanna svābhāvikamityāha-apiceti /",
    "GSP33brssgo2u:7217": " nacābhyastānekaśrutīnāṃ stāvakatvakalpanaṃ yuktaṃ,",
    "GSP33brssgo2u:7218": " na cāhaṃ kartetyanubhavo virudhyate,",
    "GSP33brssgo2u:7219": " tasya satyamithyodāsīnakartṛtvāvagāhino 'dhyāsatvenāpyupapatterityarthaḥ /",
    "GSP33brssgo2u:7220": " kartṛtvasyādhyastatve śrutimāha-tathāceti /",
    "GSP33brssgo2u:7221": " vidvadanubhavabādhitaṃ ca kartṛtvamityāha-nahīti /",
    "GSP33brssgo2u:7222": " buddhyādisaṃghātādvyatirikto yadi parasmādanyaścetano na syāttadā para eva saṃsārī prasajyeta,",
    "GSP33brssgo2u:7223": " taccāniṣṭaṃ,",
    "GSP33brssgo2u:7224": " parasya nityamuktatvavyāghātāditi śaṅkate-para eveti /",
    "GSP33brssgo2u:7225": " na vayaṃ śuddhasya ciddhātoḥ parasya bandhaṃ vadāmaḥ,",
    "GSP33brssgo2u:7226": " kintu tasyaivāvidyābuddhyādiprativimbitasyāvidyayā bhinnasya jīvatvaṃ prāptasya bandhamokṣāviti brūmaḥ /",
    "GSP33brssgo2u:7227": " kalpitabhedo 'pi loke bimbapratibimbayordharmavyavasthāpako dṛṣṭa iti pariharati-nāvidyeti /",
    "GSP33brssgo2u:7228": " avidyopahito bandho na śūddhātmanītyatra śrutimāha-tathāceti /",
    "GSP33brssgo2u:7229": " kartṛtvasya buddhyupādhyanvayavyatirekānuvidhāyitvācchruteśca na svābhāvikatvamityāha-tathā svapneti /",
    "GSP33brssgo2u:7230": " ātmaiva kāmyate ānandatvādityātmakāmaṃ svarūpaṃ svātiriktakāmyāsattvādakāmaṃ,",
    "GSP33brssgo2u:7231": " ātmakāmatvādakāmatvāccāptakāmaṃ viśokatvāccetyāha-śoketi /",
    "GSP33brssgo2u:7232": " śokāntaraṃ duḥkhāspṛṣṭamityarthaḥ /",
    "GSP33brssgo2u:7233": " tasyaiva suṣuptātmarūpasya paramapuruṣārthatāmāha-eṣa iti //",
    "GSP33brssgo2u:7234": " gatiḥ prāpyaṃ,",
    "GSP33brssgo2u:7235": " saṃpadaiśvaryaṃ loko bogyaṃ sukhaṃ,",
    "GSP33brssgo2u:7236": " caitasmādanyatrāstītyarthaḥ /",
    "GSP33brssgo2u:7237": " ātmā svato 'kartā buddhyādyupādhinā tu kartetyubhayathābhāva uktaḥ /",
    "GSP33brssgo2u:7238": " tatrārthe sūtraṃ yojayati-tadetadāhetyādinā /",
    "GSP33brssgo2u:7239": " saṃprasādaḥ suṣuptiḥ /",
    "GSP33brssgo2u:7240": " yathā sphaṭikasya lauhityaṃ kusumādyupādhikaṃ tathātmanaḥ kartṛtvaṃ buddhyādyupādhikamanvayavyatirekābhyāṃ siddham /",
    "GSP33brssgo2u:7241": " naca tau buddherātmakartṛtve karaṇatvaviṣayau nopādānatvaviṣayāviti yuktaṃ,",
    "GSP33brssgo2u:7242": " karaṇatvāt kāryānvayyupādānatvasyāntaraṅgatayā citsaṃvalitabuddhestābyāmupādānatvasyaiva siddheḥ,",
    "GSP33brssgo2u:7243": " evaṃ cidabhedenādhyastabuddhyākhyāhaṅkārasya kartṛtvopādānatvena mahāvākyasaṃmatiśceti bhāvaḥ /",
    "GSP33brssgo2u:7244": " nanu takṣā svahastādinā vāsyādipreraṇaśaktatvātsvataḥ kartā ātmā tu niravayavatvādaśakta",
    "GSP33brssgo2u:7245": " iti dṛṣṭāntavaiṣamyamāśaṅkyaupādhikakartṛtvāṃśena vivakṣitena sāmyamāha-takṣadṛṣṭāntaśceti /",
    "GSP33brssgo2u:7246": " śāstreṇānūdyamānaṃ kartṛtvaṃ svābhāvikameva kiṃ na syādityata āha-naca svābhāvikamiti /",
    "GSP33brssgo2u:7247": " upādhyabhāvakāle śrutaṃ kartṛtvaṃ svābhāvikameveti śaṅkate-nanu saṃdhya iti /",
    "GSP33brssgo2u:7248": " kiñca karaṇairviśiṣṭasya kartṛtve teṣāṃ kartrantarbhāvātteṣvapi kartṛvibhaktiḥ syāt /",
    "GSP33brssgo2u:7249": " na caivamasti tataḥ kevalātmanaḥ kartṛtvamityāha-tatheti /",
    "GSP33brssgo2u:7250": " svapnavihāre tāvadupādhyabhāvo 'siddha ityāha-na tāvatsaṃdhya iti /",
    "GSP33brssgo2u:7251": " vihārasya mithyātvāttatkartṛtvamapi mithyetyāha-vihāro 'pīti /",
    "GSP33brssgo2u:7252": " jakṣat bhuñjāna iva /",
    "GSP33brssgo2u:7253": " kaṇatvaviśiṣṭasya kartṛtve karaṇeṣu kartṛvibhaktiḥ syāt,",
    "GSP33brssgo2u:7254": " na karaṇavibhaktirityuktaṃ pratyāha-bhavati ca loka iti /",
    "GSP33brssgo2u:7255": " kartṛṣvapi karaṇavibhaktirna virudhyate dṛṣṭatvāt /",
    "GSP33brssgo2u:7256": " asti ca kartṛtvaprayogaḥ,",
    "GSP33brssgo2u:7257": " 'vijñānaṃ yajñaṃ tanute'ityādāviti bhāvaḥ /",
    "GSP33brssgo2u:7258": " upādānasya sakartṛkatvamaṅgīkṛtya kevalātmanaḥ kartṛtvaṃ nirastam /",
    "GSP33brssgo2u:7259": " idānīṃ tasyākriyatvānna kartrapekṣetyāha-apiceti /",
    "GSP33brssgo2u:7260": " pūrvaṃ vijñānaṃ jīva ityaṅgīkṛtya jīvasya kartṛtve tanuta iti śrutiruktā,",
    "GSP33brssgo2u:7261": " saṃprati tayā śrutyānupahitātmanaḥ kartṛtvamiti prāptau vijñānaṃ buddhireva tasyā evātra kartṛtvamucyate /",
    "GSP33brssgo2u:7262": " tadupahitātmanaḥ kartṛtvasiddhaya ityabhipretyāha-yastviti /",
    "GSP33brssgo2u:7263": " 'yo 'yaṃ vijñānamayaḥ'ityādiśrutiṣu vijñānabdasya buddhau prasiddhatvādatra ca manomayakośānantaraṃ paṭhitatvācchraddhādiliṅgācca buddhireva vijñānamityarthaḥ /",
    "GSP33brssgo2u:7264": " tatraiva liṅgāntaramāha-vijñānaṃ devā iti /",
    "GSP33brssgo2u:7265": " 'mahadyakṣaṃ prathamajam'ityādiśrutau hiraṇyagarbhabrahmātmakabuddherjyeṣṭhatvokteratra devairindriyairūpāsyamānaṃ jyeṣṭhaṃ brahma vijñānaṃ buddhirevetyarthaḥ /",
    "GSP33brssgo2u:7266": " yakṣaṃ pūjyam /",
    "GSP33brssgo2u:7267": " kiñca śrutyantare yajñasya buddhikāryatvokteratrāpi yajñakartṛvijñānaṃ buddhirityāha-sa eṣa iti /",
    "GSP33brssgo2u:7268": " cittena dhyātvā vācā mantroktyā yajño jāyate tataścittasya vācaḥ pūrvottarabhāvo yajña ityarthaḥ /",
    "GSP33brssgo2u:7269": " yaccoktaṃ buddheḥ kartṛtve śaktivaiparītyaprasaṅga iti /",
    "GSP33brssgo2u:7270": " tanna viklidyante taṇḍulāḥ,",
    "GSP33brssgo2u:7271": " jvalanti kāṣṭhāni,",
    "GSP33brssgo2u:7272": " bibharti sthālīti svasvavyāpāreṣu sarvakārakāṇāṃ kartṛtvasvīkārādityāha-naceti /",
    "GSP33brssgo2u:7273": " tarhi buddhyādīnāṃ kartṛtve karaṇatvavārtā teṣu na syādityata āha-upalabdhīti /",
    "GSP33brssgo2u:7274": " yathā kāṣṭhānāṃ svavyāpāre kartṛtve 'pi pākāpekṣayā karaṇatvaṃ tathā buddhyādīnāmadhyavasāyasaṃkalpādikriyākartṛtve 'pyupalabdhyapekṣayā karaṇatvamityarthaḥ",
    "GSP33brssgo2u:7275": " nanu tarhyupalabdhiḥ kasya vyāpāra ityāha-sā ceti /",
    "GSP33brssgo2u:7276": " tarhi tasyāmātmā kevalaḥ kartā syāt,",
    "GSP33brssgo2u:7277": " yasya yo vyāpāraḥ sa tasya karteti sthiterityata āha-naceti /",
    "GSP33brssgo2u:7278": " upalabdhernityatve buddhyādīnāṃ kathaṃ karaṇatvamuktamiti ceducyate-akhaṇḍasākṣicaitanyaṃ buddhivṛttibhirbhinnaṃ sadviṣayāvācchinnatvena jāyate,",
    "GSP33brssgo2u:7279": " tathāca viṣayāvacchinnacaitanyākhyopalabdhau buddhyādīnāṃ karaṇatvaṃ buddhyādyupahitātmanaḥ kartṛtvaṃ na kevalasya,",
    "GSP33brssgo2u:7280": " naca buddhereva tatkartṛtvaṃ caitanyasya jaḍavyāpāratvāyogāditi bhāvaḥ /",
    "GSP33brssgo2u:7281": " yaccoktaṃ buddheḥ kartṛtve sa evāhandhīgamyo jīva iti tasya karaṇāntaraṃ kalpanīyaṃ,",
    "GSP33brssgo2u:7282": " tathāca nāmamātre vivāda iti tatra kevalātmanaḥ kartṛtvamuktamiti bhrāntiṃ nirasyati-ahaṅkāreti /",
    "GSP33brssgo2u:7283": " sāṃkhyanirāsārthaṃ buddhyabhedenādhyastacidātmakāhaṅkāragataṃ kartṛtvaṃ yaduktaṃ tadahandhīgamyasya buddhiviśiṣṭātmana eva na kevalasya sākṣiṇo",
    "GSP33brssgo2u:7284": " dṛśyadharmasya sākṣisvabhāvatvāyogāt /",
    "GSP33brssgo2u:7285": " evaṃ viśiṣṭātmanaḥ kartṛtve viśeṣaṇībhūtāyā jaḍabuddhereva karaṇatvopapatterna karaṇāntarakalpanāprasaṅgaḥ /",
    "GSP33brssgo2u:7286": " adhyāsaṃ vinā kevalabuddhikartṛtvavādinastu karaṇāntaraprasaṅgo durvāra ityarthaḥ /",
    "GSP33brssgo2u:7287": " evaṃ śāstrārthavattvādihetūnāmātmanaḥ kartṛtvamātrasādhakatve 'pi svābhāvikakartṛtvasādhanasāmarthyābhāvādadhyastameva kartṛtvaṃ vidhyādikartṛtvaśrutīnāmupajīvyam",
    "GSP33brssgo2u:7288": " tasmādasaṅgatvavidhyādikartṛtvaśrutīnāmavirodha iti siddham //40//",
    "GSP33brssgo2u:7289": " END BsCom_2,3.15.40",
    "GSP33brssgo2u:7290": " START BsCom_2,3.16.41",
    "GSP33brssgo2u:7291": " 16 parāyattādhikaraṇam / sū. 41-42",
    "GSP33brssgo2u:7292": " parāt tu tacchruteḥ / BBs_2,3.41 /",
    "GSP33brssgo2u:7293": " yadidamavidyāvasthāyāmupādinibandhanaṃ kartṛtvaṃ jīvasyābhihitaṃ,",
    "GSP33brssgo2u:7294": " tatkimanapekṣyeśvaraṃ bhavatyāhosvidīśvarāpekṣamiti bhavati vicāraṇā /",
    "GSP33brssgo2u:7295": " tatra prāptaṃ tāvanneśvaramapekṣate jīvaḥ kartṛtva iti /",
    "GSP33brssgo2u:7296": " kasmāt /",
    "GSP33brssgo2u:7297": " apekṣāprayojanābhāvāt /",
    "GSP33brssgo2u:7298": " ayaṃ hi jīvaḥ svayameva rāgadveṣādidoṣaprayuktaḥ kārakāntarasāmagrīsamapannaḥ kartṛtvamanubhavituṃ śaknoti /",
    "GSP33brssgo2u:7299": " tasya kimīśvaraḥ kariṣyati /",
    "GSP33brssgo2u:7300": " naca loke prasiddhirasti kṛṣyādikāsu kriyāsvanaḍudādivadīśvaro 'paro 'pekṣitavya iti /",
    "GSP33brssgo2u:7301": " kleṣātmakena ca kartṛtvena jantūnsaṃsṛjata īśvarasya nairghṛṇyaṃ prasajyeta,",
    "GSP33brssgo2u:7302": " viṣamaphalaṃ caiṣāṃ kartṛtvaṃ vidadhato vaiṣamyam /",
    "GSP33brssgo2u:7303": " nanu 'vaiṣamyanairghṛṇye na sāpekṣatvāt' (bra. 1.4.17) ityuktam /",
    "GSP33brssgo2u:7304": " satyamuktam sati tvīśvarasya sāpekṣatvasaṃbhave /",
    "GSP33brssgo2u:7305": " sāpekṣatvaṃ ceśvarasya saṃbhavati satorjantūnāṃ dharmādharmayostayośca sadbhāvaḥ sati jīvasya kartṛtve /",
    "GSP33brssgo2u:7306": " tadeva cetkartṛtvamīśvarāpekṣaṃ syātkiṃviṣayamīśvarasya sāpekṣatvamucyeta /",
    "GSP33brssgo2u:7307": " akṛtābhyāgamaścaivaṃ jīvasya prasajyeta /",
    "GSP33brssgo2u:7308": " tasmātsvata evāsya kartṛtvamiti /",
    "GSP33brssgo2u:7309": " etāṃ prāptiṃ tuśabdena vyāvartya pratijānīte- 'parāt' iti /",
    "GSP33brssgo2u:7310": " avidyāvasthāyāṃ kāryakaraṇasaṃghātāvivekadarśino jīvasyāvidyātimirāndhasya sataḥ",
    "GSP33brssgo2u:7311": " parasmādātmanaḥ karmādhyakṣātsarvabhūtādhivāsātsākṣiṇaścetayiturīśvarāttadanujñayā",
    "GSP33brssgo2u:7312": " kartṛtvabhoktṛtvalakṣaṇasya saṃsārasya siddhiḥ,",
    "GSP33brssgo2u:7313": " tadanugrahahetukenaiva ca vijñānena mokṣasiddhirbhavitumarhati /",
    "GSP33brssgo2u:7314": " kutaḥ /",
    "GSP33brssgo2u:7315": " tacchruteḥ /",
    "GSP33brssgo2u:7316": " yadyapi doṣaprayuktaḥ sāmagrīsaṃpannaśca jīvaḥ,",
    "GSP33brssgo2u:7317": " yadyapi ca loke kṛṣyādiṣu karmasu neśvarakāraṇatvaṃ prasiddhaṃ,",
    "GSP33brssgo2u:7318": " tathāpi sarvāsveva pravṛttiṣvīśvaro hetukarteti śruteravasīyate /",
    "GSP33brssgo2u:7319": " tathāhi śrutirbhavati- 'eṣa hyeva sādhu karma kārayati taṃ yamebhyo lokebhya unninīyate /",
    "GSP33brssgo2u:7320": " eṣa hyevāsādhu karma kārayati taṃ yamadho ninīṣate' (kauṣī. 3.8) iti /",
    "GSP33brssgo2u:7321": " 'ya ātmani tiṣṭhannātmānamantaro yamayati' iti caivañjātīyakā // 41 //",
    "GSP33brssgo2u:7322": " parāttu tacchruteḥ /",
    "GSP33brssgo2u:7323": " yathā sphaṭike lauhityādhyāse lohitadravyaṃ karaṇaṃ tenāyaṃ sphaṭiko lohita ityanubhavāt,",
    "GSP33brssgo2u:7324": " tathā kāmādipariṇāmibuddhirātmani kartṛtvādyadhyāse karaṇamityuktam /",
    "GSP33brssgo2u:7325": " tadadhyastaṃ kartṛtvamupajīvya jīvasya kārakasaṃpannatvādīśvarasya kārayitṛtvaśruteśca saṃśayamāha-yadidamiti /",
    "GSP33brssgo2u:7326": " atra 'eṣa hyeva'ityādiśrutīnāṃ kartṛsvātantryadyotakavidhyādiśrutibhirvirodhasamādhānātpādasaṃgatiḥ /",
    "GSP33brssgo2u:7327": " karmamīmāṃsakamatena pūrvapakṣayati-tatretyādinā /",
    "GSP33brssgo2u:7328": " buddhyādikārakasaṃpattāvīśvaravyatireke kartṛtvavyatirekānupalabdherneśvaraḥ prayojakaḥ /",
    "GSP33brssgo2u:7329": " kiñca prayojakatve nairghṛṇyādiprasaṅga ityāha-kleśātmakena ceti /",
    "GSP33brssgo2u:7330": " dattottaramidaṃ codyamiti śaṅkate-nanviti /",
    "GSP33brssgo2u:7331": " pūrvaṃ jīvasya dharmādharmavattvaṃ siddhavatkṛtya tatsāpekṣatvādviṣamajagatkartṛtvamaviruddhamityuktaṃ saṃprati īśvarādhīnatve jīvasya kartṛtve siddhe dharmādharmavattvasiddhiḥ,",
    "GSP33brssgo2u:7332": " tadvattvasiddhau tatsāpekṣakārayitṛtvasiddhiḥ,",
    "GSP33brssgo2u:7333": " īśvarasya kārayitṛtve siddhe jīvasya kartṛtvasiddhiriti cakrakāpatteḥ karmasāpekṣatvaṃ na saṃbhavatītyucyata ityāha-satyamiti /",
    "GSP33brssgo2u:7334": " astu karmānapekṣasya pravartakatvaṃ,",
    "GSP33brssgo2u:7335": " tatrāha-akṛteti /",
    "GSP33brssgo2u:7336": " anapekṣasya pravartakatve dharmavato narān duḥkhenādharmavataḥ sukhena yojayet,",
    "GSP33brssgo2u:7337": " kāruṇikatve vā sarve sukhena ekarūpāḥ syuruti jagadvaicitryaṃ vidhyādiśāstraṃ ca na syāt /",
    "GSP33brssgo2u:7338": " tasmādvidhyādiśāstrārthavattvāya rāgadveṣāyattaṃ svata eva jīvasya kartṛtvaṃ vācyaṃ,",
    "GSP33brssgo2u:7339": " tathāca kārayitṛtvaśrutivirodhaḥ /",
    "GSP33brssgo2u:7340": " īśvarastāvikā vā sā śrutiriti prāpte siddhāntayati-etāmiti /",
    "GSP33brssgo2u:7341": " yathā candanādisāmagryāṃ satyāṃ dharmavyatirike sukhavyatirekagrahābhāve 'pi 'puṇyo vai puṇyena karmaṇā bhavati'ityādiśāstraprāmāṇyādeva dharmasya",
    "GSP33brssgo2u:7342": " evamīśvarasyāpi śāstrabalātkārayitṛtvasiddhiriti bhāvaḥ //41//",
    "GSP33brssgo2u:7343": " END BsCom_2,3.16.41",
    "GSP33brssgo2u:7344": " START BsCom_2,3.16.42",
    "GSP33brssgo2u:7345": " nanvevamīśvarasya kārayitṛtve sati vaiṣamyanairghaṇye syātāmakṛtābhyāgamaśca jīvasyeti /",
    "GSP33brssgo2u:7346": " netyucyate-",
    "GSP33brssgo2u:7347": " kṛtaprayatnāpekṣas tu vihitapratiṣiddhāvaiyarthyādibhyaḥ / BBs_2,3.42 /",
    "GSP33brssgo2u:7348": " tuśabdaścoditadoṣavyāvartanārthaḥ /",
    "GSP33brssgo2u:7349": " kṛto yaḥ prayatno jīvasya dharmādharmalakṣaṇastadapekṣa evainamīśvaraḥ kārayati /",
    "GSP33brssgo2u:7350": " tataścaite coditā doṣā na prasajyante /",
    "GSP33brssgo2u:7351": " jīvakṛtadharmādharmavaiṣamyāpekṣa eva tattatphalāni viṣamaṃ vibhajetparjanyavadīśvaro nimittatvamātreṇa /",
    "GSP33brssgo2u:7352": " yathā loke nānāvidhānāṃ gucchagulmādīnāṃ vrīhiyavādīnāṃ cāsādhāraṇebhyaḥ svasvabījebhyo jāyamānānāṃ sādhāraṇaṃ nimittaṃ bhavati parjanyaḥ /",
    "GSP33brssgo2u:7353": " nahyasati parjanye rasapaṣpapalāśādivaiṣamyaṃ teṣāṃ jāyate,",
    "GSP33brssgo2u:7354": " nāpyasatsu svasvabījeṣu,",
    "GSP33brssgo2u:7355": " evaṃ jīvakṛtaprayatnāpekṣa īśvarasteṣāṃ śubhāśubhaṃ vidadhyāditi śliṣyate /",
    "GSP33brssgo2u:7356": " nanu kṛtaprayatnāpekṣatvameva jīvasya parāyatte kartṛtve nopapadyate /",
    "GSP33brssgo2u:7357": " naiṣa doṣaḥ /",
    "GSP33brssgo2u:7358": " parāyatte 'pi hi kartṛtve karotyeva jīvaḥ /",
    "GSP33brssgo2u:7359": " kurvantaṃ hi tamīśvaraḥ kārayati /",
    "GSP33brssgo2u:7360": " apica pūrvaprayatnamapekṣyedānīṃ kārayati pūrvataraṃ ca prayatnamapekṣya pūrvamakārayadityanāditvātsaṃsārasyetyanavadyam /",
    "GSP33brssgo2u:7361": " kathaṃ punaravagamyate kṛtapratnāpekṣa īśvara iti /",
    "GSP33brssgo2u:7362": " vihitapratiṣiddhāvaiyarthyādibhya ityāha /",
    "GSP33brssgo2u:7363": " evaṃ hi 'svargakāmo yajeta' 'brāhmaṇo na hantavyaḥ',",
    "GSP33brssgo2u:7364": " ityevañjātīyakasya vihitasya pratiṣiddhasya cāvaiyarthyaṃ bhavati /",
    "GSP33brssgo2u:7365": " anyathā tadanarthakaṃ syāt /",
    "GSP33brssgo2u:7366": " īśvara eva vidhipratiṣedhayorniyujyeta /",
    "GSP33brssgo2u:7367": " atyantaparatantratvājjīvasya /",
    "GSP33brssgo2u:7368": " tathā vihitakāriṇamapyanarthena saṃsṛjetpratiṣiddhakāriṇamapyarthena /",
    "GSP33brssgo2u:7369": " tataśca prāmāṇyaṃ vedasyāstamiyāt /",
    "GSP33brssgo2u:7370": " īśvarasya cātyantānapekṣatve laukikasyāpi puruṣakārasya vaiyarthyaṃ tathā deśakālanimittānāṃ pūrvoktadoṣaprasaṅgaścetyevañjātīyakaṃ doṣajātamādigrahaṇena darśayati // 42 //",
    "GSP33brssgo2u:7371": " dharmādharmābhyāmeva phalavaiṣamyasiddheralamīśvareṇetyāśaṅkya bījairevāṅkuravaiṣamyasiddheḥ parjanyavaiyarthyaṃ syāt /",
    "GSP33brssgo2u:7372": " yadi viśeṣahetūnāṃ sādhāraṇahetvapekṣatvānna vaiyarthyaṃ tarhi īśvarasyāpi sādhāraṇahetutvānna vaiyarthyamityāha-parjanyavaditi /",
    "GSP33brssgo2u:7373": " dṛṣṭāntaṃ vivṛṇoti-yatheti /",
    "GSP33brssgo2u:7374": " atidīrghavallīgranthayo gucchāḥ puṣpastabakā vā,",
    "GSP33brssgo2u:7375": " gulmāstu hrasvavallya iti bhedaḥ /",
    "GSP33brssgo2u:7376": " kimīśvarasya kārayitṛtve jīvasya kartṛtvaṃ na syādityāpādyate uta cakrakāpattirvā /",
    "GSP33brssgo2u:7377": " nādya ityāha-naiṣa doṣa iti /",
    "GSP33brssgo2u:7378": " adhyāpakādhīnasya baṭormukhyādhyayanakartṛtvadarśanāditi bhāvaḥ /",
    "GSP33brssgo2u:7379": " cakrakaṃ nirasyati-apiceti /",
    "GSP33brssgo2u:7380": " anavadyaṃ jīvasya kartṛtvamīśvarasya kārayitṛtvaṃ ceti śeṣaḥ /",
    "GSP33brssgo2u:7381": " īśvarasya sāpekṣatve vidhyādiśāstraprāmāṇyānyathānupapattiṃ pramāṇayati-kathamityādinā /",
    "GSP33brssgo2u:7382": " evaṃ sāpekṣatve satyavaiyarthyaṃ bhavati,",
    "GSP33brssgo2u:7383": " anyathānapekṣatve vaiyarthyaṃ prapañcayati-īśvara iti /",
    "GSP33brssgo2u:7384": " tayoḥ sthāne sa eva niyujyeta abhiṣicyeta /",
    "GSP33brssgo2u:7385": " tayoḥ kāryaṃ sa eva kuryāditi yāvat /",
    "GSP33brssgo2u:7386": " tathāca jīvasya nirapekṣeśvaraparatantratvādvidhyādiśāstramakiñcitkaramanarthakaṃ syāditi saṃbandhaḥ /",
    "GSP33brssgo2u:7387": " puruṣakāraḥ prayatnaḥ /",
    "GSP33brssgo2u:7388": " ādiśabdārthamāha-tatheti /",
    "GSP33brssgo2u:7389": " pūrvoktadeṣo 'kṛtābhyāgamādiḥ /",
    "GSP33brssgo2u:7390": " tasmāt karmasāpekṣeśvarasya kārayitṛtvāt 'eṣa hyeva'ityādiśrutervidhyādiśrutyavirodha iti siddham //42//",
    "GSP33brssgo2u:7391": " END BsCom_2,3.16.42",
    "GSP33brssgo2u:7392": " START BsCom_2,3.17.43",
    "GSP33brssgo2u:7393": " 17 aṃśādhikaraṇam / sū. 43-53",
    "GSP33brssgo2u:7394": " aṃśo nānāvyapadeśād anyathā cāpi dāśakitavāditvam adhīyata eke / BBs_2,3.43 /",
    "GSP33brssgo2u:7395": " jīveśvarayorupakāryopakārabhāva uktaḥ /",
    "GSP33brssgo2u:7396": " sa ca saṃbaddhayoreva loke dṛṣṭo yathā svāmibhṛtyayoryathā vāgnivisphuliṅgayoḥ /",
    "GSP33brssgo2u:7397": " tataśca jīveśvarayorapyupakāryopakārakabhāvābhyupagamātkiṃ svāmibhṛtyavatsaṃbandha āhosvidagnivisphuliṅgavadityasyāṃ vicikitsāyāmaniyamo vā prāpnoti /",
    "GSP33brssgo2u:7398": " athavā svāmibhṛtyaprakāreṣveveśitrīśitavyabhāvasya prasiddhatvāttadvidha eva saṃbandha iti prāpnoti /",
    "GSP33brssgo2u:7399": " ato bravītyaṃśa iti /",
    "GSP33brssgo2u:7400": " jīva īśvasyāṃśo bhavitumarhati,",
    "GSP33brssgo2u:7401": " yathāgnervisphuliṅgaḥ /",
    "GSP33brssgo2u:7402": " aṃśa ivāṃśo nahi niravayavasya mukhyoṃ'śaḥ saṃbhavati /",
    "GSP33brssgo2u:7403": " kasmātpunarniravayavatvātsa eva na bhavati /",
    "GSP33brssgo2u:7404": " nānāvyapadeśāt /",
    "GSP33brssgo2u:7405": " 'so 'nveṣṭavyaḥ sa vijijñāsitavyaḥ' (chā. 8.7.1)",
    "GSP33brssgo2u:7406": " 'etameva viditvā munirbhavati' ' ya ātmani tiṣṭhannātmānamantaro yamayati' iti caivañjātīyako bhedanirdeśo nāsati bhede yujyate /",
    "GSP33brssgo2u:7407": " nanu cāyaṃ nānāvyapadeśaḥ sutarāṃ svāmibhṛtyasārūpye yujyata ityata āha- anyathā cāpīti /",
    "GSP33brssgo2u:7408": " naca nānāvyapadeśādeva kevalādaṃśatvapratiptiḥ /",
    "GSP33brssgo2u:7409": " kiṃ tarhyanyathā cāpi vyapadeśo bhavatyanānātvasya pratipādakaḥ /",
    "GSP33brssgo2u:7410": " tathāhi- eke śākhino dāśakitavādibhāvaṃ brahmaṇa āmanantyātharvaṇikā brahmasūkte- 'brahma dāśā brahma dāsā brahmaiveme kitavāḥ' ityādinā /",
    "GSP33brssgo2u:7411": " dāśā ya ete kaivartāḥ prasiddhāḥ,",
    "GSP33brssgo2u:7412": " ye cāmī dāsāḥ svāmiṣvātmānamupakṣapayanti,",
    "GSP33brssgo2u:7413": " ye cānye kitavā dyūtakṛtaste sarve brahmaiveti hīnajantūdāharaṇena sarveṣāmeva nāmarūpakṛtakāryakaraṇasaṃghātapraviṣṭānāṃ jīvānāṃ brahmatvamāha",
    "GSP33brssgo2u:7414": " tathānyatrāpi brahmaprakriyāyāmevāyamarthaḥ prapañcyate- 'tvaṃ strī tvaṃ pumānasi tvaṃ kumāra uta vā kumārī /",
    "GSP33brssgo2u:7415": " tvaṃ jīrṇo daṇḍena vañcasi tvaṃ jāto bhavasi viśvatomukhaḥ' (śve. 4.3) iti /",
    "GSP33brssgo2u:7416": " 'sarvāṇi rūpāṇi vicitya dhīro nāmāni kṛtvābhivadanyadāste' iti ca /",
    "GSP33brssgo2u:7417": " 'nānyo 'to 'sti draṣṭā' (bṛca 3.7.23)",
    "GSP33brssgo2u:7418": " ityādiśrutibhyaścāsyārthasya siddhiḥ /",
    "GSP33brssgo2u:7419": " caitanyaṃ cāviśiṣṭaṃ jīveśvarayoryathāgnivisphuliṅgayorauṣṇyam /",
    "GSP33brssgo2u:7420": " ato bhedābhedāvagamābhyāmaṃśatvāvagamaḥ // 43 //",
    "GSP33brssgo2u:7421": " aṃśa-eke /",
    "GSP33brssgo2u:7422": " nityaḥ svaprakāśo 'naṇurakartā jīva'iti śodhitatvaṃpadārthasyātra brahmaikyasādhanena bhedābhedaśrutīnāṃ virodhasamādhānātpādasaṃgatiḥ /",
    "GSP33brssgo2u:7423": " pūrvapakṣe pratyagabhinnabrahmasiddhiḥ,",
    "GSP33brssgo2u:7424": " siddhānte tatsiddhiriti bhedaḥ /",
    "GSP33brssgo2u:7425": " pūrvoktopakāryopakārakabhāvākṣiptaṃ jīveśayoḥ saṃbandhaṃ viṣayīkṛtya dvividhadṛṣṭāntadarśanātsaṃśayamāha-tataśceti /",
    "GSP33brssgo2u:7426": " prasiddhasvasvāmitvasaṃbandhasaṃbhavādyaḥ kaścit saṃbandha ityaniyamo na yukta ityarucerāha-athaveti /",
    "GSP33brssgo2u:7427": " anena 'ya ātmani tiṣṭhan'ityādiśrutiprasiddhabhedakoṭirdarśitā /",
    "GSP33brssgo2u:7428": " evaṃ tattvamasītyādiśrutisiddhā bhedakoṭirdraṣṭavyā,",
    "GSP33brssgo2u:7429": " tathāca bhedābhedaśrutīnāṃ samabalatvādvirodhe sati saṃbandhāniścayātsaṃbandhāpekṣasya pūrvoktopakāryāpakārakabhāvasyāsiddhirityākṣepātsaṃgatiḥ",
    "GSP33brssgo2u:7430": " lokasiddhānarthātmakabhedānuvāditvena bhedaśrutīnāṃ durbalatvādajñātaphalavadabhedaśrutyanusāreṇa prakalpitabhedanibandhanoṃ'śāṃśibhāvaḥ saṃbandha iti siddhāntayati-ata ityādinā /",
    "GSP33brssgo2u:7431": " agneḥ sāṃśatve 'pi niṣkaleśvarasya kathaṃ sāṃśatvamata āha-aṃśa iveti /",
    "GSP33brssgo2u:7432": " jīva ityanuṣaṅgaḥ /",
    "GSP33brssgo2u:7433": " bheda eva cetsvasvāmibhāvo yukto nāṃśāṃśibhāva iti śaṅkate-nanu ceti /",
    "GSP33brssgo2u:7434": " abhedasyāpi sattvādaṃśāṃśibhāva ityāha-ata iti /",
    "GSP33brssgo2u:7435": " vañcasi gacchasi yadāste yo nāmarūpe nirmāya praviśya vyavaharanvartate taṃ vidvānamṛto bhavatīti śrutyarthaḥ /",
    "GSP33brssgo2u:7436": " śrutisiddhābhede yuktimāha-caitanyaṃ ceti /",
    "GSP33brssgo2u:7437": " jīvo brahmaiva cetanatvāt brahmavadityarthaḥ //43//",
    "GSP33brssgo2u:7438": " END BsCom_2,3.17.43",
    "GSP33brssgo2u:7439": " START BsCom_2,3.17.44",
    "GSP33brssgo2u:7440": " kutaścāṃśatvāvagamaḥ -",
    "GSP33brssgo2u:7441": " mantravarṇāc ca / BBs_2,3.44 /",
    "GSP33brssgo2u:7442": " mantravarṇaścaitamarthamavagamayati 'tāvānasya mahimā tato jyāyāṃśca puruṣaḥ /",
    "GSP33brssgo2u:7443": " pādo 'sya sarvābhūtāni tripādasyāmṛtaṃ divi' (chā. 3.12.6) iti /",
    "GSP33brssgo2u:7444": " atra bhūtaśabdena jīvapradhānāni sthāvarajaṅgamāni nirdiśati /",
    "GSP33brssgo2u:7445": " 'ahiṃsansarvabhūtānyanyatra tīrthebhyaḥ' iti prayogāt /",
    "GSP33brssgo2u:7446": " aṃśaḥ pādo bhāga ityanarthāntaram /",
    "GSP33brssgo2u:7447": " tasmādapyaṃśatvāvagamaḥ // 44 //",
    "GSP33brssgo2u:7448": " asya sahasraśīrṣapuruṣasya tāvānprapañco mahimā vibhūtiḥ puruṣastasmātprapañcāt jyāyānmahattaraḥ /",
    "GSP33brssgo2u:7449": " bhūtāni dehino jīvā ityatra niyāmakamāha-ahiṃsanniti /",
    "GSP33brssgo2u:7450": " tīrthāni śāstroktakarmāṇi,",
    "GSP33brssgo2u:7451": " tebhyo 'nyatra sarvaprāṇihiṃsāmakurvanbrahmalokamāpnotītyarthaḥ /",
    "GSP33brssgo2u:7452": " atra bhūtaśabdasya prāṇiṣu prayogātsūtroktamantre 'pi tatheti bhāvaḥ /",
    "GSP33brssgo2u:7453": " bhūtānāṃ pādatve 'pyaṃśatvaṃ kutaḥ,",
    "GSP33brssgo2u:7454": " tatrāha-aṃśaḥ pāda iti //44//",
    "GSP33brssgo2u:7455": " END BsCom_2,3.17.44",
    "GSP33brssgo2u:7456": " START BsCom_2,3.17.45",
    "GSP33brssgo2u:7457": " kutaścāṃśatvāvagamaḥ -",
    "GSP33brssgo2u:7458": " api ca smaryate / BBs_2,3.45 /",
    "GSP33brssgo2u:7459": " īśvaragītāsvapi ceśvaraṃśatvaṃ jīvasya smaryate- 'mamaivāṃśo jīvaloke jīvabhūtaḥ sanātanaḥ' (15.7) iti /",
    "GSP33brssgo2u:7460": " tasmādapyaṃśatvāvagamaḥ /",
    "GSP33brssgo2u:7461": " yattūktaṃ svāmibhṛtyādiṣveveśitrīśitavyabhāvo loke prasiddha iti /",
    "GSP33brssgo2u:7462": " yadyapyeṣā loke prasiddhastathāpi śāstrāttvatrāṃśāṃśitvamīśitrīśitavyabhāvaśca niścīyate /",
    "GSP33brssgo2u:7463": " niratiśayopādhisaṃpannaśceśvaro nihīnopādhisaṃpannāñjīvānpraśāstīti na kiñcidvipratiṣidhyate // 45 //",
    "GSP33brssgo2u:7464": " atrāha- nanu jīvasyeśvarāṃśatvābhyupagame tadīyena saṃsāraduḥkhopabhogenāṃśina īśvarasyāpi duḥkhitvaṃ syāt /",
    "GSP33brssgo2u:7465": " yathā loke hastapādādyanyatamāṅgagatena duḥkhenāṅgino devadattasya duḥkhitvaṃ tadvat /",
    "GSP33brssgo2u:7466": " tataśca tatprāptānāṃ mahattaraṃ duḥkhaṃ prāpnuyāt /",
    "GSP33brssgo2u:7467": " ato varaṃ pūrvāvasthaḥ saṃsāra evāstviti samyagdarśanānarthakyaprasaṅgaḥ syāditi /",
    "GSP33brssgo2u:7468": " jīvasya puruṣasūktamantroktabhagavadaṃśatve bhagavadgītāmudāharati sūtrakāraḥ-apiceti /",
    "GSP33brssgo2u:7469": " atyantabhinneśitrīśitavyabhāvaprasiddheḥ īśitavyajīvasya kathamīśvarāṃśatvamityāśaṅkya kalpitabhedenāpīśitavyatvopapatteḥ,",
    "GSP33brssgo2u:7470": " ananyathāsiddhābhedaśāstrabalādaṃśatvamityāha-yattvityādinā /",
    "GSP33brssgo2u:7471": " aupādhike īśvarasya niyantṛtve jīva eva tanniyantā kiṃ na syādityata āha-niratiśayeti /",
    "GSP33brssgo2u:7472": " nitarāṃ hīnaḥ śarīrādyupādhiḥ,",
    "GSP33brssgo2u:7473": " ājñānikopādhitāratamyādīśeśitavyavyavasthā,",
    "GSP33brssgo2u:7474": " na vastutaḥ /",
    "GSP33brssgo2u:7475": " taduktaṃ sureśvarācāryaiḥ-'īśeśitavyasaṃbandhaḥ pratyagajñānahetujaḥ /",
    "GSP33brssgo2u:7476": " samyagjñāne tamodhvastāvīśvarāṇāmapīśvaraḥ //",
    "GSP33brssgo2u:7477": " 'iti //45//",
    "GSP33brssgo2u:7478": " END BsCom_2,3.17.45",
    "GSP33brssgo2u:7479": " START BsCom_2,3.17.46",
    "GSP33brssgo2u:7480": " atrocyate-",
    "GSP33brssgo2u:7481": " prakāśādivan naivaṃ paraḥ / BBs_2,3.46 /",
    "GSP33brssgo2u:7482": " yathā jīvaḥ saṃsāraduḥkhamanubhavati naivaṃ para īśvaro 'nubhavatīti pratijānīmahe /",
    "GSP33brssgo2u:7483": " jīvo hyavidyāveśavaśāddehādyātmabhāvamiva gatvā tatkṛtena duḥkhena duḥkhyahamityavidyayā kṛtaṃ duḥkhopabhogamabhimanyate /",
    "GSP33brssgo2u:7484": " naivaṃ parameśvarasya dehādyātmabhāvo duḥkhābhimāno vāsti /",
    "GSP33brssgo2u:7485": " jīvasyāpyavidyākṛtanāmarūpanirvṛttadehendriyādyupādhyavivekabhramanimitta eva duḥkhābhimāno natu pāramārthiko 'sti /",
    "GSP33brssgo2u:7486": " yathāca svadehagatadāhacchedādinimittaṃ duḥkhaṃ tadabhimānabhrāntyānubhavati tathā",
    "GSP33brssgo2u:7487": " putramitrādigocaramapi duḥkhaṃ tadabhimānabhrāntyaivānubhavatyahameva putro 'hameva",
    "GSP33brssgo2u:7488": " mitramityevaṃ snehavaśena putramitrādiṣvabhiniviśamānaḥ /",
    "GSP33brssgo2u:7489": " tataśca niścitametadavagamyate- mithyābhimānabhramanimitta eva duḥkhānubhava iti /",
    "GSP33brssgo2u:7490": " vyatirekadarśanāccaivamavagamyate /",
    "GSP33brssgo2u:7491": " tathāhi- putramitrādimatsu bahuṣūpaviṣṭeṣu tatsaṃbandhābhimāniṣvitareṣu ca putro",
    "GSP33brssgo2u:7492": " mṛto mitraṃ mṛtamityevamādyudghoṣite yeṣāmeva putramitrādimattvābhimānasteṣāmeva",
    "GSP33brssgo2u:7493": " tannimittaṃ duḥkhamutpadyate nābhimānahīnānāṃ parivrājakādīnām /",
    "GSP33brssgo2u:7494": " ataśca laukikasyāpi puṃsaḥ samyagdarśanārthavattvaṃ dṛṣṭaṃ,",
    "GSP33brssgo2u:7495": " kimuta viṣayaśūnyādātmano 'nyadvastvantaramapaśyato nityacaitanyamātrasvarūpasyeti /",
    "GSP33brssgo2u:7496": " tasmānnāsti samyagdarśanānarthakyaprasaṅgaḥ /",
    "GSP33brssgo2u:7497": " prakāśādivaditi nidarśanopanyāsaḥ /",
    "GSP33brssgo2u:7498": " yathā prakāśaḥ sauraścāndramaso vā viyadvyāpyavatiṣṭhamāno 'ṅgulyādyupādhisaṃbandhātteṣvṛjuvakrādibhāvaṃ",
    "GSP33brssgo2u:7499": " pratipadyamāneṣu tattadbhāvamiva pratipadyamāno 'pi na paramārthatastadbhāvaṃ pratipadyate /",
    "GSP33brssgo2u:7500": " yathā cākāśo ghaṭādiṣu gacchatsu gacchanniva vibhāvyamāno 'pi na paramārthato gacchati,",
    "GSP33brssgo2u:7501": " yathā codaśarāvādikampanāttadgate sūryapratibimbe kampamāne 'pi na tadvānsūryaḥ kampate,",
    "GSP33brssgo2u:7502": " evamavidyāpratyupasthāpite buddhyādyupahite jīvākhyeṃ'śe duḥkhāyamāne 'pi na tadvānīśvaro duḥkhāyate /",
    "GSP33brssgo2u:7503": " jīvasyāpi tu duḥkhaprāptiravidyānimittaivetyuktam /",
    "GSP33brssgo2u:7504": " tathācāvidyānimittajīvabhāvavyudāsena brahmabhāvameva jīvasya pratipādayanti vedāntāḥ 'tattvamasi' ityevamādayaḥ,",
    "GSP33brssgo2u:7505": " tasmānnāsti jaivena duḥkhena paramātmano duḥkhitvaprasaṅgaḥ // 46 // @----------------------",
    "GSP33brssgo2u:7506": " FN: itareṣvabhimānaśūnyeṣu /",
    "GSP33brssgo2u:7507": " uttarasūtramavatārayati-atrāheti /",
    "GSP33brssgo2u:7508": " īśvaraḥ svāṃśaduḥkhairduḥkhī,",
    "GSP33brssgo2u:7509": " aṃśitvāt,",
    "GSP33brssgo2u:7510": " devadattavadityarthaḥ /",
    "GSP33brssgo2u:7511": " tataḥ kiṃ, tatrāha-tataśceti /",
    "GSP33brssgo2u:7512": " jñānātsarvāṃśaduḥkhasamaṣṭiprāptyapekṣayā saṃsāro varaṃ tatra svaduḥkhamātrānubhavādityarthaḥ /",
    "GSP33brssgo2u:7513": " naivaṃpara iti pratijñānaṃ vibhajate-yathā jīva iti /",
    "GSP33brssgo2u:7514": " devadattadṛṣṭānte bhrāntikāmakarmarūpaduḥkhasāmagrīmattvamupādhiḥ,",
    "GSP33brssgo2u:7515": " tadabhāvānneśvarasya duḥkhitvaprāptiḥ /",
    "GSP33brssgo2u:7516": " uktaṃ caitadabhede 'pi bimbapratibimbayordharmavyavastheti bhāvaḥ /",
    "GSP33brssgo2u:7517": " duḥkhasya bhrāntikṛtatvaṃ prapañcayati-jīvasyāpītyādinā /",
    "GSP33brssgo2u:7518": " bhrāntau satyāṃ duḥkhamityanvayamuktvā bhrāntyabhāve duḥkhābhāvadarśanācca bhrāntikṛtaṃ duḥkhamiti niścīyata ityāha-vyatireketi /",
    "GSP33brssgo2u:7519": " itareṣvabhimānaśūnyeṣvityarthaḥ /",
    "GSP33brssgo2u:7520": " jīvasyāpi samyagjñāne duḥkhābhāvo dṛṣṭaḥ kimu vācyaṃ nityasarvajñeśvarasyetyāha-ataśceti /",
    "GSP33brssgo2u:7521": " evamaṃśitve hetoḥ sopādhikatvamuktvā yoṃ'śī sa vastutaḥ svāṃśadharmavānitī vyāptiṃ sthalatraye vyabhicārayati-prakāśādivaditi /",
    "GSP33brssgo2u:7522": " vastutaḥ svāṃśaduḥkhitvasādhyasya devadattadṛṣṭānte vaikalyamapyāha-jīvasyeti /",
    "GSP33brssgo2u:7523": " kalpitaduḥkhitvasādhyaṃ tu bhrāntyādyabhāvādīśvare nāstītyuktam /",
    "GSP33brssgo2u:7524": " kiñca jīvasyeśvarasya vā vastuto duḥkhitvānumānaṃ na yuktamāgamabādhādityāha-tathāceti /",
    "GSP33brssgo2u:7525": " duḥkhitve tadbhāvopadeśo na syādityarthaḥ //46//",
    "GSP33brssgo2u:7526": " END BsCom_2,3.17.46",
    "GSP33brssgo2u:7527": " START BsCom_2,3.17.47",
    "GSP33brssgo2u:7528": " smaranti ca / BBs_2,3.47 /",
    "GSP33brssgo2u:7529": " smaranti ca vyāsādayo yathā jaivena duḥkhena na paramātmā duḥkhāyata iti /",
    "GSP33brssgo2u:7530": " 'tatra yaḥ paramātmā hi sa nityo nirguṇaḥ smṛtaḥ /",
    "GSP33brssgo2u:7531": " na lipyate phalaiścāpi padmapatramivāmbhasā /",
    "GSP33brssgo2u:7532": " karmātmā tvaparo yo 'sau mokṣabandhanaiḥ sa yujyate /",
    "GSP33brssgo2u:7533": " sa saptadaśakenāpi rāśinā yujyate punaḥ' iti /",
    "GSP33brssgo2u:7534": " caśabdātsamāmananti ceti vākyaśeṣaḥ /",
    "GSP33brssgo2u:7535": " 'tayoranyaḥ pippalaṃ svādvattyanaśnannanyo abhicākaśīti' (śve. 4.6) iti /",
    "GSP33brssgo2u:7536": " 'ekastathā sarvabhūtāntarātmā na lipyate lokaduḥkhena bāhyaḥ' (kaṭha. 5.11) iti ca // 47 //",
    "GSP33brssgo2u:7537": " atrāha- yadi tarhyeka eva sarveṣāṃ bhūtānāmantarātmā syātkathamanujñāparihārau syātāṃ lokikau vaidikau ceti /",
    "GSP33brssgo2u:7538": " nanu cāṃśo jīva īśvarasyetyuktam /",
    "GSP33brssgo2u:7539": " tadbhedāccānujñāparihārau tadāśrayāvavyatikīrṇāvupapadyete kimatra codyata iti /",
    "GSP33brssgo2u:7540": " ucyate- naitadevam /",
    "GSP33brssgo2u:7541": " anaṃśitvamapi hi jīvasyābhedavādinyaḥ śrutayaḥ pratipādayanti- 'tatsṛṣṭvā tadevānuprāviśat' (te. 2.6.1)",
    "GSP33brssgo2u:7542": " , 'nānyo 'to 'sti draṣṭā' (bṛ. 3.7.23)",
    "GSP33brssgo2u:7543": " , 'mṛtyoḥ sa mṛtyumāpnoti ya iha nāneva paśyati' (bṛ. 4.4.19)",
    "GSP33brssgo2u:7544": " , 'tattvamasi' (chā. 6.8.7)",
    "GSP33brssgo2u:7545": " 'ahaṃ brahmāsmi' (bṛ. 1.4.10)",
    "GSP33brssgo2u:7546": " ityevañjātīyakāḥ /",
    "GSP33brssgo2u:7547": " nanu bhedābhedāvagamābhyāmaṃśatvaṃ siddhyatītyuktam /",
    "GSP33brssgo2u:7548": " syādetadevaṃ yadyubhāvapi bhedābhedau pratipipādayiṣitau syātām,",
    "GSP33brssgo2u:7549": " abheda eva tvatra pratipipādayiṣito brahmātmatvapratipattau puruṣārthasiddheḥ /",
    "GSP33brssgo2u:7550": " svabhāvaprāptastu bhedo 'nūdyate /",
    "GSP33brssgo2u:7551": " naca niravayavasya brahmaṇo mukhyoṃ'śo jīvaḥ saṃbhavatītyuktam /",
    "GSP33brssgo2u:7552": " tasmātparaḥ evaikaḥ sarveṣāṃ bhūtānāmantarātmā jīvabhāvenāvasthita ityato vaktavyānujñāparihāropapattiḥ // 47 // @----------------------",
    "GSP33brssgo2u:7553": " FN: tatra jīvaparayormadhye /",
    "GSP33brssgo2u:7554": " karmātmā karmāśrayo jīvaḥ /",
    "GSP33brssgo2u:7555": " saptadaśakena daśendrayāṇi pañca prāṇaḥ mano buddiśceti saptadaśasaṃkhyāko rāśirliṅgam /",
    "GSP33brssgo2u:7556": " mṛtyoḥ sa mṛtyu - iha brahmaṇi yo nāneva kalpitabhedaśāli cetanācetanātmakaṃ viśvaṃ paśyati sa mṛtyoranantaraṃ mṛtyuṃ janmamaraṇādiparamparārūpaṃ saṃsāraṃ prāpnotītyarthaḥ /",
    "GSP33brssgo2u:7557": " smṛtyāpyanumānaṃ bādhyamityāha-smaranti ceti /",
    "GSP33brssgo2u:7558": " sūtraṃ vyācaṣṭe-smārantīti /",
    "GSP33brssgo2u:7559": " tatra jīvaparayormadhye karmātmā karmāśrayo jīvaḥ /",
    "GSP33brssgo2u:7560": " daśendriyāṇi pañca prāṇāḥ mano buddhiśceti saptadaśasaṃkhyāko rāśirliṅgam /",
    "GSP33brssgo2u:7561": " sūtre caśabdaḥ /",
    "GSP33brssgo2u:7562": " śrutisamuccayārtha ityāha-caśabdāditi /",
    "GSP33brssgo2u:7563": " yathādityaḥ prākāśyadoṣairna lipyate tathetyarthaḥ /",
    "GSP33brssgo2u:7564": " yato bāhyo 'saṅgastasmānna lipyate evamaṃśitvakṛtamīśvare doṣaṃ nirasyāṃśa ityuktaṃ jīvasyāṃśatvaṃ dehādyupādhikamiti sphuṭayitumatyantasvarūpaikyamādāyākṣipati-atrāhetyādinā",
    "GSP33brssgo2u:7565": " kathaṃ tarhi ityanvayaḥ /",
    "GSP33brssgo2u:7566": " tadbhedādaṃśabhedāt /",
    "GSP33brssgo2u:7567": " niravayavabrahmaṇo mukhyāṃśo na saṃbhavatīti vadatā siddhāntinā bhedo nāstītyuktaṃ bhavati,",
    "GSP33brssgo2u:7568": " bhedābhāve cāṃśāṃśitvābhāvādanujñādibhedavyavahārānupapattirityākṣepābhiprāyaḥ /",
    "GSP33brssgo2u:7569": " na vayaṃ bhedasyāsattvaṃ naraśṛṅgavadbrūmaḥ,",
    "GSP33brssgo2u:7570": " kintu mithyātvaṃ vadāmaḥ /",
    "GSP33brssgo2u:7571": " tathā ca dehādyupādhibhedenāṃśajīvānāmābrahmabodhātkalpitabhedādbhedavyavahāropapatti riti sūtreṇa samādhatte-tāmityādinā //47//",
    "GSP33brssgo2u:7572": " END BsCom_2,3.17.47",
    "GSP33brssgo2u:7573": " START BsCom_2,3.17.48",
    "GSP33brssgo2u:7574": " tāṃ brūmaḥ -",
    "GSP33brssgo2u:7575": " anujñāparihārau dehasambandhāj jyotirādivat / BBs_2,3.48 /",
    "GSP33brssgo2u:7576": " 'ṛtau bhāryāmupeyāt' ityanujñā /",
    "GSP33brssgo2u:7577": " ''gurvāṅganāṃ nopagacchet' iti parihāraḥ /",
    "GSP33brssgo2u:7578": " tathā 'agnīṣomīyaṃ paśuṃ saṃjñapayet' ityanujñā /",
    "GSP33brssgo2u:7579": " 'na hiṃsyātsarvābhūtāni' iti parihāraḥ /",
    "GSP33brssgo2u:7580": " evaṃ loke 'pi mitramupasevitavyamityanujñā /",
    "GSP33brssgo2u:7581": " śatruḥ parihartavya iti parihāraḥ /",
    "GSP33brssgo2u:7582": " evaṃprakārāvanujñāparihārāvekatve 'pyātmano dehasaṃbandhātsyātām /",
    "GSP33brssgo2u:7583": " dehaiḥ saṃbandho dehasaṃbandhaḥ /",
    "GSP33brssgo2u:7584": " kaḥ punardehasaṃbandhaḥ /",
    "GSP33brssgo2u:7585": " dehādirayaṃ saṃghāto 'hamevetyātmani viparītapratyayotpattiḥ /",
    "GSP33brssgo2u:7586": " dṛṣṭā ca sā sarvaprāṇināmahaṃ gacchāmyahamāgacchāmyahamandho 'hamanandho 'haṃ mūḍho 'hamamūḍha ityevamātmikā /",
    "GSP33brssgo2u:7587": " nahyasyāḥ samyagdarśanādanyannivārakamasti /",
    "GSP33brssgo2u:7588": " prāktu samyagdarśanātpratataiṣā bhrāntiḥ sarvajantuṣu /",
    "GSP33brssgo2u:7589": " tadevamavidyānimittadehādyupādhisaṃbandhakṛtādviśeṣādaikātmyābhyupagame 'pyanujñāparihārāvavakalpyete /",
    "GSP33brssgo2u:7590": " samyagdarśinastarhyanujñāparihārānarthakyaṃ prāptam / na /",
    "GSP33brssgo2u:7591": " tasyakṛtārthatvānniyojyatvānupapatteḥ /",
    "GSP33brssgo2u:7592": " heyopādeyayorhi niyojyo niyoktavyaḥ syāt /",
    "GSP33brssgo2u:7593": " ātmanastvatiriktaṃ heyamupādeyaṃ vā vastvapaśyankathaṃ niyujyeta /",
    "GSP33brssgo2u:7594": " nacātmātmanyeva niyojyaḥ syāt /",
    "GSP33brssgo2u:7595": " śarīravyatirekadarśina eva niyojyatvamiti cet / na /",
    "GSP33brssgo2u:7596": " tatsaṃhatatvābhimānāt /",
    "GSP33brssgo2u:7597": " satyaṃ vyatirekadarśino niyojyatvaṃ tathāpi vyomādivaddehādyasaṃhatatvamapaśyata evātmano niyojyatvābhimānaḥ /",
    "GSP33brssgo2u:7598": " nahi dehādyasaṃhatatvadarśinaḥ kasyacidapi niyogo dṛṣṭaḥ /",
    "GSP33brssgo2u:7599": " kimutaikātmyadarśinaḥ /",
    "GSP33brssgo2u:7600": " naca niyogābhāvātsamyagdarśino yatheṣṭaceṣṭāprasaṅgaḥ /",
    "GSP33brssgo2u:7601": " sarvatrābhimānasyaiva pravartakatvādibhimānābhāvācca samyagdarśinaḥ /",
    "GSP33brssgo2u:7602": " tasmāddehasaṃbandhādevānujñāparihārau /",
    "GSP33brssgo2u:7603": " jyotirādivat /",
    "GSP33brssgo2u:7604": " yathā jyotiṣa ekatve 'pyagniḥ kravyātparihriyate netaraḥ /",
    "GSP33brssgo2u:7605": " yathāca prakāśa ekasyāpi savituramedhyadeśasaṃbaddhaḥ parihriyate netaraḥ śucibhūmiṣṭhaḥ /",
    "GSP33brssgo2u:7606": " yathā bhaumāḥ pradeśā vajravaiḍūryādaya upādīyante /",
    "GSP33brssgo2u:7607": " bhaumā api santo narakalevarādayaḥ parihriyante /",
    "GSP33brssgo2u:7608": " yathā mūtraparīṣaṃ gavāṃ pavitratayā parigṛhyate tadeva jātyantare parivarjyate tadvat // 48 // @----------------------",
    "GSP33brssgo2u:7609": " FN: pratatā saṃtatā /",
    "GSP33brssgo2u:7610": " viśeṣo bhedaḥ /",
    "GSP33brssgo2u:7611": " kravyaṃ māṃsamattīti kravyāt smāśānāgniḥ /",
    "GSP33brssgo2u:7612": " nanu bhrānteḥ kutaścinnivṛttau vyavahāravicchedaḥ syādityata āha-na hyasyā ityādinā /",
    "GSP33brssgo2u:7613": " pratatā saṃtatā,",
    "GSP33brssgo2u:7614": " viśeṣo bhedaḥ /",
    "GSP33brssgo2u:7615": " aniyojyatvādbrahmavidaḥ śāstrānarthakyamiṣṭamityāha-na tasyeti /",
    "GSP33brssgo2u:7616": " niyogaviṣayadvaitābhāvādātmanyasādhye niyogānupapatterna brahmavinniyojya ityarthaḥ /",
    "GSP33brssgo2u:7617": " nanvāmuṣmikaphalahetuke karmaṇi dehabhinnātmavivekina evādhikāro vācyaḥ /",
    "GSP33brssgo2u:7618": " tathāca brahmavinniyojyaḥ,",
    "GSP33brssgo2u:7619": " vivekitvāt,",
    "GSP33brssgo2u:7620": " karmādhikārivaditi śaṅkate-śarīravyatireketi /",
    "GSP33brssgo2u:7621": " parokṣavivekasyāparokṣabhramāvirodhitvātkarmi ṇo dehābhedabhramo 'sti,",
    "GSP33brssgo2u:7622": " tathāca bhrama upādhiriti pariharati-netyādinā /",
    "GSP33brssgo2u:7623": " yathā vyoma dehādbhinnaṃ tadvadahamityapaśyataḥ bhrāntasyetyarthaḥ /",
    "GSP33brssgo2u:7624": " brahmavinna niyojyaḥ,",
    "GSP33brssgo2u:7625": " abhrāntatvāt,",
    "GSP33brssgo2u:7626": " suṣuptavadityāha-nahīti /",
    "GSP33brssgo2u:7627": " dehādiṣvasaṃhatatvadarśinaḥ saṃhatatvadarśanaśūnyasya bhedabhrāntirahitasya suṣuptasyeti yāvat /",
    "GSP33brssgo2u:7628": " ajñasyāpi bhrāntyabhāvakāle niyojyatvaṃ na dṛṣṭaṃ kimu vācyamātmavida ityarthaḥ /",
    "GSP33brssgo2u:7629": " aniyojyatve bādhakamāśaṅkya pariharati-naceti /",
    "GSP33brssgo2u:7630": " viṣayavairāgyasya jñānārthamabhyastasya jñānānantaramanuvṛttyā viṣayeṣu pravartakarāganivṛtternātiprasaṅga ityarthaḥ /",
    "GSP33brssgo2u:7631": " taduktaṃ bhagavatā 'raso 'pyasya paraṃ dṛṣṭvā nivartate'iti /",
    "GSP33brssgo2u:7632": " evamanujñādiprasaṅgenāniyojyaṃ,",
    "GSP33brssgo2u:7633": " viduṣa uktvā prakṛtimupasaṃharati-tasmāditi /",
    "GSP33brssgo2u:7634": " ekasyāpyupādhibhedādanujñāparihārayordṛṣṭāntamāha-jyotiriti /",
    "GSP33brssgo2u:7635": " kravyaṃ māṃsamattīti kravyādaśuciḥ śmaśānāgnirityarthaḥ //48//",
    "GSP33brssgo2u:7636": " END BsCom_2,3.17.48",
    "GSP33brssgo2u:7637": " START BsCom_2,3.17.49",
    "GSP33brssgo2u:7638": " asantateś cāvyatikaraḥ / BBs_2,3.49 /",
    "GSP33brssgo2u:7639": " syātāṃ nāmānujñāpariharāvekasyāpyatmano dehaviśeṣayogāt /",
    "GSP33brssgo2u:7640": " yatsvayaṃ karmaphalasaṃbandhaḥ sa caikātmyābhyupagame vyatikīryeta svāmyekatvāditi cet /",
    "GSP33brssgo2u:7641": " naitadevam /",
    "GSP33brssgo2u:7642": " asaṃtateḥ /",
    "GSP33brssgo2u:7643": " nahi kartṛbhoktṛścātmanaḥ saṃtataḥ sarvaiḥ śarīraiḥ saṃbandho 'sti /",
    "GSP33brssgo2u:7644": " upādhitantro hi jīva ityuktam /",
    "GSP33brssgo2u:7645": " upādhyasaṃtānācca nāsti jīvasaṃtānaḥ /",
    "GSP33brssgo2u:7646": " tataśca karmavyatikaraḥ phalavyatikaro vā na bhaviṣyati // 49 //",
    "GSP33brssgo2u:7647": " śaṅkottaratvena sūtraṃ vyācaṣṭe-syātāmityādinā /",
    "GSP33brssgo2u:7648": " yadyapi sthūladehasaṃbandhādupādānaparityāgau syātāṃ tathāpyanyakṛtakarmaphalamitareṇāpi",
    "GSP33brssgo2u:7649": " bhujyeteti karmaphalavyatikaraḥ sāṃkaryaṃ syāddehaviśiṣṭasya svargādibhogāyogenāviśiṣṭātmana",
    "GSP33brssgo2u:7650": " ekasyaiva bhoktṛtvāt /",
    "GSP33brssgo2u:7651": " tasmātsvargī narakī ceti vyavasthāsiddhaye ātmasvarūpabhedo vācya iti śaṅkārthaḥ /",
    "GSP33brssgo2u:7652": " bhavettadā sāṃkaryaṃ yadyanupahitātmana eva bhoktṛtvaṃ syāt /",
    "GSP33brssgo2u:7653": " na tvetadasti /",
    "GSP33brssgo2u:7654": " 'tadguṇasāratvāt'ityatra mokṣasyāpi,",
    "GSP33brssgo2u:7655": " buddhyupahitasyaiva kartṛtvādisthāpanāt,",
    "GSP33brssgo2u:7656": " tathāca buddheḥ paradehāsaṃbandhāttadupahitajīvasya nāsti paradehasaṃbandha iti buddhibhedena bhoktṛbhedānna karmādisāṃkaryamiti samādhānārthaḥ",
    "GSP33brssgo2u:7657": " END BsCom_2,3.17.49",
    "GSP33brssgo2u:7658": " START BsCom_2,3.17.50",
    "GSP33brssgo2u:7659": " ābhāsa eva ca / BBs_2,3.50 /",
    "GSP33brssgo2u:7660": " ābhāsa eva caiṣa jīvaḥ parasyātmano jalasūryakādivatpratipattavyaḥ /",
    "GSP33brssgo2u:7661": " na sa eva sākṣāt /",
    "GSP33brssgo2u:7662": " nāpi vastvantaram /",
    "GSP33brssgo2u:7663": " ataśca yathā naikasmiñjalasūryake kampamāne jalasūryakāntaraṃ kampate,",
    "GSP33brssgo2u:7664": " evaṃ naikasmiñjīve karmaphalasaṃbandhini jīvāntarasya tatsaṃbandhaḥ /",
    "GSP33brssgo2u:7665": " evamapyavyatikara eva karmaphalayoḥ /",
    "GSP33brssgo2u:7666": " ābhāsasya cāvidyākṛtatvāttadāśrayasya saṃsārasyāvidyākṛtatvopapattiriti /",
    "GSP33brssgo2u:7667": " tadvyudāsena ca pāramārthikasya brahmātmabhāvasyopadeśopapattiḥ /",
    "GSP33brssgo2u:7668": " yeṣāṃ tu bahava ātmānaste ca sarve sarvagatāsteṣāmevaiṣa vyatikaraḥ prāpnoti /",
    "GSP33brssgo2u:7669": " katham /",
    "GSP33brssgo2u:7670": " bahavo vibhavaścātmānaścaitanyamātrasvarūpā nirguṇā niratiśayāśca tadarthaṃ sādhāraṇaṃ pradhānaṃ tannimittaiṣāṃ bhogāpavargasiddhiriti sāṃkhyāḥ",
    "GSP33brssgo2u:7671": " sati bahutve vibhutve ca ghaṭakuḍyādisamānā dravyamātrasvarūpāḥ svato 'cetanā ātmanastadupakaraṇāni cāṇūni manāṃsyacetanāni /",
    "GSP33brssgo2u:7672": " tatrātmadravyāṇāṃ manodravyāṇāṃ ca saṃyogānnavecchādayo vaiśeṣikā ātmaguṇā utpadyante /",
    "GSP33brssgo2u:7673": " te cāvyatirekeṇa pratyekamātmasu samavayanti sa saṃsāraḥ /",
    "GSP33brssgo2u:7674": " teṣāṃ navānāmātmaguṇānāmatyantānutpādo mokṣa iti kāṇādāḥ /",
    "GSP33brssgo2u:7675": " tatra sāṃkhyānāṃ tāvaccaitanyasvarūpatvātsarvātmanāṃ saṃnidhānādyaviśeṣāccaikasya sukhaduḥkhasaṃbandhe sarveṣāṃ sukhaduḥkhasaṃbandhaḥ prāpnoti",
    "GSP33brssgo2u:7676": " syādetat /",
    "GSP33brssgo2u:7677": " pradhānapravṛtteḥ paruṣakaivalyārthatvādvyavasthā bhaviṣyati /",
    "GSP33brssgo2u:7678": " anyathā hi svavibhūtikhyāpanārthā pradhānapravṛttiḥ syāt /",
    "GSP33brssgo2u:7679": " tathācānirmokṣaḥ prasajyeteti /",
    "GSP33brssgo2u:7680": " naitatsāram /",
    "GSP33brssgo2u:7681": " nahyabhilaṣitasiddhinibandhanā vyavasthā śakyā vijñātum /",
    "GSP33brssgo2u:7682": " upapattyā tu kayācidvyavasthocyeta /",
    "GSP33brssgo2u:7683": " asatyāṃ punarupapattau kāmaṃ mā bhūdabhilaṣitaṃ puruṣakaivalyaṃ,",
    "GSP33brssgo2u:7684": " prāpnoti tu vyavasthāhetvabhāvādvyatikaraḥ /",
    "GSP33brssgo2u:7685": " kāṇādānāmapi yadaikenātmanā manaḥ saṃyujyate tadātmāntarairapi nāntarīyakaḥ saṃyogaḥ syātsaṃnidhānādyaviśeṣāt /",
    "GSP33brssgo2u:7686": " tataśca hetvaviśeṣātphalāviśeṣa ityekasyātmanaḥ sukhaduḥkhayoge sarvātmanāmapi samānaṃ sukhaduḥkhitvaṃ prasajyeta // 50 //",
    "GSP33brssgo2u:7687": " aṃśetyādyasūtre jīvasyāṃśatvaṃ ghaṭākāśasyevopādhyavacchetabuddhyoktaṃ,",
    "GSP33brssgo2u:7688": " saṃprati evakāreṇāvacchedapakṣāruciṃ sūcayan 'rūpaṃ rūpaṃ pratirūpo babhūva'ityādiśrutisiddhaṃpratibimbapakṣamupanyasyati bhagavān sūtrakāraḥ-ābhāsa eva ceti /",
    "GSP33brssgo2u:7689": " paramātmaivānupahito jīvo na bhavati,",
    "GSP33brssgo2u:7690": " upādhyanubhavāt /",
    "GSP33brssgo2u:7691": " nāpi tato bhinnaḥ,",
    "GSP33brssgo2u:7692": " 'sa eṣa iha praviṣṭaḥ'ityādyabhedaśrutismṛtivirodhāt /",
    "GSP33brssgo2u:7693": " tasmādavidyātatkāryabuddhyādipratibimba eva jīva ityarthaḥ /",
    "GSP33brssgo2u:7694": " asmin pakṣe buddhipratibimbabhedātsvargī nārakītyādivyavasthā jīvatvasyāvidyakatvādvidyayā mokṣaścetyupapadyata ityāha-ataścetyādinā /",
    "GSP33brssgo2u:7695": " yastvayaṃ bhāskarasya pralāpaḥ pratibimbasya nopādhisaṃsṛṣṭatayā kalpitatvaṃ kintu svarūpeṇaiva,",
    "GSP33brssgo2u:7696": " ataḥ kalpitapratibimbasya muktau sthityayogānna jīvatvamiti sa siddhāntarahasyājñānakṛta ityupekṣaṇīyaḥ /",
    "GSP33brssgo2u:7697": " yadi darpaṇe mukhaṃ śuktau rajatavatkalpitaṃ syāttadā nedaṃ rajatamiti svarūpabādhavannedaṃ mukhamiti bādhaḥ syāt /",
    "GSP33brssgo2u:7698": " ato nāsti darpaṇe mukhamiti saṃsargamātrabādhānmadīyaṃ mukhamevedamityabādhitamukhābhedānubhavātsaṃsṛṣṭatvenaiva",
    "GSP33brssgo2u:7699": " kalpitatvaṃ praveśavākyaiścāvikṛtabrahmaṇa eva pratibimbabhāvākhyapraveśokterna svarūpakalpanā,",
    "GSP33brssgo2u:7700": " parākrāntaṃ cātra darpaṇaṭīkāyāmācāryairityuparamyate /",
    "GSP33brssgo2u:7701": " evaṃ svamate svarūpaikye 'pyupahitajīvabhedādasāṃkaryamuktaṃ,",
    "GSP33brssgo2u:7702": " saṃprati sūtre cakārasūcitaṃ pareṣāṃ,",
    "GSP33brssgo2u:7703": " sāṃkaryaṃ vaktumupakramate-yeṣamityādinā /",
    "GSP33brssgo2u:7704": " buddhisukhaduḥkhecchādveṣaprayatnadharmādhamrabhāvanā navātmaviśeṣaguṇāḥ,",
    "GSP33brssgo2u:7705": " saṃnidhānādītyādipadādaudāsīnyamuktam /",
    "GSP33brssgo2u:7706": " sāṃkhyaḥ svābhiprāyaṃ śaṅkate-syādetaditi /",
    "GSP33brssgo2u:7707": " sarveṣāṃ puṃsāṃ prakṛtisāṃnidhyādyaviśeṣe 'pi prakṛtireva pratipuruṣaṃ niyamena bhogāpavargārthaṃ pravartate,",
    "GSP33brssgo2u:7708": " tathā coddeśyapuruṣārthaniyatā pradhānapravṛttiriti bhogādivyavasthā,",
    "GSP33brssgo2u:7709": " anyathā niyatapravṛttyanaṅgīkāre svamāhātmyakhyāpanārthā pradhānasya pravṛttirityuddeśyavighātaḥ syādityarthaḥ /",
    "GSP33brssgo2u:7710": " jaḍapradhānasyoddeśyavivekābhāvātpuruṣārthasyāpyanāgatasyācetanasyāniyāmakatvānna vyavasthā,",
    "GSP33brssgo2u:7711": " mānayuktiśūnyatvādityāha-naitaditi /",
    "GSP33brssgo2u:7712": " yo hi niyāmakabhāvenoddeśyavighātamāpādayati taṃ prati tasyaivāpādanamiṣṭamiti bhāvaḥ /",
    "GSP33brssgo2u:7713": " tārkikamate 'pi bhogādisāṃkaryamityāha-kāṇādānāmiti /",
    "GSP33brssgo2u:7714": " heturmanaḥsaṃyogaḥ,",
    "GSP33brssgo2u:7715": " phalaṃ sukhādi,",
    "GSP33brssgo2u:7716": " yadātmādṛṣṭakṛto yo manaḥsaṃyogaḥ sa tadātmana eva sukhādiheturiti vyavasthāṃ śaṅkate-syādetaditi /",
    "GSP33brssgo2u:7717": " sūtreṇa pariharati-netyāheti //50//",
    "GSP33brssgo2u:7718": " END BsCom_2,3.17.50",
    "GSP33brssgo2u:7719": " START BsCom_2,3.17.51",
    "GSP33brssgo2u:7720": " syādetat /",
    "GSP33brssgo2u:7721": " adṛṣṭanimitto niyamo bhaviṣyatīti /",
    "GSP33brssgo2u:7722": " netyāha-",
    "GSP33brssgo2u:7723": " adṛṣṭāniyamāt / BBs_2,3.51 /",
    "GSP33brssgo2u:7724": " bahuṣvātmasvākāśavatsarvagateṣu pratiśarīraṃ bāhyābhyantarāviśeṣeṇa saṃnihiteṣu manovākkāyairdharmalakṣaṇamadṛṣṭamuparjyate /",
    "GSP33brssgo2u:7725": " sāṃkhyānāṃ tāvattadanātmasamavāyi pradhānavarti pradhānasādhāraṇyānna pratyātmaṃ sukhaduḥkhopabhogasya niyāmakamupapadyate /",
    "GSP33brssgo2u:7726": " kāṇādānāmapi pūrvavatsādhāraṇenātmamanaḥsaṃyogena nirvartitasyādṛṣṭasyāpyasyaivātmana idamadṛṣṭamiti niyame hetvabhāvādeṣa eva doṣaḥ // 51 //",
    "GSP33brssgo2u:7727": " syādetat /",
    "GSP33brssgo2u:7728": " ahamidaṃ phalaṃ prāpnavānīdaṃ pariharāṇītthaṃ prayatā itthaṃ karavāṇītyevaṃvidhā abhisaṃdhyādayaḥ pratyātmaṃ pravartamānā adṛṣṭasyātmanāṃ ca svasvāmibhāvaṃ niyaṃsyantīti /",
    "GSP33brssgo2u:7729": " netyāha-",
    "GSP33brssgo2u:7730": " pūrvavatmanaḥsaṃyogavadadṛṣṭasyāpi sarvātmasādharaṇatvānna vyavasthetyarthaḥ /",
    "GSP33brssgo2u:7731": " rāgādiniyamāttajjādṛṣṭaniyama ityāśaṅkyottaratvena sūtraṃ gṛhṇāti-syādetadityādinā //51//",
    "GSP33brssgo2u:7732": " END BsCom_2,3.17.51",
    "GSP33brssgo2u:7733": " START BsCom_2,3.17.52",
    "GSP33brssgo2u:7734": " abhisandhyādiṣv api caivam / BBs_2,3.52 /",
    "GSP33brssgo2u:7735": " abhisaṃdhyādīnāmapi sādhāraṇenaivātmamanaḥsaṃyogena sarvātmasaṃnidhau kriyamāṇānāṃ niyamahetutvānupapatteruktadoṣānuṣaṅga eva // 52 //",
    "GSP33brssgo2u:7736": " aniyama uktadoṣaḥ /",
    "GSP33brssgo2u:7737": " ātmāntarapradeśasya paradehe antarbhāvādvyavastheti śaṅkārthaḥ //52//",
    "GSP33brssgo2u:7738": " END BsCom_2,3.17.52",
    "GSP33brssgo2u:7739": " START BsCom_2,3.17.53",
    "GSP33brssgo2u:7740": " pradeśād iti cen nāntarbhāvāt / BBs_2,3.53 /",
    "GSP33brssgo2u:7741": " athocyeta vibhutve 'pyatmanaḥ śarīrapratiṣṭhena manasā saṃyogaḥ śarīrāvacchinna evātmapradeśe",
    "GSP33brssgo2u:7742": " bhaviṣyatīti ataḥ pradeśakṛtā vyavasthābhisaṃdhyādīnāmadṛṣṭasya sukhaduḥkhayośca bhaviṣyatīti /",
    "GSP33brssgo2u:7743": " tadapi nopapadyate /",
    "GSP33brssgo2u:7744": " kasmāt /",
    "GSP33brssgo2u:7745": " antarbhāvāt /",
    "GSP33brssgo2u:7746": " vibhutvāviśeṣāddhi sarva evātmānaḥ sarvaśarīreṣvantarbhavanti /",
    "GSP33brssgo2u:7747": " tatra na vaiśeṣikaiḥ śarīrāvacchinno 'pyātmānaḥ pradeśaḥ kalpayituṃ śakyaḥ /",
    "GSP33brssgo2u:7748": " kalpyamāno 'pyayaṃ niṣpradeśasyātmanaḥ pradeśaḥ kālpanikatvādeva na pāramārthikaṃ kāryaṃ niyantuṃ śaknoti /",
    "GSP33brssgo2u:7749": " śarīramapi sarvātmasaṃnidhāvutpadyamānamasyaivātmano netareṣāmiti na niyantuṃ śakyam /",
    "GSP33brssgo2u:7750": " pradeśaviśeṣābhyupagame 'pi ca dvayorātmanoḥ samānasukhaduḥkhabhājoḥ kadācidekenaiva tāvaccharīreṇopabhogasiddhiḥ syāt /",
    "GSP33brssgo2u:7751": " samānapradeśasyāpi dvayorātmanoradṛṣṭasya saṃbhavāt /",
    "GSP33brssgo2u:7752": " tathāhi- devadatto yasminpradeśe sukhaduḥkhamanvabhūttasmātpradeśādapakrānte taccharīre",
    "GSP33brssgo2u:7753": " yajñadattaśarīre ca taṃ pradeśamanuprāpte tasyāpītareṇa samānaḥ sukhaduḥkhānubhavo",
    "GSP33brssgo2u:7754": " dṛśyate sa na syādyadi devadattayajñadattayoḥ samānapradeśamaniṣṭaṃ na syāt /",
    "GSP33brssgo2u:7755": " svargādyanupabhogaprasaṅgaśca pradeśavādinaḥ syāt /",
    "GSP33brssgo2u:7756": " brāhmaṇādiśarīrapradeśeṣvadṛṣṭaniṣpatteḥ pradeśāntaravartitvācca svārgādyupabhogasya /",
    "GSP33brssgo2u:7757": " sarvagatatvānupapattiśca bahūnāmātmanāṃ,",
    "GSP33brssgo2u:7758": " dṛṣṭāntābhāvāt /",
    "GSP33brssgo2u:7759": " vada tāvattvaṃ ke bahavaḥ samānapradeśāśceti /",
    "GSP33brssgo2u:7760": " rūpādaya iti cet / na /",
    "GSP33brssgo2u:7761": " teṣāmapi dharmyaṃśenābhedāllakṣaṇabhedācca /",
    "GSP33brssgo2u:7762": " natu bahūnāmātmanāṃ lakṣaṇabhedo 'sti /",
    "GSP33brssgo2u:7763": " antyaviśeṣavaśādbhedopapattiriticet / na /",
    "GSP33brssgo2u:7764": " bhedakalpanāya antyaviśeṣakalpanāyāścetaretarāśrayatvāt /",
    "GSP33brssgo2u:7765": " ākāśādīnāmapi vibhutvaṃ brahmavādino 'siddhaṃ kāryatvābhyupagamāt,",
    "GSP33brssgo2u:7766": " tasmādātmaikatvapakṣa eva sarvadoṣābhāva iti siddham // 53 //",
    "GSP33brssgo2u:7767": " kiṃ manasā saṃyuktātmaivātmanaḥ pradeśaḥ /",
    "GSP33brssgo2u:7768": " uta kalpitaḥ /",
    "GSP33brssgo2u:7769": " ādye sarvātmanāṃ sarvadeheṣu antarbhāvādavyavasthā /",
    "GSP33brssgo2u:7770": " dvitīyaṃ dūṣayati-tatra na vaiśeṣikairiti /",
    "GSP33brssgo2u:7771": " sarvātmasāṃnidhye sati kasyacideva pradeśaḥ kalpayitumaśakyaḥ /",
    "GSP33brssgo2u:7772": " niyāmakabhāvādityarthaḥ /",
    "GSP33brssgo2u:7773": " pradeśakalpanāmaṅgīkṛtyāpyāha-kalpyeti /",
    "GSP33brssgo2u:7774": " kāryamabhisaṃdhyādikaṃ yasyātmano yaccharīraṃ tatra tasyaiva bhoga iti vyavasthāmāśaṅkyāha-śarīramapīti /",
    "GSP33brssgo2u:7775": " pradeśapakṣe doṣāntaramāha-pradeśeti /",
    "GSP33brssgo2u:7776": " yasminnātmapradeśe 'dṛṣṭotpattiḥ sa kiṃ calaḥ sthito vā /",
    "GSP33brssgo2u:7777": " nādyaḥ, acaleṃ'śinyaṃśasya calanavibhāgayorasaṃbhavādaṇvātmavādāpātācca /",
    "GSP33brssgo2u:7778": " dvitīye tasminneva pradeśe parasyāpi bhogadarśanādadṛṣṭamastītyekenāpi śarīreṇa dvayorātmanorbhogaprasaṅgaḥ /",
    "GSP33brssgo2u:7779": " yadyātmabhedātpradeśayorbhedastadāpi tayorekadehāntarbhāvādbhogasāṃkaryaṃ tadavasthaṃ sāvayavātmavādaprapaṅgaśca /",
    "GSP33brssgo2u:7780": " kiñca yattu yatrātmanaḥ pradeśe śarīrādisaṃyogādadṛṣṭamutpannaṃ tattatraivācalapradeśe",
    "GSP33brssgo2u:7781": " sthitamiti svargādiśarīrāvacchinnātmanyadṛṣṭābhāvādbhogo na syādataḥ pradeśabhedo na vyavasthāpakaḥ /",
    "GSP33brssgo2u:7782": " yattvatrotpannamadṛṣṭaṃ svāśraye yatra kvacidbhogaheturiti svargādibhogasiddhiriti /",
    "GSP33brssgo2u:7783": " tanna /",
    "GSP33brssgo2u:7784": " bhogaśarīraddūrasthādṛṣṭe mānābhāvāditi bhāvaḥ /",
    "GSP33brssgo2u:7785": " yadapi kecidāhuḥ-manasa ekatve 'pyātmanāṃ bhedena saṃyogavyaktīnāṃ bhedātkayācitsaṃyogavyaktyā kasmiṃścedevātmanyadṛṣṭādikamityasāṃkaryamiti",
    "GSP33brssgo2u:7786": " tanna /",
    "GSP33brssgo2u:7787": " saṃyogavyaktīnāṃ vaijātyābhāvena sarvāsāmevaikadehāntaḥsthasarvātmasvadṛṣṭahetutvāpatteḥ /",
    "GSP33brssgo2u:7788": " tathāca sarvātmanāmekasmin dehe bhoktṛtvaṃ durvāram /",
    "GSP33brssgo2u:7789": " kiñca bahūnāṃ vibhutvamaṅgīkṛtya sāṃkaryamuktaṃ,",
    "GSP33brssgo2u:7790": " saṃprati kartṛṇāṃ vibhutvamasiddhamahamihaivāsmi ityalpatvānubhavānmānābhāvāccetyāha-sarvagatatvānupapattiśceti /",
    "GSP33brssgo2u:7791": " kiñca bahūnāṃ vibhutve samānadeśatvaṃ vācyaṃ,",
    "GSP33brssgo2u:7792": " taccāyuktamadṛṣṭatvādityāha-vadeti /",
    "GSP33brssgo2u:7793": " nanu rūparasādīnāmekaghaṭasthatvaṃ dṛṣṭamiti cet,",
    "GSP33brssgo2u:7794": " nāyamasmatsaṃmato dṛṣṭāntaḥ /",
    "GSP33brssgo2u:7795": " rūpasya tejomātratvādrasasya jalamātratvādgandhasya pṛthivīmātratvādityevaṃ tattadguṇasya svasvadharmyaṃśenābhedāttejaādidharmyatiriktaghaṭābhāvāt",
    "GSP33brssgo2u:7796": " kiñcātmanāṃ bahutvamapyasiddhaṃ,",
    "GSP33brssgo2u:7797": " ātmatvarūpalakṣaṇasyābhedāt,",
    "GSP33brssgo2u:7798": " tathāca devadattātmā yajñadattātmano na bhinnaḥ ātmatvāt,",
    "GSP33brssgo2u:7799": " yajñadattātmavat /",
    "GSP33brssgo2u:7800": " atra vaiśeṣikaḥ śaṅkate-antyaviśeṣeti /",
    "GSP33brssgo2u:7801": " nityadravyamātravṛttayo viśeṣāste ca svayaṃ svāśrayavyāvartakā eva na sveṣāṃ vyāvartakamapekṣanta ityantyā ucyante /",
    "GSP33brssgo2u:7802": " tathāca viśeṣarūpalakṣaṇabhedādbhavatyātmabheda ityarthaḥ /",
    "GSP33brssgo2u:7803": " na tāvadātmanyanātmanaḥ sakāśādbhedajñānārthā viśeṣakalpanā,",
    "GSP33brssgo2u:7804": " ātmatvādevānātmabhedasiddheḥ /",
    "GSP33brssgo2u:7805": " nāpyātmanāṃ mitho bhedajñānārthaṃ tatkalpanā,",
    "GSP33brssgo2u:7806": " ātmabhedasyādyāpyasiddheḥ /",
    "GSP33brssgo2u:7807": " naca viśeṣabhedakalpanādevātmabhedakalpanā yuktā,",
    "GSP33brssgo2u:7808": " ātmabhedajñaptāvātmasu viśeṣabhedasiddhistatsiddhau tajjñaptirityanyonyāśrayāditi parihārārthaḥ /",
    "GSP33brssgo2u:7809": " yattu bahūnāṃ vibhutve ākāśadikkālā dṛṣṭānta iti so 'pyasaṃmata ityāha-ākāśādīnāmiti /",
    "GSP33brssgo2u:7810": " vibhutvasyaikavṛttitve lāghavānna vibhubhedaḥ /",
    "GSP33brssgo2u:7811": " yathaikasminnākāśe bherīvīṇādibhedena tāramandrādiśabdavyavasthā evamekasminnapyātmani",
    "GSP33brssgo2u:7812": " buddhyupādhibhedena sukhādivyavasthopapatterātmabhede 'pi vyavasthānupapatteruktatvānmudhā",
    "GSP33brssgo2u:7813": " bhedakalpanetyupasaṃharati-tasmāditi /",
    "GSP33brssgo2u:7814": " evaṃ bhūtabhoktṛśrutīnāṃ virodhābhāvādbrahmaṇyadvaye samanvaya iti siddham //53//",
    "GSP33brssgo2u:7815": " END BsCom_2,3.17.53",
    "GSP33brssgo2u:7816": " iti śrīgovindabhagavatpūjyapādaśiṣyaśrīmacchaṅkarabhagavatpūjyapādakṛtau śrīśārīrakamīmāṃsābhāṣye dvitīyādhyāyasya tṛtīyaḥ pādaḥ samāptaḥ //",
    "GSP33brssgo2u:7817": " iti śrīmatparamahaṃsaparivrājakācāryaśrīgovindānandabhagavatpādakṛtau śārīrakamīmāṃsāvyākhyāyāṃ bhāṣyaratnaprabhāyāṃ dvitīyādhyāyasya tṛtīyaḥ pādaḥ //3//",
    "GSP33brssgo2u:7818": " iti dvitīyādhyāyasya pañcamahābhūta-jīvaśrutīnāṃ virodhaparihārākhyastṛtīyaḥ pādaḥ // ____________________________________________________________________________________________",
    "GSP33brssgo2u:7819": " dvitīyādhyāye caturthaḥ pādaḥ /",
    "GSP33brssgo2u:7820": " atra pāde liṅgaśarīraśrutīnāṃ virodhaparihāraḥ",
    "GSP33brssgo2u:7821": " dvitīyādhyāye caturthaḥ pādaḥ /",
    "GSP33brssgo2u:7822": " START BsCom_2,4.1.1",
    "GSP33brssgo2u:7823": " 1 prāṇotpattyadhikaraṇam / sū. 1-4",
    "GSP33brssgo2u:7824": " tathā prāṇāḥ / BBs_2,4.1 /",
    "GSP33brssgo2u:7825": " viyadādiviṣayaḥ śrutivipratiṣedhastṛtīyena pādena parihṛtaḥ /",
    "GSP33brssgo2u:7826": " caturthenedānīṃ prāṇaviṣayaḥ parihriyate /",
    "GSP33brssgo2u:7827": " 'tatra tāvat tattejo 'sṛjata' (chāndo. 6.2.3)",
    "GSP33brssgo2u:7828": " iti, 'tasmādvā etasmādātmana ākāśaḥ saṃbhūtaḥ' (taitti. 2.1.1)",
    "GSP33brssgo2u:7829": " iti caivamādiṣūtpattiprakaraṇeṣu prāṇānāmutpajirnāmnāyate kvaciccānutpattirevaiṣāmāmnāyate 'asadvā idamagra āsīt' (tai. 2.7)",
    "GSP33brssgo2u:7830": " 'tadāhuḥ kiṃ tadasadāsīdityṛṣayo vāva te 'gre 'sadāsīt /",
    "GSP33brssgo2u:7831": " tadāhuḥ ke te ṛṣaya iti /",
    "GSP33brssgo2u:7832": " prāṇā vāva ṛṣayaḥ' ityatra prāgutpatteḥ prāṇānāṃ sadbhāvaśravaṇāt /",
    "GSP33brssgo2u:7833": " anyatra tu prāṇānāmapyutpattiḥ paṭhyate- 'yathāgnerjvalataḥ kṣudrā visphuliṅgā vyuccarantyevamevaitasmādātmanaḥ sarve prāṇāḥ' iti,",
    "GSP33brssgo2u:7834": " 'etasmājjāyate prāṇo manaḥ sarvendriyāṇi ca' (muṇḍa. 2.1.3)",
    "GSP33brssgo2u:7835": " iti, 'sapta prāṇāḥ prabhavanti tasmāt' (mu. 2.1.8)",
    "GSP33brssgo2u:7836": " iti, 'sa prāṇamasṛjata prāṇācchraddhāṃ khaṃ vāyurjyotirāpaḥ pṛthivīndriyaṃ mano 'nnam' (pra. 6.4)",
    "GSP33brssgo2u:7837": " iti caivamādipradeśeṣu /",
    "GSP33brssgo2u:7838": " tatra tatra śrutivipratiṣedhādanyataranirdhāraṇakāraṇānirūpaṇāccāpratipattiḥ prāpnoti /",
    "GSP33brssgo2u:7839": " athavā prāgutpatteḥ sadbhāvaśravaṇādgauṇī prāṇānāmutpattiriti prāpnoti /",
    "GSP33brssgo2u:7840": " ata uttaramidaṃ paṭhati- 'tathā prāṇāḥ' iti /",
    "GSP33brssgo2u:7841": " kathaṃ punaratra tathetyakṣarānulomyaṃ prakṛtopamānābhāvāt /",
    "GSP33brssgo2u:7842": " sarvagatātmabahutvavādidūṣaṇamatītānantarapādānte prakṛtaṃ tattāvannopamānaṃ saṃbhavati sādṛśyābhāvāt /",
    "GSP33brssgo2u:7843": " sādṛśye hi satyupamānaṃ syāt /",
    "GSP33brssgo2u:7844": " yathā siṃhastathā balavarmoti /",
    "GSP33brssgo2u:7845": " adṛṣṭasāmyapratipādanārthamiti yadyucyeta,",
    "GSP33brssgo2u:7846": " yathādṛṣṭasya sarvātmasaṃnidhāvutpadyamānasyāniyatatvamevaṃ prāṇānāmapi sarvātmanaḥ pratyaniyatatvamiti /",
    "GSP33brssgo2u:7847": " tadapi dehāniyamenaivoktatvātpunaruktaṃ bhavet /",
    "GSP33brssgo2u:7848": " naca jīvena prāṇā upamīyeransiddhāntavirodhāt /",
    "GSP33brssgo2u:7849": " jīvasya hyanutpattirākhyātā /",
    "GSP33brssgo2u:7850": " prāṇānāṃ tūtpattirvyācikhyāsitā /",
    "GSP33brssgo2u:7851": " tasmāttathetyasaṃbaddhamiva pratibhāti / na /",
    "GSP33brssgo2u:7852": " udāharaṇopāttenāpyupamānena saṃbandhopapatteḥ /",
    "GSP33brssgo2u:7853": " atra prāṇotpattivādivākyajātamujadāharaṇam- 'etasmādātmanaḥ sarve prāṇāḥ sarve lokāḥ sarve devāḥ sarvāṇi bhūtāni vyuccaranti' (bṛ. 2.1.20)",
    "GSP33brssgo2u:7854": " ityevañjātīyakam /",
    "GSP33brssgo2u:7855": " tatra yathā lokādayaḥ parasmādbrahmaṇa utpadyante tathā prāṇā apītyarthaḥ /",
    "GSP33brssgo2u:7856": " tathā- 'etasmājjāyate prāṇo manaḥ sarvendriyāṇi ca khaṃ vāyurjyotirāpaḥ pṛthivī viśvasya dhāriṇī' (muṇḍa. 2.1.3)",
    "GSP33brssgo2u:7857": " ityevamādiṣvapi khādivatprāṇānāmutpattiriti draṣṭavyam /",
    "GSP33brssgo2u:7858": " athavā 'pānavyāpacca tadvat' (jai.a. 3.4.15)",
    "GSP33brssgo2u:7859": " ityevamādiṣu vyavahitopamānasaṃbandhasyāpyāśritatvāt /",
    "GSP33brssgo2u:7860": " yathātītānantarapādādyuktā viyadādayaḥ parasya brahmaṇo vikārāḥ samadhigatāstathā prāṇā api parasya brahmaṇo vikārā iti yojayitavyam /",
    "GSP33brssgo2u:7861": " kaḥ punaḥ prāṇānāṃ vikāratve hetuḥ /",
    "GSP33brssgo2u:7862": " śrutatvameva /",
    "GSP33brssgo2u:7863": " nanu keṣucitpradeśeṣu na prāṇānāmutpattiḥ śrūyata ityuktaṃ tadayuktam /",
    "GSP33brssgo2u:7864": " pradeśāntareṣu śravaṇāt /",
    "GSP33brssgo2u:7865": " nahi kvacidaśravaṇamanyatra śrutaṃ nivārayitumutsahate /",
    "GSP33brssgo2u:7866": " tasmācchrutatvāviśeṣādākāśādivatprāṇā apyutpadyanta iti sūktam // 1 // @----------------------",
    "GSP33brssgo2u:7867": " FN: prāṇaviṣayaḥ prāṇotpattisaṃkhyātattvādiviṣayaḥ /",
    "GSP33brssgo2u:7868": " ānulomyamāñjasyam /",
    "GSP33brssgo2u:7869": " yathā tṛtīyādhyaye caturthapādeṣvapratigraheṣvadhikaraṇapūrvapakṣanyāyo bahusūtravyavahito 'pi somavamane parāmṛśyate tadvadatrāpi jñeyam /",
    "GSP33brssgo2u:7870": " pūrvādhikaraṇe kartuḥ svarūpaṃ vicārya tadupakaraṇānāmindriyāṇāmutpatti sādhayati-tathā prāṇāḥ /",
    "GSP33brssgo2u:7871": " bhūtabhoktṛvicārānantaraṃ bhautikaprāṇavicāra iti hetuhetumadbhāvaṃ pādayoḥ saṃgatimāha-viyadādīti /",
    "GSP33brssgo2u:7872": " tameva vipratiṣedhamāha-tatretyādinā /",
    "GSP33brssgo2u:7873": " yadyapi prāṇānāmanutpattau ekavijñānapratijñānupapatterviyadadhikaraṇanyāyātteṣāmutpattiḥ",
    "GSP33brssgo2u:7874": " sidhyati tathāpi pralaye prāṇasadbhāvaśrutergatikathanārthametadadhikaraṇamityapaunaruktyam /",
    "GSP33brssgo2u:7875": " atra prāṇā viṣayāḥ /",
    "GSP33brssgo2u:7876": " te kimutpadyante na veti śrutīnāṃ vipratipattyā saṃśaye tāsāṃ samabalatvādanirṇaya ityaprāmāṇyamiti pūrvapakṣaphalaṃ,",
    "GSP33brssgo2u:7877": " tatra gauṇavādī samādhānamāha-athaveti /",
    "GSP33brssgo2u:7878": " prāṇānāṃ pralaye sadbhāvaśruterniravakāśatvena balīyastvādutpattiśrutirjīvotpattiśrutivadgauṇītyavirodha ityarthaḥ /",
    "GSP33brssgo2u:7879": " apramāṇapakṣavadgauṇapakṣo 'pi mukhyasiddhāntinaḥ pūrvapakṣa eveti jñāpanārthamathavetyuktam /",
    "GSP33brssgo2u:7880": " mukhyasiddhāntyāha-ata iti /",
    "GSP33brssgo2u:7881": " tathāśabdamākṣipati-kathamiti /",
    "GSP33brssgo2u:7882": " ānulomyamāñjasyamityarthaḥ /",
    "GSP33brssgo2u:7883": " sāmyaṃ sphuṭayati-yathādṛṣṭasyeti /",
    "GSP33brssgo2u:7884": " dūṣaṇavatprāṇā ityananvitam /",
    "GSP33brssgo2u:7885": " yadyapyadṛṣṭavatprāṇā apyaniyatā iti sūtramanveti tathāpi punaruktam /",
    "GSP33brssgo2u:7886": " jīvavatprāṇā notpadyanta iti sūtrārthaścedapasiddhānta ityākṣepārthaḥ /",
    "GSP33brssgo2u:7887": " samādhatte-na /",
    "GSP33brssgo2u:7888": " udāharaṇeti /",
    "GSP33brssgo2u:7889": " dṛṣṭānto dārṣṭāntikasaṃnihito vācya ityaṅgīkṛtyaikavākyasthatvena sāṃnidhyamuktam /",
    "GSP33brssgo2u:7890": " saṃprati nāyaṃ niyamaḥ /",
    "GSP33brssgo2u:7891": " jaimininā bhagavatā vyavahitadṛṣṭāntasyāśritatvādityāha-athaveti /",
    "GSP33brssgo2u:7892": " asti tṛtīyādhyāye 'śvapratigraheṣṭyadhikaraṇaṃ,",
    "GSP33brssgo2u:7893": " tasyedaṃ viṣayavākyaṃ,",
    "GSP33brssgo2u:7894": " 'yāvato 'śvānpratigṛhṇīyāttāvato vāruṇāṃścatuṣkapālānnirvapet'ityetaduttarādhikaraṇe",
    "GSP33brssgo2u:7895": " kimiyaṃ vāruṇīṣṭirdāturuta pratigrahīturiti viśaye 'pratigṛhṇīyāt'iti śruteḥ pratigrahīturityāśaṅkya",
    "GSP33brssgo2u:7896": " 'prajāpatirvaruṇāyāśvamanayat'ityupakrame dātṛkīrtanālliṅgādaśvadātureveti sthāsyati,",
    "GSP33brssgo2u:7897": " ataḥ pratigṛhṇīyādityasya padasyāśvān yaḥ pratigrāhayedityarthaḥ dadyāditi yāvat /",
    "GSP33brssgo2u:7898": " 'yo 'śvadātā sa vāruṇīmiṣṭiṃ kuryāt'iti vākyārthe sthite cintā-aśvadānanimitteyamiṣṭiḥ kiṃ laukike 'śvadāne vaidike veti /",
    "GSP33brssgo2u:7899": " tatra 'na kesariṇo dadāti',",
    "GSP33brssgo2u:7900": " iti niṣiddhalaukikāśvadāne doṣasaṃbhavāttannirāsārtheyamiṣṭiriti doṣāttviṣṭirlaukike",
    "GSP33brssgo2u:7901": " syāditi sūtreṇa prāpte siddhāntaḥ-'atra hi varuṇo vā etaṃ gṛhṇāti yo 'śvaṃ pratigṛhṇāti'iti",
    "GSP33brssgo2u:7902": " dāturdeṣaṃ saṃkīrtyeṣṭirvihitā /",
    "GSP33brssgo2u:7903": " varuṇaśabdo jalodarākhyaroge rūḍhaḥ /",
    "GSP33brssgo2u:7904": " naca laukike 'śvadāne 'yaṃ rogo bhavati iti prasiddham /",
    "GSP33brssgo2u:7905": " nacānenaiva vākyena prasiddhiḥ /",
    "GSP33brssgo2u:7906": " dāne doṣastannirāsārthā ceṣṭiritivadator'thabhede vākyabhedāt /",
    "GSP33brssgo2u:7907": " naca vṛṇotīti vyutpattyā varuṇaśabdo niṣedhātikramakṛtadoṣānuvādaka iti yuktaṃ,",
    "GSP33brssgo2u:7908": " rūḍhityāgāpātāt /",
    "GSP33brssgo2u:7909": " tattyāge ca vaidike 'pi dāne 'śvatyāgajanyaduḥkhaṃ prāptamuktavyutpattyā śaknotyanuvadituṃ,",
    "GSP33brssgo2u:7910": " tasmātprāptānuvādyarthavādo 'yamiti yajñasaṃbandhinyaśvadāne iyamiṣṭirityevaṃ vicāryoktam-pānavyāpacca tadvaditi /",
    "GSP33brssgo2u:7911": " somapāne kriyamāṇe vyāpadvamanaṃ yadi syāttadā 'etaṃ saumendraṃ śyāmākaṃ caruṃ nirvapet'iti śrūyate /",
    "GSP33brssgo2u:7912": " tatrāśvapratigraheṣṭyadhikaraṇapūrvapakṣanyāyo bahusūtravyavahitastadvaditi parāmṛśyate,",
    "GSP33brssgo2u:7913": " tadvallaukike dhātusāmyārthaṃ pītasomasya vamane 'yaṃ caruḥ syādvamananimittendriyaśoṣākhyadoṣasya",
    "GSP33brssgo2u:7914": " dṛṣṭasya 'indriyeṇa vīryeṇa vyṛdhyate yaḥ somaṃ vamati'ityanuvādāditi pūrvapakṣasūtrārthaḥ /",
    "GSP33brssgo2u:7915": " vaidike tu somapāne śeṣapratipatterjātatvādvamane 'pina doṣa iti siddhāntaḥ /",
    "GSP33brssgo2u:7916": " loke vamanakṛtendriyaśoṣasya dhātusāmyakaratvena guṇatvānna doṣatā /",
    "GSP33brssgo2u:7917": " vede tu 'mā me vāṅnābhimatigāḥ'iti sāmyagjaraṇārthamantraliṅgādvamane karmavaiguṇyāttasya doṣatā /",
    "GSP33brssgo2u:7918": " tasmādvaidikasomavamane saumendraścaruriti sthitamityevamādiṣu sūtreṣvityarthaḥ //1//",
    "GSP33brssgo2u:7919": " END BsCom_2,4.1.1",
    "GSP33brssgo2u:7920": " START BsCom_2,4.1.2",
    "GSP33brssgo2u:7921": " gauṇyasaṃbhavāt / BBs_2,4.2 /",
    "GSP33brssgo2u:7922": " yatpunaruktaṃ prāgutpatteḥ sadbhāvaśravaṇādgauṇī prāṇānāmutpattiśrutiriti /",
    "GSP33brssgo2u:7923": " tatpratyāha- gauṇyasaṃbhavāditi /",
    "GSP33brssgo2u:7924": " gauṇyā asaṃbhavo gauṇyasaṃbhavaḥ /",
    "GSP33brssgo2u:7925": " nahi prāṇānāmutpattiśrutirgauṇī saṃbhavati /",
    "GSP33brssgo2u:7926": " pratijñāhāniprasaṅgāt /",
    "GSP33brssgo2u:7927": " 'kasminnu bhagavo vijñāte sarvamidaṃ vijñātaṃ bhavati' (muṇḍa. 1.1.3)",
    "GSP33brssgo2u:7928": " iti hyekavijñānena sarvavijñānaṃ pratijñāya tatsādhanāyedamāmnāyate- 'etasmājjāyate prāṇaḥ' (muṇḍa. 2.1.3) ityādi /",
    "GSP33brssgo2u:7929": " sā ca pratijñā prāṇādeḥ samastasya jāgato brahmavikāratve sati prakṛtivyatirekeṇa vikārābhāvātsiddhyati /",
    "GSP33brssgo2u:7930": " gauṇyāṃ tu prāṇānāmutpattiśrutau pratijñeyaṃ hīyeta /",
    "GSP33brssgo2u:7931": " tathāca pratijñātārthamupasaṃharati- 'puruṣa evedaṃ viśvaṃ karma tapo brahma parāmṛtam' (muṇḍa. 2.2.11)",
    "GSP33brssgo2u:7932": " iti, 'brahmaivedaṃ viśvamidaṃ variṣṭam' (muṇḍa. 2.2.11) iti ca /",
    "GSP33brssgo2u:7933": " tathā 'ātmano vā are darśanena śravaṇena matyā vijñānenedaṃ sarvaṃ viditam' ityevañjātīyakāsu śrutiṣveṣaiva pratijñā yojayitavyā /",
    "GSP33brssgo2u:7934": " kathaṃ punaḥ prāgutpatteḥ prāṇānāṃ sadbhāvaśravaṇam /",
    "GSP33brssgo2u:7935": " naitanmūlaprakṛtiviṣayam /",
    "GSP33brssgo2u:7936": " 'aprāṇo hyamanāḥ śubhro hyakṣarātparataḥ paraḥ' (muṇḍa, 2.1.2)",
    "GSP33brssgo2u:7937": " iti mūlaprakṛteḥ prāṇādisamastaviśeṣarahitatvāvadhāraṇāt /",
    "GSP33brssgo2u:7938": " avāntaraprakṛtiviṣayaṃ tvetatsvavavikārāpekṣaṃ pragutpatteḥ prāṇānāṃ sadbhāvāvadhāraṇamiti draṣṭavyam /",
    "GSP33brssgo2u:7939": " vyākṛtaviṣayāṇāmapi bhūyasīnāmavasthānāṃ śrutismṛtyoḥ prakṛtivikārabhāvaprasiddheḥ /",
    "GSP33brssgo2u:7940": " viyadadhikaraṇe hi 'gauṇyasaṃbhavāt' iti pūrvapakṣasūtratvādgauṇī janmaśrutirasaṃbhavāditi vyākhyātam /",
    "GSP33brssgo2u:7941": " pratijñāhānyā ca tatra siddhānto 'bhihitaḥ /",
    "GSP33brssgo2u:7942": " iha tu siddhāntasūtratvādgoṇyā janmaśruterasaṃbhavāditi vyākyātam /",
    "GSP33brssgo2u:7943": " tadanurodena tvihāpi gauṇī janmaśrutisaṃbhavāditi vyācakṣāṇaiḥ pratijñāhānirupekṣitā syāt // 2 //",
    "GSP33brssgo2u:7944": " nanu pratijñāpi gauṇī kaṃ na syādityata āha-tathāca pratijñātārthamiti /",
    "GSP33brssgo2u:7945": " upakramopasaṃhārābhyāṃ pratipipādayiṣitādvitīyatvapratijñānurodhena prāṇotpattirmukhyaiveti bhāvaḥ /",
    "GSP33brssgo2u:7946": " muṇḍakavacchrutyantare 'pi pratijñādarśanātsā mukhyetyāha-tatheti /",
    "GSP33brssgo2u:7947": " eṣā pratijñā prāṇotpattimukhyatve hetutvena draṣṭavyetyarthaḥ /",
    "GSP33brssgo2u:7948": " idānīṃ pralaye prāṇasatvaśrutergatiṃ praśnapūrvakamāha-kathamityādinā /",
    "GSP33brssgo2u:7949": " nedaṃ vākyaṃ mahāpralaye paramakāraṇasya brahmaṇaḥ prāṇavattvaparaṃ kintvavāntarapralaye hiraṇyagarbhākhyāvāntaraprakṛtirūpaprāṇasadbhāvaparamityarthaḥ",
    "GSP33brssgo2u:7950": " nanu hiraṇyagarbharūpavikārasya sattve kathaṃ tadā vikārāsattvakathanaṃ,",
    "GSP33brssgo2u:7951": " tatrāha-svavikāreti /",
    "GSP33brssgo2u:7952": " svasya kāryabrahmaṇo yatkāryaṃ sthūlaṃ tasyotpattirityarthaḥ /",
    "GSP33brssgo2u:7953": " nanu yathāśruti mahāpralaye prāṇasadbhāvarūpaṃ liṅgaṃ prāṇānutpattisādhakaṃ kimityavāntarapralayaparatayā",
    "GSP33brssgo2u:7954": " nīyata iti cet 'etasmājjāyate prāṇaḥ'ityādi prabalajanmaśrutibalāditi vadāmaḥ /",
    "GSP33brssgo2u:7955": " nanu vikārasya brahmaṇaḥ kathaṃ prakṛtitvamityata āha-vyākṛteti /",
    "GSP33brssgo2u:7956": " 'hiraṇyagarbheḥ samavartatāgre'ityādiśrutau 'ādikartā sa bhūtānāṃ'ityādi smṛtau ca vikārātmanāmapi mūlakāraṇāvasthārūpāṇāṃ brahmavirāḍādīnāṃ prakṛtivikārabhāvena prasiddhirasti /",
    "GSP33brssgo2u:7957": " pūrvāpekṣayā /",
    "GSP33brssgo2u:7958": " vikārasyāpyuttarāpekṣayā prakṛtitvamityarthaḥ /",
    "GSP33brssgo2u:7959": " kecidviyadadhikaraṇānurodhenedaṃ sūtraṃ vyācakṣate tāndūṣayati-viyaditi //2//",
    "GSP33brssgo2u:7960": " END BsCom_2,4.1.2",
    "GSP33brssgo2u:7961": " START BsCom_2,4.1.3",
    "GSP33brssgo2u:7962": " tatprākśruteś ca / BBs_2,4.3 /",
    "GSP33brssgo2u:7963": " itaścākāśādīnāmiva prāṇānāmapi mukhyaiva janmaśrutiḥ /",
    "GSP33brssgo2u:7964": " yajjāyata ityekaṃ janmavācipadaṃ prāṇeṣu prākśrutaṃ saduttareṣvapyākāśādiṣvanuvartate /",
    "GSP33brssgo2u:7965": " 'etasmājjāyate prāṇaḥ' (mu. 2.1.3)",
    "GSP33brssgo2u:7966": " ityatrākāśādiṣu mukhyaṃ janmeti pratiṣṭhāpitaṃ tatsāmānyātprāṇeṣvapi mukhyameva janma bhavitumarhati /",
    "GSP33brssgo2u:7967": " nahyekasminprakaraṇa ekasmiṃśca vākya ekaḥ śabdaḥ sakṛduccarito bahubhiḥ saṃbadhyamānaḥ kvacinmukhyaḥ kvacidgauṇa ityadhyavasātuṃ śakyam /",
    "GSP33brssgo2u:7968": " vairūpyaprasaṅgāt /",
    "GSP33brssgo2u:7969": " tathā 'sa prāṇamasṛjata prāṇācchraddhām' (praśna. 6.4)",
    "GSP33brssgo2u:7970": " ityatrāpi prāṇeṣu śrutaḥ sṛjatiḥ pareṣvapyutpattimatsu śraddhādiṣvanuṣajyate /",
    "GSP33brssgo2u:7971": " yatrāpi paścacchruta utpattivacanaḥ śabdaḥ pūrvaiḥ saṃbadhyate tatrāpyeṣa eva nyāyaḥ /",
    "GSP33brssgo2u:7972": " yathā 'sarvāṇi bhūtāni vyuccaranti' ityayamante paṭhito vyuccarantiśabdaḥ pūrvairapi prāṇādibhiḥ saṃbadhyate // 3 //",
    "GSP33brssgo2u:7973": " tasya jāyata iti padasyākāśādiṣu mukhyasya pāṭhāpekṣayā prācīneṣu prāṇeṣu śrutermukhyaṃ janmeti sūtrayojanā-tatsāmānyāditi /",
    "GSP33brssgo2u:7974": " tenākāśādijanmanā sāmānyamekaśabdoktatvaṃ tasmādityarthaḥ /",
    "GSP33brssgo2u:7975": " ekasminvākye ekasya śabdasya kvacinmukhyatvaṃ kvacidgauṇatvamiti vairūpyaṃ na yuktamiti nyāyamanyatrāpyatidiśati-yatrāpi paścācchruta iti //3//",
    "GSP33brssgo2u:7976": " END BsCom_2,4.1.3",
    "GSP33brssgo2u:7977": " START BsCom_2,4.1.4",
    "GSP33brssgo2u:7978": " tatpūrvakatvād vācaḥ / BBs_2,4.4 /",
    "GSP33brssgo2u:7979": " yadyapi 'tattejo 'sṛjata' (chā. 6.2.3)",
    "GSP33brssgo2u:7980": " ityetasminprakaraṇe prāṇānāmutpattirna paṭhyate,",
    "GSP33brssgo2u:7981": " tejobannānāmeva ca trayāṇāṃ bhūtānāmutpattiśravaṇāt /",
    "GSP33brssgo2u:7982": " tathāpi brahmaprakṛtikatejobannapīrvakatvābhidhānādvākprāṇamanasāṃ tatsāmānyācca sarveṣāmeva prāṇānāṃ brahmaprabhavatvaṃ siddhaṃ bhavati /",
    "GSP33brssgo2u:7983": " tathāhi- asminneva prakaraṇe tejobannapūrvakatvaṃ vākprāṇamanasāmāmnāyate- 'annamayaṃ hi somya mana āpomayaḥ prāṇastejomayī vāk' (chā. 6.5.4) iti /",
    "GSP33brssgo2u:7984": " tatra yadi tāvanmukhyamevaiṣāmannādimayatvaṃ tato vartata eva brahmaprabhavatvam /",
    "GSP33brssgo2u:7985": " atha bhāktaṃ tatāpi brahmakartṛkāyāṃ nāmarūpavyākriyāyāṃ śravaṇāt 'yenāśrutaṃ śrutaṃ bhavati' (chā. 6.1.3)",
    "GSP33brssgo2u:7986": " iti copakramāt 'aitadātmyamidaṃ sarvam' (chā. 6.8.7)",
    "GSP33brssgo2u:7987": " iti copasaṃhārācchrutyantaraprasiddheśca brahmakāryatvaprapañcanārthameva manaādīnāmannādimayatvavacanamiti gamyate /",
    "GSP33brssgo2u:7988": " tasmādapi prāṇānāṃ brahmavikāratvasiddhiḥ // 4 //",
    "GSP33brssgo2u:7989": " yaccoktaṃ chāndogye 'pi prāṇānāmutpattirna śrūyata iti,",
    "GSP33brssgo2u:7990": " tatrāha-tatpūrvakatvādvāca iti /",
    "GSP33brssgo2u:7991": " atra sūtre vākpadaṃ prāṇamanasorupalakṣaṇam /",
    "GSP33brssgo2u:7992": " vākprāṇamanasāṃ tejobatrapūrvakatvokteraśravaṇamasiddhamiti yojanā /",
    "GSP33brssgo2u:7993": " tairvāgādibhiścakṣurādīnāṃ sāmānyaṃ karaṇatvaṃ tatsāmānyādityarthaḥ /",
    "GSP33brssgo2u:7994": " atra mayaḍvikāre mukhya iti pakṣe vartata eva prāṇānāṃ brahmakāryatvaṃ tejobannānāṃ brahmavikāratvāt /",
    "GSP33brssgo2u:7995": " yadi prāṇasya vāyorjalavikāratvāyogāttadadhīnasthitikatvamātreṇa bhaktastathāpi prāṇānāṃ",
    "GSP33brssgo2u:7996": " vikāratve bhūtādhīnasthitikatvaṃ liṅgaṃ mayaṭoktamiti siddhaṃ brahmakāryatvaṃ 'sa",
    "GSP33brssgo2u:7997": " prāṇamasṛjata'ityādiśrutyantare spaṣṭaṃ brahmakāryatvokteśca /",
    "GSP33brssgo2u:7998": " tasmātprāṇānāmutpattiśrutīnāṃ sadbhāvaśrutyavirodhātkāraṇe brahmaṇi samanvaya iti siddham /",
    "GSP33brssgo2u:7999": " liṅgaśarīravicārātmakādhikaraṇānāṃ liṅgāttvaṃpadārthabhedadhīḥ phalamiti draṣṭavyam //4//",
    "GSP33brssgo2u:8000": " END BsCom_2,4.1.4",
    "GSP33brssgo2u:8001": " START BsCom_2,4.2.5",
    "GSP33brssgo2u:8002": " 2 saptagatyadhikaraṇam / sū. 5-6",
    "GSP33brssgo2u:8003": " sapta gater viśeṣitatvāc ca / BBs_2,4.5 /",
    "GSP33brssgo2u:8004": " utpattiviṣayaḥ śrutivipratiṣedhaḥ prāṇānāṃ parihṛtaḥ /",
    "GSP33brssgo2u:8005": " saṃkhyaviṣaya idānīṃ parihriyate /",
    "GSP33brssgo2u:8006": " tatra mukhyaṃ prāṇamupariṣṭādvakṣyati /",
    "GSP33brssgo2u:8007": " saṃprati tu katītare prāṇā iti saṃpradhārayati /",
    "GSP33brssgo2u:8008": " śrutivipratipatteścātra viśayaḥ /",
    "GSP33brssgo2u:8009": " kvacitsapta prāṇāḥ saṃkīrtyante- 'sapta prāṇāḥ prabhavanti tasmāt' (muṇḍa. 2.1.8) iti /",
    "GSP33brssgo2u:8010": " kvaciccāṣṭau prāṇā grahatvena guṇena saṃkīrtyante- ' aṣṭau grahā aṣṭāvatigrahāḥ'' (bṛ. 3.2.1) iti /",
    "GSP33brssgo2u:8011": " kvacinnava- 'sapta vai śīrṣaṇyāḥ prāṇā dvāvavāñcau' (tai. saṃ. 5.1.7.1) iti /",
    "GSP33brssgo2u:8012": " kvaciddaśa- 'nava vai puruṣe prāṇā nābhirdaśamī' iti /",
    "GSP33brssgo2u:8013": " kvacidekādaśa- 'daśeme puruṣe prāṇā ātmaikādaśaḥ' (bṛ. 3.9.4) iti /",
    "GSP33brssgo2u:8014": " kvaciddvādaśa- 'sarveṣāṃ sparśānāṃ tvagekāyanam' (bṛ. 2.4.11) ityatra /",
    "GSP33brssgo2u:8015": " kvacittrayodaśa 'cakṣuśca draṣṭavyaṃ ca' (bṛ. 4.8) ityatra /",
    "GSP33brssgo2u:8016": " evaṃ hi vipratipannāḥ prāṇeyattāṃ prati śrutayaḥ /",
    "GSP33brssgo2u:8017": " kiṃ tāvatprāptam /",
    "GSP33brssgo2u:8018": " saptaiva prāṇā iti /",
    "GSP33brssgo2u:8019": " kutaḥ gateḥ /",
    "GSP33brssgo2u:8020": " yatastāvanto 'vagamyante- 'sapta prāṇāḥ prabhavanti tasmāt' (muṇḍa. 2.1.8)",
    "GSP33brssgo2u:8021": " ityevaṃvidhāsu śrutiṣu /",
    "GSP33brssgo2u:8022": " viśeṣitāścaite 'sapta vai śīrṣaṇyāḥ prāṇāḥ' ityatra /",
    "GSP33brssgo2u:8023": " nanu 'prāṇā guhāśayā nihitāḥ sapta sapta' (muṇḍa. 2.1.8)",
    "GSP33brssgo2u:8024": " iti vīpsā śrūyate,",
    "GSP33brssgo2u:8025": " sā saptabhyo 'tiriktānprāṇāngamayati /",
    "GSP33brssgo2u:8026": " naiṣa doṣaḥ /",
    "GSP33brssgo2u:8027": " puruṣabhedābhiprāyeyaṃ vīpsā pratipuruṣaṃ sapta sapta prāṇā iti,",
    "GSP33brssgo2u:8028": " na tattvabhedābhiprāyā sapta saptānye 'nye prāṇā iti /",
    "GSP33brssgo2u:8029": " nanvaṣṭatvādikāpi saṃkhāyā prāṇeṣūdāhṛtā kathaṃ saptaiva syuḥ /",
    "GSP33brssgo2u:8030": " satyamudāhṛtā /",
    "GSP33brssgo2u:8031": " virodhāttvanyatamā saṃkyādhyavasātavyā /",
    "GSP33brssgo2u:8032": " tatra stokakalpanānurodhātsaptasaṃkhyādhyavasānam /",
    "GSP33brssgo2u:8033": " vṛttibhedāpekṣaṃ ca saṃkhyāntaraśravaṇamiti manyate // 5 // @----------------------",
    "GSP33brssgo2u:8034": " FN: viśayaḥ saṃśayaḥ /",
    "GSP33brssgo2u:8035": " grahatvaṃ bandhakatvam /",
    "GSP33brssgo2u:8036": " gṛhṇanti badhnantīti grahā indriyāṇi /",
    "GSP33brssgo2u:8037": " atigrahāḥ grahānatikrāntā viṣayā ityarthaḥ /",
    "GSP33brssgo2u:8038": " avāñcau pāyūpasthau /",
    "GSP33brssgo2u:8039": " gateḥ avagateḥ /",
    "GSP33brssgo2u:8040": " evaṃ janmalabdhasattākānāṃ prāṇānāmupajīvyopajīvakatvasaṃgatyā sāṃkhyāṃ nirṇetuṃ śrutīnāṃ virodhātsaṃśaye pūrvapakṣayati-saptagaterviśeṣitatvācca",
    "GSP33brssgo2u:8041": " viśayaḥ saṃśayaḥ /",
    "GSP33brssgo2u:8042": " indriyāṇyatra viṣayaḥ /",
    "GSP33brssgo2u:8043": " pañca dhīndriyāṇi vāṅmanaśceti sapta prāṇā eta eva hastena sahāṣṭau /",
    "GSP33brssgo2u:8044": " grahatvaṃ bandhakatvaṃ /",
    "GSP33brssgo2u:8045": " gṛhṇanti badhnantīti grahā indriyāṇi teṣāṃ bandhakatvaṃ viṣayādhīnamityatigrahāḥ grahānatikrāntā viṣayā ityarthaḥ /",
    "GSP33brssgo2u:8046": " dve śrotre dve cakṣuṣi dve ghrāṇe vākceti sapta śīrṣṇi bhavāḥ prāṇā dvāvavāñcau pāyūpasthau ceti nava,",
    "GSP33brssgo2u:8047": " jñānakarmendriyāṇi daśeme puruṣe dehe prāṇāḥ ātmā mana ekādaśa prāṇā iti siddhāntakoṭiruktā /",
    "GSP33brssgo2u:8048": " eta eva hṛdayākhyayā buddhyā sahadvādaśa /",
    "GSP33brssgo2u:8049": " ahaṅkāreṇa saha trayodaśa /",
    "GSP33brssgo2u:8050": " śrutitaḥ saptatvāvagaterye śīrṣaṇyāḥ sapta te prāṇā iti śīrṣaṇyoddeśena prāṇatvaviśeṣaṇādvā śīrṣaṇyānāṃ prāṇatvaśabditā,",
    "GSP33brssgo2u:8051": " indriyatvaparisaṃkhyayā saptaiva prāṇā iti sūtrayojanā /",
    "GSP33brssgo2u:8052": " saptatvaṃ vīpsāviruddhamiti śaṅkate-nanviti /",
    "GSP33brssgo2u:8053": " guhāyāṃ hṛdaye śerata iti guhāśayāḥ /",
    "GSP33brssgo2u:8054": " svasthāneṣu nihitā nikṣiptā ityarthaḥ /",
    "GSP33brssgo2u:8055": " cittena caturdaśatvaṃ mantavyam /",
    "GSP33brssgo2u:8056": " pūrvapakṣī pariharati-naiṣa doṣa iti //5//",
    "GSP33brssgo2u:8057": " END BsCom_2,4.2.5",
    "GSP33brssgo2u:8058": " START BsCom_2,4.2.6",
    "GSP33brssgo2u:8059": " atrocyate-",
    "GSP33brssgo2u:8060": " hastādayas tu sthite 'to naivam / BBs_2,4.6 /",
    "GSP33brssgo2u:8061": " hastādayastvapare saptabhyo 'tiriktāḥ prāṇāḥ śrūyante- 'hastau vai grahaḥ sa karmaṇātigraheṇa gṛhīto hastābhyāṃ hi karma karoti' (bṛ. 3.2.8)",
    "GSP33brssgo2u:8062": " ityevamādyāsu śrutiṣu /",
    "GSP33brssgo2u:8063": " sthite ca saptatvātireke saptatvamantarbhāvācchakyate saṃbhāvayitum /",
    "GSP33brssgo2u:8064": " hīnādhikasaṃkhyāvipratipattau hyadhikā saṃkhyā saṃgrāhyā bhavati tasyāṃ hīnāntarbhavati natu hīnāyāmadhikā /",
    "GSP33brssgo2u:8065": " ataśca naivaṃ mantavyaṃ stokakalpanānurodhātsaptaiva prāṇāḥ syuriti /",
    "GSP33brssgo2u:8066": " uttarasaṃkhyānurodhāttvekādaśaiva te prāṇāḥ syuḥ /",
    "GSP33brssgo2u:8067": " tathā codāhṛtā śrutiḥ - 'daśeme puruṣe prāṇā ātmaikādaśaḥ' (bṛ. 3.9.4) iti /",
    "GSP33brssgo2u:8068": " ātmaśabdena cātrāntaḥkaraṇaṃ parigṛhyate,",
    "GSP33brssgo2u:8069": " karaṇādhikārāt /",
    "GSP33brssgo2u:8070": " nanvekādaśatvādapyadhike dvādaśatrayodaśatve udāhṛte /",
    "GSP33brssgo2u:8071": " satyamudāhṛte /",
    "GSP33brssgo2u:8072": " nanvekādaśābhyaḥ kāryajātebhyo 'dhikaṃ kāryajātamasti yadarthamadhikaṃ karaṇaṃ kalpyeta /",
    "GSP33brssgo2u:8073": " śabdasparśarūparasagandhaviṣayāḥ pañca buddhibhedāstadarthāni pañca buddhīndriyāṇi /",
    "GSP33brssgo2u:8074": " vacanādānaviharaṇotsargānandāḥ pañca karmabhedāstadarthāni ca pañca karmendriyāṇi /",
    "GSP33brssgo2u:8075": " sarvārthaviṣayaṃ traikālyavṛtti manatvekamanekavṛttikam /",
    "GSP33brssgo2u:8076": " tadeva vṛttibhedāt kvacidbhinnavadvyapadiśyate- 'mano buddhiraṅaṃkāraścittaṃ ca' iti /",
    "GSP33brssgo2u:8077": " tathāca śrutiḥ kāmādyā nānāvidhā vṛttiranukramyāha- 'etatsarvaṃ mana eva' (bṛ. 1.5.3) iti /",
    "GSP33brssgo2u:8078": " apica saptaiva śīrṣaṇyānprāṇānabhimanyamānasya catvāra eva prāṇā abhimatāḥ syuḥ /",
    "GSP33brssgo2u:8079": " sthānabhedāddhyete catvāraḥ santaḥ sapta gaṇyante 'dve śrotre dve cakṣuṣī dve nāsike ekā vāk' iti /",
    "GSP33brssgo2u:8080": " naca tāvatāmeva vṛttibhedā itare prāṇā iti śakyate vaktuṃ,",
    "GSP33brssgo2u:8081": " hastādivṛttīnāmatyantavijātīyatvāt /",
    "GSP33brssgo2u:8082": " tathā 'nava vai puruṣe prāṇā nābhirdaśamī'",
    "GSP33brssgo2u:8083": " ityatrāpi dehacchidrabhedābhiprāyeṇaiva daśa prāṇā ucyante na prāṇatattvabhedābhiprāyeṇa /",
    "GSP33brssgo2u:8084": " nābhiddaśamiti vacanāt /",
    "GSP33brssgo2u:8085": " nahi nābhirnāma kaścitprāṇaḥ prasiddho 'sti /",
    "GSP33brssgo2u:8086": " mukhyasya tu prāṇasya bhavati nābhirapyekaṃ viśeṣāyatanamityato nābhirdaśamītyucyate /",
    "GSP33brssgo2u:8087": " kvacidupāsanārthaṃ katicitprāṇā gaṇyante kvacitpradarśanārtham /",
    "GSP33brssgo2u:8088": " tadevaṃ vicitre prāṇeyattāmnāne sati kva kiṃparamāmnānamiti vivektavyam /",
    "GSP33brssgo2u:8089": " kāryajātavaśāttvekādaśātvāmnānaṃ prāṇaviṣayaṃ pramāṇamiti sthitam /",
    "GSP33brssgo2u:8090": " iyamaparā sūtradvayayojanā /",
    "GSP33brssgo2u:8091": " saptaiva prāṇāḥ syuryataḥ saptānāmeva gatiḥ śrūyate- 'tamutkrāmantaṃ prāṇo 'nūtkrāmantaṃ sarve prāṇā anūtkrāmanti' (bṛ. 4.4.2) ityatra /",
    "GSP33brssgo2u:8092": " nanu sarvaśabdo 'pyatra paṭhyate,",
    "GSP33brssgo2u:8093": " tatkathaṃ saptanāmeva gatiḥ pratijñāyata iti /",
    "GSP33brssgo2u:8094": " viśeṣitatvādityāha /",
    "GSP33brssgo2u:8095": " saptaiva hi prāṇāścakṣurādayastvakparyantā viśeṣitā iha prakṛtāḥ 'sa yatraiva cākṣuṣaḥ puruṣaḥ parāṅparyāvartate 'thārūpajño bhavati' (bṛ. 4.4.1)",
    "GSP33brssgo2u:8096": " 'ekībhavati na paśyatītyāhuḥ' (bṛ. 4.4.2)",
    "GSP33brssgo2u:8097": " ityevamādinānukramaṇena /",
    "GSP33brssgo2u:8098": " prakṛtagāmī ca sarvaśabdo bhavati yathā sarve brāhmaṇā bhojayitavyā iti ye nimantritāḥ prakṛtā brāhmaṇāsta eva sarvaśabdenocyante nānye /",
    "GSP33brssgo2u:8099": " evamihāpi ye prakṛtāḥ sapta prāṇāsta eva sarvaśabdenocyante nānya iti /",
    "GSP33brssgo2u:8100": " nanvatra vijñānamaṣṭamamanukrāntaṃ,",
    "GSP33brssgo2u:8101": " kathaṃ saptānāmevānukramaṇam /",
    "GSP33brssgo2u:8102": " naiṣa doṣaḥ /",
    "GSP33brssgo2u:8103": " manovijñānayostattvābhedādvṛttibhede 'pi saptatvopapatteḥ /",
    "GSP33brssgo2u:8104": " tasmātsaptaiva prāṇā iti /",
    "GSP33brssgo2u:8105": " evaṃprāpte brūmaḥ - hastādayastvapare saptabhyo 'tiriktāḥ prāṇāḥ pratīyante-' hastau vai grahaḥ' (bṛ. 3.2.8)",
    "GSP33brssgo2u:8106": " ityādiśrutiṣu /",
    "GSP33brssgo2u:8107": " grahatvaṃ ca bandhanabhāvo gṛhyate,",
    "GSP33brssgo2u:8108": " badhyate kṣetrajño 'nena grahasaṃjñakena bandhaneneti /",
    "GSP33brssgo2u:8109": " sa ca kṣetrajño naikasminneva śarīre badhyate,",
    "GSP33brssgo2u:8110": " śarīrāntareṣvi tulyatvādbandhanasya /",
    "GSP33brssgo2u:8111": " tasmāccharīrāntarasaṃcārīdaṃ grahasaṃjñakaṃ bandanamityarthāduktaṃ bhavati /",
    "GSP33brssgo2u:8112": " tathāca smṛtiḥ - puryaṣṭakena liṅgena prāṇādyena sa yujyate /",
    "GSP33brssgo2u:8113": " tena baddhasya vai bandho mokṣo muktasya tena ca /",
    "GSP33brssgo2u:8114": " iti prāṅmokṣādgrahasaṃjñakenānena bandhanenāviyogaṃ darśayati /",
    "GSP33brssgo2u:8115": " ātharvaṇe ca viṣayendriyānukramaṇe cakṣuṣa draṣṭavyaṃ ca ityatra tulyavaddhastādīnīndriyāṇi",
    "GSP33brssgo2u:8116": " saviṣayāṇyanukrāmati-' hastau cādātavyaṃ copasthaścānandayitavyaṃ ca pāyuśca visarjayitavyaṃ",
    "GSP33brssgo2u:8117": " ca pādau ca gantavyaṃ ca' ( pra. 4.8) iti /",
    "GSP33brssgo2u:8118": " tathā 'daśeme puruṣe prāṇā ātmaikādaśaste yadāsmāccharīrānmartyādutkrāmantyatha rodayanti' (bṛ. 3.9.4)",
    "GSP33brssgo2u:8119": " ityekādaśānāṃ prāṇānāmutkrāntiṃ darśayati /",
    "GSP33brssgo2u:8120": " sarvaśabdo 'pi ca prāṇaśabdena saṃbadhyamāno 'śeṣānprāṇānabhidadhāno darśayati /",
    "GSP33brssgo2u:8121": " sarvaśabdo 'pi ca prāṇaśabdena saṃbadhyamāno 'śeṣānprāṇānabhidadhāno na prakaraṇavaśena saptasvevāvasthāpayituṃ śakyate,",
    "GSP33brssgo2u:8122": " prakaraṇācchabdasya balīyastvāt /",
    "GSP33brssgo2u:8123": " sarve brāhmaṇā bhojayitavyā ityatrāpi sarveṣāmevāvanivartināṃ brāhmaṇānāṃ grahaṇaṃ nyāyyaṃ,",
    "GSP33brssgo2u:8124": " sarvaśabdasāmarthyāt /",
    "GSP33brssgo2u:8125": " sarvabhojanāsaṃbhavāttu tatra nimantritamātraviṣayā sarvaśabdasya vṛttirāśritā /",
    "GSP33brssgo2u:8126": " iha tu na kiñcitsarvaśabdārthasaṃkocane kāraṇamasti /",
    "GSP33brssgo2u:8127": " tasmātsarvaśabdenātrāśeṣāṇāṃ prāṇānāṃ parigrahaḥ /",
    "GSP33brssgo2u:8128": " pradarśanārthe ca saptānāmanukramaṇamityanavadyam /",
    "GSP33brssgo2u:8129": " tasmādekādaśaiva prāṇāḥ śabdataḥ kāryataśceti siddham // 6 // @----------------------",
    "GSP33brssgo2u:8130": " FN: guhāyāṃ hṛdaye śerata iti guhāśayāḥ svastāneṣu nihitāḥ nikṣiptāḥ /",
    "GSP33brssgo2u:8131": " karmaṇā hastanirvartyādānena gṛhītaḥ saṃbaddhaḥ /",
    "GSP33brssgo2u:8132": " trayaḥ kālāstraikālyaṃ tadviṣaya vṛttiryasya tantraikālyavṛtti /",
    "GSP33brssgo2u:8133": " cakṣurādayastvakparyantā utkrāntau viśeṣitāḥ /",
    "GSP33brssgo2u:8134": " iha utkrāntiprakaraṇe /",
    "GSP33brssgo2u:8135": " prāṇādipañcakaṃ bhūtasūkṣmapañcakaṃ jñānendriyapañcakaṃ karmendriyapañcakaṃ antaḥkaraṇacatuṣṭayaṃ avidyā kāmaḥ karma ceti paryuṣṭakam /",
    "GSP33brssgo2u:8136": " siddhāntināpyekādaśasu manovṛttibhedānniścayātmikā buddhiḥ,",
    "GSP33brssgo2u:8137": " garvātmako 'haṅkāraḥ,",
    "GSP33brssgo2u:8138": " smaraṇātmakaṃ cittamiti dvādaśādisaṃkhyāntarbhāvanīyā /",
    "GSP33brssgo2u:8139": " tato varaṃ prāthamikasaptatve 'ntarbhāvaḥ lāghavāditi prāpte siddhāntayati-atreti /",
    "GSP33brssgo2u:8140": " ādānena karmaṇā gṛhīta saṃbaddhaḥ /",
    "GSP33brssgo2u:8141": " saṃbandhamevāha-hastābhyāmiti /",
    "GSP33brssgo2u:8142": " ato 'dhikasaṃkhyāyā nyūnāyāmantarbhāvāyogātsaptaiva prāṇāḥ syurlāghavānurodhādityevaṃ na mantavyamityanvayaḥ /",
    "GSP33brssgo2u:8143": " tarhi katīndriyāṇītyākāṅkṣayāmāha-uttareti /",
    "GSP33brssgo2u:8144": " 'śrutīnāṃ mitho virodhe sati mānāntarānugṛhītā śrutirbalīyasī'iti nyāyena kāryaliṅgānumānānugṛhītaikādaśaprāṇaśrutyanusāreṇānyāḥ śrutayo neyā ityabhisaṃdhāyāha-satyamiti /",
    "GSP33brssgo2u:8145": " ekādaśakāryaliṅgānyāha-śabdeti /",
    "GSP33brssgo2u:8146": " trayaḥ kālāstraikālyaṃ tadviṣayā vṛttiryasya tatraikālyavṛtti /",
    "GSP33brssgo2u:8147": " indriyāntarāṇāṃ vartamānamātragrāhitvādatītādijñānāya mano 'ṅgīkāryamityarthaḥ /",
    "GSP33brssgo2u:8148": " viśeṣitatvādityuktaṃ nirasyati-apica sapteti /",
    "GSP33brssgo2u:8149": " naca tāvatāmiti /",
    "GSP33brssgo2u:8150": " ādānādīnāṃ śrotrādibhyo 'tyantavaijātyādityartha /",
    "GSP33brssgo2u:8151": " teṣāṃ tadvṛttitve badhirādīnāmādānādi na syāditi bhāvaḥ /",
    "GSP33brssgo2u:8152": " kathaṃ tarhi chidre prāṇaśabda ityāśaṅkya lakṣaṇayetyāha-mukhyasya tviti /",
    "GSP33brssgo2u:8153": " 'sapta prāṇāḥ prabhavanti'ityupāsanārtham /",
    "GSP33brssgo2u:8154": " 'aṣṭau grahā'iti śrutistūpalakṣaṇārthā /",
    "GSP33brssgo2u:8155": " pāyūpasthapādānāmapi bandhakatvāviśeṣāditi vivektavyam /",
    "GSP33brssgo2u:8156": " nanvidaṃ sūtravyākhyānamasaṃgataṃ pañcadhīndriyāvāṅmanasāṃ saptatvāvagatiḥ śīrṣaṇyānāṃ caturṇāṃ viśeṣitatvamiti hetorvaiyadhikaraṇyāduktaparisaṃkhyādoṣāccetyarucerāha-iyamapareti",
    "GSP33brssgo2u:8157": " indriyāṇi katīti saṃdehe pūrvapakṣasūtraṃ yojayati-sapteti /",
    "GSP33brssgo2u:8158": " taṃ jīvātmānaṃ ye prāṇāḥ saha gacchanti teṣāmeva bhogahetutvādindriyatvamityarthaḥ /",
    "GSP33brssgo2u:8159": " vipannāvasthāyāmeva cākṣupaścakṣuṣi sthito 'nugrāhakasūryāṃśarūpaḥ puruṣaḥ parāṅ paryāvartate bahirdeśātsvāṃśinaṃ surye pratigacchati /",
    "GSP33brssgo2u:8160": " atha tadānīmayaṃ mumūrṣurarūpajño bhavati /",
    "GSP33brssgo2u:8161": " devāṃśe devaṃ praviṣṭe liṅgāṃśaścakṣurhṛdaye manasaikībhavati tadāyaṃ na paśyatīti pārśvasthā āhurityarthaḥ /",
    "GSP33brssgo2u:8162": " ādipadāt 'na jighrati na vadati na ramayate na śṛṇoti na manute na spṛśati na vijānāti'iti gṛhyate /",
    "GSP33brssgo2u:8163": " saptānāmeva jīvena saha gatirityasiddhaṃ,",
    "GSP33brssgo2u:8164": " grahatvaśrutyā hastādīnāmapi gatipratīteriti siddhāntayati-evamityādinā /",
    "GSP33brssgo2u:8165": " hastādibandhasya prāṅmokṣātsahagatau smṛtimāha-puryaṣṭakeneti /",
    "GSP33brssgo2u:8166": " prāṇādipañcakaṃ bhūtasūkṣmapañcakaṃ jñānendriyapañcakaṃ karmendriyapañcakamantaḥkaraṇacatuṣṭayamavidyā",
    "GSP33brssgo2u:8167": " kāmaḥ karma ceti puryaṣṭakamātmano jñāpakatvālliṅgaṃ sati saṃbhave sarvaśrutisaṃkoco",
    "GSP33brssgo2u:8168": " na yukta ityāha-sarvaśabdo 'pīti /",
    "GSP33brssgo2u:8169": " tasmātsaṃkhyāśrutīnāmavirodhādekādaśendriyakāraṇe brahmaṇi samanvaya iti siddham //6//",
    "GSP33brssgo2u:8170": " END BsCom_2,4.2.6",
    "GSP33brssgo2u:8171": " START BsCom_2,4.3.7",
    "GSP33brssgo2u:8172": " prāṇāṇutvādhikaraṇam / sū. 7",
    "GSP33brssgo2u:8173": " aṇavaś ca / BBs_2,4.7 /",
    "GSP33brssgo2u:8174": " adhunā prāṇānāmeva svabhāvāntaramabhyuccinoti /",
    "GSP33brssgo2u:8175": " aṇavaścaite prakṛtāḥ prāṇāḥ pratipattavyāḥ /",
    "GSP33brssgo2u:8176": " aṇutvaṃ caiṣāṃ saukṣmyaparicchedau na paramāṇutulyatvaṃ,",
    "GSP33brssgo2u:8177": " kṛtsnadehavyāpikāryānupapattiprasaṅgāt /",
    "GSP33brssgo2u:8178": " sūkṣmā ete prāṇāḥ sthūlāścetsyurmaraṇakāle śarīrānnirgacchanto bilādahirivopalabhyeranmriyamāṇasya pārśvasthaiḥ /",
    "GSP33brssgo2u:8179": " paricchinnāścaite prāṇāḥ sarvagatāścetsyurutkrāntigatyāgatiśrutivyākopaḥ syāt /",
    "GSP33brssgo2u:8180": " tadguṇasāratvaṃ ca jīvasya na siddhyet /",
    "GSP33brssgo2u:8181": " sarvagatānāmapi vṛttilābhaḥ śarīradeśe syāditi cet /",
    "GSP33brssgo2u:8182": " na. vṛttimātrasya karaṇatvopapatteḥ /",
    "GSP33brssgo2u:8183": " yadeva hyupalabdhisādhanaṃ vṛttiranyadvā tasyaiva naḥ karaṇatvaṃ saṃjñāmātre vivāda iti karaṇānāṃ vyāpitvakalpanā nirarthikā /",
    "GSP33brssgo2u:8184": " tasmātsūkṣmāḥ paricchinnāśca prāṇā ityadhyavasyāmaḥ // 7 // @----------------------",
    "GSP33brssgo2u:8185": " FN: anudbhūtarūpasparśatvaṃ sūkṣmatvam /",
    "GSP33brssgo2u:8186": " paricchedo 'lpatvam /",
    "GSP33brssgo2u:8187": " aṇavaśca /",
    "GSP33brssgo2u:8188": " 'prāṇāḥ sarve 'nantāḥ'iti śruterindriyāṇāṃ vibhutvātteṣāmutkrāntirasiddhā kintu tattaddehe teṣāmabhivyaktirūpāḥ prādeśikyo vṛttayaḥ santi na tāsāmutkrāntyādiriti sāṃkhyānāmākṣepaḥ,",
    "GSP33brssgo2u:8189": " tatsaṃgatyā prāṇāḥ kiṃparimāṇā iti saṃdehe siddhāntayati-adhunetyādinā /",
    "GSP33brssgo2u:8190": " utpattisaṃkhyānirṇayānantaraṃ parimāṇaṃ nirūpyata ityarthaḥ /",
    "GSP33brssgo2u:8191": " anudbhūtarūpasparśatvaṃ sūkṣmatvam /",
    "GSP33brssgo2u:8192": " paricchedo 'lpatvam /",
    "GSP33brssgo2u:8193": " buddhyādīnāṃ vibhutve tadupādhikamātmano 'ṇutvādikaṃ na siddhyedityuktanyāyavirodhamāha-tadguṇasāratvamiti /",
    "GSP33brssgo2u:8194": " uktākṣepamanūdya nirasyati-sarvagatānāmiti /",
    "GSP33brssgo2u:8195": " ānantyaśruterupāsanārthatvānnotkrāntyādiśrutīnāṃ tayā virodha iti siddham //7//",
    "GSP33brssgo2u:8196": " END BsCom_2,4.3.7",
    "GSP33brssgo2u:8197": " START BsCom_2,4.4.8",
    "GSP33brssgo2u:8198": " 4 prāṇaśraiṣṭhyādhikaraṇam / sū. 8",
    "GSP33brssgo2u:8199": " śreṣṭhaś ca / BBs_2,4.8 /",
    "GSP33brssgo2u:8200": " mukhyaśca prāṇa itaraprāṇavadbrahmavikāra ityatidiśati /",
    "GSP33brssgo2u:8201": " taccāviseṣeṇaiva sarvaprāṇānāṃ brahmavikāratvamākhyātam /",
    "GSP33brssgo2u:8202": " 'etasmājjāyate prāṇo manaḥ sarvendriyāṇi ca' (muṇḍa. 2.1.3)",
    "GSP33brssgo2u:8203": " iti sendriyamanovyatirekeṇa prāṇasyotpattiśravaṇāt /",
    "GSP33brssgo2u:8204": " 'sa prāṇamasṛjata' (pra. 6.4)",
    "GSP33brssgo2u:8205": " ityādi śravaṇebhyaśca /",
    "GSP33brssgo2u:8206": " kimarthaḥ punaratideśaḥ,",
    "GSP33brssgo2u:8207": " adhikāśaṅkāpākaraṇārthaḥ /",
    "GSP33brssgo2u:8208": " nāsadāsīye hi brahmapradhāne sūkte mantravarṇo bhavati 'na mṛtyurāsīdamṛtaṃ na tarhi na rātryā ahnu āsītpraketaḥ /",
    "GSP33brssgo2u:8209": " ānīdavātaṃ svadhayā tadekaṃ tasmāddhānyanna paraḥ kiñcanāsa' (ṛ.saṃ. 8.7.17) iti /",
    "GSP33brssgo2u:8210": " ānīditi prāṇakarmopādānātprāgutpatteḥ santamiva prāṇaṃ sūcayati /",
    "GSP33brssgo2u:8211": " tasmādajaḥ prāṇa iti jāyate kasyacinmatiḥ /",
    "GSP33brssgo2u:8212": " tāmatideśenāpanudati /",
    "GSP33brssgo2u:8213": " ānīcchabdo 'pi na prāgutpatteḥ prāṇasadbhāvaṃ sūcayati /",
    "GSP33brssgo2u:8214": " avātamiti viśeṣaṇāt /",
    "GSP33brssgo2u:8215": " 'aprāṇo hyamanāḥ śubhraḥ' iti ca mulaprakṛteḥ prāṇādisamastaviśeṣarahitatvasya darśitatvāt /",
    "GSP33brssgo2u:8216": " tasmātkāraṇasadbhāvapradarśanārtha evāyamānīcchabda iti /",
    "GSP33brssgo2u:8217": " śreṣṭha iti ca mukhyaṃ prāṇamabhidadhāti- 'prāṇo vāva jyeṣṭhaśca śreṣṭhaśca' (chā. 5.1.1)",
    "GSP33brssgo2u:8218": " iti śrutinirdeśāt /",
    "GSP33brssgo2u:8219": " jyeṣṭhaśca prāṇaḥ śukraniṣekakālādārabhya tasya vṛttilābhāt /",
    "GSP33brssgo2u:8220": " na cetasya tadānīṃ vṛttilābhaḥ syādyonau niṣiktaṃ śukraṃ pūyeta na saṃbhavedvā /",
    "GSP33brssgo2u:8221": " śrotrādīnāṃ tu karṇaśaṣkulyādisthānavibhāganiṣpattau vṛttilābhānna jyeṣṭhatvam /",
    "GSP33brssgo2u:8222": " śreṣṭhaśca prāṇo guṇādhikyāt,",
    "GSP33brssgo2u:8223": " 'na vai śakṣyāmastvadṛte jīvitum' (bṛ. 6.1.13) iti śruteḥ // 8 // @----------------------",
    "GSP33brssgo2u:8224": " FN: tarhi tadā pralayakāle mṛtyurmārako mṛtyumatkāryaṃ vā nāsīt,",
    "GSP33brssgo2u:8225": " amṛtaṃ devabhogyaṃ nāsīt,",
    "GSP33brssgo2u:8226": " rātryāḥ praketaścihnarūpaścandraḥ ahaḥ praketaḥ sūryaśca nāstāṃ,",
    "GSP33brssgo2u:8227": " svadhayā pitṛdeyāgnena saha,",
    "GSP33brssgo2u:8228": " ānīt ceṣṭāṃ kṛtavat /",
    "GSP33brssgo2u:8229": " śreṣṭhaśca /",
    "GSP33brssgo2u:8230": " atideśatvānna saṃgatyādyapekṣā /",
    "GSP33brssgo2u:8231": " 'tathā prāṇāḥ'ityuktanyāyo 'trātidiśyate /",
    "GSP33brssgo2u:8232": " nanu prāṇo jāyate na veti saṃśayābhāvādatideśo na yukta ityākṣipati-kimartha iti /",
    "GSP33brssgo2u:8233": " niścitamahāpralaye prāṇasadbhāvaśrutyādhikāṃ śaṅkāmāha-nāsadāsīye hīti /",
    "GSP33brssgo2u:8234": " 'nāsadāsīt'ityārabhyādhīta ityarthaḥ /",
    "GSP33brssgo2u:8235": " tarhi tadā pralayakāle mṛtyurmārako mṛtyumatkāryaṃ vā nāsīt,",
    "GSP33brssgo2u:8236": " amṛtaṃ ca devabhogyaṃ nāsīt,",
    "GSP33brssgo2u:8237": " rātryāḥ praketaścihnarūpaścandraḥ ahnaḥ praketaḥ sūryaśca nāstāṃ,",
    "GSP33brssgo2u:8238": " svadhayā sahetyanvayaḥ /",
    "GSP33brssgo2u:8239": " pitṛbhyo deyamannaṃ svadhā /",
    "GSP33brssgo2u:8240": " yadvā svena dhṛtā māyā svadhā tayā saha tadekaṃ brahmānīdāsīditi paramārthaḥ /",
    "GSP33brssgo2u:8241": " atrānīditi tacceṣṭāṃ kṛtavaditi pūrvapakṣārthaḥ /",
    "GSP33brssgo2u:8242": " tasmādbrahmaṇaḥ paraḥ paramutkṛṣṭamanyacca kimapi na babhūvetyarthaḥ /",
    "GSP33brssgo2u:8243": " parihāraḥ subodhaḥ nanu śreṣṭhaśabdasya prāṇe prasiddhyabhāvātkathaṃ sūtramiti,",
    "GSP33brssgo2u:8244": " tatrāha-śreṣṭha iti ceti /",
    "GSP33brssgo2u:8245": " śrutiṃ vyācaṣṭe-jyeṣṭhaśca prāṇa ityādinā /",
    "GSP33brssgo2u:8246": " pūyeta pūyaṃ bhavet /",
    "GSP33brssgo2u:8247": " na saṃbhavettadgarbho na bhavedityarthaḥ /",
    "GSP33brssgo2u:8248": " vāgādijīvanahetutvaṃ prāṇasya guṇaḥ /",
    "GSP33brssgo2u:8249": " evamānīcchrutyavirodhātprāṇotpattiśrutīnāṃ brahmaṇi samanvaya iti siddham //8//",
    "GSP33brssgo2u:8250": " END BsCom_2,4.4.8",
    "GSP33brssgo2u:8251": " START BsCom_2,4.5.9",
    "GSP33brssgo2u:8252": " 5 vāyukriyādhikaraṇam / sū. 9-12",
    "GSP33brssgo2u:8253": " na vāyukriye pṛthagupadeśāt / BBs_2,4.9 /",
    "GSP33brssgo2u:8254": " sa punarmukhyaḥ prāṇaḥ kiṃsvarūpa itīdānīṃ jijñāsyate /",
    "GSP33brssgo2u:8255": " tatra prāptaṃ tāvacchrutervāyuḥ prāṇa iti /",
    "GSP33brssgo2u:8256": " evaṃ hi śrūyate- 'yaḥ prāṇaḥ sa vāyuḥ sa eṣa vāyuḥ pañcavidhaḥ prāṇo 'pāno vyāna udānaḥ samānaḥ' iti /",
    "GSP33brssgo2u:8257": " athavā tantrāntarīyābhiprāyātsamastakaraṇavṛttiḥ prāṇa iti prāptam /",
    "GSP33brssgo2u:8258": " evaṃ hi tantrāntarīyā ācakṣate- 'sāmānyā karaṇavṛttiḥ prāṇādyā vāyavaḥ pañce' ti /",
    "GSP33brssgo2u:8259": " atrocyate- na vāyuḥ prāṇo nāpi karaṇavyāpāraḥ /",
    "GSP33brssgo2u:8260": " kutaḥ - pṛthagupadeśāt /",
    "GSP33brssgo2u:8261": " vāyostāvatprāṇasya pṛthagupadeśo bhavati- 'prāṇa eva brahmaṇaścaścaturthaḥ pādaḥ sa vāyunā jyotiṣā bhāti ca tapati ca' (chāndo. 3.18.4) iti",
    "GSP33brssgo2u:8262": " nahi vāyureva san vāyoḥ pṛthagupadiśyeta /",
    "GSP33brssgo2u:8263": " tathā karaṇavṛtterapi pṛthagupadeśo bhavati,",
    "GSP33brssgo2u:8264": " vāgādīni karaṇānyanukramya tatra tatra pṛthakprāṇasyānukramaṇāt /",
    "GSP33brssgo2u:8265": " vṛttivṛttimatoścābhedāt /",
    "GSP33brssgo2u:8266": " nahi karaṇavyāpāra eva san karaṇebhyaḥ pṛthagupadiśyeta /",
    "GSP33brssgo2u:8267": " tathā 'etasmājjāyate prāṇo manaḥ sarvendriyāṇi ca /",
    "GSP33brssgo2u:8268": " khaṃ vāyuḥ' (mu. 2.1.3)",
    "GSP33brssgo2u:8269": " ityevamādayo 'pi vāyoḥ karaṇebhyaśca prāṇasya pṛthagupadeśā anusartavyāḥ /",
    "GSP33brssgo2u:8270": " naca samastānāṃ karaṇānāmekā vṛttiḥ saṃbhavati,",
    "GSP33brssgo2u:8271": " pratyekamekaikavṛttitvātsamudāyasya cākārakatvāt /",
    "GSP33brssgo2u:8272": " nanu pañjaracālananyāyenaitadbhaviṣyati /",
    "GSP33brssgo2u:8273": " yathaitapañjaravartina ekādaśapakṣiṇaḥ pratyekaṃ pratiniyatavyāpārāḥ santaḥ saṃbhūyaikaṃ pañjaraṃ cālayanti,",
    "GSP33brssgo2u:8274": " evamekaśarīravartina ekādaśa prāṇāḥ pratyekaṃ pratiniyatavṛttayaḥ santaḥ saṃbhūyaikāṃ prāṇākhyāṃ vṛttiṃ pratilapsyanta iti /",
    "GSP33brssgo2u:8275": " netyucyate /",
    "GSP33brssgo2u:8276": " yuktaṃ tatra pratyekavṛttibhiravāntaravyāpāraiḥ pañjaracālanānurūpairevopetāḥ pakṣiṇaḥ saṃbhūyaikaṃ pañjaraṃ cālayeyuriti /",
    "GSP33brssgo2u:8277": " tathā dṛṣṭatvāt /",
    "GSP33brssgo2u:8278": " iha tu śravaṇādyavāntaravyāpāropetāḥ prāṇa na saṃbhūya prāṇyuriti yuktam,",
    "GSP33brssgo2u:8279": " pramāṇābhāvāt /",
    "GSP33brssgo2u:8280": " atyantavijātīyatvācca śravaṇādibhyaḥ prāṇanasya /",
    "GSP33brssgo2u:8281": " tathā prāṇasya śreṣṭhatvādyudghoṣaṇaṃ guṇabhāvopagamaśca taṃ prati vāgādīnāṃ,",
    "GSP33brssgo2u:8282": " na karaṇavṛttimātre prāṇe 'vakalpate /",
    "GSP33brssgo2u:8283": " tasmādanyo vāyukriyābhyāṃ prāṇaḥ /",
    "GSP33brssgo2u:8284": " kathaṃ tarhīyaṃ śrutiḥ 'yaḥ prāṇaḥ sa vāyuḥ' iti /",
    "GSP33brssgo2u:8285": " ucyate- vāyurevāyamadhyātmamāpannaḥ pañcavyūho viśeṣātmanāvatiṣṭhamānaḥ prāṇo nāma bhaṇyate na tattvāntaraṃ nāpi vāyumātram /",
    "GSP33brssgo2u:8286": " ataścobhe api bhedābhedaśrutī na virudhyete // 9 //",
    "GSP33brssgo2u:8287": " syādetat /",
    "GSP33brssgo2u:8288": " prāṇo 'pi tarhi jīvavadasmiñśarīre svātantryaṃ prāpnoti /",
    "GSP33brssgo2u:8289": " śreṣṭhatvādguṇabhāvopagamācca taṃ prati vāgādīnāmindriyāṇām /",
    "GSP33brssgo2u:8290": " tathāhyanekavidhā vibhūtiḥ prāṇasya śrāvyate- 'supteṣu vāgādiṣu prāṇa eko hi jāgarti",
    "GSP33brssgo2u:8291": " prāṇa eko mṛtyunānāptaḥ prāṇaḥ saṃvargo vāgādīnsaṃvṛṅ kte prāṇa itarānprāṇānrakṣati",
    "GSP33brssgo2u:8292": " māteva putrān' iti /",
    "GSP33brssgo2u:8293": " tasmātprāṇasyāpi jīvavatsvātantryaprasaṅgaḥ /",
    "GSP33brssgo2u:8294": " indriyāṇi vicārya tadvyāpārātprāṇaṃ pṛthakkartumutpattiratidiṣṭā /",
    "GSP33brssgo2u:8295": " saṃpratyutpannaprāṇasvarūpaṃ pṛthakkaroti-na vāyukriye pṛthagupadeśāt /",
    "GSP33brssgo2u:8296": " mukhyaḥ prāṇaḥ kiṃ vāyumātramuta karaṇānāṃ sādhāraṇavyāpāra āhosvittattvāntaramiti vāyuprāṇayorbhedābhedaśrutīnāṃ mithovirodhātsaṃśaye pūrvapakṣamāha-tatreti",
    "GSP33brssgo2u:8297": " dvitīyaṃ sāṃkhyapūrvapakṣamāha-athaveti /",
    "GSP33brssgo2u:8298": " siddhāntatvena sūtramādatte-atrocyata iti /",
    "GSP33brssgo2u:8299": " manorūpabrahmaṇo vākprāṇacakṣuḥśrotraiścatuṣpāttvaṃ śrutāvuktaṃ,",
    "GSP33brssgo2u:8300": " tatra prāṇo vāyunādhidaivikena bhātyabhivyañjyate abhivyaktaḥ saṃstapati /",
    "GSP33brssgo2u:8301": " kāryakṣamo bhavatītyarthaḥ /",
    "GSP33brssgo2u:8302": " śrutiṣu tatra tatra prāṇasya vāgādīnāṃ ca mithaḥ saṃvādaliṅgena pṛthagutpattiliṅgena cendriyatadabhinnavyāpārebhyo 'pi bhinnatvamityāha-tatheti",
    "GSP33brssgo2u:8303": " prāṇasyendriyavṛttitvaṃ śrutyā nirasya yuktyāpi nirasyati-naca samastānāmiti /",
    "GSP33brssgo2u:8304": " yā cakṣuḥ-sādhyā vṛttiḥ saiva na śrotrādisādhyā,",
    "GSP33brssgo2u:8305": " karaṇānāṃ pratyekamekaikarūpagrahādivṛttāvaiva hetutvāt /",
    "GSP33brssgo2u:8306": " naca samudāyasya vṛttiḥ saṃbhavati tasyāsattvādityarthaḥ /",
    "GSP33brssgo2u:8307": " prāṇābhāvāditi /",
    "GSP33brssgo2u:8308": " śrotrādīnāmekaprāṇanākhyavṛttyanukūlaparispandeṣu mānābhāvāt,",
    "GSP33brssgo2u:8309": " śravaṇādīnāmaparispandatvena vijātīyānāṃ,",
    "GSP33brssgo2u:8310": " parispandarūpaprāṇanānanukūlatvādavāntaravyāpārābhāvānna samastakaraṇavṛttiḥ prāṇa ityarthaḥ /",
    "GSP33brssgo2u:8311": " kiñca prāṇasya vṛttitve vāgādīnāmeva prādhānyaṃ vācyaṃ,",
    "GSP33brssgo2u:8312": " naitadastītyāha-tathā prāṇasyeti /",
    "GSP33brssgo2u:8313": " yathā mṛdo ghaṭo na vastvantaraṃ nāpi mṛṇmātraṃ tadvikāratvāt,",
    "GSP33brssgo2u:8314": " tathā vāyorvikāraḥ prāṇa ityabhedaśrutergatimāha-ucyata iti /",
    "GSP33brssgo2u:8315": " dehaṃ prāptaḥ pañcāvastho vikārātmanā sthito vāyureva prāṇa ityarthaḥ //9//",
    "GSP33brssgo2u:8316": " END BsCom_2,4.5.9",
    "GSP33brssgo2u:8317": " START BsCom_2,4.5.10",
    "GSP33brssgo2u:8318": " taṃ pariharati-",
    "GSP33brssgo2u:8319": " cakṣurādivat tu tatsahaśiṣṭyādibhyaḥ / BBs_2,4.10 /",
    "GSP33brssgo2u:8320": " tuśabdaḥ prāṇasya jīvavatsvātantryaṃ vyavartayati /",
    "GSP33brssgo2u:8321": " yathā cakṣurādīni rājaprakṛtivajjīvasya kartṛtvaṃ bhoktṛtvaṃ ca pratyupakaraṇāni na svatantrāṇi /",
    "GSP33brssgo2u:8322": " tathā mukhyo 'pi prāṇo rājamantrivajjīvasya sarvārthakaratvenopakaraṇabhūto na svatantraḥ /",
    "GSP33brssgo2u:8323": " kutaḥ /",
    "GSP33brssgo2u:8324": " tatsahaśiṣṭyādibhyaḥ /",
    "GSP33brssgo2u:8325": " taiścakṣurādibhiḥ sahaiva prāṇaḥ śiṣyate prāṇasaṃvādādiṣu /",
    "GSP33brssgo2u:8326": " samānadharmāṇāṃ ca saha śāsanaṃ yuktaṃ bṛhadrathantarādivat /",
    "GSP33brssgo2u:8327": " ādiśabdena saṃhatatvācetanatvādīnprāṇasya svātantryanirākaraṇahetūndarśati // 10 //",
    "GSP33brssgo2u:8328": " prāṇasya karaṇavṛttitvābhāve jīvavadbhoktṛtvaṃ syāditi śaṅkate-syādetaditi /",
    "GSP33brssgo2u:8329": " prāṇo na bhoktā,",
    "GSP33brssgo2u:8330": " bhogopakaraṇatvāt,",
    "GSP33brssgo2u:8331": " cakṣurādivaditi sūtrārthamāha-tuśabda ityādinā /",
    "GSP33brssgo2u:8332": " yathā bṛhadrathantarayoḥ sarvatra sahaprayujyamānatvena sāmatvena vā sāmyātsahapāṭhastathā karaṇaiḥ sahopakaraṇatvena sāmyātprāṇasya pāṭha iti na hetvasiddhirityarthaḥ /",
    "GSP33brssgo2u:8333": " kiñca prāṇo na bhoktā,",
    "GSP33brssgo2u:8334": " sāvayavatvāt,",
    "GSP33brssgo2u:8335": " jaḍatvādbhautikatvācca, dehavat //10//",
    "GSP33brssgo2u:8336": " END BsCom_2,4.5.10",
    "GSP33brssgo2u:8337": " START BsCom_2,4.5.11",
    "GSP33brssgo2u:8338": " syādetat /",
    "GSP33brssgo2u:8339": " yadi cakṣurādivatprāṇasya jīvaṃ prati karaṇabhāvo 'bhāyupagamyeta,",
    "GSP33brssgo2u:8340": " viṣayāntaraṃ rūpādivatprasajyeta /",
    "GSP33brssgo2u:8341": " rūpādyālocanādibhirvṛttibhiryathāsvaṃ cakṣurādīnāṃ jīvaṃ prati karaṇabhāvo bhavati /",
    "GSP33brssgo2u:8342": " apicaikādaśaiva kāryajātāni rūpālocanādīni parigaṇitāni yadarthamekādaśa prāṇāḥ saṃgṛhītāḥ natu dvādaśamaparaṃ kāryajātamadhigamyate yadarthamayaṃ dvādaśaḥ prāṇaḥ pratijñāyeteti /",
    "GSP33brssgo2u:8343": " ata uttaraṃ paṭhati-",
    "GSP33brssgo2u:8344": " akaraṇatvāc ca na doṣas tathā hi darśayati / BBs_2,4.11 /",
    "GSP33brssgo2u:8345": " na tāvadviṣayāntaraprasaṅgo doṣaḥ /",
    "GSP33brssgo2u:8346": " akaraṇatvātprāṇasya /",
    "GSP33brssgo2u:8347": " nahi cakṣurādivatprāṇasya viṣayaparicchedena karaṇatvamabhyupagamyate /",
    "GSP33brssgo2u:8348": " nacāsyaitāvatā kāryābhāva eva /",
    "GSP33brssgo2u:8349": " kasmāt /",
    "GSP33brssgo2u:8350": " tathāhi śrutiḥ prāṇāntareṣvasaṃbhāvyamānaṃ mukhyaprāṇasya vaiśeṣikaṃ kāryaṃ darśayati",
    "GSP33brssgo2u:8351": " prāṇasaṃvādādiṣu- 'atha ha prāṇā ahaṃśreyasi vyūdire' ityupakramya 'yasminva utkrānte",
    "GSP33brssgo2u:8352": " śarīraṃ pāpiṣṭhataramiva dṛśyate sa vaḥ śreṣṭhaḥ' (chā. 5.1.6,7)",
    "GSP33brssgo2u:8353": " iti copanyasya pratyekaṃ vāgādyutkramaṇena tadvṛttimātrahīnaṃ yathāpūrvaṃ jīvanaṃ",
    "GSP33brssgo2u:8354": " darśayitvā prāṇoccikramiṣāyāṃ vāgādiśaithilyāpattiṃ śarīrapātaprasaṅgaṃ ca darśayantī",
    "GSP33brssgo2u:8355": " śrutiḥ prāṇanimittāṃ śarīrendriyasthitiṃ darśayati /",
    "GSP33brssgo2u:8356": " 'tāvanvariṣṭhaḥ prāṇa uvāca mā mohamāpadyathāhamevaitatpañcadhātmānaṃ pravibhajyaitadbāṇamavaṣṭabhya vidhārayāmi,",
    "GSP33brssgo2u:8357": " iti caitamevārthaṃ śrutirāha- 'prāṇena rakṣannavaraṃ kulāyam' (bṛ.",
    "GSP33brssgo2u:8358": " 4.3.12) iti ca supteṣu cakṣurādiṣu prāṇanimittāṃ śarīrarakṣāṃ darśayati /",
    "GSP33brssgo2u:8359": " 'yasmātkasmāccāṅgātprāṇa utkrāmati tadaiva tacchuṣyati' (bṛ. 1.3.19) /",
    "GSP33brssgo2u:8360": " 'tena yadaśnāti yatpibati tenetarānprāṇānavati' iti ca prāṇanimittāṃ śarīrendriyapuṣṭiṃ darśayati /",
    "GSP33brssgo2u:8361": " 'kasminnvahamutkrānta utkrānto bhaviṣyāmi kasminvā pratiṣṭhite pratiṣṭhāsyāmi' iti,",
    "GSP33brssgo2u:8362": " 'sa prāṇamasṛjata' iti ca prāṇanimitte jīvasyotkrāntapratiṣṭhe darśayati // 11 // @----------------------",
    "GSP33brssgo2u:8363": " FN: ahaṃśreyasi svasya śreṣṭhatānimittaṃ,",
    "GSP33brssgo2u:8364": " vyūdire vivādaṃ cakrire /",
    "GSP33brssgo2u:8365": " aparaṃ nīcaṃ,",
    "GSP33brssgo2u:8366": " kulāyaṃ dehākhyaṃ gṛham /",
    "GSP33brssgo2u:8367": " nanu yadbhogopakaraṇaṃ tatsaviṣayaṃ dṛṣṭaṃ yathā cakṣurādikaṃ,",
    "GSP33brssgo2u:8368": " prāṇasya tu nirviṣayatvādasādhāraṇakāryabhāvācca nopakaraṇatvamiti śaṅkate-syādetaditi /",
    "GSP33brssgo2u:8369": " uktavyāpteḥ śarīre vyabhicārāddehendriyadhāraṇotkrāntyādyasādhāraṇakāryasatvācca",
    "GSP33brssgo2u:8370": " nirviṣayasyāpi prāṇasya śarīravadbhogopakaraṇatvamakṣataṃ na tu cakṣurādivajjñānakarmakaraṇatvamasti",
    "GSP33brssgo2u:8371": " yena saviṣayatvaṃ syāditi pariharati-na tāvadityādinā /",
    "GSP33brssgo2u:8372": " ahaṃśreyasi svasya śreṣṭhatānimittam /",
    "GSP33brssgo2u:8373": " vyūdire vivādaṃ cakrire-tadvṛttimātrahīnamiti /",
    "GSP33brssgo2u:8374": " mūkādibhāvena sthitamityarthaḥ /",
    "GSP33brssgo2u:8375": " avaraṃ nīcaṃ,",
    "GSP33brssgo2u:8376": " kulāyaṃ dehākhyaṃ gṛhaṃ,",
    "GSP33brssgo2u:8377": " prāṇena rakṣañjīvaḥ svapitītyarthaḥ-tadaiva tadānīmeva /",
    "GSP33brssgo2u:8378": " tena prāṇena yadaśnāti jīvastvena prāṇakṛtāśaneneti yāvat /",
    "GSP33brssgo2u:8379": " evaṃśruteḥ prāṇasyāsādhāraṇaṃ kāryamastītyuktam //11//",
    "GSP33brssgo2u:8380": " END BsCom_2,4.5.11",
    "GSP33brssgo2u:8381": " START BsCom_2,4.5.12",
    "GSP33brssgo2u:8382": " pañcavṛttir manovat vyapadiśyate / BBs_2,4.12 /",
    "GSP33brssgo2u:8383": " itaścāsti mukhyasya prāṇasya vaiśeṣikaṃ kāryaṃ,",
    "GSP33brssgo2u:8384": " yatkāraṇaṃ pañcavṛttirayaṃ vyapadiśyate śrutiṣu 'prāṇo 'pāno vyāna udānaḥ samānaḥ' (bṛ. 1.5.3) iti /",
    "GSP33brssgo2u:8385": " vṛttibhedaścāyaṃ kāryabhedāpekṣaḥ /",
    "GSP33brssgo2u:8386": " prāṇaḥ prāgvṛttirucchvāsādikarmā /",
    "GSP33brssgo2u:8387": " apānor'vāgvṛttirniśvāsādikarmā /",
    "GSP33brssgo2u:8388": " vyānastayoḥ saṃdhau vartamāno vīryavatkarmahetuḥ /",
    "GSP33brssgo2u:8389": " udāna ūrdhvavṛttirutkrāntyādihetuḥ /",
    "GSP33brssgo2u:8390": " samānaḥ samaṃ sarveṣvaṅgeṣu yo 'nnarasānnayatīti /",
    "GSP33brssgo2u:8391": " evaṃ pañcavṛttiḥ prāṇo manovat /",
    "GSP33brssgo2u:8392": " yathā manasaḥ pañca vṛttaya evaṃ prāṇasyāpītyarthaḥ /",
    "GSP33brssgo2u:8393": " śrotrādinimittāḥ śabdādiviṣayā manasaḥ pañca vṛttayaḥ prasiddhāḥ,",
    "GSP33brssgo2u:8394": " natu kāmaḥ saṃkalpaḥ ityādyāḥ paripaṭhitāḥ parigṛhyeran /",
    "GSP33brssgo2u:8395": " pañcasaṃkhyātirekāt /",
    "GSP33brssgo2u:8396": " nanvatrāpi śrotrādinirapekṣā bhūtabhaviṣyadādiviṣayāparā manaso vṛttirastīti samānaḥ pañcasaṃkhyātirekaḥ /",
    "GSP33brssgo2u:8397": " evaṃ tarhi 'paramatamapratiṣiddhamanumataṃ bhavati' iti nyāyādihāpi yogaśāstraprasiddhā",
    "GSP33brssgo2u:8398": " manasaḥ pañcavṛttayaḥ parigṛhyante 'pramāṇaviparyayavikalpanidrāsmṛtayaḥ' (pāta.",
    "GSP33brssgo2u:8399": " yoga. sū. 1.1.6) nāma /",
    "GSP33brssgo2u:8400": " bahuvṛttitvamātreṇa vā manaḥ prāṇasya nidarśanamiti draṣṭavyam /",
    "GSP33brssgo2u:8401": " jīvopakaraṇatvamapi prāṇasya pañcavṛttitvānmanovaditi yojayitavyam // 12 // @----------------------",
    "GSP33brssgo2u:8402": " FN: pramāṇaṃ pramitiḥ,",
    "GSP33brssgo2u:8403": " viparyayo bhramaḥ,",
    "GSP33brssgo2u:8404": " śabdajñānānupātī vastuśūnyo vikalpaḥ,",
    "GSP33brssgo2u:8405": " tāmasī vṛttirnidrā /",
    "GSP33brssgo2u:8406": " tatraiva hetvantarārthe sūtraṃ vyācaṣṭe-itaścetyādinā /",
    "GSP33brssgo2u:8407": " vṛttiravasthā /",
    "GSP33brssgo2u:8408": " agnimanthanādikaṃ vīryavatkarma /",
    "GSP33brssgo2u:8409": " kāmādivṛttivajjñāne 'pi pañcatvaniyamo nāstītyaruciṃ svayamevodbhāvya pakṣāntaraṃ gṛhṇāti-nanvatrāpītyādinā /",
    "GSP33brssgo2u:8410": " pramāṇaṃ pramitiḥ viparyayo bhramaḥ /",
    "GSP33brssgo2u:8411": " śaśaviṣāṇādijñānaṃ vikalpaḥ /",
    "GSP33brssgo2u:8412": " tāmasī vṛttirnidrā /",
    "GSP33brssgo2u:8413": " smṛtiḥ prasiddhā /",
    "GSP33brssgo2u:8414": " bhramandriyoravidyāvṛttitvānna manovṛttitvamityarucyā svamatamāha-bahviti /",
    "GSP33brssgo2u:8415": " sūtrasyārthāntaramāha-jīveti /",
    "GSP33brssgo2u:8416": " tadevaṃ prāṇavāyorbhedābhedaśrutyoravirodha iti siddham //12//",
    "GSP33brssgo2u:8417": " END BsCom_2,4.5.12",
    "GSP33brssgo2u:8418": " START BsCom_2,4.6.13",
    "GSP33brssgo2u:8419": " 6 śreṣṭhāṇutvādhikaraṇam / sū. 13",
    "GSP33brssgo2u:8420": " aṇuś ca / BBs_2,4.13 /",
    "GSP33brssgo2u:8421": " aṇuścāyaṃ mukhyaḥ prāṇaḥ pratyetavya itaraprāṇavat /",
    "GSP33brssgo2u:8422": " aṇutvaṃ cehāpi saukṣmyaparicchedau na paramāṇutulyatvam /",
    "GSP33brssgo2u:8423": " pañcabhirvṛttibhiḥ kṛtsnaśarīravyāpitvāt /",
    "GSP33brssgo2u:8424": " sūkṣmaḥ prāṇa utkrāntau pārśvasthenānupalabhyamānatvāt /",
    "GSP33brssgo2u:8425": " paricchinnaścotkrāntigatyāgatiśrutibhyaḥ /",
    "GSP33brssgo2u:8426": " nanu vibhutvamapi prāṇasya samāmnāyate- 'samaḥ pluṣiṇā samo maśakena samo nāgena sama ebhistribhirlokaiḥ samo 'nena sarveṇa (bṛ. 1.3.22)",
    "GSP33brssgo2u:8427": " ityevamādipradeśeṣu /",
    "GSP33brssgo2u:8428": " taducyate- ādhidaivikena samaṣṭivyaṣṭirūpeṇa hairaṇyagarṇeṇa prāṇātmanaivaitadvibhutvamāmnāyate nādhyātmikena /",
    "GSP33brssgo2u:8429": " apica samaḥ pluṣiṇetyādinā sāmyavacanena pratiprāṇivartinaḥ prāṇasya pariccheda eva pradarśyate tasmādadoṣaḥ // 13 // @----------------------",
    "GSP33brssgo2u:8430": " FN: pluṣirmaśakādapi sūkṣmo jantuḥ, nāgo hastī /",
    "GSP33brssgo2u:8431": " evaṃ mukhyaprāṇasyotpattiṃ svarūpaṃ coktvā parimāṇasaṃdehe 'ṇutvamupadiśati-aṇuśceti /",
    "GSP33brssgo2u:8432": " adhikāśaṅkāmāha-nanu vibhutvamapīti /",
    "GSP33brssgo2u:8433": " pluṣirmaśakādapi sūkṣmo jantuḥ puttiketyucyate /",
    "GSP33brssgo2u:8434": " nāgo hastī /",
    "GSP33brssgo2u:8435": " prāṇa utkrāmatīti śrutyālpatvaṃ prāṇasya bhātī,",
    "GSP33brssgo2u:8436": " samo 'nena sarveṇeti,",
    "GSP33brssgo2u:8437": " śrutyā vibhutvamiti virodhe ādhyātmikaprāṇasyālpatvamādhidaivikasya vibhutvamiti viṣayabhedācchrutyoravirodha iti samādhatte-taducyata iti /",
    "GSP33brssgo2u:8438": " kiñcopakrame prāṇasya pluṣyādisamatvenālpatvokteḥ sama ebhistribhirlokairiti virāḍdehasāmyam /",
    "GSP33brssgo2u:8439": " samo 'neneti sūtrātmatvamiti viṣayavyavasthā susthetyāha-apiceti /",
    "GSP33brssgo2u:8440": " aṇavaścetyatra sarve 'nantā iti indriyānantyamupāsanārthamiti samāhitam,",
    "GSP33brssgo2u:8441": " atra tu prāṇavibhutvamādhidaivikamiti samādhānāntarokterapaunaruktyam /",
    "GSP33brssgo2u:8442": " anye tu prasaṅgāttatra sāṃkhyākṣepo nirastaḥ,",
    "GSP33brssgo2u:8443": " atra tu śrutivirodho nirasta ityapaunaruktyamāhuḥ //13//",
    "GSP33brssgo2u:8444": " END BsCom_2,4.6.13",
    "GSP33brssgo2u:8445": " START BsCom_2,4.7.14",
    "GSP33brssgo2u:8446": " 7 jyotirādyadhikaraṇam / sū. 14-16",
    "GSP33brssgo2u:8447": " jyotirādyadhiṣṭhānaṃ tu tadāmananāt / BBs_2,4.14 /",
    "GSP33brssgo2u:8448": " te punaḥ prakṛtāḥ prāṇāḥ kiṃ svamahimnaiva svasmai kāryāya prabhavantyāhosviddevatādhiṣṭhitāḥ",
    "GSP33brssgo2u:8449": " prabhavantīti vicāryate- tatra prāptaṃ tāvadyathā svakāryaśaktiyogātsvamahimnaiva",
    "GSP33brssgo2u:8450": " prāṇāḥ pravarteranniti /",
    "GSP33brssgo2u:8451": " apica devatādhiṣṭhitānāṃ prāṇānāṃ pravṛttāvabhyupagamyamānāyāṃ tāsāmevādhiṣṭhātrīṇāṃ devatānāṃ bhoktṛtvaprasaṅgāccharīrasya bhoktṛtvaṃ pralīyeta",
    "GSP33brssgo2u:8452": " ataḥ svamahimnaivaiṣāṃ pravṛttiriti /",
    "GSP33brssgo2u:8453": " evaṃ prāptaṃ idamucyate- jyotirādyadhiṣṭhānaṃ tu iti /",
    "GSP33brssgo2u:8454": " tuśabdena pūrvapakṣo vyāvartyate /",
    "GSP33brssgo2u:8455": " jyotirādibhiragnyādyabhimāninībhirdevatābhiradhiṣṭhitaṃ vāgādi karaṇajātaṃ svakāryeṣu pravartata iti pratijānīte /",
    "GSP33brssgo2u:8456": " hetuṃ vyācaṣṭe- tadāmananāditi /",
    "GSP33brssgo2u:8457": " tathāhyāmananti- 'agnirvāgbhūtvā mukhaṃ prāviśat' (aita. 2.4) ityādi /",
    "GSP33brssgo2u:8458": " agneścāyaṃ vāgbhāvo mukhapraveśaśca devatātmanādhiṣṭhātṛtvamaṅgīkṛtyocyate /",
    "GSP33brssgo2u:8459": " nahi devatāsaṃbandhaṃ pratyākhyāyāgnervāci mukhe vā kaścidviśeṣasaṃbandho dṛśyate /",
    "GSP33brssgo2u:8460": " tathā 'vāyuḥ prāṇo bhūtvā nāsike prāviśat' (aita. 2.4)",
    "GSP33brssgo2u:8461": " ityevamādyapi yaujayitavyam /",
    "GSP33brssgo2u:8462": " tathānyatrāpi vāgeva brahmaṇaścaturthaḥ pādaḥ so 'gninā jyotiṣā bhāti ca tapati ca' (chā. 3.18.3)",
    "GSP33brssgo2u:8463": " ityevamādinā vāgādīnāmagnyādijyotiṣṭvādivacanenaitamevārthaṃ draḍhayati /",
    "GSP33brssgo2u:8464": " 'sa vai vācameva prathamāmatyavahatsā yadā mṛtyumatyamucyata so 'gnirabhavat' (bṛ. 1.3.12)",
    "GSP33brssgo2u:8465": " iti caivamādinā vāgādīnāmagnyādibhāvāpattivacanenaitamevārthaṃ dyotayati /",
    "GSP33brssgo2u:8466": " sarvatra cādhyātmādhidaivatavibhāgena vāgādyagnyādyanukramaṇamanayaiva pratyāsattyā bhavati /",
    "GSP33brssgo2u:8467": " samṛtāvapi- 'vāgadhyātmamiti prāhurbrāhmaṇāstattvadarśinaḥ /",
    "GSP33brssgo2u:8468": " vaktavyamadhibhūtaṃ tu vahnistatrādhidaivacatam /",
    "GSP33brssgo2u:8469": " ' ityādinā vāgādīnāmagnyādidevatādhiṣṭhitatvaṃ saprapañcaṃ darśitam /",
    "GSP33brssgo2u:8470": " yaduktaṃ svakāryaśaktiyogātsvamahimnaiva prāṇāḥ pravarteranniti /",
    "GSP33brssgo2u:8471": " tadayuktam /",
    "GSP33brssgo2u:8472": " śaktānāmapi śakaṭādīnāmanaḍudādyadhiṣṭhitānāṃ pravṛttidarśanāt /",
    "GSP33brssgo2u:8473": " ubhayathopapattau cāgamāddevatādhiṣṭhitatvameva niścīyate // 14 // @----------------------",
    "GSP33brssgo2u:8474": " FN: bhāti dīpyate /",
    "GSP33brssgo2u:8475": " tapati svakāryaṃ karoti /",
    "GSP33brssgo2u:8476": " sa prāṇo vācaṃ prathamāmudgīthakarmāṇi pradhānāṃ anṛtādipāpmarūpaṃ mṛtyumatītyāvahanmṛtyunā muktāṃ kṛtvā agnidevatātmatvaṃ prāpitavān /",
    "GSP33brssgo2u:8477": " pūrvaṃ prāṇasyādhyātmikādhidaivikavibhāgenāpyaṇutvavibhutvavyavasthoktā tatprasaṅgenādhyātmikānāṃ prāṇānāmādhidaivikādhīnatvamāha-jyotirādyadhiṣṭhānaṃ tu tadāmananāt /",
    "GSP33brssgo2u:8478": " 'vācā hi nāmānyabhivadati cakṣuṣā rūpāṇi paśyati'iti tṛtīyāśrutyānvayavyatirekavatyā",
    "GSP33brssgo2u:8479": " vāgādīnāṃ nirapekṣasādhanatvoktivirodhāt 'agnirvāgbhūtvā'ityādiśrutisteṣāmacetanāgnyādyupādānakatvaparā",
    "GSP33brssgo2u:8480": " na tu teṣāmadhiṣṭhātṛdevatāparā /",
    "GSP33brssgo2u:8481": " naca svakārye śaktānāmapi vāgādīnāmacetanatvādadhiṣṭhātrapekṣā na virudhyata iti vācyaṃ,",
    "GSP33brssgo2u:8482": " jīvasyādhiṣṭhātṛtvāt /",
    "GSP33brssgo2u:8483": " kiñca devatānāmadhiṣṭhātṛtve jīvavadbhoktṛtvamasmin dehe syāt,",
    "GSP33brssgo2u:8484": " tathā caikatrānekabhoktṛṇāṃ virodhāddurbalasya jīvasya bhoktṛtvaṃ na syāditi pūrvapakṣārthaḥ /",
    "GSP33brssgo2u:8485": " siddhāntayati-evaṃ prāpta ityādinā /",
    "GSP33brssgo2u:8486": " agnirvāgbhūtvādityaścakṣurbhūtveti ca tadbhāvo 'trāgryādidevatādhiṣṭheyatvarūpa eva",
    "GSP33brssgo2u:8487": " saṃbandho na tadupādānakatvarūpo dūrasthādityamaṇḍalādermukhasthacakṣurādyupādānatvātsaṃbhavādityāha-agneścāyamiti /",
    "GSP33brssgo2u:8488": " vāyuḥ prāṇādhiṣṭhātā bhūtvā nāsāpuṭe prāviśaditi vyākhyeyamityāha-tatheti /",
    "GSP33brssgo2u:8489": " bhāti dīpyate,",
    "GSP33brssgo2u:8490": " tapati svakāryaṃ karotītyarthaḥ /",
    "GSP33brssgo2u:8491": " etasminnadhiṣṭhātradhiṣṭheyatvarūpārthe liṅgāntaramāha-sa vai vācamiti /",
    "GSP33brssgo2u:8492": " sa prāṇo vācaṃ prathamāmudgīthakarmaṇi pradhānāmanṛtādipāpmarūpaṃ mṛtyumatītyāvahanmṛtyunā muktāṃ kṛtvā agnidevatātmatvaṃ prāpitavānityarthaḥ",
    "GSP33brssgo2u:8493": " kiñca mṛtasyāgniṃ vāgapyeti vātaṃ prāṇaḥ cakṣurādityamityādiśrutirapyadhiṣṭhātradhiṣṭheyatvasaṃbandhaṃ dyotayatītyāha-sarvatreti /",
    "GSP33brssgo2u:8494": " nanu śakaṭādīnāṃ balīvardādipreritānāṃ pravṛttirdṛṣṭā,",
    "GSP33brssgo2u:8495": " kṣīrādīnāṃ tvanadhiṣṭhitānāmapi dadhyādipravṛttirdṛśyate,",
    "GSP33brssgo2u:8496": " tathā cobhayathāsaṃbhave kathaṃ niścayaḥ,",
    "GSP33brssgo2u:8497": " tatrāha-ubhayathopapattau ceti /",
    "GSP33brssgo2u:8498": " uktadoṣāntaranirāsāya sūtramavatārayati-yadapīti //14//",
    "GSP33brssgo2u:8499": " END BsCom_2,4.7.14",
    "GSP33brssgo2u:8500": " START BsCom_2,4.7.15",
    "GSP33brssgo2u:8501": " yadapyuktaṃ devatānāmevādhiṣṭhātrīṇāṃ bhoktṛtvaprasaṅgo na śārīrasyeti tatparihriyate-",
    "GSP33brssgo2u:8502": " prāṇavatā śabdāt / BBs_2,4.15 /",
    "GSP33brssgo2u:8503": " satīṣvapi prāṇānāmadhiṣṭātrīṣu devatāsu prāṇavatā kāryakaraṇasaṃghātasvāminā śārīreṇaivaiṣāṃ prāṇānāṃ saṃbandhaḥ śruteravagamyate /",
    "GSP33brssgo2u:8504": " tathāhi śrutiḥ - 'atha yatraitadākāśamanuviṣaṇṇaṃ cakṣuḥ sa cākṣuṣaḥ puruṣo darśanāya takṣuratha yo vededaṃ jighrāṇīti sa ātmā gandhāya ghrāṇam' (chā. 8.124)",
    "GSP33brssgo2u:8505": " ityevañjātīyakā śārīreṇaiva prāṇānāṃ saṃbandhaṃ śrāvayati /",
    "GSP33brssgo2u:8506": " apicānekatvātpratikaraṇamadhiṣṭhātrīṇāṃ devatānāṃ na bhoktṛtvamasmiñśarīre 'vakalpate /",
    "GSP33brssgo2u:8507": " eko hyevamasmiñśarīre śārīro bhoktā pratisaṃdhānādisaṃbhavādavagamyate // 15 // @----------------------",
    "GSP33brssgo2u:8508": " FN: atha dehe prāgapraveśānantaraṃ yatra golake etacchidramanupraviṣṭaṃ cakṣurindriyaṃ tatra cakṣuṣyabhimānī sa ātmā cākṣuṣaḥ tasya rūpadarśanāya cakṣuḥ /",
    "GSP33brssgo2u:8509": " śārīreṇaiveti /",
    "GSP33brssgo2u:8510": " bhoktreti śeṣaḥ /",
    "GSP33brssgo2u:8511": " saṃbandho bhoktṛbhogyabhāvaḥ /",
    "GSP33brssgo2u:8512": " atha dehe prāṇapraveśānantaraṃ yatra golake etacchidramanupraviṣṭaṃ cakṣurindriyaṃ",
    "GSP33brssgo2u:8513": " tatra cakṣuṣyabhimānī sa ātmā cākṣuṣaḥ tasya rūpadarśanāya cakṣuḥ yadyapyātmā karaṇānyepakṣate",
    "GSP33brssgo2u:8514": " tathāpi jñeyajñānatadāśrayāhaṅkārānyo veda sa ātmā cidrūpa eva,",
    "GSP33brssgo2u:8515": " karaṇāni tu gandhādipravṛttaye 'pekṣyante na caitanyāyeti śrutyarthaḥ /",
    "GSP33brssgo2u:8516": " kiñca yo 'haṃ rūpamadrākṣaṃ sa evāhaṃ śṛṇomīti pratisaṃdhānādekaḥ śārīra eva bhoktā na bahavo devā ityāha-apiceti //15//",
    "GSP33brssgo2u:8517": " END BsCom_2,4.7.15",
    "GSP33brssgo2u:8518": " START BsCom_2,4.7.16",
    "GSP33brssgo2u:8519": " tasya ca nityatvāt / BBs_2,4.16 /",
    "GSP33brssgo2u:8520": " tasya ca śārīrasyāsmiñśarīre bhoktṛtvena nityatvena puṇyapāpopalepasaṃbhavātsukhaduḥkhopabhogasaṃbhavācca na devatānām /",
    "GSP33brssgo2u:8521": " tā hi parasminnaiśvarye pade 'vatiṣṭhamānā na hine 'smiñśarīre bhoktṛtvaṃ pratilabdhumarhanti /",
    "GSP33brssgo2u:8522": " śrutiśca bhavati- 'puṇyamevāmuṃ gacchati na ha vai devānpāpaṃ gacchati' (bṛ. 1.5.3)",
    "GSP33brssgo2u:8523": " iti śārīreṇaiva ca nityaḥ prāṇānāṃ saṃbandha utkrāntyādiṣu tadanuvṛttidarśanāt /",
    "GSP33brssgo2u:8524": " 'tamutkrāmantaṃ prāṇo 'nūtkrāmati prāṇamanūtkrāmantaṃ sarve prāṇā anūtkrāmanti' (bṛ. 4.4.2)",
    "GSP33brssgo2u:8525": " ityādiśrutibhyaḥ /",
    "GSP33brssgo2u:8526": " tasmātsatīṣvapi karaṇānāṃ niyantrīṣu devatāsu na śārīrasya bhoktṛtvamapagacchati /",
    "GSP33brssgo2u:8527": " karaṇapakṣasyaiva hi devatā na bhoktṛpakṣasyeti // 16 //",
    "GSP33brssgo2u:8528": " kadāciddevānāmatrabhoktṛtvaṃ kadācijjīvasyetyaniyamo 'stvityāśaṅkya svakarmārjite dehe jīvasya bhoktṛtvaniyamānmaivamityāha-sūtrakāraḥ-tasya ceti /",
    "GSP33brssgo2u:8529": " utkramāṇādiṣu jīvasya prāṇāvyabhicārāttasyaiva prāṇasvāmitvaṃ,",
    "GSP33brssgo2u:8530": " devatānāṃ tu parasvāmikarathasārathivadadhiṣṭhātṛtvamātramiti vyākhyāntaramāha-śārīreṇaiva ca nitya iti /",
    "GSP33brssgo2u:8531": " yathā pradīpādiḥ karaṇopakārakatayā karaṇapakṣasyāntargatastathā devāḥ karaṇopakāriṇa eva na bhoktāra ityarthaḥ /",
    "GSP33brssgo2u:8532": " jīvasyādṛṣṭadvārā karaṇādhiṣṭhātṛtvādrathasvāmivadbhoktṛtvaṃ,",
    "GSP33brssgo2u:8533": " devānāṃ tu karaṇopakārābhijñātayā sārathivadadhiṣṭhātṛtvamiti na jīvenānyathāsiddhiḥ /",
    "GSP33brssgo2u:8534": " devānāmadhiṣṭhātṛtvenāsmindehe bhoktṛtvānumānaṃ tu 'na ha vai devān pāpaṃ gacchati'ityuktaśrutibādhitam /",
    "GSP33brssgo2u:8535": " tasmāt 'cakṣuṣā hi rūpāṇi paśyati'iti śruteḥ sādhanatvamātrabodhitvādagnirvāgbhūtvetyādyadhiṣṭhātṛdevatāpekṣābodhakaśrutibhiravirodha iti siddham",
    "GSP33brssgo2u:8536": " END BsCom_2,4.7.16",
    "GSP33brssgo2u:8537": " START BsCom_2,4.8.17",
    "GSP33brssgo2u:8538": " 8 indriyādhikaraṇam / sū. 17-19",
    "GSP33brssgo2u:8539": " ta indriyāṇi tadvyapadeśād anyatra śreṣṭhāt / BBs_2,4.17 /",
    "GSP33brssgo2u:8540": " mukhyaścaika itare caikādaśa prāṇā anukrāntāḥ /",
    "GSP33brssgo2u:8541": " tatredamaparaṃ saṃdihyate /",
    "GSP33brssgo2u:8542": " kiṃ mukhyasyaiva prāṇasya vṛttibhedā itare prāṇā āhosvittattvāntarāṇīti /",
    "GSP33brssgo2u:8543": " kiṃ tāvatprāptaṃ,",
    "GSP33brssgo2u:8544": " mukhyasyaivetare vṛttibhedā iti /",
    "GSP33brssgo2u:8545": " kutaḥ - śruteḥ /",
    "GSP33brssgo2u:8546": " tathāhi śrutirmukhyamitarāṃśca prāṇānsaṃnidhāpya mukhyātmatāmitareṣāṃ khyāpayati- 'hantāsyaiva sarve rūpamasāmeti ta etasyaiva sarve rūpamabhavan' (bṛ. 1.5.21) iti /",
    "GSP33brssgo2u:8547": " prāṇaikaśabdatvāccaikatvādhyavasāyaḥ /",
    "GSP33brssgo2u:8548": " itarathā hyanyāyyamanekārthatvaṃ prāṇaśabdasya prasajyeta /",
    "GSP33brssgo2u:8549": " ekatra vā mukhyatvamitaratra vā lākṣaṇikatvāmāpadyeta /",
    "GSP33brssgo2u:8550": " tasmādyathaikasyaiva prāṇasya prāṇādyāḥ pañca vṛttaya evaṃ vāgādyā apyekādaśeti /",
    "GSP33brssgo2u:8551": " evaṃ prāpte brūmaḥ - tattvāntarāṇyeva prāṇādvāgādīnīti /",
    "GSP33brssgo2u:8552": " kutaḥ -",
    "GSP33brssgo2u:8553": " vyapadeśābhāvāt /",
    "GSP33brssgo2u:8554": " ko 'yaṃ vyapadeśabhedaḥ /",
    "GSP33brssgo2u:8555": " te prakṛtāḥ prāṇāḥ śreṣṭhaṃ varjayitvāvaśiṣṭā ekādaśenjadriyāṇītyucyante /",
    "GSP33brssgo2u:8556": " śrutāvevaṃ vyapadeśadarśanāt /",
    "GSP33brssgo2u:8557": " 'etasmājjāyate prāṇo manaḥ sarvendriyāṇi ca' (mu. 2.1.3)",
    "GSP33brssgo2u:8558": " iti hyevañjātīyakeṣu pradeśeṣu pṛthakprāṇo vyapadiśyate pṛthaktcendriyāṇi /",
    "GSP33brssgo2u:8559": " nanu manaso 'pyevaṃ sati varjanamindriyatvena prāṇavatsyāt,",
    "GSP33brssgo2u:8560": " 'manaḥ sarvendriyāṇi ca' iti pṛthagvyapadeśadarśanāt /",
    "GSP33brssgo2u:8561": " satyametat /",
    "GSP33brssgo2u:8562": " smṛtau tvekādaśendriyāṇīti mano 'pīndriyatvena śrotrādivatsaṃgṛhyate /",
    "GSP33brssgo2u:8563": " prāṇasya tvindriyatvaṃ na śrutau smṛtau vā prasiddhamasti /",
    "GSP33brssgo2u:8564": " vyapadeśabhedaścāyaṃ tattvabhedapakṣa upapadyate /",
    "GSP33brssgo2u:8565": " tattvaikatve tu sa evaikaḥ sanprāṇa indriyavyapadeśaṃ labhate na labhate ceti vipratiṣiddham /",
    "GSP33brssgo2u:8566": " tasmāttattvāntarabhūtā mukhyāditare // 17 // @----------------------",
    "GSP33brssgo2u:8567": " FN: asyaiva mukhyaprāṇasya rūpaṃ asāma bhavemeti saṃkalpya,",
    "GSP33brssgo2u:8568": " te vāgādayaḥ /",
    "GSP33brssgo2u:8569": " satsvindriyeṣu tadadhiṣṭhātṛdevatācintā,",
    "GSP33brssgo2u:8570": " tānyeva prāṇavṛttivyatirekeṇa na santītyākṣepaṃ pratyāha-ta indriyāṇi tadvyapadeśādanyatra śreṣṭhāt /",
    "GSP33brssgo2u:8571": " prāṇādindriyāṇāṃ bhedābhedaśrutibhyāṃ saṃśayaṃ vadan pūrvapakṣayati-mukhyaścetyādinā /",
    "GSP33brssgo2u:8572": " hanta idānīmasyaiva mukhyaprāṇasya sarve vayaṃ svarūpaṃ bhavāmeti saṃkalpya te vāgādayastathābhavannityabhedaśrutyarthaḥ /",
    "GSP33brssgo2u:8573": " te prāṇādabhinnāḥ,",
    "GSP33brssgo2u:8574": " prāṇapadavācyatvāt,",
    "GSP33brssgo2u:8575": " prāṇavadityāha-prāṇeti /",
    "GSP33brssgo2u:8576": " te prāṇāḥ śreṣṭhādanyatra anye iti pratijñārthatvena padatrayaṃ vyācaṣṭe-tattvāntarāṇyeveti /",
    "GSP33brssgo2u:8577": " tadvyapadeśādityatra taccabdaḥ pratijñātānyatvaṃ parāmṛśati /",
    "GSP33brssgo2u:8578": " prāṇā indriyāṇītyaparyāyaśabdābhyāmanyatvokteriti hetūpapādanārthatvena punastāni sūtrapadāni yojayati-ka ityādinā /",
    "GSP33brssgo2u:8579": " sūtrasya viśvatomukhatvādubhayārthatvamalaṅkāra eva na dūṣaṇam /",
    "GSP33brssgo2u:8580": " etena pratijñādhyāhāraḥ tacchabdasyāprakṛtabhedaparāmarśitvaṃ ceti doṣadvayamapāstam /",
    "GSP33brssgo2u:8581": " śabdabhedādvastubhedasādhane 'tiprasaṅgaṃ śaṅkate-nanviti /",
    "GSP33brssgo2u:8582": " prāṇavanmanaso 'pi indriyebhyo bhedaḥ syādityarthaḥ /",
    "GSP33brssgo2u:8583": " aparyāyasaṃjñābhedātsvatantrasaṃjñivastubheda ityutsargaḥ /",
    "GSP33brssgo2u:8584": " sa ca 'manaḥ ṣaṣṭhānīndriyāṇi'ityādismṛtibādhānmanasyapodyate,",
    "GSP33brssgo2u:8585": " prāṇe tu bādhakābhāvādutsargasiddhiriti samādhatte-satyamityādinā /",
    "GSP33brssgo2u:8586": " mana indriyāṇi ceti bhedoktirgobalīvardanyāyena neyā /",
    "GSP33brssgo2u:8587": " siddhānte manasaḥ pramopādānatvādātmavadanindriyatvamiṣṭaṃ tato notsargabādha iti kecit /",
    "GSP33brssgo2u:8588": " kiñca 'etasmājjāyate prāṇo manaḥ sarvendriyāṇi ca'iti pṛthagjanmavyapadeśātsvatantravastubheda ityāha-vyapadeśabhedaścāyamiti /",
    "GSP33brssgo2u:8589": " ekasmin vākye prāṇa indriyaśabdamaikyāllabhate punaruktibhayānna labhate ceti vyāghāta ityarthaḥ //17//",
    "GSP33brssgo2u:8590": " END BsCom_2,4.8.17",
    "GSP33brssgo2u:8591": " START BsCom_2,4.8.18",
    "GSP33brssgo2u:8592": " kutaśca tattavāntarabhūtāḥ -",
    "GSP33brssgo2u:8593": " bhedaśruteḥ / BBs_2,4.18 /",
    "GSP33brssgo2u:8594": " bhedena vāgādibhyaḥ prāṇaḥ sarvatra śrūyate- 'te ha vācamūcuḥ' (bṛ. 1.3.2)",
    "GSP33brssgo2u:8595": " ityupakramya vāgādīnasurapāpmavidhvastānupanyasyopasaṃhṛtya vāgādiprakaraṇam 'atha hemamāsanyaṃ prāṇamūcuḥ' ityasuravidhvaṃsino mukhyasya prāṇasya pṛthagupakramāt /",
    "GSP33brssgo2u:8596": " tathā 'mano vācaṃ prāṇaṃ tānyātmane 'kuruta' ityevamādyā api bhedaśrutaya udāhartavyāḥ /",
    "GSP33brssgo2u:8597": " tasmādapi tattvāntarabhūtā mukhyāditare // 18 //",
    "GSP33brssgo2u:8598": " evaṃ bhedenāparyāyasaṃjñābhyāmukteḥ pṛthagjanokteśceti tadvyapadeśāditi heturvyākhyātaḥ /",
    "GSP33brssgo2u:8599": " bhedaśruteriti sūtreṇa prakaraṇabhedo heturukta iti na paunaruktyam /",
    "GSP33brssgo2u:8600": " te ha devāḥ śāstrīyendriyamanovṛttirūpā asurāṇāṃ pāpavṛttirūpāṇāṃ jayārthamudgīthakarmaṇi",
    "GSP33brssgo2u:8601": " prathamaṃ vyāpṛtāṃ vācamūcustanna udgāyāsuranāśārthamiti tathāstvityaṅgīkṛtyodgāyantīṃ",
    "GSP33brssgo2u:8602": " vācamanṛtādidoṣeṇa vidhvaṃsitavantosurā ityevaṃ krameṇa sarveṣvindriyeṣu pāpagrasteṣu",
    "GSP33brssgo2u:8603": " paścādatheti prakaraṇaṃ vicchidya prasiddhamāsye bhavamāsanyaṃ mukhyaṃ prāṇamūcustanna",
    "GSP33brssgo2u:8604": " tadgāyeti tena prāṇenodagātrā nirviṣayatayā saṅgadoṣaśūnyenāsurā naṣṭā ityasurāṇāṃ",
    "GSP33brssgo2u:8605": " vidhvaṃsino mukhyaprāṇasyokterbhedasiddhirityāha-te heti /",
    "GSP33brssgo2u:8606": " tāni trīṇyanyānyātmane svārthaṃ prajāpatiḥ kṛtavānityarthaḥ //18//",
    "GSP33brssgo2u:8607": " END BsCom_2,4.8.18",
    "GSP33brssgo2u:8608": " START BsCom_2,4.8.19",
    "GSP33brssgo2u:8609": " kutaśca tattvāntarabhūtāḥ -",
    "GSP33brssgo2u:8610": " vailakṣaṇyāc ca / BBs_2,4.19 /",
    "GSP33brssgo2u:8611": " vailakṣaṇyaṃ ca bhavati mukhyasyetareṣāṃ ca /",
    "GSP33brssgo2u:8612": " suṣupteṣu vāgādiṣu mukhya eko jāgarti sa eva caiko mṛtyunānāpta āptāstvitare /",
    "GSP33brssgo2u:8613": " tasyaiva ca sthityukrāntibhyāṃ dehadhāraṇapatanahetutvaṃ nendriyāṇām /",
    "GSP33brssgo2u:8614": " viṣayālocanahetutvaṃ cendriyāṇāṃ na prāṇasyevañjātīyako bhūyāllakṣaṇabhedaḥ prāṇendriyāṇām /",
    "GSP33brssgo2u:8615": " tasmādapyeṣāṃ tattvāntarabhāvasiddhiḥ /",
    "GSP33brssgo2u:8616": " yaduktam- 'ta etasyaiva sarve rūpamabhavan' (bṛ. 1.5.21)",
    "GSP33brssgo2u:8617": " iti śruteḥ prāṇa evendriyāṇīti,",
    "GSP33brssgo2u:8618": " tadayuktam /",
    "GSP33brssgo2u:8619": " tatrāpi paurvāparyālocanādbhedapratīteḥ /",
    "GSP33brssgo2u:8620": " tathāhi- vadiṣyāmyevāhamiti vāgdadhre' (bṛ. 1.5.21)",
    "GSP33brssgo2u:8621": " iti vāgādīnīndriyāṇyanukramya 'tāni mṛtyuḥ śramo bhūtvopayeme tasmācchrāmyatyeva",
    "GSP33brssgo2u:8622": " vāk' iti ca śramarūpeṇa mṛtyunā grastatvaṃ vāgādīnāmabhidhāya 'athemameva nāpnodyo",
    "GSP33brssgo2u:8623": " 'yaṃ madhyamaḥ prāṇaḥ' (bṛ. 1.5.21)",
    "GSP33brssgo2u:8624": " iti pṛthakprāṇaṃ mṛtyunānabhibhūtaṃ tamanukrāmati /",
    "GSP33brssgo2u:8625": " 'ayaṃ vai naḥ śreṣṭhaḥ' (bṛ. 1.5.21)",
    "GSP33brssgo2u:8626": " iti ca śreṣṭhatāmasyāvadhārayati /",
    "GSP33brssgo2u:8627": " tasmāttadavirodhena vāgādiṣu parispandalābhasya prāṇāyattatvaṃ tadrūpabhavanaṃ vāgādīnāmiti mantavyaṃ na tādātmyam /",
    "GSP33brssgo2u:8628": " ata eva ca prāṇaśabdasyendriyeṣu lākṣaṇikatvasiddhiḥ /",
    "GSP33brssgo2u:8629": " tathāca śrutiḥ - 'ta etasyaiva sarve rūpamabhavan /",
    "GSP33brssgo2u:8630": " tasmādeta etenākhyāyante prāṇāḥ' (bṛ. 1.5.21)",
    "GSP33brssgo2u:8631": " iti mukhyaprāṇaviṣayasyaiva prāṇaśabdasyendriyeṣu lākṣaṇikīṃ vṛttiṃ darśayati /",
    "GSP33brssgo2u:8632": " tasmāttattvāntarāṇi prāṇādindriyāṇīti // 19 // @----------------------",
    "GSP33brssgo2u:8633": " FN: mṛtyurāsaṅgadoṣaḥ /",
    "GSP33brssgo2u:8634": " vādgagdhre dhāraṇābhiprāyaṃ cakre /",
    "GSP33brssgo2u:8635": " viruddhadharmavattvācca bheda ityāha-vailakṣaṇyācceti /",
    "GSP33brssgo2u:8636": " mṛtyurāsaṅgadoṣaḥ /",
    "GSP33brssgo2u:8637": " vāgdadhre vrataṃ dhṛtavatītyarthaḥ /",
    "GSP33brssgo2u:8638": " bahubhirbhedaliṅgairvirodhādvāgādīnāṃ prāṇarūpabhavanaṃ prāṇādhīnasthitikatvarūpaṃ vyākhyeyam /",
    "GSP33brssgo2u:8639": " etadeva prāṇaśabdasyendriyeṣu lakṣaṇābījaṃ śrutau 'tasmādeta etenākhyāyanta'iti parāmṛṣṭam,",
    "GSP33brssgo2u:8640": " iti na bhedābhedaśrutyorvirodha iti siddham //19//",
    "GSP33brssgo2u:8641": " END BsCom_2,4.8.19",
    "GSP33brssgo2u:8642": " START BsCom_2,4.9.20",
    "GSP33brssgo2u:8643": " 9 saṃjñāmūrtikḷptyadhikaraṇam / sū. 20-22",
    "GSP33brssgo2u:8644": " saṃjñāmūrtikḷptis tu trivṛtkurvata upadeśāt / BBs_2,4.20 /",
    "GSP33brssgo2u:8645": " satprakriyāyāṃ tejobannānāṃ sṛṣṭimabhidhāyopadiśyate- 'seyaṃ devataikṣata hantāhamimāstisro devatā anena jīvenātmanānupraviśya nāmarūpe vyākaravāṇīti",
    "GSP33brssgo2u:8646": " tāsāṃ trivṛtaṃ trivṛtamekaikāṃ karavāṇīti' (chā. 6.3.2) /",
    "GSP33brssgo2u:8647": " tatra saṃśayaḥ - kiṃ jīvakartṛkamidaṃ nāmarūpavyākaraṇamāhosvitparameśvarakartṛkamiti /",
    "GSP33brssgo2u:8648": " tatra prāptaṃ tāvajjīvakartṛkamevedaṃ nāmarūpavyākaraṇamiti /",
    "GSP33brssgo2u:8649": " kutaḥ - 'anena jīvenātmanā' iti viśeṣaṇāt /",
    "GSP33brssgo2u:8650": " yathā loke cāreṇāhaṃ parasainyamanupraviśya saṃkalayānītyevañjātīyake prayoge cārakartṛkameva",
    "GSP33brssgo2u:8651": " satsainyasaṃkalanaṃ hetukartṛtvādrājātmanyadhyāropayati saṃkalayānītyuttamapuruṣaprayogeṇa,",
    "GSP33brssgo2u:8652": " evaṃ jīvakartṛkameva sannāmarūpavyākaraṇaṃ hetukartṛtvāddevatātmanyadhyāropayati vyākaravāṇītyuttamapuruṣaprayogeṇa /",
    "GSP33brssgo2u:8653": " apica ḍitthaḍavitthādiṣu nāmasu ghaṭaśarāvādiṣu ca rūpeṣu jīvasyaiva vyākartṛtvaṃ dṛṣṭam /",
    "GSP33brssgo2u:8654": " tasmājjīvakartṛkamevedaṃ nāmarūpavyākaraṇamityevaṃ prāpte 'bhidhatte-",
    "GSP33brssgo2u:8655": " 'saṃjñāmūrtikḷptastu' iti /",
    "GSP33brssgo2u:8656": " tuśabdena pakṣaṃ vyāvartayati /",
    "GSP33brssgo2u:8657": " saṃjñāmūrtikḷptiriti nāmarūpavyākriyetyetat /",
    "GSP33brssgo2u:8658": " trivṛtkurvata iti parameśvaraṃ lakṣayati,",
    "GSP33brssgo2u:8659": " trivṛtkaraṇe tasya nirapavādakartṛtvanirdeśāt /",
    "GSP33brssgo2u:8660": " yeyaṃ saṃjñākḷptimūrtikḷptiścāgnirādityaścandramā vidyuditi,",
    "GSP33brssgo2u:8661": " tathā kuśakāśapalāśādiṣu paśumṛgamanuṣyādiṣu ca pratyākṛti prativyakti cānekaprakārā /",
    "GSP33brssgo2u:8662": " sā khalu parameśvarasyaiva tejobannānāṃ nirmātuḥ kṛtirbhavitumarhati /",
    "GSP33brssgo2u:8663": " kutaḥ - upadeśāt /",
    "GSP33brssgo2u:8664": " tathāhi- 'seyaṃ devataikṣata' ityupakramya 'vyākaravāṇi' ityuttamapuruṣaprayogeṇa parasyaiva brahmaṇo vyākartṛtvamihopadiśyate /",
    "GSP33brssgo2u:8665": " nanu jīveneti viśeṣaṇājjīvakartṛkatvaṃ vyākaraṇasyādhyavasitam /",
    "GSP33brssgo2u:8666": " naitadevam /",
    "GSP33brssgo2u:8667": " jīvenetyetadanupraviśyetyanena saṃbadhyata ānantaryāt,",
    "GSP33brssgo2u:8668": " na vyākaravāṇītyanena /",
    "GSP33brssgo2u:8669": " tena hi saṃbandhe vyākaravāṇītyayaṃ devatāviṣaya uttamapuruṣa aupacārikaḥ kalpyeta /",
    "GSP33brssgo2u:8670": " naca girinadīsamudrādiṣu nānāvidheṣu nāmarūpeṣvanīśvarasya jīvasya vyākaraṇasāmarthyamasti /",
    "GSP33brssgo2u:8671": " yeṣvapi cāsti sāmarthyaṃ teṣvapi parameśvarāyattameva tat /",
    "GSP33brssgo2u:8672": " naca jīvo nāma parameśvarādatyantabhinnaścāra iva rājñaḥ,",
    "GSP33brssgo2u:8673": " ātmaneti viśeṣaṇāt /",
    "GSP33brssgo2u:8674": " upādhimātranibandhanatvācca jīvabhāvasya /",
    "GSP33brssgo2u:8675": " tena, tatkṛtamapi nāmarūpavyākaraṇaṃ parameśvarakṛtameva bhavati /",
    "GSP33brssgo2u:8676": " parameśvara eva ca nāmarūpayorvyākarteti sarvopaniṣatsiddhāntaḥ /",
    "GSP33brssgo2u:8677": " 'ākāśo ha vai nāma nāmarūpayornirvahitā' (chā. 8.14.1)",
    "GSP33brssgo2u:8678": " ityādiśrutibhyaḥ /",
    "GSP33brssgo2u:8679": " tasmātparameśvarasyaiva trivṛtkurvataḥ karma nāmarūpayorvyākaraṇam /",
    "GSP33brssgo2u:8680": " trivṛtkaraṇapūrvakamevedamiha nāmarūpavyākaraṇaṃ vivakṣyate,",
    "GSP33brssgo2u:8681": " pratyekaṃ nāmarūpavyākaraṇasya tejobannotpattivacanenaivoktatvāt /",
    "GSP33brssgo2u:8682": " tacca trivṛtkaraṇamagnyādityacandravidyutsu śrutirdarśayati- 'yadagre rohitaṃ rūpaṃ tejasastadrūpaṃ yacchuklaṃ tadapāṃ yatkṛṣṇaṃ tadannasya' (chā. 6.4.1) ityādinā /",
    "GSP33brssgo2u:8683": " tatrāgniritīdaṃ rūpaṃ vyākriyate /",
    "GSP33brssgo2u:8684": " sati ca rūpavyākaraṇe viṣayapratilambhādagniritīdaṃ nāma vyākriyate /",
    "GSP33brssgo2u:8685": " evamādityacandravidyutsvapi draṣṭavyam /",
    "GSP33brssgo2u:8686": " anena cāgnyādyudāharaṇena bhaumāmbhasataijaseṣu triṣvapi dravyeṣvaviśeṣeṇa trivṛtkaraṇamuktaṃ bhavati /",
    "GSP33brssgo2u:8687": " upakramopasaṃhārayoḥ sādhāraṇatvāt /",
    "GSP33brssgo2u:8688": " tathāhyaviśeṣeṇaivopakramaḥ - 'imāstisro devatāstrivṛdekaikā bhavati' (chā. 6.3.4) iti /",
    "GSP33brssgo2u:8689": " aviśeṣeṇaiva copasaṃhāraḥ - 'yadu rohitamivābhūditi tejasastadrūpam' ityevamādiḥ 'yadavijñātamivābhūdityetāsāmeva devatānāṃ samāsa iti' (chā. 6.4.6.7) evamantaḥ // 20 // @----------------------",
    "GSP33brssgo2u:8690": " FN: prakriyā prakaraṇam /",
    "GSP33brssgo2u:8691": " tāsāṃ tisṛṇāmekaikāṃ devatāṃ tejobannātmanā tryātmikāṃ kariṣyāmīti śrutiḥ pañcīkaraṇopalakṣaṇārthā /",
    "GSP33brssgo2u:8692": " utpattirutpādaneti ca kāryakartrorvyāpārau prasiddhau tatra jagadutpattiśrutivirodhaḥ atītena pādadvayaina nirastaḥ,",
    "GSP33brssgo2u:8693": " saṃpratyutpādanaśrutivirodho nirasyate /",
    "GSP33brssgo2u:8694": " tatrāpi sūkṣmabhūtotpādanaṃ pārameśvarameveti śrutiṣvavipratipannaṃ,",
    "GSP33brssgo2u:8695": " sthūlabhūtotpādane tvasti śrutivipratipattiriti tannirāsārthamāha-saṃjñāmūrtikḷptistu trivṛtkurvata upadeśāt /",
    "GSP33brssgo2u:8696": " nāmarūpabhedātkaraṇabhinnaḥ prāṇa ityuktaṃ,",
    "GSP33brssgo2u:8697": " tatprasaṅgena sthūlanāmarūpakḷptiḥ kiṅkartṛketi cintyata ityavāntarasaṃgatiḥ /",
    "GSP33brssgo2u:8698": " prakriyā prakaraṇaṃ /",
    "GSP33brssgo2u:8699": " īkṣaṇamevāha-hantetyādinā /",
    "GSP33brssgo2u:8700": " hanta idānīṃ devatāḥ sūkṣmā anupraviśyeti saṃbandhaḥ /",
    "GSP33brssgo2u:8701": " tāsāṃ tisṛṇāṃ devatānāmekaikāṃ devatāṃ tejobannātmanā tryātmikāṃ kariṣyāmīti śrutiḥ pañcīkaraṇopalakṣaṇārthā /",
    "GSP33brssgo2u:8702": " chāndogye 'pyākāśavāyvorupasaṃhārasyoktatvāt /",
    "GSP33brssgo2u:8703": " evaṃ sthūlīkṛteṣu bhūteṣu prāṇināṃ vyavahāraḥ setsyatīti paradevatāyāstātparyam /",
    "GSP33brssgo2u:8704": " jīvenetipadasya vyākaravāṇītyanena saṃbandhasaṃbhavāsaṃbhavābhyāṃ saṃśayamāha-tatreti /",
    "GSP33brssgo2u:8705": " pūrvapakṣe jīvasyaiva bhautikasraṣṭṛtvādbrahmaṇaḥ sarvasraṣṭṛtvāsiddhiḥ siddhānte tatsiddhiriti phalam /",
    "GSP33brssgo2u:8706": " jīvenetyasya vyākaravāṇītipradhānakriyāpadena saṃbandha iti pūrvapakṣamāha-tatra prāptamiti /",
    "GSP33brssgo2u:8707": " paradevatāyā akartṛtve kathamuttamapuruṣaprayoga ityāśaṅkya prayojakatvātkartṛtvopacāra ityāha-yathā loka iti /",
    "GSP33brssgo2u:8708": " siddhāntayati-tuśabdenetyādinā /",
    "GSP33brssgo2u:8709": " pratyākṛti /",
    "GSP33brssgo2u:8710": " pratijātītyarthaḥ /",
    "GSP33brssgo2u:8711": " anena sthūlasarvasarge jīvasyāsāmarthyaṃ dyotitam /",
    "GSP33brssgo2u:8712": " tathāca padānvayasya padārthayogyatādhīnatvājjīvarūpeṇa praviśyāhameva vyākaravāṇītyanvayaḥ /",
    "GSP33brssgo2u:8713": " na tu jīvena vyākaravāṇīti /",
    "GSP33brssgo2u:8714": " nanu tarhi praveśakriyā jīvakartṛkā vyākaraṇamīśvarakartṛkamiti kartṛbhedāt kṛtvāpratyayo na syādityata āha-naca jīvo nāmeti /",
    "GSP33brssgo2u:8715": " vastutastu sūryo jale praviṣṭa iti pratibimbabhāvākhyapraveśe sūryasyaiva kartṛtvaprayogājjīvātmanā praveśe 'pīśvara eva karteti kṛtvāśrutiryukteti bodhyam /",
    "GSP33brssgo2u:8716": " nanvabhedaścejjīva eva vyākartā kiṃ na syādityāśaṅkya kalpanayā bhinnasya tasyāśaktatvācchrutivirodhācca maivamityāha-parameśvara iti /",
    "GSP33brssgo2u:8717": " pratyekaṃ mahābhūtasargasya prāguktatvādiha vyākaraṇavākye yatnapūrvakaṃ sthīlabhautikasarga ucyata iti pāṭhavyatyayena sūtrasūcitaṃ śrutyarthamāha-trivṛtkaraṇapūrvakamiti",
    "GSP33brssgo2u:8718": " īśvarakṛtaṃ tryātmatvamiti kva dṛṣṭamityata āha-tacceti /",
    "GSP33brssgo2u:8719": " idānīṃ nāmarūpavyākaraṇe kramamāha-tatrāgniriti /",
    "GSP33brssgo2u:8720": " yadyapi 'ataḥ prabhavāt'ityatra vedaśabdapūrvikārthasṛṣṭiruktā tathāpyavyaktātsmṛtācchabdādarthasṛṣṭau satyāṃ sphuṭanāmasaṃbandhābhivyaktiratroktetyavirodhaḥ",
    "GSP33brssgo2u:8721": " nanvagnyādīnāṃ taijasānāmeva śrutāvudāharaṇadbhūjalayosatryātmakatvaṃ na vivakṣitamityata āha-anena ceti /",
    "GSP33brssgo2u:8722": " upakrame tāsāṃ madhya iti śeṣaḥ /",
    "GSP33brssgo2u:8723": " yatkapotarūpādikaṃ kṛṣṇatvādiviśeṣākāreṇa vijñātamiva bhavati taddevatānāṃ samudāyarūpamityarthaḥ //20//",
    "GSP33brssgo2u:8724": " END BsCom_2,4.9.20",
    "GSP33brssgo2u:8725": " START BsCom_2,4.9.21",
    "GSP33brssgo2u:8726": " tāsāṃ tisṛṇāṃ devatānāṃ bahistrivṛtkṛtānāṃ satīnāmadhyātmamaparaṃ trivṛtkaraṇamuktam- 'imāstisro devatāḥ puruṣaṃ prāpya trivṛttrivṛdekaikā bhavati' (chā. 6.4.7) iti /",
    "GSP33brssgo2u:8727": " tadidānīmācāryo yathāśrutyevopadarśayatyāśaṅkitaṃ kañciddoṣaṃ parihariṣyan-",
    "GSP33brssgo2u:8728": " māṃsādi bhaumaṃ yathāśabdamitarayoś ca / BBs_2,4.21 /",
    "GSP33brssgo2u:8729": " bhūmestrivṛtkṛtāyāḥ puruṣeṇopabhujyamānāyā māṃsādikāryaṃ yathāśabdaṃ niṣpadyate /",
    "GSP33brssgo2u:8730": " tathāhi śrutiḥ - 'annamaśitaṃ tredhā vidhīyate tasya yaḥ sthaviṣṭho dhātustatpurīṣaṃ bhavati yo madhyamastanmāṃsaṃ yo 'ṇiṣṭhastanmanaḥ' (chā. 6.5.1) iti /",
    "GSP33brssgo2u:8731": " trivṛtkṛtā bhūmirevaiṣā vrīhiyavādyannarūpeṇādyata ityabhiprāyaḥ /",
    "GSP33brssgo2u:8732": " tasyāśca sthaviṣṭhaṃ rūpaṃ purīṣabhāvena bahirnirgacchati /",
    "GSP33brssgo2u:8733": " madhyamamadhyātmaṃ māṃsaṃ vardhayati /",
    "GSP33brssgo2u:8734": " aṇiṣṭhaṃ tu manaḥ /",
    "GSP33brssgo2u:8735": " evamitarayoraptejasoryathāśabdaṃ kāryamavagantavyam /",
    "GSP33brssgo2u:8736": " evaṃ mūtraṃ lohitaṃ prāṇaścāpāṃ kāryam /",
    "GSP33brssgo2u:8737": " asthi majjā vāktejasa iti // 21 //",
    "GSP33brssgo2u:8738": " bāhyaṃ trivṛtkaraṇamuktvādhyātmikamaparaṃ pūrvoktavilakṣaṇaṃ tadannuttarasūtramavatārayati-tāsāmityādinā /",
    "GSP33brssgo2u:8739": " puruṣaśarīraṃ prāpyaikaikā trivṛdbhavati kāryatrayātmanā bhavatītyarthaḥ /",
    "GSP33brssgo2u:8740": " uttarasūtreṇāśaṅkitaṃ doṣaṃ nirasitumādau śaṅkāviṣayamādhyātmikatrivṛtkaraṇaṃ darśayatīti bhāṣyārthaḥ /",
    "GSP33brssgo2u:8741": " nanvannamayaṃ māṃsādi kathaṃ bhaumamityata āha-trivṛtkṛtā bhūmireveti /",
    "GSP33brssgo2u:8742": " prāṇasya vāyorapkāryatvamaupacārikaṃ draṣṭavyam //21//",
    "GSP33brssgo2u:8743": " END BsCom_2,4.9.21",
    "GSP33brssgo2u:8744": " START BsCom_2,4.9.22",
    "GSP33brssgo2u:8745": " atrāha- yadi sarvameva trivṛtkṛtaṃ bhūtabhautikamaviśeṣaśruteḥ 'tāsa trivṛtaṃ trivṛtamekaikāmakarot' iti /",
    "GSP33brssgo2u:8746": " kiṅkṛtastarhyayaṃ viśeṣavyapadeśaḥ 'idaṃ teja imā āpa idamannam' iti /",
    "GSP33brssgo2u:8747": " tathā 'adhyātmamidamannasyāśitasya kāryaṃ māṃsādi /",
    "GSP33brssgo2u:8748": " idamapāṃ pītānāṃ kāryaṃ lohitādi /",
    "GSP33brssgo2u:8749": " idaṃ tejaso 'śitasya kāryamasthyādi' iti /",
    "GSP33brssgo2u:8750": " atrocyate-",
    "GSP33brssgo2u:8751": " vaiśeṣyāt tu tadvādas tadvādaḥ / BBs_2,4.22 /",
    "GSP33brssgo2u:8752": " tuśabdena coditaṃ doṣamapanudati /",
    "GSP33brssgo2u:8753": " viśeṣasya bhāvo vaiśeṣyam /",
    "GSP33brssgo2u:8754": " bhūyastvamiti yāvat /",
    "GSP33brssgo2u:8755": " satyapi trivṛtkaraṇe kvacitkasyacidbhūtadhātorbhūyastvamupalabhyate 'agnestejobhūyastvamudakasyābbhūyastvaṃ pṛthivyā annabhūyastvam' iti /",
    "GSP33brssgo2u:8756": " vyavahāraprasiddhyarthaṃ cedaṃ trivṛtkaraṇam /",
    "GSP33brssgo2u:8757": " vyavahāraśca trivṛtkṛtarajjuvadekatvāpattau satyāṃ na bhedena bhūtatrayagocaro lokasya prasiddhyet /",
    "GSP33brssgo2u:8758": " tasmātsatyapi trivṛtkaraṇe vaiśeṣyādeva tejobannaviśeṣavādo bhūtabhautikaviṣaya upapadyate /",
    "GSP33brssgo2u:8759": " tadvādastadvāda iti padābhyāso 'dhyāyaparisamāptiṃ dyotayati // 22 //",
    "GSP33brssgo2u:8760": " evaṃ viṣayamuktvā doṣaṃ śaṅkate-atrāheti /",
    "GSP33brssgo2u:8761": " taduttaratvena sūtraṃ vyācaṣṭe-tuśabdeneti /",
    "GSP33brssgo2u:8762": " svabhāvādhikyaṃ vaiśeṣyaṃ kimarthe kṛtamityata āha-vyavahāraprasiddhyarthamiti /",
    "GSP33brssgo2u:8763": " evaṃ smṛtinyāyamatāntaraśrutibhiravirodho brahmaṇi vedāntatātparyasyeti siddham //22//",
    "GSP33brssgo2u:8764": " END BsCom_2,4.9.22",
    "GSP33brssgo2u:8765": " iti śrīmatparamahaṃsaparivrājakācāryaśrīmacchaṅkarabhagavatpūjyapādakṛtau śārīrakamīmāṃsābhāṣye dvitīyādhyāyasya caturthaḥ pādaḥ // 4 //",
    "GSP33brssgo2u:8766": " iti śrīmadbrahmasūtraśāṅkarabhāṣye 'virodhākhyo dvitīyo 'dhyāyaḥ //",
    "GSP33brssgo2u:8767": " iti śrīmatparamahaṃsaparivrājakācāryaśrīmadgovindānandabhagavatpādakṛtau śārīrakamīmāṃsāvyākhyāyāṃ bhāṣyaratnaprabhāyāṃ dvitīyādhyāyasya caturthaḥ pādaḥ //4//",
    "GSP33brssgo2u:8768": " iti liṅgaśarīraśrutīnāṃ virodhaparihārākhyaścaturthaḥ pādaḥ //",
    "GSP33brssgo2u:8769": " iti śrīmadbrahmasūtraśāṅkarabhāṣye 'virodhākhyo dvitīyo 'dhyāyaḥ //"
}