{
  "GP12brndp2_u:0": "śrīgaṇeśāya namaḥ",
  "GP12brndp2_u:1": "atha brahmāṇḍamahāpurāṇamadhyabhāgaprārambhaḥ /",
  "GP12brndp2_u:2": "śāṃśapāyana uvāca",
  "GP12brndp2_u:3": "pādaḥ śekto dvitīyastu anuṣaṅgena nastvayā /",
  "GP12brndp2_u:4": "tṛtīyaṃ vistarātpādaṃ sopoddhātaṃ pravarttaya // BndP_2,1.1 //",
  "GP12brndp2_u:5": "sūta uvāca",
  "GP12brndp2_u:6": "kīrttayiṣye tṛtīyaṃ vaḥ sopoddhātaṃ savistaram /",
  "GP12brndp2_u:7": "pādaṃ samuccayādviprā gadato me nibodhata // BndP_2,1.2 //",
  "GP12brndp2_u:8": "manorvaivasvatasyemaṃ sāṃprataṃ tu mahātmanaḥ /",
  "GP12brndp2_u:9": "vistareṇānupūrvyā ca nisargaṃ śṛṇuta dvijāḥ // BndP_2,1.3 //",
  "GP12brndp2_u:10": "caturyugaikasa ptatyā saṃkhyātaṃ pūrvameva tu /",
  "GP12brndp2_u:11": "maha devagaṇaiścaiva ṛṣibhirdānavaissaha // BndP_2,1.4 //",
  "GP12brndp2_u:12": "pitṛgandharvayakṣaiśca rakṣobhūtamahoragaiḥ /",
  "GP12brndp2_u:13": "mānuṣaiḥ paśubhiścaiva pakṣibhiḥ sthāvaraiḥ saha // BndP_2,1.5 //",
  "GP12brndp2_u:14": "manvādikaṃ bhaviṣyāntamākhyānairbahubhiryutam /",
  "GP12brndp2_u:15": "vakṣye vaivasvataṃ sargaṃ namaskṛtya vivasvate // BndP_2,1.6 //",
  "GP12brndp2_u:16": "ādye manvantare 'tītāḥ sargaprāvarttakāstu ye /",
  "GP12brndp2_u:17": "svāyaṃbhuveṃ'tare pūrvaṃ saptāsanye maharṣayaḥ // BndP_2,1.7 //",
  "GP12brndp2_u:18": "cākṣuṣasyāntare 'tīte prāpte vaivasvate punaḥ /",
  "GP12brndp2_u:19": "dakṣasya ca ṛṣīṇāṃ ca bhṛgvādīnāṃ mahaujasām // BndP_2,1.8 //",
  "GP12brndp2_u:20": "śāpānmaheśvarasyāsītprādurbhāvo mahātmanām /",
  "GP12brndp2_u:21": "bhūyaḥ saptarṣayastvevamutpannāḥ sapta mānasāḥ // BndP_2,1.9 //",
  "GP12brndp2_u:22": "putratve kalpitāścaiva svayameva svayaṃbhuvā /",
  "GP12brndp2_u:23": "prajāsaṃtānakṛdbhistairutpadadbhirmahātmabhiḥ // BndP_2,1.10 //",
  "GP12brndp2_u:24": "punaḥ pravarttitaḥ sargo yathāpūrvaṃ yathākramam /",
  "GP12brndp2_u:25": "teṣāṃ prasūtiṃ vakṣyāmi viśuddhajñānakarmaṇām // BndP_2,1.11 //",
  "GP12brndp2_u:26": "samāsavyāsayogābhyāṃ yathāvadanupūrvaśaḥ /",
  "GP12brndp2_u:27": "yeṣāmanvayasaṃbhūtailar eko 'yaṃ sacarācaraḥ /",
  "GP12brndp2_u:28": "punarāpūritaḥ sarvo grahanakṣatramaṇḍitaḥ // BndP_2,1.12 //",
  "GP12brndp2_u:29": "ṛṣaya ūcuḥ",
  "GP12brndp2_u:30": "kathaṃ saptarṣayaḥ pūrvamutpannāḥ sapta manasāḥ /",
  "GP12brndp2_u:31": "putratve kalpitāścaiva tanno nigada sattama // BndP_2,1.13 //",
  "GP12brndp2_u:32": "sūta uvāca",
  "GP12brndp2_u:33": "pūrvaṃ saptarṣayaḥ proktā ye vai svāyaṃbhuveṃ'tare /",
  "GP12brndp2_u:34": "manorantaramāsādya punarvaivasvataṃ kila // BndP_2,1.14 //",
  "GP12brndp2_u:35": "bhavābhiśāpa saṃviddhā aprāptāste tadā tapaḥ /",
  "GP12brndp2_u:36": "upapannā jane loke sakṛdāgamanāstu ta // BndP_2,1.15 //",
  "GP12brndp2_u:37": "ūcuḥ sarve sadānyonyaṃ janaloke mahārṣayaḥ /",
  "GP12brndp2_u:38": "eta eva mahābhāgā varuṇe vitate 'dhvare // BndP_2,1.16 //",
  "GP12brndp2_u:39": "sarve vayaṃ prasūyāmaścākṣuṣasyāntare manoḥ /",
  "GP12brndp2_u:40": "pitāmahātmajāḥ sarve tannaḥ śreyo bhaviṣyati // BndP_2,1.17 //",
  "GP12brndp2_u:41": "evamuktvā tu te sarve cākṣuṣasyāntare manoḥ /",
  "GP12brndp2_u:42": "svāyaṃbhuventare prāptāḥ sṛṣṭyarthaṃ te bhavena tu // BndP_2,1.18 //",
  "GP12brndp2_u:43": "jajñire ha punaste vai janalokādihāgatāḥ /",
  "GP12brndp2_u:44": "devasya mahato yajñe vāruṇīṃ bibhratastanum // BndP_2,1.19 //",
  "GP12brndp2_u:45": "brahmaṇo juhvataḥ śukramagrau pūrvaṃ prajepsayā /",
  "GP12brndp2_u:46": "ṛṣayo jajñire dīrghe dvitīyamiti naḥ śrutam // BndP_2,1.20 //",
  "GP12brndp2_u:47": "bhṛgvaṅgirā marīciśca pulastyaḥ pulahaḥ kratuḥ /",
  "GP12brndp2_u:48": "atriścaiva vasiṣṭhaśca hyaṣṭau te brahmaṇaḥ sutāḥ // BndP_2,1.21 //",
  "GP12brndp2_u:49": "tathāsya vitate yajñe devāḥ sarve samāgatāḥ /",
  "GP12brndp2_u:50": "yajñāṅgāni ca sarvāṇi vaṣaṭhkāraśca mūrttimān // BndP_2,1.22 //",
  "GP12brndp2_u:51": "mūrttimanti ca sāmāni yajūṃṣi ca sahasraśaḥ /",
  "GP12brndp2_u:52": "ṛgvedaścābhavattatra yaśca kramavibhūṣitaḥ // BndP_2,1.23 //",
  "GP12brndp2_u:53": "yajurvedaśca vṛttāḍhya oṅkāravadanojjvalaḥ /",
  "GP12brndp2_u:54": "sthito yajñārthasaṃpṛktaḥ sūktabrāhmaṇamantravān // BndP_2,1.24 //",
  "GP12brndp2_u:55": "sāmavedaśca vṛttāḍhyaḥ sarvageyapuraḥ saraḥ /",
  "GP12brndp2_u:56": "viśvāvasvādibhiḥ sārddhaṃ gandharvaiḥ saṃbhṛto 'bhavat // BndP_2,1.25 //",
  "GP12brndp2_u:57": "brahmavedastathā ghoraiḥ kṛtvā vidhibhiranvitaḥ /",
  "GP12brndp2_u:58": "pratyaṅgirasayogaiśca dviśarīraśiro 'bhavat // BndP_2,1.26 //",
  "GP12brndp2_u:59": "lakṣaṇā vistarāḥ stobhā niruktasvara bhaktayaḥ /",
  "GP12brndp2_u:60": "āśrayastu vaṣaṭkāro nigrahapragrahāvapi // BndP_2,1.27 //",
  "GP12brndp2_u:61": "dīptimūrttirilādevī diśaścasadigīśvarāḥ /",
  "GP12brndp2_u:62": "devakanyāśca patnyaśca tathā mātara eva ca // BndP_2,1.28 //",
  "GP12brndp2_u:63": "āyayuḥ sarva evaite devasya yajato makhe /",
  "GP12brndp2_u:64": "mūrtimantaḥ surūpākhyā varuṇasya vapurbhṛtaḥ // BndP_2,1.29 //",
  "GP12brndp2_u:65": "svayaṃbhu vastu tā dṛṣṭvā retaḥ samapatadbhuvi /",
  "GP12brndp2_u:66": "brahmarṣibhāvinor'thasya vidhānācca na saṃśayaḥ // BndP_2,1.30 //",
  "GP12brndp2_u:67": "dhṛtvā juhāva hastābhyāṃ sruveṇa parigṛhya ca /",
  "GP12brndp2_u:68": "āsravajjuhuyāṃ cakre mantravacca pitāmahaḥ // BndP_2,1.31 //",
  "GP12brndp2_u:69": "tataḥ sa janayāmāsa bhūtagrāmaṃ prajāpatiḥ /",
  "GP12brndp2_u:70": "tasyārvāktejasaścaiva jajñe lokeṣu taijasam // BndP_2,1.32 //",
  "GP12brndp2_u:71": "tamasā bhāvi yāpyatvaṃ yathā sattvaṃ tathā rajaḥ /",
  "GP12brndp2_u:72": "ājyasthālyāmupādāya svaśukraṃ hutavāṃśca ha // BndP_2,1.33 //",
  "GP12brndp2_u:73": "śukre hu te 'tha tasmiṃstu prādurbhūtā maharṣayaḥ /",
  "GP12brndp2_u:74": "jvalanto vapuṣā yuktāḥ saprabhāvaiḥ svakairguṇaiḥ // BndP_2,1.34 //",
  "GP12brndp2_u:75": "hute cāgnau sakṛcchukre jvālāyā nisṛtaḥ kaviḥ /",
  "GP12brndp2_u:76": "hiraṇyagarbhastaṃ dṛṣṭvā jvālāṃ bhittvā vinirgatam // BndP_2,1.35 //",
  "GP12brndp2_u:77": "bhṛgustvamiti covāca yasmāttasmātsa vai bhṛguḥ /",
  "GP12brndp2_u:78": "mahādevastathodbhūto dṛṣṭvā brahmāṇamabravīt // BndP_2,1.36 //",
  "GP12brndp2_u:79": "mamaiṣa putrakāmasya dīkṣitasya tvayā prabho /",
  "GP12brndp2_u:80": "vijajñe prathamaṃ deva mama putro bhavatvayam // BndP_2,1.37 //",
  "GP12brndp2_u:81": "tatheti samanujñāto mahādevaḥ svayaṃbhuvā /",
  "GP12brndp2_u:82": "putratve kalpayāmāsa mahādeva stadā bhṛgum // BndP_2,1.38 //",
  "GP12brndp2_u:83": "vāruṇā bhṛgavastasmāttadapatyaṃ ca sa prabhuḥ /",
  "GP12brndp2_u:84": "dvitīyaṃ ca tataḥ śukramaṅgāreṣvajuhotprabhuḥ // BndP_2,1.39 //",
  "GP12brndp2_u:85": "aṅgāreṣvaṅgiro 'ṅgāni saṃhatāni tatoṅgirāḥ /",
  "GP12brndp2_u:86": "saṃbhūtiṃ tasya tāṃ dṛṣṭvā vahnirbrahmāṇamabravīt // BndP_2,1.40 //",
  "GP12brndp2_u:87": "retodhāstubhyamevāhaṃ dvitīyo 'yaṃ mamāstviti /",
  "GP12brndp2_u:88": "evamastviti so 'pyukto brahmaṇā sadasaspatiḥ // BndP_2,1.41 //",
  "GP12brndp2_u:89": "jagrā hāgnistvaṅgirasa āgneyā iti naḥ śrutam /",
  "GP12brndp2_u:90": "ṣaṭ kṛtvā tu punaḥ śukre brahmaṇā lokakāriṇā // BndP_2,1.42 //",
  "GP12brndp2_u:91": "hute samabhavaṃstasminyad brahmāṇa iti śrutiḥ /",
  "GP12brndp2_u:92": "marīciḥ prathamaṃ tatra marīcibhyaḥ samutthitaḥ // BndP_2,1.43 //",
  "GP12brndp2_u:93": "kratau tasminkraturjajñe yatastasmātsa vai kratuḥ /",
  "GP12brndp2_u:94": "ahaṃ tṛtīya ityatristasmādatriḥ sa kīrtyate // BndP_2,1.44 //",
  "GP12brndp2_u:95": "keśaistu nicitairbhūtaḥ pulastyastena sa smṛtaḥ /",
  "GP12brndp2_u:96": "keśairlaṃbaiḥ samudbhūtastasmātsa pulahaḥ smṛtaḥ // BndP_2,1.45 //",
  "GP12brndp2_u:97": "vasumadhyātsamutpanno vaśī ca vasumān svayam /",
  "GP12brndp2_u:98": "vasiṣṭha iti tattvajñaiḥ procyate brahmavādibhiḥ // BndP_2,1.46 //",
  "GP12brndp2_u:99": "ityete brahmaṇaḥ putrā mānasāḥ ṣaṇmaharṣayaḥ /",
  "GP12brndp2_u:100": "lokasya santānakarā yairimā varddhitāḥ prajāḥ // BndP_2,1.47 //",
  "GP12brndp2_u:101": "prajāpataya ityevaṃ paṭhyante brahmaṇaḥsutāḥ /",
  "GP12brndp2_u:102": "apare pitaro nāma etaireva maharṣibhiḥ // BndP_2,1.48 //",
  "GP12brndp2_u:103": "utpāditā devagaṇāḥ sapta lokeṣu viśrutāḥ /",
  "GP12brndp2_u:104": "ajeyāśca gaṇāḥ sapta saptalokeṣu viśrutāḥ // BndP_2,1.49 //",
  "GP12brndp2_u:105": "mārīyā bhārgavāścaiva tathaivāṅgiraso 'pare /",
  "GP12brndp2_u:106": "paulastyāḥ paulahāścaiva vāsiṣṭhāścaiva viśrutāḥ // BndP_2,1.50 //",
  "GP12brndp2_u:107": "ātreyāśca gaṇāḥ proktā pitṝṇāṃ lokavarddhanāḥ /",
  "GP12brndp2_u:108": "ete samāsataḥ khyātāḥ punaranye gaṇāstrayaḥ // BndP_2,1.51 //",
  "GP12brndp2_u:109": "amarttāścāprakāśāśca jyotiṣmantaśca viśrutāḥ /",
  "GP12brndp2_u:110": "teṣāṃ rājāyamo devo yamairvihatakalmaṣaḥ // BndP_2,1.52 //",
  "GP12brndp2_u:111": "aparaṃ prajānāṃ yatayastāñchṛmudhvamatandritāḥ /",
  "GP12brndp2_u:112": "kaśyapaḥ kardamaḥ śeṣo vikrāntaḥ suśravāstathā // BndP_2,1.53 //",
  "GP12brndp2_u:113": "bahuputraḥ kumāraśca vivasvānsa śucivrataḥ /",
  "GP12brndp2_u:114": "pracetasoriṣṭanemirbahulaśca prajāpatiḥ // BndP_2,1.54 //",
  "GP12brndp2_u:115": "ityevamādayo 'nye 'pi bahavo vai prajeśvarāḥ /",
  "GP12brndp2_u:116": "kuśoccayā vālakhilyāḥ sabhūtāḥ paramarṣayaḥ // BndP_2,1.55 //",
  "GP12brndp2_u:117": "manojavāḥ sarvagatāḥ sarvabhogāśca te 'bhavan /",
  "GP12brndp2_u:118": "jātāśca bhasmano hyanye brahmarṣigaṇasaṃmatāḥ // BndP_2,1.56 //",
  "GP12brndp2_u:119": "vaikhānasā munigaṇāstapaḥ śrutaparāyaṇāḥ /",
  "GP12brndp2_u:120": "nasto dvāvasya cotpannāvaśvinau rūpasaṃmatau // BndP_2,1.57 //",
  "GP12brndp2_u:121": "vidurjanmarkṣarajaso tathā tannetrasaṃcarāt /",
  "GP12brndp2_u:122": "anye prajānāṃ patayaḥ śrotobhyastasya jajñire // BndP_2,1.58 //",
  "GP12brndp2_u:123": "ṛṣayo romakūpebhyastathā svedamalodbhavāḥ /",
  "GP12brndp2_u:124": "ayane ṛtavo māsarddhamāsāḥ pakṣasaṃdhayaḥ // BndP_2,1.59 //",
  "GP12brndp2_u:125": "vatsarā ye tvahorātrāḥ pittaṃ jyotiśca dāruṇam /",
  "GP12brndp2_u:126": "raudraṃ lohitamityāhurlohitaṃ kanakaṃ smṛtam // BndP_2,1.60 //",
  "GP12brndp2_u:127": "tattaijasamiti proktaṃ dhūmāśca paśavaḥ smṛtāḥ /",
  "GP12brndp2_u:128": "ye 'rciṣastasya te rudrāstathādityāḥ samṛdgatāḥ // BndP_2,1.61 //",
  "GP12brndp2_u:129": "aṅgārebhyaḥ samutpannā arciṣo divyamānuṣāḥ /",
  "GP12brndp2_u:130": "ādibhūto 'sya lokasya brahmā tvaṃ brahmasaṃbhavaḥ // BndP_2,1.62 //",
  "GP12brndp2_u:131": "sarvakāmadamityāhustathā vākyamudāharan /",
  "GP12brndp2_u:132": "brahmā suragurustatra tridaśaiḥ saṃprasāditaḥ // BndP_2,1.63 //",
  "GP12brndp2_u:133": "imevai janayiṣyanti prajāḥ sarvāḥ praceśvarāḥ /",
  "GP12brndp2_u:134": "sarve prajānāṃ patayaḥ sarve cāpi tapasvinaḥ // BndP_2,1.64 //",
  "GP12brndp2_u:135": "tvatprasādādimāṃllokāndhārayeyurimāḥ kriyāḥ /",
  "GP12brndp2_u:136": "tvadvaṃśavarddhanāḥ śaśvattava tejovivarddhanāḥ // BndP_2,1.65 //",
  "GP12brndp2_u:137": "bhaveyurvedavidvāṃsaḥ sarve vākpatayastathā /",
  "GP12brndp2_u:138": "vedamantradharāḥ sarve prajāpatisamudbhavāḥ // BndP_2,1.66 //",
  "GP12brndp2_u:139": "śrayantu brahmasatyaṃ tu tapaśca paramaṃ bhuvi /",
  "GP12brndp2_u:140": "sarve hi vayamete ca tavaiva prasavaḥ prabho // BndP_2,1.67 //",
  "GP12brndp2_u:141": "brahma ca brahmāṇāścaiva lokaścaiva carācarāḥ /",
  "GP12brndp2_u:142": "marīcimāditaḥ kṛtvā devāśca ṛṣibhiḥ saha // BndP_2,1.68 //",
  "GP12brndp2_u:143": "apatyānīti saṃcintya te 'patye kāmayāmahe /",
  "GP12brndp2_u:144": "tasmin yajñe mahābhāgā devāśca ṛṣayaśca ye // BndP_2,1.69 //",
  "GP12brndp2_u:145": "ete tvadvaṃśasaṃbhūtāḥ sthānakālābhimāninaḥ /",
  "GP12brndp2_u:146": "tava tenaiva rūpeṇa sthāpayeyurimāḥ prajāḥ // BndP_2,1.70 //",
  "GP12brndp2_u:147": "yugādinidhanāścāpi sthāpayantu iti dvijāḥ /",
  "GP12brndp2_u:148": "tato 'bravīllokaguruḥ paramityabhidhāra yan // BndP_2,1.71 //",
  "GP12brndp2_u:149": "etadeva viniścitya mayā sṛṣṭā na saṃśayaḥ /",
  "GP12brndp2_u:150": "bhavatāṃ vaṃśasaṃbhūtāḥ punarete maharṣayaḥ // BndP_2,1.72 //",
  "GP12brndp2_u:151": "teṣāṃ bhṛgoḥ kīrttayiṣye vaṃśaṃ pūrvaṃ mahātmanaḥ /",
  "GP12brndp2_u:152": "vistareṇānupūrvyā ca prathamasya prajāpateḥ // BndP_2,1.73 //",
  "GP12brndp2_u:153": "bhārye bhṛgorapratime uttamābhijane śubhe /",
  "GP12brndp2_u:154": "hiraṇyakaśipo kanyā divyā nāma pariśrutā // BndP_2,1.74 //",
  "GP12brndp2_u:155": "pulomnaścava paulomī duhitā varavarṇinī /",
  "GP12brndp2_u:156": "bhṛgostvajanayaddivyā putraṃ brahmavidāṃ varam // BndP_2,1.75 //",
  "GP12brndp2_u:157": "devāsurāṇāmācāryaṃ śukraṃ kavivaraṃ graham /",
  "GP12brndp2_u:158": "śukra evośanā nityamataḥ kāvyo 'pi nāmataḥ // BndP_2,1.76 //",
  "GP12brndp2_u:159": "pitṝṇāṃ mānasī kanyā somapānāṃ yaśasvinī /",
  "GP12brndp2_u:160": "śukrasya bhāryā gaurnāma vijajñe caturaḥ sutān // BndP_2,1.77 //",
  "GP12brndp2_u:161": "tvaṣṭā caiva varatrī ca śaṇḍāmakārai ca tāvubhau /",
  "GP12brndp2_u:162": "tejasādityasaṃkāśā brahmakalpāḥ prabhāvataḥ // BndP_2,1.78 //",
  "GP12brndp2_u:163": "rajataḥ pṛthuraśmiśca vidvānyaśca bṛhaṅgirāḥ /",
  "GP12brndp2_u:164": "varatriṇaḥ sutā hyete brahmiṣṭhā daityayājakāḥ // BndP_2,1.79 //",
  "GP12brndp2_u:165": "ijyādharmavināśārthaṃ manumetyābhyayājayan /",
  "GP12brndp2_u:166": "nirasyamānaṃ vai dharmaṃ dṛṣṭvendro manumābravīt // BndP_2,1.80 //",
  "GP12brndp2_u:167": "etaireva tu kāmaṃ tvāṃ prāpayiṣyāmi yājanam /",
  "GP12brndp2_u:168": "śrutvendrasya tu tadvākyaṃ tasmāddeśādapākraman // BndP_2,1.81 //",
  "GP12brndp2_u:169": "tirobhūteṣu teṣvindro manupatnīmacetanām /",
  "GP12brndp2_u:170": "graheṇa mocayitvā ca tataścānusasāra tām // BndP_2,1.82 //",
  "GP12brndp2_u:171": "tata indravināśāya yatamānānmunīṃstu tān /",
  "GP12brndp2_u:172": "tānāgatānpunardṛṣṭvā duṣṭānindro vihasya tu // BndP_2,1.83 //",
  "GP12brndp2_u:173": "tatastā nadahatkruddho vedyarddhe dakṣiṇe tataḥ /",
  "GP12brndp2_u:174": "teṣāṃ tu dhṛṣyamāṇānāṃ tatra śālāvṛkaiḥ saha // BndP_2,1.84 //",
  "GP12brndp2_u:175": "śīrṣāṇi nyapataṃstāni kharjūrā hyabhavaṃstataḥ /",
  "GP12brndp2_u:176": "evaṃ varatriṇaḥ putrā indreṇa nihatāḥ purā // BndP_2,1.85 //",
  "GP12brndp2_u:177": "jayantyāṃ devayānī tu śukrasya duhitābhavat /",
  "GP12brndp2_u:178": "triśirā viśvarūpastu tvaṣṭuḥ putro 'bhavanmahān // BndP_2,1.86 //",
  "GP12brndp2_u:179": "yaśodharāyāmutpanno vairocanyāṃ mahāyaśāḥ /",
  "GP12brndp2_u:180": "viśvarūpānujaścaiva viśvakarmā ca yaḥ smṛtaḥ // BndP_2,1.87 //",
  "GP12brndp2_u:181": "bhṛgostu bhṛgavo devā jajñire dvādaśātmajāḥ /",
  "GP12brndp2_u:182": "divyānusuṣuve kanyā kāvyasyaivānujā prabhoḥ // BndP_2,1.88 //",
  "GP12brndp2_u:183": "bhuvanobhāvanaścaiva antyaścāntyāyanastathā /",
  "GP12brndp2_u:184": "kratuḥ śuciḥ svamūrddhā ca vyājaśca vasudaśca yaḥ // BndP_2,1.89 //",
  "GP12brndp2_u:185": "prabhavaścāvyayaścaiva dvādaśo 'dhipatiḥ smṛtaḥ /",
  "GP12brndp2_u:186": "ityete bhṛgavo devāḥ smṛtā dvādaśa yajñiyāḥ // BndP_2,1.90 //",
  "GP12brndp2_u:187": "paulomyajanayatputraṃ brahmiṣṭhaṃ vaśinaṃ dvijam /",
  "GP12brndp2_u:188": "vyāditaḥ so 'ṣṭame māsigarbhaḥ krūreṇa rakṣasā // BndP_2,1.91 //",
  "GP12brndp2_u:189": "cyavanāccyavanaḥ so 'tha cetanāttu pracetanaḥ /",
  "GP12brndp2_u:190": "pracetāḥ ścyavanaḥ krodhāddagdhavānpuruṣādakān // BndP_2,1.92 //",
  "GP12brndp2_u:191": "janayāmāsa putrau dvau sukanyāyāṃ sabhārgavaḥ /",
  "GP12brndp2_u:192": "āpravānaṃ dadhīcaṃ ca tāvubhau sādhusaṃmatau // BndP_2,1.93 //",
  "GP12brndp2_u:193": "sārasvataḥ sarasvatyāṃ dadhīcasyodapadyata /",
  "GP12brndp2_u:194": "ṛcī patnī mahābhāgā apravānasya nāhuṣī // BndP_2,1.94 //",
  "GP12brndp2_u:195": "tasyāmaurva ṛṣirjajñe ūruṃ bhittavā mahāyaśāḥ /",
  "GP12brndp2_u:196": "aurvasyāsīdṛcīkastu dīpto 'gnisamatejasā // BndP_2,1.95 //",
  "GP12brndp2_u:197": "jamadagnirṛcīkasya satyavatyāmajāyata /",
  "GP12brndp2_u:198": "bhṛgoścaruviparyāse raudravaiṣṇavayauḥ purā // BndP_2,1.96 //",
  "GP12brndp2_u:199": "jamanādvaiṣmavasyāgnerjamadagnirajāyata /",
  "GP12brndp2_u:200": "reṇukājamadagneśca śakratulyaparākramam // BndP_2,1.97 //",
  "GP12brndp2_u:201": "brahmakṣatramayaṃ rāmaṃ suṣuve 'mitatejasam /",
  "GP12brndp2_u:202": "orvasyāsītputraśataṃ jamadagnipurogamam // BndP_2,1.98 //",
  "GP12brndp2_u:203": "teṣāṃ putra sahasrāṇi bhārgavāṇāṃ parasparāt /",
  "GP12brndp2_u:204": "ṛṣyatareṣu vai bāhyā bahavo bhārgavāḥ smṛtāḥ // BndP_2,1.99 //",
  "GP12brndp2_u:205": "vatsā vidā ārṣṭiṣeṇā yaskā vainyāśca śaunakāḥ /",
  "GP12brndp2_u:206": "mitreyuḥ saptamā hyete pakṣā jñeyāstu bhārgavāḥ // BndP_2,1.100 //",
  "GP12brndp2_u:207": "śṛṇutāṅgiraso vaṃśamagneḥ putrasya dhīmataḥ /",
  "GP12brndp2_u:208": "yasyānvavāye saṃbhūtā bhāradvājāḥ sagautamāḥ // BndP_2,1.101 //",
  "GP12brndp2_u:209": "devāścāṅgiraso mukhyāsttviṣimanto mahaujasaḥ /",
  "GP12brndp2_u:210": "surūpā caiva mārīcī kārdamī ca tathā svarāṭ // BndP_2,1.102 //",
  "GP12brndp2_u:211": "pathyā ca mānavī kanyā tisro bhāryā hyatharvaṇaḥ /",
  "GP12brndp2_u:212": "atharvaṇastu dāyādāstāsu jātāḥ kulodvahāḥ // BndP_2,1.103 //",
  "GP12brndp2_u:213": "utpannā mahatā caiva tapasā bhāvitātmanaḥ /",
  "GP12brndp2_u:214": "bṛhaspatiṃ surūpāyāṃ gautamaṃ suṣuve svarāṭ // BndP_2,1.104 //",
  "GP12brndp2_u:215": "ayāsyaṃ vāmadevaṃ ca utathyamuśitiṃ tathā /",
  "GP12brndp2_u:216": "dhṛṣṇiḥ putrastu pathyāyāḥ saṃvarttaścaiva mānasaḥ // BndP_2,1.105 //",
  "GP12brndp2_u:217": "kitavaścāpyayāsyasya śaradvāṃścapyutathyajaḥ /",
  "GP12brndp2_u:218": "athośijo dīrghatamā bṛhaduktho vāmadevajaḥ // BndP_2,1.106 //",
  "GP12brndp2_u:219": "dhṛṣṇeḥ putraḥ sudhanvā tu ṛṣabhaśca sudhanvanaḥ /",
  "GP12brndp2_u:220": "rathakārāḥ smṛtā devā ṛbhavo ye pariśrutāḥ // BndP_2,1.107 //",
  "GP12brndp2_u:221": "bṛhaspaterbharadvājo viśrutaḥ sumahāyaśāḥ /",
  "GP12brndp2_u:222": "bṛhaspatiṃ surūpāyāṃ gautamaṃ suṣuve svarāṭ // BndP_2,1.108 //",
  "GP12brndp2_u:223": "aurasāṃgirasaḥ putrāḥ surūpāyāṃ vijajñire /",
  "GP12brndp2_u:224": "ādhāryāyurddanurdakṣo damaḥ prāṇasta thaiva ca // BndP_2,1.109 //",
  "GP12brndp2_u:225": "haviṣyāṃśca haviṣṇuśca ṛtaḥ satyaśca te daśa /",
  "GP12brndp2_u:226": "ayāsyāścapyutathyāśca vāmadevāstathauśijāḥ // BndP_2,1.110 //",
  "GP12brndp2_u:227": "bhāradvājāḥ sāṃkṛtayo gargāḥ kaṇvarathītarāḥ /",
  "GP12brndp2_u:228": "mudgalā viṣṇuvṛddhāśca haritāḥ kapayastathā // BndP_2,1.111 //",
  "GP12brndp2_u:229": "tathā rūkṣabharadvājā ārṣabhāḥ kitavastathā /",
  "GP12brndp2_u:230": "ete cāṅgirasāṃ pakṣā vijñeyā daśa pañca ca // BndP_2,1.112 //",
  "GP12brndp2_u:231": "ṛṣyantareṣu vai bāhyā bahavoṅgirasaḥ smṛtāḥ /",
  "GP12brndp2_u:232": "marīcerapi vakṣyāmi bheda muttamapūruṣam // BndP_2,1.113 //",
  "GP12brndp2_u:233": "yasyānvavāye saṃbhūtaṃ jagatsthāvarajaṅgamam /",
  "GP12brndp2_u:234": "marīcirāpaścakame nābhidhyāyanprajepsayā // BndP_2,1.114 //",
  "GP12brndp2_u:235": "putraḥ sarvaguṇopetaḥ prajāvānprabhavediti /",
  "GP12brndp2_u:236": "saṃyujyātmānamevantu tapasā bhāvitaḥ prabhuḥ // BndP_2,1.115 //",
  "GP12brndp2_u:237": "āhatāśca tataḥ sarvā āpaḥ samabhavaṃstadā /",
  "GP12brndp2_u:238": "tāsu praṇihitātmānamekaṃ so 'janayatprabhuḥ // BndP_2,1.116 //",
  "GP12brndp2_u:239": "putramapratimaṃ nāmnāriṣṭanemiṃ prajāpatim /",
  "GP12brndp2_u:240": "putraṃ marīcistapasi nirataḥ so 'psvatītapat // BndP_2,1.117 //",
  "GP12brndp2_u:241": "pradhyāya hi satīṃ vācaṃ putrārthī sarire sthitaḥ /",
  "GP12brndp2_u:242": "saptavarṣasahasrāṇi tataḥ so 'pratimo 'bhavat // BndP_2,1.118 //",
  "GP12brndp2_u:243": "kaśyapaḥ saviturvidvāṃstejasā brahmaṇā samaḥ /",
  "GP12brndp2_u:244": "manvantareṣu sarveṣu brahmaṇoṃ'śena jāyate // BndP_2,1.119 //",
  "GP12brndp2_u:245": "kanyānimittamatyukto dakṣeṇa kupitaḥ prabhuḥ /",
  "GP12brndp2_u:246": "apibatsa tadā kaśyaṃ kaśyaṃ madyamihocyate // BndP_2,1.120 //",
  "GP12brndp2_u:247": "hāsye kaśirhi vijñeyo vāṅmanaḥ kaśyamucyate /",
  "GP12brndp2_u:248": "kaśyaṃ madyaṃ smṛtaṃ vipraiḥ kaśyapānāṃ tu kaśyapaḥ // BndP_2,1.121 //",
  "GP12brndp2_u:249": "kaśeti nāma yadvāco vācā krūramudātdṛtam /",
  "GP12brndp2_u:250": "dakṣābhiśaptaḥ kupitaḥ kaśyapastena so 'bhavat // BndP_2,1.122 //",
  "GP12brndp2_u:251": "tasmācca kaśyapāyokto brahmaṇā parameṣṭhinā /",
  "GP12brndp2_u:252": "tasmai prācetaso dakṣaḥ kanyāstāḥ pratyapādayat // BndP_2,1.123 //",
  "GP12brndp2_u:253": "sarvāśca brahmavādinyaḥ sarvā vai lokamātaraḥ /",
  "GP12brndp2_u:254": "ityetamṛṣisargaṃ tu puṇyaṃ yo veda vāruṇam // BndP_2,1.124 //",
  "GP12brndp2_u:255": "āyuṣmānpuṇyavāñchuddhaḥ sukhamāpnoti śāśvatam /",
  "GP12brndp2_u:256": "dhāraṇācchravaṇādvāpi sarvapāpaiḥ pramucyate // BndP_2,1.125 //",
  "GP12brndp2_u:257": "iti śrībrahmāṇḍe mahāpurāṇe vāyuprokte madhyabhāge tṛtīya upoddhātapāde ṛṣisargavarṇanaṃ nāma prathamo 'dhyāyaḥ",
  "GP12brndp2_u:258": "_____________________________________________________________",
  "GP12brndp2_u:259": "sūta uvāca",
  "GP12brndp2_u:260": "vinivṛtte prajāsarge ṣaṣṭhe vai cākṣuṣasya ha /",
  "GP12brndp2_u:261": "prajāḥ sṛjeti vyadiṣṭaḥ svayaṃ dakṣaḥ svayaṃbhuvā // BndP_2,2.1 //",
  "GP12brndp2_u:262": "sasarja sarvabhūtāni gatimanti dhruvāṇi ca /",
  "GP12brndp2_u:263": "mānasāni ca bhūtāni sa pūrvamasṛjatprabhuḥ // BndP_2,2.2 //",
  "GP12brndp2_u:264": "ṛṣīndevāṃśca gandharvānmanuṣyoragarākṣasān /",
  "GP12brndp2_u:265": "yakṣabhūtapiśācāṃśca vayaḥ paśumṛgāṃstathā // BndP_2,2.3 //",
  "GP12brndp2_u:266": "yadāsya manasā sṛṣṭā na vyavarddhanta tāḥ prajāḥ /",
  "GP12brndp2_u:267": "apadhyātā bhagavatā mahādevena dhīmatā // BndP_2,2.4 //",
  "GP12brndp2_u:268": "sa maithunena bhāvena sisṛkṣurvividhāḥ prajāḥ /",
  "GP12brndp2_u:269": "asikrīmāvahadbhāryāṃ vīraṇasya prajāpateḥ // BndP_2,2.5 //",
  "GP12brndp2_u:270": "sutāṃ sumahatā yuktāṃ tapasā loka dhāriṇīm /",
  "GP12brndp2_u:271": "yayā dhṛtamidaṃ sarvaṃ jagatsthāvarajaṅgamam // BndP_2,2.6 //",
  "GP12brndp2_u:272": "atrāpyudāharantīmau ślokau prācetasāṃ prati /",
  "GP12brndp2_u:273": "dakṣasyodvahato bhāryāṃmasikrīṃ vairaṇīṃ purā // BndP_2,2.7 //",
  "GP12brndp2_u:274": "kṛpānāṃ niyutaṃ dakṣaṃ sarpiṇāṃ sābhimāninām /",
  "GP12brndp2_u:275": "nadīgiriṣbasajjantaṃ pṛṣṭhato 'nuyayau prabhum // BndP_2,2.8 //",
  "GP12brndp2_u:276": "taṃ dṛṣṭvā ṛṣibhiḥ proktaṃ pratiṣṭhāsyati vai prajāḥ /",
  "GP12brndp2_u:277": "prathamo 'tra dvitīyastu dakṣaḥ sa hi prajāpatiḥ // BndP_2,2.9 //",
  "GP12brndp2_u:278": "athāgacchadyathākālaṃ prahīnāṃ niyutaṃ tu yat /",
  "GP12brndp2_u:279": "asikrīṃ vairaṇīṃ tatra dakṣaḥ prācetaso 'vahat // BndP_2,2.10 //",
  "GP12brndp2_u:280": "atha putrasahasraṃ sa vairaṇyāmamitaujasam /",
  "GP12brndp2_u:281": "asiknyāṃ janayāmāsa dakṣaḥ prāce tasaḥ prabhuḥ // BndP_2,2.11 //",
  "GP12brndp2_u:282": "tāṃstu dṛṣṭvā mahātejāḥ sa vivarddhayiṣuḥ prajāḥ /",
  "GP12brndp2_u:283": "devarṣipriyasaṃvādo nārado brahmaṇaḥ sutaḥ // BndP_2,2.12 //",
  "GP12brndp2_u:284": "nāśāya vacanaṃ teṣāṃ śāpayaivātmano 'bravīt /",
  "GP12brndp2_u:285": "yaḥ kaśyapasutasyātha parameṣṭhī vyajāyata // BndP_2,2.13 //",
  "GP12brndp2_u:286": "mānasaḥ kaśyapasyāsīddakṣaśāpavaśātpunaḥ /",
  "GP12brndp2_u:287": "tasmātsa kāśyapasyātha dvitīyo mānaso 'bhavat // BndP_2,2.14 //",
  "GP12brndp2_u:288": "sa hi pūrvaṃ samutpanno nāradaḥ parameṣṭhinaḥ /",
  "GP12brndp2_u:289": "tena vṛkṣasya putrā vai haryaśvā iti viśrutāḥ // BndP_2,2.15 //",
  "GP12brndp2_u:290": "dharmārthaṃ nāśitāḥ sarve vidhinā ca na saṃśayaḥ /",
  "GP12brndp2_u:291": "tasyodyatastadā dakṣaḥ kruddhaḥ śāpāya vai prabhuḥ // BndP_2,2.16 //",
  "GP12brndp2_u:292": "brahmarṣīnvai puraskṛtya yācitaḥ parameṣṭhinā /",
  "GP12brndp2_u:293": "tato 'bhisaṃdhiṃ cakre vai dakṣaśca parameṣṭhinā // BndP_2,2.17 //",
  "GP12brndp2_u:294": "kanyāyāṃ nārado mahyaṃ tava putro bhavediti /",
  "GP12brndp2_u:295": "tato dakṣaḥ sutāṃ pradāt priyāṃ vai parameṣṭhine /",
  "GP12brndp2_u:296": "tasmātsa nārado jajñe bhūyaḥ śāpabhayadṛṣiḥ // BndP_2,2.18 //",
  "GP12brndp2_u:297": "śāṃśapāyana uvāca",
  "GP12brndp2_u:298": "kathaṃ vai nāśitāḥ pūrvaṃ nāradena surarṣiṇā /",
  "GP12brndp2_u:299": "prajāpatisutāste vai śrotumicchāmi tattvataḥ // BndP_2,2.19 //",
  "GP12brndp2_u:300": "sūta uvāca",
  "GP12brndp2_u:301": "dakṣaputrāśca haryaśvā vivardhayiṣavaḥ prajāḥ /",
  "GP12brndp2_u:302": "samāgatā mahāvīryā nāradastānuvāca ha // BndP_2,2.20 //",
  "GP12brndp2_u:303": "bāliśā bata yūyaṃ vai na prajānītha bhūtalam /",
  "GP12brndp2_u:304": "antarūrdhvamadhaścaiva kathaṃ srakṣyatha vai prajāḥ // BndP_2,2.21 //",
  "GP12brndp2_u:305": "te tu tadvacana śrutvā pyātāḥ sarvato diśam /",
  "GP12brndp2_u:306": "adhāpi ma nivarttante samudrasthā ivāpagāḥ // BndP_2,2.22 //",
  "GP12brndp2_u:307": "atha teṣu praṇaṣṭeṣu dakṣaḥ prāce tasaḥ punaḥ /",
  "GP12brndp2_u:308": "vairaṇyāmeva putrāṇāṃ sahasramasṛjatprabhuḥ // BndP_2,2.23 //",
  "GP12brndp2_u:309": "prajā vivarddhayiṣavaḥ śabalāśvāḥ punastu te /",
  "GP12brndp2_u:310": "pūrvamuktaṃ vacastadvai śrāvitā nāradena ha // BndP_2,2.24 //",
  "GP12brndp2_u:311": "anyonyamūcuste sarve samyagāha ṛṣiḥ svayam /",
  "GP12brndp2_u:312": "bhrātṝṇāṃ padavīṃ caiva gantavyā nātra saṃśayaḥ // BndP_2,2.25 //",
  "GP12brndp2_u:313": "jñātvā pramāṇaṃ pṛthvyā vai sukhaṃ srakṣyāmahe prajāḥ /",
  "GP12brndp2_u:314": "prakāśāḥ svasthamanasā yathāvadanuśāsitāḥ // BndP_2,2.26 //",
  "GP12brndp2_u:315": "te 'pi tenaiva mārgeṇa prayātāḥ sarvato diśam /",
  "GP12brndp2_u:316": "adyāpi na nivarttante vistārāyamalipsavaḥ // BndP_2,2.27 //",
  "GP12brndp2_u:317": "tataḥ prabhṛti vai bhrātā bhrāturanveṣaṇe rataḥ /",
  "GP12brndp2_u:318": "prayato naśyati kṣipraṃ tanna kāryaṃ vijānatā // BndP_2,2.28 //",
  "GP12brndp2_u:319": "naṣṭeṣu śabalāśveṣu dakṣaḥ kruddho 'śapadvibhuḥ /",
  "GP12brndp2_u:320": "nāradaṃ nāśamehīti garbhavāsaṃ vaseti ca // BndP_2,2.29 //",
  "GP12brndp2_u:321": "tadā teṣvapi naṣṭeṣu mahātmā sa prabhuḥ kila /",
  "GP12brndp2_u:322": "ṣaṣṭiṃ dakṣo 'sṛjatkanyā vairaṇyāmeva viśrutāḥ // BndP_2,2.30 //",
  "GP12brndp2_u:323": "tāstadā pratijagrāha patnyarthaṃ kaśyapaḥ sutāḥ /",
  "GP12brndp2_u:324": "dharmaḥ somaśca bhagavāṃstathā cānye maharṣayaḥ // BndP_2,2.31 //",
  "GP12brndp2_u:325": "imāṃ visṛṣṭiṃ dakṣasya kṛtsnāṃ yo veda tattvataḥ /",
  "GP12brndp2_u:326": "āyuṣmānkīrttimāndhanyaḥ prajāvāśca bhavatyuta // BndP_2,2.32 //",
  "GP12brndp2_u:327": "iti śrībrahmāṇḍe mahāpurāṇe vāyuprokte madhyabhāge tṛtīya upoddhātapāde prajāpativaṃśānukīrttanaṃ nāma dvitīyo 'dhyāyaḥ",
  "GP12brndp2_u:328": "_____________________________________________________________",
  "GP12brndp2_u:329": "ṛṣaya ūcu /",
  "GP12brndp2_u:330": "devānāṃ dānavānāṃ ca daityānāṃ caiva sarvaśaḥ /",
  "GP12brndp2_u:331": "utpattiṃ vistareṇaiva grūhi vaivasvateṃ'tare // BndP_2,3.1 //",
  "GP12brndp2_u:332": "sūta uvāca",
  "GP12brndp2_u:333": "dharmmasyaiva pravakṣyāmi nisargantaṃ nibodhata /",
  "GP12brndp2_u:334": "arundhatīvasurjāmālaṃbā bhānurmarutvatī // BndP_2,3.2 //",
  "GP12brndp2_u:335": "saṃkalpā ca muhūrttā ca sādhyā viśvā tathaiva ca /",
  "GP12brndp2_u:336": "dharmasya patnyo daśa tā dakṣaḥ prācetaso dadau // BndP_2,3.3 //",
  "GP12brndp2_u:337": "sādhyāputrāstu dharmasya sādhyā dvādaśajajñire /",
  "GP12brndp2_u:338": "devebhyastānparāndevāndaivajñāḥ paricakṣate // BndP_2,3.4 //",
  "GP12brndp2_u:339": "brāhmaṇā vai mukhātsṛṣṭā jayā devāḥ prajepsayā /",
  "GP12brndp2_u:340": "sarve mantraśarīraste samṛtā manvantareṣviha // BndP_2,3.5 //",
  "GP12brndp2_u:341": "darśaśca paurṇamāsaśca bṛhadyacca rathantaram /",
  "GP12brndp2_u:342": "vittiścaiva vivittiśca ākūtiḥ kūtireva ca // BndP_2,3.6 //",
  "GP12brndp2_u:343": "vijñātā caiva vijñāto mano yajñastathaiva ca /",
  "GP12brndp2_u:344": "nāmānyetāni teṣāṃ vai yajñānāṃ prathitāni ca // BndP_2,3.7 //",
  "GP12brndp2_u:345": "brahmaśāpena tejātāḥ punaḥ svāyaṃbhuve jitāḥ /",
  "GP12brndp2_u:346": "svārociṣe vai tuṣitāḥ satyaścaivottame punaḥ // BndP_2,3.8 //",
  "GP12brndp2_u:347": "tāmase harayo nāma vaikuṇṭhā revatāntare /",
  "GP12brndp2_u:348": "te sādhyāścākṣuṣe nāmnā chandajā jajñire surāḥ // BndP_2,3.9 //",
  "GP12brndp2_u:349": "dharmaputrā mahābhāgāḥ sādhyā ye dvādaśāmarāḥ /",
  "GP12brndp2_u:350": "pūrvaṃ samanusūyante cākṣuṣasyāntare manoḥ // BndP_2,3.10 //",
  "GP12brndp2_u:351": "svārociṣeṃ'tare 'tītā devā ye vai mahaujasaḥ /",
  "GP12brndp2_u:352": "tuṣitā nāma te 'nyonyamūcurvai cākṣuṣeṃ'tare // BndP_2,3.11 //",
  "GP12brndp2_u:353": "kiñcicchiṣṭe tadā tasmindevā vai tuṣitābruvan /",
  "GP12brndp2_u:354": "etāmeva mahābhāgāṃ vayaṃ sādhyāṃ praviśya vai // BndP_2,3.12 //",
  "GP12brndp2_u:355": "manvantare bhaviṣyāmastannaḥ śreyo bhaviṣyati /",
  "GP12brndp2_u:356": "evamuktvā tu te sarve cākṣuṣasyāntare manoḥ // BndP_2,3.13 //",
  "GP12brndp2_u:357": "tasyāṃ dvādaśa saṃbhūtā dharmātsvāyaṃbhuvātpunaḥ /",
  "GP12brndp2_u:358": "naranārāyaṇo tatra jajñāte punareva hi // BndP_2,3.14 //",
  "GP12brndp2_u:359": "vipaścidindro yaścābhūttathā satyo hariśca tau /",
  "GP12brndp2_u:360": "svārociṣeṃ'tare pūrvamāstāṃ tau tuṣitāsutau // BndP_2,3.15 //",
  "GP12brndp2_u:361": "tuṣitānāṃ tu sādhyātve nāmānyetāni cakṣate /",
  "GP12brndp2_u:362": "mano 'numantā prāṇaśca naro 'pānaśca vīryavān // BndP_2,3.16 //",
  "GP12brndp2_u:363": "vitirnayo hayaścaiva haṃso nārāyaṇastathā /",
  "GP12brndp2_u:364": "vibhuścāpi prabhuścāpi sādhyā dvādaśa jajñire // BndP_2,3.17 //",
  "GP12brndp2_u:365": "svāyaṃbhuvaiṃ'tare pūrvaṃ tataḥ svāro ciṣe punaḥ /",
  "GP12brndp2_u:366": "nāmānyāsanpunastāni tuṣitānāṃ nibodhata // BndP_2,3.18 //",
  "GP12brndp2_u:367": "prāṇāpānāvudānaśca samāno vyāna eva ca /",
  "GP12brndp2_u:368": "cakṣuḥ śrotraṃ raso ghrāṇaṃ sparśo buddhirmanastathā // BndP_2,3.19 //",
  "GP12brndp2_u:369": "nāmānyetāni vai pūrvaṃ tuṣitānāṃ smṛtāni ca /",
  "GP12brndp2_u:370": "vasostu vasavaḥ putrāḥ sādhyānāmanujāḥ smṛtāḥ // BndP_2,3.20 //",
  "GP12brndp2_u:371": "dharo dhruvaśca somaśca āyuścaivānalo 'nilaḥ /",
  "GP12brndp2_u:372": "pratyūṣaśca prabhāsaśca vasavo 'ṣṭau prakīrtitāḥ // BndP_2,3.21 //",
  "GP12brndp2_u:373": "dharasya putro draviṇo hutahavyo rajas tathā /",
  "GP12brndp2_u:374": "dhruvaputro 'bhavattāta kālo lokāprakālanaḥ // BndP_2,3.22 //",
  "GP12brndp2_u:375": "somasya bhagavānvarcā budhaśca grahabaudhanaḥ /",
  "GP12brndp2_u:376": "dharormī kalilaścaiva pañca candramasaḥ sutāḥ // BndP_2,3.23 //",
  "GP12brndp2_u:377": "āyasya putro vaitaṇḍyaḥ śamaḥ śāntastathaiva ca /",
  "GP12brndp2_u:378": "skandaḥ sanatkumāraśca jajñe pādena tejasaḥ // BndP_2,3.24 //",
  "GP12brndp2_u:379": "agneḥ putraṃ kumāraṃ tu svāhā jajñe śriyā ṣṛtam /",
  "GP12brndp2_u:380": "tasya śākho viśākhaśca naigameyaśca praṣṭajāḥ // BndP_2,3.25 //",
  "GP12brndp2_u:381": "anilasya śivā bhāryā tasyāḥ putro manojavaḥ /",
  "GP12brndp2_u:382": "avijñāna gatiścaiva dvau putrāvanilasya ca // BndP_2,3.26 //",
  "GP12brndp2_u:383": "pratyūṣasya viduḥ putramṛṣiṃ nāmnātha devalam /",
  "GP12brndp2_u:384": "dvau putrau devalasyāpi kṣamāvantau manīṣiṇau // BndP_2,3.27 //",
  "GP12brndp2_u:385": "bṛhaspateśtu bhaginī bhuvanā brahmavādinī /",
  "GP12brndp2_u:386": "yogasiddhā jagatkṛtsnamaśaktā carati sma ha // BndP_2,3.28 //",
  "GP12brndp2_u:387": "prabhāsasya tu bhāryā sā vasūnāmaṣṭamasya ha /",
  "GP12brndp2_u:388": "viśvakarmā sutastasyāḥ prajāpatipatirvibhuḥ // BndP_2,3.29 //",
  "GP12brndp2_u:389": "viśvedevāstu viśvāyā jajñire daśa viśrutāḥ /",
  "GP12brndp2_u:390": "kraturdakṣaḥ śravaḥ satyaḥ kālaḥ munistathā // BndP_2,3.30 //",
  "GP12brndp2_u:391": "purūravo mārdravaso rocamānaśca te daśa /",
  "GP12brndp2_u:392": "dharmaputrāḥ surā ete viśvāyāṃ jajñire śubhāḥ // BndP_2,3.31 //",
  "GP12brndp2_u:393": "marutvatyāṃ marutvanto bhānavo bhānujāḥ smṛtāḥ /",
  "GP12brndp2_u:394": "muhūrtāśca muhūrtāyā ghoṣalaṃbā hyajāyata // BndP_2,3.32 //",
  "GP12brndp2_u:395": "saṃkalpāyāṃ tu saṃjajñe vidvānsaṃkalpa eva tu /",
  "GP12brndp2_u:396": "nava vīthyastu jāmāyāḥ pathatrayamupāśritāḥ // BndP_2,3.33 //",
  "GP12brndp2_u:397": "pṛthivī viṣayaṃ sarvamarundhatyāmajāyata /",
  "GP12brndp2_u:398": "eṣa sargaḥ samākhyāto vidvāndharmasya śāśvataḥ // BndP_2,3.34 //",
  "GP12brndp2_u:399": "muhūrtāścaiva tithyāśca pratibhiḥ saha suvratāḥ /",
  "GP12brndp2_u:400": "nāmataḥ saṃpravakṣyāmi bruvato me nibodhata // BndP_2,3.35 //",
  "GP12brndp2_u:401": "ahorātravibhāgaśca nakṣatrāṇi samāśritaḥ /",
  "GP12brndp2_u:402": "muhurttāḥ sarvanakṣatrā ahorātrabhidastathā // BndP_2,3.36 //",
  "GP12brndp2_u:403": "ahorātrakalānāṃ tu ṣaḍaśītyadhikāḥ smṛtāḥ /",
  "GP12brndp2_u:404": "ravergati viśeṣeṇa sarvarttuṣu ca nityaśaḥ // BndP_2,3.37 //",
  "GP12brndp2_u:405": "tato vedavidaścaitāṃ gatimicchanti parvasu /",
  "GP12brndp2_u:406": "aviśeṣeṣu kāleṣu jñeyaḥ savitṛmānataḥ // BndP_2,3.38 //",
  "GP12brndp2_u:407": "raudraḥ sārpastathā maitraḥ pitryo vāsava eva ca /",
  "GP12brndp2_u:408": "āpyo 'tha vaiśvadevaśca brāhmo madhyāhnasaṃśritaḥ // BndP_2,3.39 //",
  "GP12brndp2_u:409": "prājāpatyastathaivendra indrāgnī nirṛtistathā /",
  "GP12brndp2_u:410": "vāruṇaśca yathāryamṇo bhagaścāpi dinaśritāḥ // BndP_2,3.40 //",
  "GP12brndp2_u:411": "ete dinamuhūrtāśca divākaravinirmitāḥ /",
  "GP12brndp2_u:412": "śaṅkucchāyā viśeṣeṇa veditavyāḥ pramāṇataḥ // BndP_2,3.41 //",
  "GP12brndp2_u:413": "ajaikapādahirbudhnyaḥ pūṣāśviyamadevatāḥ /",
  "GP12brndp2_u:414": "āgneyaścāpi vijñeyaḥ prājāpatyastathaiva ca // BndP_2,3.42 //",
  "GP12brndp2_u:415": "saumyaścāpi tathādityo bārhaspatyaśca vaiṣmavaḥ /",
  "GP12brndp2_u:416": "sāvitraśca tathā tvāṣṭro vāyavyaśceti saṃgrahaḥ // BndP_2,3.43 //",
  "GP12brndp2_u:417": "ete rātrermuhūrttāḥ syuḥ kramoktā daśa pañca ca /",
  "GP12brndp2_u:418": "indorgatyudayā jñeyā nāḍikā āditastathā // BndP_2,3.44 //",
  "GP12brndp2_u:419": "kālāvasthāstvimāstvete muhūrttā devatāḥ smṛtāḥ /",
  "GP12brndp2_u:420": "sarvagrahāṇāṃ trīṇyeva sthānāni vihitāni ca // BndP_2,3.45 //",
  "GP12brndp2_u:421": "dakṣiṇottaramadhyāni tāni vidyādyathākramam /",
  "GP12brndp2_u:422": "sthānaṃ jāradgavaṃ sadhye tathairāvatamuttaram // BndP_2,3.46 //",
  "GP12brndp2_u:423": "vaiśvānaraṃ dakṣiṇato nirdiṣṭamiha tattvataḥ /",
  "GP12brndp2_u:424": "aśvinī kṛttikā yāmyaṃ nāgavīthīti viśrutā // BndP_2,3.47 //",
  "GP12brndp2_u:425": "brāhmaṃ saumyaṃ tathārdrā ca gajavīthīti śabditā /",
  "GP12brndp2_u:426": "puṣyāśleṣe tathādityaṃ vīthī cairāvatī matā // BndP_2,3.48 //",
  "GP12brndp2_u:427": "tisrastu vithayo hyetā uttaro mārga ucyate /",
  "GP12brndp2_u:428": "pūrvottare ca phalgunyau maghā caivārṣabhī smṛtā // BndP_2,3.49 //",
  "GP12brndp2_u:429": "hastaścitrā tathā svātī govīthīti tu śabditā /",
  "GP12brndp2_u:430": "jyeṣṭhā viśākhānurādhā vīthī jāradgavī matā // BndP_2,3.50 //",
  "GP12brndp2_u:431": "etāstu vīthayastisro madhyamo mārga ucyate /",
  "GP12brndp2_u:432": "mūlaṃ pūrvottarāṣāḍhe ajavīthyābhiśabdite // BndP_2,3.51 //",
  "GP12brndp2_u:433": "śravaṇaṃ ca dhaniṣṭhā ca mārgī śatabhiṣaktathā /",
  "GP12brndp2_u:434": "vaiśvānarī bhādrapade revatī caiva kīrttitā // BndP_2,3.52 //",
  "GP12brndp2_u:435": "etāstu vīthayastisro dakṣiṇe mārga ucyate /",
  "GP12brndp2_u:436": "aṣṭāviśati yāḥ kanyā dakṣaḥ somāya tā dadau // BndP_2,3.53 //",
  "GP12brndp2_u:437": "sarvā nakṣatranāmnyastā jyautiṣe parikīrttitāḥ /",
  "GP12brndp2_u:438": "tāsāmapatyānyabhavandīptayo 'mitatejasaḥ // BndP_2,3.54 //",
  "GP12brndp2_u:439": "yāstu śeṣāstadā kanyāḥ pratijagrāha kaśyapaḥ /",
  "GP12brndp2_u:440": "caturdaśā mahābhāgāḥ sarvāstā lokamātaraḥ // BndP_2,3.55 //",
  "GP12brndp2_u:441": "aditirditirdanuḥ kāṣṭhāriṣṭānāyuḥ khaśā tathā /",
  "GP12brndp2_u:442": "surabhirvinatā tāmrā muniḥ krodhavaśā tathā // BndP_2,3.56 //",
  "GP12brndp2_u:443": "kadrūrmātā ca nāgānāṃ prajāstāsāṃ nibodhata /",
  "GP12brndp2_u:444": "svāyaṃbhuve 'ntare tāta ye dvādaśa surottamāḥ // BndP_2,3.57 //",
  "GP12brndp2_u:445": "vaikuṇṭhā nāma te sādhyā babhūvuścākṣuṣeṃ'tare /",
  "GP12brndp2_u:446": "upasthiteṃ'tare hyasminpunarvaivasvatasya ha // BndP_2,3.58 //",
  "GP12brndp2_u:447": "ārādhitā ādityā te sametyocuḥ parasparam /",
  "GP12brndp2_u:448": "etāmeva mahābhāgāmaditiṃ saṃpraviśya vai // BndP_2,3.59 //",
  "GP12brndp2_u:449": "vaivasvateṃ'tare hyasminyogādarddhena tejasā /",
  "GP12brndp2_u:450": "gacchema putratāmasyāstannaḥ śreyo bhaviṣyati // BndP_2,3.60 //",
  "GP12brndp2_u:451": "evamuktvā tu te sarve varttamāneṃ'tare tadā /",
  "GP12brndp2_u:452": "jajñire dvādaśādityā mārīyātkaśyapātpunaḥ // BndP_2,3.61 //",
  "GP12brndp2_u:453": "śatakratuśca viṣṇuśca jajñāte punareva hi /",
  "GP12brndp2_u:454": "vaivasvateṃ'tare hyasminnaranārāyaṇau tadā // BndP_2,3.62 //",
  "GP12brndp2_u:455": "teṣāmapi hi devānāṃ nidhanotpattirucyate /",
  "GP12brndp2_u:456": "yathā sūryasya loke 'sminnudayāstamayāvubhau // BndP_2,3.63 //",
  "GP12brndp2_u:457": "dṛṣṭānuśravike yasmātsaktāḥ śabdādilakṣaṇe /",
  "GP12brndp2_u:458": "aṣṭātmake 'ṇimādye ca tasmātte jajñire surāḥ // BndP_2,3.64 //",
  "GP12brndp2_u:459": "ityeṣa viṣaye rāgaḥ saṃbhūtyāḥ kāraṇaṃ smṛtam /",
  "GP12brndp2_u:460": "brahmaśāpena saṃbhūtā jayāḥ svāyaṃbhuve jitāḥ // BndP_2,3.65 //",
  "GP12brndp2_u:461": "svārociṣe vai tuṣitāḥ satyaścaivottame punaḥ /",
  "GP12brndp2_u:462": "tāmase harayo devā jātāścā riṣṭave tu vai // BndP_2,3.66 //",
  "GP12brndp2_u:463": "vaikuṇṭhāścāśruṣe sādhyā ādityāḥ saptame punaḥ /",
  "GP12brndp2_u:464": "dhātāryamā ca mitraśca varuṇoṃ'śo bhagastathā // BndP_2,3.67 //",
  "GP12brndp2_u:465": "indro vivasvānpūṣā ca parjanyo daśamaḥ smṛtaḥ /",
  "GP12brndp2_u:466": "tatastvaṣṭā tato viṣṇurajaghanyo jaghanyajaḥ // BndP_2,3.68 //",
  "GP12brndp2_u:467": "ityete dvādaśādityāḥ kaśyapasya sutā vibhoḥ /",
  "GP12brndp2_u:468": "surabhyāṃ kaśyapādrudrā ekādaśa vijajñire // BndP_2,3.69 //",
  "GP12brndp2_u:469": "mahādevaprasādena tapasā bhāvitā satī /",
  "GP12brndp2_u:470": "aṅgārakaṃ tathā sarpaṃ nirṛtiṃ sadasatpatim // BndP_2,3.70 //",
  "GP12brndp2_u:471": "acaikapādahirbudhnyau dvāvekaṃ ca jvaraṃ tathā /",
  "GP12brndp2_u:472": "bhuvanaṃ ceśvaraṃ mṛtyuṃ kapālīti ca viśutam // BndP_2,3.71 //",
  "GP12brndp2_u:473": "devānekādaśaitāṃstu rudrāṃstribhuvaneśvarān /",
  "GP12brndp2_u:474": "tapasogreṇa mahātā surabhistānajījanat // BndP_2,3.72 //",
  "GP12brndp2_u:475": "tato duhitarāvanye surabhirdevyajāyata /",
  "GP12brndp2_u:476": "rohiṇī caiva subhagāṃ gāndhavī ca yaśasvinīm // BndP_2,3.73 //",
  "GP12brndp2_u:477": "rohiṇyā jajñire kanyāścatasro lokaviśrutāḥ /",
  "GP12brndp2_u:478": "surūpā haṃsakālī ca bhadrā kāmadughā tathā // BndP_2,3.74 //",
  "GP12brndp2_u:479": "suṣuve gāḥ kāmadughā surūpā tanayadvayam /",
  "GP12brndp2_u:480": "haṃsakālī tu mahiṣānbhadrāyastvavijātayaḥ // BndP_2,3.75 //",
  "GP12brndp2_u:481": "viśrutāstu mahābhāgā gāndharvyā vājinaḥ sutāḥ /",
  "GP12brndp2_u:482": "uccaiḥśravādayo jātāḥ khecarāste manojavāḥ // BndP_2,3.76 //",
  "GP12brndp2_u:483": "śvetāḥ śoṇāḥ piśaṅgāsca sāraṅgā hari tārjunāḥ /",
  "GP12brndp2_u:484": "uktā devopavāhyāste gāndharviyonayo hayāḥ // BndP_2,3.77 //",
  "GP12brndp2_u:485": "bhūyo jajñe surabhyāstu śrīmāṃścandraprabho vṛṣaḥ /",
  "GP12brndp2_u:486": "sragvī kakudmāndyutimā namṛtālayasaṃbhavaḥ // BndP_2,3.78 //",
  "GP12brndp2_u:487": "surabhyanumate datto dhvajo māheśvarastu saḥ /",
  "GP12brndp2_u:488": "ityete kaśyapasutā rudrādityāḥ prakīrttitāḥ // BndP_2,3.79 //",
  "GP12brndp2_u:489": "dharmapu putrāḥ smṛtāḥ sādhyā viśve ca vasavastathā /",
  "GP12brndp2_u:490": "yathendhanavaśādvahnirekastu bahudhā bhavet // BndP_2,3.80 //",
  "GP12brndp2_u:491": "bhavatyekastathā tadvanmūrttīnāṃ sa pitā mahaḥ /",
  "GP12brndp2_u:492": "eko brahmāntakaścaiva puruṣaścaiti tatra yaḥ // BndP_2,3.81 //",
  "GP12brndp2_u:493": "ekasyaitāḥ smṛtāstisrastanavastu svayaṃbhuvaḥ /",
  "GP12brndp2_u:494": "brāhmī ca pauruṣī caiva kālākhyā ceti tāḥ smṛtāḥ // BndP_2,3.82 //",
  "GP12brndp2_u:495": "yā tatra rājasī tasya tanuḥ sā vai prajākarī /",
  "GP12brndp2_u:496": "matā sā yā tu kālākhyā prajākṣayakarī tu sā // BndP_2,3.83 //",
  "GP12brndp2_u:497": "sāttvikī pauruṣī yā tu sā tanuḥ pālikā smṛtā /",
  "GP12brndp2_u:498": "rājasī brahmaṇo yā tu mārīcaḥ kaśyapo 'bhavat // BndP_2,3.84 //",
  "GP12brndp2_u:499": "tāmasī cāntakṛdyā tu tadaṃśo viṣṇurucyate // BndP_2,3.85 //",
  "GP12brndp2_u:500": "trailokye tāḥ smṛtāstisrastanavo vai prajākarī /",
  "GP12brndp2_u:501": "matā sā yā tu kālākhyā prajākṣayakarī tu sā // BndP_2,3.86 //",
  "GP12brndp2_u:502": "sṛjatyathānugṛhṇāti tathā saṃharati prajāḥ /",
  "GP12brndp2_u:503": "evametāḥ smṛtāstisrastanavo hi svayaṃbhuvaḥ // BndP_2,3.87 //",
  "GP12brndp2_u:504": "prājāpatyā ca raudrā ca vaiṣṇavī ceti tāstridhā /",
  "GP12brndp2_u:505": "etāstanvaḥ smṛtā devā dharmaśāstre purātane // BndP_2,3.88 //",
  "GP12brndp2_u:506": "sāṃkhyayogaratairdhīraiḥ pṛthagekārthadarśibhiḥ /",
  "GP12brndp2_u:507": "abhijātiprabhāvajñairmunibhistattvadarśibhiḥ // BndP_2,3.89 //",
  "GP12brndp2_u:508": "ekatvena pṛthaktvena tāsu bhinnāḥ prajāstvimāḥ /",
  "GP12brndp2_u:509": "idaṃ paramidaṃ neti bruvate bhinnadarśinaḥ // BndP_2,3.90 //",
  "GP12brndp2_u:510": "brahmāṇāṃ kāraṇaṃ ke citkecidāhuḥ prajāpatim /",
  "GP12brndp2_u:511": "kecidbhavaṃ paratvena prāhurviṣṇuṃ tathāpare // BndP_2,3.91 //",
  "GP12brndp2_u:512": "abhijñānena saṃbhūtāḥ saktāriṣṭavicetasaḥ /",
  "GP12brndp2_u:513": "sattvaṃ kālaṃ ca deśaṃ ca kāryaṃ cāvekṣya karma ca // BndP_2,3.92 //",
  "GP12brndp2_u:514": "kāraṇaṃ tu smṛtā hyete nānārtheṣviha devatāḥ /",
  "GP12brndp2_u:515": "ekaṃ praśaṃsamānastu sarvānevapraśasati // BndP_2,3.93 //",
  "GP12brndp2_u:516": "ekaṃ nindati yastveṣāṃ sarvāneva sa nindati /",
  "GP12brndp2_u:517": "na pradveṣastataḥ kāryo devatāsu vijānatā // BndP_2,3.94 //",
  "GP12brndp2_u:518": "na śakyā īśvarājñātumaiśvaryeṇa vyavasthitāḥ /",
  "GP12brndp2_u:519": "ekatvātsa tridhā bhūtvā saṃpramohayati prajāḥ // BndP_2,3.95 //",
  "GP12brndp2_u:520": "eteṣāṃ vai trayāṇāṃ tu vicinvantyantaraṃ janāḥ /",
  "GP12brndp2_u:521": "jijñāsavaḥ parīhante saktā duṣṭā vicetasaḥ // BndP_2,3.96 //",
  "GP12brndp2_u:522": "idaṃ paramidaṃ neti saṃraṃbhādbhinnadarśinaḥ /",
  "GP12brndp2_u:523": "yātudhānā viśeṣā ye piśācāścaiva nāntaram // BndP_2,3.97 //",
  "GP12brndp2_u:524": "ekaḥ sa tu pṛthaktvena svayaṃ bhūtvā ca tiṣṭhati /",
  "GP12brndp2_u:525": "guṇamātrātmikābhistu tanubhirmohayanprajāḥ // BndP_2,3.98 //",
  "GP12brndp2_u:526": "teṣvekaṃ yajate yo vai sa tadā yajate trayam /",
  "GP12brndp2_u:527": "tasmāddevāstrayo hyete nairantaryeṇadhiṣṭatāḥ // BndP_2,3.99 //",
  "GP12brndp2_u:528": "tasmātpṛthaktvamekatvaṃ saṃkhyā saṃkhye gatāgatam /",
  "GP12brndp2_u:529": "alpatvaṃ vā bahutvaṃ vā teṣu ko jñātumarhati // BndP_2,3.100 //",
  "GP12brndp2_u:530": "tasmātsṛṣṭvānugṛhṇati grasate caiva sarvaśaḥ /",
  "GP12brndp2_u:531": "guṇātmakatvavai kalpaye tasmādekaḥ sa ucyate // BndP_2,3.101 //",
  "GP12brndp2_u:532": "rudraṃ brahmāṇamindraṃ ca lokapālānṛṣīnmanūn /",
  "GP12brndp2_u:533": "devaṃ tamekaṃ bahudhā prāhurnārāyaṇaṃ dvijāḥ // BndP_2,3.102 //",
  "GP12brndp2_u:534": "prājāpatyā ca raudrī ca tanuryā caiva vaiṣṇavī /",
  "GP12brndp2_u:535": "manvantareṣu vai tisra āvarttante punaḥ punaḥ // BndP_2,3.103 //",
  "GP12brndp2_u:536": "kṣetrajñā api cānye 'sya vibhorjāyantyanugrahāt /",
  "GP12brndp2_u:537": "tejasā yaśasā buddhyā śrutena ca balena ca // BndP_2,3.104 //",
  "GP12brndp2_u:538": "jāyante tatsamāścaiva tānapīmānnibodhata /",
  "GP12brndp2_u:539": "rājasyā brahmaṇoṃ'śena mārīcaḥ kaśyapo 'bhavat // BndP_2,3.105 //",
  "GP12brndp2_u:540": "tāmasyāstasya cāṃśena kālo rudraḥ sa ucyate /",
  "GP12brndp2_u:541": "sāttvikyāśca tathāṃśena yajño viṣṇurajā yata // BndP_2,3.106 //",
  "GP12brndp2_u:542": "triṣu kāleṣu tasyaitā brahmamastanavo dvijāḥ /",
  "GP12brndp2_u:543": "manvantareṣviha sraṣṭumāvarttante punaḥ punaḥ // BndP_2,3.107 //",
  "GP12brndp2_u:544": "manvantareṣu sarveṣu prajāḥ sthāvarajaṅgamāḥ /",
  "GP12brndp2_u:545": "yugādau sakṛdutpannāstiṣṭhantīhāprasaṃyamāt // BndP_2,3.108 //",
  "GP12brndp2_u:546": "prāpte prāpte tu kalpānte rudraḥ saṃharati prajāḥ /",
  "GP12brndp2_u:547": "kālo bhūtvā yugātmāsau rudraḥ saṃharate punaḥ // BndP_2,3.109 //",
  "GP12brndp2_u:548": "saṃprāpte caiva kalpānte saptaraśimardivākaraḥ /",
  "GP12brndp2_u:549": "bhūtvā saṃvarttakādityastrīṃllokāṃśca dahatyuta // BndP_2,3.110 //",
  "GP12brndp2_u:550": "viṣṇuḥ prajānugrahakṛtsadā pālayati prajāḥ /",
  "GP12brndp2_u:551": "tasyāṃ tasyāmavasthāyāṃ tata utpādya kāraṇam // BndP_2,3.111 //",
  "GP12brndp2_u:552": "sattvodriktā tu yā proktā brahmaṇaḥ pauruṣī tanuḥ /",
  "GP12brndp2_u:553": "tasyāśena ca vijñeyo manoḥ svāyaṃbhuventare // BndP_2,3.112 //",
  "GP12brndp2_u:554": "ākṛtyāṃ manasā deva utpannaḥ prathamaṃ vibhuḥ /",
  "GP12brndp2_u:555": "tataḥ punaḥ sa vai devaḥ prāpte svārociṣe 'ntare // BndP_2,3.113 //",
  "GP12brndp2_u:556": "tuṣitāyāṃ samutpanno hyajitastuṣitaiḥ saha /",
  "GP12brndp2_u:557": "auttame hyantare vāpi hyajitastu punaḥ prabhuḥ // BndP_2,3.114 //",
  "GP12brndp2_u:558": "satyāyāmabhavatsatyaḥ saha satyaiḥ surottamaiḥ /",
  "GP12brndp2_u:559": "tāmasasyātare cāpi sa devaḥ punareva hi // BndP_2,3.115 //",
  "GP12brndp2_u:560": "hariṇyāṃ haribhiḥ sārddhaṃ harireva babhūva ha /",
  "GP12brndp2_u:561": "vaivasvatentare cāpi harirdeveḥ punastu saḥ // BndP_2,3.116 //",
  "GP12brndp2_u:562": "vaikuṇṭho nāmato jajñe vidhūtarajasaiḥ saha /",
  "GP12brndp2_u:563": "marīcātkaśyapādviṣṇuradityāṃ saṃbabhūva ha // BndP_2,3.117 //",
  "GP12brndp2_u:564": "tribhiḥ kramairimāṃllokañjitvā viṣṇustrivikramaḥ /",
  "GP12brndp2_u:565": "pratyapādayadindrāya daivataiścaiva sa prabhuḥ // BndP_2,3.118 //",
  "GP12brndp2_u:566": "ityetāstanavo jātā vyatītāḥ saptasaptasu /",
  "GP12brndp2_u:567": "manvantareṣvatīteṣu yābhiḥ saṃrakṣitāḥ prajāḥ // BndP_2,3.119 //",
  "GP12brndp2_u:568": "yasmādviśvamidaṃ sarvaṃ jāyate līyate punaḥ /",
  "GP12brndp2_u:569": "yasyāṃśenāmarāḥ sarve jāyante tridiveśvarāḥ // BndP_2,3.120 //",
  "GP12brndp2_u:570": "varddhante tejasā buddhyā śrutena ca balena ca /",
  "GP12brndp2_u:571": "yadyadvibhūtimatsattvaṃ śrīmadūrjitameva vā // BndP_2,3.121 //",
  "GP12brndp2_u:572": "tattadevāvagacchadhvaṃ viṣṇostejoṃ'śasaṃbhavam /",
  "GP12brndp2_u:573": "sa eva jāyateṃ'śena kecidicchanti mānavāḥ // BndP_2,3.122 //",
  "GP12brndp2_u:574": "eke vivadamānāstu dṛṣṭāntācca bruvanti hi /",
  "GP12brndp2_u:575": "eṣāṃ na vidyate bhedastrayāṇāṃ dyusadāmiha // BndP_2,3.123 //",
  "GP12brndp2_u:576": "jāyante pohayantyaṃ śairīśvarā yogamāyayā // BndP_2,3.124 //",
  "GP12brndp2_u:577": "tasmātteṣāṃ pracāre tu yuktāyuktaṃ na vidyate /",
  "GP12brndp2_u:578": "bhūtānuvādinā mādyā madhyasthā bhūtavādinām // BndP_2,3.125 //",
  "GP12brndp2_u:579": "bhūtānuvādinaḥ saktastrayaścaiva pravādinām /",
  "GP12brndp2_u:580": "parīkṣya cānugṛhṇanti nigṛhṇanti khalānsvayam // BndP_2,3.126 //",
  "GP12brndp2_u:581": "mattaḥ pūrvve ca te tasmātprabhavaśca tato 'dhikāḥ /",
  "GP12brndp2_u:582": "tathādhikaraṇairatairyathā tattvanidarśakāḥ // BndP_2,3.127 //",
  "GP12brndp2_u:583": "devānāṃ devabhūtāśca te vai sarvapravarttakāḥ /",
  "GP12brndp2_u:584": "karmmaṇāṃ mahatāṃ te hi karttāro jagadīśvarāḥ // BndP_2,3.128 //",
  "GP12brndp2_u:585": "śrutijñaiḥ kāraṇairetaiścaturbhiḥ parikīrttitāḥ /",
  "GP12brndp2_u:586": "bāliśāste na jānanti daivatāni prabhāgaśaḥ // BndP_2,3.129 //",
  "GP12brndp2_u:587": "imaṃ codāharantyatra ślokaṃ yogeśvarānprati /",
  "GP12brndp2_u:588": "kuryādyogabalaṃ prāpya taiśca sarvairmahāṃścaret // BndP_2,3.130 //",
  "GP12brndp2_u:589": "prāpnuyādviṣayāṃścaiva punaścorddhva tapaścaret /",
  "GP12brndp2_u:590": "saṃhareta punaḥ sarvvānsūryyo jyotirgaṇāniva // BndP_2,3.131 //",
  "GP12brndp2_u:591": "iti śrībrahmāṇḍe mahāpurāṇe vāyuprokte madhyabhāge tṛtīya upoddhātapāde",
  "GP12brndp2_u:592": "svayaṃbhūtraiguṇyasvarūpavarṇanaṃ nāma tṛtīyo 'dhyāyaḥ",
  "GP12brndp2_u:593": "_____________________________________________________________",
  "GP12brndp2_u:594": "sūta uvāca",
  "GP12brndp2_u:595": "brahmaṇā vai mukhātsṛṣṭā jayā devāḥ prajepsayā /",
  "GP12brndp2_u:596": "sarve mantraśarīrāste smṛtā manvantareṣviha // BndP_2,4.1 //",
  "GP12brndp2_u:597": "darśaśca paurṇamāsaśca bṛhatsāma rathantaram /",
  "GP12brndp2_u:598": "citiśca sucitiścaiva hyākūtiḥ kūtireva ca // BndP_2,4.2 //",
  "GP12brndp2_u:599": "vijñātaścaiva vijñātā manā yajñaśca dvādaśaḥ /",
  "GP12brndp2_u:600": "dārāgnihotrasaṃbandhaṃ vitatya yajateti ca // BndP_2,4.3 //",
  "GP12brndp2_u:601": "evamuktvā tu tānbrahmā tatraivāntaradhātprabhuḥ /",
  "GP12brndp2_u:602": "tataste nābhyanandanta tadvākyaṃ parameṣṭhinaḥ // BndP_2,4.4 //",
  "GP12brndp2_u:603": "saṃnyasyeha ca karmāṇi vāsanāḥ karmajāśca vai /",
  "GP12brndp2_u:604": "yameṣvaṃvāvantiṣṭhante doṣaṃ dṛṣṭvā tu karmasu // BndP_2,4.5 //",
  "GP12brndp2_u:605": "kṣayāti śayayuktaṃ ca te dṛṣṭvā karmaṇāṃ phalam /",
  "GP12brndp2_u:606": "jugupsaṃtaḥ prasūtiṃ ca niḥsattvā nirmamābhavan // BndP_2,4.6 //",
  "GP12brndp2_u:607": "ajanma kāṅkṣamāṇāste nirmuktā doṣadarśinaḥ /",
  "GP12brndp2_u:608": "arthaṃ dharmaṃ ca kāmaṃ ca hitvā te vai vyavasthitāḥ // BndP_2,4.7 //",
  "GP12brndp2_u:609": "paramaṃ jñānamāsthāya tatsaṃkṣipya susaṃsthitāḥ /",
  "GP12brndp2_u:610": "teṣāṃ tu tamabhiprāyaṃ jñātvā brahmā tu kopitaḥ // BndP_2,4.8 //",
  "GP12brndp2_u:611": "tānabravīttato brahmā nirutsāhānsurānatha /",
  "GP12brndp2_u:612": "prajārthamiha yūyaṃ vai mayā sṛṣṭāḥ stha nānyathā // BndP_2,4.9 //",
  "GP12brndp2_u:613": "prasūyadhvaṃ yajadhvaṃ cetyuktavānasmi vaḥ purā /",
  "GP12brndp2_u:614": "yasmādvākyamanādṛtya mama vairāgyamāsthitāḥ // BndP_2,4.10 //",
  "GP12brndp2_u:615": "jugupsamānāḥ svaṃ janma saṃtatiṃ nābhyanandata /",
  "GP12brndp2_u:616": "karmaṇāṃ na kṛto 'bhyāso hyamṛtatvābhikāṅkṣayā // BndP_2,4.11 //",
  "GP12brndp2_u:617": "tasmādyūyamihāvṛttiṃ saptakṛtvo hyavāpsyatha /",
  "GP12brndp2_u:618": "te śaptā brahmaṇā devā jayāstaṃ vai prasādayan // BndP_2,4.12 //",
  "GP12brndp2_u:619": "kṣamāsmākaṃ mahādeva yadajñānātmakaṃ prabho /",
  "GP12brndp2_u:620": "praṇatānvai sānunayaṃ brahmā tānabravītpunaḥ // BndP_2,4.13 //",
  "GP12brndp2_u:621": "loke 'pyathānubhuñjīta kaḥ svātantryamihārhati /",
  "GP12brndp2_u:622": "mayāgataṃ tu sarvaṃ hi kathamacchandato mama // BndP_2,4.14 //",
  "GP12brndp2_u:623": "pratipatsyanti bhūtāni śubhaṃ vā yadi vottaram /",
  "GP12brndp2_u:624": "loke yadapi kiñcidvaiśaṃ vā śaṃ vā vyavasthitam // BndP_2,4.15 //",
  "GP12brndp2_u:625": "buddhyātmanā mayā vyāptaṃ ko māṃ loke 'tivarttayet /",
  "GP12brndp2_u:626": "bhūtānā mīhitaṃ yacca yaccāpyeṣāṃ vicintitam // BndP_2,4.16 //",
  "GP12brndp2_u:627": "tathopacaritaṃ yacca tatsarvaṃ viditaṃ mama /",
  "GP12brndp2_u:628": "mayā baddhamidaṃ sarvaṃ cajagatsthāvarajaṅgamam // BndP_2,4.17 //",
  "GP12brndp2_u:629": "āśāmayena bandhena kastaṃ chettumihotsahet /",
  "GP12brndp2_u:630": "yasmādvahati dṛpto vai sarvārthamiha nānyathā // BndP_2,4.18 //",
  "GP12brndp2_u:631": "iti karmāṇyanārabhya kāmaṃ chandādvimokṣate /",
  "GP12brndp2_u:632": "evaṃ saṃbhāṣya tāndevān jayānadhyātmacetasaḥ // BndP_2,4.19 //",
  "GP12brndp2_u:633": "atha vīkṣya punaścāha dhruvaṃ daḍyānprajāpatiḥ /",
  "GP12brndp2_u:634": "yasmānmānabhisaṃdhāya sanyāsādiḥ kṛtaḥ surāḥ // BndP_2,4.20 //",
  "GP12brndp2_u:635": "tasmātsa vipulāyatto vyāpārastvatha matkṛtaḥ /",
  "GP12brndp2_u:636": "bhavitā ca sukhodarke divyabhāvena jāyatām // BndP_2,4.21 //",
  "GP12brndp2_u:637": "ātmacchandena vo janma bhaviṣyati surottamāḥ /",
  "GP12brndp2_u:638": "manvantareṣu saṃsiddhāḥ saptasvāvirbhaviṣyatha // BndP_2,4.22 //",
  "GP12brndp2_u:639": "vaivasvatānteṣu surāstathā svāyaṃbhuvādiṣu /",
  "GP12brndp2_u:640": "evaṃ ca brahmaṇā tatra śloko gītaḥ purātanaḥ // BndP_2,4.23 //",
  "GP12brndp2_u:641": "trayī vidyā brahmamayaprasūtiḥ śrāddhaṃ tapo yajñamanupradānam /",
  "GP12brndp2_u:642": "etāni nityaiḥ mahasā rajobhirbhūtvā vibhurvasate 'nyatpraśastam // BndP_2,4.24 //",
  "GP12brndp2_u:643": "evaṃ ślokārthamuktvā tu jayāndevānathābravīt /",
  "GP12brndp2_u:644": "vaivasvateṃ'taretīte matsamīpamihaiṣyatha // BndP_2,4.25 //",
  "GP12brndp2_u:645": "tato devastirobhūta īśvaro ṅyakutobhayaḥ /",
  "GP12brndp2_u:646": "prapannādhāraṇāmādyāṃ yuktvā yogabalānvitām // BndP_2,4.26 //",
  "GP12brndp2_u:647": "tatastena ruṣā śaptāste 'bhavandvādaśājitāḥ /",
  "GP12brndp2_u:648": "jayā iti samākhyātāḥ kṛtā evaṃ visannibhāḥ // BndP_2,4.27 //",
  "GP12brndp2_u:649": "tataḥ svāyaṃbhuve tasminsarge 'tīte tu vai surāḥ /",
  "GP12brndp2_u:650": "punaste tuṣitā devā jātāḥ svārociṣeṃ'tare // BndP_2,4.28 //",
  "GP12brndp2_u:651": "uttamasya manoḥ putrāḥ satyāyāṃ jajñire tadā /",
  "GP12brndp2_u:652": "tataḥ satyāḥ smṛtā devā auttame cāntare manoḥ // BndP_2,4.29 //",
  "GP12brndp2_u:653": "hariṇyāṃ nāma tuṣitā jajñire dvādaśeva tu /",
  "GP12brndp2_u:654": "harayonāma te devā yajñabhājastadābhavan // BndP_2,4.30 //",
  "GP12brndp2_u:655": "tataste harayo devāḥ prāpte cāriṣṭhaventare?//",
  "GP12brndp2_u:656": "vikuṇṭhāyāṃ punaste vai variṣṭhā jajñire surāḥ // BndP_2,4.31 //",
  "GP12brndp2_u:657": "vaikuṇṭhā nāma te devāḥ pañcamasyāntare mānoḥ /",
  "GP12brndp2_u:658": "tataste vai punardevā vaikuṇṭhāḥ prāpya cākṣuṣam // BndP_2,4.32 //",
  "GP12brndp2_u:659": "tataste vai punaḥ sādhyāḥ saṃkṣīṇe cākṣuṣentare /",
  "GP12brndp2_u:660": "upasthite punaḥ sarge manorvaivasvatasya ha // BndP_2,4.33 //",
  "GP12brndp2_u:661": "aṃśena sādhyāste 'dityāṃ mārīcātkaśyapātpunaḥ /",
  "GP12brndp2_u:662": "jajñire dvādaśādityā varttamānentaraṃ surāḥ // BndP_2,4.34 //",
  "GP12brndp2_u:663": "yadā caite samutpannāścākṣuṣasyāntare manoḥ /",
  "GP12brndp2_u:664": "śaptāḥ svayaṃbhuvā sādhyā jajñire dvādaśāmarāḥ // BndP_2,4.35 //",
  "GP12brndp2_u:665": "evaṃ śṛṇoti yo martyojayastasya bhavetsadā /",
  "GP12brndp2_u:666": "jayānāṃ śraddhayā yuktaḥ pratyadhyāyaṃ tu gacchati // BndP_2,4.36 //",
  "GP12brndp2_u:667": "ityetā vṛttayaḥ sapta devānāṃ janmalakṣaṇāḥ /",
  "GP12brndp2_u:668": "parikrāntā mayā vo 'dyā kiṃ bhūyaḥ śrotumicchatha // BndP_2,4.37 //",
  "GP12brndp2_u:669": "iti brahmāṇḍe mahāpurāṇe vāyuprokte madhyāmabhāge tṛtīya upoddhātapāde jayābhivyāhāro nāma caturtho 'dhyāyaḥ",
  "GP12brndp2_u:670": "_____________________________________________________________",
  "GP12brndp2_u:671": "ṛṣiruvāca",
  "GP12brndp2_u:672": "daityānāṃ dānavānāṃ ca gandharvoragarakṣasām /",
  "GP12brndp2_u:673": "sarpabhūtāpiśā cānāṃ vasūnāṃ pakṣivīrudhām // BndP_2,5.1 //",
  "GP12brndp2_u:674": "utpattiṃ nidhanaṃ caiva vistārātkathayasva naḥ /",
  "GP12brndp2_u:675": "evamuktastadā sūtaḥ pratyuvācarṣisattamam // BndP_2,5.2 //",
  "GP12brndp2_u:676": "sūta uvāca",
  "GP12brndp2_u:677": "diteḥ putradvayaṃ jajñe kanyā caikā mahābalā /",
  "GP12brndp2_u:678": "kaśyapasyātmajau tau tu sarvebhyaḥ pūrvajau smṛtau // BndP_2,5.3 //",
  "GP12brndp2_u:679": "sautye 'hanyatirā trasya kaśyapasyāśvamedhikāḥ /",
  "GP12brndp2_u:680": "hiraṇyakaśipurnāma prathitaṃ pṛthagāsanam // BndP_2,5.4 //",
  "GP12brndp2_u:681": "dityā garbhādviniḥ sṛtya tatrāsīnaḥ samantataḥ /",
  "GP12brndp2_u:682": "hiraṇya kaśipustasmāt karmaṇā tena sa samṛtaḥ // BndP_2,5.5 //",
  "GP12brndp2_u:683": "ṛṣaya ūcuḥ",
  "GP12brndp2_u:684": "hiraṇyakaśiporjanma nāma caiva mahātmanaḥ /",
  "GP12brndp2_u:685": "prabhāvaṃ caiva daityasya vistārādbrūhi naḥ prabho // BndP_2,5.6 //",
  "GP12brndp2_u:686": "sūta uvāca",
  "GP12brndp2_u:687": "kaśyapasyāśvamedho 'bhūtpuṇye vai puṣkare tadā /",
  "GP12brndp2_u:688": "ṛṣibhideṃvatābhiśca gandharvairupaśobhitaḥ // BndP_2,5.7 //",
  "GP12brndp2_u:689": "utsṛṣṭe sve ca vidhinā ākhyānādau yathāvidhi /",
  "GP12brndp2_u:690": "āsanānyupakḷptāni sauvarṇāni tu pañca vai // BndP_2,5.8 //",
  "GP12brndp2_u:691": "kulaspadāpi? trīṇyatra kūrcaḥ phalakameva ca /",
  "GP12brndp2_u:692": "mukhyartvijastu catvārasteṣāṃ tānyupakalpayan // BndP_2,5.9 //",
  "GP12brndp2_u:693": "kḷpta tatrāsanaṃ caikaṃ hoturarthe hiraṇyam /",
  "GP12brndp2_u:694": "niṣasāda sagarbho 'tra tatrāsīnaḥ śaśaṃsa ca // BndP_2,5.10 //",
  "GP12brndp2_u:695": "ākhyānamānupūrvyeṇa maharṣiḥ kaśyapo yathā /",
  "GP12brndp2_u:696": "taṃ dṛṣṭvā ṛṣayastasya nāma kurvanti varddhitam // BndP_2,5.11 //",
  "GP12brndp2_u:697": "hiraṇyakaśipustasmātkarmaṇā tena sa smṛtaḥ /",
  "GP12brndp2_u:698": "hiraṇyakṣo 'nujastasya siṃhikā tasya cānujā // BndP_2,5.12 //",
  "GP12brndp2_u:699": "rāhoḥ sā jananī devī vipra citteḥ parigrahaḥ /",
  "GP12brndp2_u:700": "hiraṇyakaśipurdaityaścacāra paramaṃ tapaḥ // BndP_2,5.13 //",
  "GP12brndp2_u:701": "śataṃ varṣasahasrāṇāṃ nirāhāro hyadhaḥśirāḥ /",
  "GP12brndp2_u:702": "varayāmāsa brahmāṇaṃ tuṣṭaṃ daityo vareṇa tu // BndP_2,5.14 //",
  "GP12brndp2_u:703": "sarvāmaratvamavadhaṃ sarvabhūtebhya eva hi /",
  "GP12brndp2_u:704": "yogaddevān vinirjitya sarvadevatvamāsthitaḥ // BndP_2,5.15 //",
  "GP12brndp2_u:705": "kāraye 'hamihaiśvaryaṃ balavīryasamanvitaḥ /",
  "GP12brndp2_u:706": "dānavāstvasurāścaiva devāśca saha cāraṇaiḥ // BndP_2,5.16 //",
  "GP12brndp2_u:707": "bhavantu vaśagāḥ sarve matsamīpānubhojanāḥ /",
  "GP12brndp2_u:708": "ārdraśuṣkairavadhyaśca divā rātrau tathaiva ca /",
  "GP12brndp2_u:709": "evamuktastadā brahmānujajñe sāṃtaraṃ varam // BndP_2,5.17 //",
  "GP12brndp2_u:710": "brahmovāca /",
  "GP12brndp2_u:711": "mahānayaṃ varastāta vṛto ditisuta tvayā /",
  "GP12brndp2_u:712": "ehī dānīṃ pratijñānaṃ bhaviṣyatyevameva tu // BndP_2,5.18 //",
  "GP12brndp2_u:713": "dattvā cābhimataṃ tasmai tatrevāntaradhādatha /",
  "GP12brndp2_u:714": "so 'pi daityastadā sarvaṃ jagatsthāvarajaṅgamam // BndP_2,5.19 //",
  "GP12brndp2_u:715": "mahimnā vyāpya saṃtasthe bahumūrttiramitrajit /",
  "GP12brndp2_u:716": "sa eva tapati vyomni candrasūryatvamāsthitaḥ // BndP_2,5.20 //",
  "GP12brndp2_u:717": "sa eva vāyurbhūtvā ca vavau jagati sarvadā /",
  "GP12brndp2_u:718": "sa gopālo 'vipālaśca karṣakaśca sa eva ha // BndP_2,5.21 //",
  "GP12brndp2_u:719": "sa jñātā sarvalokeṣu mantravyākhyākarastathā /",
  "GP12brndp2_u:720": "netā goptā gopayitā dīkṣito yājakaḥ sa tu // BndP_2,5.22 //",
  "GP12brndp2_u:721": "tasya devāḥ surāḥ sarve tadāsansomapāyinaḥ /",
  "GP12brndp2_u:722": "evaṃprabhāvo daityo 'sāvato bhūyo nibodhata // BndP_2,5.23 //",
  "GP12brndp2_u:723": "tasmai sarve namaskāraṃ kurvantījyaḥ sa eva ca /",
  "GP12brndp2_u:724": "hiraṇyakaśipordaityaiḥ śloko gītaḥ purā tviha // BndP_2,5.24 //",
  "GP12brndp2_u:725": "hiraṇyakaśipū rājā yāṃ yāmāśāṃ niraikṣata /",
  "GP12brndp2_u:726": "tasyai tasyai tadā devā namaścakrurmaharṣibhiḥ // BndP_2,5.25 //",
  "GP12brndp2_u:727": "tasyāsīnnarasiṃhastu mṛtyurviṣṇuḥ purā kila /",
  "GP12brndp2_u:728": "narāttu yasmājjanmāsya naramūrttiśca yatprabhuḥ // BndP_2,5.26 //",
  "GP12brndp2_u:729": "tasmātsa narasiṃho vai gīyate vedavādibhiḥ /",
  "GP12brndp2_u:730": "sāgarasya ca velāyāmucchrita stapaso vibhuḥ // BndP_2,5.27 //",
  "GP12brndp2_u:731": "śarīraṃ tasya devasya hyāsīddevamayaṃ prabho /",
  "GP12brndp2_u:732": "nāmnā sudarśanaṃ caiva viśrutaśca mahābalaḥ // BndP_2,5.28 //",
  "GP12brndp2_u:733": "tataḥ sa bāhuyuddhena daityendraṃ taṃ mahābalam /",
  "GP12brndp2_u:734": "nakhairbibhada saṃkruddho nārdrāḥ śuṣkā nakhā iti // BndP_2,5.29 //",
  "GP12brndp2_u:735": "hiraṇyākṣasutāḥ pañca vikrāntāḥ sumahābalāḥ /",
  "GP12brndp2_u:736": "śaṃbaraḥ śakuniścaiva kālanābhastathaiva ca // BndP_2,5.30 //",
  "GP12brndp2_u:737": "mahānābhaḥ suvikrānto suta saṃtāpanastathā /",
  "GP12brndp2_u:738": "hiraṇyakṣasutā hyete devairapi durāsadāḥ // BndP_2,5.31 //",
  "GP12brndp2_u:739": "teṣāṃ putrāśca pautrāśca daiteyāḥ sagaṇāḥ smṛtāḥ /",
  "GP12brndp2_u:740": "sa śatāni sahasrāṇi nihatāstārakāmaye // BndP_2,5.32 //",
  "GP12brndp2_u:741": "hiraṇyakaśipoḥ putrāścatvāraḥ sumahābalāḥ /",
  "GP12brndp2_u:742": "prahlādaḥ pūrvajasteṣāmanuhnā dastathāparaḥ // BndP_2,5.33 //",
  "GP12brndp2_u:743": "saṃhrādaścaiva hrādaśca hrādaputrau nibodhata /",
  "GP12brndp2_u:744": "suṃdo nisundaśca tathā hrādaputau babhūvatuḥ // BndP_2,5.34 //",
  "GP12brndp2_u:745": "brahyaghnau tau mahāvīrau mūkastu hrādadāyakaḥ /",
  "GP12brndp2_u:746": "mārīcaḥ sundaputrastu tāḍakāyāmajāyata // BndP_2,5.35 //",
  "GP12brndp2_u:747": "daṇḍake nihataḥ so 'tha rāghaveṇa balīyasā /",
  "GP12brndp2_u:748": "mūko vinihataścāpi kairāte savyasācinā // BndP_2,5.36 //",
  "GP12brndp2_u:749": "saṃhrādasya tu daityasya nivātakavacāḥ kule /",
  "GP12brndp2_u:750": "utpannā mahatā caiva tapasā bhāvitāḥ svayam // BndP_2,5.37 //",
  "GP12brndp2_u:751": "arayo devatānāṃ te jaṃbhasya śatadundubhiḥ /",
  "GP12brndp2_u:752": "tathā dakṣo suraścaṇḍaścatvāro detyanāyakāḥ // BndP_2,5.38 //",
  "GP12brndp2_u:753": "bāṣkalasya sutā hyete kāla nemeḥ sutāñchṛṇu /",
  "GP12brndp2_u:754": "brahmajitkratujiccaiva devāntakanarāntakau // BndP_2,5.39 //",
  "GP12brndp2_u:755": "kālanemisutā hyete śabhostu śṛṇuta prajāḥ /",
  "GP12brndp2_u:756": "rājājaścaiva gomaśca śaṃbhoḥ putrau prakīrttitau // BndP_2,5.40 //",
  "GP12brndp2_u:757": "virojanasya putraśca balirekaḥ pratāpavān /",
  "GP12brndp2_u:758": "baleḥ putraśataṃ jajñe rājānaḥ sarva eva te // BndP_2,5.41 //",
  "GP12brndp2_u:759": "teṣāṃ pradhānāścatvāro vikrāntāḥ sumahābalāḥ /",
  "GP12brndp2_u:760": "sahasrabāhuḥ śreṣṭho 'bhūdbāṇo rājā pratāpavān // BndP_2,5.42 //",
  "GP12brndp2_u:761": "kuṃbhagartto dayo bhojaḥ kuñcirityevamā dayaḥ /",
  "GP12brndp2_u:762": "śakunī pūtanā caiva kanye dve tu baleḥ smṛte // BndP_2,5.43 //",
  "GP12brndp2_u:763": "baleḥ putrāśca pautrāśca śataśo 'tha sahasraśaḥ /",
  "GP12brndp2_u:764": "bāleyā nāma vikhyātā gaṇā vikrāntapauruṣāḥ // BndP_2,5.44 //",
  "GP12brndp2_u:765": "bāṇasya caindradhanvā tu lohinyāmudapadyata /",
  "GP12brndp2_u:766": "ditirvihitaputrā vai toṣayāmāsa kaśyapam // BndP_2,5.45 //",
  "GP12brndp2_u:767": "tāṃ kaśyapaḥ prasannātmā samyagārādhitastvatha /",
  "GP12brndp2_u:768": "vareṇa chandayāmāsa sā ca vavre varaṃ tata // BndP_2,5.46 //",
  "GP12brndp2_u:769": "atha tasyai varaṃ prādātprārthito bhagavānpunaḥ /",
  "GP12brndp2_u:770": "ukte vare tu mā tuṣṭā ditistaṃ samabhāṣata // BndP_2,5.47 //",
  "GP12brndp2_u:771": "mārīcaṃ kaṇyapaṃ devī bharttāraṃ prāñjalistadā /",
  "GP12brndp2_u:772": "hataputrāsmi bhagavannādityaistava sūnubhiḥ // BndP_2,5.48 //",
  "GP12brndp2_u:773": "śakrahantāramicchami putraṃ dīrghatapo 'rjitam /",
  "GP12brndp2_u:774": "sāhaṃ tapaścariṣyāmi garbhamādhātumarhasi // BndP_2,5.49 //",
  "GP12brndp2_u:775": "putramindravadhe yuktaṃ tvaṃ mai vai dātumarhasi /",
  "GP12brndp2_u:776": "tasyāstadvacanaṃ śrutvā mārīcaḥ kaśyapastadā // BndP_2,5.50 //",
  "GP12brndp2_u:777": "pratyuvāca mahātejā ditiṃ paramaduḥ khitaḥ /",
  "GP12brndp2_u:778": "evaṃ bhavatu garbhe tu śucirbhava tapodhane // BndP_2,5.51 //",
  "GP12brndp2_u:779": "janayiṣyasi putraṃ tvaṃ śakrahantāramāhave /",
  "GP12brndp2_u:780": "pūrṇaṃ varṣasahasraṃ tu śuciryadi bhaviṣyasi // BndP_2,5.52 //",
  "GP12brndp2_u:781": "putraṃ trilokapravaraṃ manmathaṃ janayiṣyasi /",
  "GP12brndp2_u:782": "evamuktvā mahātejāstathā samabhāvattadā // BndP_2,5.53 //",
  "GP12brndp2_u:783": "tāmālabhya svabhavanaṃ jagāma bhagavānṛṣiḥ /",
  "GP12brndp2_u:784": "gate bharttari sā devī ditiḥ paramaharṣitā // BndP_2,5.54 //",
  "GP12brndp2_u:785": "kuśaplavanamāsādya tapastepe sudāruṇam /",
  "GP12brndp2_u:786": "śakrastu samupaśrutya saṃvādaṃ taṃ tayoḥ prabhuḥ // BndP_2,5.55 //",
  "GP12brndp2_u:787": "kuśaplavanamāgamya ditiṃ vākyamabhāṣata /",
  "GP12brndp2_u:788": "śuśrūṣāṃ te kariṣyāmi mānujñāṃ dātumarhasi // BndP_2,5.56 //",
  "GP12brndp2_u:789": "samidhaścāhariṣyāmi puṣpāṇi ca phalāni ca /",
  "GP12brndp2_u:790": "yathā tvaṃ manyase vatsa suśrūṣābhirato bhava // BndP_2,5.57 //",
  "GP12brndp2_u:791": "sarvakarmasu niṣṇāta ātmano hitamācara /",
  "GP12brndp2_u:792": "varaṃ śrutvā tu ta dvākyaṃ mātuḥ śakraḥ praharṣitaḥ // BndP_2,5.58 //",
  "GP12brndp2_u:793": "śuśrūṣābhirato bhūtvā kaluṣeṇāntarātmanā /",
  "GP12brndp2_u:794": "śuśrūṣate tu tāṃ śakraḥ sarvakālamanuvrataḥ // BndP_2,5.59 //",
  "GP12brndp2_u:795": "phalapuṣpāṇyupādāya samidhaśca dṛḍhavrataḥ /",
  "GP12brndp2_u:796": "gātrasaṃvāhanaṃ kāle śramāpanayane tathā // BndP_2,5.60 //",
  "GP12brndp2_u:797": "śakraḥ sarveṣu kāleṣu ditiṃ paricacāra ha /",
  "GP12brndp2_u:798": "kiñcicchiṣṭe vrate devī tuṣṭā śakramuvāca ha // BndP_2,5.61 //",
  "GP12brndp2_u:799": "pratītāhaṃ te suraśreṣṭha daśavarṣāṇi putraka /",
  "GP12brndp2_u:800": "avaśiṣṭhāni bhadraṃ te bhrātaraṃ drakṣyase tataḥ // BndP_2,5.62 //",
  "GP12brndp2_u:801": "tamahaṃ tvatkṛte putra saha dhāsye jayaiṣiṇam /",
  "GP12brndp2_u:802": "trailokyavijayaṃ putra bhokṣyase saha tena vai // BndP_2,5.63 //",
  "GP12brndp2_u:803": "nāhaṃ putrābhijānāmi madbhaktigatamānasam /",
  "GP12brndp2_u:804": "evamuktvā ditiḥ śakraṃ madhyaṃ prāpte divākare // BndP_2,5.64 //",
  "GP12brndp2_u:805": "nidrayāpahṛtā davī śiraḥ kṛtvā tu jānuni /",
  "GP12brndp2_u:806": "keśānkṛtvā tu pādasthānsā suṣvāpa ca devatā // BndP_2,5.65 //",
  "GP12brndp2_u:807": "adhastādyattu nābhervai sarvaṃ tadaśuci smṛtam /",
  "GP12brndp2_u:808": "tatastāmaśuciṃ jñātvā soṃtaraṃ tadamanyata // BndP_2,5.66 //",
  "GP12brndp2_u:809": "dṛṣṭvā tu kāraṇaṃ sarvaṃ tasya buddhirajāyata /",
  "GP12brndp2_u:810": "garbhaṃ nihantu vai devyā sa hi doṣo 'tra dṛśyate // BndP_2,5.67 //",
  "GP12brndp2_u:811": "tato viveśa dityā vai hyupasthenodaraṃ vṛṣā /",
  "GP12brndp2_u:812": "praviśya cāpi taṃ dṛṣṭvā gabhamindro mahaujasam // BndP_2,5.68 //",
  "GP12brndp2_u:813": "bhītastaṃ saptadhā gabha bibheda ripumātmanaḥ /",
  "GP12brndp2_u:814": "ma garbho bhidyamānastu vajraṇaśataparvaṇā // BndP_2,5.69 //",
  "GP12brndp2_u:815": "ruroda susvaraṃ bhīmaṃ vepamānaḥ punaḥ punaḥ /",
  "GP12brndp2_u:816": "māroda māroda iti garbhaṃ śakro 'bhyabhāṣata // BndP_2,5.70 //",
  "GP12brndp2_u:817": "taṃ garbhaṃ saptadhā kṛtvā hyekaikaṃ saptadhā punaḥ /",
  "GP12brndp2_u:818": "kuliśena bibhedendrastato ditirabudhyatā // BndP_2,5.71 //",
  "GP12brndp2_u:819": "na hantavyo na hantavya ityevaṃ ditirabravīt /",
  "GP12brndp2_u:820": "niṣpapāta tato vajrī māturvacanagauravāt // BndP_2,5.72 //",
  "GP12brndp2_u:821": "prāñjalirvajrasahito ditiṃ śakro 'bhyabhāṣata /",
  "GP12brndp2_u:822": "aśucirdevi suptāsi pādayorgatamūrddhajā // BndP_2,5.73 //",
  "GP12brndp2_u:823": "tadaṃ taramanuprāpya garbhaṃ hetāramāhave /",
  "GP12brndp2_u:824": "bhinnavānahametaṃ te bahudhā kṣantumarhasi // BndP_2,5.74 //",
  "GP12brndp2_u:825": "tasmiṃstu viphale garbhe ditiḥ paramaduḥkhitā /",
  "GP12brndp2_u:826": "sahasrākṣaṃ durādharṣaṃ vākyaṃ sānunayābravīt // BndP_2,5.75 //",
  "GP12brndp2_u:827": "mamāparādhādgarbho 'yaṃ yadi te viphalīkṛtaḥ /",
  "GP12brndp2_u:828": "nāparādho 'sti deveśa tava putra mahābala // BndP_2,5.76 //",
  "GP12brndp2_u:829": "śatrorvadhe na doṣo 'sti bhetavyaṃ na ca te vibho /",
  "GP12brndp2_u:830": "priyaṃ tu kṛtamicchāmi śreyo garbhasya me kutaḥ // BndP_2,5.77 //",
  "GP12brndp2_u:831": "bhavantu mama putrāṇāṃ sapta sthānāni vai divi /",
  "GP12brndp2_u:832": "vātaskandhānimānsapta carantu mama putrakāḥ // BndP_2,5.78 //",
  "GP12brndp2_u:833": "marutaste tu vikhyātā gatāste saptasaptakāḥ /",
  "GP12brndp2_u:834": "pṛthivyāṃ prathamaskandho dvitīyaścāpi bhāskare // BndP_2,5.79 //",
  "GP12brndp2_u:835": "some tṛtīyo vijñeyaścaturtho jyotiṣāṃ gaṇe /",
  "GP12brndp2_u:836": "graheṣu pañcamascaiva ṣaṣṭhaḥ saptarṣimaṇḍale // BndP_2,5.80 //",
  "GP12brndp2_u:837": "dhruve tu saptamaścaiva vātaskandhāścasapta ye /",
  "GP12brndp2_u:838": "tānete vicarantvadya kālekāle mamātmajāḥ // BndP_2,5.81 //",
  "GP12brndp2_u:839": "vātaskandhādhipā bhūtvā carantu mama putrakāḥ /",
  "GP12brndp2_u:840": "pṛthivyāṃ prathamaskandha ā meghebyo ya āvahaḥ // BndP_2,5.82 //",
  "GP12brndp2_u:841": "carantu mama putrāste sapta ye prathame gaṇe /",
  "GP12brndp2_u:842": "dvitīyaścāpi meghebhya āsūryātpravahastataḥ // BndP_2,5.83 //",
  "GP12brndp2_u:843": "vātaskandho hi vijñeyo dvitīyaścaratāṃ gaṇaḥ /",
  "GP12brndp2_u:844": "sūryādūrdhvamadhaḥ somādudvaho 'tha sa vai smṛtaḥ // BndP_2,5.84 //",
  "GP12brndp2_u:845": "vātaskandhastṛtīyaśca putrāṇāṃ caratā gaṇaḥ /",
  "GP12brndp2_u:846": "somādūrddhvamadharkṣebhyaścaturtha saṃvahastu saḥ // BndP_2,5.85 //",
  "GP12brndp2_u:847": "caturtho mama putrāṇāṃ gaṇastu caratāṃ vibho /",
  "GP12brndp2_u:848": "ṛkṣebhyaśca tathaivorddhvamā grahādvivahastu yaḥ // BndP_2,5.86 //",
  "GP12brndp2_u:849": "vātaskandhaḥ pañcamastu putrāṇāṃ caratāṃ gaṇaḥ /",
  "GP12brndp2_u:850": "grahebhya ūrddhvamārṣibhyaḥ ṣaṣṭho hyanuvahaśca yaḥ // BndP_2,5.87 //",
  "GP12brndp2_u:851": "vātaskandhastatra mama purāṇāṃ caratā gaṇaḥ /",
  "GP12brndp2_u:852": "ṛṣibhya ūrddhvamādhrauvaṃ saptamo yaḥ prakīrttitaḥ // BndP_2,5.88 //",
  "GP12brndp2_u:853": "vātaskandhaḥ parivahastatra tiṣṭhantu me sutāḥ /",
  "GP12brndp2_u:854": "etānsarvāścarantvante kālekāle mamātmajāḥ // BndP_2,5.89 //",
  "GP12brndp2_u:855": "tvatkṛtena ca nāmnā vai bhavatu marutastvime /",
  "GP12brndp2_u:856": "tatasteṣāṃ tu nāmāni matputrāṇāṃ śatakrato // BndP_2,5.90 //",
  "GP12brndp2_u:857": "tadvidhaiḥ karmabhiścaiva samavehi pṛthakpṛthak /",
  "GP12brndp2_u:858": "śakrajyotistathā satyaḥ satyajyotistathāparaḥ // BndP_2,5.91 //",
  "GP12brndp2_u:859": "citrajyotiśca jyotiṣmān sutapaścaitya eva ca /",
  "GP12brndp2_u:860": "prathamo 'yaṃ gaṇaḥ prokto dvitīyaṃ tu nibodhata // BndP_2,5.92 //",
  "GP12brndp2_u:861": "ṛtajitsatyajiścaiva suṣeṇaḥ senajittathā /",
  "GP12brndp2_u:862": "sutamitro hyamitraśca suramitrastathāparaḥ // BndP_2,5.93 //",
  "GP12brndp2_u:863": "gaṇa eṣa dvitīyastu tṛtīyaṃ ca nibodhata /",
  "GP12brndp2_u:864": "dhātuśca dhanadaścaiva hyugro bhīmastathaiva ca // BndP_2,5.94 //",
  "GP12brndp2_u:865": "varuṇaśca tṛtīyaṃ ca mayā proktaṃ nibodhata /",
  "GP12brndp2_u:866": "abhiyuktākṣikaścaiva sāhvāyaśca gaṇaḥ smṛtaḥ // BndP_2,5.95 //",
  "GP12brndp2_u:867": "īdṛk caiva tathānyādṛk samariddrumavṛcakṣakāḥ /",
  "GP12brndp2_u:868": "mitaśca samitaścaiva pañcamaśca tathā gaṇaḥ // BndP_2,5.96 //",
  "GP12brndp2_u:869": "īdṛk ca puruṣaścaiva nānyādṛk samacetanaḥ /",
  "GP12brndp2_u:870": "saṃmitaḥ samavṛttiśca pratihartā ca ṣaḍ gaṇāḥ // BndP_2,5.97 //",
  "GP12brndp2_u:871": "yajñaiścitvāstuvansarve tathānye mānuṣā viśaḥ /",
  "GP12brndp2_u:872": "daityadevāḥ samākhyātāḥ saptaite saptasaptakāḥ // BndP_2,5.98 //",
  "GP12brndp2_u:873": "ete hyekonapañcāśanmaruto nāmataḥ smṛtāḥ /",
  "GP12brndp2_u:874": "prasaṃkhyātāstadā tābhyāṃ dityā śakreṇa caiva vai // BndP_2,5.99 //",
  "GP12brndp2_u:875": "kṛtvā caitāni nāmāni ditirindramuvāca ha /",
  "GP12brndp2_u:876": "vātaskandhāṃścarantvete bhrataro mama putrakāḥ // BndP_2,5.100 //",
  "GP12brndp2_u:877": "vicarantu ca bhadraṃ te devaiḥ saha mamātmajāḥ /",
  "GP12brndp2_u:878": "tasyāstadvacanaṃ śrutvā mahasrākṣaḥ purandaraḥ // BndP_2,5.101 //",
  "GP12brndp2_u:879": "uvāca prāñjalirbhūtvā mātarbhavatu tattathā /",
  "GP12brndp2_u:880": "sarva metadyathoktaṃ te bhaviṣyati na saṃśayaḥ // BndP_2,5.102 //",
  "GP12brndp2_u:881": "evaṃbhūtā mahātmānaḥ kumārā lokasaṃmatāḥ /",
  "GP12brndp2_u:882": "devaiḥ saha bhaviṣyanti yajñabhājastavātma jāḥ // BndP_2,5.103 //",
  "GP12brndp2_u:883": "tasmātte maruto devāḥ sarve cendrānujā varāḥ /",
  "GP12brndp2_u:884": "vijñeyāścāmarāḥ sarve ditiputrāstarasvinaḥ // BndP_2,5.104 //",
  "GP12brndp2_u:885": "evaṃ tau niścayaṃ kṛtvā mātāputrau tapovane /",
  "GP12brndp2_u:886": "jagmatustridivaṃ tdṛṣṭau śakramābhūdgatajvaraḥ // BndP_2,5.105 //",
  "GP12brndp2_u:887": "marutāṃ ca śubhaṃ janma śṛṇuyādyaḥ paṭhecca vā /",
  "GP12brndp2_u:888": "vāde vijayamāpnoti labdhātmā ca bhavatyuta // BndP_2,5.106 //",
  "GP12brndp2_u:889": "iti śrībrahmāṇḍe mahāpurāṇe vāyuprokte madhyamabhāge tṛtīya upoddhātapāde",
  "GP12brndp2_u:890": "_____________________________________________________________",
  "GP12brndp2_u:891": "sūta uvāca",
  "GP12brndp2_u:892": "abhavandanuputrāstu vaṃśe khyātā mahāsurāḥ /",
  "GP12brndp2_u:893": "vipracittipradhā nāste 'cintanīyaparākramāḥ // BndP_2,6.1 //",
  "GP12brndp2_u:894": "sarve labdhavarāścaiva te taptatapasastathā /",
  "GP12brndp2_u:895": "satyasaṃdhāḥ parākrāntāḥ krūrā māyāvinaśca te // BndP_2,6.2 //",
  "GP12brndp2_u:896": "mahābalāste javanā brahmiṣṭhā ye ca sāgnayaḥ /",
  "GP12brndp2_u:897": "kīrtyamānānmayā sarvānprādhānyena nibodhata // BndP_2,6.3 //",
  "GP12brndp2_u:898": "dvimūrddhā śaṃbaraścaiva tathā śaṅkuratho vibhuḥ /",
  "GP12brndp2_u:899": "śaṅkukarṇo vipādaśca gaviṣṭho dundubhistathā // BndP_2,6.4 //",
  "GP12brndp2_u:900": "ayomukhastu maghavānkapilo vāmano mayaḥ /",
  "GP12brndp2_u:901": "marīcirasipāścaiva mahā māyo 'śirā bhṛśī // BndP_2,6.5 //",
  "GP12brndp2_u:902": "vikṣobhaśca suketuśca ketuvīryaśatāhvayau /",
  "GP12brndp2_u:903": "indrajidvividaścaiva tathā bhadraśca devajit // BndP_2,6.6 //",
  "GP12brndp2_u:904": "ekacakro mahā bāhustārakaśca mahābalaḥ /",
  "GP12brndp2_u:905": "vaiśvānaraḥ pulomā ca prāpaṇo 'tha mahāśirāḥ // BndP_2,6.7 //",
  "GP12brndp2_u:906": "svarbhānurvṛṣaparvā ca puruṇḍaśca mahāsuraḥ /",
  "GP12brndp2_u:907": "dhṛtarāṣṭraśca sūryaścacandramā indratāpanaḥ // BndP_2,6.8 //",
  "GP12brndp2_u:908": "sūkṣmaścaiva nicandraśca cūrṇanābho mahāgiriḥ /",
  "GP12brndp2_u:909": "asilomā sukeśaśca śaṭhaśca mūlakodaraḥ // BndP_2,6.9 //",
  "GP12brndp2_u:910": "jambho gaganamūrddhā cakuṃbhamāno mahodakaḥ /",
  "GP12brndp2_u:911": "pramado 'dmaśca kupatho hyaśvagrīvaśca vīryavān // BndP_2,6.10 //",
  "GP12brndp2_u:912": "vaimṛgaḥ savirūpākṣaḥ supathaśca halā halau /",
  "GP12brndp2_u:913": "akṣo hiraṇmayaścaiva śatagrīvaśca śaṃbaraḥ // BndP_2,6.11 //",
  "GP12brndp2_u:914": "śarabhaḥ śvalabhaścaiva sūryācandramasāvubhau /",
  "GP12brndp2_u:915": "asurāṇāṃ smṛtāvetau surāṇāṃ ca prabhāviṇau // BndP_2,6.12 //",
  "GP12brndp2_u:916": "iti putrā danorvaṃśapradhānāḥ parikīrttitāḥ /",
  "GP12brndp2_u:917": "teṣāmaparisaṃkhyeyaṃ putrapautramanantakam // BndP_2,6.13 //",
  "GP12brndp2_u:918": "ityeta asurāḥ takrāntā daiteyā dānavāstathā /",
  "GP12brndp2_u:919": "sutvānastu smṛtā daityā asutvāno danoḥ sutāḥ // BndP_2,6.14 //",
  "GP12brndp2_u:920": "ime ca vaṃśānugatā danoḥ putrānvayāḥ smṛtāḥ /",
  "GP12brndp2_u:921": "ekākṣeśvaprabhāriṣṭaḥ pralaṃbanarakāvapi // BndP_2,6.15 //",
  "GP12brndp2_u:922": "indrabādhanakeśī ca puruṣaḥ śeṣavānuruḥ /",
  "GP12brndp2_u:923": "gariṣṭhaśca gavākṣaśca tālaketuśca vīryavān // BndP_2,6.16 //",
  "GP12brndp2_u:924": "ete manuṣyā vadhyāstu danuputrānvayāḥ smṛtāḥ /",
  "GP12brndp2_u:925": "daityadānavasaṃyoge jātā bhīmaparākramāḥ // BndP_2,6.17 //",
  "GP12brndp2_u:926": "siṃhikāyāmathotpannā vipracitteḥ sutā ime /",
  "GP12brndp2_u:927": "saiṃhikeyāḥ samākhyātāścaturdaśa mahāsurāḥ // BndP_2,6.18 //",
  "GP12brndp2_u:928": "śalaśca śalabhaścaiva savyasivyastathaiva ca /",
  "GP12brndp2_u:929": "ilvalo namuciścaiva vātāpistu supuñjikaḥ // BndP_2,6.19 //",
  "GP12brndp2_u:930": "rahakalpaḥ kālanābho bhaumaśca kanakastathā /",
  "GP12brndp2_u:931": "rāhurjyeṣṭhastu teṣāṃ vai sūryacandrapramarddanaḥ // BndP_2,6.20 //",
  "GP12brndp2_u:932": "ityote siṃhikāputrā devairapi durāsadāḥ /",
  "GP12brndp2_u:933": "dāruṇābhijanāḥ krūrāḥ sarve brahmahaṇaśca te // BndP_2,6.21 //",
  "GP12brndp2_u:934": "daśa tāni sahasrāṇisaiṃhikeyā gaṇāḥ smṛtāḥ /",
  "GP12brndp2_u:935": "nihatā jāmadagnyena bhārgaveṇa balīyasā // BndP_2,6.22 //",
  "GP12brndp2_u:936": "svarbhānostu prabhā kanyā pulomnastu śacī sutā /",
  "GP12brndp2_u:937": "upadānavī sadasyātha śarmiṣṭhā vṛṣaparvaṇaḥ // BndP_2,6.23 //",
  "GP12brndp2_u:938": "pulomā kālikā caiva vaiśvānarasute ubhe /",
  "GP12brndp2_u:939": "prabhāyāṃ nahuṣaḥ putro jayantastu śacīsutaḥ // BndP_2,6.24 //",
  "GP12brndp2_u:940": "puruṃ jajñe 'tha śarmiṣṭhā duṣyantasupadānavī /",
  "GP12brndp2_u:941": "vaiśvānarasute ete pulomā kālakā tathā // BndP_2,6.25 //",
  "GP12brndp2_u:942": "bahvapatye ubhe kanye mārīcasya parigrahaḥ /",
  "GP12brndp2_u:943": "tayoḥ putrasahasrāṇi ṣaṣṭirdānavapuṅgavāḥ // BndP_2,6.26 //",
  "GP12brndp2_u:944": "caturdaśa tathānyāni hiraṇyapuravāsinām /",
  "GP12brndp2_u:945": "paulomāḥ kālakeyāśca dānavāḥ sumarā balāḥ // BndP_2,6.27 //",
  "GP12brndp2_u:946": "avadhyā devatānāṃ te nihatāḥ savyamācinā /",
  "GP12brndp2_u:947": "mayasya jātā raṃbhāyāṃ putrāḥ ṣaṭ ca mahābalāḥ // BndP_2,6.28 //",
  "GP12brndp2_u:948": "māyāvī dundubhiścaiva putraśca mahiṣastathā /",
  "GP12brndp2_u:949": "kālikaścājakarṇaścakanyā mandodarī tathā // BndP_2,6.29 //",
  "GP12brndp2_u:950": "daityānāṃ dānavānāṃ ca sarga eṣa prakīrttitaḥ /",
  "GP12brndp2_u:951": "anāyuṣāyāḥ putrāste smṛtāḥ pañca mahābalāḥ // BndP_2,6.30 //",
  "GP12brndp2_u:952": "ararurbalavṛtrau ca vijvaraśca vṛṣastathā /",
  "GP12brndp2_u:953": "ararostanayaḥ krūro dhundhurnāma mahāsuraḥ // BndP_2,6.31 //",
  "GP12brndp2_u:954": "nihataḥ kuvalāśvena uttaṅkavacanādbile /",
  "GP12brndp2_u:955": "balaputrau mahāvīryauṃ tejasāpratimāvubhau // BndP_2,6.32 //",
  "GP12brndp2_u:956": "nikuṃbhaścakravarmā ca sa karṇaḥ pūrvajanmani /",
  "GP12brndp2_u:957": "vijarasyāpi putrau dvau kālakaśca kharaśca tau // BndP_2,6.33 //",
  "GP12brndp2_u:958": "vṛṣasya tu punaḥ putrāścatvāraḥ krūrakarmaṇaḥ /",
  "GP12brndp2_u:959": "śrāddhādo yajñahā caiva brahmahā paśuhā tathā // BndP_2,6.34 //",
  "GP12brndp2_u:960": "krāntā hyanāyuṣaḥ putrā vṛtra syāpi nibodhata /",
  "GP12brndp2_u:961": "jajñire 'sumahāghorā vṛtrasyendreṇa yudhyatā // BndP_2,6.35 //",
  "GP12brndp2_u:962": "bakā nāma samākhyātā rākṣasāḥ sumahābalāḥ /",
  "GP12brndp2_u:963": "śataṃ tāni sahasrāṇi mahendrānucarāḥ smṛtāḥ // BndP_2,6.36 //",
  "GP12brndp2_u:964": "sarve brahmavidaḥ saumyā dhārmikāḥ sūkṣmamūrttayaḥ /",
  "GP12brndp2_u:965": "prajāsvantargatāḥ sarve nivasaṃti krudhāvṛtāḥ // BndP_2,6.37 //",
  "GP12brndp2_u:966": "krodhā tvapratimānputrān jajñe vai gāyanottamān /",
  "GP12brndp2_u:967": "siddhaḥ pūrṇaśca vahvīca pūrṇāśaścaiva vīryavān // BndP_2,6.38 //",
  "GP12brndp2_u:968": "brahmacārī śataguṇaḥ suparṇaścaiva maptamaḥ /",
  "GP12brndp2_u:969": "viśvāvasuśca bhānuśca sucandro daśamastathā /",
  "GP12brndp2_u:970": "ityete devagandharvāḥ krodhāyāḥ parirīrttitāḥ // BndP_2,6.39 //",
  "GP12brndp2_u:971": "iti śrībrahmāṇḍe mahāpurāṇe vāyuprokte madhyamabhāge tṛtīya upoddhātapāde danuvaṃśakīrttanaṃ nāma ṣaṣṭho 'dhyāya",
  "GP12brndp2_u:972": "_____________________________________________________________",
  "GP12brndp2_u:973": "sūta uvāca",
  "GP12brndp2_u:974": "gandharvāpsarasaḥ putrā mauneyāstānnibodhata /",
  "GP12brndp2_u:975": "bhīmasenegrasenau ca suparṇo varuṇastathā // BndP_2,7.1 //",
  "GP12brndp2_u:976": "dhṛtarāṣṭraśca gomāṃśca sūryavarcāstathaiva ca//",
  "GP12brndp2_u:977": "patravānarkaparṇaśca prayutaśca tathaiva hi // BndP_2,7.2 //",
  "GP12brndp2_u:978": "bhīmaścitrarathaścaiva vikhyātaḥ sarvajīdvaśī /",
  "GP12brndp2_u:979": "trayodaśaḥ śāliśirāḥ parjanyaśca caturdaśaḥ // BndP_2,7.3 //",
  "GP12brndp2_u:980": "kaliḥ pañca daśasteṣāṃ nāradaścaiva ṣoḍaśaḥ /",
  "GP12brndp2_u:981": "ityete devagandharvā mauneyāḥ parikīrttitāḥ // BndP_2,7.4 //",
  "GP12brndp2_u:982": "caturviṃśāścāvarajāsteṣāmapsarasaḥ śubhāḥ /",
  "GP12brndp2_u:983": "aruṇā cānapāyā ca vimanuṣyā varāṃbarā // BndP_2,7.5 //",
  "GP12brndp2_u:984": "miśrakeśī tathācāsiparṇinī cāpyaluṃbuṣā /",
  "GP12brndp2_u:985": "marīciḥ śucikā caiva vidyutparṇā tilottamā // BndP_2,7.6 //",
  "GP12brndp2_u:986": "adrikā lakṣmaṇā kṣemā divyā raṃbhā manobhavā /",
  "GP12brndp2_u:987": "asitā ca subāhūśca supriyā subhujā tathā // BndP_2,7.7 //",
  "GP12brndp2_u:988": "puṇḍarīkājagandhā ca sudatī surasā tathā /",
  "GP12brndp2_u:989": "tathaivāsyāḥ subāhūśca vikhyātau ca hahāhuhū // BndP_2,7.8 //",
  "GP12brndp2_u:990": "tuṃburuśceti catvāraḥ smṛtāgandharvasattamāḥ /",
  "GP12brndp2_u:991": "gandharvāpsaraso hyete mauneyāḥ parikīrttitāḥ // BndP_2,7.9 //",
  "GP12brndp2_u:992": "haṃsā sarasvatī caiva sūtā ca kamalābhayā /",
  "GP12brndp2_u:993": "sumukhī haṃsapādī ca laukikyo 'psarasaḥ smṛtāḥ // BndP_2,7.10 //",
  "GP12brndp2_u:994": "haṃso jyotiṣṭamo madhya ācārastviha dāruṇaḥ /",
  "GP12brndp2_u:995": "varūtho 'tha vareṇyaśya tato vasuruciḥ smṛtaḥ // BndP_2,7.11 //",
  "GP12brndp2_u:996": "aṣṭamaḥ surucisteṣāṃ tato viśvā vasuḥ smṛtaḥ /",
  "GP12brndp2_u:997": "suṣuve sā mahābhāgā riṣṭā devarṣipūjitā // BndP_2,7.12 //",
  "GP12brndp2_u:998": "arūpāṃ subhagāṃ bhāsīmiti tredhā vyajāyata /",
  "GP12brndp2_u:999": "manuvantī sukeśī ca tuṃbarostu sute śubhe // BndP_2,7.13 //",
  "GP12brndp2_u:1000": "pañcacūḍāstvimā vidyādevamapsaraso daśa /",
  "GP12brndp2_u:1001": "menakā sahajanyā ca parṇinī puñjikasthalā // BndP_2,7.14 //",
  "GP12brndp2_u:1002": "kṛtasthalā dyṛtācī ca viśvācī pūrvacittyapi /",
  "GP12brndp2_u:1003": "pramlocetyabhivikhyātānumlocaiva tu tā daśa // BndP_2,7.15 //",
  "GP12brndp2_u:1004": "anādinidhanasyātha jajñe nārāyaṇasya yā /",
  "GP12brndp2_u:1005": "kulocitānavadyāṅgī urvaścekādaśī smṛtā // BndP_2,7.16 //",
  "GP12brndp2_u:1006": "menasya menakā kanyā jajñe sarvāṅgasuṃdarī /",
  "GP12brndp2_u:1007": "sarvāśca brahmavādinyo mahābhāgāśca tāḥ smṛtāḥ // BndP_2,7.17 //",
  "GP12brndp2_u:1008": "gaṇāstvapsarasāṃ khyātāḥ puṇyāste vai caturdaśa /",
  "GP12brndp2_u:1009": "āhṛtyaḥ śobhavatyaśca vegavatyastathaiva ca // BndP_2,7.18 //",
  "GP12brndp2_u:1010": "ūrjjāścaiva yuvatyaśca srucastu kuravastathāśca /",
  "GP12brndp2_u:1011": "varhayaścāmṛtāścaiva mudāśca mṛgavo rucaḥ // BndP_2,7.19 //",
  "GP12brndp2_u:1012": "bhīravaḥ śobhayantyaśca gāṇā hyete caturdaśa /",
  "GP12brndp2_u:1013": "brahmaṇo mānasāhṛtyaḥ śobhavatyo marutsutāḥ // BndP_2,7.20 //",
  "GP12brndp2_u:1014": "vegavatyaśca riṣṭāyā ūrjjāścaivāgnisaṃbhavāḥ /",
  "GP12brndp2_u:1015": "yuvatyaśca tathā sūryaraśmijātāḥ suśobhanāḥ // BndP_2,7.21 //",
  "GP12brndp2_u:1016": "gabhastibhiśca somasya jajñire kuravaḥ śubhāḥ /",
  "GP12brndp2_u:1017": "yajñotpannā sruco nāma kuśavatyāṃ ca barhayaḥ // BndP_2,7.22 //",
  "GP12brndp2_u:1018": "vārijā hyamṛtotpannā amṛtā nāmataḥ smṛtāḥ /",
  "GP12brndp2_u:1019": "vāyūtpanānā mudā nāma bhūmijā mṛgavastathā // BndP_2,7.23 //",
  "GP12brndp2_u:1020": "vidyuto 'tra ruco nāma mṛtyoḥ kanyāśca bhīravaḥ /",
  "GP12brndp2_u:1021": "śobhayantyaśca kāmasya gaṇāḥ proktāścaturdaśa // BndP_2,7.24 //",
  "GP12brndp2_u:1022": "ityete bahusāhasrā bhāsvarā apsarogaṇāḥ /",
  "GP12brndp2_u:1023": "devatānāmṛṣīṇāṃ ca patnyaśca mātaraśca ha // BndP_2,7.25 //",
  "GP12brndp2_u:1024": "sugandhāścātha niṣpandā sarvāścāpsarasaḥ samāḥ /",
  "GP12brndp2_u:1025": "saṃprayogastu kāmena mādyaṃ divi haraṃ vinā // BndP_2,7.26 //",
  "GP12brndp2_u:1026": "tāsāṃ devarṣi saṃsparśā jātāḥ sādhāraṇā yataḥ /",
  "GP12brndp2_u:1027": "parvatastatra saṃbhūto nāradaścaiva tāvubhau // BndP_2,7.27 //",
  "GP12brndp2_u:1028": "tato yavīyasī caiva tṛtīyārundhatī smṛtā /",
  "GP12brndp2_u:1029": "devarṣibhyastayorjanma yasmānnāradaparvatau // BndP_2,7.28 //",
  "GP12brndp2_u:1030": "tasmāttau tatsanāmānau smṛtau nāradaparvatau /",
  "GP12brndp2_u:1031": "vinatāyāśca putrau dvau aruṇau garuḍaśca ha // BndP_2,7.29 //",
  "GP12brndp2_u:1032": "gāyatryādīni chandāṃsi sauparṇeyāni pakṣiṇāḥ /",
  "GP12brndp2_u:1033": "vyavahāryāṇi sarvāṇi ṛjusannihitāni ca // BndP_2,7.30 //",
  "GP12brndp2_u:1034": "kradrūrnāgasahasraṃ vai vijajñe dharaṇīdharam /",
  "GP12brndp2_u:1035": "anekaśirasāṃ teṣāṃ khecarāṇāṃ mahātmanām // BndP_2,7.31 //",
  "GP12brndp2_u:1036": "bahutvānnāmadheyānāṃ pradhānāṃśca nibodhata /",
  "GP12brndp2_u:1037": "teṣāṃ pradhānā nāgānāṃ śeṣavāsukitakṣakāḥ // BndP_2,7.32 //",
  "GP12brndp2_u:1038": "akarṇo hastikarṇaśca pijaraścāryakastathā /",
  "GP12brndp2_u:1039": "airāvato mahāpadmaḥ kaṃbalāśvatarāvubhau // BndP_2,7.33 //",
  "GP12brndp2_u:1040": "elāpatraśca śaṅkhaśca karkeṭakadhanañjayau /",
  "GP12brndp2_u:1041": "mahākarṇamahānīlau dhṛtarāṣṭrabalāhakau // BndP_2,7.34 //",
  "GP12brndp2_u:1042": "karavīraḥ puṣpadaṃṣṭraḥ sumukho durmukhastathā /",
  "GP12brndp2_u:1043": "sūnāmukho dadhimukhaḥ kāliyaścālipiṇḍakaḥ // BndP_2,7.35 //",
  "GP12brndp2_u:1044": "kapilaścāṃbarīṣaśca akrūraśca kapitthakaḥ /",
  "GP12brndp2_u:1045": "prahrādastu brahmaṇāśca gandharvo 'tha maṇisthakaḥ // BndP_2,7.36 //",
  "GP12brndp2_u:1046": "nahuṣaḥ kararomā ca maṇirityevamādayaḥ /",
  "GP12brndp2_u:1047": "kādraveyāḥ samākhyātāḥ khaśāyāstu nibodhata // BndP_2,7.37 //",
  "GP12brndp2_u:1048": "khaśā vijajñe dvau putrau vikṛtau paruṣavratau /",
  "GP12brndp2_u:1049": "śreṣṭhaṃ paścimasaṃdhyāyāṃ pūrvasyāṃ ca kanīyasam // BndP_2,7.38 //",
  "GP12brndp2_u:1050": "vilohitaikakarṇaṃ ca pūrvaṃ sājanayatsutam /",
  "GP12brndp2_u:1051": "caturbhujaṃ catuṣpādaṃ kiñcitspandaṃ dvidhāgatim // BndP_2,7.39 //",
  "GP12brndp2_u:1052": "sarvaṅgakeśaṃ sthūlāṅgaṃ śubhanāsaṃ mahodaram /",
  "GP12brndp2_u:1053": "svacchaśīrṣaṃ mahākarṇaṃ muñjakeśaṃ mahābalam // BndP_2,7.40 //",
  "GP12brndp2_u:1054": "hrasvāsyaṃ dīrghajihvaṃ ca bahudaṃṣṭraṃ mahāhanum /",
  "GP12brndp2_u:1055": "raktapiṅgākṣapādaṃ ca sthūlabhrūdīrghanāsikam // BndP_2,7.41 //",
  "GP12brndp2_u:1056": "guhyakaṃ śitikaṇṭhaṃ ca mahāpādaṃ mahāmukham /",
  "GP12brndp2_u:1057": "evaṃvidhaṃ khaśāputraṃ jajñe 'sāvatibhīṣaṇam // BndP_2,7.42 //",
  "GP12brndp2_u:1058": "tasyānujaṃ dvitīyaṃ sā hyuṣasyante vyajāyata /",
  "GP12brndp2_u:1059": "triśīrṣaṃ ca tripādaṃ ca trihastaṃ kṛṣṇalocanam // BndP_2,7.43 //",
  "GP12brndp2_u:1060": "ūrddhvakeśaṃ haricchmaśruṃ śilāsaṃhananaṃ dṛḍham /",
  "GP12brndp2_u:1061": "hrasvakāyaṃ prabāhuṃ ca mahākāya mahāravam // BndP_2,7.44 //",
  "GP12brndp2_u:1062": "ākarṇadāritāsyaṃ ca balavatsathūlanāsikam /",
  "GP12brndp2_u:1063": "sthūlauṣṭhamaṣṭadaṃṣṭra ca jihmāsyaṃ śaṅkukarṇakam // BndP_2,7.45 //",
  "GP12brndp2_u:1064": "piṅgalodvattanayanaṃ jaṭilaṃ dvandvapiṇḍakam /",
  "GP12brndp2_u:1065": "mahāskandhaṃ mahoraskaṃ pṛthughoṇaṃ kṛśodaram // BndP_2,7.46 //",
  "GP12brndp2_u:1066": "asthūlaṃ lohitaṃ grīvalaṃbameḍhrāṇḍapiḍakam /",
  "GP12brndp2_u:1067": "evaṃvidhaṃ kumāraṃ sā kaniṣṭhaṃ samasūyata // BndP_2,7.47 //",
  "GP12brndp2_u:1068": "sadyaḥ prasūtamātrau tau vivṛddhau ca pramādataḥ /",
  "GP12brndp2_u:1069": "upayaugasamarthābhyāṃ śarīrābhyāṃ vyavasthitau // BndP_2,7.48 //",
  "GP12brndp2_u:1070": "sadyojātau vivṛddhāṅgau mātaraṃ paryakarṣatām /",
  "GP12brndp2_u:1071": "tayoḥ pūrvastu yaḥ krūro mātaraṃ so 'bhya karṣata // BndP_2,7.49 //",
  "GP12brndp2_u:1072": "bruvaṃśca mātarbhakṣāva rakṣārthaṃ kṣudhayārditaḥ /",
  "GP12brndp2_u:1073": "nyaṣedhayatpunarhyenaṃ svayaṃ sa tu kaniṣṭhakaḥ // BndP_2,7.50 //",
  "GP12brndp2_u:1074": "pūrveṣāṃ kṣemakṛttvaṃ vai rakṣaitāṃ mātaraṃ svakām /",
  "GP12brndp2_u:1075": "bāhubhyāṃ parigṛhyainaṃ mātaraṃ so 'bhyabhāṣayat // BndP_2,7.51 //",
  "GP12brndp2_u:1076": "etasminneva kāle tu prādurbhūtastayoḥ pitā /",
  "GP12brndp2_u:1077": "tau dṛṣṭvā vikṛtā kārau khaśāṃ tāmabhyabhāṣata // BndP_2,7.52 //",
  "GP12brndp2_u:1078": "tau sutau pitaraṃ dṛṣṭvā hyekabhūtau bhayānvitau /",
  "GP12brndp2_u:1079": "mātureva punaścāṅge pralīyetāṃ svamāyayā // BndP_2,7.53 //",
  "GP12brndp2_u:1080": "athābravīdṛṣirbhāryāṃ kimābhyāmuktavatyasi /",
  "GP12brndp2_u:1081": "sarvamācakṣva tattvena tavaivāyaṃ vyatikramaḥ // BndP_2,7.54 //",
  "GP12brndp2_u:1082": "mātṛtulyaśca janane putro bhavati kanyakā /",
  "GP12brndp2_u:1083": "yathāśīlā bhavenmātā tathāśīlo bhavetsutaḥ // BndP_2,7.55 //",
  "GP12brndp2_u:1084": "yadvarṇā tu bhavedbhūmistadvarṇaṃ salilaṃ dhruvam /",
  "GP12brndp2_u:1085": "mātṝṇāṃ śīladoṣeṇa tathā rūpaguṇaiḥ punaḥ // BndP_2,7.56 //",
  "GP12brndp2_u:1086": "vibhinnāstu prajāḥ sarvāstathā khyātivaśena ca /",
  "GP12brndp2_u:1087": "ityevamuktvā bhagavānkhaśāmapratimastadā // BndP_2,7.57 //",
  "GP12brndp2_u:1088": "putrāvāhūya sāmnā vai cakre tābhyāṃ tu nāmanī /",
  "GP12brndp2_u:1089": "putrābhyāṃ yatkṛtaṃ tasyāstadācaṣṭa khaśā tadā // BndP_2,7.58 //",
  "GP12brndp2_u:1090": "mātā yathā samākhyātā tarmābhyāṃ ca pṛthakpṛthak /",
  "GP12brndp2_u:1091": "tena dhātvarthayogena tattadarthe cakāra ha // BndP_2,7.59 //",
  "GP12brndp2_u:1092": "mātarbhakṣetyathokto vai khādane bhakṣaṇe ca saḥ /",
  "GP12brndp2_u:1093": "bhakṣāvetyuktavāneṣa tasmādyakṣo 'bhavattvayam // BndP_2,7.60 //",
  "GP12brndp2_u:1094": "rakṣa ityeṣa dhāturyaḥ pālane sa vibhāvyate /",
  "GP12brndp2_u:1095": "uktavāṃścaiṣa yasmāttu rakṣemāṃ mātaraṃ svakām // BndP_2,7.61 //",
  "GP12brndp2_u:1096": "nāmnā rakṣo 'parastasmādbhaviṣyati tavātmajaḥ /",
  "GP12brndp2_u:1097": "sa tadā tadvidhāṃ dṛṣṭvā vikriyāṃ ca tayoḥ pitā // BndP_2,7.62 //",
  "GP12brndp2_u:1098": "tadā bhāvinamarthaṃ ca buddhvā mātrā kṛtaṃ tayoḥ /",
  "GP12brndp2_u:1099": "tāvṛbhau kṣudhitau dṛṣṭvā vismitaḥ parimṛṣṭadhīḥ // BndP_2,7.63 //",
  "GP12brndp2_u:1100": "tayoḥ prādiśadāhāraṃ khaśāpatirasṛgvase /",
  "GP12brndp2_u:1101": "pitā tau kṣudhitau dṛṣṭvā vara metaṃ tayordadau // BndP_2,7.64 //",
  "GP12brndp2_u:1102": "yuvayorhastasaṃsparśādraktadhārāśca sarvaśaḥ /",
  "GP12brndp2_u:1103": "sṛṅmāṃsavasābhūtā bhaviṣyantīha kāmataḥ // BndP_2,7.65 //",
  "GP12brndp2_u:1104": "naktāhāravihārau ca dvijadevādibhojanau /",
  "GP12brndp2_u:1105": "naktaṃ caiva balīyāṃsau divā vai nirbalau yuvām // BndP_2,7.66 //",
  "GP12brndp2_u:1106": "mātaraṃ rakṣata imāṃ dharmaścaivānuśiṣyate /",
  "GP12brndp2_u:1107": "ityuktvā kāśyapaḥ putrau tatraivāntaradhīyata // BndP_2,7.67 //",
  "GP12brndp2_u:1108": "gate pitari tau krūrau nisargādeva dāruṇau /",
  "GP12brndp2_u:1109": "viparyayeṣu varttete 'kṛtajñau prāṇihiṃsakau // BndP_2,7.68 //",
  "GP12brndp2_u:1110": "mahābalau mahāsattvau mahākāyau durāsadau /",
  "GP12brndp2_u:1111": "māyāvidāvadṛśyau tāvantardhānagatāvubhau // BndP_2,7.69 //",
  "GP12brndp2_u:1112": "tau kāmarūpiṇau ghorau nīrujau ca svabhāvataḥ /",
  "GP12brndp2_u:1113": "rūpā nurūpairācāraiḥ pracarantau prabādhakau // BndP_2,7.70 //",
  "GP12brndp2_u:1114": "devānṛṣīnpitṝṃścaiva gandharvānkinnarānapi /",
  "GP12brndp2_u:1115": "piśācāṃścamanuṣyāṃścapannagānpakṣiṇaḥ paśūn // BndP_2,7.71 //",
  "GP12brndp2_u:1116": "bhakṣārthamiha lipsaṃtau ceratustau niśācarau /",
  "GP12brndp2_u:1117": "indrasyānucarau caiva kṣubdhau dṛṣṭvā hyatiṣṭhatām // BndP_2,7.72 //",
  "GP12brndp2_u:1118": "rākṣasaṃ taṃ kadācidvai niśīthe hyeka mīśvaram /",
  "GP12brndp2_u:1119": "āhāraṃ sa parīpsanvai śabdenānusasāra ha // BndP_2,7.73 //",
  "GP12brndp2_u:1120": "āsasāda piśācau vai tvajaḥ śaṇḍhaśca tābubhau /",
  "GP12brndp2_u:1121": "kapiputrau mahāvīryauṃ kūṣmāḍau pūrvajāvubhau // BndP_2,7.74 //",
  "GP12brndp2_u:1122": "piṅgākṣāvūrddhvaromāṇau vṛttākṣau ca sudāruṇau /",
  "GP12brndp2_u:1123": "kanyābhyāṃ sahitau tau tu tābhyāṃ bhartuścikīrṣayā // BndP_2,7.75 //",
  "GP12brndp2_u:1124": "te kanye kāmarūpiṇyau tadācāramubhe ca tam /",
  "GP12brndp2_u:1125": "āhārārthe samīhantau sakanyau tu bubhukṣitau // BndP_2,7.76 //",
  "GP12brndp2_u:1126": "apaśyatāṃ rakṣasaṃ tau kāmarūpiṇamagrataḥ /",
  "GP12brndp2_u:1127": "sahasā sannipātena dṛṣṭvā caiva parasparam // BndP_2,7.77 //",
  "GP12brndp2_u:1128": "īkṣamāṇāḥ sthitānyonyaṃ parasparajighṛkṣavaḥ /",
  "GP12brndp2_u:1129": "pitarāvūcatuḥ kanye yuvā mānayata drutam // BndP_2,7.78 //",
  "GP12brndp2_u:1130": "jīvagrāhaṃ nigṛhyainaṃ visphurantaṃ padepade /",
  "GP12brndp2_u:1131": "tatastamabhisṛtyainaṃ kanye jagṛhatustadā // BndP_2,7.79 //",
  "GP12brndp2_u:1132": "saṃgṛhītvā tu hastābhyāmānītaḥ pitṛsaṃsadi /",
  "GP12brndp2_u:1133": "tābhyāṃ kanyāgṛhītaṃ taṃ piśācau vīkṣya rakṣasam // BndP_2,7.80 //",
  "GP12brndp2_u:1134": "apṛcchatāṃ ca kasya tvaṃ sa ca sarvamabhāṣata /",
  "GP12brndp2_u:1135": "tasya karmābhijātī ca śrutvā tau rakṣasastadā // BndP_2,7.81 //",
  "GP12brndp2_u:1136": "ajaḥ śaṇḍaśca tasmai te kanyake pratyapādayat /",
  "GP12brndp2_u:1137": "tau tuṣṭau karmaṇā tasya kanye te dadatustu vai // BndP_2,7.82 //",
  "GP12brndp2_u:1138": "paiśācaina vivāhena rudantyāvudvavāha saḥ /",
  "GP12brndp2_u:1139": "ajaḥ śaṇḍaḥ sutābhyāṃ tu tadā śrāvayatāṃ dhanam // BndP_2,7.83 //",
  "GP12brndp2_u:1140": "iyaṃ brahmadhanā nāma kanyā yā sahitā śubhā /",
  "GP12brndp2_u:1141": "brahma tasyāparāhāra iti śaṇḍo 'bhyabhāṣata // BndP_2,7.84 //",
  "GP12brndp2_u:1142": "iyaṃ jantudhanā nāma kanyā sarvāṅgajantilā /",
  "GP12brndp2_u:1143": "jantubhāva dhanādānā ityajau'śrāvayaddhanam // BndP_2,7.85 //",
  "GP12brndp2_u:1144": "sarvāṅgakeśāpāśā ca kanyā jantudhanā tu yā /",
  "GP12brndp2_u:1145": "yātudhānaprasūtā sā kanyā caiva mahāravā // BndP_2,7.86 //",
  "GP12brndp2_u:1146": "aruṇā cāpyalomā ca kanyā brahmadhanā tu yā /",
  "GP12brndp2_u:1147": "brahmadhānaprasūtā sā kanyā caiva mahāravā // BndP_2,7.87 //",
  "GP12brndp2_u:1148": "evaṃ piśācakanye te mithune dve prasūyatām /",
  "GP12brndp2_u:1149": "tayoḥ prajānisargaṃ ca kathayiṣye nibodhata // BndP_2,7.88 //",
  "GP12brndp2_u:1150": "hetiḥ prahetirugraśca pauruṣeyau vadhastathā /",
  "GP12brndp2_u:1151": "vidyutsphūrjaśca vātaśca āyo pyāghrastathaiva ca // BndP_2,7.89 //",
  "GP12brndp2_u:1152": "sūryaśca rākṣasā hyete yātudhānātmajā daśa /",
  "GP12brndp2_u:1153": "mālyavāṃśca sumālī ca prahetitanayau śṛṇu // BndP_2,7.90 //",
  "GP12brndp2_u:1154": "prahetitanayaḥ śrīmānapulomā nāma viśrutaḥ /",
  "GP12brndp2_u:1155": "madhuḥ paro mahograstu lavaṇastasya cātmajaḥ // BndP_2,7.91 //",
  "GP12brndp2_u:1156": "mahāyogabalopeto mahā devamupasthitaḥ /",
  "GP12brndp2_u:1157": "ugrasya putrau vikrānto vajrahā nāma viśrutaḥ // BndP_2,7.92 //",
  "GP12brndp2_u:1158": "pauruṣeyasutāḥ pañca puruṣādā mahābalāḥ /",
  "GP12brndp2_u:1159": "kūraśca vikṛtaścaiva rudhirādastathaiva ca // BndP_2,7.93 //",
  "GP12brndp2_u:1160": "medāśaścavapāśaśca nāmabhiḥ parikīrttitāḥ /",
  "GP12brndp2_u:1161": "vadhaputrau durācārau vighnaśca śāmanaśca ha // BndP_2,7.94 //",
  "GP12brndp2_u:1162": "vidyutputro durācāro rasano nāma rākṣasaḥ /",
  "GP12brndp2_u:1163": "sphūrjakṣetre nikuṃbhastu jāto vai brahmarākṣasaḥ // BndP_2,7.95 //",
  "GP12brndp2_u:1164": "vātaputro virodhastu tathā yasya janātakaḥ /",
  "GP12brndp2_u:1165": "vyāghra putro nirānandaḥ kratūnāṃ vighnakārakaḥ // BndP_2,7.96 //",
  "GP12brndp2_u:1166": "sarvasya cānvaye jātā pūrāḥ sarpāśca rākṣasāḥ /",
  "GP12brndp2_u:1167": "yātudhānāḥ parikrāntā brahma dhānānnibodhata // BndP_2,7.97 //",
  "GP12brndp2_u:1168": "yajñāpeto dhṛtiḥ kṣemo brahmapetaśca yajñahā /",
  "GP12brndp2_u:1169": "śvātoṃ'bukaḥ kelisarpauṃ brahmadhānātmajā nava // BndP_2,7.98 //",
  "GP12brndp2_u:1170": "svasāro brahmarākṣasyasteṣāṃ cemāḥ sudāruṇāḥ /",
  "GP12brndp2_u:1171": "raktakarṇī mahājihvā kṣamā ceṣṭāpahāriṇī // BndP_2,7.99 //",
  "GP12brndp2_u:1172": "etāsāmanvaye jātāḥ pṛthivyāṃ brahmarākṣasāḥ /",
  "GP12brndp2_u:1173": "ityete rākṣasāḥ krāntā yakṣasyavinibodhata // BndP_2,7.100 //",
  "GP12brndp2_u:1174": "cakame sarasaṃ yakṣaḥ pañcacūḍāṃ kratusthalām /",
  "GP12brndp2_u:1175": "tallipsuścintayānaḥ sa devodyānāni mārgate // BndP_2,7.101 //",
  "GP12brndp2_u:1176": "vaibhrājaṃ surabhiṃ caiva tathā caitrarathaṃ ca yat /",
  "GP12brndp2_u:1177": "viśokaṃ sumanaṃ caiva nandanaṃ ca vanottamam // BndP_2,7.102 //",
  "GP12brndp2_u:1178": "bahūni ramaṇīyāni mārgate jātalālasaḥ /",
  "GP12brndp2_u:1179": "dṛṣṭvā tāṃ nandane so 'tha apsarobhiḥ sahāsinīm // BndP_2,7.103 //",
  "GP12brndp2_u:1180": "nopāyaṃ vindate tatra tasyā lābhāya cintayan /",
  "GP12brndp2_u:1181": "dūṣitaḥ svena rūpeṇa karmaṇā caiva dūṣitaḥ // BndP_2,7.104 //",
  "GP12brndp2_u:1182": "mamodvijanti hiṃsrasya tathābhūtāni sarvaśaḥ /",
  "GP12brndp2_u:1183": "tatkathaṃ nāma cārvagīṃ prāpnuyāmahamaṅganām // BndP_2,7.105 //",
  "GP12brndp2_u:1184": "dṛṣṭvopāyaṃ tataḥ so 'tha śīghrakārī vyavarttayat /",
  "GP12brndp2_u:1185": "kṛtvā rūpaṃ vasurucergandharvasya ca guhyakaḥ // BndP_2,7.106 //",
  "GP12brndp2_u:1186": "tataḥ so 'psarasāṃ madhye tā jacagrāha kratusthalām /",
  "GP12brndp2_u:1187": "buddhvā vasuruciṃ taṃ sā bhāvenaivābhyāvarttata // BndP_2,7.107 //",
  "GP12brndp2_u:1188": "saṃbhūtaḥ sa tayā sārddhaṃ dṛśyamāno 'psarogaṇaiḥ /",
  "GP12brndp2_u:1189": "jagāma maithunaṃ yakṣaḥ putrārthaṃ sa tayā saha // BndP_2,7.108 //",
  "GP12brndp2_u:1190": "dṛśyamāno 'psaro lipsuḥ śaṅkāṃ naiva cakāra saḥ /",
  "GP12brndp2_u:1191": "tataḥ saṃsiddhakāraṇaḥ sadyo jātaḥ sutastu vai // BndP_2,7.109 //",
  "GP12brndp2_u:1192": "uchrayātpariṇāhena sadyo vṛddhaḥ śriyā jvalan /",
  "GP12brndp2_u:1193": "rājāhamiti nābhirhi pitaraṃ so 'bhyavādayat // BndP_2,7.110 //",
  "GP12brndp2_u:1194": "bhavān rajatanābheti pitā taṃ pratyuvāca ha /",
  "GP12brndp2_u:1195": "mātrānurūpo rūpema piturvīryeṇajāyate // BndP_2,7.111 //",
  "GP12brndp2_u:1196": "jāte tasminkumāre tu svarupaṃ prayapadyata /",
  "GP12brndp2_u:1197": "svarūpaṃ pratipadyante gūhanto yakṣarākṣasāḥ // BndP_2,7.112 //",
  "GP12brndp2_u:1198": "suptā mriyantaḥ kruddhāśca bhītāste harṣitāstathā /",
  "GP12brndp2_u:1199": "tato 'bravītso 'psarasaṃ smayamānastu guhyakaḥ // BndP_2,7.113 //",
  "GP12brndp2_u:1200": "gṛhaṃ me gaccha bhadraṃ te saputrā tvaṃ varānane /",
  "GP12brndp2_u:1201": "ityuktvā sahasā tatra dṛṣṭvā svaṃ rūpamāsthitam // BndP_2,7.114 //",
  "GP12brndp2_u:1202": "vibhrāntāḥ pradrutāḥ sarvāḥ sametyāpsarasastadā /",
  "GP12brndp2_u:1203": "gacchantīmanvagacchattāṃ putrastaptāṃ tvayanśirā // BndP_2,7.115 //",
  "GP12brndp2_u:1204": "gandharvāpsarasāṃ madhye nayitvā sa nyavarttata /",
  "GP12brndp2_u:1205": "tāṃ ca dṛṣṭvā samutpattiṃ yakṣasyāpsarasāṃ gaṇāḥ // BndP_2,7.116 //",
  "GP12brndp2_u:1206": "yakṣāṇāṃ tu janitrī tvaṃ ityūcustāṃ kratusthalām /",
  "GP12brndp2_u:1207": "jagāma saha putreṇa tato yakṣaḥ svamālayam // BndP_2,7.117 //",
  "GP12brndp2_u:1208": "nyagrodho rohiṇo nāmnā śerate tatra guhyakāḥ /",
  "GP12brndp2_u:1209": "tasminnivāso yakṣāṇāṃ nyagrodhe rohiṇe smṛtaḥ // BndP_2,7.118 //",
  "GP12brndp2_u:1210": "yakṣo rajatanābhaśca guhyakānāṃ pitāmahaḥ /",
  "GP12brndp2_u:1211": "anuhrādasya daityasya bhadrāṃ maṇivarāṃ sutām // BndP_2,7.119 //",
  "GP12brndp2_u:1212": "upayeme 'navadyāṅgīṃ tasyāṃ maṇivaro vaśī /",
  "GP12brndp2_u:1213": "jajñe sā maṇibhadraṃ ca śakratulyaparākramamam // BndP_2,7.120 //",
  "GP12brndp2_u:1214": "tayoḥ patnyau bhaginyau ca kratusthasyātmaje śubhe /",
  "GP12brndp2_u:1215": "nāmnā puṇyajanī caiva tathā devajanī ca yā // BndP_2,7.121 //",
  "GP12brndp2_u:1216": "vijajñe paṇibhadrātu putrānpuṇyajanī śubhā /",
  "GP12brndp2_u:1217": "siddhārthaṃ sūryatejaśca sumanaṃ nandanaṃ tathā // BndP_2,7.122 //",
  "GP12brndp2_u:1218": "maṇḍūkaṃ rucakaṃ caiva maṇimantaṃ vasuṃ tathā /",
  "GP12brndp2_u:1219": "sarvānubhūtaṃ śaṅkhaṃ ca piṅgākṣaṃ bhīrumeva ca // BndP_2,7.123 //",
  "GP12brndp2_u:1220": "asomaṃ dūrasomaṃ ca padmaṃ candraprabhaṃ tathā /",
  "GP12brndp2_u:1221": "meghavarṇaṃ subhadraṃ ca pradyotaṃ ca mahādyutim // BndP_2,7.124 //",
  "GP12brndp2_u:1222": "dyuti mantaṃ ketumantaṃ darśanīyaṃ sudarśanam /",
  "GP12brndp2_u:1223": "catvāro viṃśatiścaiva putrāḥ puṇyajanībhavāḥ // BndP_2,7.125 //",
  "GP12brndp2_u:1224": "jajñire maṇibhadrasya sarve te puṇyalakṣaṇāḥ /",
  "GP12brndp2_u:1225": "teṣāṃ putrāśca pautrāśca yakṣāḥ puṇyajanāḥ śubhāḥ // BndP_2,7.126 //",
  "GP12brndp2_u:1226": "vijajñe vai devajanī putrānmaṇivarāñchubhā /",
  "GP12brndp2_u:1227": "pūrṇabhadraṃ haimavantaṃ maṇimantravivarddhanau // BndP_2,7.127 //",
  "GP12brndp2_u:1228": "kusuṃ caraṃ piśaṅgaṃ ca sthūlakarṇaṃ mahāmudam /",
  "GP12brndp2_u:1229": "svetaṃ ca vimalaṃ caiva puṣpadantaṃ cayāvaham // BndP_2,7.128 //",
  "GP12brndp2_u:1230": "padmavarṇaṃ sucandraṃ ca pakṣañca balakaṃ tathā /",
  "GP12brndp2_u:1231": "kumudākṣaṃ sukamalaṃ varddhamānaṃ tathā hitam // BndP_2,7.129 //",
  "GP12brndp2_u:1232": "padmanābhaṃ sugandhaṃ ca suvīraṃ vijayaṃ kṛtam /",
  "GP12brndp2_u:1233": "pūrmamāsaṃ hiraṇyākṣaṃ sāraṇaṃ caiva mānasam // BndP_2,7.130 //",
  "GP12brndp2_u:1234": "putrā maṇivarasyaite yakṣā vai guhyakāḥ smṛtāḥ /",
  "GP12brndp2_u:1235": "surupāśca suveṣāśca sragviṇaḥ priyadarśanāḥ // BndP_2,7.131 //",
  "GP12brndp2_u:1236": "teṣāṃ putrāśca pautrāśca śataśo 'tha sahasraśaḥ /",
  "GP12brndp2_u:1237": "khaśāyāstvapare putrā rākṣasāḥ kāmarūpiṇaḥ // BndP_2,7.132 //",
  "GP12brndp2_u:1238": "teṣāṃ yathā pradhānānvai varṇyamā nānnibodhata /",
  "GP12brndp2_u:1239": "lālāviḥ krathano bhīmaḥ sumālī madhureva ca // BndP_2,7.133 //",
  "GP12brndp2_u:1240": "visphūrjano bṛhajjihvo mātaṅgo dhūmritastathā /",
  "GP12brndp2_u:1241": "candrārkabhīkaro budhnaḥ kapilomā prahāsakaḥ // BndP_2,7.134 //",
  "GP12brndp2_u:1242": "pīḍāparastrinābhaśca vakrākṣaśca niśācaraḥ /",
  "GP12brndp2_u:1243": "triśirāḥ śatadaṃṣṭraśca tuṇḍakośaśca rākṣasaḥ // BndP_2,7.135 //",
  "GP12brndp2_u:1244": "aśvaścākaṃpanaścaiva durmukhaśca niśācaraḥ /",
  "GP12brndp2_u:1245": "ityete rākṣasavārā vikrāntā gaṇarūpimaḥ // BndP_2,7.136 //",
  "GP12brndp2_u:1246": "sarvalokacarāste tu tridaśānāṃ samakramāḥ /",
  "GP12brndp2_u:1247": "sapta cānyā duhitarastāḥ śṛṇudhvaṃ yathākramam // BndP_2,7.137 //",
  "GP12brndp2_u:1248": "yāsāṃ ca yaḥ prajāsargo yena cotpāditā gaṇāḥ /",
  "GP12brndp2_u:1249": "ālaṃbā utkacotkṛṣṭā nirṛtā kapilā śivā // BndP_2,7.138 //",
  "GP12brndp2_u:1250": "keśinī ca mahābhāgā bhaginyaḥ sapta yāḥ smṛtāḥ /",
  "GP12brndp2_u:1251": "tābhyo lokanikāyasya hantāro yuddhadurmadāḥ // BndP_2,7.139 //",
  "GP12brndp2_u:1252": "udīrṇā rākṣasagaṇā ime cotpāditāḥ śubhāḥ /",
  "GP12brndp2_u:1253": "ālaṃbeyo gaṇaḥ krūra autkaceyo gaṇastathā // BndP_2,7.140 //",
  "GP12brndp2_u:1254": "tathau tkārṣṭeyaśaiveyau rakṣasāṃ hyuttamā gaṇāḥ /",
  "GP12brndp2_u:1255": "tathaiva nairṛto nāma tryaṃbakānucareṇa ha // BndP_2,7.141 //",
  "GP12brndp2_u:1256": "utpāditaḥ prajākarge gaṇeśvaravareṇa tu /",
  "GP12brndp2_u:1257": "vikrāntāḥ śauryasaṃpannā nairṛtā devarākṣasāḥ // BndP_2,7.142 //",
  "GP12brndp2_u:1258": "yeṣāmadhipatiryukto nāmnā khyāto virūpakaḥ /",
  "GP12brndp2_u:1259": "teṣāṃ gaṇaśatānīkā uddhatānāṃ mahātmanām // BndP_2,7.143 //",
  "GP12brndp2_u:1260": "prāyeṇānucarantyete śaṅkaraṃ jagataḥ prabhum /",
  "GP12brndp2_u:1261": "daityarājena kumbhena mahākāyā mahātmanā // BndP_2,7.144 //",
  "GP12brndp2_u:1262": "utpāditā mahāvīryā mahābalaparākramāḥ /",
  "GP12brndp2_u:1263": "kāpileyā mahāvīryā udīrṇā daityarākṣasāḥ // BndP_2,7.145 //",
  "GP12brndp2_u:1264": "kapilena ca yakṣeṇa keśinyāṃ hyapare janāḥ /",
  "GP12brndp2_u:1265": "utpāditā balāvatā udīrṇā yakṣarākṣasāḥ // BndP_2,7.146 //",
  "GP12brndp2_u:1266": "keśinī duhitā caiva nīlā yā śrudrarākṣasī /",
  "GP12brndp2_u:1267": "ālaṃbeyena janitā naikāḥ surasikena hi // BndP_2,7.147 //",
  "GP12brndp2_u:1268": "nailā iti samākhyātā durjayā ghoravikramāḥ /",
  "GP12brndp2_u:1269": "caranti pṛthivīṃ kṛtsnāṃ tatra te devalaukikāḥ // BndP_2,7.148 //",
  "GP12brndp2_u:1270": "bahutvāccaivasargasya teṣāṃ vaktuṃ na śakyate /",
  "GP12brndp2_u:1271": "tasyāstvapi ca nīlāyā vikacā nāma rākṣasī // BndP_2,7.149 //",
  "GP12brndp2_u:1272": "duhitā sutāśca vikayā mahā sattvaparākramāḥ /",
  "GP12brndp2_u:1273": "virūpakena tasyāṃ vai nairṛtena iha prajāḥ // BndP_2,7.150 //",
  "GP12brndp2_u:1274": "utpāditāḥ sughorāśca śṛṇu tāstvanupūrvaśaḥ /",
  "GP12brndp2_u:1275": "daṃṣṭrākarālā vikṛtā mahākarṇā mahodarāḥ // BndP_2,7.151 //",
  "GP12brndp2_u:1276": "hārakā bhīṣakāścaiva tathaiva klāmakāḥ pare /",
  "GP12brndp2_u:1277": "reravākāḥ piśācāśca vāhakāstrāsakāḥ pare // BndP_2,7.152 //",
  "GP12brndp2_u:1278": "bhūmirākṣasakā hyete mandāḥ parupavikramāḥ /",
  "GP12brndp2_u:1279": "carantyadṛṣṭapūrvāstu nānākārā hyanekaśaḥ // BndP_2,7.153 //",
  "GP12brndp2_u:1280": "utkṛṣṭabalasattvā ye teṣāṃ vaikhecarāḥ smṛtāḥ /",
  "GP12brndp2_u:1281": "lakṣamātreṇa cākāśaṃ svalpātsvalpaṃ caranti vai // BndP_2,7.154 //",
  "GP12brndp2_u:1282": "etairvyāptamidaṃ viśvaṃ śataśo 'tha sahasraśaḥ /",
  "GP12brndp2_u:1283": "bhūmirākṣasakaiḥ sarvairanekaiḥ kṣudrarākṣasaiḥ // BndP_2,7.155 //",
  "GP12brndp2_u:1284": "nānāprakārairākrāntā nānā deśāḥ samantataḥ /",
  "GP12brndp2_u:1285": "samāsābhihitāścaivahyaṣṭau rākṣasamātaraḥ // BndP_2,7.156 //",
  "GP12brndp2_u:1286": "aṣṭau vibhāgā hyeṣāṃ hi vyākhyātā anupūrvaśaḥ /",
  "GP12brndp2_u:1287": "bhadrakā nikarāḥ kecidajñaniṣpattihetukāḥ // BndP_2,7.157 //",
  "GP12brndp2_u:1288": "sahasraśatasaṃkhyātā martya lokavicāriṇaḥ /",
  "GP12brndp2_u:1289": "pūtarā mātṛsāmānyāstathā bhūtabhayaṅkarāḥ // BndP_2,7.158 //",
  "GP12brndp2_u:1290": "bālānāṃ mānuṣe loke grahā maraṇahetukāḥ /",
  "GP12brndp2_u:1291": "skandagrahādayo hāsyā āpakāstrāsakādayaḥ // BndP_2,7.159 //",
  "GP12brndp2_u:1292": "kaumārāste tu vijñeyā bālānāṃ gṛhavṛttayaḥ /",
  "GP12brndp2_u:1293": "skandagrahaviśeṣāṇāṃ māyikānāṃ tathaiva ca // BndP_2,7.160 //",
  "GP12brndp2_u:1294": "pūtanā nāma bhūtānāṃ ye ca lokavināyakāḥ /",
  "GP12brndp2_u:1295": "evaṃ gaṇasahasrāṇi caranti pṛthivīmimām // BndP_2,7.161 //",
  "GP12brndp2_u:1296": "yakṣāḥ puṇyajanā nāmapūrṇabhadrāśca ye smṛtāḥ /",
  "GP12brndp2_u:1297": "yakṣāṇāṃ rākṣasānāṃ ca paulastyāgastayaśca ye // BndP_2,7.162 //",
  "GP12brndp2_u:1298": "nairṛtānāṃ ca sarveṣāṃ rājabhūdalakādhipaḥ /",
  "GP12brndp2_u:1299": "yakṣādṛṣṭyā pibantīha nṝṇāṃ māṃsamasṛgvase // BndP_2,7.163 //",
  "GP12brndp2_u:1300": "rakṣāṃsyanupraveśena piśācaiḥ paripīḍanaiḥ /",
  "GP12brndp2_u:1301": "sarvalakṣaṇasaṃpannāḥ samāmaiścāpi daivataiḥ // BndP_2,7.164 //",
  "GP12brndp2_u:1302": "bhāsvarā balavantaśca īśvarāḥ kāmarūpiṇaḥ /",
  "GP12brndp2_u:1303": "anābhibhāvyā vikrāntāḥ sarvalokanamaskṛtāḥ // BndP_2,7.165 //",
  "GP12brndp2_u:1304": "sūkṣmāścaujasvinomedhyā varadā yājñikāśca vai /",
  "GP12brndp2_u:1305": "devānāṃ lakṣaṇaṃ hyetadasurāṇāṃ tathaiva ca // BndP_2,7.166 //",
  "GP12brndp2_u:1306": "hīnā devaistribhiḥ pādairgandharvāpsarasaḥ smṛtāḥ /",
  "GP12brndp2_u:1307": "gandharvebhyastribhiḥ pādairhīnā guhyakarākṣasāḥ // BndP_2,7.167 //",
  "GP12brndp2_u:1308": "aiśvaryahīnā rakṣobhyaḥ piśācāstriguṇāṃ punaḥ /",
  "GP12brndp2_u:1309": "evandhanena rūpeṇa āyuṣā ca balena ca // BndP_2,7.168 //",
  "GP12brndp2_u:1310": "dharmaiśvaryeṇa buddhyā ca tapaḥśrutaparākramaiḥ /",
  "GP12brndp2_u:1311": "devāsurebhyo hīyante trīṃstrīnpādānparasparam // BndP_2,7.169 //",
  "GP12brndp2_u:1312": "gandharvādyāḥ piśācāntāścatasro devayonayaḥ /",
  "GP12brndp2_u:1313": "ataḥ śṛṇuta bhadraṃ vaḥ prajāḥ krodhavaśānvayāḥ // BndP_2,7.170 //",
  "GP12brndp2_u:1314": "krodhāyāḥ kanyakā jajñe dvādaśaivātmasaṃbhavāḥ /",
  "GP12brndp2_u:1315": "tā bhāryā pulahasyāsannāmato me nibodhata // BndP_2,7.171 //",
  "GP12brndp2_u:1316": "mṛgī ca mṛgamandā ca haribhadrā tvirāvatī /",
  "GP12brndp2_u:1317": "bhūtā ca kapiśā daṃṣṭrā ṛṣā tiryā tathaiva ca // BndP_2,7.172 //",
  "GP12brndp2_u:1318": "śvetā ca saramā caiva surasā ceti viśrutā /",
  "GP12brndp2_u:1319": "mṛgyāstu harigāḥ putrā mṛgaścānye śaśāstathā // BndP_2,7.173 //",
  "GP12brndp2_u:1320": "nyaṅkavaḥśarabhā ye ca ruravaḥ pṛṣatāśca ye /",
  "GP12brndp2_u:1321": "ṛkṣāśca mṛgamandāyā gavayāścāpare tathā // BndP_2,7.174 //",
  "GP12brndp2_u:1322": "mahiṣoṣṭravarāhaśca khaḍgā gauramukhāstathā /",
  "GP12brndp2_u:1323": "haryyā stu harayaḥ putrā golāṅgūlāstarakṣavaḥ // BndP_2,7.175 //",
  "GP12brndp2_u:1324": "vānarāḥ kinnarāścaiva māyuḥ kiṃpuruṣāstathā /",
  "GP12brndp2_u:1325": "siṃhāvyāghrāśca nīlāścadvīpinaḥ krodhitādharāḥ // BndP_2,7.176 //",
  "GP12brndp2_u:1326": "sarpāścājagarā grāhā mārjārā mūṣikāḥ pare /",
  "GP12brndp2_u:1327": "maṇḍūkā nakulāścaiva valkakā vanagocarāḥ // BndP_2,7.177 //",
  "GP12brndp2_u:1328": "haṃsaṃ tu prathamaṃ jajñe pulahasya varaṃ śubhā /",
  "GP12brndp2_u:1329": "raṇacandraṃ śatamukhaṃ darīmukhamathāpi ca // BndP_2,7.178 //",
  "GP12brndp2_u:1330": "haritaṃ harivarmāṇaṃ bhīṣaṇaṃ śubhalakṣaṇam /",
  "GP12brndp2_u:1331": "prathitaṃ mathitaṃ caiva hariṇaṃ lāṅgaliṃ tathā // BndP_2,7.179 //",
  "GP12brndp2_u:1332": "śvetāyā jajñire vīrā daśa vānarapuṅgavāḥ /",
  "GP12brndp2_u:1333": "ūrddhvadṛṣṭiḥ kṛtāhāraḥ suvrato vinato budhaḥ // BndP_2,7.180 //",
  "GP12brndp2_u:1334": "pārijātaḥ sujātaśca haridāso guṇākaraḥ /",
  "GP12brndp2_u:1335": "kṣemamūrtiśca balavān rājānaḥ sarva eva te // BndP_2,7.181 //",
  "GP12brndp2_u:1336": "teṣāṃ putrāśca pautrāśca balavantaḥ suduḥsahāḥ /",
  "GP12brndp2_u:1337": "aśakyāḥ samarejetuṃ devadānavamānavaiḥ // BndP_2,7.182 //",
  "GP12brndp2_u:1338": "yakṣabhūtapiśācaiśca rākṣasaiḥ subhujaṅgamaiḥ /",
  "GP12brndp2_u:1339": "nāgniśastraviṣairanyairmṛtyureṣāṃ vidhīyate // BndP_2,7.183 //",
  "GP12brndp2_u:1340": "asaṃgagatayaḥ sarve pṛthivyāṃ vyomni caiva hi /",
  "GP12brndp2_u:1341": "pātāle ca jale vāyau hyavināśina eva te // BndP_2,7.184 //",
  "GP12brndp2_u:1342": "daśakoṭisahasrāṇi daśārbudaśatāni ca /",
  "GP12brndp2_u:1343": "mahāpadmasahasrāṇi mahāpadmaśatāni ca // BndP_2,7.185 //",
  "GP12brndp2_u:1344": "daśārbudāni koṭīnāṃ sahasrāṇāṃ śataṃ śatam /",
  "GP12brndp2_u:1345": "niyutānāṃ sahasrāṇi nikharvāṇāṃ tathai va ca // BndP_2,7.186 //",
  "GP12brndp2_u:1346": "daśārbudāni koṭīnāṃ ṣaṣṭikoṭistathaiva ca /",
  "GP12brndp2_u:1347": "arbudānāṃ ca lakṣaṃ tu koṭīśatamathāparam // BndP_2,7.187 //",
  "GP12brndp2_u:1348": "daśa padmāni cānyāni mahāpadmāni vai nava /",
  "GP12brndp2_u:1349": "saṃkhyātāni kulīnānāṃ vānarāṇāṃ tarasvinām // BndP_2,7.188 //",
  "GP12brndp2_u:1350": "sarve tejasvinaḥ śūrāḥ kāmarūpā mahā balāḥ /",
  "GP12brndp2_u:1351": "divyābharaṇaveṣāśca brahmaṇyāścāhitagnayaḥ // BndP_2,7.189 //",
  "GP12brndp2_u:1352": "yaṣṭāraḥ sarvayajñānāṃ sahasraśatadakṣiṇāḥ /",
  "GP12brndp2_u:1353": "mukuṭaiḥ kuṇḍalairhāraiḥ keyūraiḥ samalaṅkṛtāḥ // BndP_2,7.190 //",
  "GP12brndp2_u:1354": "vedavedāṅgavidvāṃso nītiśāstravicakṣaṇāḥ /",
  "GP12brndp2_u:1355": "astrāṇāṃ mocane cāpi tathā saṃhārakarmaṇi // BndP_2,7.191 //",
  "GP12brndp2_u:1356": "divyamaṃ trapuraskārā divyamantrapuraskṛtāḥ /",
  "GP12brndp2_u:1357": "samarthā balinaḥ śūrāḥ sarvaśastraprahāriṇaḥ // BndP_2,7.192 //",
  "GP12brndp2_u:1358": "divyarūpadharāḥ saumyā jarāmaraṇavarjitāḥ /",
  "GP12brndp2_u:1359": "kulānāṃ ca sahasrāṇi daśa teṣāṃ mahātmanām // BndP_2,7.193 //",
  "GP12brndp2_u:1360": "caturṣu merupārśveṣu hemakūṭe himāhvaye /",
  "GP12brndp2_u:1361": "nīle śvetanage caiva niṣadhe gandhamādane // BndP_2,7.194 //",
  "GP12brndp2_u:1362": "dvīpeṣu saptasu tathā yā guhā te ca parvatāḥ /",
  "GP12brndp2_u:1363": "nilayāsteṣu te proktā viśvakarmakṛtā svayam // BndP_2,7.195 //",
  "GP12brndp2_u:1364": "puraiśca vividhākāraiḥ prakāraiśca vibhūṣitāḥ /",
  "GP12brndp2_u:1365": "sarvarturamaṇīyāste hyudyānāni ca sarvaśaḥ // BndP_2,7.196 //",
  "GP12brndp2_u:1366": "gṛhabhūmiṣu śayyāsu puṣpagandhasukhoditāḥ /",
  "GP12brndp2_u:1367": "ālepanaiśca vividhairdivyabhaktikṛtaistathā // BndP_2,7.197 //",
  "GP12brndp2_u:1368": "sarvaratnasamākīrṇā mānasīṃ siddhimāsthitāḥ /",
  "GP12brndp2_u:1369": "vānarā vānarībhiste divyābharaṇabhūṣitāḥ // BndP_2,7.198 //",
  "GP12brndp2_u:1370": "pibanto madhu mādhvīkaṃ sudhābhakṣānumiśritam /",
  "GP12brndp2_u:1371": "kriyāmayāḥ samuditā divi devagaṇā iva // BndP_2,7.199 //",
  "GP12brndp2_u:1372": "devagandharvamukhyānāṃ putrāste vai sukhe ratāḥ /",
  "GP12brndp2_u:1373": "dhārmikāśca varotsiktā yuddhaśaiṇḍā mahābalāḥ // BndP_2,7.200 //",
  "GP12brndp2_u:1374": "akṣudrāḥ sarvasattvānāṃ devadvijaparāyaṇāḥ /",
  "GP12brndp2_u:1375": "amlāninaḥ satyasaṃdhā nānārthe bahujalpinaḥ // BndP_2,7.201 //",
  "GP12brndp2_u:1376": "mitabhāṣāḥ kṣamāvanto hyācārapariniṣṭhitāḥ /",
  "GP12brndp2_u:1377": "vanālaṅkārabhūto hi sṛṣṭā vai brahmaṇā svayam // BndP_2,7.202 //",
  "GP12brndp2_u:1378": "bhaktyā nimittaṃ lokeṣu rāmasyārthe guṇākaraḥ /",
  "GP12brndp2_u:1379": "kapīnāmavatāro 'yaṃ sarvapāpavināśanaḥ // BndP_2,7.203 //",
  "GP12brndp2_u:1380": "dhanyaḥ puṇyo yaśasyaśca ramaṇīyaḥ sukhāvahaḥ /",
  "GP12brndp2_u:1381": "tadeva kīrtayiṣyāmi tacchṛṇudhvamatandritāḥ // BndP_2,7.204 //",
  "GP12brndp2_u:1382": "ūrddhvadṛṣṭeśca tanayo pyāghro nāmābhavadbhalī /",
  "GP12brndp2_u:1383": "vyāghrasya bhrātaraḥ pañca svasāraśca tathāsya vai // BndP_2,7.205 //",
  "GP12brndp2_u:1384": "tāṃstathā svānurūpeṣu vānareṣu kṛtātmasu /",
  "GP12brndp2_u:1385": "pratipāditā svayaṃ bhrātrā bhātṛdārāstathaiva ca // BndP_2,7.206 //",
  "GP12brndp2_u:1386": "vyāghrasya tu suto jajñe śarabholokaviśrutaḥ /",
  "GP12brndp2_u:1387": "śarabhasyāpi viddhāṃso bhrātaro vīryasaṃmatāḥ // BndP_2,7.207 //",
  "GP12brndp2_u:1388": "rājāno vānarāṇāṃ ca sarvadharmapratiṣṭhitāḥ /",
  "GP12brndp2_u:1389": "śarabhasya suto dhīmāñśuko nāma mahābalaḥ // BndP_2,7.208 //",
  "GP12brndp2_u:1390": "tasyāpi putro balavānvyaghrī jaṭharasaṃbhavaḥ /",
  "GP12brndp2_u:1391": "saṃmataḥ sarvaśūrāṇāṃ cakravarti durāsadaḥ // BndP_2,7.209 //",
  "GP12brndp2_u:1392": "ṛkṣonāma mahātejāḥ sarvavānarayūthapaḥ /",
  "GP12brndp2_u:1393": "intā sadaiva śatrūṇāṃ sarvāstravidhipāragaḥ // BndP_2,7.210 //",
  "GP12brndp2_u:1394": "tasmai tādṛgviśiṣṭāya sutāṃ guṇagaṇairyutām /",
  "GP12brndp2_u:1395": "prajāpatirupādāya kanyāṃ hemavibhūṣitām // BndP_2,7.211 //",
  "GP12brndp2_u:1396": "virajau virajāṃ tasmai pratyapādayadaṃ jasā /",
  "GP12brndp2_u:1397": "pāṇiṃ jagrāha tasyāstu ṛkṣo vānarayūthapaḥ // BndP_2,7.212 //",
  "GP12brndp2_u:1398": "darśanīyānavadyāṅgī sā kanyā cāruhāsinī /",
  "GP12brndp2_u:1399": "cakame tāṃ mahendrastu dṛṣṭvā vai priyadarśanām // BndP_2,7.213 //",
  "GP12brndp2_u:1400": "tena tasyāṃ suto jāto vālī vikramapauruṣaḥ /",
  "GP12brndp2_u:1401": "virajāyāṃ mahendreṇa mahendrasamavikramaḥ // BndP_2,7.214 //",
  "GP12brndp2_u:1402": "tathā svāṃśo bhānunā vai tasyāmeva yadhāvidhi /",
  "GP12brndp2_u:1403": "rahasyutpāditaḥ putraḥ sugrīvo hariyūthapaḥ // BndP_2,7.215 //",
  "GP12brndp2_u:1404": "ṛkṣo dṛṣṭvā tu tanayau balarūpaśriyā yutau /",
  "GP12brndp2_u:1405": "harṣa cakre suvipulaṃ sarvavānarayūthapaḥ // BndP_2,7.216 //",
  "GP12brndp2_u:1406": "so 'byaṣiñcatsutaṃ jyeṣṭhaṃ vālinaṃ hemamālinam /",
  "GP12brndp2_u:1407": "abhiṣiktastato vālī sugrīvānugato balī // BndP_2,7.217 //",
  "GP12brndp2_u:1408": "kārayāmāsa rājyaṃ ca divi deveśvaro yathā /",
  "GP12brndp2_u:1409": "suṣeṇāsya sutā cāpi bhāryā tasya mahātmanaḥ // BndP_2,7.218 //",
  "GP12brndp2_u:1410": "tārā nāma mahāprājñā tārādhipanibhānanā /",
  "GP12brndp2_u:1411": "suṣuve sāpi tanayamaṅgadaṃ kanakāṅgadam // BndP_2,7.219 //",
  "GP12brndp2_u:1412": "aṅgadasyāpi tanayo jāto bhīmaparā kramaḥ /",
  "GP12brndp2_u:1413": "maindasya cyeṣṭhakanyāyāṃ dhruvo nāma mahāyaśāḥ // BndP_2,7.220 //",
  "GP12brndp2_u:1414": "sugrīvasya rumā bhāryā panasasya sutā śubhā /",
  "GP12brndp2_u:1415": "tasyāpi ca sutā jātāstrayaḥ paramakīrttayaḥ // BndP_2,7.221 //",
  "GP12brndp2_u:1416": "teṣāṃ dārāṃstathāsādya susvarūpānbalī tataḥ /",
  "GP12brndp2_u:1417": "vālinaḥ pārśvato 'tiṣṭhatsugrīvaḥ saha vānaraiḥ // BndP_2,7.222 //",
  "GP12brndp2_u:1418": "bahūnvarṣagaṇānagro bhrātrā saha yathāmaraḥ /",
  "GP12brndp2_u:1419": "kesarī kuñjarasyātha sutāṃ bhāryāmavindata // BndP_2,7.223 //",
  "GP12brndp2_u:1420": "añjanā nāma subhāgā gatvā puṃsavane śuciḥ /",
  "GP12brndp2_u:1421": "paryupāste ca tāṃ vāyuryauṃvanādeva garvitām // BndP_2,7.224 //",
  "GP12brndp2_u:1422": "tasyāṃ jātastu hanumānvāyunā jagadāyunā /",
  "GP12brndp2_u:1423": "ye hyanye kesarisutā vikhyātā divi ceha vai // BndP_2,7.225 //",
  "GP12brndp2_u:1424": "jyeṣṭhastu hanumāṃsteṣāṃ matimāṃstu tataḥ smṛtaḥ /",
  "GP12brndp2_u:1425": "śrutimānketumāṃścaiva matimāndhṛtimānapi // BndP_2,7.226 //",
  "GP12brndp2_u:1426": "hanumadbhrātaro ye vai te dāraiḥ supratiṣṭhatāḥ /",
  "GP12brndp2_u:1427": "svānarūpaiḥ sutāḥ pitrā putrapautrasamanvitāḥ // BndP_2,7.227 //",
  "GP12brndp2_u:1428": "brahmacārī ca hanumānnāsaudāraiśca yojitaḥ /",
  "GP12brndp2_u:1429": "sarvalokānapi raṇe yo yoddhuṃ ca samutsahet // BndP_2,7.228 //",
  "GP12brndp2_u:1430": "jave jave ca vitate vainateya ivāparaḥ /",
  "GP12brndp2_u:1431": "agniputraśca balavānnalaḥ paramadurjjayaḥ // BndP_2,7.229 //",
  "GP12brndp2_u:1432": "kṣetre kanakabindostu jāto vānarapuṅgavaḥ /",
  "GP12brndp2_u:1433": "tathātvanye mahābhāgā balavantaśca vānarāḥ // BndP_2,7.230 //",
  "GP12brndp2_u:1434": "sapradhānāstu vijñeyā hariyūthapa yūthapāḥ /",
  "GP12brndp2_u:1435": "tāraśca kusumaścaiva panaso gandhamādanaḥ // BndP_2,7.231 //",
  "GP12brndp2_u:1436": "rūpaśrīrvibhavaścaiva gavayo vikaṭaḥ saraḥ /",
  "GP12brndp2_u:1437": "suṣeṇaḥ sudhanuścaiva subandhuḥ śatadundubhiḥ // BndP_2,7.232 //",
  "GP12brndp2_u:1438": "vikacaḥ kapilo raudraḥ pariyātraḥ prabhañjanaḥ /",
  "GP12brndp2_u:1439": "kuñjaraḥ śarabho daṃṣṭrī kālamūrtirmahāsukhaḥ // BndP_2,7.233 //",
  "GP12brndp2_u:1440": "nandaḥ kandarasenaśca nalo vāruṇireva ca /",
  "GP12brndp2_u:1441": "ciravaḥ karavastāmraścitrayodhī rathītaraḥ // BndP_2,7.234 //",
  "GP12brndp2_u:1442": "bhīmaḥ śatabaliścaiva kālacakro 'nalo nalaḥ /",
  "GP12brndp2_u:1443": "yakṣāsyo gahanaścaiva dhūmraḥ pañcarathastathā // BndP_2,7.235 //",
  "GP12brndp2_u:1444": "pārijāto mahādīptaḥ sutapā balasāgaraḥ /",
  "GP12brndp2_u:1445": "śrutāyurvijayākāṅkṣī gurusevī yathār thakaḥ // BndP_2,7.236 //",
  "GP12brndp2_u:1446": "dharmacetāssuhotraśca śālihotro 'tha sarpagaḥ /",
  "GP12brndp2_u:1447": "puṇḍraścāvaragātraśca cārurūpaśca śatujit // BndP_2,7.237 //",
  "GP12brndp2_u:1448": "vikaṭaḥ kavaṭo maindo bindukāro 'surāntakaḥ /",
  "GP12brndp2_u:1449": "mantrī bhīmarathaḥ saṃgo vibhrāntaścāruhāsavān // BndP_2,7.238 //",
  "GP12brndp2_u:1450": "kṣaṇakṣaṇāmatāhārī dṛḍhabhaktiḥ pramardanaḥ /",
  "GP12brndp2_u:1451": "jājaliḥ pañcamukuṭo balabandhuḥ samāhitaḥ // BndP_2,7.239 //",
  "GP12brndp2_u:1452": "payaḥ kīrttiḥ śubhaḥ kṣetro binduketuḥ sahasrapāt /",
  "GP12brndp2_u:1453": "navākṣe harinetraśca jīmūto 'tha balāhakaḥ // BndP_2,7.240 //",
  "GP12brndp2_u:1454": "gajo gavayanāmā ca subāhuśca guṇākaraḥ /",
  "GP12brndp2_u:1455": "vīrabāhuḥ kṛtī kuṇḍo kṛtakṛtyaḥ śubhekṣaṇaḥ // BndP_2,7.241 //",
  "GP12brndp2_u:1456": "dvividaḥ kumudo bhāsaḥ sumukhaḥ suruvurvṛkaḥ /",
  "GP12brndp2_u:1457": "vikaṭaḥ kavakaścaiva javaseno vṛṣākṛtiḥ // BndP_2,7.242 //",
  "GP12brndp2_u:1458": "gavākṣo naradevaśca suketurvimalānanaḥ /",
  "GP12brndp2_u:1459": "sahasvāraḥ śubhakṣetraḥ puṣpadhvaṃso vilohitaḥ // BndP_2,7.243 //",
  "GP12brndp2_u:1460": "navacandro bahuguṇaḥ saptahotro marīcimān /",
  "GP12brndp2_u:1461": "godhāmā ca dhaneśaśca golāṅgūlaśca netravān // BndP_2,7.244 //",
  "GP12brndp2_u:1462": "ityete harayaḥ krāntāḥ prādhānyena yathārthataḥ /",
  "GP12brndp2_u:1463": "bahutvānnāmadheyānāṃ na śakyamabhivarṇitum // BndP_2,7.245 //",
  "GP12brndp2_u:1464": "nāgakoṭīdaśabale ekaikasya pratiṣṭhitam /",
  "GP12brndp2_u:1465": "sarvavānarasainyasya saptadvīpasthitasya tu // BndP_2,7.246 //",
  "GP12brndp2_u:1466": "kiṣkindhāmāśrito vālī rājāsīcchatrutāpanaḥ /",
  "GP12brndp2_u:1467": "raṇe nigūṅya vāmena bhujena sa mahābalaḥ // BndP_2,7.247 //",
  "GP12brndp2_u:1468": "viṣṭabhya pārśvesaṃsthāpya rāvaṇandhyānamasthitaḥ /",
  "GP12brndp2_u:1469": "mauhūrtikīṃ gatiṃ gatvā catuḥ paraśarvānupaspṛśan // BndP_2,7.248 //",
  "GP12brndp2_u:1470": "samudraṃ dakṣaṇaṃ pūrvapaścimaṃ ca tathottaram /",
  "GP12brndp2_u:1471": "manovāyugatirbhūtvā vālī vyapagatakramaḥ // BndP_2,7.249 //",
  "GP12brndp2_u:1472": "sa nirjitya mahāvīryo rāvaṇaṃ lokarāvaṇam /",
  "GP12brndp2_u:1473": "vālī bāhuvinirmuktaṃ vihvalaṃ naṣṭacetasam // BndP_2,7.250 //",
  "GP12brndp2_u:1474": "vṛkṣamūlapradeśe ca sthāpayitvā balotkaṭaḥ /",
  "GP12brndp2_u:1475": "sicyāṃbhasā suśītena hyāpādatalamastakāt // BndP_2,7.251 //",
  "GP12brndp2_u:1476": "sa ca taṃ labdhasaṃjñaṃ ca kṛtvā vismayamāsthitaḥ /",
  "GP12brndp2_u:1477": "uvāca raṇacaṇḍaṃ taṃ rākṣaseṃdraṃ kapīśvaraḥ // BndP_2,7.252 //",
  "GP12brndp2_u:1478": "bho bho rākṣasājendra mahendrasamavikrama /",
  "GP12brndp2_u:1479": "asaṃkhyeyaṃ balaṃ jitvā yamaṃ sasacivaṃ raṇe // BndP_2,7.253 //",
  "GP12brndp2_u:1480": "varuṇaṃ ca kuberaṃ ca śaśinaṃ bhāskaraṃ tathā /",
  "GP12brndp2_u:1481": "marudgaṇaṃ tathā rudrānādityānaśvinau vasūn // BndP_2,7.254 //",
  "GP12brndp2_u:1482": "daiteyānkālakeyāṃśca dānavānsumahābalān /",
  "GP12brndp2_u:1483": "siddhāṃstathaiva gandharvānyakṣarakṣobhujaṅgamān // BndP_2,7.255 //",
  "GP12brndp2_u:1484": "pakṣiṇāṃ pravarāṃścaiva grahanakṣatratārakāḥ /",
  "GP12brndp2_u:1485": "tathā bhūtapiśācāṃśca vivṛddhabaladarpitān // BndP_2,7.256 //",
  "GP12brndp2_u:1486": "mānuṣāṇāṃ nṛpāṃścaiva śataśo 'tha sahasraśaḥ /",
  "GP12brndp2_u:1487": "kathamīdṛgguṇo bhūtvā manovāyusamo jave // BndP_2,7.257 //",
  "GP12brndp2_u:1488": "śakto 'si cālani meroḥ kṛtānta iva durjayaḥ /",
  "GP12brndp2_u:1489": "vidrāvya sarvoṃllokeṣu vīrānparapurañjyaḥ // BndP_2,7.258 //",
  "GP12brndp2_u:1490": "balairaśanikalpaiśca samīkṛtya ca parvatān /",
  "GP12brndp2_u:1491": "vikṣobhya sāgarānsapta saptakṛtvo mahārathaḥ // BndP_2,7.259 //",
  "GP12brndp2_u:1492": "nirvikāro jayaprepsuḥ smayamāno balādbalī /",
  "GP12brndp2_u:1493": "durbalena mayā krānto vānareṇa viśeṣataḥ // BndP_2,7.260 //",
  "GP12brndp2_u:1494": "kimarthamīdṛśaṃ śapto balavānapi durjayaḥ /",
  "GP12brndp2_u:1495": "prabrūhi hetunā kena brahmanrākṣasapuṅgava // BndP_2,7.261 //",
  "GP12brndp2_u:1496": "abhayaṃ te mayā dattaṃ viśvasto bhava te na bhīḥ /",
  "GP12brndp2_u:1497": "vayanaṃ vālinaḥ śrutvā daśagrīvaḥ pratāpavān // BndP_2,7.262 //",
  "GP12brndp2_u:1498": "uvāca bhayasaṃvignaḥ sāṃtvapūrvamidaṃ vacaḥ /",
  "GP12brndp2_u:1499": "asaṃśayaṃ jitāḥ sarve mayā devāsurā raṇe // BndP_2,7.263 //",
  "GP12brndp2_u:1500": "evaṃ vidhastu balavānna mayāsāditaḥ kvacit /",
  "GP12brndp2_u:1501": "tadicchāmi tvayā sārddhaṃ sauhṛdaṃ bhayavarjitam // BndP_2,7.264 //",
  "GP12brndp2_u:1502": "matto bhavenna te vīra kadācidvai raṇājiram /",
  "GP12brndp2_u:1503": "evamukto 'bravīdvālī bhavatyetadvacastava // BndP_2,7.265 //",
  "GP12brndp2_u:1504": "samaye sthāpayitvā tu rāvaṇo vālinaṃ purā /",
  "GP12brndp2_u:1505": "jagāma laṅkāṃ sagaṇaḥ prahṛṣṭenāntarātmanā // BndP_2,7.266 //",
  "GP12brndp2_u:1506": "vālī vijitya balavān puṣkare rākṣaseśvaram /",
  "GP12brndp2_u:1507": "ājahāra bahūnyajñānannapānasamāvṛtān // BndP_2,7.267 //",
  "GP12brndp2_u:1508": "dakṣiṇābhiḥ pravṛddhābhiḥ śataśo 'tha sahasraśaḥ /",
  "GP12brndp2_u:1509": "agniṣṭomāśvamedhāṃśca rājasūyānnṛmedhakān // BndP_2,7.268 //",
  "GP12brndp2_u:1510": "sarvamedhānapi bahūnsarvadānasamanvitān /",
  "GP12brndp2_u:1511": "tarpayitvātha devāṃśca devendraṃbahubhistathā // BndP_2,7.269 //",
  "GP12brndp2_u:1512": "brahmāṇaṃ teṣayitvā ca hutvāgriṃ bahuvārṣikam /",
  "GP12brndp2_u:1513": "sugrīveṇa saha bhrātrā sukhī bhūtvā yavīyasā // BndP_2,7.270 //",
  "GP12brndp2_u:1514": "rājyaṃ ca pālayitvā sa kapīnāmakutobhayaḥ /",
  "GP12brndp2_u:1515": "brahmaṇyo brahmaparamo dharmasetuḥ kriyāparaḥ // BndP_2,7.271 //",
  "GP12brndp2_u:1516": "bahūnvarṣagaṇānreme sarvaśāstraviśāradaḥ /",
  "GP12brndp2_u:1517": "yasya devamunirgāthāṃ jagau yajñeṣu nāradaḥ // BndP_2,7.272 //",
  "GP12brndp2_u:1518": "na yajñahavane dānejavenāpi parākrame /",
  "GP12brndp2_u:1519": "tulyo 'sti triṣu lokeṣu vālinohemamālinaḥ // BndP_2,7.273 //",
  "GP12brndp2_u:1520": "śāṃśapāyana uvāca",
  "GP12brndp2_u:1521": "aho mahāprabhā vastu mahendratanayo balī /",
  "GP12brndp2_u:1522": "vālī yajñasahasrāṇāṃ yajvā paramadurjayaḥ // BndP_2,7.274 //",
  "GP12brndp2_u:1523": "cakravarttī mahāprājñe vālī ca kathitastvayā /",
  "GP12brndp2_u:1524": "mārta ḍasya tu no brūhi kathaṃ mārttaṇḍatā smṛtā /",
  "GP12brndp2_u:1525": "niruktamasya tu vibho yāthātathyena suvrata // BndP_2,7.275 //",
  "GP12brndp2_u:1526": "sūta uvāca",
  "GP12brndp2_u:1527": "sṛtyamāneṣu bhūteṣu prajāpatiratha svayam // BndP_2,7.276 //",
  "GP12brndp2_u:1528": "trailokyādyatparaṃ tejastadāhṛtyāditertdṛdi /",
  "GP12brndp2_u:1529": "praveśāyāmāsa tadā yogena mahatā vṛtāḥ // BndP_2,7.277 //",
  "GP12brndp2_u:1530": "pūrvamaṇḍaṃ tu bhagavānasyāścakre tathodare /",
  "GP12brndp2_u:1531": "tatrāvarttata garbho vai aṇḍasyābhyantare balī // BndP_2,7.278 //",
  "GP12brndp2_u:1532": "varddhamāno 'timātraṃ vai devā nistejaso 'bhavan /",
  "GP12brndp2_u:1533": "sarvato nirmitaṃ jñātvā garbhaṃ te tdṛtatejasaḥ // BndP_2,7.279 //",
  "GP12brndp2_u:1534": "ūcuḥ prajāpatiṃ bhītā kathaṃ no bhavitā tvidam /",
  "GP12brndp2_u:1535": "balaṃ tejo 'sya bhavitā nirmitasyādhikaṃ vibho // BndP_2,7.280 //",
  "GP12brndp2_u:1536": "nunaṃ kathaṃ bhaviṣyāmo nūnaṃ naṣṭā hi śāśvata /",
  "GP12brndp2_u:1537": "sarvabhūtāni yānīha syāvarāṇi caraṇi ca // BndP_2,7.281 //",
  "GP12brndp2_u:1538": "tāni dagdhāni na cirādbhaviṣyanti na saṃśayaḥ /",
  "GP12brndp2_u:1539": "yadeḍe sthāpitaṃ tejo balaṃ ca dvijasattama // BndP_2,7.282 //",
  "GP12brndp2_u:1540": "tatsaṃhara vicintyeha yannaḥ śreya skaraṃ bhavet /",
  "GP12brndp2_u:1541": "śrutitejaḥ prabhāvaśca dhakṣate sarvatoṃ'jasā // BndP_2,7.283 //",
  "GP12brndp2_u:1542": "sa cintayitvā bhagavānprajāpatirathākṣipat /",
  "GP12brndp2_u:1543": "balaṃ cāṇḍe cakārātha tatastvaṇḍāntare śiśuḥ // BndP_2,7.284 //",
  "GP12brndp2_u:1544": "yadaṇḍaṃ tadbalaṃ prāhuryattejaḥ sa śiśurmataḥ /",
  "GP12brndp2_u:1545": "tattūdarādviniṣkrāntaṃ mṛtapiṇḍopamaṃ sa tu // BndP_2,7.285 //",
  "GP12brndp2_u:1546": "prajāpatis tato dṛṣṭvā tadaṇḍaṃ vai dvidhākarot /",
  "GP12brndp2_u:1547": "śakale dve samāsthāya sa ekasminnapaśyata // BndP_2,7.286 //",
  "GP12brndp2_u:1548": "garbhaṃ durbalabhāvena yuktaṃ tejomayaṃ sakṛt /",
  "GP12brndp2_u:1549": "tatsamudyamya cotthāyādinyutsaṃge nivedya ca // BndP_2,7.287 //",
  "GP12brndp2_u:1550": "uvācādityabhāvacca yasmādaṇḍena vai smṛtaḥ /",
  "GP12brndp2_u:1551": "tena mārttaṇḍa iti vai kathyate savitā budhaiḥ // BndP_2,7.288 //",
  "GP12brndp2_u:1552": "tejaścaivādhikaṃ tasmai nirmame prapitāmahaḥ /",
  "GP12brndp2_u:1553": "ye te aṇḍakapāle dve tadbalaṃ paramaṃ matam // BndP_2,7.289 //",
  "GP12brndp2_u:1554": "nābhau pṛthagvya vasthāpya irāvatyai dadau prabhuḥ /",
  "GP12brndp2_u:1555": "udare praveśayāmāsa tasyāḥ sa jananecchayā // BndP_2,7.290 //",
  "GP12brndp2_u:1556": "irāvatyāstathā jātāścatvāro lokasaṃmatāḥ /",
  "GP12brndp2_u:1557": "devopavāhyā rājāno hastino balavattarāḥ // BndP_2,7.291 //",
  "GP12brndp2_u:1558": "airāvaṇo 'tha kumudau hyañjano vāmanastathā /",
  "GP12brndp2_u:1559": "uttaratra ca vo bhūyasteṣāṃ vakṣyāmi vistaram // BndP_2,7.292 //",
  "GP12brndp2_u:1560": "yo 'yaṃ pradhāno loke 'sminnadhikenāmitaujasā /",
  "GP12brndp2_u:1561": "bhagavānsavitā sākṣātprabhāsayati raśmibhiḥ // BndP_2,7.293 //",
  "GP12brndp2_u:1562": "nirālokaṃ jagadidaṃ lokālokāntaraṃ dvijāḥ /",
  "GP12brndp2_u:1563": "bāhyaṃ tamovṛtaṃ sarvaṃ tatpramāṇamaśeṣataḥ // BndP_2,7.294 //",
  "GP12brndp2_u:1564": "etaduktaṃ mayā sarvaṃ yathāvaddvijasattamāḥ /",
  "GP12brndp2_u:1565": "śrutaṃ bhagavato vyāsātpārāśaryānmahātmanaḥ // BndP_2,7.295 //",
  "GP12brndp2_u:1566": "sanatkumāreṇa purā proktaṃ vai vāyunā purā /",
  "GP12brndp2_u:1567": "vimṛśya bahudhā tattu punaranyaiḥ pṛthakpṛthak // BndP_2,7.296 //",
  "GP12brndp2_u:1568": "purāṇāmṛtakaṃ śrutvā puṇyaṃ sarvārthasādhakam /",
  "GP12brndp2_u:1569": "abhayo vicaratyeva jātyantaraśataṃ gataḥ // BndP_2,7.297 //",
  "GP12brndp2_u:1570": "mārtaṇḍajananaṃ hyetadgehe yasya vyavasthitam /",
  "GP12brndp2_u:1571": "kathyate vā kathā yasya na taṃ viddhi samānakam // BndP_2,7.298 //",
  "GP12brndp2_u:1572": "na cākāle mriyante 'sya bālā api kadācana /",
  "GP12brndp2_u:1573": "ṛkṣasya bhaginī rakṣā vānarasya balīyasaḥ // BndP_2,7.299 //",
  "GP12brndp2_u:1574": "prajāpatisakāśātsā jajñe śūraparigraham /",
  "GP12brndp2_u:1575": "ṛkṣarājaṃ mahāprājñaṃ jāṃbavantaṃ yaśasvinam // BndP_2,7.300 //",
  "GP12brndp2_u:1576": "tasya jāṃbavatī nāma sutā vyādhryāmajāyata /",
  "GP12brndp2_u:1577": "vāsudevasya sā dattā pitrā rājīvalocanā // BndP_2,7.301 //",
  "GP12brndp2_u:1578": "tathānye ṛkṣarājasya sutā jātā mahābalāḥ /",
  "GP12brndp2_u:1579": "jayanto 'tha ca sarvajño mṛgarāṭ saṃkṛtirjayaḥ // BndP_2,7.302 //",
  "GP12brndp2_u:1580": "mārjāro balibāhuśca lakṣaṇajñaḥ śrutārthakṛt /",
  "GP12brndp2_u:1581": "bhojo rākṣasajiccaiva piśācavanagocarau // BndP_2,7.303 //",
  "GP12brndp2_u:1582": "śarabhaḥ śalabhaścaiva vyāghraḥ siṃhastathaiva ca /",
  "GP12brndp2_u:1583": "teṣāṃ putrāśca pautrāśca śataśo 'tha sahasraśaḥ // BndP_2,7.304 //",
  "GP12brndp2_u:1584": "ṛkṣāṇāmeva tu gaṇo devadānavapūjitaḥ /",
  "GP12brndp2_u:1585": "mārjārasya tu mārjārā vādyāḥ putrā mahābalāḥ // BndP_2,7.305 //",
  "GP12brndp2_u:1586": "babhūvuḥ śatasāhasrāḥ sarve vīryasamanvitāḥ /",
  "GP12brndp2_u:1587": "ācāryāḥ śvāpadādīnāṃ śarabhāṇāṃ mahaujasaḥ // BndP_2,7.306 //",
  "GP12brndp2_u:1588": "svādakāḥ pṛṣatādīnāṃ mūṣikāṇāṃ ca pakṣiṇām /",
  "GP12brndp2_u:1589": "lāghave plavane yuktāḥ sarvasattvāvasādakāḥ // BndP_2,7.307 //",
  "GP12brndp2_u:1590": "grāmeṣu vanaśaṇḍeṣu koṭareṣu guhāsu ca /",
  "GP12brndp2_u:1591": "gṛheṣu gṛhagarbheṣu gṛhavāsāvalaṃbinaḥ // BndP_2,7.308 //",
  "GP12brndp2_u:1592": "nānāgatiṣu saṃcārāḥ kuśalā grāmagocarāḥ /",
  "GP12brndp2_u:1593": "tathā vanacarāścaiva svabhāvātsamavasthitāḥ // BndP_2,7.309 //",
  "GP12brndp2_u:1594": "rātrau divācarāścaiva saṃdhyāsu ca caranti te /",
  "GP12brndp2_u:1595": "nīlajīmūtavarṇāśca kapilā kekarāruṇāḥ // BndP_2,7.310 //",
  "GP12brndp2_u:1596": "kṛṣṇavarṇāstathā piṅgābhakticitrāstathāpare /",
  "GP12brndp2_u:1597": "nakhadaṃṣṭrāyudhā ghorā mayūrasamabhāṣaṇāḥ // BndP_2,7.311 //",
  "GP12brndp2_u:1598": "saramāyāḥ sutau jātau śūrau paramaduḥsahau /",
  "GP12brndp2_u:1599": "śyāmaśca śabalaścaiva yamasyānucarau smṛtau // BndP_2,7.312 //",
  "GP12brndp2_u:1600": "tayoḥ putrā durādharṣāḥ putrapautrasamanvitāḥ /",
  "GP12brndp2_u:1601": "śrutimāptaḥ punarvaṃśaḥ sārameyeṣu sarvadā // BndP_2,7.313 //",
  "GP12brndp2_u:1602": "sāṃprataṃ tatsajātīyā ghorarūpā mahābalāḥ /",
  "GP12brndp2_u:1603": "viṣādayanti ca narānsarvajātisamanvitān // BndP_2,7.314 //",
  "GP12brndp2_u:1604": "grāmāsakto nivāsastu teṣāmeva bhavatyuta /",
  "GP12brndp2_u:1605": "ya idaṃ śṛṇuyājjanma daṃṣṭriṇāṃ śrāvayettu yaḥ // BndP_2,7.315 //",
  "GP12brndp2_u:1606": "daṃṣṭribhyo na bhayaṃ tasya na corebhyo navānyataḥ /",
  "GP12brndp2_u:1607": "tātkālamaraṇaṃ caiva bhavatīti vinirṇayaḥ // BndP_2,7.316 //",
  "GP12brndp2_u:1608": "na ca bandhanamāpnoti na viyoniṃ na saṃkaram /",
  "GP12brndp2_u:1609": "vānaprasthā śritaṃ dharmamāpnoti munisevitam // BndP_2,7.317 //",
  "GP12brndp2_u:1610": "saṃpannaścaiva divyena dhanena ca balena ca /",
  "GP12brndp2_u:1611": "cyavate na ca jñānena jāyate devayoniṣu // BndP_2,7.318 //",
  "GP12brndp2_u:1612": "dvīpinaḥ śarabhāḥ siṃhā vyāghrā nīlāśca śalyakāḥ /",
  "GP12brndp2_u:1613": "ṛkṣā mārjāralohāsā vānarā māyavastathā // BndP_2,7.319 //",
  "GP12brndp2_u:1614": "etā ekādaśa matā vānarāṇāṃ tu jātayaḥ /",
  "GP12brndp2_u:1615": "eṣāṃ praṇetā sarveṣāṃ vālī rājā pratāpavān // BndP_2,7.320 //",
  "GP12brndp2_u:1616": "devāsuravimardeṣu jighnatā nityamāninām /",
  "GP12brndp2_u:1617": "prasahya hantā raudrāṇāmasurāṇāṃ balīyasām // BndP_2,7.321 //",
  "GP12brndp2_u:1618": "utsiktabalanāśāya vicintya tu mahātmanā /",
  "GP12brndp2_u:1619": "pakṣa eṣa samuddiṣṭo mahendrasya sahāyavān // BndP_2,7.322 //",
  "GP12brndp2_u:1620": "vihitaḥ pūrvamevātra brahmaṇā lokadhāriṇā /",
  "GP12brndp2_u:1621": "ityete harayaḥ proktā irāvatyā nibodhata // BndP_2,7.323 //",
  "GP12brndp2_u:1622": "sūryasyāṇḍakapāle dve samānīya tu bhauvanaḥ /",
  "GP12brndp2_u:1623": "hastābhyāṃ parigṛhyātha rathantaramagāyata // BndP_2,7.324 //",
  "GP12brndp2_u:1624": "sāmnā prastūyamāne tu sadya eva gato 'bhavat /",
  "GP12brndp2_u:1625": "saṃprāyacchadirāvatyai putrārthaṃ sa tu bhauvanaḥ // BndP_2,7.325 //",
  "GP12brndp2_u:1626": "irāvatyāḥ suto yasmāttasmādairāvataḥ smṛtaḥ /",
  "GP12brndp2_u:1627": "devarājopavāhyatvātprathamaḥ sa mataṅgarāṭ // BndP_2,7.326 //",
  "GP12brndp2_u:1628": "śvetābhrābhaścaturdantaḥ śrīmānairāvato gajaḥ /",
  "GP12brndp2_u:1629": "añjanasyaikamūlasya suvarṇābhasya hastinaḥ // BndP_2,7.327 //",
  "GP12brndp2_u:1630": "ṣaḍdantasya hi bhadrasya hyaupavāhyasya vai baleḥ /",
  "GP12brndp2_u:1631": "tasya putroṃ'janaścaiva supratīkaśca vāmanaḥ // BndP_2,7.328 //",
  "GP12brndp2_u:1632": "padmaścaiva caturtho 'bhūddhastinī cābhramustathā /",
  "GP12brndp2_u:1633": "diggajānbalinaścaivābhramurja nayatāpsugān // BndP_2,7.329 //",
  "GP12brndp2_u:1634": "bhadraṃ mṛgaṃ ca mandaṃ ca saṃkīrṇaṃ caturaḥ sutān /",
  "GP12brndp2_u:1635": "saṃkīrṇo hyañjano yo 'sāvaupavāhyo yamasya saḥ // BndP_2,7.330 //",
  "GP12brndp2_u:1636": "bhadro yaḥ supratīkastu hastiḥ sa hyapāṃpateḥ /",
  "GP12brndp2_u:1637": "padmo mandastu yo gauro dvipo hyailavilasya ca // BndP_2,7.331 //",
  "GP12brndp2_u:1638": "mṛgaśyāmastu yo hastī caupa vāhyaḥ sa pāvakeḥ /",
  "GP12brndp2_u:1639": "padmottamaḥ padmāgulmo gajo vātagajo gajaḥ // BndP_2,7.332 //",
  "GP12brndp2_u:1640": "capalo 'riṣṭasaṃjñaśca tasyāṣṭau jajñire sutāḥ /",
  "GP12brndp2_u:1641": "udagrabhāveno petā jāyante tasya cānvaye // BndP_2,7.333 //",
  "GP12brndp2_u:1642": "śvetabālanakhāḥ piṅgā varṣāvanto mataṅgajāḥ /",
  "GP12brndp2_u:1643": "sāmajāṃstu pravakṣyāmi nāgānanyānapi kramāt // BndP_2,7.334 //",
  "GP12brndp2_u:1644": "kapilaḥ puṇḍarīkaśca sunāmānau rathantarāt /",
  "GP12brndp2_u:1645": "jātau nāmnā śrutau tābhyāṃ supratīkapramardanau // BndP_2,7.335 //",
  "GP12brndp2_u:1646": "śūrāḥ sthūlaśirodantāḥ śuddhabālanakhāstathā /",
  "GP12brndp2_u:1647": "balinaḥ śaṅkitāścaiva smṛtāstadvaṃśino gajāḥ // BndP_2,7.336 //",
  "GP12brndp2_u:1648": "puṣpadanto bṛhatsāmnaḥ ṣaḍdantaḥ padmapucchavān /",
  "GP12brndp2_u:1649": "tāmra parṇaśca tatputrāḥ saṃghacāriviṣāṇinaḥ // BndP_2,7.337 //",
  "GP12brndp2_u:1650": "anvaye cāsya jāyante laṃboṣṭhāścārudarśanāḥ /",
  "GP12brndp2_u:1651": "śyāmatvagrasanāśuṇḍā nāgāḥ pīnāyatā nanāḥ // BndP_2,7.338 //",
  "GP12brndp2_u:1652": "vāmadevoṃ'janaḥ śyāmaḥ sāmno jajñe 'tha vāmanaḥ /",
  "GP12brndp2_u:1653": "bhāryā caivāṅganā tasya nīlavallakṣaṇau sutau // BndP_2,7.339 //",
  "GP12brndp2_u:1654": "caṇḍāścāru śirogrīvā vyūḍhoraskāstarasvinaḥ /",
  "GP12brndp2_u:1655": "nīcairbaddhāḥ kule tasya jāyante nibiḍā gajāḥ // BndP_2,7.340 //",
  "GP12brndp2_u:1656": "supratīkastu vairūpyātsāmnaḥ sārūpya māgataḥ /",
  "GP12brndp2_u:1657": "tasya prahārī saṃpātiḥ pṛthuśceti sutāstrayaḥ // BndP_2,7.341 //",
  "GP12brndp2_u:1658": "prāṃśavo dīrghatālvoṣṭhāḥ suvibhaktaśiroruhāḥ /",
  "GP12brndp2_u:1659": "jāyante mṛdusaṃbhogā vaṃśe tasya mataṅgajāḥ // BndP_2,7.342 //",
  "GP12brndp2_u:1660": "añjanādañjanaḥ sāmno vijajñe jāñjanāvatī /",
  "GP12brndp2_u:1661": "sutau jātau tayoścāpi pramāthipuruṣau smṛtau // BndP_2,7.343 //",
  "GP12brndp2_u:1662": "mahāvibhaktaśirasaḥ snigdhajīmūtasannibhāḥ /",
  "GP12brndp2_u:1663": "sudarśanāḥ suvarṣmāṇaḥ padmābhāḥ parimaṇḍalāḥ // BndP_2,7.344 //",
  "GP12brndp2_u:1664": "śūrā dīnāyatamukhā gajāstasyānvaye 'bhavan /",
  "GP12brndp2_u:1665": "jajñe cāndramasaḥ sāmnaḥ kumudaḥ kumudadyutiḥ // BndP_2,7.345 //",
  "GP12brndp2_u:1666": "piṅgalāyāṃ sutau tasya mahāpadmormimālinau /",
  "GP12brndp2_u:1667": "śailajīmūtasaṃkāśānsubuddhānbalino varān // BndP_2,7.346 //",
  "GP12brndp2_u:1668": "hastiyuddhapriyānnāgānviddhi tasya kulodbhavān /",
  "GP12brndp2_u:1669": "etāndevāsure yuddhe jayārthaṃ jagṛhuḥ surāḥ // BndP_2,7.347 //",
  "GP12brndp2_u:1670": "kṛtārthaiśca visṛṣṭāste pūrvoktāḥ prayayurddiśaḥ /",
  "GP12brndp2_u:1671": "eteṣāṃ cānvaye jātānvinītāṃstridaśā daduḥ // BndP_2,7.348 //",
  "GP12brndp2_u:1672": "aṅgāya lomapādāya sūtrakārāya vai dvipān /",
  "GP12brndp2_u:1673": "dvirado radanadvābhyāṃ hastī hastātkarātkarī // BndP_2,7.349 //",
  "GP12brndp2_u:1674": "vāraṇo vāraṇāddantī dantābhyāṃ garjanādgajaḥ /",
  "GP12brndp2_u:1675": "kuñjaraḥ kuñjacāritvānnāgo nagamyamasya yat // BndP_2,7.350 //",
  "GP12brndp2_u:1676": "mattaṃ yātīti mātaṅgo dvipo dvābhyāṃ pibansmṛtaḥ /",
  "GP12brndp2_u:1677": "sāmajaḥ sāmajātatvāditi nirvacanakramaḥ // BndP_2,7.351 //",
  "GP12brndp2_u:1678": "eṣāṃ jihvāparāvṛttirhyuktā vai cāgniśāpajā /",
  "GP12brndp2_u:1679": "balasyānavabodho yo yā caiṣāṃ gūḍhamuṣkatā // BndP_2,7.352 //",
  "GP12brndp2_u:1680": "ubhayaṃ dantināmetajjñeyaṃ tu suraśāpajam /",
  "GP12brndp2_u:1681": "devadānagandharvapiśācoragarakṣasām // BndP_2,7.353 //",
  "GP12brndp2_u:1682": "kanyāsu jātā dignāgairnānāsattvāstato gajāḥ /",
  "GP12brndp2_u:1683": "saṃbhūtiśca prasūtiśca nāmanirvacanaṃ tathā // BndP_2,7.354 //",
  "GP12brndp2_u:1684": "etadgajānāṃ vijñeyameṣāṃ rājā sa cābhramaḥ /",
  "GP12brndp2_u:1685": "kauśikyā hyāsamudrāttu gaṅgāyaśca yaduttaram // BndP_2,7.355 //",
  "GP12brndp2_u:1686": "añjanasyaikamūlasya vijñeyaṃ gahanaṃ tu tat /",
  "GP12brndp2_u:1687": "uttaraṃ caiva vidhyasya gaṅgāyā dakṣiṇaṃ ca yat // BndP_2,7.356 //",
  "GP12brndp2_u:1688": "gaṅgodbhede sakerubhyaḥ supratīkasya pattanam /",
  "GP12brndp2_u:1689": "apareṇotkalaṃ caiva kāverībhyaśca paścimam // BndP_2,7.357 //",
  "GP12brndp2_u:1690": "ekasūkātmajasyaitadvāmanasyavanaṃsmṛtam /",
  "GP12brndp2_u:1691": "apareṇatu lauhityamāsiṃdhoḥ paścimena tu // BndP_2,7.358 //",
  "GP12brndp2_u:1692": "padmasyaitadvanaṃ proktamanuparvatameva tat /",
  "GP12brndp2_u:1693": "bhūtā vijajñe bhūtāṃstu rudrasyānucarāniha // BndP_2,7.359 //",
  "GP12brndp2_u:1694": "sthūlānkṛśāṃśca dīrghāṃśca vāmanānhrasvakānsamān /",
  "GP12brndp2_u:1695": "laṃbakarṇānpralaṃbauṣṭhān laṃbajihvāṃstanūdarān // BndP_2,7.360 //",
  "GP12brndp2_u:1696": "ekanetrānvirūpāṃśca laṃbasphiksthūlapiṇḍikān /",
  "GP12brndp2_u:1697": "sakṛṣṇagaurānnīlāṃśca śvetānvai lohitānanān // BndP_2,7.361 //",
  "GP12brndp2_u:1698": "babhrūnvai śabalāndhūmrānvikadrūnnāsamārūṇān /",
  "GP12brndp2_u:1699": "muñjakeśāntdṛṣṭaromṇaḥ sarvayajñopavītinaḥ // BndP_2,7.362 //",
  "GP12brndp2_u:1700": "bahuśīrṣānvipādāṃśca hyekaśīrṣānaśīrṣakān /",
  "GP12brndp2_u:1701": "caṇḍāṃśca vikaṭāṃścaiva nirmitāṃśca dvijihvakān // BndP_2,7.363 //",
  "GP12brndp2_u:1702": "muṇḍāṃśca jaṭilāṃścaiva kubjānvakrānsavāmanān /",
  "GP12brndp2_u:1703": "saraḥ śreṣṭhasamudrādrinadīpulinasevinaḥ // BndP_2,7.364 //",
  "GP12brndp2_u:1704": "ekakarṇānmahākarṇāñchaṅkukarṇānakarṇakān /",
  "GP12brndp2_u:1705": "daṃṣṭriṇo nakhinaścaiva nirdantāṃśca vijihvakān // BndP_2,7.365 //",
  "GP12brndp2_u:1706": "ekahastāndvihastāṃśca trihastāṃścāpyahastakān /",
  "GP12brndp2_u:1707": "ekapādāndvipādāṃśca tripādānbahupādakān // BndP_2,7.366 //",
  "GP12brndp2_u:1708": "mahāyogānmahāsattvānsumanaskānmahābalān /",
  "GP12brndp2_u:1709": "sarvatragātapratighātabrahmajñānkāmarūpiṇaḥ // BndP_2,7.367 //",
  "GP12brndp2_u:1710": "ghorānkrūrāṃśca medhyāṃśca madyamedhyānsudhārmikān /",
  "GP12brndp2_u:1711": "kūṭadantānmahājihvānvikeśānvikṛtānanān // BndP_2,7.368 //",
  "GP12brndp2_u:1712": "hastādāṃśca mukhādāṃśca śirodāṃśca kapālinaḥ /",
  "GP12brndp2_u:1713": "dhanvino mudgaradharā nasiśūladharāṃstathā // BndP_2,7.369 //",
  "GP12brndp2_u:1714": "digvāsasaścitraveṣāṃścitramālyānulepanān /",
  "GP12brndp2_u:1715": "annādānpiśitādāṃśca surāpānsomapāṃstathā // BndP_2,7.370 //",
  "GP12brndp2_u:1716": "kecitsaṃdhyācarā ghorāḥ kecitsaumyā divācarāḥ /",
  "GP12brndp2_u:1717": "naktañcarāḥ kharasparśā ghorāsteṣāṃ niśācarāḥ // BndP_2,7.371 //",
  "GP12brndp2_u:1718": "paratvena bhavaṃ devaṃ sarve te gatamānasāḥ /",
  "GP12brndp2_u:1719": "naiṣāṃ bhāryāsti putrā vā sarve te hyūrdhvaretasaḥ // BndP_2,7.372 //",
  "GP12brndp2_u:1720": "śataṃ tāni sahasrāṇi bhūtānāmātmayoginām /",
  "GP12brndp2_u:1721": "bhavapāriṣadāste vai sarve bhūtāḥ prakīrttitāḥ // BndP_2,7.373 //",
  "GP12brndp2_u:1722": "kapiśāyāśca kūṣmāṇḍā jajñire ca punaḥ punaḥ /",
  "GP12brndp2_u:1723": "mithunena piśācāṃśca varṇena kapiśena tu // BndP_2,7.374 //",
  "GP12brndp2_u:1724": "kapiśatvātpiśācāste sarve ca piśitāśanāḥ /",
  "GP12brndp2_u:1725": "yugmāni ṣoḍaśādyāni varttamānastadanvayaḥ // BndP_2,7.375 //",
  "GP12brndp2_u:1726": "nāmatastānpravakṣyāmi rūpataśca tadanvayam /",
  "GP12brndp2_u:1727": "chagalaśchagalā caiva vakro vakramukhī tathā // BndP_2,7.376 //",
  "GP12brndp2_u:1728": "duṣpūraḥ pūraṇā caiva sūcī sūcīmukhastathā /",
  "GP12brndp2_u:1729": "vipādaśca vipādī ca jvālā cāṅgārakastathā // BndP_2,7.377 //",
  "GP12brndp2_u:1730": "kuṃbhapātraśca kuṃbhī ca pratundaśca pratundikā /",
  "GP12brndp2_u:1731": "upavīraśca vīrā ca hyulūkhala ulūkhalī // BndP_2,7.378 //",
  "GP12brndp2_u:1732": "akarmakaḥ karmakī ca kuṣaṇḍaśca kuṣaṇḍikā /",
  "GP12brndp2_u:1733": "pāṇipātraḥ pāṇipātrī pāṃśuḥ pāṃśumatī tathā // BndP_2,7.379 //",
  "GP12brndp2_u:1734": "nitundaśca nitundī ca nipuṇo nipuṇī tathā /",
  "GP12brndp2_u:1735": "bālādaḥ keṣaṇādī ca praskandaḥ skandikā tathā // BndP_2,7.380 //",
  "GP12brndp2_u:1736": "ṣoḍaśānāṃ piśācānāṃ gaṇāḥ proktāstu ṣoḍaśa /",
  "GP12brndp2_u:1737": "ajāmukhā pakramukhāḥ pūraṇaḥ skandinastathā // BndP_2,7.381 //",
  "GP12brndp2_u:1738": "vipādāṅgārikāścaiva kuṃbhapātrāḥ pratundakāḥ /",
  "GP12brndp2_u:1739": "upavīrolūkhalikā arkamarkāḥ kuṣaṇḍikāḥ // BndP_2,7.382 //",
  "GP12brndp2_u:1740": "pāṃśavaḥ pāṇipatrāśca naitundā nipuṇāstathā /",
  "GP12brndp2_u:1741": "sūjīmukhoccheṣaṇādāḥ kalānyetāni ṣoḍaśa // BndP_2,7.383 //",
  "GP12brndp2_u:1742": "ityetā hyabhi jātāstu kūṣmāṇḍānāṃ prakīrttitāḥ /",
  "GP12brndp2_u:1743": "piśācāste piśācyastāḥ sakulyāḥ saṃprajajñire // BndP_2,7.384 //",
  "GP12brndp2_u:1744": "bībhatsaṃ vikṛtākāraṃ putrapautramanetakam /",
  "GP12brndp2_u:1745": "atasteṣāṃ piśācānāṃ lakṣaṇāni nibodhata // BndP_2,7.385 //",
  "GP12brndp2_u:1746": "sarvāṅgakeśā vattākṣā daṃṣṭriṇo nakhinastathā /",
  "GP12brndp2_u:1747": "tiryyagaṅgāḥ pāruṣadāḥ piśācāste hyajāmukhāḥ // BndP_2,7.386 //",
  "GP12brndp2_u:1748": "akarṇakā hyaromāṇo 'vāsasaścarmavāsasaḥ /",
  "GP12brndp2_u:1749": "kuṣaṇḍikapiśācāste priyabhakṣāḥ sadāmiṣāḥ // BndP_2,7.387 //",
  "GP12brndp2_u:1750": "vakrāṅgahastāpādāśca vakraśīlamatāstathā /",
  "GP12brndp2_u:1751": "jñeyā vakrāḥ piśācāste vakragāḥ kāmarūpiṇaḥ // BndP_2,7.388 //",
  "GP12brndp2_u:1752": "laṃbodarāstuṇḍanāsā hrasvakāya śirobhujāḥ /",
  "GP12brndp2_u:1753": "nitundakāḥ piśācāste tilabhakṣāḥ priyāsṛjāḥ // BndP_2,7.389 //",
  "GP12brndp2_u:1754": "vānarākṛtayaścaiva vācālāḥ plutagāminaḥ /",
  "GP12brndp2_u:1755": "piśācār kamarkāste vṛkṣavāsodanapriyāḥ // BndP_2,7.390 //",
  "GP12brndp2_u:1756": "ūrdhvabāhūrddhvaromāṇa uddhṛtākṣā yathālayāḥ /",
  "GP12brndp2_u:1757": "muñcanti pāṃśumaṅgebhyaḥ piśācāḥ pāṃśavastu te // BndP_2,7.391 //",
  "GP12brndp2_u:1758": "bhramarīsannibhāḥ śuṣkāsaśūlāścīravāsasaḥ /",
  "GP12brndp2_u:1759": "upavīrāḥ piśācāste śmaśānāyatanāḥ sadā // BndP_2,7.392 //",
  "GP12brndp2_u:1760": "niṣṭabdhākṣā mahājihvā lelihānā hyulūkhalāḥ /",
  "GP12brndp2_u:1761": "ulūkhalairābharaṇā ratnadhārāśca te khalāḥ // BndP_2,7.393 //",
  "GP12brndp2_u:1762": "pāṇipātrāḥ piśācāste nisṛṣṭabalibhojanāḥ /",
  "GP12brndp2_u:1763": "hastyuṣṭrasthūlaśiraso vinatoddhatapiṇḍikāḥ // BndP_2,7.394 //",
  "GP12brndp2_u:1764": "piśācāḥ kuṃbhapātrāste adṛṣṭānnāni bhuñjate /",
  "GP12brndp2_u:1765": "sūkṣmāstu romaśāḥ piṅgā dṛṣṭādṛṣṭāścaranti ye // BndP_2,7.395 //",
  "GP12brndp2_u:1766": "ayuktānpracarantīha nipuṇāste piśācakāḥ /",
  "GP12brndp2_u:1767": "ākarṇāddāritāsyāśca laṃbabhrūsthūlanāsikāḥ // BndP_2,7.396 //",
  "GP12brndp2_u:1768": "śūnyāgārapriyāḥ sthūlāḥ piśācāste tu pūraṇāḥ /",
  "GP12brndp2_u:1769": "hastapādākrāntatuṇḍā hrasvakāḥ kṣitidṛṣṭayaḥ // BndP_2,7.397 //",
  "GP12brndp2_u:1770": "bālādāste piśācā vai sūtikāgṛhasevinaḥ /",
  "GP12brndp2_u:1771": "pṛṣṭhataḥ pāṇi pādāśca pṛṣṭhato vātaraṃhasaḥ // BndP_2,7.398 //",
  "GP12brndp2_u:1772": "vipādakāḥ piśācāste saṃgrāme rudhirāśanāḥ /",
  "GP12brndp2_u:1773": "nagnakā hyaniketāśca laṃbaśepha āṇḍapiḍakāḥ // BndP_2,7.399 //",
  "GP12brndp2_u:1774": "piśācāḥ skandinaste vai anya uccheṣaṇādinaḥ /",
  "GP12brndp2_u:1775": "ṣoḍaśaitā hi jātyastāḥ piśācānāṃ prakīrttitāḥ // BndP_2,7.400 //",
  "GP12brndp2_u:1776": "evaṃvidhānpiśācāṃstu dīnāndṛṣṭvānukaṃpayā /",
  "GP12brndp2_u:1777": "brahmā tebhyo varaṃ prādātkāruṇyādalpacetasaḥ // BndP_2,7.401 //",
  "GP12brndp2_u:1778": "antardhānaṃ prajāyāṃ hi kāmarūpitvameva ca /",
  "GP12brndp2_u:1779": "saṃdhye ubhe pracāraṃ ca sthānānyājīvameva ca // BndP_2,7.402 //",
  "GP12brndp2_u:1780": "gṛhāṇi yāni bhagnāni śūnyānyalpajalāni ca /",
  "GP12brndp2_u:1781": "vidhvastāni ca yāni syuranācāroṣitā ni ca // BndP_2,7.403 //",
  "GP12brndp2_u:1782": "asaṃmṛṣṭopaliptāni saṃskārairvarjitāni tu /",
  "GP12brndp2_u:1783": "rājamārgoparathyāśca niṣkuṭāścatvarāṇi ca // BndP_2,7.404 //",
  "GP12brndp2_u:1784": "dvārāṇyaṭṭālakāṃścaiva nirgamāssaṃkramāstathā /",
  "GP12brndp2_u:1785": "patho nadyo 'tha tīrthāni caityavṛkṣā mahāpatham // BndP_2,7.405 //",
  "GP12brndp2_u:1786": "piśācā viniviṣṭā vai sthāneṣveteṣu sarvaśaḥ /",
  "GP12brndp2_u:1787": "adhārmiko janasteṣāmā jīvo vihitaḥ suraiḥ // BndP_2,7.406 //",
  "GP12brndp2_u:1788": "varṇāśramāḥ saṃkarikāḥ kāruśilpijanāstathā /",
  "GP12brndp2_u:1789": "prakṛtopadhisaṃdhānāścorā viśvāsaghātinaḥ // BndP_2,7.407 //",
  "GP12brndp2_u:1790": "etairanyaiśca bahubhiranyāyopārjitairapi /",
  "GP12brndp2_u:1791": "ārabhyante kriyāyāstu piśācāstatra daivatam // BndP_2,7.408 //",
  "GP12brndp2_u:1792": "madhumāṃsodanairdadhnā tilacūrṇaiḥ surāsavaiḥ /",
  "GP12brndp2_u:1793": "dhūpairhāridrakṛsaraistilabhakṣaguḍaudanaiḥ // BndP_2,7.409 //",
  "GP12brndp2_u:1794": "kṛṣṇāni caiva vāsāṃsi dhūpaḥ sumanamo 'kṣayaḥ /",
  "GP12brndp2_u:1795": "evasuktāstu balayastveṣāṃ vai parvasaṃdhiṣu // BndP_2,7.410 //",
  "GP12brndp2_u:1796": "piśācānāmanujñāya brahmā cādhipatiṃ dadau /",
  "GP12brndp2_u:1797": "sarvabhūtapiśācānāṃ girīṇāṃ śūlapāṇinām // BndP_2,7.411 //",
  "GP12brndp2_u:1798": "daṃṣṭrā tvajanayatputrānsiṃhānvyāghrāṃśca bhāminī /",
  "GP12brndp2_u:1799": "dvīpinaśca sutāstasyāḥ śvāpadāścāmiṣāśinaḥ // BndP_2,7.412 //",
  "GP12brndp2_u:1800": "ṛṣāyāstvapi kārtsnye prajāsargaṃ nibodhata /",
  "GP12brndp2_u:1801": "tasyā duhitaraḥ pañca tāsāṃ nāmāni me śṛṇu // BndP_2,7.413 //",
  "GP12brndp2_u:1802": "mīnāmīnā tathā vṛttā pari vṛttā tathaiva ca /",
  "GP12brndp2_u:1803": "anuvṛttā ca vijñeyā tāsāṃ vai śṛṇuta prajāḥ // BndP_2,7.414 //",
  "GP12brndp2_u:1804": "sahasradaṃṣṭrā makarāḥ pāṭhīnāstimirohitāḥ /",
  "GP12brndp2_u:1805": "ityevamādirhi gaṇo maino vistīrṇa ucyate // BndP_2,7.415 //",
  "GP12brndp2_u:1806": "grāhāścaturvidhā jñeyā madgurāḥśaṅkavastathā /",
  "GP12brndp2_u:1807": "ugrāśca śiśumārāścāmīnāścaitānvyajāyata // BndP_2,7.416 //",
  "GP12brndp2_u:1808": "vṛttā karmavikārāṇi naikāni jalacāriṇām /",
  "GP12brndp2_u:1809": "tathā śaṅkhavikārāṇi janayāmāsa naikaśaḥ // BndP_2,7.417 //",
  "GP12brndp2_u:1810": "maṇḍūkānāṃ vikārāṇi hyanuvṛttā vyajāyata /",
  "GP12brndp2_u:1811": "aiṇeyānāṃ vikārāṇi śaṃbūkānāṃ tathaiva ca // BndP_2,7.418 //",
  "GP12brndp2_u:1812": "tathā śuktivikāraṇi varāṭavikṛtāni ca /",
  "GP12brndp2_u:1813": "tathā śaṅkhavikārāṇi parivṛttā vyajāyata // BndP_2,7.419 //",
  "GP12brndp2_u:1814": "kālakaṇṭhavikārāṇi jalūkāvikṛtāni ca /",
  "GP12brndp2_u:1815": "ityeṣa hi ṛṣāvaṃśaḥ pañcaśākhaḥ prakīrttitaḥ // BndP_2,7.420 //",
  "GP12brndp2_u:1816": "tiryāhetuka mapyāhurvahulaṃ vaṃśavistaram /",
  "GP12brndp2_u:1817": "saṃsvedajavikārāṇi yathā yebhyo bhavanti ha // BndP_2,7.421 //",
  "GP12brndp2_u:1818": "svedaklinnaśarīrebhyo yūkālikṣādikā dvijāḥ /",
  "GP12brndp2_u:1819": "manuṣyasvedamalajā uśanā nāma jantavaḥ // BndP_2,7.422 //",
  "GP12brndp2_u:1820": "nānāpipīlikagaṇāḥ kīṭakā bahupādakāḥ /",
  "GP12brndp2_u:1821": "śaṅkhopalavikārāṇi kīlakāvarakāṇi ca // BndP_2,7.423 //",
  "GP12brndp2_u:1822": "ityevamādibahulāḥ svedajāḥ pārthivā gaṇāḥ /",
  "GP12brndp2_u:1823": "yathā gharmaditappābhyaścābhdyo vṛṣṭibhya eva // BndP_2,7.424 //",
  "GP12brndp2_u:1824": "naikā mṛgaśarīrebhyo jāyante jantavastvime /",
  "GP12brndp2_u:1825": "makṣikāḥ picchalā deśāstathā tittiriputtikāḥ // BndP_2,7.425 //",
  "GP12brndp2_u:1826": "nīlācatrāśca jāyante malajā bahuvistarāḥ /",
  "GP12brndp2_u:1827": "jalajāḥ svedajāścaiva jāyante jantastvime // BndP_2,7.426 //",
  "GP12brndp2_u:1828": "kāśatoyajakāḥ kīṭā naladā bahupādakāḥ /",
  "GP12brndp2_u:1829": "siṃhalā romalāścaiva picchilāḥ parikīrttitāḥ // BndP_2,7.427 //",
  "GP12brndp2_u:1830": "ityevamādirhi gaṇo jalajasvedajaḥ smṛtaḥ /",
  "GP12brndp2_u:1831": "śiṃbibhyo māṣamudgānāṃ jāyante kṛmayastathā // BndP_2,7.428 //",
  "GP12brndp2_u:1832": "bilvajaṃ bvāmrapūmebhyaḥ phalebhyaścaiva jantavaḥ /",
  "GP12brndp2_u:1833": "mudgebhyaḥ panasebhyaśca taṇḍulebhyastathaiva ca // BndP_2,7.429 //",
  "GP12brndp2_u:1834": "tathā koṭaraśuṣkebhyo nihitebhyo bhavanti hi /",
  "GP12brndp2_u:1835": "anyebhyo 'pi ca jāyante na hi tebhyaściraṃ sadā // BndP_2,7.430 //",
  "GP12brndp2_u:1836": "jantavasturagādibhyo viṣādibhyastathaiva ca /",
  "GP12brndp2_u:1837": "bahūnyahāni nikṣipte saṃbhavanti ca gomaye // BndP_2,7.431 //",
  "GP12brndp2_u:1838": "jāyante kṛmayo viprāḥ kāṣṭhebhyaścāpi sarvaśaḥ /",
  "GP12brndp2_u:1839": "saṃsvedajāśca jāyante vṛścikāḥ śuṣkagomayāt // BndP_2,7.432 //",
  "GP12brndp2_u:1840": "gobhyo hi mahiṣebhyaśca tathānyebhyaśca jantavaḥ /",
  "GP12brndp2_u:1841": "matsyādyiśca vividhā annakūṭe viśeṣataḥ // BndP_2,7.433 //",
  "GP12brndp2_u:1842": "vaikārikāśca jāyante tathā gājakulāni ca /",
  "GP12brndp2_u:1843": "tathanyāni ca sakṣmāṇi jalaukādīni jātayaḥ // BndP_2,7.434 //",
  "GP12brndp2_u:1844": "kapotakurarādibhyaḥ sūkṣmāḥ śūkāstathaiva ca /",
  "GP12brndp2_u:1845": "mākṣikāṇāṃ vikārāṇi jāyante jātayo 'pare // BndP_2,7.435 //",
  "GP12brndp2_u:1846": "prāyeṇānuvasaṃtyasminnucchiṣṭodakakarddame /",
  "GP12brndp2_u:1847": "maśakānāṃ vikārāṇi bhramarāṇāṃ tathaiva ca // BndP_2,7.436 //",
  "GP12brndp2_u:1848": "gobhyaḥ samabhijāyante puttikāputrasaptakāḥ /",
  "GP12brndp2_u:1849": "maṇicchedāḥ smṛtā vyālāḥ potajāḥ parikīrttitāḥ // BndP_2,7.437 //",
  "GP12brndp2_u:1850": "śataverivikārāṇi karīṣebhyo bhavanti hi /",
  "GP12brndp2_u:1851": "evamādirasaṃkhyāto gaṇaḥ saṃsvedajo mayā // BndP_2,7.438 //",
  "GP12brndp2_u:1852": "samāsābhihito hyeṣa prākkarmavaśajaḥ smṛtaḥ /",
  "GP12brndp2_u:1853": "ye cānye nairṛtāḥ sattvāste smṛtā upasargajāḥ // BndP_2,7.439 //",
  "GP12brndp2_u:1854": "bhūtāstu yonijāḥ kecitkecidautpattikāḥ smṛtāḥ /",
  "GP12brndp2_u:1855": "prāyeṇa devāḥ sarve vai vijñeyā hyupapattijāḥ // BndP_2,7.440 //",
  "GP12brndp2_u:1856": "kecittu yonijā devāḥ keciddevā nimittataḥ /",
  "GP12brndp2_u:1857": "dullolakaṃ lalohaṃ ca saramā dvau vyajāyata // BndP_2,7.441 //",
  "GP12brndp2_u:1858": "tyorapatyaṃ catvāro vijñeyāḥ sṛmarādayaḥ /",
  "GP12brndp2_u:1859": "śyāmāśca śabalāścaiva lohitā añjanāstathā // BndP_2,7.442 //",
  "GP12brndp2_u:1860": "kṛṣṇadhūmraruṇāscaiva dullo lasyāṣṭa kadrukāḥ /",
  "GP12brndp2_u:1861": "sarpāṇāṃ surasā jajñe śanta naikaśirobhṛtām // BndP_2,7.443 //",
  "GP12brndp2_u:1862": "sarpāṇāṃ takṣako rājā nāgānāṃ cāpi vāsukiḥ /",
  "GP12brndp2_u:1863": "tamobahula ityeṣa gaṇaḥ krodhavaśānvayaḥ // BndP_2,7.444 //",
  "GP12brndp2_u:1864": "pulahasyātmajaḥ sargastāmrāyāstu nibodhata /",
  "GP12brndp2_u:1865": "ṣaṭ kanyāstvabhivikhyātāstā mrāyāśca vijajñire // BndP_2,7.445 //",
  "GP12brndp2_u:1866": "gṛdhrī bhāsī śukī kraiñcī śyenī ca dhṛtarāṣṭrikā /",
  "GP12brndp2_u:1867": "aruṇasya ca gṛdrī tu vīryavantau mahābalau // BndP_2,7.446 //",
  "GP12brndp2_u:1868": "saṃpātiṃ ca jaṭāyuṃ ca prasūtā pakṣisattamau /",
  "GP12brndp2_u:1869": "saṃpātervijayāḥ putrā dvirāsyāḥ prasahaśca ye // BndP_2,7.447 //",
  "GP12brndp2_u:1870": "jaṭāyuṣaḥ purāḥ putrāḥ kakagṛdhrāśca karṇikāḥ /",
  "GP12brndp2_u:1871": "bhāryā garutmataścaiva bhāsī kraiñcī tathā śukī // BndP_2,7.448 //",
  "GP12brndp2_u:1872": "dhṛtarāṣṭrī tathā śyenī tāsvapatyāni vacmite /",
  "GP12brndp2_u:1873": "śukīgarutmataḥ putrānsuṣuve ṣaṭ pariśrutān // BndP_2,7.449 //",
  "GP12brndp2_u:1874": "sukhaṃ sunetraṃ viśikhaṃ surūpaṃ surasaṃ balam /",
  "GP12brndp2_u:1875": "teṣāṃ putrāśca pautrāśca garuḍānāṃ mahātmanām // BndP_2,7.450 //",
  "GP12brndp2_u:1876": "caturdaśa sahasrāṇi purāṇāṃ pannagāśinām /",
  "GP12brndp2_u:1877": "putrapautravisargācca teṣāṃ vai vaṃśavistaraiḥ // BndP_2,7.451 //",
  "GP12brndp2_u:1878": "vyāptāni yāni sthānāni tāni vakṣye yathākramam /",
  "GP12brndp2_u:1879": "śālmalidvīpamakhilaṃ devakūṭaṃ ca parvatam // BndP_2,7.452 //",
  "GP12brndp2_u:1880": "maṇimantaṃ ca śailendraṃ mahasraśikharaṃ tathā /",
  "GP12brndp2_u:1881": "parṇamālaṃ sukeśaṃ ca śataśṛṅgaṃ tathācalam // BndP_2,7.453 //",
  "GP12brndp2_u:1882": "kauraraṃ pañcaśikharaṃ hemakūṭaṃ ca parvatam /",
  "GP12brndp2_u:1883": "pracaṇḍavāyuprajavairdīpitaiḥ padmarāgibhiḥ // BndP_2,7.454 //",
  "GP12brndp2_u:1884": "śailaśṛṅgāṇi vyāptāni gāruḍaistairmahātmabhiḥ /",
  "GP12brndp2_u:1885": "bhāsīputrāḥ smṛtā bhāsā ulūkāḥ kākakukkuṭāḥ // BndP_2,7.455 //",
  "GP12brndp2_u:1886": "mayūrāḥ kalaviṅkāśca kapotālāvatittirāḥ /",
  "GP12brndp2_u:1887": "kraiñcā vādhrīṇasāḥ śyenāḥ kurarāḥ sārasā bakāḥ // BndP_2,7.456 //",
  "GP12brndp2_u:1888": "ityevamādayo 'nye 'pi kravyādā ye ca pakṣiṇaḥ /",
  "GP12brndp2_u:1889": "dhṛtarāṣṭrī tu haṃsāśca kalahaṃsāṃśca bhāminī // BndP_2,7.457 //",
  "GP12brndp2_u:1890": "cakravākāṃśca vihagānsarvāṃścaivaudakāndvicān /",
  "GP12brndp2_u:1891": "śyenyanantaṃ vijajñe tu putrapautraṃ dvijottamāḥ // BndP_2,7.458 //",
  "GP12brndp2_u:1892": "garuḍasyātmajāḥ proktā irāyāḥ śṛṇuta prajāḥ /",
  "GP12brndp2_u:1893": "irā vijajñe kanyā vai tisraḥ kamalalojanāḥ // BndP_2,7.459 //",
  "GP12brndp2_u:1894": "vanaspatīnāṃ vṛkṣāṇāṃ vīrudhāṃ caiva mātaraḥ /",
  "GP12brndp2_u:1895": "latā caivālatā caiti vīrudhā caiti tatra yā // BndP_2,7.460 //",
  "GP12brndp2_u:1896": "latā vanaspatirjjajñepuṣpādapi phalāvahān /",
  "GP12brndp2_u:1897": "puṣpaiḥ phalagrahairvṛkṣānalatā samasūyata // BndP_2,7.461 //",
  "GP12brndp2_u:1898": "gulmāstathā latāvallyastvakūsārāstṛṇajātayaḥ /",
  "GP12brndp2_u:1899": "vīrudhastadapatyaṃ hi vaṃśaścātra samāpyate // BndP_2,7.462 //",
  "GP12brndp2_u:1900": "ete kaśyapadāyādā vyākhyātāḥ sthāṇujaṅgamāḥ /",
  "GP12brndp2_u:1901": "teṣāṃ putrāśca pautrāśca yairidaṃ saṃtataṃ jagat // BndP_2,7.463 //",
  "GP12brndp2_u:1902": "eṣa sargaikadeśasya kīrtito 'vayavo mayā /",
  "GP12brndp2_u:1903": "mārīco vaḥ prajāsargaḥ samāsena prakīrttitaḥ // BndP_2,7.464 //",
  "GP12brndp2_u:1904": "na śakyaṃ vyāsato vaktuṃ varṣāṇāṃ ca śatairapi /",
  "GP12brndp2_u:1905": "aditirdharmaśīlā tu balaśīlā ditistathā // BndP_2,7.465 //",
  "GP12brndp2_u:1906": "tapaḥśīlā tu surabhirmāyāśīlā danustathā /",
  "GP12brndp2_u:1907": "gandhaśīlā muniścaiva krodhādhyāyanaśīlinī // BndP_2,7.466 //",
  "GP12brndp2_u:1908": "gītaśīlā hyariṣṭā tu krūraśīlā khaśā smṛtā /",
  "GP12brndp2_u:1909": "krodhaśīlā tathā kadūḥ krodhā ca śuciśīlinī // BndP_2,7.467 //",
  "GP12brndp2_u:1910": "vāhaśīlā tu vinatā tāmrā vai ghātaśīlinī /",
  "GP12brndp2_u:1911": "irānugrahaśīlā tu hyanāyurbhakṣaṇe ratā // BndP_2,7.468 //",
  "GP12brndp2_u:1912": "abhavaṃllokamātṝṇāṃ śīlānyetāni sarvaśaḥ /",
  "GP12brndp2_u:1913": "dharmataḥ śīlato buddhyā kṣamayā balarūpataḥ // BndP_2,7.469 //",
  "GP12brndp2_u:1914": "rajaḥ sattva tamodriktā dhārmikādhārmikāśca vai /",
  "GP12brndp2_u:1915": "mātustulyābhijātāśca kaśyapasyātmajāḥ prabhoḥ // BndP_2,7.470 //",
  "GP12brndp2_u:1916": "devatāsuragandharvā yakṣarākṣasapannagāḥ /",
  "GP12brndp2_u:1917": "piśācāḥ paśavaścaiva mṛgāḥ patagavīrudhaḥ // BndP_2,7.471 //",
  "GP12brndp2_u:1918": "yasmāddākṣāyaṇīṣvete jajñire mānuṣīṣpiha /",
  "GP12brndp2_u:1919": "manuṣyaprakṛtīstasmāddevādīṃśca vijānate // BndP_2,7.472 //",
  "GP12brndp2_u:1920": "yasmācca saṃbhavaḥ kṛtsno devānāṃ mānuṣeṣviha /",
  "GP12brndp2_u:1921": "manvantareṣu sarveṣu tasmācchreṣṭhāstu mānuṣāḥ // BndP_2,7.473 //",
  "GP12brndp2_u:1922": "dharmārthakāmamokṣāṇāṃ mānuṣāḥ sādhakāstu vai /",
  "GP12brndp2_u:1923": "tator'vāksrotasaste vai utpadyante surāsurāḥ // BndP_2,7.474 //",
  "GP12brndp2_u:1924": "jāyante kāryasiddhyarthaṃ mānuṣeṣu punaḥ punaḥ /",
  "GP12brndp2_u:1925": "ityeṣa vaṃśaprabhavaḥ prasaṃkhyātastu vistarāt // BndP_2,7.475 //",
  "GP12brndp2_u:1926": "surāṇāmasurāṇāṃ ca gandharvāpsarasāṃ tathā /",
  "GP12brndp2_u:1927": "yakṣarakṣaḥ piśācānāṃ suparṇoragapakṣiṇām // BndP_2,7.476 //",
  "GP12brndp2_u:1928": "vyālānāṃ śikhināṃ caiva auṣadhīnāṃ ca sarvaśaḥ /",
  "GP12brndp2_u:1929": "kṛmikīṭapataṅgānāṃ kṣudrāṇāṃ jalacāriṇām // BndP_2,7.477 //",
  "GP12brndp2_u:1930": "paśūnāṃ brāhmaṇānāṃ ca śrīmatāṃ puṇyalakṣaṇaḥ /",
  "GP12brndp2_u:1931": "āyuṣyaścaiva dhanyaśca śrīmān hitasukhāvahaḥ /",
  "GP12brndp2_u:1932": "śrotavyaścaiva satataṃ grāhyaścaivānasūyataḥ // BndP_2,7.478 //",
  "GP12brndp2_u:1933": "imaṃ tu vaṃśaṃ niyamena yaḥ paṭhenmahātmanāṃ brāhmaṇavandyasaṃsadi /",
  "GP12brndp2_u:1934": "apatyalābhaṃ labhate ca puṣkalaṃ priyaṃ dhanaṃ pretya ca śobhanāṃ gatim // BndP_2,7.479 //",
  "GP12brndp2_u:1935": "iti śrībrahmāṇḍe mahāpurāṇe vāyuprokte madhyabhāge tṛtīya upoddhātapāde kāśyapeyavarṇanaṃ nāma saptamo 'dhyāyaḥ",
  "GP12brndp2_u:1936": "_____________________________________________________________",
  "GP12brndp2_u:1937": "sūta uvāca",
  "GP12brndp2_u:1938": "evaṃ prajāsu sṛṣṭāsu kaśyapena mahātmanā /",
  "GP12brndp2_u:1939": "pratiṣṭhitāsu sarvāsu carāsu sthāvarāsu ca // BndP_2,8.1 //",
  "GP12brndp2_u:1940": "abhiṣicyādhipatyeṣu teṣāṃ mukhyānprajāpatiḥ /",
  "GP12brndp2_u:1941": "tataḥ krameṇa rājyāni ādeṣṭumupacakrame // BndP_2,8.2 //",
  "GP12brndp2_u:1942": "dvijānāṃ vīrudhāṃ caiva nakṣatrāṇāṃ grahaiḥ saha /",
  "GP12brndp2_u:1943": "yajñānāṃ tapasāṃ caiva somaṃ rājye 'bhyaṣecayat // BndP_2,8.3 //",
  "GP12brndp2_u:1944": "bṛhaspatiṃ tu viśveṣāṃ dadāvaṅgirasāṃ patim /",
  "GP12brndp2_u:1945": "bhṛgūṇāmadhipaṃ caiva kāvyaṃ rājye 'bhyaṣecayat // BndP_2,8.4 //",
  "GP12brndp2_u:1946": "ādityānāṃ punarviṣṇuṃ vasūnāmatha pāvakam /",
  "GP12brndp2_u:1947": "prajāpatīnāṃ dakṣaṃ ca marutāmatha vāsavam // BndP_2,8.5 //",
  "GP12brndp2_u:1948": "daityānāmatha rājānaṃ prahrādaṃ ditinandanam /",
  "GP12brndp2_u:1949": "nārāyaṇaṃ tu sādhyānāṃ rudraṇāṃ ca vṛṣadhvajam // BndP_2,8.6 //",
  "GP12brndp2_u:1950": "vipracittiṃ ca rājānaṃ dānavānāmathādiśat /",
  "GP12brndp2_u:1951": "apāṃ ca varuṇaṃ rājye rājñāṃ vaiśravaṇaṃ tathā // BndP_2,8.7 //",
  "GP12brndp2_u:1952": "yakṣāṇāṃ rākṣasānāṃ ca pārthivānāṃ dhanasya ca /",
  "GP12brndp2_u:1953": "vaivasvataṃ pitṝṇāṃ ca yamaṃ rājye 'bhyaṣecayat // BndP_2,8.8 //",
  "GP12brndp2_u:1954": "sarvabhūtapiśācānā giriśaṃ śūlapāṇinam /",
  "GP12brndp2_u:1955": "śailānāṃ himavantaṃ ca nadīnāmatha sāgaram // BndP_2,8.9 //",
  "GP12brndp2_u:1956": "gandharvāṇāmadhipatiṃ cakre citrarathaṃ tathā /",
  "GP12brndp2_u:1957": "uccaiḥśravasamaśvānāṃ rājānaṃ cābhyaṣecayat // BndP_2,8.10 //",
  "GP12brndp2_u:1958": "mṛgāṇāmatha śārdūlaṃ govṛṣaṃ ca kakudminām /",
  "GP12brndp2_u:1959": "pakṣiṇāmatha sarveṣāṃ garuḍaṃ patatāṃ varam // BndP_2,8.11 //",
  "GP12brndp2_u:1960": "gandhānāṃ marutāṃ caiva bhūtānāmaśarīriṇām /",
  "GP12brndp2_u:1961": "samakālabalānāṃ ca vāyuṃ balavatāṃ varam // BndP_2,8.12 //",
  "GP12brndp2_u:1962": "sarveṣāṃ daṃṣṭriṇāṃ śeṣaṃ nāgānāmatha vāsukim /",
  "GP12brndp2_u:1963": "sarīsṛpāṇāṃ sarpāṇāṃ pannagānāṃ ca takṣakam // BndP_2,8.13 //",
  "GP12brndp2_u:1964": "sāgarāṇāṃ nadīnāṃ ca meghānāṃ varṣitasya ca /",
  "GP12brndp2_u:1965": "ādityānāmanyatamaṃ parjanyamabhiṣiktavān // BndP_2,8.14 //",
  "GP12brndp2_u:1966": "sarvāpsarogaṇānāṃ ca kāmadevaṃ tathā prabhum /",
  "GP12brndp2_u:1967": "ṛtūnāmatha māsānāmārttavānāṃ tathaiva ca // BndP_2,8.15 //",
  "GP12brndp2_u:1968": "yakṣāṇāṃ ca vipakṣāṇāṃ muhūrttānāṃ ca parvaṇām /",
  "GP12brndp2_u:1969": "kalākāṣṭhāpramāṇānāṃ gaterayanayostathā // BndP_2,8.16 //",
  "GP12brndp2_u:1970": "gaṇitasyātha yogasya cakre saṃvatsaraṃ prabhum /",
  "GP12brndp2_u:1971": "prajāpatervirajasaḥ pūrvasyāṃ diśi viśrutam // BndP_2,8.17 //",
  "GP12brndp2_u:1972": "putraṃ nāmnā sudhanvānaṃ rājānaṃ so 'bhyaṣecayat /",
  "GP12brndp2_u:1973": "dakṣiṇāsyāṃ diśi tathā kardamasya prajāpateḥ // BndP_2,8.18 //",
  "GP12brndp2_u:1974": "putrāṃ śaṅkhapadaṃ nāma rājānaṃ sobhyaṣecayat /",
  "GP12brndp2_u:1975": "pascimasyāṃ diśi tathā rajasaḥ putramacyutam // BndP_2,8.19 //",
  "GP12brndp2_u:1976": "ketumantaṃ mahātmānaṃ rājānaṃ cābhyaṣecayat /",
  "GP12brndp2_u:1977": "tathā hiraṇyaromāṇaṃ parjanyasya prajāpateḥ // BndP_2,8.20 //",
  "GP12brndp2_u:1978": "udīcyāṃ diśi durddharṣaputraṃ rājye 'bhyaṣecayat /",
  "GP12brndp2_u:1979": "manuṣyāṇāmadhipatiṃ cakre vaivasvataṃ manum // BndP_2,8.21 //",
  "GP12brndp2_u:1980": "tairiyaṃ pṛthivī sarvā saptadvīpā sapattanā /",
  "GP12brndp2_u:1981": "yathāpradeśamadyāpi dharmeṇa paripālyate // BndP_2,8.22 //",
  "GP12brndp2_u:1982": "svāyaṃbhuventare pūrvaṃ brahmaṇā te 'bhiṣecitāḥ /",
  "GP12brndp2_u:1983": "nṛpāścaite 'bhiṣicyante manavo ye bhavanti vai // BndP_2,8.23 //",
  "GP12brndp2_u:1984": "manvantareṣvatīteṣu gatā hyeteṣu pārthivāḥ /",
  "GP12brndp2_u:1985": "evamanye 'bhiṣicyante prāpte manvantare punaḥ // BndP_2,8.24 //",
  "GP12brndp2_u:1986": "atītānāgatāḥ sarve smṛtā manvantareśvarāḥ /",
  "GP12brndp2_u:1987": "rājasūye 'bhiṣiktaśca pṛthu rebhirnarottamaḥ // BndP_2,8.25 //",
  "GP12brndp2_u:1988": "vedadṛṣṭena vidhinā hyadhirājaḥ pratāpavān /",
  "GP12brndp2_u:1989": "etānutpādya putrāṃstu prajāsantānakāraṇāt // BndP_2,8.26 //",
  "GP12brndp2_u:1990": "punareva mahā bhāgaḥ prajānāṃ patirīśvaraḥ /",
  "GP12brndp2_u:1991": "kaśyapo gotrakāmastu cacāra paramaṃ tapaḥ // BndP_2,8.27 //",
  "GP12brndp2_u:1992": "putrau gotrakarau mahyaṃ bhavetāmiti cintayan /",
  "GP12brndp2_u:1993": "tasyapradhyāyamānasya kaśyapasya mahātmanaḥ // BndP_2,8.28 //",
  "GP12brndp2_u:1994": "brahmaṇoṃ'śau sutau paścātprādurbhūtau mahaujasau /",
  "GP12brndp2_u:1995": "vatsāraścāsitaścaiva tāvubhau brahma vādanā // BndP_2,8.29 //",
  "GP12brndp2_u:1996": "vatsārānnidhruvo jajñe rebhyaśca suhamāyaśāḥ /",
  "GP12brndp2_u:1997": "rebhyasya raibhyo vijñeyo nidhruvasya nibodhata // BndP_2,8.30 //",
  "GP12brndp2_u:1998": "cyavanasya sukanyāyā sumedhāḥ samapadyata /",
  "GP12brndp2_u:1999": "nidhruvasya tu yā patnī mātā vai kuṇḍapāyirām // BndP_2,8.31 //",
  "GP12brndp2_u:2000": "asitasyaikaparṇāyāṃ brahmiṣṭhaḥ samapadyata /",
  "GP12brndp2_u:2001": "śāṇḍilyānāṃ varaḥ śrīmān devalaḥ sumahāyaśāḥ // BndP_2,8.32 //",
  "GP12brndp2_u:2002": "nidhruvāḥ śāṇḍilā raibhyāstrayaḥ pakṣāstu kāśyapāḥ /",
  "GP12brndp2_u:2003": "vajriprabhṛtayo devā devāstasya prajā svimāḥ // BndP_2,8.33 //",
  "GP12brndp2_u:2004": "caturyuge tvatikrānte manorhyekādaśe prabhoḥ /",
  "GP12brndp2_u:2005": "athāvaśiṣṭe tasmiṃstu dvāpare saṃprarttite // BndP_2,8.34 //",
  "GP12brndp2_u:2006": "maruttasya nariṣyaṃ tastasya putro damaḥ kila /",
  "GP12brndp2_u:2007": "rājyavarddhanakastasya sudhṛtistatsuto naraḥ // BndP_2,8.35 //",
  "GP12brndp2_u:2008": "kevalaśca tatastasya bandhumānvegavāṃstataḥ /",
  "GP12brndp2_u:2009": "budhastasyā bhavadyasyā tṛṇabindurmahīpatiḥ // BndP_2,8.36 //",
  "GP12brndp2_u:2010": "tretāyugamukhe rājā tṛtīye sa babhūva ha /",
  "GP12brndp2_u:2011": "tasya celavilā kanyālaṃbuṣāgarbhasaṃbhavā // BndP_2,8.37 //",
  "GP12brndp2_u:2012": "tasyāṃ jāto viśravāstu vaulastyakulavarddhanaḥ /",
  "GP12brndp2_u:2013": "bṛhaspatibṛrhatkīrtirdevācāryastu kīrttitaḥ // BndP_2,8.38 //",
  "GP12brndp2_u:2014": "kanyāṃ tasyopayeme sa nāmnā vai devavarṇinīm /",
  "GP12brndp2_u:2015": "puṣpotkaṭāṃ ca vākāṃ ca sute mālyavatastathā // BndP_2,8.39 //",
  "GP12brndp2_u:2016": "kaikasīṃ mālinaḥ kanyāṃ tāsāṃ tu śṛṇuta prajāḥ /",
  "GP12brndp2_u:2017": "jyeṣṭhaṃ vaiśravaṇaṃ tasya suṣuve devavarṇinī // BndP_2,8.40 //",
  "GP12brndp2_u:2018": "divyena vidhinā yuktamārṣeṇa ca śrutena ca /",
  "GP12brndp2_u:2019": "rākṣasena ca rūpeṇa āsureṇa balena ca // BndP_2,8.41 //",
  "GP12brndp2_u:2020": "tripādaṃ sumahā kāyaṃ sthūlaśīrṣaṃ mahāhanum /",
  "GP12brndp2_u:2021": "aṣṭadaṃṣṭraṃ harichmaśruṃ śaṅkukarṇaṃ vilohitam // BndP_2,8.42 //",
  "GP12brndp2_u:2022": "hrasvabāhuṃ prabāhuṃ ca pigalaṃ sudvibhīṣaṇam /",
  "GP12brndp2_u:2023": "vaivarttajñānasaṃpannaṃ saṃbuddhaṃ caiva saṃbhavāt // BndP_2,8.43 //",
  "GP12brndp2_u:2024": "pitā dṛṣṭvābravīttaṃ tu kubero 'yamiti svayam /",
  "GP12brndp2_u:2025": "kutsāyāṃ kviti śabdo 'yaṃ śarīraṃ beramucyate // BndP_2,8.44 //",
  "GP12brndp2_u:2026": "kuberaḥ kuśarīratvānnāmnā vai tena soṃ'kitaḥ /",
  "GP12brndp2_u:2027": "yasmādviśravaso 'patyaṃ sādṛśyādviśravā iva // BndP_2,8.45 //",
  "GP12brndp2_u:2028": "tasmādvaiśravaṇo nāma nāmnā tena bhaviṣyati /",
  "GP12brndp2_u:2029": "ṛdrayāṃ kubero 'janayadviśrutaṃ nalakūbaram // BndP_2,8.46 //",
  "GP12brndp2_u:2030": "rāvaṇaṃ kumbhakarṇaṃ ca kanyāṃ śūrpaṇakhīṃ tathā /",
  "GP12brndp2_u:2031": "vibhīṣaṇacaturthāṃstu kaikasyajanayatsutān // BndP_2,8.47 //",
  "GP12brndp2_u:2032": "śaṅkukarṇo daśagrīvaḥ piṅgalo raktamūrddhajaḥ /",
  "GP12brndp2_u:2033": "catuṣpādviṃśatibhujo mahākāyo mahābalaḥ // BndP_2,8.48 //",
  "GP12brndp2_u:2034": "jātyañja nanibho daṃṣṭrī lohitagrīva eva ca /",
  "GP12brndp2_u:2035": "rākṣasenaujasā yukto rūpeṇa ca balena ca // BndP_2,8.49 //",
  "GP12brndp2_u:2036": "sattvabuddhijitaircaṅkṣarā asaireva rāvaṇaḥ /",
  "GP12brndp2_u:2037": "visargadāruṇaḥ krūro rāvaṇo drāvaṇastu saḥ // BndP_2,8.50 //",
  "GP12brndp2_u:2038": "hiraṇyakaśipurhyāsīdrāvaṇaḥ pūrvajanmani /",
  "GP12brndp2_u:2039": "caturyugāni rājābhūt trayodaśa sa rākṣasaḥ // BndP_2,8.51 //",
  "GP12brndp2_u:2040": "tāḥ pañcakoṭyo varṣāṇāṃ saṃkhyātāḥ saṃkhyayā dvijāḥ /",
  "GP12brndp2_u:2041": "niyutānyekaṣaṣṭiṃ ca śaradāṃ gaṇitāni vai // BndP_2,8.52 //",
  "GP12brndp2_u:2042": "ṣaṣṭiṃ caiva sahasrāṇi varṣāṇāṃ vai sa rāvaṇaḥ /",
  "GP12brndp2_u:2043": "devatānāmṛṣīṇāṃ ca ghoraṃ kṛtvā prajāgaram // BndP_2,8.53 //",
  "GP12brndp2_u:2044": "tretāyuge caturviṃśe rāvaṇastapasaḥ kṣayāt /",
  "GP12brndp2_u:2045": "rāmaṃ dāśarathiṃ prāpya sagaṇaḥ kṣayamīyivān // BndP_2,8.54 //",
  "GP12brndp2_u:2046": "mahodaraḥ prahastaśca mahāpārśvaḥ kharastathā /",
  "GP12brndp2_u:2047": "puṣpotkaṭāyāḥ putrāste kanyā kumbhīnasī tathā // BndP_2,8.55 //",
  "GP12brndp2_u:2048": "triśirā dūṣaṇaścaiva vidyujjihvaḥ sarākṣasaḥ /",
  "GP12brndp2_u:2049": "kanyānupālikā caiva vākāyāḥ prasavaḥ smṛtaḥ // BndP_2,8.56 //",
  "GP12brndp2_u:2050": "ityete krūra karmāṇaḥ paulastyā rākṣasā daśa /",
  "GP12brndp2_u:2051": "dāruṇābhijanāḥ sarve devairapi durāsadāḥ // BndP_2,8.57 //",
  "GP12brndp2_u:2052": "sarve labdhavarāḥ śūrāḥ putrapautraiḥ samanvitāḥ /",
  "GP12brndp2_u:2053": "yakṣāṇāṃ caiva sarveṣāṃ paulastyā ce ca rākṣasāḥ // BndP_2,8.58 //",
  "GP12brndp2_u:2054": "āgastyavaiśvāmitrāṇāṃ krūrāṇāṃ brahmarakṣasām /",
  "GP12brndp2_u:2055": "vedādhyayanaśīlānāṃ tapovrataniṣeviṇām // BndP_2,8.59 //",
  "GP12brndp2_u:2056": "teṣāmaiḍaviḍo rājā paulastyaḥ savyapiṅgalaḥ /",
  "GP12brndp2_u:2057": "itare ye yajñajuṣaste vai rakṣogaṇāstrayaḥ // BndP_2,8.60 //",
  "GP12brndp2_u:2058": "yātudhānā brahmadhānā vārttāścaiva divācarāḥ /",
  "GP12brndp2_u:2059": "niśācaragaṇāsteṣāṃ catvāraḥ kavibhiḥ smṛtāḥ // BndP_2,8.61 //",
  "GP12brndp2_u:2060": "paulastyā nairṛtāścaiva āgastyāḥ kauśikāstathā /",
  "GP12brndp2_u:2061": "ityetāḥ sapta teṣāṃ vai jātayo rākṣasāḥ smṛtāḥ // BndP_2,8.62 //",
  "GP12brndp2_u:2062": "teṣāṃ rupaṃ pravakṣyāmi svābhāvyena vyavasthitam /",
  "GP12brndp2_u:2063": "vṛttākṣāḥ piṅgalāścaiva mahākāyā mahodarāḥ // BndP_2,8.63 //",
  "GP12brndp2_u:2064": "aṣṭadaṃṣṭrāḥ śaṅkukārṇā ūrddhvaromāṇa eva ca /",
  "GP12brndp2_u:2065": "ākarṇā hāritasyāśca muñjadhūmrordhvamūrdhajāḥ // BndP_2,8.64 //",
  "GP12brndp2_u:2066": "sthūlaśīrṣāḥ sitābhāśca hrasvasakthiprabāhavaḥ /",
  "GP12brndp2_u:2067": "tāmrāsyā laṃbajihvoṣṭhā laṃbabhrūsthūlanāsikāḥ // BndP_2,8.65 //",
  "GP12brndp2_u:2068": "nīlāṅgā lohitagrīvā gaṃbhīrākṣā vibhīṣaṇāḥ /",
  "GP12brndp2_u:2069": "mahāghorasvarāścaiva vikaṭodbaddhapiṇḍikāḥ // BndP_2,8.66 //",
  "GP12brndp2_u:2070": "sthūlāśca tuṅganāsāśca śilāsaṃhananā dṛḍhāḥ /",
  "GP12brndp2_u:2071": "dāruṇābhijanāḥ krūrāḥ prāyaśaḥ kliṣṭakarmiṇaḥ // BndP_2,8.67 //",
  "GP12brndp2_u:2072": "sakuṇḍalāṅgadāpīḍā mukuṭoṣṇīṣadhāriṇaḥ /",
  "GP12brndp2_u:2073": "vicitrābharaṇāścitramālyagandhānulepanāḥ // BndP_2,8.68 //",
  "GP12brndp2_u:2074": "annādāḥ piśitādāśca puruṣādāśca te smṛtāḥ /",
  "GP12brndp2_u:2075": "ityetadrūpasādharmyaṃ rākṣasānāṃ smṛtaṃ budhaiḥ // BndP_2,8.69 //",
  "GP12brndp2_u:2076": "na samāste bale buddhau yuddhe māyā kṛte tadā /",
  "GP12brndp2_u:2077": "pulahasya mṛgāḥ putrāḥ sarve vyālāśca daṃṣṭriṇaḥ // BndP_2,8.70 //",
  "GP12brndp2_u:2078": "bhūtāḥ sarppāḥ piśācāśca sṛmarā hastinastathā /",
  "GP12brndp2_u:2079": "vānarāḥ kinnarāśceva māyuḥ kiṃpuruṣāstathā // BndP_2,8.71 //",
  "GP12brndp2_u:2080": "prāgapyete parikrāntā mayā krodhavaśānvayāḥ /",
  "GP12brndp2_u:2081": "anapatyaḥ kraturhyasminsmṛto vaivasvateṃ'tare // BndP_2,8.72 //",
  "GP12brndp2_u:2082": "na tasya patnyaḥ putrā vā tejaḥ saṃkṣivya ca sthitaḥ /",
  "GP12brndp2_u:2083": "atrervaśaṃ pravakṣyāmi tṛtīyasya prajāpateḥ // BndP_2,8.73 //",
  "GP12brndp2_u:2084": "tasya patnyastu sundaryoṃ daśaivāsanpativratāḥ /",
  "GP12brndp2_u:2085": "badrāśvasya ghṛtācyāṃ vai daśāpsarasi sūnavaḥ // BndP_2,8.74 //",
  "GP12brndp2_u:2086": "bhadrā śūdrā ca madrā ca śālabhā maladā tathā /",
  "GP12brndp2_u:2087": "balā halā ca saptaitā yā ca gocapalāḥ smṛtāḥ // BndP_2,8.75 //",
  "GP12brndp2_u:2088": "tathā tāmarasā caiva ratnakūṭā ca tādṛśaḥ /",
  "GP12brndp2_u:2089": "tatra yo vaṃśakṛccāsau tasya nāma prabhākaraḥ // BndP_2,8.76 //",
  "GP12brndp2_u:2090": "madrāyāṃ janayāmāsa somaṃ putraṃ yaśasvinam /",
  "GP12brndp2_u:2091": "svarbhānunā hate sūrye patamāne divo mahīm // BndP_2,8.77 //",
  "GP12brndp2_u:2092": "tamo 'bhibhūte loke 'sminprabhā yena pravarttitā /",
  "GP12brndp2_u:2093": "svasti testviti caukto vai patanniha divākaraḥ // BndP_2,8.78 //",
  "GP12brndp2_u:2094": "brahmarṣervacanāttasya na papāta divo mahīm /",
  "GP12brndp2_u:2095": "atriśreṣṭhāni gotrāṇi yaścakāra mahātapāḥ // BndP_2,8.79 //",
  "GP12brndp2_u:2096": "yajñeṣvanidhanaṃ caiva surairyasya pravartitam /",
  "GP12brndp2_u:2097": "sa tāsu janayāmāsa putrānātmasamānakān // BndP_2,8.80 //",
  "GP12brndp2_u:2098": "daśa tānvai sumahatā tapasā bhāvitaḥ prabhuḥ /",
  "GP12brndp2_u:2099": "svastyātreyā iti khyātā ṛṣayo vedapāragāḥ // BndP_2,8.81 //",
  "GP12brndp2_u:2100": "teṣāṃ dvau khyātayaśasau brahmiṣṭhau sumahaujasau /",
  "GP12brndp2_u:2101": "datto hyanumato jyeṣṭho durvāsāstasya cānujaḥ // BndP_2,8.82 //",
  "GP12brndp2_u:2102": "yavīyasī sutā teṣāmabalā brahmavādinī /",
  "GP12brndp2_u:2103": "atrāpyudāharantīmaṃ ślokaṃ paurāṇikāḥ purā // BndP_2,8.83 //",
  "GP12brndp2_u:2104": "atreḥ putraṃ mahātmānaṃ śāntātmānamakalmaṣam /",
  "GP12brndp2_u:2105": "dattātreyaṃ tanuṃ viṣaṇoḥ purāṇajñāḥ prajakṣate // BndP_2,8.84 //",
  "GP12brndp2_u:2106": "tasya gotrānvayajjātāścatvāraḥ prathitā bhuvi /",
  "GP12brndp2_u:2107": "śyāvāśvā mudgalāścaiva vāgbhūtakagavi sthirāḥ // BndP_2,8.85 //",
  "GP12brndp2_u:2108": "ete 'trīṇāṃ tu catvāraḥ smṛtāḥ pakṣā mahaujasaḥ /",
  "GP12brndp2_u:2109": "kāśyapo nāradaścaiva parvato 'rundhatī tathā // BndP_2,8.86 //",
  "GP12brndp2_u:2110": "jajñire mānasā hyete 'rudhatyāstannibodhata /",
  "GP12brndp2_u:2111": "nāradastu vasiṣṭhāyārundhatī pratyapādayat // BndP_2,8.87 //",
  "GP12brndp2_u:2112": "ūrddhvaretā mahātejā dakṣaśāpāttu nāradaḥ /",
  "GP12brndp2_u:2113": "purā devāsure tasminsaṃgrāme tārakāmaye // BndP_2,8.88 //",
  "GP12brndp2_u:2114": "anāvṛṣṭyā hate loke vyagre śaste suraiḥ saha /",
  "GP12brndp2_u:2115": "vasiṣṭhastapasā dhīmāñjīvayāmāsa vai prajāḥ // BndP_2,8.89 //",
  "GP12brndp2_u:2116": "anekaphalamūlinya auṣadhīśca pravartayan /",
  "GP12brndp2_u:2117": "tāstena jīvayāmāsa kāruṇyādauṣadhena saḥ // BndP_2,8.90 //",
  "GP12brndp2_u:2118": "arundhatyāṃ vasiṣṭastu śaktimutpādaya tsutam /",
  "GP12brndp2_u:2119": "svāṅgaja janayacchaktiradṛśyantyāṃ parāśaram // BndP_2,8.91 //",
  "GP12brndp2_u:2120": "kālyāṃ parāśarājjajñe kṛṣṇadvaipāyanaḥ prabhuḥ /",
  "GP12brndp2_u:2121": "dvaipāyanādaraṇyāṃ vai śuko jajñe guṇānvitaḥ // BndP_2,8.92 //",
  "GP12brndp2_u:2122": "udapadyanta ṣaḍime pīvaryāṃ śukasūnavaḥ /",
  "GP12brndp2_u:2123": "bhūriśravāḥ prabhuḥ śaṃbhuḥ kṛṣṇo gauraśca pañcamaḥ // BndP_2,8.93 //",
  "GP12brndp2_u:2124": "kanyā kīrtimatī caiva yogamātā dhṛtavratā /",
  "GP12brndp2_u:2125": "jananī brahmadattasya patnī sā tvaṇuhasya ca // BndP_2,8.94 //",
  "GP12brndp2_u:2126": "śvetāḥ kṛṣṇāśca paurāśca śyāmadhūmrāśca caṇḍinaḥ /",
  "GP12brndp2_u:2127": "ūṣmādā dārikāścaiva nīlāścaiva parāśarāḥ // BndP_2,8.95 //",
  "GP12brndp2_u:2128": "parāśarāṇāmaṣṭau te pakṣāḥ proktā mahātmanām /",
  "GP12brndp2_u:2129": "ata ūrddhva nibodha tvamindrapramati saṃbhavam // BndP_2,8.96 //",
  "GP12brndp2_u:2130": "vasiṣṭhasya kapiñjalyāṃ ghṛtācyāmudapadyata /",
  "GP12brndp2_u:2131": "kuṇīti yaḥ samākhyāta indrapramatirucyate // BndP_2,8.97 //",
  "GP12brndp2_u:2132": "pṛthoḥ sutāyāṃ saṃbhūtaḥ putrastasyābhavadvasuḥ /",
  "GP12brndp2_u:2133": "upamanyuḥ sutastasya yasyeme hyaupamanyavaḥ // BndP_2,8.98 //",
  "GP12brndp2_u:2134": "mitrāvaruṇayoścaiva kuṇḍineyāḥ pariśrutāḥ /",
  "GP12brndp2_u:2135": "ekārṣeyāstathā cānye vasiṣṭhā nāma viśrutāḥ // BndP_2,8.99 //",
  "GP12brndp2_u:2136": "ete pakṣā vasiṣṭhānāṃ smṛtā hyekādaśaiva tu /",
  "GP12brndp2_u:2137": "ityete brahmaṇaḥ putrā mānasā aṣṭa viśrutāḥ // BndP_2,8.100 //",
  "GP12brndp2_u:2138": "bhrātaraḥ sumahābhāgā yeṣāṃ vaṃśāḥ pratiṣṭhitāḥ /",
  "GP12brndp2_u:2139": "trīṃllokāndhārayantīmāndevarṣigaṇasaṃkulān // BndP_2,8.101 //",
  "GP12brndp2_u:2140": "teṣāṃ putrāśca pautrāśca śataśo 'tha sahasraśaḥ /",
  "GP12brndp2_u:2141": "vyāptā yestu trayo lokāḥ sūryasyeva gabhastibhiḥ // BndP_2,8.102 //",
  "GP12brndp2_u:2142": "iti śrībrahmāṇḍe mahāpurāṇe vāyuprokte madhyabhāge tṛtīya upoddhātapāde ṛṣivaṃśavarṇanaṃ nāmāṣṭamo 'dhyāyaḥ // 8//",
  "GP12brndp2_u:2143": "_____________________________________________________________",
  "GP12brndp2_u:2144": "ṛṣaya ūcuḥ",
  "GP12brndp2_u:2145": "kathaṃ dvivārāvutpannā bhavānī prāksatī tu yā /",
  "GP12brndp2_u:2146": "āsīddākṣāyaṇī pūrvamumā kathamajāyata // BndP_2,9.1 //",
  "GP12brndp2_u:2147": "menāyāṃ pitṛkanyāyāṃ janayañchailarāṭ svayam /",
  "GP12brndp2_u:2148": "ke vai te pitaro nāma yeṣāṃ menā tu mānasī // BndP_2,9.2 //",
  "GP12brndp2_u:2149": "mainākaścaiva dohitro dauhitrī ca tathā hyumā /",
  "GP12brndp2_u:2150": "ekaparṇā tathā caiva tathā caivaikapāṭalā // BndP_2,9.3 //",
  "GP12brndp2_u:2151": "gaṅgā cāpi saricchreṣṭhā sarvāsāṃ pūrvajā tathā /",
  "GP12brndp2_u:2152": "sarvametatvayoddiṣṭaṃ nirdeśaṃ tasya no vada // BndP_2,9.4 //",
  "GP12brndp2_u:2153": "śrotumicchāmi bhadraṃ te śrāddhasya ca vidhiṃ param /",
  "GP12brndp2_u:2154": "putrāśca ke smṛtāsteṣāṃ kathaṃ ca pitarastu te // BndP_2,9.5 //",
  "GP12brndp2_u:2155": "kathaṃ vā te samutpannāḥ kiṃnā mānaḥ kimātmakāḥ /",
  "GP12brndp2_u:2156": "svarge vai pitaro hyete devānāmapi devatāḥ // BndP_2,9.6 //",
  "GP12brndp2_u:2157": "evaṃ veditumicchāmi pitṝṇāṃ sargamuttamamā /",
  "GP12brndp2_u:2158": "yathā ca dattamasmābhiḥ sārddhaṃ prīṇāti vai pitṝn // BndP_2,9.7 //",
  "GP12brndp2_u:2159": "yadarthaṃ te na dṛśyante tatra kiṃ kāraṇaṃ smṛtam /",
  "GP12brndp2_u:2160": "svarge tu ke ca varttante pitaro narake va ke // BndP_2,9.8 //",
  "GP12brndp2_u:2161": "abhisaṃbhāṣya pitaraṃ pituśca pitaraṃ tathā /",
  "GP12brndp2_u:2162": "pratitāmahaṃ tathā caiva triṣu piṇḍeṣu nāmataḥ // BndP_2,9.9 //",
  "GP12brndp2_u:2163": "nāmnā dattāni śrāddhāni kathaṃ gacchanti vai pitṝn /",
  "GP12brndp2_u:2164": "kathaṃ ca śaktāste dātuṃ narakasthāḥ phalaṃ punaḥ // BndP_2,9.10 //",
  "GP12brndp2_u:2165": "ke ca te pitaro nāma kānyajāmo vayaṃ punaḥ /",
  "GP12brndp2_u:2166": "devā api pitṝn svarge yajantīti hi naḥ śrutam // BndP_2,9.11 //",
  "GP12brndp2_u:2167": "etadicchāmi vai śrotuṃ vistareṇa bahuśrutam /",
  "GP12brndp2_u:2168": "spaṣṭābhidhāna mapi vai tadbhavānvaktumarhasi // BndP_2,9.12 //",
  "GP12brndp2_u:2169": "sūta uvāca",
  "GP12brndp2_u:2170": "atra vo kīrtayiṣyāmi yathāprajñaṃ yathāśrutam /",
  "GP12brndp2_u:2171": "manvantareṣu jāyante pitaro devasūnavaḥ // BndP_2,9.13 //",
  "GP12brndp2_u:2172": "atītānāgatāḥ śreṣṭhāḥ kaniṣṭhāḥ kramaśastu vai /",
  "GP12brndp2_u:2173": "devaiḥ sārddhaṃ purātītāḥ pitaro 'nyentareṣu vai // BndP_2,9.14 //",
  "GP12brndp2_u:2174": "vartante sāṃprataṃ ce tu tānvai pakṣyāmi niścayāt /",
  "GP12brndp2_u:2175": "śrāddhakriyāṃ manuścaiṣāṃ śrāddhadevaḥ pravarttayet // BndP_2,9.15 //",
  "GP12brndp2_u:2176": "devānsṛjata brahmā māṃ yakṣyantīti ca prabhuḥ /",
  "GP12brndp2_u:2177": "tamutsṛjya tadātmānamayajaṃste phalārthinaḥ // BndP_2,9.16 //",
  "GP12brndp2_u:2178": "te śaptā brahmaṇā mūḍhā naṣṭasaṃjñā bhaviṣyatha /",
  "GP12brndp2_u:2179": "tasmātkiñcinna jānīta tato lokeṣu muhyata // BndP_2,9.17 //",
  "GP12brndp2_u:2180": "te bhūyaḥ praṇatāḥ sarve yācanti sma pitāmaham /",
  "GP12brndp2_u:2181": "anugrahāya lokānāṃ punastānabravītprabhuḥ // BndP_2,9.18 //",
  "GP12brndp2_u:2182": "prāyaścittaṃ caradhvaṃ vai vyabhicāro hi vaḥ kṛtaḥ /",
  "GP12brndp2_u:2183": "putrānsvānparipṛcchadhvaṃ tato jñānamavāpsyatha // BndP_2,9.19 //",
  "GP12brndp2_u:2184": "tatasta svasutāṃścaiva prayaścittaji ghṛkṣavaḥ /",
  "GP12brndp2_u:2185": "apṛcchansaṃyatātmāno vidhivacca mitho mithaḥ // BndP_2,9.20 //",
  "GP12brndp2_u:2186": "tebhyaste niyatātmānaḥ putrāḥ śaṃsuranekadhā /",
  "GP12brndp2_u:2187": "prayaścittāni dharmajñāvāṅmanaḥ karmajāni ca // BndP_2,9.21 //",
  "GP12brndp2_u:2188": "te putrānabruvanprītā labdhasaṃjñā divaukasaḥ /",
  "GP12brndp2_u:2189": "yūyaṃ vai pitaro 'smākaṃ yairvayaṃ pratibodhitāḥ // BndP_2,9.22 //",
  "GP12brndp2_u:2190": "dharmaṃ jñānaṃ ca vairāgyaṃ ko varo vaḥ pradīyatām /",
  "GP12brndp2_u:2191": "pustānabravīdbrahmā yūyaṃ vai satyavādinaḥ // BndP_2,9.23 //",
  "GP12brndp2_u:2192": "tasmādyaduktaṃ yuṣmābhistattathā na tadanyathā /",
  "GP12brndp2_u:2193": "uktaṃ ca pitaro 'smākaṃ ceti vai tanayāḥ svakāḥ // BndP_2,9.24 //",
  "GP12brndp2_u:2194": "pitaraste bhaviṣyanti tebhyo 'yaṃ dīyatāṃ varaḥ /",
  "GP12brndp2_u:2195": "tenaiva vacasā te vai brahmaṇaḥ parameṣṭhinaḥ // BndP_2,9.25 //",
  "GP12brndp2_u:2196": "putrāḥ pitṛtvamājagmuḥ putratvaṃ pitaraḥ punaḥ /",
  "GP12brndp2_u:2197": "tasmātte pitaraḥ putrāḥ pitṛtvaṃ teṣu tatsmṛtam // BndP_2,9.26 //",
  "GP12brndp2_u:2198": "evaṃ smṛtvā pitṝnputrāḥ putrāṃścaiva pitṝṃstathā /",
  "GP12brndp2_u:2199": "vyājahāra punarbrahmā vitṝnātmavivṛddhaye // BndP_2,9.27 //",
  "GP12brndp2_u:2200": "yo hya niṣṭānpitṝñśrāddhi kriyāṃ kāñcitakariṣyati /",
  "GP12brndp2_u:2201": "rākṣasā dānavāśbaiva phalaṃ prāpsyanti tasya tat // BndP_2,9.28 //",
  "GP12brndp2_u:2202": "śrāddhairāpyāyitāścaiva pitaraḥ somamavyayam /",
  "GP12brndp2_u:2203": "āpyāyamānā yuṣmābhirvarddhayiṣyanti nityaśaḥ // BndP_2,9.29 //",
  "GP12brndp2_u:2204": "śrāddhairāpyāyitaḥ somo lokānāpyāyayiṣyati /",
  "GP12brndp2_u:2205": "kṛtsnaṃ saparvatavanaṃ jaṅgamājaṅgamairvṛtam // BndP_2,9.30 //",
  "GP12brndp2_u:2206": "śrāddhāni puṣṭikāmāśca ye kariṣyanti mānavāḥ /",
  "GP12brndp2_u:2207": "tebhyaḥ puṣṭiṃ prajāścaiva dāsyanti pitaraḥ sadā // BndP_2,9.31 //",
  "GP12brndp2_u:2208": "śrāddhe yebhyaḥ pradāsyanti trīnpiṇḍānnāmagotrataḥ /",
  "GP12brndp2_u:2209": "sarvatra vartamānāste pitaraḥ prapitāmahāḥ // BndP_2,9.32 //",
  "GP12brndp2_u:2210": "teṣāmāpyāyayiṣyanti śrāddhadānena vai prajāḥ /",
  "GP12brndp2_u:2211": "evamājñā kṛtā pūrvaṃ brahmaṇā parameṣṭhinā // BndP_2,9.33 //",
  "GP12brndp2_u:2212": "tenaitatsarvathā siddhaṃ dānamadhyayanaṃ tapaḥ /",
  "GP12brndp2_u:2213": "te tu jñānapradātāraḥ pitaro vo na saṃśayaḥ // BndP_2,9.34 //",
  "GP12brndp2_u:2214": "ityete pitaro devā devāśca pitaraḥ punaḥ /",
  "GP12brndp2_u:2215": "anyonyapitaro hyete devāśca pitaraśca ha // BndP_2,9.35 //",
  "GP12brndp2_u:2216": "etadbrahmavacaḥ śrutvā sūtasya viditātmanaḥ /",
  "GP12brndp2_u:2217": "papracchurmunayo bhūyaḥ sūtaṃ tasmādyaduttaram // BndP_2,9.36 //",
  "GP12brndp2_u:2218": "ṛṣaya ūcuḥ",
  "GP12brndp2_u:2219": "kiyanto vai munigaṇāḥ kasminkāle ca te gaṇāḥ /",
  "GP12brndp2_u:2220": "pūrve tu devapravarā devānāṃ somavarddhanāḥ // BndP_2,9.37 //",
  "GP12brndp2_u:2221": "sūta uvāca",
  "GP12brndp2_u:2222": "etadvo 'haṃ pravakṣyāmi pitṛsargamanuttamam /",
  "GP12brndp2_u:2223": "śaṃyuḥ papraccha yatpūrvaṃ pitaraṃ vai bṛhaspatim // BndP_2,9.38 //",
  "GP12brndp2_u:2224": "bṛhaspatimupāsīnaṃ sarvajñānārthakovidam /",
  "GP12brndp2_u:2225": "putraḥ śaṃyurimaṃ praśnaṃ papraccha vinayānvitaḥ // BndP_2,9.39 //",
  "GP12brndp2_u:2226": "ka ete pitaro nāma kiyantaḥ ke ca nāmataḥ /",
  "GP12brndp2_u:2227": "samudbhūtāḥ kathaṃ caite pitṛtvaṃ samupāgatāḥ // BndP_2,9.40 //",
  "GP12brndp2_u:2228": "kasmācca pitaraḥ pūrvaṃ yajñaṃ puṣṇanti nityaśaḥ /",
  "GP12brndp2_u:2229": "kriyāśca sarvā varttante śrāddhapūrvā mahātmanām // BndP_2,9.41 //",
  "GP12brndp2_u:2230": "kasmai śrāddhāni deyāni kiṃ ca datte mahāphalam /",
  "GP12brndp2_u:2231": "keṣu cāpyakṣayaṃ śrāddhaṃ tīrtheṣu ca nadīṣu ca // BndP_2,9.42 //",
  "GP12brndp2_u:2232": "keṣu vai sarvamāptoti śrāddhaṃ kṛtvā dvijottamaḥ /",
  "GP12brndp2_u:2233": "kaśca kālo bhavecchrāddhe vidhiḥ kaścānuvarttate // BndP_2,9.43 //",
  "GP12brndp2_u:2234": "etadicchāmi bhagavanvistareṇa yathā tathā /",
  "GP12brndp2_u:2235": "vyākhyātamānupūrvyeṇa yatra codāhṛtaṃ mayā // BndP_2,9.44 //",
  "GP12brndp2_u:2236": "bṛhaspatiridaṃ samyagevaṃ pṛṣṭo mahāmatiḥ /",
  "GP12brndp2_u:2237": "vyājahārānupūrvyeṇa praśnaṃ praśnavidāṃ varaḥ // BndP_2,9.45 //",
  "GP12brndp2_u:2238": "bṛhaspatiruvāca",
  "GP12brndp2_u:2239": "katha yiṣyāmi te tāta yanmāṃ tvaṃ paripṛcchasi /",
  "GP12brndp2_u:2240": "vinayena yathānyāyaṃ gambhīraṃ praśnamuttamam // BndP_2,9.46 //",
  "GP12brndp2_u:2241": "dyauraṃrikṣaṃ pṛthivī nakṣatrāṇi diśasta thā /",
  "GP12brndp2_u:2242": "sūryācandramasau caiva tathāhorātrameva ca // BndP_2,9.47 //",
  "GP12brndp2_u:2243": "na babhūvustadā tāta tamobhūtamabhūjjagat /",
  "GP12brndp2_u:2244": "brahmaiko duścaraṃ tatra tatāpa paramaṃ tapaḥ // BndP_2,9.48 //",
  "GP12brndp2_u:2245": "śaṃyustamabravīdbhūyaḥ pitaraṃ brahmavittamam /",
  "GP12brndp2_u:2246": "sarvavedavratasnātaḥ sarvajñānavidāṃ varaḥ /",
  "GP12brndp2_u:2247": "kīdṛśaṃ sarvabhūteśastapastepe prajā patiḥ // BndP_2,9.49 //",
  "GP12brndp2_u:2248": "bṛhaspatiruvāca",
  "GP12brndp2_u:2249": "sarveṣāṃ tapasāṃ yattattapo yogamanuttamam /",
  "GP12brndp2_u:2250": "dhyāyaṃstadā sa bhagavāṃstena lokānavāsṛjat // BndP_2,9.50 //",
  "GP12brndp2_u:2251": "jñānāni bhūtabhavyāni lokā vedāśca sarvaśaḥ /",
  "GP12brndp2_u:2252": "yogāmṛtāstadā sṛṣṭā brahmaṇā lokacakṣuṣā // BndP_2,9.51 //",
  "GP12brndp2_u:2253": "lokāḥ saṃtānakā nāma yatra tiṣṭhanti bhāsvarāḥ /",
  "GP12brndp2_u:2254": "vairājā iti vikhyātā devānāṃ divi devatā/ // 52//",
  "GP12brndp2_u:2255": "yogena tapasā yuktaḥ pūrvameva tadā prabhuḥ /",
  "GP12brndp2_u:2256": "devānasṛjata brahmā yogayuktānsanātanān // BndP_2,9.53 //",
  "GP12brndp2_u:2257": "ādidevā iti khyātā mahāsattvā mahaujasaḥ /",
  "GP12brndp2_u:2258": "sarvakāmapradāḥ pūjyā devādānavamānavaiḥ // BndP_2,9.54 //",
  "GP12brndp2_u:2259": "teṣāṃ sapta samākhyātā gaṇāstrailokyapūjitāḥ /",
  "GP12brndp2_u:2260": "amūrttayastrayasteṣāṃ catvārastu samūrttayaḥ // BndP_2,9.55 //",
  "GP12brndp2_u:2261": "upariṣṭāt trayasteṣāṃ varttante bhāvamūrttayaḥ /",
  "GP12brndp2_u:2262": "teṣāmadhastādvarttante catvāraḥ sūkṣmamūrttayaḥ // BndP_2,9.56 //",
  "GP12brndp2_u:2263": "tato devāstato bhūmireṣā lokaparaṃparā /",
  "GP12brndp2_u:2264": "loke varṣanti te hyasmiṃstebhyaḥ parjanyasaṃbhavaḥ // BndP_2,9.57 //",
  "GP12brndp2_u:2265": "annaṃ bhavati vai vṛṣṭyā lokānāṃ saṃbhavastataḥ /",
  "GP12brndp2_u:2266": "āpyāyayanti te yasmātsomaṃ cānnaṃ ca yogataḥ // BndP_2,9.58 //",
  "GP12brndp2_u:2267": "ūcustānvai pitṝṃsta smāllokānāṃ lokasattamāḥ /",
  "GP12brndp2_u:2268": "manojavāḥ svadhābhakṣyaḥ sarvakāmapariṣkṛtāḥ // BndP_2,9.59 //",
  "GP12brndp2_u:2269": "lobhamohabhayopetā niścintāḥ śoka varjitāḥ /",
  "GP12brndp2_u:2270": "ete yogaṃ parityajya prāptā lokānsudarśanān // BndP_2,9.60 //",
  "GP12brndp2_u:2271": "divyāḥ puṇyā vipāpmāno mahātmāno bhavantyuta /",
  "GP12brndp2_u:2272": "tato yugasahasrānte jāyante brahmavādinaḥ // BndP_2,9.61 //",
  "GP12brndp2_u:2273": "pratilabhya punaryogaṃ mokṣaṃ gacchantyamūrttayaḥ /",
  "GP12brndp2_u:2274": "vyaktāvyaktaṃ parityajya mahāyogabalena ca // BndP_2,9.62 //",
  "GP12brndp2_u:2275": "naśyantyulkeva gagane kṣaṇadvidyutprabheva ca /",
  "GP12brndp2_u:2276": "utsṛjya dehajālāni mahāyogabalena ca // BndP_2,9.63 //",
  "GP12brndp2_u:2277": "nirākhyopāsyatā yānti saritaṃ sāgaraṃ yathā /",
  "GP12brndp2_u:2278": "kriyayā gurupūjābhiryāgaṃ kurvanti yatnataḥ // BndP_2,9.64 //",
  "GP12brndp2_u:2279": "śrāddhe prītāstataḥ somaṃ pitaro yogamāsthitāḥ /",
  "GP12brndp2_u:2280": "āpyāyayanti yogena trailokyaṃ yena jīvati // BndP_2,9.65 //",
  "GP12brndp2_u:2281": "tasmācchrāddhāni deyāni yogānāṃ yatnataḥ sadā /",
  "GP12brndp2_u:2282": "pitṝṇāṃ hi balaṃ yogo yogātsomaḥ pravarttate // BndP_2,9.66 //",
  "GP12brndp2_u:2283": "sahasraśataviprānvai bhojayedyāvadāgatān /",
  "GP12brndp2_u:2284": "ekastānapi mantrajñaḥ sarvānarhati tacchṛṇu // BndP_2,9.67 //",
  "GP12brndp2_u:2285": "etāneva ca mantrajñānbhojayedyaḥ samāgatān /",
  "GP12brndp2_u:2286": "ekastānsnātakaḥ pritaḥ sarvānarhati tacchṛṇu // BndP_2,9.68 //",
  "GP12brndp2_u:2287": "mantrajñānāṃ sahasreṇa snātakānāṃ śatena ca /",
  "GP12brndp2_u:2288": "yogācāryeṇa yadbhuktaṃ trāyate mahāto bhayāt // BndP_2,9.69 //",
  "GP12brndp2_u:2289": "gṛhasthānāṃ sahasreṇa vānaprasthaśatena ca /",
  "GP12brndp2_u:2290": "brahmacārisahasreṇa yoga eva viśiṣyate // BndP_2,9.70 //",
  "GP12brndp2_u:2291": "nāstiko vāpyadharmo vā saṃkīrmastaskaro 'pi vā /",
  "GP12brndp2_u:2292": "nānyatra tāraṇaṃ dānaṃ yogeṣvāha prajāpatiḥ // BndP_2,9.71 //",
  "GP12brndp2_u:2293": "pitarastasya tuṣyanti suvṛṣṭenaiva karṣakāḥ /",
  "GP12brndp2_u:2294": "putro vāpyatha vā pautro dhyāninaṃ bhojayiṣyati // BndP_2,9.72 //",
  "GP12brndp2_u:2295": "alābhe dhyānaniṣṭhānāṃ bhojayedbrahmacāriṇam /",
  "GP12brndp2_u:2296": "tadalābhe udasīnaṃ gūhasthamapi bhojayet // BndP_2,9.73 //",
  "GP12brndp2_u:2297": "yastiṣṭhedekapādena vāyubhakṣaḥ śataṃ samāḥ /",
  "GP12brndp2_u:2298": "dhyānayogī parastasmāditi brahmānuśāsanam // BndP_2,9.74 //",
  "GP12brndp2_u:2299": "ādya eṣa gaṇaḥ proktaḥ pitṝṇāmamitaujasām /",
  "GP12brndp2_u:2300": "bhāvayansarvalokānvai sthita eṣa gaṇaḥ sadā // BndP_2,9.75 //",
  "GP12brndp2_u:2301": "ata ūrdhvaṃ pravakṣyāmi sarvānapi gaṇānpunaḥ /",
  "GP12brndp2_u:2302": "saṃtatiṃ saṃsthitiṃ caiva bhāvanāṃ ca yathākramam // BndP_2,9.76 //",
  "GP12brndp2_u:2303": "eti śrībrahmāṇḍe mahāpurāṇe vāyuprokte madhyabhāge tṛtīya",
  "GP12brndp2_u:2304": "upoddhātapāde pitṛkalpo nāma navamo 'dhyāyaḥ // 9//",
  "GP12brndp2_u:2305": "_____________________________________________________________",
  "GP12brndp2_u:2306": "bṛhaspatiruvāca",
  "GP12brndp2_u:2307": "saptaite jayatāṃ śreṣṭhāḥ svarge pitṛgaṇāḥ smṛtāḥ /",
  "GP12brndp2_u:2308": "catvāro murttimantaśca trayasteṣāmamūrttayaḥ // BndP_2,10.1 //",
  "GP12brndp2_u:2309": "teṣāṃ lokānvisargaṃ ca kīrttayiṣye nibodhata /",
  "GP12brndp2_u:2310": "yāvai duhitarasteṣāṃ dauhitrāśceva ye smṛtāḥ // BndP_2,10.2 //",
  "GP12brndp2_u:2311": "lokāḥ saṃtānakā nāma yatra tiṣṭhanti bhāsvarāḥ /",
  "GP12brndp2_u:2312": "amūrttayaḥ pitṛgaṇāste vai putrāḥ prajāpateḥ // BndP_2,10.3 //",
  "GP12brndp2_u:2313": "virājasya dvijaśreṣṭhā vairājā iti viśrutāḥ /",
  "GP12brndp2_u:2314": "ete vai pitarastāta yogānāṃ yogavardhanāḥ // BndP_2,10.4 //",
  "GP12brndp2_u:2315": "apyāyayanti ye nityaṃ yogāyogabalena tu /",
  "GP12brndp2_u:2316": "śrāddhairāpyāyitāste vai somamāpyāyayanti ca // BndP_2,10.5 //",
  "GP12brndp2_u:2317": "āpyāyitastataḥ somo lokānāpyāyayatyuta /",
  "GP12brndp2_u:2318": "eteṣāṃ mānasī kanyā menā nāma mahāgireḥ // BndP_2,10.6 //",
  "GP12brndp2_u:2319": "patnī himavataḥ putro yasyā maināka ucyate /",
  "GP12brndp2_u:2320": "parvatapravaraḥ so 'tha kraiñcaścāsya gireḥ sutaḥ // BndP_2,10.7 //",
  "GP12brndp2_u:2321": "tisraḥ kanyāstu menāyāṃ janayāmāsa śailārāṭ /",
  "GP12brndp2_u:2322": "aparṇāmekaparṇāṃ ca tṛtīyāmekapāṭalām // BndP_2,10.8 //",
  "GP12brndp2_u:2323": "nyagrodhame kaparṇā tu pāṭhalaṃ tvekapāṭalā /",
  "GP12brndp2_u:2324": "āśite dve aparṇā tu hyaniketā tapo 'carat // BndP_2,10.9 //",
  "GP12brndp2_u:2325": "śataṃ varṣasahasrāṇāṃ duścaraṃ devadānavaiḥ /",
  "GP12brndp2_u:2326": "āhāramekaparṇena hyekaparṇā samācarat // BndP_2,10.10 //",
  "GP12brndp2_u:2327": "pāṭalenaiva caikena vyadadhādekapāṭalā /",
  "GP12brndp2_u:2328": "pūrṇe varṣasahasre dve cāhāraṃ vai prajakratuḥ // BndP_2,10.11 //",
  "GP12brndp2_u:2329": "ekā tatra nirāhārā tāṃ mātā pratyabhāṣata /",
  "GP12brndp2_u:2330": "niṣedhayantī someti mātṛsrehena duḥkhitā // BndP_2,10.12 //",
  "GP12brndp2_u:2331": "sā tathoktā tadāparṇā devī duścaracāriṇī /",
  "GP12brndp2_u:2332": "umeti hi mahābhāgā triṣu lokeṣu viśrutā // BndP_2,10.13 //",
  "GP12brndp2_u:2333": "tathaiva nāmnā tenāsau niruktoktena karmaṇā /",
  "GP12brndp2_u:2334": "etattu trikumārīkaṃ jagatsthāvarajaṅga mam // BndP_2,10.14 //",
  "GP12brndp2_u:2335": "etāsāṃ tapasā sṛṣṭaṃ yāvadbhūmirddhariṣyati /",
  "GP12brndp2_u:2336": "tapaḥśarīrāstāḥ sarvāsthisro yogabalānvitāḥ // BndP_2,10.15 //",
  "GP12brndp2_u:2337": "sarvāstāḥ sumahābhāgāḥ sarvāśca sthirayauvanāḥ /",
  "GP12brndp2_u:2338": "sarvāśca brahmavādinyaḥ sarvāścaivordhvaretasaḥ // BndP_2,10.16 //",
  "GP12brndp2_u:2339": "umā tāsāṃ variṣṭhā ca śreṣṭhā ca varavarṇinī /",
  "GP12brndp2_u:2340": "mahāyogabalopetā mahādevamupasthitā // BndP_2,10.17 //",
  "GP12brndp2_u:2341": "dattakaścośānstasyāḥ putro vai bhṛgunandanaḥ /",
  "GP12brndp2_u:2342": "asitasyaikaparṇā tu patnī sādhvī pativratā // BndP_2,10.18 //",
  "GP12brndp2_u:2343": "dattā himavatā tasmai yogācāryāya dhīmate /",
  "GP12brndp2_u:2344": "devalaṃ suṣuve sā tu brahmiṣṭhaṃ jñānasaṃyutā // BndP_2,10.19 //",
  "GP12brndp2_u:2345": "yā vai tāsāṃ kumārīṇāṃ tṛtīyā caikapāṭalā /",
  "GP12brndp2_u:2346": "putraṃ śataśalākasya jaigīṣavyamupasthitā // BndP_2,10.20 //",
  "GP12brndp2_u:2347": "tasyāpi śaṅkhaliśitau smṛtau putrāvayonijau /",
  "GP12brndp2_u:2348": "ityetā vai mahābhāgāḥ kanyā himavataḥ śubhāḥ // BndP_2,10.21 //",
  "GP12brndp2_u:2349": "rudrāṇī sā tu pravarā svairguṇairatiricyate /",
  "GP12brndp2_u:2350": "anyonyaprītamanasorumāśaṅkarayoratha // BndP_2,10.22 //",
  "GP12brndp2_u:2351": "śleṣaṃ saṃsaktayorjñātvā śaṅkitaḥ kila vṛtrahā /",
  "GP12brndp2_u:2352": "tābhyāṃ maithunaśaktābhyāmapatyodbhavabhīruṇā // BndP_2,10.23 //",
  "GP12brndp2_u:2353": "tayoḥ sakāśamindreṇa preṣito havyavāhanaḥ /",
  "GP12brndp2_u:2354": "anāyo rativighnaṃ ca tvamācara hutāśana // BndP_2,10.24 //",
  "GP12brndp2_u:2355": "sarvatra gata eva tvaṃ na doṣo vidyate tava /",
  "GP12brndp2_u:2356": "ityevamukte tu tadā vahninā ca tathā kṛtam // BndP_2,10.25 //",
  "GP12brndp2_u:2357": "umāṃ devaḥ samutsṛjya śukraṃ bhūmau vyasarjayat /",
  "GP12brndp2_u:2358": "tato ruṣitayā sadyaḥ śapto 'gnirumayā tayā // BndP_2,10.26 //",
  "GP12brndp2_u:2359": "idaṃ coktavatī vahniṃ roṣagadgadayā girā /",
  "GP12brndp2_u:2360": "yasmānnāvavitṛptābhyāṃ rativighnaṃ hutāśana // BndP_2,10.27 //",
  "GP12brndp2_u:2361": "kṛtavānasya karttavyaṃ tasmāttvamasi durmatiḥ /",
  "GP12brndp2_u:2362": "yadevaṃ vigataṃ garbhaṃ raudraṃ śukraṃ mahāprabham // BndP_2,10.28 //",
  "GP12brndp2_u:2363": "garbhe tvaṃ dhārayasvaivameṣā te daṇḍadhāraṇā /",
  "GP12brndp2_u:2364": "sa śāpadoṣādrudrāṇyā antargarbho hutāśanaḥ // BndP_2,10.29 //",
  "GP12brndp2_u:2365": "bahūnvarṣagaṇāngarbhaṃ dhārayāmāsa vai dvija /",
  "GP12brndp2_u:2366": "sa gaṅgāmabhigamyāha śrūyatāṃ sariduttame // BndP_2,10.30 //",
  "GP12brndp2_u:2367": "sumahānparikhedo me jāyate garbhadhāraṇāt /",
  "GP12brndp2_u:2368": "maddhitārtha matho garbhamimaṃ dhāraya nimnage // BndP_2,10.31 //",
  "GP12brndp2_u:2369": "matprasādācca tanayo varadaste bhaviṣyati /",
  "GP12brndp2_u:2370": "tathetyuktvā tadā sā tu saṃpratdṛṣṭā mahānadī // BndP_2,10.32 //",
  "GP12brndp2_u:2371": "taṃ garbhaṃ dhārayāmāsa dahyamānena cetasā /",
  "GP12brndp2_u:2372": "sāpi kṛcchreṇa mahatā khidyamānā mahānadī // BndP_2,10.33 //",
  "GP12brndp2_u:2373": "prakṛṣṭaṃ vyasṛjadgarbhaṃ dīpyamāna mivānalam /",
  "GP12brndp2_u:2374": "rudrāgnigaṅgātanayastatra jāto 'ruṇaprabhaḥ // BndP_2,10.34 //",
  "GP12brndp2_u:2375": "ādityaśatasaṃkāśo mahātejāḥ pratāpavān /",
  "GP12brndp2_u:2376": "tasmiñjāte mahābhāge kumāre jāhnavīsute // BndP_2,10.35 //",
  "GP12brndp2_u:2377": "vimānayānairākāśaṃ patatrribhirivāvṛtam /",
  "GP12brndp2_u:2378": "devadundubhayo nedurākāśe madhurasvanāḥ // BndP_2,10.36 //",
  "GP12brndp2_u:2379": "mumucuḥ puṣpavarṣaṃ ca khecarāḥ siddhacāraṇāḥ /",
  "GP12brndp2_u:2380": "jagurgandharvamukhyāśca sarvaśastatra tatra ha // BndP_2,10.37 //",
  "GP12brndp2_u:2381": "yakṣā vidyādharāḥ siddhāḥ kinnarāścaiva sarvaśaḥ /",
  "GP12brndp2_u:2382": "mahānāgasahasrāṇi pravarāśca patatrriṇaḥ // BndP_2,10.38 //",
  "GP12brndp2_u:2383": "upatasthurmahābhāgamāgneyaṃ śaṅkarātmajam /",
  "GP12brndp2_u:2384": "prabhāveṇa hatāstena daityavānararākṣasāḥ // BndP_2,10.39 //",
  "GP12brndp2_u:2385": "sa hi saptarṣibhāryābhirārādevāgnisaṃbhavaḥ /",
  "GP12brndp2_u:2386": "abhiṣekaprayātābhirdṛṣṭo varjya tvarundhatīm // BndP_2,10.40 //",
  "GP12brndp2_u:2387": "tābhiḥ sa bālārkanibho raudraḥ parivṛtaḥ prabhuḥ /",
  "GP12brndp2_u:2388": "snihyamānābhiratyarthaṃ svakabhiriva mātṛbhiḥ // BndP_2,10.41 //",
  "GP12brndp2_u:2389": "yugapatsarvadevībhirdidhitsurjāhnavīṃ sutaḥ /",
  "GP12brndp2_u:2390": "ṣaṇmukhānyasṛjacchrīmāṃstenāyaṃ ṣaṇmukhaḥ smṛtaḥ // BndP_2,10.42 //",
  "GP12brndp2_u:2391": "tena jātena mahātā devānāmasahiṣṇavaḥ /",
  "GP12brndp2_u:2392": "skanditā dānavagaṇāstasmātskandaḥ pratāpavān // BndP_2,10.43 //",
  "GP12brndp2_u:2393": "kṛttikābhistu yasmātsa varddhito hi purātanaḥ /",
  "GP12brndp2_u:2394": "kārttikeya iti khyātastasmādasurasūdanaḥ // BndP_2,10.44 //",
  "GP12brndp2_u:2395": "jṛṃbhatastasya daityārerjvālā mālākulā tadā /",
  "GP12brndp2_u:2396": "mukhādvinirgatā tasya svaśaktiraparājitā // BndP_2,10.45 //",
  "GP12brndp2_u:2397": "krīḍārthaṃ caiva skandasya viṣṇunā prabhaviṣṇunā /",
  "GP12brndp2_u:2398": "garuḍādatisṛṣṭau hi pakṣiṇau dvau prabhadrakau // BndP_2,10.46 //",
  "GP12brndp2_u:2399": "mayūraḥ kukkuṭaścaiva patākā caiva vāyunā /",
  "GP12brndp2_u:2400": "yasya dattā sarasvatyā mahāvīṇā mahāsvanā // BndP_2,10.47 //",
  "GP12brndp2_u:2401": "ajaḥ svayaṃbhuvā datto meṣo dattaśca śaṃbhunā /",
  "GP12brndp2_u:2402": "māyāviharaṇe vipra girau kraiñce nipātite // BndP_2,10.48 //",
  "GP12brndp2_u:2403": "tārake cāsuravare samudīrṇe nipātite /",
  "GP12brndp2_u:2404": "seṃdropendrairmahābhāgairdevairagnisutaḥ prabhuḥ // BndP_2,10.49 //",
  "GP12brndp2_u:2405": "senāpatyena daityārirabhiṣiktaḥ pratāpavān /",
  "GP12brndp2_u:2406": "devasenāpatistveṣa paṭhyate suranāyakaḥ // BndP_2,10.50 //",
  "GP12brndp2_u:2407": "devāriskandanaḥ skandaḥ sarvalokeśvaraḥ prabhuḥ /",
  "GP12brndp2_u:2408": "pramathairvidhairdevastathā bhūtagaṇairapi // BndP_2,10.51 //",
  "GP12brndp2_u:2409": "mātṛbhirvividhābhiśca vināyakagaṇaistataḥ /",
  "GP12brndp2_u:2410": "lokāḥ somapadā nāma marīceryatra vai sutāḥ // BndP_2,10.52 //",
  "GP12brndp2_u:2411": "tatra te divi varttante devāstānpūjayantyuta /",
  "GP12brndp2_u:2412": "śrutā barhiṣado nāma pitaraḥ somapāstu te // BndP_2,10.53 //",
  "GP12brndp2_u:2413": "eteṣāṃ mānasī kanyā acchodā nāma nimnagā /",
  "GP12brndp2_u:2414": "acchaudaṃ nāma taddivyaṃ saro yasmātsamutthitā // BndP_2,10.54 //",
  "GP12brndp2_u:2415": "tathā na dṛṣṭapūrvāstu vitaraste kadācana /",
  "GP12brndp2_u:2416": "saṃbhūtā mānasī teṣāṃ pitṝnsvānnābhijānatī // BndP_2,10.55 //",
  "GP12brndp2_u:2417": "sā tvanyaṃ pitaraṃ vavre tānatikramya vai pitṝn /",
  "GP12brndp2_u:2418": "amāvasumiti khyātamailaputraṃ nabhaścaram // BndP_2,10.56 //",
  "GP12brndp2_u:2419": "adrikāpsarasā yuktaṃ vimānādhiṣṭhitaṃ divi /",
  "GP12brndp2_u:2420": "sā tena vyabhicāreṇa gagane nāprajāriṇī // BndP_2,10.57 //",
  "GP12brndp2_u:2421": "pitaraṃ prārthayitvānyaṃ yogabhraṣṭā papāta ha /",
  "GP12brndp2_u:2422": "trīṇyavaśyadvimānāni patantī sā divaścyutā // BndP_2,10.58 //",
  "GP12brndp2_u:2423": "trasareṇupramāṇāni teṣu cāvasthitānpitṝn /",
  "GP12brndp2_u:2424": "susūkṣmānaparivyaktānagnīnagniṣvivāhitān // BndP_2,10.59 //",
  "GP12brndp2_u:2425": "trāyadhvamityuvācārtā patatī cāpyavākśirāḥ /",
  "GP12brndp2_u:2426": "tairukā sā tu mā bhaiṣī rityato 'dhiṣṭhitābhavat // BndP_2,10.60 //",
  "GP12brndp2_u:2427": "tataḥ prasādayatsā vai sīdantī tvanayā girā /",
  "GP12brndp2_u:2428": "ūcuste pitaraḥ kanyāṃ bhraṣṭaiśvaryāṃ vyatikramāt // BndP_2,10.61 //",
  "GP12brndp2_u:2429": "bhraṣṭaiśvaryāṃ svadoṣeṇa patasi tvaṃ śucismite /",
  "GP12brndp2_u:2430": "yairācaranti karmaṇi śarīrairiha devatāḥ // BndP_2,10.62 //",
  "GP12brndp2_u:2431": "taireva tatkarmabhalaṃ prāpnuvanti sadā sma ha /",
  "GP12brndp2_u:2432": "sadyaḥ phalanti karmāṇi devatve pretya mānuṣe // BndP_2,10.63 //",
  "GP12brndp2_u:2433": "tasmātsvatapasaḥ putri pretya saṃprāpsyase phalam /",
  "GP12brndp2_u:2434": "ityuktayā tu pitaraḥ punaste tu prasāditāḥ // BndP_2,10.64 //",
  "GP12brndp2_u:2435": "dhyātvā prasādaṃ te cakrustasyāstadanukaṃpayā /",
  "GP12brndp2_u:2436": "avaśyaṃ bhāvinaṃ dṛṣṭvā hyarthamūcustadā tu tām // BndP_2,10. 65 //",
  "GP12brndp2_u:2437": "somapāḥ pitaraḥ kanyāṃ rajño 'syaiva tvamāvasoḥ /",
  "GP12brndp2_u:2438": "utpannasya pṛthivyāṃ tu mānuṣeṣu mahātmanaḥ // BndP_2,10.66 //",
  "GP12brndp2_u:2439": "kanyā bhūtvā tvimāṃllokānpunaḥ prāpsyasi bhāmini /",
  "GP12brndp2_u:2440": "aṣṭāviṃśe bhavitrī tvaṃ dvāpare matsyayonijā // BndP_2,10.67 //",
  "GP12brndp2_u:2441": "asyaiva rājño duhitā hyadrikāyāmamāvasoḥ /",
  "GP12brndp2_u:2442": "parāśarasya dāyādamṛṣiṃ tvaṃ janayiṣyasi // BndP_2,10.68 //",
  "GP12brndp2_u:2443": "sa vedamekaṃ brahmarṣi ścaturddhā vibhajiṣyati /",
  "GP12brndp2_u:2444": "mahābhiṣasya putrau dvau śantanoḥ kīrttivarddhanau // BndP_2,10.69 //",
  "GP12brndp2_u:2445": "vicitravīryaṃ dharmajñaṃ tvamevotpādayiṣyasi /",
  "GP12brndp2_u:2446": "citrāṅgadaṃ ca rājānaṃ sarvasattvabalānvitam // BndP_2,10.70 //",
  "GP12brndp2_u:2447": "etānutpādayitvātha punarlokānavā psyasi /",
  "GP12brndp2_u:2448": "vyabhicārātpitṝṇāṃ tvaṃ prāpsyase janma kutsitam // BndP_2,10.71 //",
  "GP12brndp2_u:2449": "tasyaiva rājñastvaṃ kanyā adrikāyāṃ bhaviṣyasi /",
  "GP12brndp2_u:2450": "kanyā bhūtvā tataśca tvamimāṃllokānavāpsyasi // BndP_2,10.72 //",
  "GP12brndp2_u:2451": "evamukatvā tu dāśeyī jātā satyavatī tu sā /",
  "GP12brndp2_u:2452": "adrikāyāḥ sutā matsyā sutā jātā hyamāvasoḥ // BndP_2,10.73 //",
  "GP12brndp2_u:2453": "adikāmatsyasaṃbhūtā gaṅgāyamunasaṃgame /",
  "GP12brndp2_u:2454": "tasyā rājño hi sā kanyā rājño vīryeṇa caiva hi // BndP_2,10.74 //",
  "GP12brndp2_u:2455": "virajānāma te lokā divi rocanti te gaṇāḥ /",
  "GP12brndp2_u:2456": "agniṣvāttāḥ smṛtāstatra pitaro bhāskaraprabhāḥ pulahasya prajāpateḥ /",
  "GP12brndp2_u:2457": "eteṣāṃ mānasī kanyā pīvarī nāma viśrutā // BndP_2,10.77 //",
  "GP12brndp2_u:2458": "yoginī yogapatnī ca yogamātā tathaiva ca /",
  "GP12brndp2_u:2459": "bhavitā dvāparaṃ prāpya aṣṭāviṃśatimeva tu // BndP_2,10.78 //",
  "GP12brndp2_u:2460": "śrīmānvyāso mahāyogī yogastasmindvijottamāḥ /",
  "GP12brndp2_u:2461": "vyāsādaraṇyāṃ saṃbhūto vidhūma iva pāvakaḥ // BndP_2,10.79 //",
  "GP12brndp2_u:2462": "parāśarakulodbhūtaḥ śuko nāma mahātapāḥ /",
  "GP12brndp2_u:2463": "sa tasyāṃ pitṛkanyāyāṃ pīvaryāṃ janayadvibhuḥ // BndP_2,10.80 //",
  "GP12brndp2_u:2464": "putrānpañca yogacaryāpariburṇānpariśrutān /",
  "GP12brndp2_u:2465": "kṛṣṇā gauraṃ prabhuṃ śaṃbhuṃ tathā bhūriśrutaṃ ca vai // BndP_2,10.81 //",
  "GP12brndp2_u:2466": "kanyāṃ kīrtimatīṃ caiva yoginīṃ yogamātaram /",
  "GP12brndp2_u:2467": "brahmadattasya cananī mahiṣī tvaṇuhasya sā // BndP_2,10.82 //",
  "GP12brndp2_u:2468": "ādityakiraṇopetamapunarmārgamāsthitaḥ /",
  "GP12brndp2_u:2469": "sarvavyāpī vinirmukto bhaviṣyati mahāmuniḥ // BndP_2,10.83 //",
  "GP12brndp2_u:2470": "traya ete gāṇāḥ proktāścatuḥ śeṣānnibodhata /",
  "GP12brndp2_u:2471": "tānvakṣyāmi dvijaśreṣṭhāḥ prabhāmūrttimato gaṇān // BndP_2,10.84 //",
  "GP12brndp2_u:2472": "utpannāstu svadhāyāṃ te kāvyā hyagneḥ kaveḥ sutāḥ /",
  "GP12brndp2_u:2473": "pitaro devalokeṣu jyotirbhāsiṣu bhāsvarāḥ // BndP_2,10.85 //",
  "GP12brndp2_u:2474": "sarvakāmasamṛddheṣu dvijāstānbhāvayantyuta /",
  "GP12brndp2_u:2475": "eteṣāṃ mānasī kanyā yogotpattiritiśrutā // BndP_2,10.86 //",
  "GP12brndp2_u:2476": "dattā sanatkumāreṇa śukrasya mahiṣī tu yā /",
  "GP12brndp2_u:2477": "ekaśṛṅgeti vikhyātā bhṛgūṇāṃ kīrtivarddhinī // BndP_2,10.87 //",
  "GP12brndp2_u:2478": "marīci garbhāste lokāḥ samāvṛtya divi sthitāḥ /",
  "GP12brndp2_u:2479": "ete hyaṅgirasaḥ putrāḥ sādhyaiḥ saṃvarddhitāḥ purā // BndP_2,10.88 //",
  "GP12brndp2_u:2480": "upahūtāḥ smṛtāste vai pitaro bhāsvarā divi /",
  "GP12brndp2_u:2481": "tānkṣatriyagaṇāḥ sapta bhāvayanti phalārthinaḥ // BndP_2,10.89 //",
  "GP12brndp2_u:2482": "eteṣāṃ mānasī kanyā yaśodā nāma viśrutā /",
  "GP12brndp2_u:2483": "matā yā jananī devī khaṭvāṅgasya mahātmanaḥ // BndP_2,10.90 //",
  "GP12brndp2_u:2484": "yajñe yasya purā gītā gāthāgītairmaharṣibhiḥ /",
  "GP12brndp2_u:2485": "agnerjanma tadā dṛṣṭvā śāṇḍilyasya mahātmanaḥ // BndP_2,10.91 //",
  "GP12brndp2_u:2486": "yajamānaṃ dilīpaṃ ye paśyantyatra samāhitāḥ /",
  "GP12brndp2_u:2487": "satyavrataṃ mahātmānaṃ te 'pi svargajito narāḥ // BndP_2,10.92 //",
  "GP12brndp2_u:2488": "ājyapā nāma pitaraḥ kardamasya prajā pateḥ /",
  "GP12brndp2_u:2489": "samutpannasya pulahādutpannāstasya te sutāḥ // BndP_2,10.93 //",
  "GP12brndp2_u:2490": "lakiṣu teṣu vaivartāḥ kāmagoṣu vihaṅgamāḥ /",
  "GP12brndp2_u:2491": "etānvaiśyagaṇāḥ śrāddhe bhāva yanti phalārthinaḥ // BndP_2,10.94 //",
  "GP12brndp2_u:2492": "eteṣāṃ mānasī kanyā virajā nāma viśrutā /",
  "GP12brndp2_u:2493": "yayāterjananī sādhvī patnī sā nahuṣasya ca // BndP_2,10.95 //",
  "GP12brndp2_u:2494": "sukālā nāma pitaro vasiṣṭhasya mahātmanaḥ /",
  "GP12brndp2_u:2495": "hairaṇyagarbhasya sutāḥ śūdrāstāṃ bhāvayantyuta // BndP_2,10.96 //",
  "GP12brndp2_u:2496": "mānasā nāma te lokā vartante yatra te divi /",
  "GP12brndp2_u:2497": "eteṣāṃ mānasī kanyā narmadā saritāṃ varā // BndP_2,10.97 //",
  "GP12brndp2_u:2498": "sā bhāvayati bhūtāni dakṣiṇāpathagāminī /",
  "GP12brndp2_u:2499": "jananī sātrasaddasyoḥ purukutsaparigrahaḥ // BndP_2,10.98 //",
  "GP12brndp2_u:2500": "eteṣāmabhyupagamānmanurmanvantareśvaraḥ /",
  "GP12brndp2_u:2501": "manvantarādau śrāddhāni pravartayati sarvaśaḥ // BndP_2,10.99 //",
  "GP12brndp2_u:2502": "pitṝṇāmānupūrvyeṇa sarveṣāṃ dvijasattamāḥ /",
  "GP12brndp2_u:2503": "tasmādetatsvadharmeṇa deyaṃ śrāddhaṃ ca śraddhayā // BndP_2,10.100 //",
  "GP12brndp2_u:2504": "sarveṣāṃ rājataiḥ pātrairapi vā rajatānvitaiḥ /",
  "GP12brndp2_u:2505": "dattaṃ svadhāṃ purodhāya śrāddhaṃ prīṇāti vai pitṝn // BndP_2,10.101 //",
  "GP12brndp2_u:2506": "saumyāyane vāgrayaṇe hyaśvamedhaṃ tadapnuyāt /",
  "GP12brndp2_u:2507": "somaścāpyāyanaṃ kṛtvā hyaganervevasvatasya ca // BndP_2,10.102 //",
  "GP12brndp2_u:2508": "pitṝnprīṇāti yo vaṃśyaḥ pitaraḥ prīṇayanti tam /",
  "GP12brndp2_u:2509": "pitaraḥ puṣṭikāmasya prajākāmasya vā punaḥ // BndP_2,10.103 //",
  "GP12brndp2_u:2510": "puṣṭiṃ prajāstathā svargaṃ prayacchanti na saṃśayaḥ /",
  "GP12brndp2_u:2511": "devakāryādapi sadā pitṛkāryaṃ viśiṣyate // BndP_2,10.104 //",
  "GP12brndp2_u:2512": "devatābhyaḥ pitṝṇāṃ hi pūrvamāpyāyanaṃ smṛtam /",
  "GP12brndp2_u:2513": "na hi yoga gatiḥ sūkṣmā pitṝṇāṃ na pitṛkṣayaḥ // BndP_2,10.105 //",
  "GP12brndp2_u:2514": "tapasā viprasiddhena dṛśyate māsacakṣuṣā /",
  "GP12brndp2_u:2515": "ityete pitaraścaiva lokā duhitaraśca vai // BndP_2,10.106 //",
  "GP12brndp2_u:2516": "dauhitrā yajamānāśca proktā ye bhāvayanti yān /",
  "GP12brndp2_u:2517": "catvāro mūrtimantastu trayasteṣāmamūrtayaḥ // BndP_2,10.107 //",
  "GP12brndp2_u:2518": "tebhyaḥ śrāddhāni satkṛtya devāḥ kurvanti yatnataḥ /",
  "GP12brndp2_u:2519": "bhaktyā prāñjalayaḥ sarveseṃdrāstadgatamānasāḥ // BndP_2,10.108 //",
  "GP12brndp2_u:2520": "viśve ca sikatāścaiva pṛśnijāḥ śṛṅgiṇastathā /",
  "GP12brndp2_u:2521": "kṛṣṇāḥ śvetāṃbujāścaiva vidhiva tpūjayantyuta // BndP_2,10.109 //",
  "GP12brndp2_u:2522": "praśastā vātarasanā divākṛtyāstathaiva ca /",
  "GP12brndp2_u:2523": "meghāśca marutaścaiva brahmādyāśca divaukasaḥ // BndP_2,10.110 //",
  "GP12brndp2_u:2524": "atribhṛgvaṅgirādyāśca ṛṣayaḥ sarva eva te /",
  "GP12brndp2_u:2525": "yakṣā nāgāḥ suparṇāśca kinnarā rākṣasaiḥ saha // BndP_2,10.111 //",
  "GP12brndp2_u:2526": "pitṝṃste 'pūjayansarve nityameva phalārthinaḥ /",
  "GP12brndp2_u:2527": "evamete mahātmānaḥ śrāddhe satkṛtya pūjitāḥ // BndP_2,10.112 //",
  "GP12brndp2_u:2528": "sarvānkāmānprayacchanti śataśo 'tha sahasraśaḥ /",
  "GP12brndp2_u:2529": "hitvā trailokyasaṃsāraṃ jarāmṛtyumayaṃ tathā // BndP_2,10.113 //",
  "GP12brndp2_u:2530": "mokṣaṃ yogamathaiśvaryaṃ sūkṣmadehamadehinām /",
  "GP12brndp2_u:2531": "kṛtsnaṃ vairāgyamānantyaṃ prayacchanti pitāmahāḥ // BndP_2,10.114 //",
  "GP12brndp2_u:2532": "eśvaryaṃ vihitaṃ yogameśvaryaṃ yoga ucyate /",
  "GP12brndp2_u:2533": "yogaiśvaryamṛte mokṣaḥ kathañcinnopapadyate // BndP_2,10.115 //",
  "GP12brndp2_u:2534": "apakṣasyeva gamanaṃ gagane pakṣiṇo yathā /",
  "GP12brndp2_u:2535": "variṣṭhaḥ sarvadharmāṇāṃ mokṣadharmaḥ sanātanaḥ // BndP_2,10.116 //",
  "GP12brndp2_u:2536": "pitṝṇāṃ hi prasādena prāpyate sa mahātmanām /",
  "GP12brndp2_u:2537": "muktāvaiḍūryavāsāṃsi vājināgāyutāni ca // BndP_2,10.117 //",
  "GP12brndp2_u:2538": "koṭiśaścāpi ratnāniprayacchanti pitāmahāḥ /",
  "GP12brndp2_u:2539": "haṃsabarhiṇayuktani muktāvaiḍhūryavanti ca // BndP_2,10.1118 //",
  "GP12brndp2_u:2540": "kiṅkiṇījālanaddhāni sadā puṣpaphalāni ca /",
  "GP12brndp2_u:2541": "vimānānāṃ sahasrāṇi yuktānyapsarasāṃ gaṇaiḥ // BndP_2,10.119 //",
  "GP12brndp2_u:2542": "sarvakāmasamṛddhāni prayacchanti pitāmahāḥ /",
  "GP12brndp2_u:2543": "prajāṃ puṣṭiṃ smṛtiṃ medhāṃ rājyamārogyameva ca /",
  "GP12brndp2_u:2544": "prītā nityaṃ prayacchanti mānuṣāṇāṃ pitāmahāḥ // BndP_2,10.120 //",
  "GP12brndp2_u:2545": "iti śrībrahmāṇḍe mahāpurāṇe vāyuprokte madhyabhāge tṛtīye upoddhātapāde pitṛrājya kalpo nāma daśamo 'dhyāyaḥ // 10//",
  "GP12brndp2_u:2546": "_____________________________________________________________",
  "GP12brndp2_u:2547": "bṛhaspatiruvāca",
  "GP12brndp2_u:2548": "rājataṃ rājatāktaṃ vā pitṝṇāṃ pātramucyate /",
  "GP12brndp2_u:2549": "rājatasya kathāvāpi darśanaṃ dāna meva vā // BndP_2,11.1 //",
  "GP12brndp2_u:2550": "anantamakṣayaṃ svarge rājate dānamucyate /",
  "GP12brndp2_u:2551": "pitṝnetena dānena satputrāstārayantyuta // BndP_2,11.2 //",
  "GP12brndp2_u:2552": "rājate hi svadhā dugdhā pātre taiḥ pṛthivī purā /",
  "GP12brndp2_u:2553": "svadhāṃ vā pārthibhistāta tasmin dattaṃ tadakṣayam // BndP_2,11.3 //",
  "GP12brndp2_u:2554": "kṛṣṇājinasya sāṃnidhyaṃ darśanaṃ dānameva ca /",
  "GP12brndp2_u:2555": "rakṣoghnaṃ brahma varcasyaṃ paśūnputrāṃśca tārayet // BndP_2,11.4 //",
  "GP12brndp2_u:2556": "kanakaṃ rājataṃ pātraṃ dauhitraṃ kutupastilāḥ /",
  "GP12brndp2_u:2557": "vastūni pāvanīyāni tridaṇḍīyoga eva vā // BndP_2,11.5 //",
  "GP12brndp2_u:2558": "śrāddhakarmaṇyayaṃ śreṣṭho vidhirbrāhmaḥ sanātanaḥ /",
  "GP12brndp2_u:2559": "āyuḥkīrtiprajaiśvaryaprajñāsaṃtativarddhanaḥ // BndP_2,11.6 //",
  "GP12brndp2_u:2560": "diśidakṣiṇapūrvasyāṃ vedisthānaṃ nivedayet /",
  "GP12brndp2_u:2561": "sarvato 'ratnimātraṃ ca caturasraṃ susaṃsthitam // BndP_2,11.7 //",
  "GP12brndp2_u:2562": "vakṣyāmi vidhivatsthānaṃ pitṝṇāmanuśāsitam /",
  "GP12brndp2_u:2563": "dhanyamāyuṣyamārogyaṃ balavarṇavivarddhanamā // BndP_2,11.8 //",
  "GP12brndp2_u:2564": "tatra gartāstrayaḥ kāyārstrayo daṇḍāśca khādirāḥ /",
  "GP12brndp2_u:2565": "aratnimātrāste kāryā rajataiḥ pravibhūṣitāḥ // BndP_2,11.9 //",
  "GP12brndp2_u:2566": "te vitastyāyatā garttāḥ sarvataścaturaṅgulāḥ /",
  "GP12brndp2_u:2567": "prāgdakṣiṇamukhānkuryātsthirānaśuṣirāṃstathā // BndP_2,11.10 //",
  "GP12brndp2_u:2568": "adbhiḥ pavitrayuktābhiḥ pāvayetsatataṃ śuciḥ /",
  "GP12brndp2_u:2569": "payasā hyāja gavyena śodhanaṃ cādbhireva ca // BndP_2,11.11 //",
  "GP12brndp2_u:2570": "satataṃ tarpaṇaṃ hyetattṛptirbhavati śāsvatī /",
  "GP12brndp2_u:2571": "iha vāmutra ya vaśī sarvakāmasamanvitaḥ // BndP_2,11.12 //",
  "GP12brndp2_u:2572": "evaṃ triṣavaṇasnāto yor'cayetprayataḥ pitṝn /",
  "GP12brndp2_u:2573": "mantreṇa vidhivatsamyagaśvamedhaphalaṃ labhet // BndP_2,11.13 //",
  "GP12brndp2_u:2574": "tānsthāpayedamāvāsyāṃ garttānvai caturaṅgulān /",
  "GP12brndp2_u:2575": "triḥsaptasaṃsthāste yajñāstrailokyaṃ dhāryate tu yaḥ // BndP_2,11.14 //",
  "GP12brndp2_u:2576": "tasya puṣṭistathaiśvaryamāyuḥ saṃtatireva ca /",
  "GP12brndp2_u:2577": "divi ca bhrājatelakṣmyā mokṣaṃ ca labhate kramāt // BndP_2,11.15 //",
  "GP12brndp2_u:2578": "pāpmāpahaṃ pāvanīyaṃ hyaśvamedhaphalaṃ labhet /",
  "GP12brndp2_u:2579": "aśvamedhaphalaṃ hyettaddvijaiḥ saṃskṛtya pūjitam // BndP_2,11.16 //",
  "GP12brndp2_u:2580": "mantraṃ vakṣyāmyahaṃ tasmādamṛtaṃ brahmanirmitam /",
  "GP12brndp2_u:2581": "deṃvatebhyaḥ pitṛbhyaśca mahāyogibhya eva ca // BndP_2,11.17 //",
  "GP12brndp2_u:2582": "namaḥ svāhayai svadhāyai nityameva bhavatyuta /",
  "GP12brndp2_u:2583": "āddhe 'vasāne śrāddhasya trirāvṛttaṃ japetsadā // BndP_2,11.18 //",
  "GP12brndp2_u:2584": "piṇḍanirvapaṇe vāpi japedetaṃ samāhitaḥ /",
  "GP12brndp2_u:2585": "kṣipramāyānti pitaro rakṣāṃsi pradravanti ca // BndP_2,11.19 //",
  "GP12brndp2_u:2586": "pitryaṃ tu triṣu kāleṣu mantro 'yaṃ tārayatyuta /",
  "GP12brndp2_u:2587": "paṭhyamānaḥ sadā śrāddhe niyatairbrahmavādibhiḥ // BndP_2,11.20 //",
  "GP12brndp2_u:2588": "rājyakāmo japedetaṃ sadā mantramatandritaḥ /",
  "GP12brndp2_u:2589": "vīryaśauryārthasattvāśīrāyurbuddhivivarddhanam // BndP_2,11.21 //",
  "GP12brndp2_u:2590": "prīyante pitaro yena japena niyamena ca /",
  "GP12brndp2_u:2591": "saptarciṣaṃ pravakṣyāmi sarvakāmapradaṃ śubham // BndP_2,11.22 //",
  "GP12brndp2_u:2592": "amūrttīnāṃ samūrttināṃ pitṝṇāṃ dīptatejasām /",
  "GP12brndp2_u:2593": "namasyāmi sadā teṣāṃ dhyānināṃ yogacakṣuṣām // BndP_2,11.23 //",
  "GP12brndp2_u:2594": "indrādīnāṃ ca netāro daśamārīcayostathā /",
  "GP12brndp2_u:2595": "saptarṣīṇāṃ pitṝṇāṃ ca tānnamasyāmi kāmadān // BndP_2,11.24 //",
  "GP12brndp2_u:2596": "manvādināṃ ca netāraḥ sūryācandramasostathā /",
  "GP12brndp2_u:2597": "tānnamaskṛtya sarvānvai pitṛmatsu vidhiṣvapi // BndP_2,11.25 //",
  "GP12brndp2_u:2598": "nakṣatrāṇāṃ grahāṇāṃ ca vāyvagnyośca pitṝnatha /",
  "GP12brndp2_u:2599": "dyāvāpṛthivyośca sadā nāmasyāmi kṛtāñjaliḥ // BndP_2,11.26 //",
  "GP12brndp2_u:2600": "devarṣīṇāṃ ca netāraḥ sarvalokanamaskṛtāḥ /",
  "GP12brndp2_u:2601": "trātāraḥ sarvabhūtānāṃ namasyāmi pitāmahān // BndP_2,11.27 //",
  "GP12brndp2_u:2602": "prajāpatergavāṃ vahneḥ somāya ca yamāya ca /",
  "GP12brndp2_u:2603": "yogeśvarebhyaśca sadā namasyāmi kṛtāñjaliḥ // BndP_2,11.28 //",
  "GP12brndp2_u:2604": "pitṛgaṇebhyaḥ saptabhyo namo lokeṣu saptasu /",
  "GP12brndp2_u:2605": "svayaṃbhuve namaścaiva brahmaṇe yogacakṣuṣe // BndP_2,11.29 //",
  "GP12brndp2_u:2606": "etaduktaṃ ca saptārcirbrahmarṣigaṇasevitam /",
  "GP12brndp2_u:2607": "pavitraṃ paramaṃ hyetacchrīmadrogavināśanam // BndP_2,11. 30 //",
  "GP12brndp2_u:2608": "etena vidhinā yuktastrīnvarāṃllabhate naraḥ /",
  "GP12brndp2_u:2609": "annamāyuḥ sutāścaiva dadate pitaro bhuvi // BndP_2,11.31 //",
  "GP12brndp2_u:2610": "bhaktyā paramayā yuktaḥ śraddhadhāno jitendriyaḥ /",
  "GP12brndp2_u:2611": "saptārci ṣaṃ japedyastu nityameva samāhitaḥ // BndP_2,11.32 //",
  "GP12brndp2_u:2612": "saptadvīpasamudrāyāṃ pṛthivyāmekarāḍ bhavet /",
  "GP12brndp2_u:2613": "yatkiñcitpacyate gehe bhakṣyaṃ vā bhojyameva vā // BndP_2,11.33 //",
  "GP12brndp2_u:2614": "anivedya na bhoktavyaṃ tasminnayatane sadā /",
  "GP12brndp2_u:2615": "kramaśaḥ kīrtayiṣyāmi balipātrāṇyataḥ param // BndP_2,11.34 //",
  "GP12brndp2_u:2616": "yeṣu yacca phalaṃ proktaṃ tanme nigadataḥ śruṇu /",
  "GP12brndp2_u:2617": "palāśe brahmavarcastvamaśvatthe vasubhāvanā // BndP_2,11.35 //",
  "GP12brndp2_u:2618": "sarvabhūtādhipatyaṃ ca plakṣe nityabhudātdṛtam /",
  "GP12brndp2_u:2619": "puṣṭiḥ prajāśca nyagrodhe buddhiḥ prajñā dhṛtiḥ smṛtiḥ // BndP_2,11.36 //",
  "GP12brndp2_u:2620": "raśodhnaṃ ca yaśasyaṃ ca kāśmarīpātramucyate /",
  "GP12brndp2_u:2621": "saubhāgyamuttamaṃ loke mādhūke samudātdṛtam // BndP_2,11.37 //",
  "GP12brndp2_u:2622": "phalagupātreṣu kurvāṇaḥ sarvānkāmānavāpnuyāt /",
  "GP12brndp2_u:2623": "parāṃ dyutimathārketu prākāśyaṃ ca viśeṣataḥ // BndP_2,11.38 //",
  "GP12brndp2_u:2624": "bailve lakṣmīntathā medhāṃ nityamāyustathaiva ca /",
  "GP12brndp2_u:2625": "kṣetrārāmataḍāgeṣu sarvasasyeṣu caiva ha // BndP_2,11.39 //",
  "GP12brndp2_u:2626": "varṣatya jasraṃ parjanyo veṇupātreṣu kurvataḥ /",
  "GP12brndp2_u:2627": "eteṣveva supātreṣu bhojanāgramaśeṣataḥ // BndP_2,11.40 //",
  "GP12brndp2_u:2628": "sadā dadyātsa yajñānāṃ sarveṣāṃ phalamāpnuyāt /",
  "GP12brndp2_u:2629": "pitṛbhyaḥ puṣpamālyāni sugandhāni ca tatparaḥ // BndP_2,11.41 //",
  "GP12brndp2_u:2630": "sadā dadyātkriyāyuktaḥ śa vibhāti divākaraḥ /",
  "GP12brndp2_u:2631": "guggulādīṃstathā dhūpānpitṛbhyo yaḥ prayacchati // BndP_2,11.42 //",
  "GP12brndp2_u:2632": "saṃyuktānmadhusarpirbhyaṃ so 'gniṣṭomaphalaṃ labhet /",
  "GP12brndp2_u:2633": "dhūpaṃ gandhaguṇopetaṃ kṛtvā pitṛparāyaṇaḥ // BndP_2,11.43 //",
  "GP12brndp2_u:2634": "labhate ca suśarmāṇi iha cāmutra cobhayoḥ /",
  "GP12brndp2_u:2635": "dadyādevaṃ pitṛbhyāstu nityameva hyatandritaḥ // BndP_2,11.44 //",
  "GP12brndp2_u:2636": "dīpaṃ pitṛbhyaḥ prayataḥ sadā yastu prayacchati /",
  "GP12brndp2_u:2637": "gatiṃ cāpratimaṃ cakṣustasmātsalabhate śubham // BndP_2,11.45 //",
  "GP12brndp2_u:2638": "tejasā yaśasā caiva kāntyā cāpi balena ca /",
  "GP12brndp2_u:2639": "bhuvi prakāśo bhavati brājate ca triviṣṭape // BndP_2,11.46 //",
  "GP12brndp2_u:2640": "apsarobhiḥ parivṛto vimānāgre ca modate /",
  "GP12brndp2_u:2641": "gandhapuṣpaiśca dhūpaiśva japāhutibhireva ca // BndP_2,11.47 //",
  "GP12brndp2_u:2642": "phalamūlanamaskāraiḥ pitṝṇāṃ prayataḥ śuciḥ /",
  "GP12brndp2_u:2643": "pūjāṃ kṛtvā dvijānpaścātpūjayedannasaṃpadā // BndP_2,11.48 //",
  "GP12brndp2_u:2644": "śrāddhakāleṣu niyataṃ vāyubhūtāḥ pitāmahāḥ /",
  "GP12brndp2_u:2645": "āviśanti dvijāñchreṣṭhāṃstasmādetadbravīmi te // BndP_2,11.49 //",
  "GP12brndp2_u:2646": "vastrai ratnapradānaiśca bhakṣyaiḥ peyaistathaiva ca /",
  "GP12brndp2_u:2647": "gobhiraśvaistathā grāmaiḥ pūjayeddvijasattamān // BndP_2,11.50 //",
  "GP12brndp2_u:2648": "bhavanti pitaraḥ prītāḥ pūjiteṣu dvijātiṣu /",
  "GP12brndp2_u:2649": "tasmādyatnena vidhivatpūjayeta dvijānsadā // BndP_2,11.51 //",
  "GP12brndp2_u:2650": "savyottarābhyāṃ pāṇibhyāṃ kuryādullekhanaṃ dvijāḥ /",
  "GP12brndp2_u:2651": "prokṣaṇaṃ ca tataḥ kuryācchrāddhakarmaṇyatandritaḥ // BndP_2,11.52 //",
  "GP12brndp2_u:2652": "darbhānpiṇḍāṃstathā bhakṣyānpuṣpāṇi vividhāni ca /",
  "GP12brndp2_u:2653": "gandhadānamalaṅkāramekaikaṃ nirvaped budhaḥ // BndP_2,11.53 //",
  "GP12brndp2_u:2654": "peṣayitvāñjanaṃ samyagviśveṣāmuttarottaram /",
  "GP12brndp2_u:2655": "abhyaṅgaṃ darbhaviñjūlaistribhiḥ kuryādyathāvidhi // BndP_2,11.54 //",
  "GP12brndp2_u:2656": "apasavyaṃ vitṛbhayaśca dadyādañjanamuttamam /",
  "GP12brndp2_u:2657": "nipātya jānu sarveṣāṃ vastrārthaṃ sūtrameva vā // BndP_2,11.55 //",
  "GP12brndp2_u:2658": "khaṇḍanaṃ prokṣaṇaṃ caiva tathaivollekhanaṃ dvijaḥ /",
  "GP12brndp2_u:2659": "sakṛddevapitṝṇāṃ syātpitṝṇāṃ tribhirucyate // BndP_2,11.56 //",
  "GP12brndp2_u:2660": "ekaṃ pavitraṃ hastena pitṝnasarvānsakṛtsakṛt /",
  "GP12brndp2_u:2661": "cailamantreṇa piṇḍebhyo dattvādarśāñjine hi tam // BndP_2,11.57 //",
  "GP12brndp2_u:2662": "sadā sarpistilairyuktāṃstrīnpiṇḍānnirvapedbhuvi /",
  "GP12brndp2_u:2663": "jānu kṛtvā tathā savyaṃ bhūmau pitṛparāyaṇaḥ // BndP_2,11.58 //",
  "GP12brndp2_u:2664": "pitṝnpitāmahāṃścaiva tathaiva prapitāmahān /",
  "GP12brndp2_u:2665": "āhūya ca pitṝnprāñcaḥ pitṛtīrthena yatnataḥ // BndP_2,11.59 //",
  "GP12brndp2_u:2666": "piṇḍānparikṣipetsamyagapasavyamatandritaḥ /",
  "GP12brndp2_u:2667": "annādyaireva mukhyaiścabhakṣyaiścaiva pṛthagvidhaiḥ // BndP_2,11.60 //",
  "GP12brndp2_u:2668": "pṛthaṅmātāmahānāṃ tu kecidicchanti mānavāḥ /",
  "GP12brndp2_u:2669": "trīnpiṇḍānānupūrvyeṇa sāṃguṣṭhānpuṣṭivarddhanān // BndP_2,11.61 //",
  "GP12brndp2_u:2670": "jānvantarābhyāṃ yatnena piṇḍāndadyādyathākramam /",
  "GP12brndp2_u:2671": "savyottarābhyāṃ pāṇibhyāṃ dhārārthaṃ mantramuccaran // BndP_2,11.62 //",
  "GP12brndp2_u:2672": "namo vaḥ pitaraḥ śoṣāyeti sarvamatandritaḥ /",
  "GP12brndp2_u:2673": "dakṣiṇasyāṃ tu pāṇibhyāṃ prathamaṃ piṇḍamutsṛjet // BndP_2,11.63 //",
  "GP12brndp2_u:2674": "namo vaḥ pitaraḥ saumyaḥ paṭhannevamatandritaḥ /",
  "GP12brndp2_u:2675": "savyottarābhyāṃ pāṇibhyāṃ dharmer'dhaṃ samatandritaḥ // BndP_2,11.64 //",
  "GP12brndp2_u:2676": "ulūkhalasya lekhāyāmudapātrāvasecanam /",
  "GP12brndp2_u:2677": "kṣaumaṃ sūtraṃ navaṃ dadyācchāṇaṃ kārpāsakaṃ tathā // BndP_2,11.65 //",
  "GP12brndp2_u:2678": "patrorṇaṃ paṭṭasūtraṃ ca kauśeyaṃ parivarjayet /",
  "GP12brndp2_u:2679": "varjayedyakṣaṇaṃ yajñe yadyapyahatavastrajām // BndP_2,11.66 //",
  "GP12brndp2_u:2680": "na prīṇanti tathaitāni dātu ścāpyahitaṃ bhavet /",
  "GP12brndp2_u:2681": "śreṣṭhamāhustrikakudamañjanaṃ nityameva ca // BndP_2,11.67 //",
  "GP12brndp2_u:2682": "kṛṣṇebhyaśca telaistailaṃ yatnātsuparirakṣitam /",
  "GP12brndp2_u:2683": "candanāguruṇī cobhe tamālośīrapadmakam // BndP_2,11.68 //",
  "GP12brndp2_u:2684": "dhūpaśca guggalaḥ śreṣṭasturuṣkaḥ śveta eva ca /",
  "GP12brndp2_u:2685": "śuklāḥ sumanasaḥ śreṣṭhāstathā padmotpalāni ca // BndP_2,11.69 //",
  "GP12brndp2_u:2686": "gandharūpopapannāni cāraṇyāni ca kṛtsnaśaḥ /",
  "GP12brndp2_u:2687": "tathā hi sumanā nāḍīrūpikāsmakuraṇḍikā // BndP_2,11.70 //",
  "GP12brndp2_u:2688": "puṣpāṇi varjanīyāni śrāddhakarmaṇi nityaśaḥ /",
  "GP12brndp2_u:2689": "yathā gandhādapetāni cogragandhāni yāni ca // BndP_2,11.71 //",
  "GP12brndp2_u:2690": "varjanīyāni puṣpāṇi puṣṭimanviccatā sadā /",
  "GP12brndp2_u:2691": "dvijātayo yathoddiṣṭā niyatāḥ syurudaṅmukhāḥ // BndP_2,11.72 //",
  "GP12brndp2_u:2692": "pūjayedyajamānastu vidhivadyakṣiṇāmukhaḥ /",
  "GP12brndp2_u:2693": "teṣāmabhimukho dadyāddarbhatpiṇḍāṃśca yatnataḥ // BndP_2,11.73 //",
  "GP12brndp2_u:2694": "anena vidhinā sākṣādarcitāḥ syuḥ pitāmahāḥ /",
  "GP12brndp2_u:2695": "haritā vai sa piñjālāḥ puṣṭāḥ snigdhāḥ samāhitāḥ // BndP_2,11.74 //",
  "GP12brndp2_u:2696": "ratnimātrāḥ pramāṇena vitṛtīrthena saṃsmṛtāḥ /",
  "GP12brndp2_u:2697": "upamūle tathā nīlā viṣṭarārthaṃ kuśottamāḥ // BndP_2,11.75 //",
  "GP12brndp2_u:2698": "tathā śyāmākanīvārā dūrvā ca samudāhṛtā /",
  "GP12brndp2_u:2699": "pūrvaṃ kīrttimatāṃ śreṣṭho babhūvāśvaḥ prajāpatiḥ // BndP_2,11.76 //",
  "GP12brndp2_u:2700": "tasya bālā nipatitā bhūmau kāśatvāmāgatāḥ /",
  "GP12brndp2_u:2701": "tasmāddeyāḥ sadā kāśāḥ śrāddhakarmasu pūjitāḥ // BndP_2,11.77 //",
  "GP12brndp2_u:2702": "piṇḍanirvapaṇaṃ teṣu karttavyaṃ bhūtimicchatā /",
  "GP12brndp2_u:2703": "prajāḥ puṣṭidyutiprajñākīrttikāntisamanvitāḥ // BndP_2,11.78 //",
  "GP12brndp2_u:2704": "bhavanti rucirā nityaṃ vipāpmāno 'ghavarjitāḥ /",
  "GP12brndp2_u:2705": "sakṛdevāstaredyarbhānpiṇḍārthe dakṣiṇāmukhaḥ // BndP_2,11.79 //",
  "GP12brndp2_u:2706": "prāgdakṣiṇāgrānniyato vidhi cāpyatra vakṣyati /",
  "GP12brndp2_u:2707": "na dīno nāpi vā kruddho na caivānyamanā naraḥ /",
  "GP12brndp2_u:2708": "ekatra cādhāya manaḥ śrāddhaṃ kuryātsamāhitaḥ // BndP_2,11.80 //",
  "GP12brndp2_u:2709": "nihanmi sarvaṃ yadamedhyavadbhaveddhataśca sarve suradānavā mayā /",
  "GP12brndp2_u:2710": "rakṣāṃsi yakṣāḥ sapiśācasaṃghā hatā mayā yātudhānāśca sarve // BndP_2,11.81 //",
  "GP12brndp2_u:2711": "etena mantreṇa tu saṃyatātmā tāṃ vai vediṃ sakṛdullikhya dhīraḥ /",
  "GP12brndp2_u:2712": "śivāṃ hi buddhiṃ dhruvamicchamānaḥ kṣipeddvicātirdiśamuttarāṃ gataḥ // BndP_2,11.82 //",
  "GP12brndp2_u:2713": "evaṃ pitryaṃ dṛṣṭamantraṃ hi yasyatasyāsurā varjayantīha sarve /",
  "GP12brndp2_u:2714": "yasmindeśe paṭhyate mantra eṣa taṃ vai deśaṃ rākṣasā varjayanti // BndP_2,11.83 //",
  "GP12brndp2_u:2715": "annaprakārānaśucīnasādhūnsaṃvīkṣate no spṛśaṃśvāpi dadyāt /",
  "GP12brndp2_u:2716": "pavitrapāṇiśca bhavenna vā hi yaḥ pumānna kāryasya phalaṃ samaśnute // BndP_2,11.84 //",
  "GP12brndp2_u:2717": "anena vidhinā nityaṃ śrāddhaṃ kuryāddhi yaḥ sadā /",
  "GP12brndp2_u:2718": "manasā kāṅkṣate yadyattattadyadyuḥ pitamahāḥ // BndP_2,11.85 //",
  "GP12brndp2_u:2719": "pitaro hṛṣṭamanaso rakṣāṃsi vimanāṃsi ca /",
  "GP12brndp2_u:2720": "bhavantyevaṃ kṛte śrāddhe nityameva prayatnataḥ // BndP_2,11.86 //",
  "GP12brndp2_u:2721": "śūdrāḥ śrāddheṣvavikṣīraṃ balvajā upalāstathā /",
  "GP12brndp2_u:2722": "viraṇāścotuvālāśca laḍvā varjyāśca nityaśaḥ // BndP_2,11.87 //",
  "GP12brndp2_u:2723": "evamādīnyayajñāni tṛṇāni parivarjayet /",
  "GP12brndp2_u:2724": "añjanābhyajanaṃ gandhānsūtrapraṇayanaṃ tathā // BndP_2,11.88 //",
  "GP12brndp2_u:2725": "kāśeḥ punarbhavaiḥ kāryamaśvamedhaphalaṃ labhet /",
  "GP12brndp2_u:2726": "kāśāḥ punarbhavā ye ca barhiṇo hyupabarhiṇaḥ // BndP_2,11.89 //",
  "GP12brndp2_u:2727": "ityete pitaro devā devāśca pitaraḥ punaḥ /",
  "GP12brndp2_u:2728": "puṣpagandhavibhūṣāṇāmeṣa mantra udāhṛtaḥ // BndP_2,11.90 //",
  "GP12brndp2_u:2729": "āhṛtya dakṣiṇāgniṃ tu homārthaṃ vai prayatnataḥ /",
  "GP12brndp2_u:2730": "anyārthe laukikaṃ vāpi juhuyātkarmasiddhaye // BndP_2,11.91 //",
  "GP12brndp2_u:2731": "antarvidhāya samidhastato dīpto vidhīyate /",
  "GP12brndp2_u:2732": "samāhitena manasā praṇīyāgniṃ samantataḥ // BndP_2,11.92 //",
  "GP12brndp2_u:2733": "agnaye kavyavāhāya svadhā aṅgirase namaḥ /",
  "GP12brndp2_u:2734": "somāya vai pitṛmate svadhā aṅgirase punaḥ // BndP_2,11.93 //",
  "GP12brndp2_u:2735": "yamāya vaivasvataye svadhānama iti dhruvam /",
  "GP12brndp2_u:2736": "ityete homamantrāstu trayāṇāmanupūrvaśaḥ // BndP_2,11.94 //",
  "GP12brndp2_u:2737": "dakṣiṇenāgnaye nityaṃ somāyottaratastathā /",
  "GP12brndp2_u:2738": "etayorantare nityaṃ juhuyādvai vivasvate // BndP_2,11.95 //",
  "GP12brndp2_u:2739": "upahāraḥ svadhākārastathaivollekhanaṃ ca yat /",
  "GP12brndp2_u:2740": "homajapye namaskāraḥ prokṣaṇaṃ ca viśeṣataḥ // BndP_2,11.96 //",
  "GP12brndp2_u:2741": "bahuhavyendhane cāgnau susamiddhe tathaiva ca /",
  "GP12brndp2_u:2742": "añjanābyañjanaṃ caiva piṇḍanirvapaṇaṃ tathā // BndP_2,11.97 //",
  "GP12brndp2_u:2743": "aśvamedhaphalaṃ caitatsamiddhe yatkṛtaṃ dvijaiḥ /",
  "GP12brndp2_u:2744": "kriyā sarvā yathoddiṣṭāḥ prayatnena samācaret // BndP_2,11.98 //",
  "GP12brndp2_u:2745": "bahuhavyendhane cāgnau susamiddhe viśeṣataḥ /",
  "GP12brndp2_u:2746": "vidhūme lelihāne ca hotavyaṃ karmasiddhaye // BndP_2,11.99 //",
  "GP12brndp2_u:2747": "aprabuddhe samiddhe vā juhuyādyo hutāśane /",
  "GP12brndp2_u:2748": "yajamāno bhave dandhaḥ so 'mutreti hi naḥ śrutam // BndP_2,11.100 //",
  "GP12brndp2_u:2749": "alpendhano vā rūkṣo 'gnirvasphuliṅgaśca sarvaśaḥ /",
  "GP12brndp2_u:2750": "jvālādhūmāpasavyaśca sa tu vahnirasiddhaye // BndP_2,11.101 //",
  "GP12brndp2_u:2751": "durgandhaścaiva nīlaśca kṛṣṇaścaiva viśeṣataḥ /",
  "GP12brndp2_u:2752": "bhūmiṃ vagāhate yatra tatra vidyātparābhavat // BndP_2,11.102 //",
  "GP12brndp2_u:2753": "arciṣmān piṇḍitaśikhaḥ sarppikāñjanasannibhaḥ /",
  "GP12brndp2_u:2754": "snigdhaḥ pradakṣiṇaścaiva vahniḥ syātkāryasiddhaye // BndP_2,11.103 //",
  "GP12brndp2_u:2755": "naranārīgaṇebhyaśca pūjāṃ prāpnoti śāśvatīm /",
  "GP12brndp2_u:2756": "akṣayaṃ pūjitāstena bhavanti pitaro 'gnayaḥ // BndP_2,11.104 //",
  "GP12brndp2_u:2757": "bilvoduṃbarapatrāṇi phalāni samidhastathā /",
  "GP12brndp2_u:2758": "śrāddhe mahāpavitrāṇi medhyāni ca viśeṣataḥ // BndP_2,11.105 //",
  "GP12brndp2_u:2759": "pavitraṃ ca dvijaśreṣṭhāḥ śuddhaye janmakarmaṇām /",
  "GP12brndp2_u:2760": "pātreṣu phalamuddiṣṭaṃ yanmayā śrāddhakarmaṇi // BndP_2,11.106 //",
  "GP12brndp2_u:2761": "tadeva kṛtsnaṃ vijñeyaṃ samitsu ca yathākramam /",
  "GP12brndp2_u:2762": "kṛtvā samāhitaṃ cittamāgneyaṃ vai karomyaham // BndP_2,11.107 //",
  "GP12brndp2_u:2763": "anujñātaḥ kuruṣveti tathaiva dvijasattamaiḥ /",
  "GP12brndp2_u:2764": "ghṛtamādāya pātre ca juhuyāddhavyavāhane // BndP_2,11.108 //",
  "GP12brndp2_u:2765": "palāśaplakṣanyagrodhaplakṣāśvatthavikaṅkatāḥ /",
  "GP12brndp2_u:2766": "uduṃbarastathābilvaścandano yajñiyāśca ye // BndP_2,11.109 //",
  "GP12brndp2_u:2767": "saralo devadāruśca śālaśca kadirastathā /",
  "GP12brndp2_u:2768": "samidarthe praśastāḥ syurete vṛkṣā viśeṣataḥ // BndP_2,11.110 //",
  "GP12brndp2_u:2769": "grāmyāḥ kaṇṭakinaścaiva yājñiyā ye ca kecana /",
  "GP12brndp2_u:2770": "pūjitāḥ samidarthaṃ te pitṝṇāṃ vacanaṃ yathā // BndP_2,11.111 //",
  "GP12brndp2_u:2771": "samidbhiḥ ṣaṭphaleyābhirjuhuyādyo hutāśanam /",
  "GP12brndp2_u:2772": "phalaṃ yatkarmaṇastasya tanme nigadataḥ śṛṇu // BndP_2,11.112 //",
  "GP12brndp2_u:2773": "akṣayaṃ sarvakāmīyamaśvamedhaphalaṃ hi tat /",
  "GP12brndp2_u:2774": "śleṣmāntako naktamālaḥ kapitthaḥ śālmalistathā // BndP_2,11.113 //",
  "GP12brndp2_u:2775": "nīpo vibhītakaścaiva śrāddhakarmaṇi garhitāḥ /",
  "GP12brndp2_u:2776": "cirabilvastathā kolastidukaḥ śrāddhakarmaṇi // BndP_2,11.114 //",
  "GP12brndp2_u:2777": "balvajaḥ kovidāraśca varjanīyāḥ samantataḥ /",
  "GP12brndp2_u:2778": "śakunānāṃ nivāsāṃśca varjayeta mahīruhān // BndP_2,11.115 //",
  "GP12brndp2_u:2779": "anyāṃścaivaṃvidhānsarvānnayajñīyāṃśca varjayet /",
  "GP12brndp2_u:2780": "svadheti caiva mantrāṇāṃ pitṝṇāṃ vacanaṃ yathā /",
  "GP12brndp2_u:2781": "svāheti caiva devānāṃ yajñakarmaṇyudāhṛtam // BndP_2,11.116 //",
  "GP12brndp2_u:2782": "iti śrībrahmāṇḍe mahāpurāṇe vāyuprokte madhyabhāge tṛtīye",
  "GP12brndp2_u:2783": "upoddhātapāde śrāddhakalpe samidvarṇana nāmaikādaśo 'dhyāyaḥ // 11//",
  "GP12brndp2_u:2784": "_____________________________________________________________",
  "GP12brndp2_u:2785": "sūta uvāca",
  "GP12brndp2_u:2786": "devāścapitaraścaiva anyonyaṃ niyatāḥ smṛtāḥ /",
  "GP12brndp2_u:2787": "ātharvaṇastveṣa vidhirityuvāca bṛhaspatiḥ // BndP_2,12.1 //",
  "GP12brndp2_u:2788": "pūjayeta pitṝnpūrvaṃ devāṃśca tadanantaram /",
  "GP12brndp2_u:2789": "devā api pitṝnpūrvamarccayanti hi yatnataḥ // BndP_2,12.2 //",
  "GP12brndp2_u:2790": "dakṣasya duhitā nāmnā viśvā nāmeti viśrutā /",
  "GP12brndp2_u:2791": "viśvākhyāstu sutāstasyāṃ dharmato jajñire daśa // BndP_2,12.3 //",
  "GP12brndp2_u:2792": "prakhyātā striṣu lokeṣu sarvalokanamaskṛtāḥ /",
  "GP12brndp2_u:2793": "samastāste mahātmānaścerurugraṃ mahattapaḥ // BndP_2,12.4 //",
  "GP12brndp2_u:2794": "himavacchikhare ramye devarṣigaṇasevite /",
  "GP12brndp2_u:2795": "śuddhena mansā prītā ūcustānpitarastadā // BndP_2,12.5 //",
  "GP12brndp2_u:2796": "varaṃ vṛṇīdhvaṃ prītāḥ sma kaṃ kāmaṃ kakhāmahe /",
  "GP12brndp2_u:2797": "evamukte tu pitṛbhistadā trailokyabhāvanaḥ // BndP_2,12.6 //",
  "GP12brndp2_u:2798": "brahmovāca mahātejāstapasā taistu toṣitaḥ /",
  "GP12brndp2_u:2799": "prīto 'smi tapasānena kaṃ kāmaṃ karavāṇi vaḥ // BndP_2,12.7 //",
  "GP12brndp2_u:2800": "evamuktāstadā viśve brahmaṇā viśvakarmaṇā /",
  "GP12brndp2_u:2801": "ūcuste sahitāḥ sarve brahmāṇāṃ lokabhāvanam // BndP_2,12.8 //",
  "GP12brndp2_u:2802": "śrāddhe 'smākaṃ bhavedaṃśo hyeṣa naḥ kāṅkṣito varaḥ /",
  "GP12brndp2_u:2803": "pratyuvāca tato brahmā tānvai tridaśapūjitaḥ // BndP_2,12.9 //",
  "GP12brndp2_u:2804": "bhaviṣyatyevamevaṃ tu kāṅkṣito vo varastu yaḥ /",
  "GP12brndp2_u:2805": "pitṛbhiśca tathetyuktamevametanna saṃśayaḥ // BndP_2,12.10 //",
  "GP12brndp2_u:2806": "sahasmābhistu bhoktavyaṃ yatkiṃ ciddṛśyate tviha /",
  "GP12brndp2_u:2807": "asmākaṃ kalpite śrāddhe yuṣmānaprāśanaṃ hi vai // BndP_2,12.11 //",
  "GP12brndp2_u:2808": "bhaviṣyati manuṣyeṣu satyame tadbruvāmahe /",
  "GP12brndp2_u:2809": "mālyairgandhaistathānnena yuṣmānagre 'rccayiṣyati /1 12.12//",
  "GP12brndp2_u:2810": "agre dattvā tu yuṣmākamasmākaṃ dāsyate tataḥ /",
  "GP12brndp2_u:2811": "visarjanamathāsmākaṃ pūrvaṃ paścāttu daivatam // BndP_2,12.13 //",
  "GP12brndp2_u:2812": "rakṣaṇaṃ caiva śrāddhasya ātithyasya vidhidvayam /",
  "GP12brndp2_u:2813": "bhūtānāṃ devatānāṃ ca pitṝṇāṃ caiva karmaṇi // BndP_2,12.14 //",
  "GP12brndp2_u:2814": "evaṃ kṛte samyagetatsarvameva bhaviṣyati /",
  "GP12brndp2_u:2815": "evaṃ dattvā varaṃ teṣāṃ brahmā pitṛgaṇaiḥ saha // BndP_2,12.15 //",
  "GP12brndp2_u:2816": "kṣamānugrahakṛddevaḥ saṃcakāra yathoditam /",
  "GP12brndp2_u:2817": "vede pañca mahāyajñā narāṇāṃ samudāhṛtāḥ // BndP_2,12.16 //",
  "GP12brndp2_u:2818": "etānpañca mahāyajñānnirvapetsatataṃ naraḥ /",
  "GP12brndp2_u:2819": "yatra sthāsyanti dātārastatsthānaṃ vai nibodhata // BndP_2,12.17 //",
  "GP12brndp2_u:2820": "nirbhayaṃ virajaskaṃ ca niḥśokaṃ nirvyathaklamam /",
  "GP12brndp2_u:2821": "brāhmaṃ sthānamavāpnoti sarvalokapuraskṛtam // BndP_2,12.18 //",
  "GP12brndp2_u:2822": "śūdreṇāpi ca karttavyāḥ pañcaite mantravarjitāḥ /",
  "GP12brndp2_u:2823": "ato 'nyathā tu yo bhuṅkte sa ṛṇaṃ nityamaśnute // BndP_2,12.19 //",
  "GP12brndp2_u:2824": "ṛṇaṃ bhuṅkte sa pāpātmā yaḥ pacedātmakāraṇāt /",
  "GP12brndp2_u:2825": "tasmānnirvartayetpañca mahāyajñānsadā budhaḥ // BndP_2,12.20 //",
  "GP12brndp2_u:2826": "udakpūrve baliṃ kuryādudakānte tathaiva ca /",
  "GP12brndp2_u:2827": "baliṃ suvihitaṃ kuryā duccairuccataraṃ kṣipet // BndP_2,12.21 //",
  "GP12brndp2_u:2828": "paraśṛṅgaṃ gavāṃ mūtraṃ baliṃ sūtraṃ samutkṣipet /",
  "GP12brndp2_u:2829": "tannivedyo bhavetpiṇḍaḥ pitṝṇāṃ yastu jīvati // BndP_2,12.22 //",
  "GP12brndp2_u:2830": "iṣṭenānnena bhakṣyaiśca bhojayecca yathāvidhi /",
  "GP12brndp2_u:2831": "nivedyaṃ kecidicchanti jīvantyapi hi yatnataḥ // BndP_2,12.23 //",
  "GP12brndp2_u:2832": "devadevā mahātmāno hyete pitara ityuta /",
  "GP12brndp2_u:2833": "icchanti kecidācāryaḥ paścātpiṇḍanivedanam // BndP_2,12.24 //",
  "GP12brndp2_u:2834": "pūjanaṃ caiva vipraṇāṃ pūrvameveha nityaśaḥ /",
  "GP12brndp2_u:2835": "taddhidharmārthakuśalo netyuvāca bṛhasmatiḥ // BndP_2,12.25 //",
  "GP12brndp2_u:2836": "pūrvaṃ nivedayetpiṇḍānpaścādviprāṃśca bhojayet /",
  "GP12brndp2_u:2837": "yogātmāno mahātmānaḥ pitaro yoga saṃbhavāḥ // BndP_2,12.26 //",
  "GP12brndp2_u:2838": "somamāpyāyayantyete pitaro yogasaṃsthitāḥ /",
  "GP12brndp2_u:2839": "tasmāddadyācchuciḥ piṇḍānyogebhyastatparāyaṇaḥ // BndP_2,12.27 //",
  "GP12brndp2_u:2840": "pitṝṇāṃ hi bhavedetatsākṣādiva hutaṃ haviḥ /",
  "GP12brndp2_u:2841": "brahmaṇānāṃ sahasrasya yogasthaṃ grāsayedyadi // BndP_2,12.28 //",
  "GP12brndp2_u:2842": "yajamānaṃ ca bhoktṝṃś ca naurivāmbhasi tārayet /",
  "GP12brndp2_u:2843": "asatāṃ pragraho yatra satāṃ caiva vimānatā // BndP_2,12.29 //",
  "GP12brndp2_u:2844": "daṇḍo daivakṛtastatra sadyaḥ patati dāruṇaḥ /",
  "GP12brndp2_u:2845": "itvā mama sadharmāṇaṃ bāliśaṃ yastu bhojayet // BndP_2,12.30 //",
  "GP12brndp2_u:2846": "ādikarma samutsṛjya dātā tatra vinaśyati /",
  "GP12brndp2_u:2847": "piṇḍamagnau sadā dadyadbhogārthī prathamaṃ naraḥ // BndP_2,12.31 //",
  "GP12brndp2_u:2848": "dadyātprajārthī yatnena madhyamaṃ mantrapūrvakam /",
  "GP12brndp2_u:2849": "uttamāṃ kāntimanvicchangoṣu nityaṃ prayacchati // BndP_2,12.32 //",
  "GP12brndp2_u:2850": "prajñāṃ caiva yaśaḥ kīrttimapsu vai saṃprayacchati /",
  "GP12brndp2_u:2851": "prārthayandīrghāmāyuśca vāyasebhyaḥ prayacchati // BndP_2,12.33 //",
  "GP12brndp2_u:2852": "sokumāryamathānvicchankukkuṭebhyaḥ prayacchati /",
  "GP12brndp2_u:2853": "evametatsamuddiṣṭaṃ piṇḍanirvapaṇe phalam // BndP_2,12.34 //",
  "GP12brndp2_u:2854": "ākāśe gamayedvāpi apsu vā dakṣiṇāmukhaḥ /",
  "GP12brndp2_u:2855": "pitṝṇāṃ sthānamākāśaṃ dakṣiṇā caiva digbhevet // BndP_2,12.35 //",
  "GP12brndp2_u:2856": "eke viprāḥ punaḥ prāhuḥ piṇḍoddharaṇamagrataḥ /",
  "GP12brndp2_u:2857": "anujñātastu tairvipraiḥ kāmasuddhriyatāmit // BndP_2,12.36 //",
  "GP12brndp2_u:2858": "puṣpāṇāṃ ca phalānāṃ ca bhakṣyāṇāmannatastathā /",
  "GP12brndp2_u:2859": "agramuddhṛtya sarveṣāṃ juhuyāddhavyavāhane // BndP_2,12.37 //",
  "GP12brndp2_u:2860": "bhaṅyamannaṃ tathā peyaṃ mūlāni ca phalāni ca /",
  "GP12brndp2_u:2861": "hutvāgnau ca tataḥ piṇḍānnirvapeddakṣiṇā mukhaḥ // BndP_2,12.38 //",
  "GP12brndp2_u:2862": "vaivasvatāya somāya hutvā piṇḍānnivedya ca /",
  "GP12brndp2_u:2863": "udakānnayanaṃ kṛtvā paścādviprāṃśca bhojayet // BndP_2,12.39 //",
  "GP12brndp2_u:2864": "anupūrvaṃ tato viprānbhakṣyairannaiśca śaktitaḥ /",
  "GP12brndp2_u:2865": "snigdhairuṣṇaiḥ sugandhaiśca tarpayettānrasairapi // BndP_2,12.40 //",
  "GP12brndp2_u:2866": "ekāgraḥ paryupāsīnaḥ prayataḥ prāñjaliḥ sthitaḥ /",
  "GP12brndp2_u:2867": "tatparaḥ śraddadhānaśca kāmānāpnoti mānavaḥ // BndP_2,12.41 //",
  "GP12brndp2_u:2868": "akṣudratvaṃ kṛtajñatvaṃ dākṣiṇyaṃ saṃskṛtaṃ vacaḥ /",
  "GP12brndp2_u:2869": "tapo yajñāṃśca dānaṃ ca prayacchanti pitāmahāḥ // BndP_2,12.42 //",
  "GP12brndp2_u:2870": "ataḥ paraṃ vidhiṃ saumyaṃ bhuktavatsu dvijātiṣu /",
  "GP12brndp2_u:2871": "ānupūrvyeṇa vihitaṃ tanme nigadataḥ śṛṇu // BndP_2,12.43 //",
  "GP12brndp2_u:2872": "prokṣya bhūmimathoddhṛtya pūrvaṃ pitṛparāyaṇaḥ /",
  "GP12brndp2_u:2873": "tato 'nnivikiraṃ kuryādvidhidṛṣṭena karmaṇā // BndP_2,12.44 //",
  "GP12brndp2_u:2874": "svadhā vācya tato viprān vidhivadbhūritakṣiṇān /",
  "GP12brndp2_u:2875": "annaśeṣamanujñāpya satkṛtya dvijasattamān // BndP_2,12.45 //",
  "GP12brndp2_u:2876": "prāñjaliḥ prayataścaiva anugamya visarjayet // BndP_2,12.46 //",
  "GP12brndp2_u:2877": "iti śrībrahmāṇḍe mahāpurāṇe vāyuprokte madhyabhāge tṛtīye",
  "GP12brndp2_u:2878": "upoddhātapāde śrāddhakalpe dvādaśo 'dhyāyaḥ // 12//",
  "GP12brndp2_u:2879": "_____________________________________________________________",
  "GP12brndp2_u:2880": "bṛhaspatiruvāca",
  "GP12brndp2_u:2881": "sakṛdabhyarcitāḥ prītā bhavanti pitaro 'vyayāḥ /",
  "GP12brndp2_u:2882": "yogātmāno mahātmāno vipāpmāno mahaujasaḥ // BndP_2,13.1 //",
  "GP12brndp2_u:2883": "pretya ca svargalokāya kāmaiśca bahulaṃ bhuvi /",
  "GP12brndp2_u:2884": "yeṣu vāpyanugṛhṇanti mokṣaprāptiḥ krameṇa tu // BndP_2,13.2 //",
  "GP12brndp2_u:2885": "tāni vakṣyāmyahaṃ saumya sarāṃsi saritastathā /",
  "GP12brndp2_u:2886": "tīrthāni caiva puṇyāni deśāṃśchailāṃstathāśramān // BndP_2,13.3 //",
  "GP12brndp2_u:2887": "puṇyo hi triṣu lokeṣu sadaivāmarakaṇṭakaḥ /",
  "GP12brndp2_u:2888": "parvatapravaraḥ puṇyaḥ siddhayāraṇasevitaḥ // BndP_2,13.4 //",
  "GP12brndp2_u:2889": "yatra varṣasahasrāṇi prayutānyarbudāni ca /",
  "GP12brndp2_u:2890": "tapaḥ suduścaraṃ tepe bhagavānaṅgirāḥ purā // BndP_2,13.5 //",
  "GP12brndp2_u:2891": "yatra mṛtyorgatirnnāsti tathaivāsurarakṣasām /",
  "GP12brndp2_u:2892": "na bhayaṃ naiva cālakṣmīryāvadbhūmirddhariṣyati // BndP_2,13.6 //",
  "GP12brndp2_u:2893": "tapasā tejasā tasya bhrajate sa nagottamaḥ /",
  "GP12brndp2_u:2894": "śṛṅge mālyavato nityaṃ vahniḥ saṃvarttako yathā // BndP_2,13.7 //",
  "GP12brndp2_u:2895": "mṛdavastu sugandhāśca hemābhāḥ priyadarśanāḥ /",
  "GP12brndp2_u:2896": "śāntāḥkuśā iti khyātāḥ paridakṣiṇanarmadām // BndP_2,13.8 //",
  "GP12brndp2_u:2897": "dṛṣṭavānsvargasopānaṃ bhagavānaṅgirāḥ purā /",
  "GP12brndp2_u:2898": "agnihotre mahātejāḥ prastārārthaṃ kuśottamān // BndP_2,13.9 //",
  "GP12brndp2_u:2899": "teṣu darbheṣu yaḥ piṇḍānmarakaṇṭaṭakaparvate /",
  "GP12brndp2_u:2900": "dadyātsakṛdapi prājñastasya vakṣyāmi yatphalam // BndP_2,13.10 //",
  "GP12brndp2_u:2901": "tadbhavatyakṣayaṃ śrāddhaṃ pitṝṇāṃ prītivardhanam /",
  "GP12brndp2_u:2902": "antarddhānaṃ ca gacchanti kṣetramāsādya tatsadā // BndP_2,13.11 //",
  "GP12brndp2_u:2903": "tatra jvālāsaraḥ puṇyaṃ dṛśyate cāpi parvasu /",
  "GP12brndp2_u:2904": "saśalyānāṃ ca sattvānāṃ viśalyakaraṇī nadī // BndP_2,13.12 //",
  "GP12brndp2_u:2905": "prāgdakṣiṇāyatāvarttā vāpī sā sunagottame /",
  "GP12brndp2_u:2906": "kaliṅgadeśapaścārddhe śṛṅge mālyavato vibhoḥ // BndP_2,13.13 //",
  "GP12brndp2_u:2907": "siddhikṣetramṛṣiśreṣṭhā yaduktaṃ paramaṃ bhuvi /",
  "GP12brndp2_u:2908": "saṃmataṃ devadaityānāṃ ślokaṃ cāpyuśanā jagau // BndP_2,13.14 //",
  "GP12brndp2_u:2909": "dhanyāste puruṣā loke ye prāpyāmarakaṇṭakam /",
  "GP12brndp2_u:2910": "pitṝnsaṃtarpayiṣyantiśrāddhe pitṛparāyaṇāḥ // BndP_2,13.15 //",
  "GP12brndp2_u:2911": "alpena tapasā siddhiṃ gamiṣyanti na saṃśayaḥ /",
  "GP12brndp2_u:2912": "sakṛdevārcitāstatra svargamāmarakaṇṭake // BndP_2,13.16 //",
  "GP12brndp2_u:2913": "mahendraḥparvataḥ puṇyo ramyaḥ śakraniṣevitaḥ /",
  "GP12brndp2_u:2914": "tatrāruhya bhavetpūtaḥ śrāddhaṃ caiva mahāphalam // BndP_2,13.17 //",
  "GP12brndp2_u:2915": "vailāṭaśikhare yuktvā divyaṃ cakṣuḥ pravartate /",
  "GP12brndp2_u:2916": "adhṛṣyaścaiva bhūtānāṃ devavaccarate mahīm // BndP_2,13.18 //",
  "GP12brndp2_u:2917": "saptagodāvare caiva gokarṇe ca tapovane /",
  "GP12brndp2_u:2918": "aśvamedhaphalaṃ snātvā tatra dattvā bhavettataḥ // BndP_2,13.19 //",
  "GP12brndp2_u:2919": "dhūtapāpasthalaṃ prāpya pūtaḥ snātvā bhavennaraḥ /",
  "GP12brndp2_u:2920": "rudrastatra tapastepe devadevo maheśvaraḥ // BndP_2,13.20 //",
  "GP12brndp2_u:2921": "gokarṇe nihitaṃ devair nāstikānāṃ nidarśanam /",
  "GP12brndp2_u:2922": "abrāhmaṇasya sāvitrīṃ paṭhatastu praṇaśyati // BndP_2,13.21 //",
  "GP12brndp2_u:2923": "devarṣibhavane śṛṅge siddhacāraṇasevite /",
  "GP12brndp2_u:2924": "āruhyataṃ niya mavāṃstato yāti triviṣṭapam // BndP_2,13.22 //",
  "GP12brndp2_u:2925": "divyaiścandanavṛkṣaiśca pādapairupaśobhitam /",
  "GP12brndp2_u:2926": "āpaścandanasaṃyuktāḥ spandeti satataṃ tataḥ // BndP_2,13.23 //",
  "GP12brndp2_u:2927": "nadī pravartate tābhyastāmraparṇīti nāmataḥ /",
  "GP12brndp2_u:2928": "yā candanamahākhaṇḍāddakṣiṇaṃ yāti sāgaram // BndP_2,13.24 //",
  "GP12brndp2_u:2929": "nadyāstasyāśca tāmrāyāstūhyamānā mahodadhau /",
  "GP12brndp2_u:2930": "śaṅkhā bhavanti śuktyaśca jāyate yāsu mauktikam // BndP_2,13.25 //",
  "GP12brndp2_u:2931": "udakānayanaṃ kṛtvā śaṅkhamauktikasaṃyutam /",
  "GP12brndp2_u:2932": "ādhibhirvyādhibhiścaiva muktā yāntyamarāvatīm // BndP_2,13.26 //",
  "GP12brndp2_u:2933": "candanebhyaḥ prasūtānāṃ śaṅkhānāṃ mauktikasya vā /",
  "GP12brndp2_u:2934": "pāpakarttṝnapi pitṝṃstārayanti yathāśruti // BndP_2,13.27 //",
  "GP12brndp2_u:2935": "candratīrthe kumāryāṃ ca kāverīprabhave kṣaye /",
  "GP12brndp2_u:2936": "śrīparvatasya tīrtheṣu vaikṛte ca tathā girau // BndP_2,13.28 //",
  "GP12brndp2_u:2937": "ekasthā yatra dṛśyante vṛkṣāhyauśīraparvate /",
  "GP12brndp2_u:2938": "palāśāḥ khadirā bilvāḥ plakṣāśvatthavikaṅkatāḥ // BndP_2,13.29 //",
  "GP12brndp2_u:2939": "evaṃ dvimaṇḍalāviddhaṃ vijñeyaṃ dvijasattamāḥ /",
  "GP12brndp2_u:2940": "asmiṃstyaktvā janoṃ'gāti kṣipraṃ yātyamarāvatīm // BndP_2,13.30 //",
  "GP12brndp2_u:2941": "śrīparvatasya tīrthe tu vaikṛte ca tathā girau /",
  "GP12brndp2_u:2942": "karmāṇi tu prayuktā ni siddhyanti prabhavāpyaye // BndP_2,13.31 //",
  "GP12brndp2_u:2943": "duṣprayuktā hi pitṛṣu suprayogā bhavantyuta /",
  "GP12brndp2_u:2944": "pitṝṇāṃ duhitā puṇyā narmadā saritāṃ varā // BndP_2,13.32 //",
  "GP12brndp2_u:2945": "yatra śrāddhāni dattāṃni hyakṣayāṇi bhavantyuta /",
  "GP12brndp2_u:2946": "māṭharasya vane puṇye siddhacāraṇasevite // BndP_2,13.33 //",
  "GP12brndp2_u:2947": "antarddhānena gacchanti yuktvā tasminmahā girau /",
  "GP12brndp2_u:2948": "vindhye caiva girau puṇye dharmādharmanidarśanīm // BndP_2,13.34 //",
  "GP12brndp2_u:2949": "dhārāṃ pāpā na paśyanti dhārāṃ paśyanti sādhavaḥ /",
  "GP12brndp2_u:2950": "tatra taddṛśyate pāpaṃ keṣāṃ citpāpakarmaṇām // BndP_2,13.35 //",
  "GP12brndp2_u:2951": "kailāse yā mataṅgasya vāpī pāpaniṣūdanī /",
  "GP12brndp2_u:2952": "snātvā tasyā divaṃ yānti kāmacārā vihaṅgamāḥ // BndP_2,13.36 //",
  "GP12brndp2_u:2953": "śaurpārake tathā tīrthe parvate pālamañjare /",
  "GP12brndp2_u:2954": "pāṇḍukūpe samudrānte piṇḍārakataṭe tathā // BndP_2,13.37 //",
  "GP12brndp2_u:2955": "vimale ca vipāpe ca saṃkalpaṃ prāpya cākṣayam /",
  "GP12brndp2_u:2956": "śrīvṛkṣe citrakūṭe ca jaṃbūmārge ca nityaśaḥ // BndP_2,13.38 //",
  "GP12brndp2_u:2957": "asitasya girau puṇye yogācāryasya dhīmataḥ /",
  "GP12brndp2_u:2958": "tatrāpi śrāddhamānantyamasitāyāṃ ca nityaśaḥ // BndP_2,13.39 //",
  "GP12brndp2_u:2959": "puṣkareṣvakṣayaṃ śrāddhaṃ tapaścaiva mahāphalamā /",
  "GP12brndp2_u:2960": "mahodadhau prabhāse ca tadvadeva vinirdiśet // BndP_2,13.40 //",
  "GP12brndp2_u:2961": "devikāyāṃ vṛṣo nāma kūpaḥ siddhaniṣevitaḥ /",
  "GP12brndp2_u:2962": "samutpatanti tasyāpo gavāṃ śabdena nityaśaḥ // BndP_2,13.41 //",
  "GP12brndp2_u:2963": "yogeśvaraiḥ sadā juṣṭaḥ sarvapāpabahiṣkṛtaḥ /",
  "GP12brndp2_u:2964": "dadyācchrāddhaṃ tu yastasmiṃstasya vakṣyāmi yatphalam // BndP_2,13.42 //",
  "GP12brndp2_u:2965": "akṣayaṃ sarvakāmīyaṃ śrāddhaṃ prīṇāti vai pitṝn /",
  "GP12brndp2_u:2966": "jātavedaḥ śilā tatra sākṣādagneḥ sanātanāt // BndP_2,13.43 //",
  "GP12brndp2_u:2967": "śrāddhāni cāgnikāryaṃ ca tatra kuryātsadā kṣayam /",
  "GP12brndp2_u:2968": "yastvagniṃ praviśettatra nākapṛṣṭhe sa modate // BndP_2,13.44 //",
  "GP12brndp2_u:2969": "agniśāntaḥ punarjātastatra dattaṃ tato 'kṣayam /",
  "GP12brndp2_u:2970": "daśāśvamedhike tīrthe tīrthe pañcāśvamedhike // BndP_2,13.45 //",
  "GP12brndp2_u:2971": "yathoddiṣṭaphalaṃ teṣāṃ kratūnāṃ nātra saṃśayaḥ /",
  "GP12brndp2_u:2972": "khyātaṃ hayaśiro nāma tīrthaṃ sadyo varapradam // BndP_2,13.46 //",
  "GP12brndp2_u:2973": "śrāddhaṃ tatra sadākṣayyaṃ dātā svarge ca modate /",
  "GP12brndp2_u:2974": "śrāddhaṃ suṃdanisuṃde ca deyaṃ pāpaniṣū danam // BndP_2,13.47 //",
  "GP12brndp2_u:2975": "śrāddhaṃ tatrākṣayaṃ proktaṃ japahomatapāṃsi ca /",
  "GP12brndp2_u:2976": "jatuṅge śubhe tīrthe tarpayetsatataṃ pitṝn // BndP_2,13.48 //",
  "GP12brndp2_u:2977": "dṛśyate parvasu cchāyā yatra nityaṃ divaukasām /",
  "GP12brndp2_u:2978": "pṛthivyāmakṣayaṃ dattaṃ virajā yatra pādapaḥ // BndP_2,13.49 //",
  "GP12brndp2_u:2979": "yogeśvaraiḥ sadā juṣṭaḥ sarvapāpabahiṣkṛtaḥ /",
  "GP12brndp2_u:2980": "dadyācchrāddhaṃ tu yastasmiṃstasya vakṣyāmi yatphalam // BndP_2,13.50 //",
  "GP12brndp2_u:2981": "arcitāstena vai sākṣādbhavanti pitaraḥ sadā /",
  "GP12brndp2_u:2982": "asmiṃlloke vaśī ca syātpretya svarge mahī yate // BndP_2,13.51 //",
  "GP12brndp2_u:2983": "prāyaśo madravā puṇyā śivo nāma hradastathā /",
  "GP12brndp2_u:2984": "tatra vyāsasaraḥ puṇyaṃ divyo brahmahradastathā // BndP_2,13.52 //",
  "GP12brndp2_u:2985": "ūrjjantaḥ parvataḥ puṇyo yatra yogeśvarālayaḥ /",
  "GP12brndp2_u:2986": "atraiva cāśramaḥ puṇyo vasiṣṭhasya mahātmanaḥ // BndP_2,13.53 //",
  "GP12brndp2_u:2987": "ṛgyajuḥ sāmaśirasaḥ kapotāḥ puṣpasāhvayāḥ /",
  "GP12brndp2_u:2988": "ākhyāna pañcamā vedāḥ sṛṣṭā hyete svayaṃbhuvā // BndP_2,13.54 //",
  "GP12brndp2_u:2989": "gatvaitānmucyate pāpaddvijo vahniṃ samāśrayan /",
  "GP12brndp2_u:2990": "śrāddhaṃ cānantyameteṣu japahomatapāṃsi ca // BndP_2,13.55 //",
  "GP12brndp2_u:2991": "puṇḍarīke mahātīrthe puṇḍarīkasamaṃ phalam /",
  "GP12brndp2_u:2992": "brahmatīrthe mahāprājña sarvayajñasamaṃ phalam // BndP_2,13.56 //",
  "GP12brndp2_u:2993": "siṃdhusāgarasaṃbhede tathā pañcanade kṣayam /",
  "GP12brndp2_u:2994": "virajāyāṃ tathā puṇyaṃ madravāyāṃ ca parvate // BndP_2,13.57 //",
  "GP12brndp2_u:2995": "deyaṃ saptanade śrāddhaṃ mānase vā viśeṣataḥ /",
  "GP12brndp2_u:2996": "mahākūṭe hyanante ca girau trikakude tathā // BndP_2,13.58 //",
  "GP12brndp2_u:2997": "saṃdhyāyāṃ ca mahānadyāṃ dṛśyate mahādadbhutam /",
  "GP12brndp2_u:2998": "aśraddadhānaṃ nābhyeti sā cābhyeti dhṛtavratam // BndP_2,13.59 //",
  "GP12brndp2_u:2999": "saṃśrayitvaikamekena sāyāhnaṃ prati nityaśaḥ /",
  "GP12brndp2_u:3000": "tasmindeyaṃ sadā śrāddhaṃ pitṝṇāmakṣayārthinām // BndP_2,13.60 //",
  "GP12brndp2_u:3001": "kṛtātmā vākṛtātmā ca yatra vijñāyate naraḥ /",
  "GP12brndp2_u:3002": "svargamārgapradaṃ nāma tīrthaṃ sadyo varapradam // BndP_2,13.61 //",
  "GP12brndp2_u:3003": "cīrāṇyutsṛjya yasmiṃstu divaṃ saptarṣayo gātāḥ /",
  "GP12brndp2_u:3004": "adyāpi tāni dṛśyante cīrāṇyaṃbhogatāni tu // BndP_2,13.62 //",
  "GP12brndp2_u:3005": "snātvā svargamavāpnoti tasmiṃstīrthettame naraḥ /",
  "GP12brndp2_u:3006": "khyātamāyatanaṃ tatra nandinaḥ siddhasevitam // BndP_2,13.63 //",
  "GP12brndp2_u:3007": "nandīśvarasya sā mūrttirnirācārairnadṛśyate /",
  "GP12brndp2_u:3008": "dṛśyante kāñcanā yupāstvarciṣo bhāskarodaye // BndP_2,13.64 //",
  "GP12brndp2_u:3009": "kṛtvā pradakṣiṇaṃ tāṃstu gacchantyānanditā divam /",
  "GP12brndp2_u:3010": "sarvataśca kurukṣetraṃ sutīrthaṃ tu viśeṣataḥ // BndP_2,13.65 //",
  "GP12brndp2_u:3011": "puṇyaṃ sanatkumārasya yogeśasya mahātmanaḥ /",
  "GP12brndp2_u:3012": "kīrtyate ca tilāndattvā pitṛbhyovai sadākṣayam // BndP_2,13.66 //",
  "GP12brndp2_u:3013": "uktamevākṣayaṃ śrāddhaṃ dharmarājaniṣevitam /",
  "GP12brndp2_u:3014": "śrāddhaṃ dattamamāvāsyāṃ vidhinā ca yathākramam // BndP_2,13.67 //",
  "GP12brndp2_u:3015": "puṃsaḥ sannihitāyāṃ tu kurūkṣetre viśeṣataḥ /",
  "GP12brndp2_u:3016": "arcayitvā pitṝṃstatra sa putrastvanṛṇo bhavet // BndP_2,13.68 //",
  "GP12brndp2_u:3017": "sarasvatyāṃ vinaśane plakṣapraśravaṇe tathā /",
  "GP12brndp2_u:3018": "vyāsatīrthe dṛṣadvatyāṃ triplakṣe ca viśeṣataḥ // BndP_2,13.69 //",
  "GP12brndp2_u:3019": "deyamoṅkārapavane śrāddhamakṣayamicchatā /",
  "GP12brndp2_u:3020": "śakrāvatāre gaṅgāyāṃ maināke ca nagottame // BndP_2,13.70 //",
  "GP12brndp2_u:3021": "yamunāprabhave caiva sarvapāpaiḥ pramucyate /",
  "GP12brndp2_u:3022": "atyuṣṇāścātiśītāśca āpastasminnidarśanam // BndP_2,13.71 //",
  "GP12brndp2_u:3023": "yamasya bhaginī puṣyā mārttaṇḍaduhitā śubhā /",
  "GP12brndp2_u:3024": "tatrākṣayaṃ sadā śrāddhaṃ pitṛbhiḥ pūrvakīrttitam // BndP_2,13.72 //",
  "GP12brndp2_u:3025": "brahmatuṇḍahrade snātvā saddayo bhavati brāhmaṇaḥ /",
  "GP12brndp2_u:3026": "tasmiṃstu śrāddhamānantyaṃ japahomatapāṃsi ca // BndP_2,13.73 //",
  "GP12brndp2_u:3027": "sthāṇubhūto 'carattatra vasiṣṭo vai mahātapāḥ /",
  "GP12brndp2_u:3028": "adyāpi tatra dṛśyante pādapā maṇibarhaṇāḥ // BndP_2,13.74 //",
  "GP12brndp2_u:3029": "tulā tu dṛśyate tatra dharmāndharmanidharśinī /",
  "GP12brndp2_u:3030": "yathā vai tolitaṃ vipraistīrthānāṃ phalamuttamam // BndP_2,13.75 //",
  "GP12brndp2_u:3031": "pitṝṇāṃ duhitā yogā gandhakālīti viśrutā /",
  "GP12brndp2_u:3032": "caturtho brahmaṇastvaṃśaḥ parāśarakulodbhavaḥ // BndP_2,13.76 //",
  "GP12brndp2_u:3033": "vyasiṣyati caturddhā vai vedaṃ dhīmānmahāmuniḥ /",
  "GP12brndp2_u:3034": "mahāyogaṃ mahātmānaṃ yā vyāsaṃ janayiṣyati // BndP_2,13.77 //",
  "GP12brndp2_u:3035": "acchodakaṃ nāmasarastatrācchodāsamudbhavaḥ /",
  "GP12brndp2_u:3036": "matsyayonau punarjātā niyogātkāraṇena tu // BndP_2,13.78 //",
  "GP12brndp2_u:3037": "tasyāstvādyāśrame puṇye puṇyakṛdbhirniṣevite /",
  "GP12brndp2_u:3038": "dattaṃ sakṛdapi śrāddhamakṣayaṃ samudāhṛtam // BndP_2,13.79 //",
  "GP12brndp2_u:3039": "nadyāṃ yogasamādhānaṃ dattaṃ yugapadudbhavet /",
  "GP12brndp2_u:3040": "kuberatuṅge pāpaghnaṃ vyāsatīrthetathaiva ca // BndP_2,13.80 //",
  "GP12brndp2_u:3041": "puṇyāyāṃ brahmaṇo vedyāṃ śrāddhamānantyamiṣyate /",
  "GP12brndp2_u:3042": "siddhaistu sevitā nityaṃ dṛśyate tu kṛtātmabhiḥ // BndP_2,13.81 //",
  "GP12brndp2_u:3043": "anivartanaṃ tu nandāyāṃ vedyāḥ prāguttaradiśi /",
  "GP12brndp2_u:3044": "siddhikṣetraṃ surairjuṣṭaṃ yatprāpya na nivarttate // BndP_2,13.82 //",
  "GP12brndp2_u:3045": "mahālaye padaṃ nyastaṃ mahādevena dhīmatā /",
  "GP12brndp2_u:3046": "bhūtānāmanukaṃpārthaṃ nāstikānāṃ nidarśanam // BndP_2,13.83 //",
  "GP12brndp2_u:3047": "viraje tvakṣayaṃ śrāddhaṃ pūrvameva mahālaye /",
  "GP12brndp2_u:3048": "nandāyāṃ viraje caiva tathaiva ca mahālaye // BndP_2,13.84 //",
  "GP12brndp2_u:3049": "ātmānaṃ tārayantīha daśapūrvāndaśāparān /",
  "GP12brndp2_u:3050": "kākahrade jātismaryaṃ suvarṇamamitaujasam // BndP_2,13.85 //",
  "GP12brndp2_u:3051": "kaumāraṃ ca saraḥ puṇyaṃ nāgabhogābhirakṣitam /",
  "GP12brndp2_u:3052": "kumāratīrthe snātvā tu tridivaṃ yāti mānavaḥ // BndP_2,13.86 //",
  "GP12brndp2_u:3053": "devālaye tapastasvā ekapādena duścaram /",
  "GP12brndp2_u:3054": "nirāhāro yugaṃ divyamumātuṅgo sthito jvalan // BndP_2,13.87 //",
  "GP12brndp2_u:3055": "umātuṅge bhṛgostuṅge brahmatuṅge mahālaye /",
  "GP12brndp2_u:3056": "tatra śrāddhāni deyāni nityamakṣayamicchatā // BndP_2,13.88 //",
  "GP12brndp2_u:3057": "akṣayaṃ tu sadā śrāddhaṃ śālagrāme samantataḥ /",
  "GP12brndp2_u:3058": "duṣkṛtaṃ dṛśyate tatra pratyakṣamakṛtātmanām // BndP_2,13.89 //",
  "GP12brndp2_u:3059": "pratyadeśo hyaśiṣṭānāṃ śiṣṭānāṃ ca viśeṣataḥ /",
  "GP12brndp2_u:3060": "tatra devahradaḥ puṇyo brahmaṇo nāgarāṭ śuciḥ // BndP_2,13.90 //",
  "GP12brndp2_u:3061": "piṇḍaṃ gṛhṇati hi satāṃ na gṛhṇātyasatāṃ sadā /",
  "GP12brndp2_u:3062": "atipradīptairbhujagairbhoktumannaṃ na śakyate // BndP_2,13.91 //",
  "GP12brndp2_u:3063": "pratyakṣaṃ dṛśyate dharmastīrthayornatayordvayoḥ /",
  "GP12brndp2_u:3064": "kāravatyāṃ ca śāṇḍilyāṃ guhāyāṃ vāmanasya ca // BndP_2,13.92 //",
  "GP12brndp2_u:3065": "gatvā caitāni pūtaḥsyācchradaddhamakṣayameva ca /",
  "GP12brndp2_u:3066": "japo homastapo dhyānaṃ yatkiñcitsukṛtaṃ bhavet // BndP_2,13.93 //",
  "GP12brndp2_u:3067": "brahmacaryaṃ ca yau dhatte gurubhaktiṃ śataṃ samāḥ /",
  "GP12brndp2_u:3068": "evamādyāssaricchreṣṭhā yatsnānādaghamokṣaṇam /",
  "GP12brndp2_u:3069": "kumāradhārā tatraiva dṛṣṭā pāpaṃ praṇaśyati // BndP_2,13.94 //",
  "GP12brndp2_u:3070": "dhyānāsanaṃ tu tatraiva vyāsasyādyāpi dṛśyate /",
  "GP12brndp2_u:3071": "śailaḥ kāntipurābhyāśe prāgudīcyāṃ diśi sthitaḥ // BndP_2,13.95 //",
  "GP12brndp2_u:3072": "puṇya puṣkariṇī tatra kirātagaṇarakṣitā /",
  "GP12brndp2_u:3073": "yasyāṃ snātvā sakṛdvipraḥ kāmānāpnoti śāśvatān // BndP_2,13.96 //",
  "GP12brndp2_u:3074": "adṛśyaḥ sarvabhūtānāṃ devavaccarate mahīm // BndP_2,13.97 //",
  "GP12brndp2_u:3075": "kāśyapasya mahātīrthaṃ kālasarpiriti śrutam /",
  "GP12brndp2_u:3076": "tatra śrāddhāni deyāni nityamakṣayamicchatā // BndP_2,13.98 //",
  "GP12brndp2_u:3077": "devadāruvane vāpi dhārāyāstu nidarśanam /",
  "GP12brndp2_u:3078": "nirdhūtāni tu pāpāni dṛśyante sukṛtātmanām // BndP_2,13.99 //",
  "GP12brndp2_u:3079": "bhāgīrathyāṃ prayāge tu nityamakṣayamucyate /",
  "GP12brndp2_u:3080": "kālañjare daśārṇāyāṃ naimiṣe kurujāṅgale // BndP_2,13.100 //",
  "GP12brndp2_u:3081": "vārāṇasyāṃ nagaryāṃ ca deyaṃ śrāddhaṃ prayatnataḥ /",
  "GP12brndp2_u:3082": "tatra yogeśvaro nityaṃ tasyāṃ dattamathākṣayam // BndP_2,13.101 //",
  "GP12brndp2_u:3083": "gatvā caitāni pūrtaḥ syācchrāddhamakṣayyameva ca /",
  "GP12brndp2_u:3084": "jabo homastathā dhyānaṃ yatkiñcitsukṛtaṃ bhavet // BndP_2,13.102 //",
  "GP12brndp2_u:3085": "lauhitye vaitaraṇyāṃ casvargavedyāṃ tathaiva ca /",
  "GP12brndp2_u:3086": "sā tu devī samudrānte dṛśyate caiva nāmabhiḥ // BndP_2,13.103 //",
  "GP12brndp2_u:3087": "gayāyāṃ dharmavṛṣṭhe tu sarasi brahmaṇastathā /",
  "GP12brndp2_u:3088": "gayāṃ gṛdhravaṭe caiva śrāddhaṃ dattaṃ mahāphalam // BndP_2,13.104 //",
  "GP12brndp2_u:3089": "himaṃ ca patate tatra samantātpañcayo janam /",
  "GP12brndp2_u:3090": "bharatasyāśrame puṇye 'raṇyaṃ puṇyatamaṃ smṛtam // BndP_2,13.105 //",
  "GP12brndp2_u:3091": "mataṅgasya vanaṃ tatra dṛśyate sarvamānuṣaiḥ /",
  "GP12brndp2_u:3092": "sthāpitaṃ dharmasarvasvaṃ lokasyāsya nidarśanam // BndP_2,13.106 //",
  "GP12brndp2_u:3093": "yaddaṇḍakavanaṃ puṇyaṃ puṇyakṛdbhirniṣevitam /",
  "GP12brndp2_u:3094": "yasminprāhurviśalyeti tīrthaṃ sadyo nidarśanam // BndP_2,13.107 //",
  "GP12brndp2_u:3095": "tulāmānaistathā cāpi śāstraiśca vividhaistathā /",
  "GP12brndp2_u:3096": "unmaccanti tathā lagna ye vai pāpakṛto janāḥ // BndP_2,13.108 //",
  "GP12brndp2_u:3097": "tṛtīyāyāṃ tathā pāde nirādhāyāṃ tu maṇḍale /",
  "GP12brndp2_u:3098": "mahāhrade ca kauśikyāṃ dattaṃ śrāddhaṃ mahāphalam // BndP_2,13.109 //",
  "GP12brndp2_u:3099": "muṇḍapṛṣṭe padaṃ nyastaṃ mahādevena dhīmatā /",
  "GP12brndp2_u:3100": "bahudevayugāṃstaptvā tapastīvraṃ sudaścaram // BndP_2,13.110 //",
  "GP12brndp2_u:3101": "alpenāpyatra kālena naro dharmaparāyaṇaḥ /",
  "GP12brndp2_u:3102": "pāpmānamutsṛjatyāśu jīrṇāṃ tvacamivoragaḥ // BndP_2,13.111 //",
  "GP12brndp2_u:3103": "siddhānāṃ prītijananaṃ papānāṃ ca bhayaṅkaram /",
  "GP12brndp2_u:3104": "lelihānairmahāghorai rakṣyate sumahoragaiḥ // BndP_2,13.112 //",
  "GP12brndp2_u:3105": "nāmnā kanakanandīti tīrthaṃ jagati viśrutam /",
  "GP12brndp2_u:3106": "udīcyāṃ muṇḍapṛṣṭasya brahmarṣigaṇasevitam // BndP_2,13.113 //",
  "GP12brndp2_u:3107": "tatra snātvā divaṃyānti svaśarīreṇa mānavāḥ /",
  "GP12brndp2_u:3108": "dattaṃ vāpi sadā śrāddhamakṣayyaṃ samudāhṛtam // BndP_2,13.114 //",
  "GP12brndp2_u:3109": "ṛṇaistribhistataḥ snātvā niṣkrīṇāti narastanum /",
  "GP12brndp2_u:3110": "mānase sarasi snātvā śrāddhaṃnirvarttayettataḥ // BndP_2,13.115 //",
  "GP12brndp2_u:3111": "tīre tu sarasastasya devasyā yatanaṃ mahat /",
  "GP12brndp2_u:3112": "āruhya tu japaṃstatra siddho yāti divaṃ tataḥ // BndP_2,13.116 //",
  "GP12brndp2_u:3113": "uttaraṃ mānasaṃ gatvāsiddhiṃ prāpnotyanuttamām /",
  "GP12brndp2_u:3114": "snātvā tasminsaraśreṣṭhe dṛśyate mahādadbhutam // BndP_2,13.117 //",
  "GP12brndp2_u:3115": "divaścyutā mahābhāgā hyantarikṣe virājate /",
  "GP12brndp2_u:3116": "gaṅgā tripathagā devī viṣṇupādāccyutā satī // BndP_2,13.118 //",
  "GP12brndp2_u:3117": "ākāśe dṛśyate tatra toraṇaṃ sūryasannibham /",
  "GP12brndp2_u:3118": "jāṃbūnadamayaṃ puṇyaṃ svagadvāramivāyatam // BndP_2,13.119 //",
  "GP12brndp2_u:3119": "tataḥ pravarttate bhūyaḥ sarvasāgaramaṇḍikā /",
  "GP12brndp2_u:3120": "pāvanī sarvabhūtānāṃ dharmajñānāṃ viśeṣataḥ // BndP_2,13.120 //",
  "GP12brndp2_u:3121": "candrabhāgā ca siddhuśca śubhe mānasasaṃbhave /",
  "GP12brndp2_u:3122": "sāgaraṃ paścimaṃ yāto divyaḥ siṃdhunado varaḥ // BndP_2,13.121 //",
  "GP12brndp2_u:3123": "parvato himavānnāma nānādhātuvibhūṣitaḥ /",
  "GP12brndp2_u:3124": "āyato vai sahasrāṇi yojanānāṃ bahuni tu // BndP_2,13.122 //",
  "GP12brndp2_u:3125": "siddhacāraṇasaṃkīrṇā devarṣigaṇasevitā /",
  "GP12brndp2_u:3126": "tatra puṣkariṇī ramyā suṣumṇā nāma nāmataḥ // BndP_2,13.123 //",
  "GP12brndp2_u:3127": "daśavarṣasahasrāṇi tasyāṃ snātastu jīvati /",
  "GP12brndp2_u:3128": "śrāddhaṃ bhavati cānantaṃ tatra dattaṃ mahodayam // BndP_2,13.124 //",
  "GP12brndp2_u:3129": "tārayecca sadā śrāddhe daśapūrvāndaśāparān /",
  "GP12brndp2_u:3130": "sarvatra himavānpuṇyo gaṅgā puṇyā samantataḥ // BndP_2,13.125 //",
  "GP12brndp2_u:3131": "samudragāḥ samudrāśca sarve puṇyāḥ samantataḥ /",
  "GP12brndp2_u:3132": "evamādiṣu cānyeṣu śrāddhaṃ nirvartayedbudhaḥ // BndP_2,13.126 //",
  "GP12brndp2_u:3133": "puto bhavati vai snātvā hutvā dattvā tathaiva ca /",
  "GP12brndp2_u:3134": "śelasānuṣu śṛṅgeṣu kandareṣu guhāsu ca // BndP_2,13.127 //",
  "GP12brndp2_u:3135": "upahvaranitaṃbeṣu tathā prasravaṇeṣu ca /",
  "GP12brndp2_u:3136": "pulineṣvāpagānāṃ ca tathaiva prabhaveṣu ca // BndP_2,13.128 //",
  "GP12brndp2_u:3137": "mahodadhau gavāṃ goṣṭe saṃgameṣu vaneṣu ca /",
  "GP12brndp2_u:3138": "susaṃmṛṣṭopalipteṣu tdṛdyeṣu surabhiṣvatha // BndP_2,13.129 //",
  "GP12brndp2_u:3139": "gomayenopalipteṣu vivikteṣu gṛheṣu ca /",
  "GP12brndp2_u:3140": "kuryācchrāddhamathaiteṣu nityameva yathāvidhi // BndP_2,13.130 //",
  "GP12brndp2_u:3141": "prāgdakṣiṇāṃ diśaṃ gatvā sarvakāmacikīrṣayā /",
  "GP12brndp2_u:3142": "evameteṣu sarveṣu śrāddhaṃ kuryādatandritaḥ // BndP_2,13.131 //",
  "GP12brndp2_u:3143": "eteṣveva tu medhāvī brāhmīṃ siddhimavāpnuyāt /",
  "GP12brndp2_u:3144": "traivarṇavihitaiḥ sthāne dharme varṇāśrame rataiḥ // BndP_2,13.132 //",
  "GP12brndp2_u:3145": "kaupasthānaṃ ca saṃtyāgātprāpyate pitṛpūjanam /",
  "GP12brndp2_u:3146": "tīrthānyanusaranvīraḥ śraddadhānaḥ samāhitaḥ // BndP_2,13.133 //",
  "GP12brndp2_u:3147": "kṛtapāpo 'pi śudhyeta kiṃ punaḥ śubhakarmakṛt /",
  "GP12brndp2_u:3148": "tiryagyoniṃ na gacchecca kudeśe ca na jāyate // BndP_2,13.134 //",
  "GP12brndp2_u:3149": "svargī bhavati vipro vai mokṣopāyaṃ ca vindati /",
  "GP12brndp2_u:3150": "aśraddadhānaḥ pāpāyurnāstiko 'cchinnasaṃśayaḥ // BndP_2,13.135 //",
  "GP12brndp2_u:3151": "hetuniṣṭhaśca pañcaite na tīrthe phalabhāginaḥ /",
  "GP12brndp2_u:3152": "gurutīrthe parā siddhistīrthānāṃ paramaṃ padam // BndP_2,13.136 //",
  "GP12brndp2_u:3153": "dhyānaṃ tīrthaṃ paraṃ tasmādbrahmatīrthaṃ sanātanam /",
  "GP12brndp2_u:3154": "upavāsātparaṃ dhyānamindriyāṇāṃ nivarttanam // BndP_2,13.137 //",
  "GP12brndp2_u:3155": "upavāsanibaddhairhi prāṇaireva punaḥ punaḥ /",
  "GP12brndp2_u:3156": "prāṇāpānau vaśe kṛtvā vaśagānīndiyāṇi ca // BndP_2,13.138 //",
  "GP12brndp2_u:3157": "buddhiṃ manasi saṃyamya sarveṣāṃ tu nivarttanam /",
  "GP12brndp2_u:3158": "pratyāhāraṃ kṛtaṃ viddhi mokṣopāyamasaṃśayam // BndP_2,13.139 //",
  "GP12brndp2_u:3159": "indriyāṇāṃ mano ghoraṃ buddhyādīnāṃ vivarttanam /",
  "GP12brndp2_u:3160": "anā hāro kṣayaṃ yāti vidyādanaśanaṃ tapaḥ // BndP_2,13.140 //",
  "GP12brndp2_u:3161": "nigrahe buddhimansoranyabuddhirna jāyate /",
  "GP12brndp2_u:3162": "kṣīṇeṣu sarvadoṣeṣu kṣīṇeṣvevendriyeṣu ca // BndP_2,13.141 //",
  "GP12brndp2_u:3163": "parinirvāti śuddhātmā yathā vahniranidhanaḥ /",
  "GP12brndp2_u:3164": "kāraṇebhyo guṇebhyaśca vyaktāvyaktācca kutsnaśaḥ // BndP_2,13.142 //",
  "GP12brndp2_u:3165": "niyojayati kṣetrajñaṃ tebhyoyogena yogavit /",
  "GP12brndp2_u:3166": "tasya nāsti gatiḥ sthānaṃ vyaktāvyakte ca sarvaśaḥ /",
  "GP12brndp2_u:3167": "na sannāsanna sadasannaiva kiñcidavasthitaḥ // BndP_2,13.143 //",
  "GP12brndp2_u:3168": "iti śrībrahmāṇḍe mahāpurāṇe vāyuprokte madhyabhāge tṛtīya upoddhātapāde śrāddhakalpe puṇyadeśānukīrttanaṃ nāma trayodaśo 'dhyāyaḥ // 13//",
  "GP12brndp2_u:3169": "_____________________________________________________________",
  "GP12brndp2_u:3170": "bṛhaspatiruvāca",
  "GP12brndp2_u:3171": "ataḥ paraṃ pravakṣyāmi sarvadānaphalāni ca /",
  "GP12brndp2_u:3172": "śrāddhakarmaṇi medhyāni varjanīyāni yāni ca // BndP_2,14.1 //",
  "GP12brndp2_u:3173": "himaprapatane kuryādā haredvā himaṃ tataḥ /",
  "GP12brndp2_u:3174": "agnihotramupāyuṣyaṃ pavitraṃ paramaṃ hitam // BndP_2,14.2 //",
  "GP12brndp2_u:3175": "naktaṃ tu varjayecchrāddhaṃ rāhoranyatra darśanāt /",
  "GP12brndp2_u:3176": "sarvasvenāpi karttavyaṅkṣipraṃ vai rāhudarśane // BndP_2,14.3 //",
  "GP12brndp2_u:3177": "uparāge na kuryādyaḥ paṅke gauriva sīdati /",
  "GP12brndp2_u:3178": "kurvāṇastattaretpāpaṃ satī nauriva sāgare // BndP_2,14.4 //",
  "GP12brndp2_u:3179": "vaiśvadevaṃ ca saumyaṃ ca khaḍgamāṃsaṃ paraṃ haviḥ /",
  "GP12brndp2_u:3180": "viṣāṇavarjaṃ khaḍgasya mātsaryānnāśayāmahe // BndP_2,14.5 //",
  "GP12brndp2_u:3181": "tvāṣṭrā vai yajamānena deveśena mahātmanā /",
  "GP12brndp2_u:3182": "pibañchacīpatiḥ somaṃ pṛthivyāṃ madhyagaḥ purā // BndP_2,14.6 //",
  "GP12brndp2_u:3183": "śyāmākāstatra utpannāḥ pitrarthamaparajitāḥ /",
  "GP12brndp2_u:3184": "vipruṣastasya nāsābhyāmāsaktābhyāṃ tathekṣavaḥ // BndP_2,14.7 //",
  "GP12brndp2_u:3185": "śreṣmalāḥ śītalāḥ snigdhā madhurāśca tathekṣavaḥ /",
  "GP12brndp2_u:3186": "śyāmākairikṣubhiścaiva pitṝṇāṃ sarvakāmikam // BndP_2,14.8 //",
  "GP12brndp2_u:3187": "kuryādāgrayaṇaṃ yastu sa śīghraṃ siddhimāpnuyāt /",
  "GP12brndp2_u:3188": "śyāmākāstu dvināmāno vihitā yajanesmṛte // BndP_2,14.9 //",
  "GP12brndp2_u:3189": "yasmāttedevasṛṣṭāstu tasmātte cākṣayāḥ smṛtāḥ /",
  "GP12brndp2_u:3190": "prasātikāḥ priyaṅguśca mudgāśca haritāstathā // BndP_2,14.10 //",
  "GP12brndp2_u:3191": "etānyapi samānāni śyāmākānāṃ guṇaistu taiḥ /",
  "GP12brndp2_u:3192": "kṛṣṇamāṣāstilāścaiva śreṣṭhāstu yavaśālayaḥ // BndP_2,14.11 //",
  "GP12brndp2_u:3193": "mahāyavāśca niṣpāvāstathaiva ca madhūlikāḥ /",
  "GP12brndp2_u:3194": "kṛṣṇāścaivānnalohāśca garhyāḥ syuḥ śrāddhakarmaṇi // BndP_2,14.12 //",
  "GP12brndp2_u:3195": "rājamāṣāstathānye vai varjanīyāḥ prayatnataḥ /",
  "GP12brndp2_u:3196": "masūrāścaiva puṇyāśca kusuṃbhaṃ śrīniketanam // BndP_2,14.13 //",
  "GP12brndp2_u:3197": "varṣāsvatiyavā nityaṃ tathā vṛṣakavāsakau /",
  "GP12brndp2_u:3198": "bilvāmalakamṛdvīkāpanasāmrātadāḍimāḥ // BndP_2,14.14 //",
  "GP12brndp2_u:3199": "tavaśolaṃyatākṣaudrakharjūrāmralāni ca /",
  "GP12brndp2_u:3200": "khaśerukovidāryaśca tālakandaṃ tathā visam // BndP_2,14.15 //",
  "GP12brndp2_u:3201": "tamālaṃ śatakandaṃ ca madvasūcāntakāndikī /",
  "GP12brndp2_u:3202": "kāleyaṃ kālaśākaṃ ca bhūripūrṇā suvarcalā // BndP_2,14.16 //",
  "GP12brndp2_u:3203": "māṃsākṣaṃ duviśākaṃ ca bubucetā kurastathā /",
  "GP12brndp2_u:3204": "kaphālakaṃ kaṇā drākṣā lakucaṃ cocameva ca // BndP_2,14.17 //",
  "GP12brndp2_u:3205": "alābuṃ grīvakaṃ vīraṃ karkandhūmadhusāhvayam /",
  "GP12brndp2_u:3206": "vaikaṅkataṃ nālikeraśṛṅgaja pakarūṣakam // BndP_2,14.18 //",
  "GP12brndp2_u:3207": "pippalī maricaṃ caiva paṭholaṃ bṛhatīphalam /",
  "GP12brndp2_u:3208": "sugandhamāṃsapīvanti kaṣāyāḥ sarva eva ca // BndP_2,14.19 //",
  "GP12brndp2_u:3209": "evamādīni cānyāni varāṇi madhurāṇi ca /",
  "GP12brndp2_u:3210": "nāgaraṃ cātra vai deyaṃ dīrghamūlakamava ca // BndP_2,14.20 //",
  "GP12brndp2_u:3211": "vaṃśaḥ karīraḥ surasaḥ sarjakaṃ bhūstṛṇāni ca /",
  "GP12brndp2_u:3212": "varjanīyāni vakṣyāmi śrāddhakarmaṇi nityaśaḥ // BndP_2,14.21 //",
  "GP12brndp2_u:3213": "laśunaṃ gṛñjanaṃ caiva tathā vai palvalodakam /",
  "GP12brndp2_u:3214": "karaṃbhādyāni cānyāni hīnāni rasagandhataḥ // BndP_2,14.22 //",
  "GP12brndp2_u:3215": "śrāddhakarmaṇi varjyāni kāraṇaṃ cātra vakṣyate /",
  "GP12brndp2_u:3216": "purā devāsure yuddhe nirjitasya baleḥ suraiḥ // BndP_2,14.23 //",
  "GP12brndp2_u:3217": "śaraistu vikṣatādaṅgātpatitā raktabindavaḥ /",
  "GP12brndp2_u:3218": "tata etāni jātāni laśunādīni sarvaśaḥ // BndP_2,14.24 //",
  "GP12brndp2_u:3219": "tathaiva raktaniryāsā lavaṇānyauṣaraṇi ca /",
  "GP12brndp2_u:3220": "śraddhakarmaṇi varjyāni yāśca nāryo rajasvalāḥ // BndP_2,14.25 //",
  "GP12brndp2_u:3221": "durgandhaṃ phenilaṃ caiva tathā vai palvalodakam /",
  "GP12brndp2_u:3222": "labhedyatra na gaustṛptiṃ naktaṃ yaccaiva guhyate // BndP_2,14.26 //",
  "GP12brndp2_u:3223": "āvikaṃ mārgamauṣṭraṃ ca sarvamekaśaphaṃ ca yat /",
  "GP12brndp2_u:3224": "māhiṣaṃ cāmaraṃ caiva payo varjyaṃ vijānatā // BndP_2,14.27 //",
  "GP12brndp2_u:3225": "ataḥ paraṃ pravakṣyāmi varjyāndeśānprayatnataḥ /",
  "GP12brndp2_u:3226": "na draṣṭavyaṃ ca yaiḥ śrāddhaṃ śaucāśaucaṃ ca kṛtsnaśaḥ // BndP_2,14.28 //",
  "GP12brndp2_u:3227": "vanyamūlaphalairbhakṣyaiḥ śrāddhaṃ kuryāttu śraddhayā /",
  "GP12brndp2_u:3228": "rājaniṣṭhāmavāpnoti svargamakṣayameva ca // BndP_2,14.29 //",
  "GP12brndp2_u:3229": "aniṣṭaśabdāṃ saṃkīrṇāṃ jantupyāptāmathāvilām /",
  "GP12brndp2_u:3230": "pūtigandhāṃ tathā bhūmiṃ varjayecchrāddhakarmaṇi // BndP_2,14.30 //",
  "GP12brndp2_u:3231": "nadyaḥ sāgaraparyantā dvāraṃ dakṣiṇapūrvataḥ /",
  "GP12brndp2_u:3232": "triśaṅkorvarjayeddeśaṃ sarvaṃ dvādaśa yojanam // BndP_2,14.31 //",
  "GP12brndp2_u:3233": "uttareṇa mahānadyā dakṣiṇena ca vaikaṭam /",
  "GP12brndp2_u:3234": "deśāstriśaṅkavo nāma varjyā vai śrāddhakarmaṇi // BndP_2,14.32 //",
  "GP12brndp2_u:3235": "kāraskarāḥ kaliṅgaśca sidhoruttarameva ca /",
  "GP12brndp2_u:3236": "pranaṣṭāśramadharmāśca varjyā deśāḥ prayatnataḥ // BndP_2,14.33 //",
  "GP12brndp2_u:3237": "nagnādayo na paśyeyuḥ śrāddhakarma vyavasthitam /",
  "GP12brndp2_u:3238": "gacchantyetaistu dṛṣṭāni na pitṝṃśca pitāmahāṃna // BndP_2,14.34 //",
  "GP12brndp2_u:3239": "śaṃyuruvāca",
  "GP12brndp2_u:3240": "nagnādīnbhagavansamyagācakṣva paripṛcchataḥ /",
  "GP12brndp2_u:3241": "bṛhaspatiruvāca",
  "GP12brndp2_u:3242": "sarveṣāmeva bhūtānāṃ trayīsaṃvaraṇaṃ smṛtam // BndP_2,14.35 //",
  "GP12brndp2_u:3243": "tāṃ ye tyajanti saṃmohātte vai nagnādayo janāḥ /",
  "GP12brndp2_u:3244": "pralīyate vṛṣo yasminnirālaṃbaśca yo bṛṣe // BndP_2,14.36 //",
  "GP12brndp2_u:3245": "vṛṣaṃ yastu parityajya mokṣamanyatra mārgati /",
  "GP12brndp2_u:3246": "vṛṣo vedāśramastasminyo vai samyaṅna paśyati // BndP_2,14.37 //",
  "GP12brndp2_u:3247": "brāhmaṇaḥ kṣatriyo vaiśyo vṛṣalaḥ sa na saṃśayaḥ /",
  "GP12brndp2_u:3248": "purā devāsure yuddhe nirjitairasuraistathā // BndP_2,14.38 //",
  "GP12brndp2_u:3249": "pāśaṇḍā vai kṛtāstāta teṣāṃ sṛṣṭiḥ prajāyate /",
  "GP12brndp2_u:3250": "vṛddhaśrāvakinirgranthāḥ śākyā jīvakakārpaṭāḥ // BndP_2,14.39 //",
  "GP12brndp2_u:3251": "ye dharmaṃ nānuvarttante te vai nagnādayo janāḥ /",
  "GP12brndp2_u:3252": "vṛthā jaṭī vṛthā muṇḍī vṛthā nagnaśca yo dvijaḥ // BndP_2,14.40 //",
  "GP12brndp2_u:3253": "vṛthā vratī vṛthā jāpī te vai nagnādayo janāḥ /",
  "GP12brndp2_u:3254": "kuladharmātigāḥ śaśvadvṛthā vṛttikalatrakāḥ // BndP_2,14.41 //",
  "GP12brndp2_u:3255": "kṛtakarmadiśastvete kupathāḥ parikīrttitāḥ /",
  "GP12brndp2_u:3256": "etairhi dattaṃ dṛṣṭaṃ vai śrāddhaṃ gacchati dānavān // BndP_2,14.42 //",
  "GP12brndp2_u:3257": "brahmaghnaśca kṛtaghnaśca nāstiko gurutalpagaḥ /",
  "GP12brndp2_u:3258": "dasyuścaiva nṛśaṃsaśca darṇane tānvisarjayet // BndP_2,14.43 //",
  "GP12brndp2_u:3259": "patitāḥ krūrakarmāṇaḥ sarvāṃstānparivarjayet /",
  "GP12brndp2_u:3260": "devatānāmṛṣīṇāṃ ca vivāde pravadanti ye // BndP_2,14.44 //",
  "GP12brndp2_u:3261": "devāṃśca brāhmaṇāṃścaiva āmnāyaṃ yastu nindati /",
  "GP12brndp2_u:3262": "asurānyātudhānāṃśca dṛṣṭamebhirvrajatyuta // BndP_2,14.45 //",
  "GP12brndp2_u:3263": "brāhmaṃ kṛtayugaṃ proktaṃ tretā tu kṣatrriyaṃ yugam /",
  "GP12brndp2_u:3264": "vaiśyaṃ dvāparamityāhuḥ śūdraṃ kaliyugaṃ smṛtam // BndP_2,14.46 //",
  "GP12brndp2_u:3265": "kṛte 'pūjyanta pitarastretāyāṃ tu surāstathā /",
  "GP12brndp2_u:3266": "yuddhāni dvāpare nityaṃ pākhaṇḍāśca kalau yuge // BndP_2,14.47 //",
  "GP12brndp2_u:3267": "apamānāpaviddhaśca kukkuṭo grāmasūkaraḥ /",
  "GP12brndp2_u:3268": "śvā caiva hanti śrāddhāni darśanādeva sarvaśaḥ // BndP_2,14.48 //",
  "GP12brndp2_u:3269": "śvasūkaropa saṃsṛṣṭaṃ dīrgharogibhireva ca /",
  "GP12brndp2_u:3270": "patitairmalinaiścaiva na draṣṭavyaṃ kathañcana // BndP_2,14.49 //",
  "GP12brndp2_u:3271": "annaṃ paśyeyurete yattannārhaṃ havyakavyayoḥ /",
  "GP12brndp2_u:3272": "utsraṣṭavyāḥ pradhā nārthaiḥ saṃskārastvāpado bhavet // BndP_2,14.50 //",
  "GP12brndp2_u:3273": "haviṣāṃ saṃhatānāṃ ca pūrvameva vivarjayet /",
  "GP12brndp2_u:3274": "sṛṣṭaṃ yuktābhiradbhiśca prokṣaṇaṃ ca vidhīyate // BndP_2,14.51 //",
  "GP12brndp2_u:3275": "siddhārthakaiḥ kṛṣṇatilaiḥ kāryaṃ vāpyapavāraṇam /",
  "GP12brndp2_u:3276": "gurusūryāgnivāsrāṇāṃ darśanaṃ vāpi yatnataḥ // BndP_2,14.52 //",
  "GP12brndp2_u:3277": "āsanārūḍhamannādyaṃ pādopahatameva ca /",
  "GP12brndp2_u:3278": "amedhyairjaṅgamairdṛṣṭaṃ śuṣkaṃ paryuṣitaṃ ca yat // BndP_2,14.53 //",
  "GP12brndp2_u:3279": "asvinnaṃ paridagdhaṃ ca tathaivāgnāvalehitam /",
  "GP12brndp2_u:3280": "śarkarākīṭapāṣāṇaiḥ keśairyaccāpyu pāhṛtam // BndP_2,14.54 //",
  "GP12brndp2_u:3281": "piṇyākaṃ mathitaṃ caiva tathā tilayavādiṣu /",
  "GP12brndp2_u:3282": "siddhīkṛtāśca ye bhakṣyāḥ pratyakṣalavaṇīkṛtāḥ // BndP_2,14.55 //",
  "GP12brndp2_u:3283": "dṛṣṭvā caiva tathā doṣopāttaśvopahataṃ tathā /",
  "GP12brndp2_u:3284": "vāsasā cāvadhūtāni varjyāni śrāddhakarmaṇi // BndP_2,14.56 //",
  "GP12brndp2_u:3285": "saṃti vedavirodhena kecidvijñābhimāninaḥ /",
  "GP12brndp2_u:3286": "ayajñaya tayo nāma te dhvaṃsaṃti yathā rajaḥ // BndP_2,14.57 //",
  "GP12brndp2_u:3287": "dadhiśākaṃ tathā bhakṣyaṃ tathā cauṣadhivarjitam /",
  "GP12brndp2_u:3288": "vārttākaṃ varjayecchrāddhe sarvānabhiṣavānapi /",
  "GP12brndp2_u:3289": "saindhavaṃ lavaṇaṃ caiva tathā mānasasaṃbhavam // BndP_2,14.58 //",
  "GP12brndp2_u:3290": "pavitre parame hyete pratyakṣamapi vartite /",
  "GP12brndp2_u:3291": "agnau prakṣipya gṛṅṇīyāddhastau prakṣipya yatnataḥ // BndP_2,14.59 //",
  "GP12brndp2_u:3292": "gamayenmastakaṃ caiva brahmatīrthaṃ hi tatsmṛtam /",
  "GP12brndp2_u:3293": "dravyāṇāṃ prokṣaṇaṃ kāryaṃ tathaivāvapanaṃ punaḥ // BndP_2,14.60 //",
  "GP12brndp2_u:3294": "nidhāya cādbhiḥ siṃcetta ttathā cāsu niveśanam /",
  "GP12brndp2_u:3295": "aśmamūlaphalekṣūṇāṃ rajjūnāṃ carmaṇāmapi // BndP_2,14.61 //",
  "GP12brndp2_u:3296": "vaidalānāṃ ca sarveṣāṃ pūrvavacchaucamiṣyate /",
  "GP12brndp2_u:3297": "tathā dantāsthi dāruṇāṃ śṛṅgāṇāṃ cāvalekhanam // BndP_2,14.62 //",
  "GP12brndp2_u:3298": "sarveṣāṃ mṛnmayānāṃ ca punardāho vidhīyate /",
  "GP12brndp2_u:3299": "maṇimuktāpravālānāṃ jalajānāṃ ca sarvaśaḥ // BndP_2,14.63 //",
  "GP12brndp2_u:3300": "siddhārthakānāṃ kalkena tilakalkena vā punaḥ /",
  "GP12brndp2_u:3301": "syācchaucaṃ sarvabālānāmāvikānāṃ ca sarvaśaḥ // BndP_2,14.64 //",
  "GP12brndp2_u:3302": "dvipadāṃ caiva sarveṣāṃ mṛdbhiradbhirvidhīyate /",
  "GP12brndp2_u:3303": "ādyantayostu śaucānāmadbhiḥ prakṣālanaṃ vidhiḥ // BndP_2,14.65 //",
  "GP12brndp2_u:3304": "tathā kārpāsikānāṃ ca bhasmanā samudāhṛtam /",
  "GP12brndp2_u:3305": "phalapuṣpapalāśānāṃ plāvanaṃ cādbhiriṣyate // BndP_2,14.66 //",
  "GP12brndp2_u:3306": "prokṣaṇaṃ hyupalepaśca bhūmeścaivāvalekhanam /",
  "GP12brndp2_u:3307": "niṣeko gokramo dāhaḥ khananaṃ śuddhiriṣyate // BndP_2,14.67 //",
  "GP12brndp2_u:3308": "niṣkramo 'dhvagato grāmādvāyupūtā vasuṃdharā /",
  "GP12brndp2_u:3309": "puṃsāṃ catuṣpadāṃ cava mṛdbhiḥ śaucaṃ vidhīyate // BndP_2,14.68 //",
  "GP12brndp2_u:3310": "evameva samuddiṣṭaḥ śaucānāṃ vidhiruttamaḥ /",
  "GP12brndp2_u:3311": "anirdiṣṭamato yadyattanme nigadataḥ śṛṇu // BndP_2,14.69 //",
  "GP12brndp2_u:3312": "prātargṛhāddakṣiṇapaścimena gatvā ceṣukṣepamātraṃ padaṃ vai /",
  "GP12brndp2_u:3313": "kuryātpurīṣaṃ hi śiro 'vaguṇṭhya na vai spṛśejjātu śiraḥ kareṇa // BndP_2,14.70 //",
  "GP12brndp2_u:3314": "śuklaistṛṇairvā kārṣṭhairvā parṇairveṇudalaina ca /",
  "GP12brndp2_u:3315": "susaṃvṛtte pradeśe ca ṇantardhāya vasuṃdharām // BndP_2,14.71 //",
  "GP12brndp2_u:3316": "uddhṛtyodakamādāya mṛttikāṃ caiva vāgyataḥ /",
  "GP12brndp2_u:3317": "divā udaṅmukhaḥ kuryādrātrau vai dakṣiṇāmukhaḥ // BndP_2,14.72 //",
  "GP12brndp2_u:3318": "dakṣiṇena tu hastena gṛhītvātha kamaṇḍalum /",
  "GP12brndp2_u:3319": "śaucaṃ vāmena hastena gude tisrastu mṛttikāḥ // BndP_2,14.73 //",
  "GP12brndp2_u:3320": "daśa cāpi śanairdadyādvāmahaste krameṇa tu /",
  "GP12brndp2_u:3321": "ubhābhyāṃ vā punardadyāddvābhyāṃ sapta tu mṛttikāḥ // BndP_2,14.74 //",
  "GP12brndp2_u:3322": "mṛdā prakṣālya pādau tu ācamya ca yathāvidhi /",
  "GP12brndp2_u:3323": "āpastvādyāstrayaścaiva suryāgnyaniladevatāḥ // BndP_2,14.75 //",
  "GP12brndp2_u:3324": "kuryātsaṃnihito nityamacchidre dve kamaṇḍalū /",
  "GP12brndp2_u:3325": "ḥṃsavāryavanaireva yathāvatpādadhāvanam // BndP_2,14.76 //",
  "GP12brndp2_u:3326": "ācamanaṃ dvitīyaṃ ca devakārye tato 'param /",
  "GP12brndp2_u:3327": "upavāsastrirātraṃ tu duṣṭamukte hyudātdṛtaḥ // BndP_2,14.77 //",
  "GP12brndp2_u:3328": "viprakṛṣṭeṣu kṛcchraṃ ca prāya ścittamudāhṛtam /",
  "GP12brndp2_u:3329": "spṛṣṭvā śvānaṃ śvapākaṃ ca taptakṛcchraṃ samācaret // BndP_2,14.78 //",
  "GP12brndp2_u:3330": "mānuṣāsthīni saṃspṛśya upoṣyaṃ śucikāraṇāt /",
  "GP12brndp2_u:3331": "trirātramuktaṃ sasnehānyekarātramato 'nyathā // BndP_2,14.79 //",
  "GP12brndp2_u:3332": "kāraskarāḥ kaliṅgāśca tathāndhraśabarādayaḥ /",
  "GP12brndp2_u:3333": "pītvā cāpobhūtilapā gatvā cāpi yugaṃ dharam // BndP_2,14.80 //",
  "GP12brndp2_u:3334": "siṃdhoruttaraparyantaṃ tathodīcyantaraṃ naraḥ /",
  "GP12brndp2_u:3335": "pāpadeśāśca ye kecitpāpairadhyuṣitā janaiḥ // BndP_2,14.81 //",
  "GP12brndp2_u:3336": "śiṣṭaistu varjitā ye vai brāhmaṇailvedapāragaiḥ /",
  "GP12brndp2_u:3337": "gacchatāṃ rāgasaṃmohātteṣāṃ pāpaṃ na gacchati // BndP_2,14.82 //",
  "GP12brndp2_u:3338": "gatvā deśānapuṇyāṃstu kṛtsnaṃ pāpaṃ samaśnute /",
  "GP12brndp2_u:3339": "āruhya bhṛgutuṅgaṃ tu gatvā puṇyāṃ sarasvatīm // BndP_2,14.83 //",
  "GP12brndp2_u:3340": "āpagāṃ ca nadīṃ ramyāṃ gaṅgāṃ devīṃ mahānadīm /",
  "GP12brndp2_u:3341": "himavatprabhavā nadyo yāścānyā ṛṣipūcitāḥ // BndP_2,14.84 //",
  "GP12brndp2_u:3342": "sarastīrthāni sarvāṇi nadīḥ prasravaṇāni ca /",
  "GP12brndp2_u:3343": "gatvaitānmucyate pāpaiḥ svarge cātyantamaśnute // BndP_2,14.85 //",
  "GP12brndp2_u:3344": "daśarātramaśaucaṃ tu proktaṃ mṛtakamūtake /",
  "GP12brndp2_u:3345": "brahmaṇasya dvādaśāhaṃ kṣatriyasya vidhīyate // BndP_2,14.86 //",
  "GP12brndp2_u:3346": "arddhamāsaṃ tu vaiśyasya māsaṃ śūdrasya caiva ha /",
  "GP12brndp2_u:3347": "udakyā sarvavarṇānāṃ catūrātreṇa śudhyati // BndP_2,14.87 //",
  "GP12brndp2_u:3348": "udakyāṃ sūtikāṃ caiva śvānamantāvasāyinam /",
  "GP12brndp2_u:3349": "nagnādīnmṛtahārāṃśca spṛṣṭvā śaucaṃ vidhīyate // BndP_2,14.88 //",
  "GP12brndp2_u:3350": "snātvā sacailo mṛdbhistu śuddho dvādaśabhirdvijaḥ /",
  "GP12brndp2_u:3351": "etadeva bhavecchaucaṃ maithune vamane tathā // BndP_2,14.89 //",
  "GP12brndp2_u:3352": "mṛdā prakṣālyahastau tu kuryācchaucaṃ ca mānavaḥ /",
  "GP12brndp2_u:3353": "prakṣālya cādbhiḥ snātvā tu hastau caiva punarmṛdā // BndP_2,14.90 //",
  "GP12brndp2_u:3354": "triḥ kṛtvā dvādaśāntāni yathā lepastathā bhavet /",
  "GP12brndp2_u:3355": "evaṃ śaucavidhirdṛṣṭaḥ sarvakṛtyeṣu nityadā // BndP_2,14.91 //",
  "GP12brndp2_u:3356": "paridadyānmṛdastisrastisraḥ pādāvasecane /",
  "GP12brndp2_u:3357": "araṇye śaucametattu grāmyaṃ vakṣyāmyataḥ param // BndP_2,14.92 //",
  "GP12brndp2_u:3358": "mṛdaḥ pañcadaśāmedhyā hastādīnāṃ viśeṣataḥ /",
  "GP12brndp2_u:3359": "atiriktamṛdaṃ dadyānmṛdante tvadbhireva ca // BndP_2,14.93 //",
  "GP12brndp2_u:3360": "adbhiravyaktake śaucametaccaiteṣu kṛtsnaśaḥ /",
  "GP12brndp2_u:3361": "kaṇṭhaṃ śiro vā āvṛtya rathyāpaṇagato 'pi vā // BndP_2,14.94 //",
  "GP12brndp2_u:3362": "akṛtvā pādayoḥ śaucamācānto 'pyaśucirbhavet /",
  "GP12brndp2_u:3363": "pakṣālya pātraṃ nikṣipya ācamyābhyukṣaṇaṃ tataḥ // BndP_2,14.95 //",
  "GP12brndp2_u:3364": "dravyasyānyasya tu tathā kuryādabhyukṣaṇaṃ tataḥ /",
  "GP12brndp2_u:3365": "puṣpādīnāṃ tṛṇānāṃ ca prokṣaṇaṃ haviṣāṃ tathā // BndP_2,14.96 //",
  "GP12brndp2_u:3366": "parātdṛtānāṃ dravyāṇāṃ nidhāyābhyukṣaṇaṃ tathā /",
  "GP12brndp2_u:3367": "nāprokṣitaṃ spṛśetkiñcicchraddhe daive 'tha vā punaḥ // BndP_2,14.97 //",
  "GP12brndp2_u:3368": "uttaroṇāhareddravyaṃ dakṣiṇena visarjayet /",
  "GP12brndp2_u:3369": "saṃvṛte yajamānastu sarvaśrāddhe samāharet // BndP_2,14.98 //",
  "GP12brndp2_u:3370": "ucchiṣṭe syādviparyāsodaive pitryetathaiva ca /",
  "GP12brndp2_u:3371": "dakṣiṇena tu hastena dakṣiṇāṃ vedimālabhet // BndP_2,14.99 //",
  "GP12brndp2_u:3372": "karābhyāmeva devānāṃ pitṝṇāṃ vikaraṃ tathā /",
  "GP12brndp2_u:3373": "kṣaraṇaṃ svapnayoścaiva tathā mūtrapurīṣayo // BndP_2,14.100 //",
  "GP12brndp2_u:3374": "niṣṭhīvite tathābhyaṅge bhutkvā viparidhāya ca /",
  "GP12brndp2_u:3375": "ucchiṣṭānāṃ ca saṃsparśe tathā pādāvasecane // BndP_2,14.101 //",
  "GP12brndp2_u:3376": "ucchiṣṭasya ca saṃbhāṣādaśitvā prayatasya vā /",
  "GP12brndp2_u:3377": "saṃdeheṣu ca sarveṣu śikhāṃ muktvā tathaiva ca // BndP_2,14.102 //",
  "GP12brndp2_u:3378": "vinā yajñopavītena moghaṃ tatsamupaspṛśet /",
  "GP12brndp2_u:3379": "uṣṭrasyāveśca saṃsparśe darśane 'vācyavācinām // BndP_2,14.103 //",
  "GP12brndp2_u:3380": "jihvayā caiva saṃsvṛśya detāsaktaṃ tathaiva ca /",
  "GP12brndp2_u:3381": "saśabdamegulībhirvā patitaṃ vā vilokayan // BndP_2,14.104 //",
  "GP12brndp2_u:3382": "sthito yaścācamenmohadācānto 'pyaśucirbhavet /",
  "GP12brndp2_u:3383": "upaviśya śucau deśe prayataḥ prāgudaṅmukhaḥ // BndP_2,14.105 //",
  "GP12brndp2_u:3384": "pādau prakṣālya hastau ca antarjānu tvapaḥ spṛśet /",
  "GP12brndp2_u:3385": "prasannastriḥ pibedvāri prayataḥ susamāhitaḥ // BndP_2,14.106 //",
  "GP12brndp2_u:3386": "dvireva mārjanaṃ kuryātsakṛdabhyukṣaṇaṃ tataḥ /",
  "GP12brndp2_u:3387": "khāni mūrddhānamātmānaṃ hastau pādau tathaiva ca // BndP_2,14.107 //",
  "GP12brndp2_u:3388": "abhyukṣayettatastasya yadyanmīmāṃsita bhavet /",
  "GP12brndp2_u:3389": "evamācamatastasya vedā yajñāstapāṃsi ca // BndP_2,14.108 //",
  "GP12brndp2_u:3390": "dānāni vratacaryāśca bhavanti saphalāni vai /",
  "GP12brndp2_u:3391": "kriyāṃ yaḥ kurute mohādanāsamyeha nāstikaḥ // BndP_2,14.109 //",
  "GP12brndp2_u:3392": "bhavanti hi vṛthā tasya kriyā hyetā na saṃśayaḥ /",
  "GP12brndp2_u:3393": "vākkāyabuddhipūtāni aspṛṣṭaṃ vāpyaninditam // BndP_2,14.110 //",
  "GP12brndp2_u:3394": "jñeyānyetāni medhyāni duṣṭamedhyo viparyaye /",
  "GP12brndp2_u:3395": "manovākkāyamagniśca kālaścaivopalekhanam // BndP_2,14.111 //",
  "GP12brndp2_u:3396": "vikhyāpanaṃ ca śaucānāṃ nityamajñānameva vā /",
  "GP12brndp2_u:3397": "ato 'nyathā tu yaḥ kuryānmohācchaucasya saṃkaram // BndP_2,14.112 //",
  "GP12brndp2_u:3398": "piśācānyātudhānāṃśca phalaṃ gacchatyasaṃśayam /",
  "GP12brndp2_u:3399": "śauce cāśraddadhāno hi mlecchajātiṣu jāyate 14.113//",
  "GP12brndp2_u:3400": "ayajvā caiva pāpaśca tiryagyonigato 'pi ca /",
  "GP12brndp2_u:3401": "śaucena mokṣaṃ kurvāṇaḥ svargavāsī bhavennaraḥ // BndP_2,14.114 //",
  "GP12brndp2_u:3402": "śucikāmā hi devā vai devaiścaitadudāhṛtam /",
  "GP12brndp2_u:3403": "bībhatsānaśucīṃścaiva varjayanti surāḥ sadā // BndP_2,14.115 //",
  "GP12brndp2_u:3404": "trīṇi śaucāni kurvanti nyāyataḥ śubhakarmiṇaḥ /",
  "GP12brndp2_u:3405": "brahmaṇyāyāti theyāya śaucayuktāya dhīmate // BndP_2,14.116 //",
  "GP12brndp2_u:3406": "pitṛbhaktāya dāntāya sānukrośāya ca dvijāḥ /",
  "GP12brndp2_u:3407": "tasmai devāḥ prayacchanti pitaraḥ śrīvivarddhanāḥ /",
  "GP12brndp2_u:3408": "manasākāṅkṣitānkāmāṃstrailokyapravarānapi // BndP_2,14.117 //",
  "GP12brndp2_u:3409": "iti śrībrahmāṇḍe mahāpurāṇe vāyuprokte madhyabhāge tṛtīya upoddhātapāde śrāddhakalpe 'śaucavidhirnāma caturdaśo 'dhyoyaḥ // 14//",
  "GP12brndp2_u:3410": "_____________________________________________________________",
  "GP12brndp2_u:3411": "ṛṣaya ūcuḥ",
  "GP12brndp2_u:3412": "aho dhanyastvayā sūta śrāddhakalpaḥ prakīrtitaḥ /",
  "GP12brndp2_u:3413": "śrutā naḥ śrāddhakalpāstu ṛṣibhirye prakīrttitāḥ // BndP_2,15.1 //",
  "GP12brndp2_u:3414": "atīva vistaro hyasya viśeṣeṇa tu kīrttitaḥ /",
  "GP12brndp2_u:3415": "devāśeṣaṃ mahāprājña ṛṣestasya mataṃ yathā // BndP_2,15.2 //",
  "GP12brndp2_u:3416": "sūta uvāca",
  "GP12brndp2_u:3417": "kīrttayiṣyāmi vo viprā ṛṣestasya mataṃ tu yat /",
  "GP12brndp2_u:3418": "śrāddhaṃ prati mahābhāgastanme śruṇuta vistarāt // BndP_2,15.3 //",
  "GP12brndp2_u:3419": "uktaṃ śrāddhaṃmayā pūrvaṃ vidhiśca śrāddhakarmaṇi /",
  "GP12brndp2_u:3420": "pariśiṣṭaṃ pravakṣyāmi brahmaṇānāṃ parikṣaṇam // BndP_2,15.4 //",
  "GP12brndp2_u:3421": "na mīmāṃsyāḥ sadā viprāḥ pavitraṃhyetaduttamam /",
  "GP12brndp2_u:3422": "daive pitrye ca niyataṃ śrūyate vai parīkṣaṇam // BndP_2,15.5 //",
  "GP12brndp2_u:3423": "yasmindoṣāḥ pradṛśyeramsa hi kāryeṣu varjitaḥ /",
  "GP12brndp2_u:3424": "jānīyādvāpi saṃvāsādvarjayettaṃ prayatnataḥ // BndP_2,15.6 //",
  "GP12brndp2_u:3425": "avijñātaṃ dvijaṃ śrāddhe na parīkṣeta paṇḍitaḥ /",
  "GP12brndp2_u:3426": "siddhā hi viprarūpeṇa caranti pṛthivīmimām // BndP_2,15.7 //",
  "GP12brndp2_u:3427": "tasmādatithimāyāntamabhigacchetkṛtāñjaliḥ /",
  "GP12brndp2_u:3428": "pūjayeccārghyapādyābhyāṃ tathābhyañjanabhojanaiḥ // BndP_2,15.8 //",
  "GP12brndp2_u:3429": "urvī sāgaraparyantāṃ devā yogeśvaraḥ sadā /",
  "GP12brndp2_u:3430": "nānārūpaiścarantyete prajā dharmeṇa yojayan // BndP_2,15.9 //",
  "GP12brndp2_u:3431": "tasmāddadyātsadā dāntaḥ samabhyārcyātithiṃ naraḥ /",
  "GP12brndp2_u:3432": "vyañjanāni tu vakṣyāmi phalaṃ teṣāṃ tathaiva ca // BndP_2,15.10 //",
  "GP12brndp2_u:3433": "agniṣṭomaṃ payasā prāpnuyādvai phalaṃ tathokthasya ca pāyasena /",
  "GP12brndp2_u:3434": "saṣoḍaśī satraphalaṃ ghṛtena madhvātirātrasya phalaṃ tathaiva // BndP_2,15.11 //",
  "GP12brndp2_u:3435": "tathāpnuyācchraddadhā no naro vai sarvaiḥ kāmairbhojayedyastu viprān /",
  "GP12brndp2_u:3436": "sarvārthadaṃ sarvaviprātitheyaṃ phalaṃ ca bhuṅkte sarvamedhasya nityam // BndP_2,15.12 //",
  "GP12brndp2_u:3437": "yastu śrāddhe 'tithiṃ prāptaṃ daive cāpyavamanyate /",
  "GP12brndp2_u:3438": "taṃ vai devā nirasyanti hato yadvatparāvasuḥ // BndP_2,15.13 //",
  "GP12brndp2_u:3439": "devāśca pitaraścaiva temevāntarhitā dvijam /",
  "GP12brndp2_u:3440": "āviśya vipraṃ mokṣyanti lokānugrahakāraṇāt // BndP_2,15.14 //",
  "GP12brndp2_u:3441": "apūjito dahatyeṣa diśetkāmāṃśca pūjitaḥ /",
  "GP12brndp2_u:3442": "sarvasvenāpi tasmāddhi pūjayedatithiṃ sadā // BndP_2,15.15 //",
  "GP12brndp2_u:3443": "vānaprastho gṛhasthaśca satāmabhyāgato yathā /",
  "GP12brndp2_u:3444": "vālakhilyo yatiścaiva vijñeyo hyatithiḥ sadā // BndP_2,15.16 //",
  "GP12brndp2_u:3445": "abhyāgataḥ pākacāradatithiḥ syādapāvakaḥ /",
  "GP12brndp2_u:3446": "atitheratithiḥ proktaḥ so 'tithiryoga ucyate // BndP_2,15.17 //",
  "GP12brndp2_u:3447": "nāvratī na ca saṃkīrṇo nāvidyo nāviśeṣavit /",
  "GP12brndp2_u:3448": "na ca saṃtānasaṃbaddho na devī nāgase 'tithiḥ // BndP_2,15.18 //",
  "GP12brndp2_u:3449": "pipāsitāya śrāntāya bhrāntāyātibubhukṣate /",
  "GP12brndp2_u:3450": "tasmai satkṛtya dātavyaṃ yajñamya phalamicchatā // BndP_2,15.19 //",
  "GP12brndp2_u:3451": "na vaktavyaṃ sadā vipra kṣudhite nāsti kiñcana /",
  "GP12brndp2_u:3452": "tasmai satkṛtya dātavyaṃ sadāpacitireva saḥ // BndP_2,15.20 //",
  "GP12brndp2_u:3453": "akliṣṭa mavraṇaṃ yuktaṃ kṛśavṛttimayācakam /",
  "GP12brndp2_u:3454": "ekāntaśīlaṃ dhīmantaṃ sadā śrāddheṣu bhojayet // BndP_2,15.21 //",
  "GP12brndp2_u:3455": "no dadāmi tamityevaṃ brūyādyo vai durātmavān /",
  "GP12brndp2_u:3456": "api jātiśataṃ gatvā na sa mucyeta kilbiṣāt // BndP_2,15.22 //",
  "GP12brndp2_u:3457": "samodaṃ bhojayedviprānekapaṅktyāṃ tu yo naraḥ /",
  "GP12brndp2_u:3458": "niyukto hyani yukto vā paṅktyā harati kilbiṣam // BndP_2,15.23 //",
  "GP12brndp2_u:3459": "pāpmānaṃ gṛhyate kṣipramiṣṭāpūrttaṃ ca naśyati /",
  "GP12brndp2_u:3460": "yatistu sarvaviprāṇāṃ sarveṣāmagrato bhavet // BndP_2,15.24 //",
  "GP12brndp2_u:3461": "pañca vedānsetihāsānyaḥ paṭheddvijasattamaḥ /",
  "GP12brndp2_u:3462": "yogādanantaraṃ so 'tha niyoktavyo vijānatā // BndP_2,15.25 //",
  "GP12brndp2_u:3463": "trivedo 'nantaraṃ tasya dvivedastadanantaram /",
  "GP12brndp2_u:3464": "ekavedastataḥ paścādupādhyāyastataḥ param // BndP_2,15.26 //",
  "GP12brndp2_u:3465": "pāvanā ye 'tra saṃkhyātāstānpravakṣye nibodhata /",
  "GP12brndp2_u:3466": "ya ete pūrvanirddiṣṭāḥ sarve te hyanupūrvaśaḥ // BndP_2,15.27 //",
  "GP12brndp2_u:3467": "ṣaḍaṅgaviddhyānayogau sarvatatrastathaiva ca /",
  "GP12brndp2_u:3468": "yāyāvaraśca pañcaite vijñeyāḥ paṅktipāvanāḥ // BndP_2,15.28 //",
  "GP12brndp2_u:3469": "śrāddhakalpe bhavedyastu sannipatya tu pāvanaḥ /",
  "GP12brndp2_u:3470": "caturdaśānāṃ vidyānāmekasyāmapi pāragāḥ // BndP_2,15.29 //",
  "GP12brndp2_u:3471": "yathāvadvarttamānāśca sarve te paṅktipāvanāḥ /",
  "GP12brndp2_u:3472": "asaṃdehastu sauparṇāḥ pañcāgneyāśca sāmagāḥ // BndP_2,15.30 //",
  "GP12brndp2_u:3473": "yaścaredvidhivadvipra samā dvādaśa saṃtataḥ /",
  "GP12brndp2_u:3474": "trināciketastrai vidyo yaśca dharmāndvijaḥ paṭhet // BndP_2,15.31 //",
  "GP12brndp2_u:3475": "bārhaspatye mahāśāstre yaśca pāraṅgato dvijaḥ /",
  "GP12brndp2_u:3476": "sarve te pāvanā viprāḥ paṅktīnāṃ samudātdṛtāḥ // BndP_2,15.32 //",
  "GP12brndp2_u:3477": "āmantritastu yaḥ śrāddhe yoṣitaṃ sevate dvijaḥ /",
  "GP12brndp2_u:3478": "pitarastasya tanmāsaṃ tasminritasi śerate // BndP_2,15.33 //",
  "GP12brndp2_u:3479": "dhyānaniṣṭhāya dātavyaṃ sānukrośāya dhīmate /",
  "GP12brndp2_u:3480": "yatiṃ vā vālakhilyaṃ vā bhojayecchrāddakarmaṇi // BndP_2,15.34 //",
  "GP12brndp2_u:3481": "vānaprasthāya kurvāṇaḥ pūjāmātreṇa tuṣyate /",
  "GP12brndp2_u:3482": "gṛhasthaṃ bhojayedyastu viśvedevāstu pūjitāḥ // BndP_2,15.35 //",
  "GP12brndp2_u:3483": "vānaprasthena ṛṣayo vālakhilyaiḥ purandaraḥ /",
  "GP12brndp2_u:3484": "yatīnāṃ tu kṛtā pūjā sākṣādbrahmā tuṃ pūjitaḥ // BndP_2,15.36 //",
  "GP12brndp2_u:3485": "āśramo 'pāvano yastu pañcamassaṃkarātmakaḥ /",
  "GP12brndp2_u:3486": "catvārastvāśramāḥ pūcyāḥ śrāddhe deve tathaiva ca // BndP_2,15.37 //",
  "GP12brndp2_u:3487": "caturāśramabāhyebhya stebhyaḥ śrāddhe na dāpayet /",
  "GP12brndp2_u:3488": "yastiṣṭhedvāyubhakṣaśca cāturāśramabāhyataḥ // BndP_2,15.38 //",
  "GP12brndp2_u:3489": "anāśramītapastepe na taṃ tatra nimantrayet /",
  "GP12brndp2_u:3490": "ayatirmokṣavādī ca śrutau tau paṅktidūṣakau // BndP_2,15.39 //",
  "GP12brndp2_u:3491": "ugreṇa tapasā yuktā bahujñāścitravādinaḥ /",
  "GP12brndp2_u:3492": "nindanti ca dvijātibhyaḥ sarve te paṅktidūṣakāḥ // BndP_2,15.40 //",
  "GP12brndp2_u:3493": "aupavastāstathā sāṃkhyā nāstikā vedanindakāḥ /",
  "GP12brndp2_u:3494": "dhyānaṃ nindanti ye kecitsarve te paṅktidūṣakāḥ // BndP_2,15.41 //",
  "GP12brndp2_u:3495": "vṛthā muṇḍāśca jaṭilāḥ sarve kārpaṭikāstathā /",
  "GP12brndp2_u:3496": "nirghṛṇānbhinnavṛttāṃśca sarvabhakṣāṃśca varjayet // BndP_2,15.42 //",
  "GP12brndp2_u:3497": "kārukādīnanācārāṃllokavedabahiṣkṛtān /",
  "GP12brndp2_u:3498": "gāya nānvedavṛttāṃśca havyakavye na bhojayet // BndP_2,15.43 //",
  "GP12brndp2_u:3499": "etaistu varttayedyastu kṛṣṇavarṇaṃ sa gacchati /",
  "GP12brndp2_u:3500": "yo 'śnāti saha śūdreṇā sarve te paṅktidūṣaṇāḥ // BndP_2,15.44 //",
  "GP12brndp2_u:3501": "vyākarṣaṇaṃ sattvanibarhaṇaṃ ca kṛṣirvaṇijyā paśupālanaṃ ca /",
  "GP12brndp2_u:3502": "śuśrūṣaṇaṃ cāpyagurorarervāpyakāryametaddhi sadā dvijānām // BndP_2,15.45 //",
  "GP12brndp2_u:3503": "mithyāsaṃkalpinaḥ sarvānudvṛttāṃśca vivarjayet /",
  "GP12brndp2_u:3504": "mithyāpravādī nindākṛttathā sūcakadāṃbhikau // BndP_2,15.46 //",
  "GP12brndp2_u:3505": "upapātakasaṃyuktāḥ pātakaiśca viśeṣataḥ /",
  "GP12brndp2_u:3506": "vede niyogadātāro lobhamohaphalarthinaḥ // BndP_2,15.47 //",
  "GP12brndp2_u:3507": "brahmavikrayiṇastānvai śrāddhakarmaṇi varjayet /",
  "GP12brndp2_u:3508": "na viyogāstu vedānāṃ yo niyuṅkte sa pāpakṛt // BndP_2,15.48 //",
  "GP12brndp2_u:3509": "vaktā vedaphalādbhraśyeddātā dānaphalāttathā /",
  "GP12brndp2_u:3510": "bhṛtako 'dhyāpayedyastu bhṛtakādhyāpitastu yaḥ // BndP_2,15.49 //",
  "GP12brndp2_u:3511": "nārhatastāvapi śrāddhe brahmāṇaḥ krayavikrayī /",
  "GP12brndp2_u:3512": "krayaśca vikrayaścaivājīvitārthe vigarhitau // BndP_2,15.50 //",
  "GP12brndp2_u:3513": "vṛttireṣā tu vaiśyasya brāhmaṇasya tu pātakam /",
  "GP12brndp2_u:3514": "āharedbhṛtito vedān vedebhyaścopajīvati // BndP_2,15.51 //",
  "GP12brndp2_u:3515": "ubhau tau nārhataḥ śrāddhaṃ putrikāpatireva ca /",
  "GP12brndp2_u:3516": "vṛthā dārāṃśca yo gacchedyo yajeta vṛthādhvaraiḥ // BndP_2,15.52 //",
  "GP12brndp2_u:3517": "nārhatastāvapi śrāddhaṃ dvijo yaścaiva vārdhuṣī /",
  "GP12brndp2_u:3518": "striyo raktāntarā yeṣāṃ paradāraparāśca ye // BndP_2,15.53 //",
  "GP12brndp2_u:3519": "arthakāmaratāścaiva na tāñchrāddheṣu bhojayet /",
  "GP12brndp2_u:3520": "varṇāśramāṇāṃ dharmeṣu viruddhāḥsarvakarmaṇi // BndP_2,15.54 //",
  "GP12brndp2_u:3521": "stenaśca sarvayājī ca sarve te paṅktidūṣakāḥ /",
  "GP12brndp2_u:3522": "yaśca sūkaravadbhuṅkte yaśca pāṇitale dvijaḥ // BndP_2,15.55 //",
  "GP12brndp2_u:3523": "na tadaśnanti pitaro yaśca vācyaṃ samaśnute /",
  "GP12brndp2_u:3524": "strīśūdrāyānnametadvai śrāddhocchiṣṭaṃ na dāpayet // BndP_2,15.56 //",
  "GP12brndp2_u:3525": "yo dadyāccānusaṃmohānna tadgacchati vai pitṝn /",
  "GP12brndp2_u:3526": "tasmānna deyamannādyamucchiṣṭaṃ śrāddhakarmaṇi // BndP_2,15.57 //",
  "GP12brndp2_u:3527": "anyacca dadhisarpirbhyāṃ śiṣṭaṃ putrāya nānyathā /",
  "GP12brndp2_u:3528": "avaśeṣaṃ tu dātavyamannādyaṃ tu viśeṣataḥ // BndP_2,15.58 //",
  "GP12brndp2_u:3529": "puṣpamūlaphalairvāpi tuṣṭā gaccheyurantataḥ /",
  "GP12brndp2_u:3530": "yāvanna śrapitaṃ cānnaṃ yāvatauṣṇyaṃ na muñcati // BndP_2,15.59 //",
  "GP12brndp2_u:3531": "tāvadaśnanti pitaro yāvadaśnanti vāgyatāḥ /",
  "GP12brndp2_u:3532": "dattaṃ pratigraho homo bhojanaṃ balireva ca // BndP_2,15.60 //",
  "GP12brndp2_u:3533": "sāṃguṣṭhena tathā pādyaṃ nāsurebhyo yathā bhavet /",
  "GP12brndp2_u:3534": "etānyeva ca sarvāṇi dānāni ca viśeṣataḥ // BndP_2,15.61 //",
  "GP12brndp2_u:3535": "antarjānūpaviṣṭena tadvadācamanaṃ bhavet /",
  "GP12brndp2_u:3536": "muṇḍāñjaṭilakāṣāyāñśrāddhakarmaṇi varjayet // BndP_2,15.62 //",
  "GP12brndp2_u:3537": "ye tu vṛtte sthitā nityaṃ jñānino dhyāninastathā /",
  "GP12brndp2_u:3538": "devabhaktā mahātmānaḥ punīyurdarśanādapi // BndP_2,15.63 //",
  "GP12brndp2_u:3539": "śikhibhyo dhāturaktebhyastridaṇḍebhyaḥ pradāpayet /",
  "GP12brndp2_u:3540": "sarvaṃ yogeśvarairvyāptaṃ trailokyaṃ hi nirantaram // BndP_2,15.64 //",
  "GP12brndp2_u:3541": "tasmātpaśyanti te sarvaṃ yatkiñcijjagatīgatam /",
  "GP12brndp2_u:3542": "vyaktāvyaktaṃ vaśe kṛtvā sarvasyāpi ca yatparam // BndP_2,15.65 //",
  "GP12brndp2_u:3543": "satyāsatyaṃ ca yaddṛṣṭaṃ sada sacca mahātmabhiḥ /",
  "GP12brndp2_u:3544": "sarvajñānāni sṛṣṭāni mokṣādīnimahātmabhiḥ // BndP_2,15.66 //",
  "GP12brndp2_u:3545": "tasmātteṣāṃ sadā bhaktaḥ phalaṃ prāpnoti vottamam // BndP_2,15.67 //",
  "GP12brndp2_u:3546": "ṛcaśca yo veda sa veda vedānyajūṃṣi yo veda yajñam /",
  "GP12brndp2_u:3547": "sāmāni yo veda sa veda brahma yo mānasaṃ veda sa veda sarvam // BndP_2,15.68 //",
  "GP12brndp2_u:3548": "iti śrī brahmāṇḍe mahāpurāṇe vāyuprokte madhyabhāge tṛtīya upoddhātapāde śrāddhakalpe brāhmaṇaparīkṣā nāma pañcadaśo 'dhyāyaḥ // 15//",
  "GP12brndp2_u:3549": "_____________________________________________________________",
  "GP12brndp2_u:3550": "bṛhaspatiruvāca",
  "GP12brndp2_u:3551": "ataḥ paraṃ pravakṣyāmi dānāni ca phalāni ca /",
  "GP12brndp2_u:3552": "tāraṇaṃ sarvabhūtānāṃ svargamārgasukhāvaham // BndP_2,16.1 //",
  "GP12brndp2_u:3553": "loke śreṣṭhatam sarvamātmanaścaiva yatpriyam /",
  "GP12brndp2_u:3554": "sarvaṃ pitṝṇāṃ dātavyaṃ teṣāmevājñayārthinā // BndP_2,16.2 //",
  "GP12brndp2_u:3555": "jāṃbūnadamayaṃ divyaṃ vimānaṃ sūryasannibham /",
  "GP12brndp2_u:3556": "divyāpsarobhiḥ saṃpūrṇamannado labhate 'kṣayam // BndP_2,16.3 //",
  "GP12brndp2_u:3557": "savyañjanaṃ tu yo dadyādahataṃ śrāddhakarmaṇi /",
  "GP12brndp2_u:3558": "āyuḥ prākāśyamaiśvaryaṃ rūpaṃ ca labhate śubham // BndP_2,16.4 //",
  "GP12brndp2_u:3559": "yajñopavītaṃ yo dadyācchrāddhakāle tu yajñavit /",
  "GP12brndp2_u:3560": "pāvanaṃ sarva viprāṇāṃ brahmadānasya tatphalam // BndP_2,16.5 //",
  "GP12brndp2_u:3561": "plutaṃ vipreṣu yo dadyācchrāddhakāle kamaḍalum /",
  "GP12brndp2_u:3562": "madhukṣīrājyadadhibhirdātāramupatiṣṭhate // BndP_2,16.6 //",
  "GP12brndp2_u:3563": "cakrāviddhaṃ ca yo dadyācchrāddhakāle kamaṇḍalum /",
  "GP12brndp2_u:3564": "dhenuṃ salabhate divyāṃ payodāṃ sukhado hinīm // BndP_2,16.7 //",
  "GP12brndp2_u:3565": "tūlapūrṇe ca yo dadyātpāduke śrāddhakarmaṇi /",
  "GP12brndp2_u:3566": "śobhanaṃ labhate yānaṃ pādayoḥ sukhamedhate // BndP_2,16.8 //",
  "GP12brndp2_u:3567": "vyacanaṃ tālavṛntaṃ ca dattvā viprāya satkṛtam /",
  "GP12brndp2_u:3568": "prāpnuyātsarvapuṣpāṇi sugandhīni mṛdūni ca // BndP_2,16.9 //",
  "GP12brndp2_u:3569": "śrāddhe hyupānahau dattvā brāhmaṇebhyaḥ sadā budhaḥ /",
  "GP12brndp2_u:3570": "divyaṃ sa labhate yānaṃ vājiyuktaṃ navaṃ tathā // BndP_2,16.10 //",
  "GP12brndp2_u:3571": "śrāddhe chatraṃ tu yo dadyātpuṣpamālānvitaṃ tathā /",
  "GP12brndp2_u:3572": "prāsādo hyuttamo bhūtvā gacchantamanugacchati // BndP_2,16.11 //",
  "GP12brndp2_u:3573": "śaraṇaṃ ratnasaṃpūrṇaṃ saśayyābhojanaṃ budhaḥ /",
  "GP12brndp2_u:3574": "śrāddhe dattvā yatibhyastu nākapṛṣṭhe mahīyate // BndP_2,16.12 //",
  "GP12brndp2_u:3575": "suktāvaidūryavāsāṃsi ratnāni vividhāni ca /",
  "GP12brndp2_u:3576": "vāhanāni ca divyāni prayutānyarbudāni ca // BndP_2,16.13 //",
  "GP12brndp2_u:3577": "sumahadvyomagaṃ puṇyaṃ sarvakāmasamanvitam /",
  "GP12brndp2_u:3578": "candrasūryanibhaṃ divyaṃ vimānaṃ labhate 'kṣayam // BndP_2,16.14 //",
  "GP12brndp2_u:3579": "apsarobhiḥ parivṛtaṃ kāmagaṃ sumanojavam /",
  "GP12brndp2_u:3580": "vasetsa tu vimānāgre stūyamānaḥ samantataḥ // BndP_2,16.15 //",
  "GP12brndp2_u:3581": "divyaiḥpuṣpaiścitaścāhurdānānāṃ paramaṃ budhāḥ /",
  "GP12brndp2_u:3582": "suślakṣmāni suvarṇāni śrāddhe pātrāṇi dāpayet // BndP_2,16.16 //",
  "GP12brndp2_u:3583": "rasāstamupatiṣṭhanti bhakṣyaṃ saubhāgyameva ca /",
  "GP12brndp2_u:3584": "tilānikṣūṃstathā śrāddhe dvijebhyaḥ saṃprayacchati // BndP_2,16.17 //",
  "GP12brndp2_u:3585": "mitrāṇi labhate loke strīṣu saubhāgyameva ca /",
  "GP12brndp2_u:3586": "yaḥ pātraṃ taijasaṃ dadyānmanojña śrāddhabhojanaiḥ // BndP_2,16.18 //",
  "GP12brndp2_u:3587": "pātraṃ bhavati kāmānā rūpasya ca dhanasya ca /",
  "GP12brndp2_u:3588": "rājataṃ kāñcanaṃ vāpi yo dadyācchrāddhakarmaṇi // BndP_2,16.19 //",
  "GP12brndp2_u:3589": "dānāttu labhate kāmānprākāśyaṃ dhanameva ca /",
  "GP12brndp2_u:3590": "dhenuṃ śrāddhe tu yo dadyādgṛṣṭiṃ kumbhāpadohanīm // BndP_2,16.20 //",
  "GP12brndp2_u:3591": "gāvastamupatiṣṭhanti naraṃ puṣṭistathaiva ca /",
  "GP12brndp2_u:3592": "dadyādyaḥ śiśire cāgniṃ bahukāṣṭhaṃ prayatnataḥ // BndP_2,16.21 //",
  "GP12brndp2_u:3593": "kāyāgnidīptiṃ prākāśyaṃ saubhāgyaṃ tabhate naraḥ /",
  "GP12brndp2_u:3594": "indhanāni tu yo dadyā ddvijebhyaḥ śiśirāgame // BndP_2,16.22 //",
  "GP12brndp2_u:3595": "nityaṃ jayati saṃgrāme śriyā juṣṭastu jāyate /",
  "GP12brndp2_u:3596": "surabhīṇi ca mālyāni gandhavanti tathaiva ca // BndP_2,16.23 //",
  "GP12brndp2_u:3597": "pūjayitvā tu pātrebhyaḥ śrāddhe satkṛtya dāpayet /",
  "GP12brndp2_u:3598": "gandhamālyaṃ mahātmānaṃ sukhāni vividhāni ca // BndP_2,16.24 //",
  "GP12brndp2_u:3599": "dātāramupatiṣṭhanti yuvatyaśca pativratāḥ /",
  "GP12brndp2_u:3600": "śayanāsanayānāni bhūmayo vāhanāni ca // BndP_2,16.25 //",
  "GP12brndp2_u:3601": "śrāddheṣvetāni yo dadyādaśvamedhaphalaṃ labhet /",
  "GP12brndp2_u:3602": "śrāddhakāle guṇavati vipre vai samupasthite // BndP_2,16.26 //",
  "GP12brndp2_u:3603": "iṣṭadravyaṃ ca yo dadyātsmṛtiṃ medhāṃ ca vindati /",
  "GP12brndp2_u:3604": "sarpiḥpūrṇāni pātrāṇi śrāddhe satkṛtya dāpayet // BndP_2,16.27 //",
  "GP12brndp2_u:3605": "kumbhopadohagṛṣṭīnāṃ bahvīnāṃ phalamaśnute /",
  "GP12brndp2_u:3606": "śrāddhe yathepsitaṃ dattvā puṇḍarīkaphalaṃ labhet // BndP_2,16.28 //",
  "GP12brndp2_u:3607": "vanaṃ puṣpaphalopetaṃ dattvā gosavamaśnute /",
  "GP12brndp2_u:3608": "kūpārāmataḍāgāni kṣetragoṣṭhagṛhāṇi ca // BndP_2,16.29 //",
  "GP12brndp2_u:3609": "dattvā modanti te svarge nityamācandratārakam /",
  "GP12brndp2_u:3610": "svāstīrṇaṃ śayanaṃ dattvā śrāddheratnavibhūṣitam // BndP_2,16.30 //",
  "GP12brndp2_u:3611": "pitarastasya tuṣyanti svargalokaṃ samaśanute /",
  "GP12brndp2_u:3612": "asmiṃlloke ca saṃpannaṃ syandanaṃ ca suvāhanaiḥ // BndP_2,16.31 //",
  "GP12brndp2_u:3613": "aṣṭābhiḥ pūjyate cātra dhanadhānyaiśca varddhate /",
  "GP12brndp2_u:3614": "parṇakauśeyapaṭṭorṇe tathā prāvārakaṃbalau // BndP_2,16.32 //",
  "GP12brndp2_u:3615": "ajinaṃ kāñcanaṃ paṭṭaṃ praveṇīṃ mṛgalomakam /",
  "GP12brndp2_u:3616": "dadyādetāni viprāṇāṃ bhojayitvā yathāvidhi // BndP_2,16.33 //",
  "GP12brndp2_u:3617": "prāpnoti śraddhadhānastu vājapeyaphalaṃ naraḥ /",
  "GP12brndp2_u:3618": "bahubhāryāḥ surūpāśca putrā bhṛtyāśca kiṅkarāḥ // BndP_2,16.34 //",
  "GP12brndp2_u:3619": "vaśe tiṣṭhanti bhūtāni loke cāsminnirāmayam /",
  "GP12brndp2_u:3620": "kauśeyaṃ kṣaumakārpāsaṃ dukūlaṃ gahanaṃ tathā // BndP_2,16.35 //",
  "GP12brndp2_u:3621": "śrāddhe caitāni yo dadyātkāmānāpnotyanuttamān /",
  "GP12brndp2_u:3622": "alakṣmīṃ nāśayantyete tamaḥ sūryodayo yathā // BndP_2,16.36 //",
  "GP12brndp2_u:3623": "bhrājate ya vimānāgre nakṣatreṣviva candramāḥ /",
  "GP12brndp2_u:3624": "vāso hi sarvadaivatye sarvadevairabhiṣṭutam // BndP_2,16.37 //",
  "GP12brndp2_u:3625": "vastrābhāve kriyā nāsti ya5dānatapāṃsi ca /",
  "GP12brndp2_u:3626": "tasmādvastrāṇi deyāni śrāddhakāle tu nityaśaḥ // BndP_2,16.38 //",
  "GP12brndp2_u:3627": "tāni sarvāṇyavāpnoti śrāddhe dattvā tu mānavaḥ /",
  "GP12brndp2_u:3628": "nityaśrāddhe tu yo dadyātprayatastatparāyaṇaḥ // BndP_2,16.39 //",
  "GP12brndp2_u:3629": "sarvakāmānavāpnoti rājyaṃ svage tathava ca /",
  "GP12brndp2_u:3630": "sarvakāmasamṛddhasya yajñasya phalamaśnute // BndP_2,16.40 //",
  "GP12brndp2_u:3631": "bhakṣyajātaṃ tu sukṛtaṃ svastikādyaṃ saśarkaram /",
  "GP12brndp2_u:3632": "kṛsara madhusarpiśca payaḥ pāyasameva ca // BndP_2,16.41 //",
  "GP12brndp2_u:3633": "snigdhaprāyāśca yo dadyādagniṣṭomaphalaṃ labhet /",
  "GP12brndp2_u:3634": "dadhigavyamasaṃsṛṣṭaṃ bhakṣyānnānāvidhāṃstathā // BndP_2,16.42 //",
  "GP12brndp2_u:3635": "dattvā na śocate śrāddhe varṣāsu ca maghāsu ca /",
  "GP12brndp2_u:3636": "ghṛtena bhojayedviprānghṛtaṃ bhūmau samutsṛjot // BndP_2,16.43 //",
  "GP12brndp2_u:3637": "chāyāyāṃ hastinaścaiva dattvā śrāddhena śocate /",
  "GP12brndp2_u:3638": "odanaṃ pāyasaṃ sarpirmadhumūlaphalāni ca // BndP_2,16.44 //",
  "GP12brndp2_u:3639": "bhakṣyāṃśca vividhāndattvā paratreha ca modate /",
  "GP12brndp2_u:3640": "śarkarākṣīrasaṃyuktāḥ pṛthukā nityamakṣayāḥ // BndP_2,16.45 //",
  "GP12brndp2_u:3641": "syāttu saṃvatsaraṃ prītiḥ śākairmāṃsarasena ca /",
  "GP12brndp2_u:3642": "saktulājāstathāpūpāḥ kulmāṣā vyañjanaiḥ saha // BndP_2,16.46 //",
  "GP12brndp2_u:3643": "sarpiḥsnigdhāni sarvāṇi dadhnā saṃskṛtya bhojayet /",
  "GP12brndp2_u:3644": "śrāddheṣvetāni yo dadyātpadmaṃ sa labhate nidhim // BndP_2,16.47 //",
  "GP12brndp2_u:3645": "navasasyāniyo dadyācchrāddhe satkṛtya yatnataḥ /",
  "GP12brndp2_u:3646": "sarvabhogānavāpnoti pūjyate ca divaṃ gataḥ // BndP_2,16.48 //",
  "GP12brndp2_u:3647": "bhakṣyabhojyāni peyāni coṣyaleṅyavarāṇi ca /",
  "GP12brndp2_u:3648": "bhojanāgrāsanaṃ dattvā atithibhyaḥ kṛtāñjaliḥ // BndP_2,16.49 //",
  "GP12brndp2_u:3649": "sarvayajñakratūnāṃ hi phalaṃ prāpnotyanuttamam /",
  "GP12brndp2_u:3650": "kṣipramatyuṣṇamakliṣṭaṃ dadyādannaṃ bubhukṣate // BndP_2,16.50 //",
  "GP12brndp2_u:3651": "savyañjanaṃ tathā snigdhaṃ bhaktyā satkṛtya yatnataḥ /",
  "GP12brndp2_u:3652": "taruṇādityasaṃkāśaṃ vimānaṃ haṃsavāhanam // BndP_2,16.51 //",
  "GP12brndp2_u:3653": "annado labhate nityaṃ kanyākoṭīstathaiva ca /",
  "GP12brndp2_u:3654": "annadānātparaṃ dānaṃ nānyatkiñcittu vidyate // BndP_2,16.52 //",
  "GP12brndp2_u:3655": "annādbhūtāni jāyante jīvanti prabhavanti ca /",
  "GP12brndp2_u:3656": "jīvadānātparaṃ dānaṃ nānyatkiñcana vidyate // BndP_2,16.53 //",
  "GP12brndp2_u:3657": "annāllokāḥ pratiṣṭhanti lokadānasya tatphalam /",
  "GP12brndp2_u:3658": "annaṃ prajāpatiḥ sākṣātte na sarvamidaṃ tatam // BndP_2,16.54 //",
  "GP12brndp2_u:3659": "tasmādannasamaṃ dānaṃ na bhūtaṃ na bhaviṣyati /",
  "GP12brndp2_u:3660": "yāni ratnāni medinyāṃ vāhanāni striyastathā // BndP_2,16.55 //",
  "GP12brndp2_u:3661": "kṣipraṃ prāpnoti tatsarvaṃ pitṛbhaktastu yo naraḥ /",
  "GP12brndp2_u:3662": "pratiśrayaṃ ca yo dadyādatithibyaḥ kṛtāñjaliḥ // BndP_2,16.56 //",
  "GP12brndp2_u:3663": "devāstaṃ saṃpratīcchanti divyātithyaiḥ sahasraśaḥ /",
  "GP12brndp2_u:3664": "sarvāṇyetāni yo dadyātpṛthivyāmekarāḍbhavet // BndP_2,16.57 //",
  "GP12brndp2_u:3665": "tribhirdvābhyāmathaikena dānena tu sukhī bhadet /",
  "GP12brndp2_u:3666": "dānāni paramo dharmaḥ sadbhiḥ satkṛtya pūjitaḥ // BndP_2,16.58 //",
  "GP12brndp2_u:3667": "trailokyasyā dhipatyaṃ hi dānenaiva dhruvaṃ sthitam /",
  "GP12brndp2_u:3668": "arājā labhate rājyamadhanaścottamaṃ dhanam /",
  "GP12brndp2_u:3669": "kṣīṇāyurlabhate cāyuḥ pitṛbhaktaḥ sadā naraḥ // BndP_2,16.59 //",
  "GP12brndp2_u:3670": "iti śrībrahmāṇḍe mahāpurāṇe vāyuprokte madhyabhāge tṛtīya upoddhātapāde",
  "GP12brndp2_u:3671": "śrāddhakalpe dānapraśaṃsā nāma ṣoḍaśo 'dhyāyaḥ // 16//",
  "GP12brndp2_u:3672": "_____________________________________________________________",
  "GP12brndp2_u:3673": "bṛhaspatiruvāca",
  "GP12brndp2_u:3674": "ata ūrddhvaṃ pravakṣyāmi śrāddhakarmaṇi pūjitam /",
  "GP12brndp2_u:3675": "kāmyaṃ naimittikājasraṃ śrāddhakarmaṇi nityaśaḥ // BndP_2,17.1 //",
  "GP12brndp2_u:3676": "putradāranimittāḥ syuraṣṭakāstisna eva tu /",
  "GP12brndp2_u:3677": "kṛṣṇapakṣe variṣṭhā hi pūrvākhaṇḍaladevatā // BndP_2,17.2 //",
  "GP12brndp2_u:3678": "prājāpatyā dvitīyā syāttṛtīyā vaiśvadevikā /",
  "GP12brndp2_u:3679": "ādyāpūpaiḥ sadākāryā māṃsairanyā sadā bhavet // BndP_2,17.3 //",
  "GP12brndp2_u:3680": "śākaiḥ kāryā tṛtīyā syādevaṃ dravyagato vidhiḥ /",
  "GP12brndp2_u:3681": "atrāpīṣṭaṃ pitṝṇāṃ vai nityameva vidhīyate // BndP_2,17.4 //",
  "GP12brndp2_u:3682": "yā cāpyanyā caturthī syāttāṃ ca kuryādviśeṣataḥ /",
  "GP12brndp2_u:3683": "āsu śrāddhaṃ budhaḥ kurvansarvasvenāpi nityaśaḥ // BndP_2,17.5 //",
  "GP12brndp2_u:3684": "kṣipramāpnoti hi śreyaḥ paratreha ca modate /",
  "GP12brndp2_u:3685": "pitaraḥ parvakāleṣu tithikāleṣu devatāḥ // BndP_2,17.6 //",
  "GP12brndp2_u:3686": "sarveṣu puruṣā yānti nipātamiva dhenavaḥ /",
  "GP12brndp2_u:3687": "māsāṃte pratigaccheyuraṣṭakāsu hyapūjitāḥ // BndP_2,17.7 //",
  "GP12brndp2_u:3688": "moghāstasya bhavantyāśāḥ paratreha ca sarvaśaḥ /",
  "GP12brndp2_u:3689": "pūjakānāṃ samutkarṣo nāstikānāmadhogatiḥ // BndP_2,17.8 //",
  "GP12brndp2_u:3690": "devāstu dāyino yānti tiryaggacchantyadāyinaḥ /",
  "GP12brndp2_u:3691": "puṣṭiṃ prajāṃ smṛtiṃ medhāṃ putrānaiśvaryameva ca // BndP_2,17.9 //",
  "GP12brndp2_u:3692": "kurvāṇaḥ pūjanaṃ cāsu sarvaṃ pūrṇaṃ samaśnute /",
  "GP12brndp2_u:3693": "pratipaddhanalābhāya labdhaṃ cāsya na naśyati // BndP_2,17.10 //",
  "GP12brndp2_u:3694": "dvitīyāyāṃ tu yaḥ kuryāddvipadādhiṃpatir bhavet /",
  "GP12brndp2_u:3695": "varārthināṃ tṛtīyā tu śatrughnī pāpanāśinī // BndP_2,17.11 //",
  "GP12brndp2_u:3696": "caturthyāṃ tu prakurvāṇaḥ śatrucchidrāṇi paśyati /",
  "GP12brndp2_u:3697": "pañcamyāṃ cāpikurvāṇaḥ prāpnoti mahatīṃ śriyam // BndP_2,17.12 //",
  "GP12brndp2_u:3698": "ṣaṣṭhyāṃ śrāddhāni kurvāṇaḥ saṃpūjyaḥ syātprayatnataḥ /",
  "GP12brndp2_u:3699": "kurute yastu saptamyāṃ śrāddhāni satataṃ naraḥ // BndP_2,17.13 //",
  "GP12brndp2_u:3700": "mahīśatvamavāpnoti gaṇānāṃ cādhipo bhavet /",
  "GP12brndp2_u:3701": "saṃpūrṇāmṛddhimāpnoti yo 'ṣṭamyāṃ kurute naraḥ // BndP_2,17.14 //",
  "GP12brndp2_u:3702": "śrāddhaṃ navamyāṃ karttavyamaiśvaryaṃ strīśca kāṅkṣatā /",
  "GP12brndp2_u:3703": "kurvandaśamyāṃ tu naro brāhmīṃ śriyamavāpnuyāt // BndP_2,17.15 //",
  "GP12brndp2_u:3704": "vedāṃścaivāpnuyātsarvānviprāṇāṃ samatāṃ vrajet /",
  "GP12brndp2_u:3705": "ekādaśyāṃ paraṃ dānamaiśvarya satataṃ tathā // BndP_2,17.16 //",
  "GP12brndp2_u:3706": "dvādaśyāṃ jayalābhaṃ ca rājyamāyurvasūni ca /",
  "GP12brndp2_u:3707": "prajāvṛddhiṃ paśūnmedhāṃ svātantryaṃ puṣṭimuttamām // BndP_2,17.17 //",
  "GP12brndp2_u:3708": "dīrghamāyurathaiśvaryaṃ kurvāṇastu trayodaśīm /",
  "GP12brndp2_u:3709": "yuvānaśca gṛhe yasya mṛtāstebhyaḥ pradāpayet // BndP_2,17.18 //",
  "GP12brndp2_u:3710": "śastreṇa vā hatā ye ca teṣāṃ dadyāccaturdaśīm /",
  "GP12brndp2_u:3711": "amāvāsyāṃ prayatnena śrāddhaṃ kuryātsadā śuciḥ // BndP_2,17.19 //",
  "GP12brndp2_u:3712": "sarvakāmānavāpnoti svargaṃ cānantamaśnute /",
  "GP12brndp2_u:3713": "tathāviṣamajātānāṃ yamalānāṃ ca sarvaśaḥ // BndP_2,17.20 //",
  "GP12brndp2_u:3714": "śrāddhaṃ dadyādamāvāsyāṃ sarvakāmānavāpnuyāt /",
  "GP12brndp2_u:3715": "maghāsu kurvañchrāddhāni sarvakāmānavāpnuyāt // BndP_2,17.21 //",
  "GP12brndp2_u:3716": "pratyakṣamarcitāstena bhavanti pitarastadā /",
  "GP12brndp2_u:3717": "pitṛdavā maghā yasmāttasmāttāsvakṣayaṃ smṛtam // BndP_2,17.22 //",
  "GP12brndp2_u:3718": "iti śrībrahmāṇḍe mahāpurāṇe vāyuprokte madhyabhāge tṛtīya upoddhātapāde",
  "GP12brndp2_u:3719": "śrāddhakalpe tithiśrāddhavarṇanaṃ nāma saptadaśo 'dhyāyaḥ // 17//",
  "GP12brndp2_u:3720": "_____________________________________________________________",
  "GP12brndp2_u:3721": "bṛhaspatiruvāca",
  "GP12brndp2_u:3722": "yamastu yāni śrāddhāni provāca śaśabindave /",
  "GP12brndp2_u:3723": "tāni me śṛṇu kāryāṇi nakṣatreṣu pṛthak pṛthak // BndP_2,18.1 //",
  "GP12brndp2_u:3724": "śrāddhaṃ yaḥ kṛttikāyogaṃ kurute satataṃ naraḥ /",
  "GP12brndp2_u:3725": "agnīnādhāya sa svarge rājate sudṛḍhavrataḥ // BndP_2,18.2 //",
  "GP12brndp2_u:3726": "apatyakāmo rohiṇyāṃ saumye tejasvinā bhavet /",
  "GP12brndp2_u:3727": "prāyaśaḥ krūrakarmāṇi ārdrāyāṃ śrāddhamācaran // BndP_2,18.3 //",
  "GP12brndp2_u:3728": "kṣetrabhāgī bhavetputrī śrāddhaṃ kṛtvā punarvasau /",
  "GP12brndp2_u:3729": "puṣṭikāmaḥ punastiṣye śrāddhaṃ kurvīta mānavaḥ // BndP_2,18.4 //",
  "GP12brndp2_u:3730": "āśleṣāsu pitṝnarcanvīrānputrānavāpnuyāt /",
  "GP12brndp2_u:3731": "jātīnāṃ bhavati śreṣṭho maghāsu śrāddhamācaran // BndP_2,18.5 //",
  "GP12brndp2_u:3732": "phālgunīṣu pitṝnarcansaubhāgyaṃ labhate naraḥ /",
  "GP12brndp2_u:3733": "pradānaśīlaḥ sāpatya uttarāsu karoti yaḥ // BndP_2,18.6 //",
  "GP12brndp2_u:3734": "saṃsatsu mukhyo bhavati haste 'bhyarcya pitṝnapi /",
  "GP12brndp2_u:3735": "citrāyāṃ caiva yaḥ kuryātpaśyedrūpavataḥ sutān // BndP_2,18.7 //",
  "GP12brndp2_u:3736": "svātinā caiva yaḥ kuryādvāṇijye lābhamāpnuyāt /",
  "GP12brndp2_u:3737": "putrārthī tu viśākhāsu śrāddhamīheta mālavaḥ // BndP_2,18.8 //",
  "GP12brndp2_u:3738": "anurādhāsu kurvāṇo naraścakraṃ pravarttayet /",
  "GP12brndp2_u:3739": "ādhipatyaṃ bhavecchreṣṭhaṃ jyeṣṭhāyāṃ satataṃ tu yaḥ // BndP_2,18.9 //",
  "GP12brndp2_u:3740": "mūlenārogyamicchanti hyāṣāḍhāsu mahadyaśaḥ /",
  "GP12brndp2_u:3741": "uttarāsu tu kurvāṇo vītaśoko bhavennaraḥ // BndP_2,18.10 //",
  "GP12brndp2_u:3742": "śravaṇena tu lokeṣu prāpnuyātparamāṃ gatim /",
  "GP12brndp2_u:3743": "rājyabhāgī dhaniṣṭhāsu prāpnuyā dvipulaṃ dhanam // BndP_2,18.11 //",
  "GP12brndp2_u:3744": "śrāddhanirjitalokaśca vedān sāṃgānavāpnuyāt /",
  "GP12brndp2_u:3745": "nakṣatrairvāruṇaiḥ kurvanbhiṣaksiddhimavāpnuyāt // BndP_2,18.12 //",
  "GP12brndp2_u:3746": "pūrvaprauṣṭha pade kurvanvindetājīvikānbahūn /",
  "GP12brndp2_u:3747": "uttarāsvanatikramya vindedgā vai sahasraśaḥ // BndP_2,18.13 //",
  "GP12brndp2_u:3748": "bahukupyakṛtaṃ dravyaṃ vindetkurvansurevatīm /",
  "GP12brndp2_u:3749": "aśvānaśvayujā bhakto bharaṇyāṃ sādhusattamaḥ // BndP_2,18.14 //",
  "GP12brndp2_u:3750": "imaṃ śrāddhavidhiṃ kurvañchaśabindurmahīmimām /",
  "GP12brndp2_u:3751": "kṛtsnāṃ balena so 'kliṣṭho labhdhvā ca praśaśāsa ha // BndP_2,18.15 //",
  "GP12brndp2_u:3752": "iti śrī brahāmāṇḍe mahāpurāṇe vāyuprokte madhyabhāge tṛtīya upoddhātapāde",
  "GP12brndp2_u:3753": "śrāddhakalpe nakṣatraśrāddhaṃ nāma aṣṭādaśo 'dhyāyaḥ // 18//",
  "GP12brndp2_u:3754": "_____________________________________________________________",
  "GP12brndp2_u:3755": "śaṃyuruvāca",
  "GP12brndp2_u:3756": "kiṃ sviddattaṃ pitṝṇāṃ tu tṛptidaṃ vadatāṃ vara /",
  "GP12brndp2_u:3757": "kiṃsvitsyāccirarātrāya kiṃ vānantyāya kalpate // BndP_2,19.1 //",
  "GP12brndp2_u:3758": "bṛhaspatiruvāca",
  "GP12brndp2_u:3759": "havīṣi śrāddhakalpe tu yāni śrāddhavido viduḥ /",
  "GP12brndp2_u:3760": "tāni me śṛṇu sarvāṇi phalaṃ caiṣāṃ yathātatham // BndP_2,19.2 //",
  "GP12brndp2_u:3761": "tilairvrīhiyavaimāṣairadbhirmūlaphalaistathā /",
  "GP12brndp2_u:3762": "dattena māsaṃ prīyante śrāddhena hi pitāmahāḥ // BndP_2,19.3 //",
  "GP12brndp2_u:3763": "matsyaiḥ prīṇanti dvau māsau trīnmāsānhāriṇena tu /",
  "GP12brndp2_u:3764": "śāśena caturo māsānpañca prīṇāti śākunaiḥ // BndP_2,19.4 //",
  "GP12brndp2_u:3765": "vārāheṇa tu ṣaṇmāsāñchāgalaṃ saptamāsikam /",
  "GP12brndp2_u:3766": "aṣṭamāsikamityuktaṃ yacca pārvatakaṃ bhavet // BndP_2,19.5 //",
  "GP12brndp2_u:3767": "rauraveṇa tu prīyante nava māsānpitāmahāḥ /",
  "GP12brndp2_u:3768": "gavayasya tu māṃsena tṛptiḥ syāddaśamāsikī // BndP_2,19.6 //",
  "GP12brndp2_u:3769": "aurabhreṇa ca māṃsena māsānekādaśaiva tu /",
  "GP12brndp2_u:3770": "śrāddhe ca tṛptidaṃ gavyaṃ payaḥ saṃvatsaraṃ dvijāḥ // BndP_2,19.7 //",
  "GP12brndp2_u:3771": "ānantyāya bhavettadvatkhaḍgamāṃsaṃ pitṛkṣaye /",
  "GP12brndp2_u:3772": "pāyasaṃ madhusarpirbhyāṃ chāyāyāṃ kuñjarasya ca // BndP_2,19.8 //",
  "GP12brndp2_u:3773": "kṛṣṇacchāgasya māsena tṛptirbhavati śāśvatī /",
  "GP12brndp2_u:3774": "atra gāthāḥ pitṛgītāḥ kīrtayanti purāvidaḥ // BndP_2,19.9 //",
  "GP12brndp2_u:3775": "tāste 'haṃ kīrttayiṣyāmi yathāvatsannibodha me /",
  "GP12brndp2_u:3776": "api naḥ sa kule yāyādyo no dadyāt trayodaśīm // BndP_2,19.10 //",
  "GP12brndp2_u:3777": "ājena sarvalohena varṣāsu ca maghāsu ca /",
  "GP12brndp2_u:3778": "eṣṭavyā bahavaḥ putrā yadyeko 'pi gayāṃ vrajet /",
  "GP12brndp2_u:3779": "gaurīṃ vāpyudvahedbhāryāṃ nālaṃ vā vṛṣamutsṛjet // BndP_2,19.11 //",
  "GP12brndp2_u:3780": "śaṃyuruvāca",
  "GP12brndp2_u:3781": "gayādīnāṃ phalaṃ tāta brūhi me paripṛcchataḥ /",
  "GP12brndp2_u:3782": "dātṝṇāṃ caiva yatpuṇyaṃ nikhilena pravīhi me // BndP_2,19.12 //",
  "GP12brndp2_u:3783": "bṛhaspatiruvāca",
  "GP12brndp2_u:3784": "gayāyāmakṣayaṃ śrāddhañjapahomatapāṃsi ca /",
  "GP12brndp2_u:3785": "pitṛkṣaye hi tatputra tasmāttatrākṣayaṃ smṛtam // BndP_2,19.13 //",
  "GP12brndp2_u:3786": "pūrṇāyāmekaviṃśaṃ tu gauryāmutpāditaḥ sutaḥ /",
  "GP12brndp2_u:3787": "mahāmahāṃśca juhuyāditi tasya phalaṃ smṛtam /",
  "GP12brndp2_u:3788": "phalaṃ vṛṣasya vakṣyāmi gadato me nibodhata // BndP_2,19.14 //",
  "GP12brndp2_u:3789": "vṛṣotsraṣṭā punātyeva daśātītāndaśāvarān // BndP_2,19.15 //",
  "GP12brndp2_u:3790": "yatkiñcitspṛśate toyamavatīrṇo nadījale /",
  "GP12brndp2_u:3791": "vṛṣotsarggatpitṝṇāṃ tu hyakṣayaṃ samudāhṛtam // BndP_2,19.16 //",
  "GP12brndp2_u:3792": "yenayena spṛśettoyaṃ lāṅgūlādibhiraṅgaśaḥ /",
  "GP12brndp2_u:3793": "sarvaṃ tadakṣayaṃ tasya pitṝṇāṃ nātra saṃśayaḥ // BndP_2,19.17 //",
  "GP12brndp2_u:3794": "śṛṅgaiḥ khurairvā bhūmiṃ yāmullikhatyaniśaṃ vṛṣaḥ /",
  "GP12brndp2_u:3795": "madhukulyāḥ pitṝṃstasya hyakṣayāśca bhavanti vai // BndP_2,19.18 //",
  "GP12brndp2_u:3796": "sahasranalvamātreṇa taḍāgena yathāsrutiḥ /",
  "GP12brndp2_u:3797": "tṛptistu yā pitṝṇāṃ vai sā vṛṣeṇeha kalpate // BndP_2,19.19 //",
  "GP12brndp2_u:3798": "yo dadāti guḍonmiśratilāni śrāddhakarmaṇi /",
  "GP12brndp2_u:3799": "madhu vāmadhumiśraṃ vā sarvamevākṣayaṃ bhavet // BndP_2,19.20 //",
  "GP12brndp2_u:3800": "na brāhmaṇaṃ parikṣeta sadā deyaṃ hi mānavaiḥ /",
  "GP12brndp2_u:3801": "daivekarmaṇi pitrye ca śrūyate vai parīkṣaṇam // BndP_2,19.21 //",
  "GP12brndp2_u:3802": "sarvavedavratasnātāḥ paṅktīnāṃ pāvanā dvijāḥ /",
  "GP12brndp2_u:3803": "ye ca bhāṣāvidaḥ kecidye ca vyākaraṇe ratāḥ // BndP_2,19.22 //",
  "GP12brndp2_u:3804": "adhīyate purāṇaṃ vai dharmaśāstramathāpi ca /",
  "GP12brndp2_u:3805": "triṇāciketaḥ pañcāgniḥ sa sauparṇaḥ ṣaḍaṅgavit // BndP_2,19.23 //",
  "GP12brndp2_u:3806": "brahmadevasutaścaiva cchandogo jyeṣṭhasāmagaḥ /",
  "GP12brndp2_u:3807": "puṇyeṣu yaśca tīrtheṣu kṛtasnānaḥ kṛtavrataḥ // BndP_2,19.24 //",
  "GP12brndp2_u:3808": "makheṣu ye ca sarveṣu bhavantyavabhṛthāplutāḥ /",
  "GP12brndp2_u:3809": "ye ca satyavratā nityaṃ svadharmaniratāśca ye // BndP_2,19.25 //",
  "GP12brndp2_u:3810": "akrodhanā lobhaparāstāñchrāddheṣu nimantrayet /",
  "GP12brndp2_u:3811": "etebhyo dattamakṣayyamete vai paṅktipāvanāḥ // BndP_2,19.26 //",
  "GP12brndp2_u:3812": "śrāddhīyā brahmaṇā ye tu yogavratasuniṣṭhitāḥ /",
  "GP12brndp2_u:3813": "trayo 'pi pūjitāstena brahmaviṣṇumaheśvarāḥ // BndP_2,19.27 //",
  "GP12brndp2_u:3814": "pitṛbhiḥ saha lokāśca yo hyetānpūjayennaraḥ /",
  "GP12brndp2_u:3815": "pavitrāṇāṃ pavitraṃ ca maṅgalānāṃ ca maṅgalam // BndP_2,19.28 //",
  "GP12brndp2_u:3816": "prathamaḥ sarvadharmāṇāṃ yogadharmo nigadyate /",
  "GP12brndp2_u:3817": "apāṅkteyānpravakṣyami gadato me nibodhata // BndP_2,19.29 //",
  "GP12brndp2_u:3818": "kitavo madyapo yaśca paśupālo nirākṛtaḥ /",
  "GP12brndp2_u:3819": "grāmapreṣyo vārdhuṣiko hyāpaṇo vaṇijastathā // BndP_2,19.30 //",
  "GP12brndp2_u:3820": "agāra dāhī garado vṛṣalo grāmayājakaḥ /",
  "GP12brndp2_u:3821": "kāṇḍapṛṣṭho 'tha kuṇḍāśī madhupaḥ somavikrayī // BndP_2,19.31 //",
  "GP12brndp2_u:3822": "samudrāntarito bhṛtyaḥ piśunaḥ kūṭasākṣikaḥ /",
  "GP12brndp2_u:3823": "pitrā vivadamānaśca yasya copapatirgṛhe // BndP_2,19.32 //",
  "GP12brndp2_u:3824": "abhiśastastathā stenaḥ śilpaṃ yaścopajīvati /",
  "GP12brndp2_u:3825": "stavakaḥ sūpakāraśca yaśca mitrāṇi nindati // BndP_2,19.33 //",
  "GP12brndp2_u:3826": "kāṇaśca khañjakaścaiva nāstiko vedavarjitaḥ /",
  "GP12brndp2_u:3827": "unmatto 'pyatha ṣaṇḍhaśca bhrūṇahā gurutalpagaḥ // BndP_2,19.34 //",
  "GP12brndp2_u:3828": "bhiṣagjīvī prāśanikaḥ parastrīṃ yaśca sevate /",
  "GP12brndp2_u:3829": "vikrīṇāti ca yo brahmavratāni niyamāṃstathā // BndP_2,19.35 //",
  "GP12brndp2_u:3830": "naṣṭaṃ syānnāstike dattaṃ vrataghne cāpavarjitam /",
  "GP12brndp2_u:3831": "yaccavāṇijake dattaṃ neha nāmutra saṃbhavet // BndP_2,19.36 //",
  "GP12brndp2_u:3832": "nikṣepahārake caiva kṛtaghne vidavarjite /",
  "GP12brndp2_u:3833": "tathā pāṇavike vai ca kāruke dharmavarjite // BndP_2,19.37 //",
  "GP12brndp2_u:3834": "krīṇāti yo hyapaṇyāni vikrīṇāti praśaṃsati /",
  "GP12brndp2_u:3835": "anyatrāsya samādhānaṃ na vaṇikūchrāddhamarhati // BndP_2,19.38 //",
  "GP12brndp2_u:3836": "bhasmanīva hutaṃ havyaṃ dattaṃ paunarbhave dvijaḥ /",
  "GP12brndp2_u:3837": "ṣaṣṭiṃ kāṇaḥ śataṃ ṣaṇḍhaḥ śvitrī pañcaśatānyapi // BndP_2,19.39 //",
  "GP12brndp2_u:3838": "pāparogī sahasraṃ vai dāturnāśayate phalam /",
  "GP12brndp2_u:3839": "bhraśyeddhi sa phalāttasmātpradātā yastu bāliśaḥ // BndP_2,19.40 //",
  "GP12brndp2_u:3840": "yadviṣṭitaśirā bhuṅkte yadbhuṅkte dakṣiṇāmukhaḥ /",
  "GP12brndp2_u:3841": "sopānatkaśca yadbhuṅkte yacca dattamasatkṛtam // BndP_2,19.41 //",
  "GP12brndp2_u:3842": "sarvaṃ tadasuredrāya brahmā bhāgamakalpayat /",
  "GP12brndp2_u:3843": "śvā caiva brahmahā caiva nāvekṣeta kathañcana // BndP_2,19.42 //",
  "GP12brndp2_u:3844": "tasmātparivṛtairdadyāttilaiścānnaṃ vikīrya ca /",
  "GP12brndp2_u:3845": "rākṣasānāṃ tilāḥ proktāḥ śunāṃ parivṛtāstathā // BndP_2,19.43 //",
  "GP12brndp2_u:3846": "darśanātsūkaro hanti pakṣavātena kukkuṭaḥ /",
  "GP12brndp2_u:3847": "rajasvalāyāḥ sparśena kruddhoyaśca prayacchati // BndP_2,19.44 //",
  "GP12brndp2_u:3848": "nadītīreṣu ramyeṣu saritsu ca sarassu ca /",
  "GP12brndp2_u:3849": "vivikteṣu ca prīyante datteneha pitāmahāḥ // BndP_2,19.45 //",
  "GP12brndp2_u:3850": "nāsavyaṃpātayejjānu na yukto vācamīrayet /",
  "GP12brndp2_u:3851": "tasmātparivṛteneha vidhivaddarbhapāṇinā // BndP_2,19.46 //",
  "GP12brndp2_u:3852": "pitrorārādhanaṃ kāryamevaṃ prīṇayate pitṝn /",
  "GP12brndp2_u:3853": "anumānya dvijānpūrvamargauṃ kuryādyathāvidhi // BndP_2,19.47 //",
  "GP12brndp2_u:3854": "pitṝṇāṃ nirvapedbhūmau sūrye vā darbhasaṃstare /",
  "GP12brndp2_u:3855": "śuklapakṣe ca pūrvāṅṇe śrāddhaṃ kuryādyathāvidhi // BndP_2,19.48 //",
  "GP12brndp2_u:3856": "kṛṣṇapakṣe 'paraṅṇe tu rauhiṇaṃ vai na laṅghayet /",
  "GP12brndp2_u:3857": "evamete mahātmāno mahāyogā mahaujasaḥ // BndP_2,19.49 //",
  "GP12brndp2_u:3858": "sadā vai pitaraḥ pūjyāḥ saṃ prāptau deśakālayoḥ /",
  "GP12brndp2_u:3859": "pitṛbhaktyaiva tu naro yogaṃ prāpnoti durllabham // BndP_2,19.50 //",
  "GP12brndp2_u:3860": "dhyānena mokṣaṃ gaccheddhi hitvā karma śubhāśubham /",
  "GP12brndp2_u:3861": "yajñahetostaduddhṛtya mohayitvā jagattathā // BndP_2,19.51 //",
  "GP12brndp2_u:3862": "guhāyāṃ nihitaṃ brahma kaśyapena mahātmanā /",
  "GP12brndp2_u:3863": "amṛtaṃ guhyamuddhṛtya yoge yogavidāṃ varāḥ // BndP_2,19.52 //",
  "GP12brndp2_u:3864": "proktaḥ sanatkumāreṇa mahāto brahmaṇaḥ padam /",
  "GP12brndp2_u:3865": "devānāṃ paramaṃ guhyamṛṣīṇāṃ ca parāyaṇam // BndP_2,19.53 //",
  "GP12brndp2_u:3866": "pitṛbhaktyā prayatnena prāpya te tanmanīṣibhiḥ /",
  "GP12brndp2_u:3867": "pitṛbhaktaḥ samāsena pitṛpūrvaparaśca yaḥ // BndP_2,19.54 //",
  "GP12brndp2_u:3868": "ayatnātprāpnuyādeva sarvametanna saṃśayaḥ // BndP_2,19.55 //",
  "GP12brndp2_u:3869": "bṛhaspatiruvāca",
  "GP12brndp2_u:3870": "yasmaiśrāddhāni deyāni yacca dattaṃ mahatphalam /",
  "GP12brndp2_u:3871": "yeṣu cāpyakṣayaṃ śrāddhaṃ tīrtheṣu ca guhāsu ca // BndP_2,19.56 //",
  "GP12brndp2_u:3872": "yeṣu svargamavāpnoti tatte proktaṃ sasaṃgraham /",
  "GP12brndp2_u:3873": "śrutvemaṃ śrāddhakalpaṃ ca na kuryādyastu mānavaḥ // BndP_2,19.57 //",
  "GP12brndp2_u:3874": "sa majjennarake ghore nāstikastamasāvṛte /",
  "GP12brndp2_u:3875": "parivādo na karttavyo yogināṃ tu viśeṣataḥ // BndP_2,19.58 //",
  "GP12brndp2_u:3876": "parivādātkrimirbhūtvā tatraiva parivarttate /",
  "GP12brndp2_u:3877": "yogānparivadedyastu dhyānino mokṣakāṅkṣiṇaḥ // BndP_2,19.59 //",
  "GP12brndp2_u:3878": "sa gacchennarakaṃ ghoraṃ śrotāpyasya na saṃśayaḥ /",
  "GP12brndp2_u:3879": "āvṛtaṃ tamasaḥ sarvaṃ narakaṃ ghoradarśanam /",
  "GP12brndp2_u:3880": "yogīśvaraparīvādānna svargaṃ yāti mānavaḥ // BndP_2,19.60 //",
  "GP12brndp2_u:3881": "yogeśvarāṇāmā krośaṃ śṛṇuyādyo yatātmanām /",
  "GP12brndp2_u:3882": "sahi kālaṃ ciraṃ majjennarake nātra saṃśayaḥ /",
  "GP12brndp2_u:3883": "kuṃbhīpākeṣu pacyante jihvācchede punaḥ punaḥ // BndP_2,19.61 //",
  "GP12brndp2_u:3884": "samudre ca yathā loṣaṭastadbatsīdanti te narāḥ /",
  "GP12brndp2_u:3885": "manasā karmaṇā vācā dveṣaṃ yogeṣu varjayet /",
  "GP12brndp2_u:3886": "protyānantaṃ phalaṃ bhuṅkta iha vāpi na saṃśayaḥ // BndP_2,19.62 //",
  "GP12brndp2_u:3887": "na pārago vindati paramātmanastrilokamadhye carati svakarmamiḥ /",
  "GP12brndp2_u:3888": "ṛco yajuḥ sāma tadaṅgapārage 'vikārametaṃ hyanavāpya sīdati // BndP_2,19.63 //",
  "GP12brndp2_u:3889": "vikārapāraṃ prakṛteśca pāragastrayīguṇānā triguṇasya pāragaḥ /",
  "GP12brndp2_u:3890": "yaḥ syāccaturviśatitattvapāragaḥ sa pārago nādhyayanasya pāragaḥ // BndP_2,19.64 //",
  "GP12brndp2_u:3891": "kṛtsnaṃ yathāvatsamupaiti tatparastathaiva bhūyaḥ pralayatvamātmanaḥ /",
  "GP12brndp2_u:3892": "pratyāharedyogapathaṃ na yo dvijo na sarvapāra kramapāragocaraḥ // BndP_2,19.65 //",
  "GP12brndp2_u:3893": "vedasya veditavyaṃ ca vedyaṃ vindati yogavit /",
  "GP12brndp2_u:3894": "taṃ vai vedavidaḥ prāhustamāhurvedapāragam // BndP_2,19.66 //",
  "GP12brndp2_u:3895": "vedaṃ ca veditavyaṃ ca viditvā vai yathāsthitaḥ /",
  "GP12brndp2_u:3896": "evaṃ vedavidaḥ prāhuranyaṃ vai vedapāragam // BndP_2,19.67 //",
  "GP12brndp2_u:3897": "yajñānvedāṃstathā kāmāṃstapāṃsi vividhāni ca /",
  "GP12brndp2_u:3898": "prāpnotyāyuḥ prajāścaiva pitṛbhakto na saśayaḥ // BndP_2,19.68 //",
  "GP12brndp2_u:3899": "śraddhayā śrāddhakalpaṃ tu yastvimaṃ niyataḥ paṭhet /",
  "GP12brndp2_u:3900": "sarvāṇyetāni vāpnoti tīrthadānaphalāni ca // BndP_2,19.69 //",
  "GP12brndp2_u:3901": "sa paṅktipāvanaścaiva dvijānāmagrabhugbhavet /",
  "GP12brndp2_u:3902": "āśrāvya ca dvijānso 'tha sarvakāmānavāpnuyāt // BndP_2,19.70 //",
  "GP12brndp2_u:3903": "yaścaitacchṛṇuyānnityama nyāṃśca śrāvayeddvijaḥ /",
  "GP12brndp2_u:3904": "anasūyurjitakrodho lobhamohavivarjitaḥ // BndP_2,19.71 //",
  "GP12brndp2_u:3905": "tīrthādīnāṃ phalaṃ prāpya dānādīnāṃ ca sarvaśaḥ /",
  "GP12brndp2_u:3906": "mokṣopāyaṃ labhecchreṣṭhaṃ svargopāyaṃ na saṃśayaḥ /",
  "GP12brndp2_u:3907": "iha cāpi parā puṣṭhistasmātkurvīta nityaśaḥ // BndP_2,19.72 //",
  "GP12brndp2_u:3908": "imaṃ vidhiṃ yo hi paṭhedatandritaḥ samāhitaḥ saṃsadi parvasaṃdhiṣu /",
  "GP12brndp2_u:3909": "apatyabhāgī ca pareṇa tejasā divaukasāṃ sa vrajate salokatām // BndP_2,19.73 //",
  "GP12brndp2_u:3910": "yena proktastvayaṃ kalpo namastasmai svayaṃbhuve /",
  "GP12brndp2_u:3911": "mahāyogeśvarebhyaśca sadā ca praṇato 'smyaham // BndP_2,19.74 //",
  "GP12brndp2_u:3912": "iti śrībrahmāṇḍe mahāpurāṇe vāyuprokte madhyabhāge tṛtīya upoddhātapāde",
  "GP12brndp2_u:3913": "śrāddhakalpe brahmaṇaparīkṣā nāma ekonaviṃśo 'dhyāyaḥ // 19//",
  "GP12brndp2_u:3914": "_____________________________________________________________",
  "GP12brndp2_u:3915": "bṛhaspatiruvāca",
  "GP12brndp2_u:3916": "ityete pitaro devā devānāmapi devatāḥ /",
  "GP12brndp2_u:3917": "saptasvete sthitā nityaṃ sthāneṣu pitaro 'vyayāḥ // BndP_2,20.1 //",
  "GP12brndp2_u:3918": "prajāpatisutā hyete sarveṣāṃ tu mahātmanām /",
  "GP12brndp2_u:3919": "ādyo gaṇastu yogānāmanuyogavivarddhanaḥ // BndP_2,20.2 //",
  "GP12brndp2_u:3920": "dvitīyo devatānāṃ tu tṛtīyo dānavādinām /",
  "GP12brndp2_u:3921": "śeṣāstu varṇiṃnāṃ jñeyā iti sarve prakīrttitāḥ // BndP_2,20.3 //",
  "GP12brndp2_u:3922": "devāschaitānyajante vai sarvajñāneṣvavasthitān /",
  "GP12brndp2_u:3923": "āśramaśca yajantyenāṃścatvārastu yathākramam // BndP_2,20.4 //",
  "GP12brndp2_u:3924": "sarve varṇā yajantyenāṃścatvārastu yathāgamam /",
  "GP12brndp2_u:3925": "tathā saṃkarajātyaśca mlecchāścāpi yajanti vai // BndP_2,20.5 //",
  "GP12brndp2_u:3926": "pitṛṃstu yo yajedbhaktyā pitaraḥ prīṇayanti te /",
  "GP12brndp2_u:3927": "pitaraḥ puṣṭikāmasya prajākāmasya vā punaḥ // BndP_2,20.6 //",
  "GP12brndp2_u:3928": "puṣṭiṃ prajāṃ tu svargaṃ ca prayacchanti pitāmahāḥ /",
  "GP12brndp2_u:3929": "devakāryādapi tathā pitṛkāryaṃ viśiṣyate // BndP_2,20.7 //",
  "GP12brndp2_u:3930": "devatānāṃ hi pitaraḥ pūrvamāpyāyanaṃ smṛtāḥ /",
  "GP12brndp2_u:3931": "na hi yogagatiḥ sūkṣmā pitṝṇāṃ jñāyate naraiḥ // BndP_2,20.8 //",
  "GP12brndp2_u:3932": "tapasā hi prasiddhena kiṃ punarmāṃsacakṣuṣā /",
  "GP12brndp2_u:3933": "sarveṣāṃ rājataṃ pātramatha vā rajatānvitam // BndP_2,20.9 //",
  "GP12brndp2_u:3934": "pāvanaṃ hyuttamaṃ proktaṃ devānāṃ pitṛbhiḥ saha /",
  "GP12brndp2_u:3935": "yeṣāṃ dāsyanti piṇḍāṃstrīnbāndhavā nāmagotrataḥ // BndP_2,20.10 //",
  "GP12brndp2_u:3936": "bhūmau kuśottarāyāṃ ca apasavyavidhānataḥ /",
  "GP12brndp2_u:3937": "sarvatra varttamānāste piṇḍāḥ prīṇanti vai pitṝn // BndP_2,20.11 //",
  "GP12brndp2_u:3938": "yadāhāro bhavejjanturāhāraḥ so 'sya jāyate /",
  "GP12brndp2_u:3939": "yathā goṣṭhe pranaṣṭāṃ vai vatso vindati mātaram // BndP_2,20.12 //",
  "GP12brndp2_u:3940": "tathā taṃ nayate mantro janturyatrāvatiṣṭhati /",
  "GP12brndp2_u:3941": "nāmagotraṃ ca mantraṃ ca dattamannaṃ nayanti tam // BndP_2,20.13 //",
  "GP12brndp2_u:3942": "api yoniśataṃ prāptāṃstṛptistānanugacchati /",
  "GP12brndp2_u:3943": "evameṣā sthitā sattā brahmaṇaḥ parameṣṭhinaḥ // BndP_2,20.14 //",
  "GP12brndp2_u:3944": "pitṝṇamādisargetu lokānāmakṣayārthinām /",
  "GP12brndp2_u:3945": "ityete pitaraścaiva lokā duhitarastathā // BndP_2,20.15 //",
  "GP12brndp2_u:3946": "dauhitrā yajamānaśca proktāścaiva mayānagha /",
  "GP12brndp2_u:3947": "kīrttitāḥ pitaraste vai tava putra yathākramam // BndP_2,20.16 //",
  "GP12brndp2_u:3948": "śaṃyuruvāca",
  "GP12brndp2_u:3949": "aho divyastvayā tāta pitṛsargastu kīrtitaḥ /",
  "GP12brndp2_u:3950": "lokā duhitaraścaiva dohitrāśca śrutāstathā // BndP_2,20.17 //",
  "GP12brndp2_u:3951": "dānāni saha śaucena kīrttitāni phalāni ca /",
  "GP12brndp2_u:3952": "akṣayyatvaṃ dvijāṃścaiva sarvametadudāhṛtam /",
  "GP12brndp2_u:3953": "adyaprabhṛti karttāsmi sarvametadyathātatham // BndP_2,20.18 //",
  "GP12brndp2_u:3954": "bṛhaspatiruvāca",
  "GP12brndp2_u:3955": "ityetadaṅgirāḥ pūrvamṛṣīṇāmuktavānprabhuḥ /",
  "GP12brndp2_u:3956": "pṛṣṭaśca saṃśayānsarvānṛṣīnāha nṛsaṃsadi // BndP_2,20.19 //",
  "GP12brndp2_u:3957": "satre tu vitate pūrvaṃ tathā varṣasahasrake /",
  "GP12brndp2_u:3958": "yasminsadaspatisnāto brahmā sīddevatāprabhuḥ // BndP_2,20.20 //",
  "GP12brndp2_u:3959": "gatāni tatra varṣāṇāṃ pañcāśacca śatāni vai /",
  "GP12brndp2_u:3960": "ślokāścātra purā gītā ṛṣibhirbrahmavādibhiḥ // BndP_2,20.21 //",
  "GP12brndp2_u:3961": "dīkṣitasya purā satre brahmamaḥ paramātmanaḥ /",
  "GP12brndp2_u:3962": "tatraiva dattamannāgraṃ pitṝṇāmakṣayarthinām /",
  "GP12brndp2_u:3963": "lokānāṃ ca hitārthāya brahmaṇā parameṣṭhinā // BndP_2,20.22 //",
  "GP12brndp2_u:3964": "sūta uvāca",
  "GP12brndp2_u:3965": "evaṃ bṛhaspatiḥ pūrvaṃ pṛṣṭaḥ putreṇa dhīmatā /",
  "GP12brndp2_u:3966": "provāca pitṛsargaṃ tu yaścaiva samudāhṛta // BndP_2,20.23 //",
  "GP12brndp2_u:3967": "iti śrībrahmāṇḍe mahāpurāṇe vāyuprokte madhyabhāge tṛtīya upoddhātapāde",
  "GP12brndp2_u:3968": "śrāddhakalpo nāma viṃśatitamo 'dhyāyaḥ // 20//",
  "GP12brndp2_u:3969": "_____________________________________________________________",
  "GP12brndp2_u:3970": "samāptaścāyaṃ śrāddhakalpaḥ /",
  "GP12brndp2_u:3971": "vasiṣṭha uvāca",
  "GP12brndp2_u:3972": "itthaṃ pravarttamānasya jamadagnermahātmanaḥ /",
  "GP12brndp2_u:3973": "varṣāṇi katicidrājanvyatīyuramitaujasaḥ // BndP_2,21.1 //",
  "GP12brndp2_u:3974": "rāmo 'pi nṛpaśārdūla sarvadharmabhṛtāṃ varaḥ /",
  "GP12brndp2_u:3975": "vedavedāṅgatattvajñaḥ sarvaśāstraviśāradaḥ // BndP_2,21.2 //",
  "GP12brndp2_u:3976": "pitroścakāra śuśrūṣāṃ vinītātmā mahāmatiḥ /",
  "GP12brndp2_u:3977": "prītiṃ ca nijaceṣṭābhiranvahaṃ paryavarttayat // BndP_2,21.3 //",
  "GP12brndp2_u:3978": "itthaṃ pravarttamānasya varṣāṇi katicinnṛpa /",
  "GP12brndp2_u:3979": "pitroḥ śuśrūṣayānaiṣīdrāmo matimatāṃ varaḥ // BndP_2,21.4 //",
  "GP12brndp2_u:3980": "sa kadācinmahātejāḥ pitāmaha guhaṃ prati /",
  "GP12brndp2_u:3981": "gantuṃ vyavasito rājandaivena ca niyojitaḥ // BndP_2,21.5 //",
  "GP12brndp2_u:3982": "nipīḍya śirasā pitroścaraṇau bhṛgupuṅgavaḥ /",
  "GP12brndp2_u:3983": "uvāca prāñjalirbhūtavā sapraśrayamidaṃ vacaḥ // BndP_2,21.6 //",
  "GP12brndp2_u:3984": "kañcidarthamahaṃ tāta mātaraṃ tvāṃ ca sāmpratam /",
  "GP12brndp2_u:3985": "vijñāpayitumicchāmi mama tacchrotumarhathaḥ // BndP_2,21.7 //",
  "GP12brndp2_u:3986": "pitāmahamahaṃ draṣṭumutkaṇṭhitamanāściram /",
  "GP12brndp2_u:3987": "tasmāttatpārśvamadhunā gamiṣye vāmanujñayā // BndP_2,21.8 //",
  "GP12brndp2_u:3988": "āhūtaścāsakṛttāta sotkaṇṭhaṃ prīyamāṇayā /",
  "GP12brndp2_u:3989": "pitāmahyā bahumukhairicchantyā mama darśanam // BndP_2,21.9 //",
  "GP12brndp2_u:3990": "pitṝnpitāmahasyāpi priyameva pradarśanam /",
  "GP12brndp2_u:3991": "sadīyaṃ tena tatpārśvaṃ gantuṃ māmanujānata // BndP_2,21.10 //",
  "GP12brndp2_u:3992": "vasiṣṭha uvāca",
  "GP12brndp2_u:3993": "iti tasya vacaḥ śrutvā saṃbhrāntaṃ samudīritam /",
  "GP12brndp2_u:3994": "harṣeṇa mahatā yuktau sāśrunetrau babhūvatuḥ // BndP_2,21.11 //",
  "GP12brndp2_u:3995": "tamāliṅgya mahābhāgaṃ mūrdhnyupāghrāya sādaram /",
  "GP12brndp2_u:3996": "abhinandyāśiṣā tāta hyubhau tāvidamāhatuḥ // BndP_2,21.12 //",
  "GP12brndp2_u:3997": "pitāmahagṛhaṃ tāta prayāhi tvaṃ yathāsukham /",
  "GP12brndp2_u:3998": "pitāmahapitāmahyoḥ prītaye darśanāya ca // BndP_2,21.13 //",
  "GP12brndp2_u:3999": "tatra gatvā yathānyāyaṃ taṃ śuśrūṣā parāyaṇaḥ /",
  "GP12brndp2_u:4000": "kañcitkālaṃ tayorvatsa prītaye vasa tadgṛhe // BndP_2,21.14 //",
  "GP12brndp2_u:4001": "sthitvā nāticiraṃ kālaṃ tayorbhūyo 'pyanuśaya /",
  "GP12brndp2_u:4002": "atrāgaccha mahābhāga kṣemeṇāsmaddidṛkṣayā // BndP_2,21.15 //",
  "GP12brndp2_u:4003": "kṣaṇārddhamapi śaktāḥ stho na vinā putradarśanam /",
  "GP12brndp2_u:4004": "tasmātpitāmaha gṛhe na cirātsthātumarhasi // BndP_2,21.16 //",
  "GP12brndp2_u:4005": "tadājñayātha vā putra prapitāmahasannidhim /",
  "GP12brndp2_u:4006": "gato 'pi śīghramāgaccha krameṇa tadanujñayā // BndP_2,21.17 //",
  "GP12brndp2_u:4007": "vasiṣṭha uvāca",
  "GP12brndp2_u:4008": "ityuktastau parikramya praṇamya ca mahāmatiḥ /",
  "GP12brndp2_u:4009": "pitarāvapyanujñāpya pitāmahagṛhaṃ tataḥ // BndP_2,21.18 //",
  "GP12brndp2_u:4010": "sa gatvā bhṛguvaryasya ṛcīkasya mahātmanaḥ /",
  "GP12brndp2_u:4011": "praviveśāśramaṃ rāmo muniśiṣyopaśobhitam // BndP_2,21.19 //",
  "GP12brndp2_u:4012": "svādhyāyaghoṣairvipulaiḥ sarvataḥ pratināditam /",
  "GP12brndp2_u:4013": "praśāntavaira sattvāḍhyaṃ sarvasattvamanoharam // BndP_2,21.20 //",
  "GP12brndp2_u:4014": "sa praviśyaśramaṃ ramyamṛcīkaṃ sthitamāsane /",
  "GP12brndp2_u:4015": "dadarśa rāmo rājendra sa pitāmahamagrataḥ // BndP_2,21.21 //",
  "GP12brndp2_u:4016": "jājvalyamānaṃ tapasā dhiṣṇyasthamiva pāvakam /",
  "GP12brndp2_u:4017": "upāsitaṃ satyavatyā yathā dakṣiṇāya'dhvaram // BndP_2,21.22 //",
  "GP12brndp2_u:4018": "svasamīpamupāyāntaṃ rāmamālokya tau nṛpa /",
  "GP12brndp2_u:4019": "suciraṃ taṃ vimarśetāṃ samājñāpūrvadarśanau // BndP_2,21.23 //",
  "GP12brndp2_u:4020": "ko 'yameṣa taporāśiḥ sarvalatraṇapūjitaḥ /",
  "GP12brndp2_u:4021": "bālo 'yaṃ balavānbhātigāṃbhīryātpraśrayeṇa ca // BndP_2,21.24 //",
  "GP12brndp2_u:4022": "evaṃ tayościntayatoḥ saharṣaṃ hṛdi kautukāt /",
  "GP12brndp2_u:4023": "āsasāda śanai rāmaḥ samīpe vinayānvitaḥ // BndP_2,21.25 //",
  "GP12brndp2_u:4024": "svanāmagotre matimānuktvā pitrormudānvitaḥ /",
  "GP12brndp2_u:4025": "saṃspṛśaṃścaraṇau mūrdhnā hastābhyāṃ cābhyavādayat // BndP_2,21.26 //",
  "GP12brndp2_u:4026": "tatastau prītamanasau samuthāpya ca sattamam /",
  "GP12brndp2_u:4027": "āśīrbhirabhinandetāṃ pṛthak pṛthagubhāvapi // BndP_2,21.27 //",
  "GP12brndp2_u:4028": "tamāśliṣyāṅkamāropya harṇāśruplutalocanau /",
  "GP12brndp2_u:4029": "vīkṣantau tanmukhāṃbhojaṃ paraṃ harṣamavāpatuḥ // BndP_2,21.28 //",
  "GP12brndp2_u:4030": "tataḥ sukhopaviṣṭaṃ tamātmavaṃśasamudvaham /",
  "GP12brndp2_u:4031": "anāmayamapṛcchetāṃ tāvubhau daṃpatī tadā // BndP_2,21.29 //",
  "GP12brndp2_u:4032": "pitarau te kuśalino vatsa kiṃbhrātarastathā /",
  "GP12brndp2_u:4033": "anāyāsena te vṛttirvartate cātha karhicit // BndP_2,21.30 //",
  "GP12brndp2_u:4034": "samastābhyāṃ tato rājannācacakṣe yathoditaḥ /",
  "GP12brndp2_u:4035": "tathā svānugataṃ pitrorbhrātṝṇāṃ caiva ceṣṭitam // BndP_2,21.31 //",
  "GP12brndp2_u:4036": "evaṃ tayormahārāja satprītijanitaiguṇaiḥ /",
  "GP12brndp2_u:4037": "prīyamāṇo 'vasadrāmaḥ pituḥ pitrornniveśane // BndP_2,21.32 //",
  "GP12brndp2_u:4038": "sa tasminsarvabhūtānāṃ manonayananandanaḥ /",
  "GP12brndp2_u:4039": "uvāsa katicinmāsāṃstacchuśrūṣāparāyaṇaḥ // BndP_2,21.33 //",
  "GP12brndp2_u:4040": "athānujñāpya tau rājanbhṛguvaryo mahāmanāḥ /",
  "GP12brndp2_u:4041": "pitāmahagurorgantumiyeṣāśrayamāśramam // BndP_2,21.34 //",
  "GP12brndp2_u:4042": "sa tābhyāṃ prītiyuktābhyāmāśīrbhirabhinanditaḥ /",
  "GP12brndp2_u:4043": "yathā cābhyāṃ pradiṣṭena yayā vaurvāśramaṃ prati // BndP_2,21.35 //",
  "GP12brndp2_u:4044": "taṃ namaskṛtya vidhivaccyavanaṃ ca mahātapāḥ /",
  "GP12brndp2_u:4045": "sapraharṣaṃ tadājñātaḥ prayayāvāśramaṃ bhṛgoḥ // BndP_2,21.36 //",
  "GP12brndp2_u:4046": "sa gatvāmunimukhyasya bhṛgorāśramamaṇḍalam /",
  "GP12brndp2_u:4047": "dadarśa śāntacetobhirmunibhiḥ sarvato vṛtam // BndP_2,21.37 //",
  "GP12brndp2_u:4048": "susnigdhaśītalacchāyaiḥ sarvartukaguṇānvitaiḥ /",
  "GP12brndp2_u:4049": "tarubhiḥ saṃvṛtaṃ prītaḥ phalapuṣpottarānvitaiḥ // BndP_2,21.38 //",
  "GP12brndp2_u:4050": "nānākhagakulārāvairmanaḥśrotrasukhāvahaiḥ /",
  "GP12brndp2_u:4051": "brahmaghoṣaiśca vividhaiḥ sarvataḥ pratināditam // BndP_2,21.39 //",
  "GP12brndp2_u:4052": "samantrāhutihomotthadhūmagandhena sarvataḥ /",
  "GP12brndp2_u:4053": "nirastanikhilāghaughaṃ vanāntaravisarpiṇā // BndP_2,21.40 //",
  "GP12brndp2_u:4054": "samitkuśāharairdaṇḍamekhalājinamaṇḍitaiḥ /",
  "GP12brndp2_u:4055": "abhitaḥ śobhitaṃ rājanramyairmunikumārakaiḥ // BndP_2,21.41 //",
  "GP12brndp2_u:4056": "prasūnajalasaṃpūrmapātrahastābhirantarā /",
  "GP12brndp2_u:4057": "śobhitaṃ munikalyābhiścarantībhiritastataḥ // BndP_2,21.42 //",
  "GP12brndp2_u:4058": "sapotahariṇīyūthairvisraṃbhādaviśaṅkibhiḥ /",
  "GP12brndp2_u:4059": "uṭajāṅgaṇaparyantatarucchāyāsvadhiṣṭhitam // BndP_2,21.43 //",
  "GP12brndp2_u:4060": "romanthataḥ parāmṛṣṭiyūtha sākṣikamutpradaiḥ /",
  "GP12brndp2_u:4061": "prārabdhatāṇḍavaṃ kekīmayūrairmadhurasvaraiḥ // BndP_2,21.44 //",
  "GP12brndp2_u:4062": "pravikīrṇakaṇoddeśaṃ mṛgaśabdaiḥ samīpagaiḥ /",
  "GP12brndp2_u:4063": "anālīḍhātapacchāyāśuṣyannīvārarāśibhiḥ // BndP_2,21.45 //",
  "GP12brndp2_u:4064": "hūyamānānalaṃ kāle pūjyamānātithivrajam /",
  "GP12brndp2_u:4065": "abhyasyamānacchandaughaṃ cintyamānagamoditam // BndP_2,21.46 //",
  "GP12brndp2_u:4066": "paṭhyamānākhilasmārttaṃ śrautārthapravicāraṇam /",
  "GP12brndp2_u:4067": "prārabdhapitṛdevejyaṃ sarvabhūtamanoharam // BndP_2,21.47 //",
  "GP12brndp2_u:4068": "tapasvijanabhūyiṣṭhamākāpuruṣasevitam /",
  "GP12brndp2_u:4069": "tapovṛddhikaraṃ puṇyaṃ sarvasattvasukhāspadam // BndP_2,21.48 //",
  "GP12brndp2_u:4070": "tapodhanānandakaraṃ brahmalokamivāparam /",
  "GP12brndp2_u:4071": "prasūnasaurabhabhrāmyanmadhupārāvanāditam // BndP_2,21.49 //",
  "GP12brndp2_u:4072": "sarvato vījyamānena vividhena nabhasvatā /",
  "GP12brndp2_u:4073": "evaṃvidhaguṇopetaṃ paśyannāśramamuttamam // BndP_2,21.50 //",
  "GP12brndp2_u:4074": "praviveśa vinītātmā sukṛtīvāmarālayam /",
  "GP12brndp2_u:4075": "saṃpraviśyaśramopāntaṃ rāmaḥ svaprapitāmaham // BndP_2,21.51 //",
  "GP12brndp2_u:4076": "dadarśa parito rājanmuniśiṣyaśatāvṛtam /",
  "GP12brndp2_u:4077": "vyākhyānavedikāmadhye niviṣṭaṃ kuśaviṣṭare /",
  "GP12brndp2_u:4078": "sitaśmaśrujaṭākūrcabrahmasūtropaśobhitam // BndP_2,21.52 //",
  "GP12brndp2_u:4079": "vāmetarorumadhyāsta vāmajaṅghena jānunā // BndP_2,21.53 //",
  "GP12brndp2_u:4080": "yogapaṭṭena saṃvītasvadehamṛṣipuṅgavam /",
  "GP12brndp2_u:4081": "vyākhyānamudrāvilasatsavyapāṇitalāṃbujam // BndP_2,21.54 //",
  "GP12brndp2_u:4082": "yogapaṭṭoparinyastavibhrājadvāmapāṇikam /",
  "GP12brndp2_u:4083": "samyagāraṇyavākyānāṃ sūkṣmatattvārthasaṃhatim // BndP_2,21.55 //",
  "GP12brndp2_u:4084": "vivṛtya munimukhyebhyaḥ śrāvayantaṃ taponidhim /",
  "GP12brndp2_u:4085": "pituḥ pitāmahaṃ ddaṣṭvā rāmastasya mahātmanaḥ // BndP_2,21.56 //",
  "GP12brndp2_u:4086": "śanairivamahārāja samīpaṃ samupāgamat /",
  "GP12brndp2_u:4087": "tamāgatamupālakṣya tatprabhāvapradharṣitāḥ // BndP_2,21.57 //",
  "GP12brndp2_u:4088": "śaṅkāmavāpurmunayo dūrādevākhilā nṛpa /",
  "GP12brndp2_u:4089": "tāvadūbhṛgurameyātmā tadāgamanatoṣitaḥ // BndP_2,21.58 //",
  "GP12brndp2_u:4090": "nivṛttānyakathālāpastaṃ paśyannāsa pārthiva /",
  "GP12brndp2_u:4091": "rāmo 'pi tamupāgamya vinayāvanatānanaḥ // BndP_2,21.59 //",
  "GP12brndp2_u:4092": "avandata yathānyayamupendra iva vedhasam /",
  "GP12brndp2_u:4093": "abhivādya yathānyāyaṃ khyātiṃ ca vinayānvitaḥ // BndP_2,21.60 //",
  "GP12brndp2_u:4094": "tāṃśca saṃbhāvayāmāsa munīnrāmoyathāvayaḥ /",
  "GP12brndp2_u:4095": "taiśca sarvairmudopetairāśīrbhirabhivarddhitaḥ // BndP_2,21.61 //",
  "GP12brndp2_u:4096": "upāviveśa medhāvī bhūmau teṣāmanujñayā /",
  "GP12brndp2_u:4097": "upaviṣṭaṃ tato rāmamāśīrbhirabhinanditam // BndP_2,21.62 //",
  "GP12brndp2_u:4098": "papracchakuśalapraśnaṃ tamālokya bhṛgustadā /",
  "GP12brndp2_u:4099": "kuśalaṃ khalu te vatsa pitrośca kimanāmayam // BndP_2,21.63 //",
  "GP12brndp2_u:4100": "bhrātṝṇāṃ caiva bhavataḥpituḥ pitrostathaiva ca /",
  "GP12brndp2_u:4101": "kimarthamāgato 'tra tvamadhunāmama sannidhim // BndP_2,21.64 //",
  "GP12brndp2_u:4102": "kenāpi vā tvamādiṣṭaḥ svayamevāthavāgataḥ /",
  "GP12brndp2_u:4103": "tatorāmo yathānyāyaṃ tasmai sarvamaśeṣataḥ // BndP_2,21.65 //",
  "GP12brndp2_u:4104": "kathayāmāsa yatpṛṣṭaṃ tadā tena mahātmanā /",
  "GP12brndp2_u:4105": "piturmātuśca vṛttānta bhrātṝṇāṃ ca mahātmanām // BndP_2,21.66 //",
  "GP12brndp2_u:4106": "pituḥ pritroścakauśalya darśanaṃ ca tayornṛpa /",
  "GP12brndp2_u:4107": "etadanyacca sakalaṃ bhṛgoḥ sapraśrayaṃ mudā // BndP_2,21.67 //",
  "GP12brndp2_u:4108": "nyavedayadyathānyāyamātmanaśca samīhitam /",
  "GP12brndp2_u:4109": "śrutvaitadakhilaṃ rājanrāmeṇa samudīritam // BndP_2,21.68 //",
  "GP12brndp2_u:4110": "taṃ ca dṛṣṭvā viśeṣeṇa bhṛguḥ prīto 'bhyanandata /",
  "GP12brndp2_u:4111": "evaṃ tasya priyaṃ kurvannutkṛṣṭairātmakarmabhiḥ // BndP_2,21.69 //",
  "GP12brndp2_u:4112": "tatrāśrame 'vasadrāmo dināni katicinnṛpa /",
  "GP12brndp2_u:4113": "tataḥ kadācidekānte rāmaṃ munivarottamaḥ // BndP_2,21.70 //",
  "GP12brndp2_u:4114": "vatsāgaccheti taṃ rājannupāhvayadupahvare /",
  "GP12brndp2_u:4115": "so 'bhigamya tamāsīnamabhivādya kṛtāñjaliḥ // BndP_2,21.71 //",
  "GP12brndp2_u:4116": "tasthau tatpurato rāmaḥ suprītenāntarātmanā /",
  "GP12brndp2_u:4117": "āśīrbhirabhinandyātha bhṛgustaṃ prīta mānasaḥ // BndP_2,21.72 //",
  "GP12brndp2_u:4118": "prāha nādhigatāśaṅkaṃ rāmamālokya sādaram /",
  "GP12brndp2_u:4119": "śruṇu vatsa vaco mahya yattvāṃ vakṣyāmi sāṃpratam // BndP_2,21.73 //",
  "GP12brndp2_u:4120": "hitārthaṃ sarvalokānāṃ tava cāsmākameva ca /",
  "GP12brndp2_u:4121": "gaccha putra mamādeśāddhimavantaṃ mahāgirim // BndP_2,21.74 //",
  "GP12brndp2_u:4122": "adhunaivāśramādasmāttapase dhṛtamānasaḥ /",
  "GP12brndp2_u:4123": "tatragatvā mahābhāga kṛtvāśramāpadaṃ śubham // BndP_2,21.75 //",
  "GP12brndp2_u:4124": "ārādhaya mahādevaṃ tapasā niyamena ca /",
  "GP12brndp2_u:4125": "prītimutpādya tasya tvaṃ bhaktyānanyagayā cirāt // BndP_2,21.76 //",
  "GP12brndp2_u:4126": "śreyo mahadavāpnoṣi nātra kāryā vijāraṇā /",
  "GP12brndp2_u:4127": "tarasā tava bhaktyā ca prīto bhavati śaṅkaraḥ // BndP_2,21.77 //",
  "GP12brndp2_u:4128": "kariṣyati ca te sarvaṃ manasā yadyadicchasi /",
  "GP12brndp2_u:4129": "tuṣṭe tasmiñjagannāthe śaṅkare bhaktavatsale // BndP_2,21.78 //",
  "GP12brndp2_u:4130": "astragrāmamaśeṣaṃ tvaṃ vaṇu putra yathepsitam /",
  "GP12brndp2_u:4131": "tvayā hitārthaṃ devānāṃ karaṇīyaṃ suduṣkaram // BndP_2,21.79 //",
  "GP12brndp2_u:4132": "vidyate 'bhyadhikaṃ karma śastrasādhyamanekaśaḥ /",
  "GP12brndp2_u:4133": "tasmāttvaṃ devadeveśaṃ samārādhaya śaṅkaram // BndP_2,21.80 //",
  "GP12brndp2_u:4134": "bhaktyā paramayā yuktastato 'bhīṣṭamavāpsyasi // BndP_2,21.81 //",
  "GP12brndp2_u:4135": "iti śrībrahmāṇḍe mahāpurāṇe vāyuprokte madhyabhāge tṛtīya upoddhātapāde ekaviṃśati tamaudhyāyaḥ // 21//",
  "GP12brndp2_u:4136": "_____________________________________________________________",
  "GP12brndp2_u:4137": "vasiṣṭha uvāca",
  "GP12brndp2_u:4138": "ityevamukto bhṛguṇā tathetyuktvā praṇamya ca /",
  "GP12brndp2_u:4139": "rāmastenābhyanujñātaścakāra gamane manaḥ // BndP_2,22.1 //",
  "GP12brndp2_u:4140": "bhṛguṃ khyātiṃ ca vidhivatparikramya praṇamyaca /",
  "GP12brndp2_u:4141": "pariṣvaktastathā tābhyāmāśīrbhirābhinanditaḥ // BndP_2,22.2 //",
  "GP12brndp2_u:4142": "munīṃśca tānnamaskṛtya taiḥ sarvairanumoditaḥ /",
  "GP12brndp2_u:4143": "niścakramāśramāttasmāttapase kṛtaniścayaḥ // BndP_2,22.3 //",
  "GP12brndp2_u:4144": "tato guruniyogena taduktenaiva vartmanā /",
  "GP12brndp2_u:4145": "himavantaṃ girivaraṃ yayau rāmo mahāmanāḥ // BndP_2,22.4 //",
  "GP12brndp2_u:4146": "so 'tītya vividhāndeśānparvatānsaritastathā /",
  "GP12brndp2_u:4147": "vanāni munimukhyānāmāvāsāṃścātyagācchanaiḥ // BndP_2,22.5 //",
  "GP12brndp2_u:4148": "tatratatra nivāseṣu munīnāṃ nivasanpathi /",
  "GP12brndp2_u:4149": "tīrtheṣu kṣetramukhyeṣu nivasanvā yayau śanaiḥ // BndP_2,22.6 //",
  "GP12brndp2_u:4150": "atītya subahūndeśānpaśyannapi manoramān /",
  "GP12brndp2_u:4151": "āsasādaca laśreṣṭhaṃ himavantamanuttamam // BndP_2,22.7 //",
  "GP12brndp2_u:4152": "sa gatvā parvatavaraṃ nānādrumalatāsthitam /",
  "GP12brndp2_u:4153": "dadarśa vipulaiḥ śṛṅgairullikhantamivāṃbaram // BndP_2,22.8 //",
  "GP12brndp2_u:4154": "nānādhātuvicitraiśca pradeśairupaśobhitam /",
  "GP12brndp2_u:4155": "ratnauṣadhībhirabhitaḥ sphuradbhirabhiśobhitam // BndP_2,22.9 //",
  "GP12brndp2_u:4156": "marutsaṃghaṭṭanāghṛṣṭanīrasāṃghripajanmanā /",
  "GP12brndp2_u:4157": "sānilenānalenocchairdahyamānaṃ navaṃ kvacit // BndP_2,22.10 //",
  "GP12brndp2_u:4158": "kvacidravikarāmarśajvaladarkepalāgnibhiḥ /",
  "GP12brndp2_u:4159": "dravaddhimāśilājātujalaśāntadavānalam // BndP_2,22.11 //",
  "GP12brndp2_u:4160": "sphaṭikāñjanadurvarṇasvarṇarāśiprabhākaraiḥ /",
  "GP12brndp2_u:4161": "sphuratparasparacchāyāśarairddīptavanaṃ kvacit // BndP_2,22.12 //",
  "GP12brndp2_u:4162": "upatyakaśilāpṛṣṭhavālātapaniṣevibhiḥ /",
  "GP12brndp2_u:4163": "tuṣāraklinnasiddhaughaurudbhāsitavanaṃ kvacit // BndP_2,22.13 //",
  "GP12brndp2_u:4164": "kvacidarkāśusaṃbhinnaścāmīkaraśilāśritaiḥ /",
  "GP12brndp2_u:4165": "yakṣaughairbhāsitopāntaṃ viśadbhirivapāvakam // BndP_2,22.14 //",
  "GP12brndp2_u:4166": "darīmukhaviniṣkrāntatarakṣūtpatanākulaiḥ /",
  "GP12brndp2_u:4167": "mṛgayūthārttasannādairāpūritaguhaṃ kvacit // BndP_2,22.15 //",
  "GP12brndp2_u:4168": "yuddhyadvarāhaśārdūlayūthapairita steram /",
  "GP12brndp2_u:4169": "prasabhonmṛṣṭakāntoruśilātarutaṭaṃ kvacit // BndP_2,22.16 //",
  "GP12brndp2_u:4170": "kalabhonmeṣaṇākṛṣṭakariṇībhiranudrutaiḥ /",
  "GP12brndp2_u:4171": "gavayaiḥ khurasaṃkṣuṇṇaśilāprasthataṭaṅkvacit // BndP_2,22.17 //",
  "GP12brndp2_u:4172": "vāsitarthe 'bhisaṃvṛddhamadonmattamataṅgajaiḥ /",
  "GP12brndp2_u:4173": "yuddhyadbhiścūrṇitānekagaṇḍaśailavanaṃ kvacit // BndP_2,22.18 //",
  "GP12brndp2_u:4174": "bṛṃhitaśravaṇāmarṣānmātaṃ gānabhidhāvatām /",
  "GP12brndp2_u:4175": "siṃhānāṃ caraṇakṣuṇṇanakhabhinnoparaṃ kvacit // BndP_2,22.19 //",
  "GP12brndp2_u:4176": "sahasā nipatatsiṃhanakhanirbhinnamastakaiḥ /",
  "GP12brndp2_u:4177": "gajairākrandanādena pūryamāmaṃ vanaṃ kvacit // BndP_2,22.20 //",
  "GP12brndp2_u:4178": "aṣṭapādabalākṛṣṭakesarā dāruṇākhaiḥ /",
  "GP12brndp2_u:4179": "bhedyamānākhilaśilāgaṃbhīrakuharaṃ kvacit // BndP_2,22.21 //",
  "GP12brndp2_u:4180": "saṃrabdhā nekaśabaraprasaktairṛyūthapaiḥ /",
  "GP12brndp2_u:4181": "itaretarasaṃmardaṃ viprabhagnadṛṣatkvacit // BndP_2,22.22 //",
  "GP12brndp2_u:4182": "girikuñjeṣu saṃkrīḍatkariṇīmadvipaṃ kvacit /",
  "GP12brndp2_u:4183": "kareṇumādravanmattagajākalitakānanam // BndP_2,22.23 //",
  "GP12brndp2_u:4184": "svapatsiṃhamukhaśvāsamarutpurmadarīśatam /",
  "GP12brndp2_u:4185": "gahaneṣu gurutrāsasāśaṅkaviharanmṛgam // BndP_2,22.24 //",
  "GP12brndp2_u:4186": "kaṇṭākaśliṣṭalāṅgūlalomatruṭanakātaraiḥ /",
  "GP12brndp2_u:4187": "krīḍitaṃ camarīyūthairmandamandavicāribhiḥ // BndP_2,22.25 //",
  "GP12brndp2_u:4188": "girikandarasaṃsaktakinnarīsamudīritaiḥ /",
  "GP12brndp2_u:4189": "satālanādairudinairbhṛtāśeṣadiśāmukham // BndP_2,22.26 //",
  "GP12brndp2_u:4190": "araṇyadevatānāṃ ca caretīnāmitastataḥ /",
  "GP12brndp2_u:4191": "alaktakarasaklinnacaraṇāṅkitabhūtalam // BndP_2,22.27 //",
  "GP12brndp2_u:4192": "mayūrakekirīvṛndaiḥ saṃgīta madhurasvaraiḥ /",
  "GP12brndp2_u:4193": "pravṛttanṛttaṃ parito vitatodagrabarhibhiḥ // BndP_2,22.28 //",
  "GP12brndp2_u:4194": "jalasthalaruhānekakusumotkaravarṣibhiḥ /",
  "GP12brndp2_u:4195": "gātrāhlādakarairmandaṃ vījyamānaṃ vanānilaiḥ // BndP_2,22.29 //",
  "GP12brndp2_u:4196": "bhūtārttavarasāsvādamādyatpuṃskokilāravaiḥ /",
  "GP12brndp2_u:4197": "ākulīkṛtaparyantasahakāravanāntaram // BndP_2,22.30 //",
  "GP12brndp2_u:4198": "nānāpuṣpāsavonmādyadbhṛṅgasaṃgītanāditam /",
  "GP12brndp2_u:4199": "anekavihagārāvabadhirīkṛtakānanam // BndP_2,22.31 //",
  "GP12brndp2_u:4200": "madhudravārdrāviralapratyagrakusumotkaraiḥ /",
  "GP12brndp2_u:4201": "vanāntamārutākīrṇairalaṅkṛtamahītalam // BndP_2,22.32 //",
  "GP12brndp2_u:4202": "upariṣṭānnipatatāṃ viṣamopalasaṃkaṭe /",
  "GP12brndp2_u:4203": "nirjharāṇāṃ mahārāvaiḥ samantādbadhirīkṛtam // BndP_2,22.33 //",
  "GP12brndp2_u:4204": "vitatānekasaṃsaktaśākhāgrāviralacchadaiḥ /",
  "GP12brndp2_u:4205": "pāṭalairviṭapacchāyairupaśalyasamutthitaiḥ // BndP_2,22.34 //",
  "GP12brndp2_u:4206": "kadaṃbaniṃbahintālasarjabedhūkatindukaiḥ /",
  "GP12brndp2_u:4207": "kapitthapanasāśokasahakāregudāśanaiḥ // BndP_2,22.35 //",
  "GP12brndp2_u:4208": "nāgacaṃpakapunnāgakovidārapriyaṅgubhiḥ /",
  "GP12brndp2_u:4209": "priyālanīpabakulabandhūkākṣatamālakaiḥ // BndP_2,22.36 //",
  "GP12brndp2_u:4210": "drākṣāmadhūkāmalakajaṃbūkaṅkolajātibhiḥ /",
  "GP12brndp2_u:4211": "bilvārjunakarañjāmrabījapūrāṅghripairapi // BndP_2,22.37 //",
  "GP12brndp2_u:4212": "piculāṃbaṣṭhakanakavaikaṅkataśamīdhavaiḥ /",
  "GP12brndp2_u:4213": "putrajīvābhayāriṣṭalohoduṃbarapippalaiḥ // BndP_2,22.38 //",
  "GP12brndp2_u:4214": "anyaiśca vividhairvṛkṣaiḥ samantādupaśobhitam /",
  "GP12brndp2_u:4215": "nirantaratarucchāyāsudūravinivāritaiḥ // BndP_2,22.39 //",
  "GP12brndp2_u:4216": "samantādarkakiraṇairanāsāditabhūtalam /",
  "GP12brndp2_u:4217": "nānāpakvaphalāsvādabalapuṣṭaiḥ plavegamaiḥ // BndP_2,22.40 //",
  "GP12brndp2_u:4218": "ākrāntacakitānekavanapaṅktiśatākulam /",
  "GP12brndp2_u:4219": "tatra tatrātiramyaiśca śilākuharanirgataiḥ // BndP_2,22.41 //",
  "GP12brndp2_u:4220": "pratāpaviṣamairājanhrāsyamānaṃ saricchataiḥ /",
  "GP12brndp2_u:4221": "sārovaraiśca vipulaiḥ kumudotpalamaṇḍitaiḥ // BndP_2,22.42 //",
  "GP12brndp2_u:4222": "nānāvihagasaṃghuṣṭaiḥ samantādupaśobhitam /",
  "GP12brndp2_u:4223": "samāsādyatha śailendraṃ tuṣāraśiśiraṃ girim // BndP_2,22.43 //",
  "GP12brndp2_u:4224": "āruroha bhaguśreṣṭhastarasā taṃ mudānvitaḥ /",
  "GP12brndp2_u:4225": "tasya praviśya gahanaṃ vanaṃ rāmo mahāmanāḥ // BndP_2,22.44 //",
  "GP12brndp2_u:4226": "vicacāra śanai rājannupaśalyamahīruham /",
  "GP12brndp2_u:4227": "sa tatra vicarandikṣu hariṇībhiḥ samantataḥ // BndP_2,22.45 //",
  "GP12brndp2_u:4228": "vikṣyamāṇo mudaṃ lebhe sāśaṅkaṃ mugdhadṛṣṭibhiḥ /",
  "GP12brndp2_u:4229": "sa tatra kusumāmodagandhibhirvanavāyubhiḥ // BndP_2,22.46 //",
  "GP12brndp2_u:4230": "vījyamāno jaharṣe sa vīkṣyodārāṃ vanaśriyam /",
  "GP12brndp2_u:4231": "vividhāśca stharīḥ sūkṣmamuparikramya bhārgavaḥ // BndP_2,22.47 //",
  "GP12brndp2_u:4232": "dvandvāṃśca dhātūnvividhānpaśyannevamatarkayat /",
  "GP12brndp2_u:4233": "aho 'yaṃ sarvaśailānāmādhipatye 'bhiṣecitaḥ // BndP_2,22.48 //",
  "GP12brndp2_u:4234": "brahmaṇā yajñabhākcaiva sthāne saṃpratipāditaḥ /",
  "GP12brndp2_u:4235": "asya śailādhirājatvaṃ suvyaktamabhilakṣyate // BndP_2,22.49 //",
  "GP12brndp2_u:4236": "ravaiḥ kīcakaveṇunāṃ madhurīkṛtakānanaḥ /",
  "GP12brndp2_u:4237": "nitaṃbasthalasaṃsaktatuṣāranicayaigyam // BndP_2,22.50 //",
  "GP12brndp2_u:4238": "vibhātīvāhitasvacchaparītadhavalāṃśukaḥ /",
  "GP12brndp2_u:4239": "nibiḍaśritanīhāranikareṇa tathopari // BndP_2,22.51 //",
  "GP12brndp2_u:4240": "nānāvarṇottarāsaṃgāvṛttāṅga ivalkṣyate /",
  "GP12brndp2_u:4241": "candanāgurukarpūrakastūrīkuṅkumādibhiḥ // BndP_2,22.52 //",
  "GP12brndp2_u:4242": "alaṅkṛtāgaḥ suvyaktaṃ dṛśyate 'hī vilāsivat /",
  "GP12brndp2_u:4243": "mṛgendrāhatadantīndrakuṃbhasthalaparicyutaiḥ // BndP_2,22.53 //",
  "GP12brndp2_u:4244": "sthūlamuktotkaraireṣa vibhāti parito giriḥ /",
  "GP12brndp2_u:4245": "nānāvṛkṣalatāvallīpuṣpālaṅkṛtamūrddhajaḥ // BndP_2,22.54 //",
  "GP12brndp2_u:4246": "nīrandhrāñcitame ghaughavitānasamalaṅkṛtaḥ /",
  "GP12brndp2_u:4247": "nānādhātuvicitrāṅgaḥ sarvaratnavibhūṣitaḥ // BndP_2,22.55 //",
  "GP12brndp2_u:4248": "kailāsavyājavilasatsitacchatravirājitaḥ /",
  "GP12brndp2_u:4249": "gajāśvamukhayūthaiśca samantātparivāritaḥ // BndP_2,22.56 //",
  "GP12brndp2_u:4250": "ratnadvīpamahādvāraśilākandaramandiraḥ /",
  "GP12brndp2_u:4251": "viviktagahvarāsthānamadhyasiṃhāsanāśrayaḥ // BndP_2,22.57 //",
  "GP12brndp2_u:4252": "samantātpratisaṃsaktataruvetravatāṃ śanaiḥ /",
  "GP12brndp2_u:4253": "dṛṣṭvā janairanāsādyo mahārājādhirājavat // BndP_2,22.58 //",
  "GP12brndp2_u:4254": "dodhūyamāno vicaraccamarīcā rucāmaraiḥ /",
  "GP12brndp2_u:4255": "mayūrairupanṛtyadbhirgāyadbhiścaiva kinnaraiḥ // BndP_2,22.59 //",
  "GP12brndp2_u:4256": "sattvajātairanekaiśca sevyamāno virājate /",
  "GP12brndp2_u:4257": "vyaktamevācalendrāṇāmadhirājyapade sthitaḥ // BndP_2,22.60 //",
  "GP12brndp2_u:4258": "bhunaktyākramya vasudhāṃ samagrāṃ śriyamojasā /",
  "GP12brndp2_u:4259": "evaṃ saṃcintayānaḥ sa himādrivanagahvare // BndP_2,22.61 //",
  "GP12brndp2_u:4260": "vicacāra ciraṃ rāmo mudā paramayā yutaḥ /",
  "GP12brndp2_u:4261": "āsasāda vane tasminvipule bhṛgupuṅgavaḥ // BndP_2,22.62 //",
  "GP12brndp2_u:4262": "sarovaraṃ mahārāja vipulaṃ vimalodakam /",
  "GP12brndp2_u:4263": "kumudotpalakahlāranikarairupasobhitam // BndP_2,22.63 //",
  "GP12brndp2_u:4264": "paṅkajairutpalaiścaiva raktapītaiḥ sitāsitaiḥ /",
  "GP12brndp2_u:4265": "anyaiśca jalacairvakṣaiḥ sarvataḥ samalaṅkṛtam // BndP_2,22.64 //",
  "GP12brndp2_u:4266": "haṃsasārasadātyūhakāraṇḍavaśatairapi /",
  "GP12brndp2_u:4267": "jīvajīvakacakrāhvakurarabhramarotkaraiḥ // BndP_2,22.65 //",
  "GP12brndp2_u:4268": "saṃghuṣyamāṇaṃ paritaḥ sevitaṃ mandavāyunā /",
  "GP12brndp2_u:4269": "śapharīmatsyasaṃghaiśca vicaradbhiritastataḥ // BndP_2,22.66 //",
  "GP12brndp2_u:4270": "antarjanitakallolairnṛtyamānamivābhitaḥ /",
  "GP12brndp2_u:4271": "āsasāda bhṛguśreṣṭhastatsarovaramuttamam // BndP_2,22.67 //",
  "GP12brndp2_u:4272": "nānāpatatrrivirutairmadhurīkṛtadiktaṭam /",
  "GP12brndp2_u:4273": "sa tasya tīre vipulaṃ kṛtvāśramapadaṃ śubham // BndP_2,22.68 //",
  "GP12brndp2_u:4274": "rāmo matimatāṃ śreṣṭhastapase ca mano dadhe /",
  "GP12brndp2_u:4275": "śākamūlaphalāhāro niyataṃ niyatendriyaḥ // BndP_2,22.69 //",
  "GP12brndp2_u:4276": "tapaścacāra deveśaṃ viniveśyātmamānase /",
  "GP12brndp2_u:4277": "bhṛgūpadiṣṭamārgeṇa bhaktyā paramayā yutaḥ // BndP_2,22.70 //",
  "GP12brndp2_u:4278": "pūjayāmāsa deveśamekāgramanasā nṛpa /",
  "GP12brndp2_u:4279": "aniketaḥ sa varṣāsu śiśire jalasaṃśrayaḥ // BndP_2,22.71 //",
  "GP12brndp2_u:4280": "grīṣme pañjāgnimadhyasthaścacāraivaṃ tapaściram /",
  "GP12brndp2_u:4281": "ripūnnirjitya kāmādīnūrmiṣaṣaṭkaṃ vidhūya ca // BndP_2,22.72 //",
  "GP12brndp2_u:4282": "dvandvairanudvejitadhīstāpadoṣairanākulaḥ /",
  "GP12brndp2_u:4283": "yamaiḥ saniyamaiścaiva śuddhadehaḥ samāhitaḥ // BndP_2,22.73 //",
  "GP12brndp2_u:4284": "vaśī cakāra pavanaṃ prāṇāyāmena dehagam /",
  "GP12brndp2_u:4285": "jitapadmāsano maunī sthiracitto mahāmuniḥ // BndP_2,22.74 //",
  "GP12brndp2_u:4286": "vaśī cakāra cākṣāṇi pratyāhāraparāyaṇaḥ /",
  "GP12brndp2_u:4287": "dhāraṇābhiḥ sthirīcakre manaścañcalamātmavān // BndP_2,22.75 //",
  "GP12brndp2_u:4288": "dhyānena devadeveśaṃ dadarśa parameśvaram /",
  "GP12brndp2_u:4289": "svasthāntaḥ karaṇo maitraḥ sarvabādhāvivarjitaḥ // BndP_2,22.76 //",
  "GP12brndp2_u:4290": "cintayāmāsa deveśaṃ dhyāne dṛṣṭvā jagadgurum /",
  "GP12brndp2_u:4291": "dhyeyāvasthi tacittātmā niścaledriyadehavān // BndP_2,22.77 //",
  "GP12brndp2_u:4292": "ākālāvadhi so 'tiṣṭhannivātasthapradīpavat /",
  "GP12brndp2_u:4293": "japaṃśca devadeveśaṃ dhyāyaṃśca svamanīṣayā // BndP_2,22.78 //",
  "GP12brndp2_u:4294": "ārādhayadameyātmā sarvabhāvasthamīśvaram /",
  "GP12brndp2_u:4295": "tataḥ sa niṣphalaṃ rūpamaiśvaraṃ yannirañjanam // BndP_2,22.79 //",
  "GP12brndp2_u:4296": "paraṃ jyotiracintyaṃ yadyogidhyeyamanutta mam /",
  "GP12brndp2_u:4297": "nityaṃ śuddhaṃ sadā śāntamatīndriyamanaupamam /",
  "GP12brndp2_u:4298": "ānandamātramacalaṃ vyāptāśeṣacarācaram // BndP_2,22.80 //",
  "GP12brndp2_u:4299": "cintayāmāsa tadrūpaṃ devadevasya bhārgavaḥ /",
  "GP12brndp2_u:4300": "nityaṃ śuddhaṃ sadā śāntamatīndriyamanaupamam // BndP_2,22.81 //",
  "GP12brndp2_u:4301": "iti śrībrahmāṇḍe mahāpurāṇe vāyuprokte madhyabhāge tṛtīye upoddhātapāde vasiṣṭhasagarasaṃvāde arcunopākhyāne jāmadagnyatapaścaraṇaṃ nāma dvāviṃśatitamo 'dhyāyaḥ // 22//",
  "GP12brndp2_u:4302": "_____________________________________________________________",
  "GP12brndp2_u:4303": "vasiṣṭha uvāca",
  "GP12brndp2_u:4304": "tapasvinaṃ tadā rāmamekāgramanasaṃ bhave /",
  "GP12brndp2_u:4305": "rahasyekāntanirataṃ niyataṃ śaṃsitavratam // BndP_2,23.1 //",
  "GP12brndp2_u:4306": "śrutvā tamṛṣayaḥ sarve taponirdhūtakalmaṣāḥ /",
  "GP12brndp2_u:4307": "jñānakarmavayovṛddhā mahāntaḥ śaṃsitavratāḥ // BndP_2,23.2 //",
  "GP12brndp2_u:4308": "didṛkṣavaḥ samājagmuḥ kutūhalasamanvitāḥ /",
  "GP12brndp2_u:4309": "khyāpayantastapaḥ śreṣṭhaṃ tasya rājanmahātmanaḥ // BndP_2,23.3 //",
  "GP12brndp2_u:4310": "bhṛgvatrikratujābālivāmadevamṛkaṇḍavaḥ /",
  "GP12brndp2_u:4311": "saṃbhāvayantaste rāmaṃ munayo vṛddhasaṃmatāḥ // BndP_2,23.4 //",
  "GP12brndp2_u:4312": "ājagmurāśramaṃ tasya rāmasya tapasastapaḥ /",
  "GP12brndp2_u:4313": "dūrādeva mahāntaste puṇyakṣetranivāsinaḥ // BndP_2,23.5 //",
  "GP12brndp2_u:4314": "garīyaḥ sarvalokeṣu tapo 'gryaṃ jñānameva ca /",
  "GP12brndp2_u:4315": "praśasya tasya te sarveprayayuḥ svaṃ svamāśramam // BndP_2,23.6 //",
  "GP12brndp2_u:4316": "evaṃ pravarttatastasya rāmasya bhagavāñchivaḥ /",
  "GP12brndp2_u:4317": "prasannacetā nitarāṃ babhūva nṛpasattama // BndP_2,23.7 //",
  "GP12brndp2_u:4318": "jijñāsustasya bhagavān bhaktimātmani śaṅkaraḥ /",
  "GP12brndp2_u:4319": "mṛgavyādhavapurbhūtvā yayau rājaṃstadantikam // BndP_2,23.8 //",
  "GP12brndp2_u:4320": "bhinnāñjanacayaprakhyo raktāntāyatalocanaḥ /",
  "GP12brndp2_u:4321": "śaracāpadharaḥ prāṃśurvajrasaṃhanano yuvā // BndP_2,23.9 //",
  "GP12brndp2_u:4322": "uttuṅgahanubāhvaṃsaḥ piṅgalaśmaśrumūrddhajaḥ /",
  "GP12brndp2_u:4323": "māṃsavisravasāgandhī sarvaprāṇivihiṃsakaḥ // BndP_2,23.10 //",
  "GP12brndp2_u:4324": "sakaṇṭakulatāsparśakṣatārūṣitavigrahaḥ /",
  "GP12brndp2_u:4325": "sāmaṭaksaṃcarvamāṇaśca māṃsakhaṇḍamanekaśaḥ // BndP_2,23.11 //",
  "GP12brndp2_u:4326": "māṃsabhāradvayālaṃbividhānānatakandharaḥ /",
  "GP12brndp2_u:4327": "ārujaṃstarasā vṛkṣānūruvegena saṃghaśaḥ // BndP_2,23.12 //",
  "GP12brndp2_u:4328": "abhyavarttata taṃ deśaṃ pādacārīva parvataḥ /",
  "GP12brndp2_u:4329": "āsādya sarasastasya tīraṃ kusumitadrumam // BndP_2,23.13 //",
  "GP12brndp2_u:4330": "nyadadhānmāsabhāraṃ ca sa mūle kasyacittaroḥ /",
  "GP12brndp2_u:4331": "niṣasāda kṣaṇantatra tarucchāyāmupāśritaḥ // BndP_2,23.14 //",
  "GP12brndp2_u:4332": "tiṣṭhantaṃ sarasastīre so 'paśyadbhṛgunandanam /",
  "GP12brndp2_u:4333": "tataḥ sa śīghramutthāya samīpamupasṛtya ca // BndP_2,23.15 //",
  "GP12brndp2_u:4334": "rāmāya seṣucāpābhyāṃ karābhyāṃ vidadheṃ'jalim /",
  "GP12brndp2_u:4335": "sajalāṃbhodasannādagaṃbhīreṇa svareṇa ca // BndP_2,23.16 //",
  "GP12brndp2_u:4336": "jagāda bhṛguśārdūlaṃ guhāntaravisarpiṇā /",
  "GP12brndp2_u:4337": "toṣapravarṣavyādho 'haṃ vasāmyasminmahāvane // BndP_2,23.17 //",
  "GP12brndp2_u:4338": "īśo 'hamasya deśasya saprāṇitaruvīrudhaḥ /",
  "GP12brndp2_u:4339": "carāmi samacittātmā nānāsattvā miṣāśanaḥ // BndP_2,23.18 //",
  "GP12brndp2_u:4340": "samaśca sarvabhūteṣu na ca pitrādayo 'pi me /",
  "GP12brndp2_u:4341": "abhakṣyāgamyapeyādicchandavastuṣu kutracit // BndP_2,23.19 //",
  "GP12brndp2_u:4342": "kṛtyākṛtyavidhaucaiva na viśeṣitadhīraham /",
  "GP12brndp2_u:4343": "prapanno nābhigamanaṃ nivāsamapi kasyacit // BndP_2,23.20 //",
  "GP12brndp2_u:4344": "śakrasyāpi balenāhamanumanye na saṃśayaḥ /",
  "GP12brndp2_u:4345": "jānate tadhyathā sarve deśo 'yaṃ madupāśrayaḥ // BndP_2,23.21 //",
  "GP12brndp2_u:4346": "tasmānna kaścidāyāti mamātrānumatiṃ vinā /",
  "GP12brndp2_u:4347": "ityeṣa mama vṛttāntaḥ kārtsnyena kathitastava // BndP_2,23.22 //",
  "GP12brndp2_u:4348": "tvaṃ ca me brūhi tattvena nijavṛttamaśeṣataḥ /",
  "GP12brndp2_u:4349": "kastvaṃ kasmādihāyātaḥ kimarthamiha dhiṣṭhitaḥ /",
  "GP12brndp2_u:4350": "udyato 'nyatra vā gantuṃ kiṃ vā tava cikīrṣitam // BndP_2,23.23 //",
  "GP12brndp2_u:4351": "vasiṣṭha uvāca",
  "GP12brndp2_u:4352": "ityevamuktaḥ prahasaṃstena rāmo mahādyutiḥ /",
  "GP12brndp2_u:4353": "tūṣṇīṃ kṣaṇamiva sthitvā dadhyau kiñcidavāṅmukhaḥ // BndP_2,23.24 //",
  "GP12brndp2_u:4354": "ko 'yameva durādharṣaḥ sajalāṃbhodanisvanaḥ /",
  "GP12brndp2_u:4355": "bravīti ca giro 'tyarthaṃ vispaṣṭārthapadākṣarāḥ // BndP_2,23.25 //",
  "GP12brndp2_u:4356": "kiṃ tu me mahatīṃ śaṅkāṃ tanurasya tanoti vai /",
  "GP12brndp2_u:4357": "vijātisaṃśrayatvena ramaṇīyā tathā śarāḥ // BndP_2,23.26 //",
  "GP12brndp2_u:4358": "evaṃ cintayatastasya nimittāni śubhāni vai /",
  "GP12brndp2_u:4359": "babhūvurbhuvi dehe ca svābhipretārthadānyalam // BndP_2,23.27 //",
  "GP12brndp2_u:4360": "tato vimṛśya bahuśo manasābhṛgupuṅgavaḥ /",
  "GP12brndp2_u:4361": "uvāca śanakairvyādhaṃ vacanaṃ sūnṛtākṣaram // BndP_2,23.28 //",
  "GP12brndp2_u:4362": "jāmadagnyo 'smi bhadraṃ te rāmo nāmnā tu bhārgavaḥ /",
  "GP12brndp2_u:4363": "tapaścartumihāyātaḥ sāṃprataṃ guruśāsanāt // BndP_2,23.29 //",
  "GP12brndp2_u:4364": "tapasā sarvalokeśaṃ bhaktyā ca niyamena ca /",
  "GP12brndp2_u:4365": "ārādhayitumasmiṃstu cirāyāhaṃ samudyataḥ // BndP_2,23.30 //",
  "GP12brndp2_u:4366": "tasmātmarveśvaraṃ sarvaśaraṇyamabhayapradam /",
  "GP12brndp2_u:4367": "trinetraṃ pāpadamanaṃ śaṅkaraṃ bhaktavatsalam // BndP_2,23.31 //",
  "GP12brndp2_u:4368": "tapasā toṣayiṣyāmi sarvajñaṃ tripurāntakam /",
  "GP12brndp2_u:4369": "āśrame 'sminasarastīre niyamaṃ samupāśritaḥ // BndP_2,23.32 //",
  "GP12brndp2_u:4370": "bhaktānukaṃpī bhagavānyāvatpratyakṣatāṃ haraḥ /",
  "GP12brndp2_u:4371": "upaiti tāvadatraiva sthāsyāmīti matirmama // BndP_2,23.33 //",
  "GP12brndp2_u:4372": "tasmāditastvayādyaiva gantumanyatra yujyate /",
  "GP12brndp2_u:4373": "na cedbhavati me hāniḥ svakṛterniyamasya ca // BndP_2,23.34 //",
  "GP12brndp2_u:4374": "mānanīyo 'tha vāhaṃ te bhaktyā deśāntarātithiḥ /",
  "GP12brndp2_u:4375": "svanivāsamupāyātastapasvī ca tathā muniḥ // BndP_2,23.35 //",
  "GP12brndp2_u:4376": "tvatasaṃnidhau nivāso me bhavetpāpāya kevalam /",
  "GP12brndp2_u:4377": "tava cāpyasukhodarkaṃ matsamīpaniṣevaṇam // BndP_2,23.36 //",
  "GP12brndp2_u:4378": "sa tvaṃmadāśramopānte paricaṅkramaṇādikam /",
  "GP12brndp2_u:4379": "parityajya sukhībhūyā lokayorubhayorapi // BndP_2,23.37 //",
  "GP12brndp2_u:4380": "vasiṣṭha uvāca",
  "GP12brndp2_u:4381": "iti tasya vacaḥ śrutvā sa bhūyo bhṛgupuṅgavam /",
  "GP12brndp2_u:4382": "uvāca roṣatāmrākṣastāmrākṣamidamuttaram // BndP_2,23.38 //",
  "GP12brndp2_u:4383": "brahman kimidamatyarthaṃ samīpe vasatiṃ mama /",
  "GP12brndp2_u:4384": "parigarhayase yena kṛtaghnasyeva kāṃpratam // BndP_2,23.39 //",
  "GP12brndp2_u:4385": "kiṃ mayāpakṛtaṃ loke bhavato 'nyasya vā kvacit /",
  "GP12brndp2_u:4386": "anāgaskāriṇaṃ dāntaṃ ko 'vamanyeta nāmataḥ // BndP_2,23.40 //",
  "GP12brndp2_u:4387": "sannidhiḥ pariharttavyo yadi me viprapuṅgava /",
  "GP12brndp2_u:4388": "darśanaṃ saha saṃvāsaḥ saṃbhāṣaṇamathāpi ca // BndP_2,23.41 //",
  "GP12brndp2_u:4389": "āyuṣmatādhunaivāsmādapasarttavyamāśramāt /",
  "GP12brndp2_u:4390": "svasaṃśrayaṃ parityajya kvāhaṃ yāsye bubhukṣitaḥ // BndP_2,23.42 //",
  "GP12brndp2_u:4391": "svādhivāsaṃ parityajya bhavatā yoditaḥ katham /",
  "GP12brndp2_u:4392": "ito 'nyasmin gāmiṣyāmi dūre nāhaṃ viśeṣataḥ // BndP_2,23.43 //",
  "GP12brndp2_u:4393": "gamyatāṃ bhavatānyatra sthīyatāmatra vecchayā /",
  "GP12brndp2_u:4394": "nāhaṃ cālayituṃ śakyaḥ sthānādasmātkathañcana // BndP_2,23.44 //",
  "GP12brndp2_u:4395": "vasiṣṭha uvāca",
  "GP12brndp2_u:4396": "tacchrutvā vacanaṃ tasya kiñcitkopasamanvitaḥ /",
  "GP12brndp2_u:4397": "tamuvāca punarvākyamidaṃ rājanbhṛgūdvahaḥ // BndP_2,23.45 //",
  "GP12brndp2_u:4398": "vyādhajātiriyaṃ krūrā sarvasattvabhayāvahā /",
  "GP12brndp2_u:4399": "khalakarmaratā nityaṃ dhikkṛtā sarvajantubhiḥ // BndP_2,23.46 //",
  "GP12brndp2_u:4400": "tasyāṃ jāto 'si pāpīyānsarvaprāṇivihiṃsakaḥ /",
  "GP12brndp2_u:4401": "sa kathaṃ na parityājyaḥ sujanaiḥ syāttu durmate // BndP_2,23.47 //",
  "GP12brndp2_u:4402": "tasmādvihīnajātīyaṃ viditvātmānamabyatha /",
  "GP12brndp2_u:4403": "śīghramasmādvrajānyatra nātra kāryā vicāraṇā // BndP_2,23.48 //",
  "GP12brndp2_u:4404": "śarīratrāṇakāruṇyātsamīpaṃ nopasarpasi /",
  "GP12brndp2_u:4405": "yathā tvaṃ kaṇṭakādīnāmasahiṣṇutayā vyathām // BndP_2,23.49 //",
  "GP12brndp2_u:4406": "tathāvehi samastānāṃ priyāḥ prāṇāḥ śarīriṇām /",
  "GP12brndp2_u:4407": "vyathā cābhihatānāṃ tu vidyate bhavato 'nyathā // BndP_2,23.50 //",
  "GP12brndp2_u:4408": "ahiṃsā sarvabhūtānāmiti dharmaḥ sanātanaḥ /",
  "GP12brndp2_u:4409": "etadviruddhācaraṇānnityaṃ sadbhirvigarhitaḥ // BndP_2,23.51 //",
  "GP12brndp2_u:4410": "ātmaprāṇābhirakṣārthaṃ tvamaśeṣaśarīriṇaḥ /",
  "GP12brndp2_u:4411": "haniṣyasi kathaṃ satsunāpnoṣi vacanīyatām // BndP_2,23.52 //",
  "GP12brndp2_u:4412": "tasmācchīghraṃ tu bhogaccha tvameva puruṣādhama /",
  "GP12brndp2_u:4413": "tvayā me kṛtyadoṣasya hāniśca na bhaviṣyati // BndP_2,23.53 //",
  "GP12brndp2_u:4414": "na catsvayamito gaccheśtatastava balādapi /",
  "GP12brndp2_u:4415": "apasarpaṇatābuddhimahamutpādaye sphuṭam // BndP_2,23.54 //",
  "GP12brndp2_u:4416": "kṣaṇārddhamapi te pāpa śreyasī neha saṃsthitiḥ /",
  "GP12brndp2_u:4417": "viruddhācaraṇo nityaṃ dharmadriṣ ko labhecca śām // BndP_2,23.55 //",
  "GP12brndp2_u:4418": "vasiṣṭha uvāca",
  "GP12brndp2_u:4419": "rāmasya vacanaṃ śrutvā prīto 'pi tamidaṃ vacaḥ /",
  "GP12brndp2_u:4420": "uvāca saṃkruddha iva vyādharūpī pinākadhṛk // BndP_2,23.56 //",
  "GP12brndp2_u:4421": "sarvametadahaṃ manyaṃ vyarthaṃ vyavasitaṃ tava /",
  "GP12brndp2_u:4422": "kutastvaṃ prathamo jñānī kutaḥ śaṃbhuḥ kutastapaḥ // BndP_2,23.57 //",
  "GP12brndp2_u:4423": "kutastvaṃ kliśyase mūḍha tapasā tena te 'dhunā /",
  "GP12brndp2_u:4424": "ghruvaṃ mithyāpravṛttasya na hi tuṣyati śaṅkaraḥ // BndP_2,23.58 //",
  "GP12brndp2_u:4425": "viruddhalokācaraṇaḥ śaṃbhustasya vituṣṭaye /",
  "GP12brndp2_u:4426": "pratapatyabudho marttyastvāṃ vinā kaḥ mudurmate // BndP_2,23.59 //",
  "GP12brndp2_u:4427": "atha vā ca gataṃ me 'dya yuktametadasaṃśayam /",
  "GP12brndp2_u:4428": "saṃpūjya pūjakaviddhau śaṃbhostava ca saṃgamaḥ // BndP_2,23.60 //",
  "GP12brndp2_u:4429": "tvayā pūjayituṃ yuktaḥ sa eva bhuvane rataḥ /",
  "GP12brndp2_u:4430": "saṃpūjako 'pi tasya tvaṃ yogyo nātra vicāraṇā // BndP_2,23.61 //",
  "GP12brndp2_u:4431": "pitāmahasya lokānāṃ brahmaṇaḥ parameṣṭhinaḥ /",
  "GP12brndp2_u:4432": "śiraśchittvā punaḥ śaṃbhurbrahmahatyāmavāptavān // BndP_2,23.62 //",
  "GP12brndp2_u:4433": "brahmahatyābhibhūtena prāyastvaṃ śaṃbhunā dvija /",
  "GP12brndp2_u:4434": "upadiṣṭo 'si tatkartuṃ nocedevaṃ kathaṃ kṛthāḥ // BndP_2,23.63 //",
  "GP12brndp2_u:4435": "tādātmyaguṇasaṃyogānmanyaṃ rudrasya te 'dhunā /",
  "GP12brndp2_u:4436": "tapaḥ siddhiranuprāptā kolenālpīyasā mune // BndP_2,23.64 //",
  "GP12brndp2_u:4437": "prāyo 'dya mātaraṃ hatvā sarvailoṅkairnirākṛtaḥ /",
  "GP12brndp2_u:4438": "tapovyājena gahane nirjane saṃpravarttase // BndP_2,23.65 //",
  "GP12brndp2_u:4439": "gurustrībrahmahatyotthapātakakṣapaṇāya ca /",
  "GP12brndp2_u:4440": "tapaścarasi nānena tapasā tatpraṇaśyati // BndP_2,23.66 //",
  "GP12brndp2_u:4441": "pātakānāṃ kilānyeṣāṃ prāyaścittāni saṃtyapi /",
  "GP12brndp2_u:4442": "mātṛdruhāmavehi tvaṃ na kvacitkila niṣkṛtiḥ // BndP_2,23.67 //",
  "GP12brndp2_u:4443": "ahiṃsālakṣaṇo dharmo lokeṣu yadi te mataḥ /",
  "GP12brndp2_u:4444": "svahastena kathaṃ rāma mātaraṃ kṛttavānasi // BndP_2,23.68 //",
  "GP12brndp2_u:4445": "kṛtvā mātṛvadhaṃ ghoraṃ sarvalokavigarhitam /",
  "GP12brndp2_u:4446": "tvaṃ punardhārmiko bhūtvā kāmato 'nyānvinindasi // BndP_2,23.69 //",
  "GP12brndp2_u:4447": "paśyatā hasatāmoghaṃ ātmadoṣamajānatā /",
  "GP12brndp2_u:4448": "aparyāptamahaṃ nanyaṃ paraṃ doṣavimarśanām // BndP_2,23.70 //",
  "GP12brndp2_u:4449": "svadharmaṃ yadyahaṃ tyaktvā vartteyamakulobhayam /",
  "GP12brndp2_u:4450": "tarhi garhaya māṃ kāmaṃ nirupya manasā svayam // BndP_2,23.71 //",
  "GP12brndp2_u:4451": "mātāpitṛsutādīnāṃ bharaṇāyaiva kevalam /",
  "GP12brndp2_u:4452": "kriyate prāṇihananaṃ nijadharmatayā mayā // BndP_2,23.72 //",
  "GP12brndp2_u:4453": "svadharmādāmiṣeṇāhaṃ sakuṭumbo dinedine /",
  "GP12brndp2_u:4454": "varttāmi sāpi me vṛttirvidhātrā vihitā purā // BndP_2,23.73 //",
  "GP12brndp2_u:4455": "māṃsena yāvatā me syānnityaṃ pitrādi poṣaṇam /",
  "GP12brndp2_u:4456": "haniṣye cettadadhikaṃ tarhi yujyeyamenasā // BndP_2,23.74 //",
  "GP12brndp2_u:4457": "yāvatpoṣaṇaghātena na vayaṃ syāma ninditāḥ /",
  "GP12brndp2_u:4458": "tadetatsaṃpradhārya tvaṃ nindavā māṃ praśaṃsa vā // BndP_2,23.75 //",
  "GP12brndp2_u:4459": "sādhu vāsādhu vā karma yasya yadvihitaṃ purā /",
  "GP12brndp2_u:4460": "tadeva tena karttavyamāpadyapi kathañcana // BndP_2,23.76 //",
  "GP12brndp2_u:4461": "nirūpaya svabhuddhyā tvamātmano mama cāntaram /",
  "GP12brndp2_u:4462": "ahaṃ tu sarvabhāvena mitrādibharaṇe rataḥ // BndP_2,23.77 //",
  "GP12brndp2_u:4463": "saṃtyajya pitaraṃ vṛddhaṃ vinihatya ca mātaram /",
  "GP12brndp2_u:4464": "bhūtvā tu dhārmikastvaṃ tu tapaścartumihāgataḥ // BndP_2,23.78 //",
  "GP12brndp2_u:4465": "ye tu mūlavidasteṣāṃ vispaṣṭaṃ yatra darśanam /",
  "GP12brndp2_u:4466": "yathājihvaṃ bhavennātra vacasāpi samīhitum // BndP_2,23.79 //",
  "GP12brndp2_u:4467": "ahaṃ tu samyagjānāmi tava vṛttamaśeṣataḥ /",
  "GP12brndp2_u:4468": "tasmādalaṃ te tapasā niṣphalena bhṛgūdvaha // BndP_2,23.80 //",
  "GP12brndp2_u:4469": "sukhamicchasi cettyaktvā kāyakleśakaraṃ tapaḥ /",
  "GP12brndp2_u:4470": "yāhi rāma tvamanyatra yatra vā na vidurjanāḥ // BndP_2,23.81 //",
  "GP12brndp2_u:4471": "iti śrībrahmāṇḍe mahāpurāṇe vāyuprokte madhyabhāge tṛtīya upoddhātapāde trayoviṃśatitamo 'dhyāyaḥ",
  "GP12brndp2_u:4472": "_____________________________________________________________",
  "GP12brndp2_u:4473": "vasiṣṭha uvāca",
  "GP12brndp2_u:4474": "ityuktastena bhūpāla rāmo matimatāṃ varaḥ /",
  "GP12brndp2_u:4475": "nirūpya manasā bhūyastamuvācābhivismitam // BndP_2,24.1 //",
  "GP12brndp2_u:4476": "rāma uvāca",
  "GP12brndp2_u:4477": "kastvaṃ brūhi mahābhāga na vai prākṛtapūruṣaḥ /",
  "GP12brndp2_u:4478": "indrasyevānubhāvena vapurālakṣyate tava // BndP_2,24.2 //",
  "GP12brndp2_u:4479": "vicitrārthapadaudāryaguṇagāṃbhīryajātibhiḥ /",
  "GP12brndp2_u:4480": "sarvajñasyaiva te vāṇī śrūyate 'timanoharā // BndP_2,24.3 //",
  "GP12brndp2_u:4481": "indro vahniryamo dhātā varuṇo vā dhanādhipaḥ /",
  "GP12brndp2_u:4482": "īśānastapano brahmā vāyuḥ somo gururguhaḥ // BndP_2,24.4 //",
  "GP12brndp2_u:4483": "eṣāmanyatamaḥ prāyo bhavānbhavitumarhati /",
  "GP12brndp2_u:4484": "anubhāvena jātiste hṛdiśaṅkāṃ tanoti me // BndP_2,24.5 //",
  "GP12brndp2_u:4485": "māyāvī bhagavānviṣṇuḥ śrūyate puruṣottamaḥ /",
  "GP12brndp2_u:4486": "ko vā tvaṃ vapuṣānena brūhi māṃ samupāgataḥ // BndP_2,24.6 //",
  "GP12brndp2_u:4487": "atha vā jagatāṃ nāthaḥ sarvajñaḥ parameśvaraḥ /",
  "GP12brndp2_u:4488": "paramātmātmasaṃbhūtirātmārāmaḥ sanātanaḥ // BndP_2,24.7 //",
  "GP12brndp2_u:4489": "svacchandacārī bhagavāñchivaḥ sarvajaganmayaḥ /",
  "GP12brndp2_u:4490": "vapuṣānena saṃyukte bhavānbhavitumarhati // BndP_2,24.8 //",
  "GP12brndp2_u:4491": "nānyasyedṛgbhavelloke prabhāvānugataṃ vapuḥ /",
  "GP12brndp2_u:4492": "jātyarthasauṣṭhavopetā vāṇī caudāryaśālinī // BndP_2,24.9 //",
  "GP12brndp2_u:4493": "manye 'haṃ bhaktavātsalyādvānena vapuṣāharaḥ /",
  "GP12brndp2_u:4494": "pratyakṣatāmupagato saṃdeho 'smatparīkṣayā // BndP_2,24.10 //",
  "GP12brndp2_u:4495": "na kevalaṃ bhavān vyādhasteṣāṃ nedṛgvidhākṛtiḥ /",
  "GP12brndp2_u:4496": "tasmāttubhyaṃ namastasmai surupaṃ saṃpradarśaya // BndP_2,24.11 //",
  "GP12brndp2_u:4497": "āviṣkurvanprasīdātmamahimānuguṇaṃ vapuḥ /",
  "GP12brndp2_u:4498": "mamānekavidhā śaṅkāmucyeta yena mānasī // BndP_2,24.12 //",
  "GP12brndp2_u:4499": "prasīda sarvabhāvena buddhimohau mamādhunā /",
  "GP12brndp2_u:4500": "praṇāśaya svarūpasya grahaṇādeva kevalam // BndP_2,24.13 //",
  "GP12brndp2_u:4501": "prārthayetvāṃ mahābhāga praṇamya śirasāsakṛt /",
  "GP12brndp2_u:4502": "kastvaṃ me darśayātmānaṃ baddho 'yaṃ te mayāñjaliḥ // BndP_2,24.14 //",
  "GP12brndp2_u:4503": "ityuktvā taṃ mahābhāga jñātumicchanbhṛgūdvahaḥ /",
  "GP12brndp2_u:4504": "upaviśya tato bhūmau dhyānamāste samāhitaḥ // BndP_2,24.15 //",
  "GP12brndp2_u:4505": "baddhapadmāsano maunī yatavākkāyamānasaḥ /",
  "GP12brndp2_u:4506": "niruddhaprāṇasaṃcāro dadhyau ciramudāradhīḥ // BndP_2,24.16 //",
  "GP12brndp2_u:4507": "sanniyamyendriyagrāmaṃ mano hṛdi nirudhya ca /",
  "GP12brndp2_u:4508": "cintayāmāsa deveśaṃ dhyānadṛṣṭyā jagadgurum // BndP_2,24.17 //",
  "GP12brndp2_u:4509": "apaśyacca jagannāthamātmasaṃdhānacakṣuṣā /",
  "GP12brndp2_u:4510": "svabhaktānugrahakaraṃ mṛgavyādhasvarūpiṇam // BndP_2,24.18 //",
  "GP12brndp2_u:4511": "tata unmīlya nayane śīghramutthāya bhārgavaḥ /",
  "GP12brndp2_u:4512": "dadarśa devaṃ tenaiva vapuṣā purataḥ sthitam // BndP_2,24.19 //",
  "GP12brndp2_u:4513": "ātmano 'nugrahārthāya śaraṇyaṃ bhaktavatsalam /",
  "GP12brndp2_u:4514": "āvirbhūtaṃ mahārāja dṛṣṭvā rāmaḥ sasaṃbhramam // BndP_2,24.20 //",
  "GP12brndp2_u:4515": "romāñchodbhinnasarvāṅgo harṣāśruplutalocanaḥ /",
  "GP12brndp2_u:4516": "papāta pādayorbhūmau bhaktyā tasya mahāmatiḥ // BndP_2,24.21 //",
  "GP12brndp2_u:4517": "sa gadgadamuvācainaṃ saṃbhramākulayā girā /",
  "GP12brndp2_u:4518": "śaraṇaṃ bhava śarveti śaṅkaretyasakṛnnṛpa // BndP_2,24.22 //",
  "GP12brndp2_u:4519": "tataḥ svarupadhṛk śaṃbhustadbhaktiparitoṣitaḥ /",
  "GP12brndp2_u:4520": "rāmamutthāpayāmāsa praṇā māvanataṃ bhuvi // BndP_2,24.23 //",
  "GP12brndp2_u:4521": "utthāpito jagaddhātrā svahastābhyāṃ bhṛgūdvahaḥ /",
  "GP12brndp2_u:4522": "tuṣṭāva devadeveśaṃ puraḥ sthitvā kṛtājaliḥ // BndP_2,24.24 //",
  "GP12brndp2_u:4523": "rāma uvāca",
  "GP12brndp2_u:4524": "namaste devadevāya śaṅkarāyādimūrttaye /",
  "GP12brndp2_u:4525": "namaḥ śarvāya śāntāya śāśvatāya namonamaḥ // BndP_2,24.25 //",
  "GP12brndp2_u:4526": "namaste nīlakaṇṭhāya nīlalohitamūrttaye /",
  "GP12brndp2_u:4527": "namaste bhūtanāthāya bhūtavāsāya te namaḥ // BndP_2,24.26 //",
  "GP12brndp2_u:4528": "vyaktāvyaktasvarūpāya mahādevāya mīḍhuṣe /",
  "GP12brndp2_u:4529": "śivāya bahurūpāya trinetrāya namonamaḥ // BndP_2,24.27 //",
  "GP12brndp2_u:4530": "śaraṇaṃ bhava me śarva tvadbhaktasya jagatpate /",
  "GP12brndp2_u:4531": "bhūyo 'nanyāśrayāṇāṃ tu tvameva hi parāyaṇam // BndP_2,24.28 //",
  "GP12brndp2_u:4532": "yanmayāpakṛtaṃ deva duruktaṃ vāpi śaṅkara /",
  "GP12brndp2_u:4533": "ajānatā tvāṃ bhagavanmama tatkṣantumarhasi // BndP_2,24.29 //",
  "GP12brndp2_u:4534": "ananyavedyarupasya sadbhāvamihakaḥ pumān /",
  "GP12brndp2_u:4535": "tvāmṛte tava sarveśa samyak śakroti veditum // BndP_2,24.30 //",
  "GP12brndp2_u:4536": "tasmāttvaṃ sarvabhāvena prasīda mama śaṅkara /",
  "GP12brndp2_u:4537": "nānyāsti me gatistubhyaṃ namo bhūyo namo namaḥ // BndP_2,24.31 //",
  "GP12brndp2_u:4538": "vasiṣṭha uvāca",
  "GP12brndp2_u:4539": "iti saṃstūyamānastu kṛtāñjalipuṭaṃ puraḥ /",
  "GP12brndp2_u:4540": "tiṣṭhantamāha bhagavānprasannātmā jaganmayaḥ // BndP_2,24.32 //",
  "GP12brndp2_u:4541": "bhagavānuvāca",
  "GP12brndp2_u:4542": "prīto 'smi bhavate tāta tapasānena sāṃpratam /",
  "GP12brndp2_u:4543": "bhaktyā caivānapāyinyā hyapi bhārgavasattama // BndP_2,24.33 //",
  "GP12brndp2_u:4544": "dāsye cābhi mataṃ save bhavate 'haṃ tvayā vṛtam /",
  "GP12brndp2_u:4545": "bhakto hi me tvamatyarthaṃ nātra kāryā vicāraṇā // BndP_2,24.34 //",
  "GP12brndp2_u:4546": "mayaivāvagataṃ sarvaṃ tdṛdi vatte 'dyavarttate /",
  "GP12brndp2_u:4547": "tasmādbravīmi yattvāhaṃ tatkuruṣvāviśaṅkitam // BndP_2,24.35 //",
  "GP12brndp2_u:4548": "nāstrāṇāṃ dhāraṇe vatsa vidyate śaktiradya te /",
  "GP12brndp2_u:4549": "raudrāṇāṃ tena bhūyo 'pi tapo ghoraṃ samācara // BndP_2,24.36 //",
  "GP12brndp2_u:4550": "parītya pṛthivīṃ sarvāṃ sarvatīrtheṣu ca kramāt /",
  "GP12brndp2_u:4551": "srātvā pavitradehasttavaṃ sarvāṇyastrāṇyavāpsyasi // BndP_2,24.37 //",
  "GP12brndp2_u:4552": "ityuktvāntardadhe devastenaiva vapuṣā vibhuḥ /",
  "GP12brndp2_u:4553": "rāmasya paśyato rājankṣaṇena bhavabhāgakṛt // BndP_2,24.38 //",
  "GP12brndp2_u:4554": "antarhite jagannāthe rāmo natvā tu śaṅkaram /",
  "GP12brndp2_u:4555": "parītyavasudhāṃ sarvāṃ tīrthasnāne 'karonmanaḥ // BndP_2,24.39 //",
  "GP12brndp2_u:4556": "tataḥ sa pṛthivīṃ sarvāṃ parikramya yathākramam /",
  "GP12brndp2_u:4557": "cakāra sarvatīrtheṣu snānaṃ vidhivadātmavān // BndP_2,24.40 //",
  "GP12brndp2_u:4558": "tīrtheṣu kṣetramukhyeṣu tathā devālayeṣu ca /",
  "GP12brndp2_u:4559": "pitṝndevāṃśca vidhivadatarpayadatandritaḥ // BndP_2,24.41 //",
  "GP12brndp2_u:4560": "upavāsatapohomajapasnānādisukriyāḥ /",
  "GP12brndp2_u:4561": "tīrtheṣu vidhivatkurvanparicakrāma medinīm // BndP_2,24.42 //",
  "GP12brndp2_u:4562": "evaṃ krameṇa tīrtheṣu snātvā caiva vasuṃdharām /",
  "GP12brndp2_u:4563": "pradakṣiṇīkṛtya śanaiḥ śuddhadeho 'bhavannṛpa // BndP_2,24.43 //",
  "GP12brndp2_u:4564": "parītyaivaṃ vasumatīṃ bhārgavaḥ śaṃbhuśāsanāt /",
  "GP12brndp2_u:4565": "jagām bhūyastaṃ deśaṃ yatra pūrvamuvāsa saḥ // BndP_2,24.44 //",
  "GP12brndp2_u:4566": "gatvā rājansatatraiva sthitvā devamumāpatim /",
  "GP12brndp2_u:4567": "bhaktyā saṃpūjayāmāsa tapobhirnniyamairapi // BndP_2,24.45 //",
  "GP12brndp2_u:4568": "etasminneva kāle tu devānāmasuraiḥ saha /",
  "GP12brndp2_u:4569": "babhūva suciraṃ rājansaṃgrāmo romaharṣaṇaḥ // BndP_2,24.46 //",
  "GP12brndp2_u:4570": "tato devānparājitya yuddhe 'tibalino 'surāḥ /",
  "GP12brndp2_u:4571": "avāpuramaraiśvaryamaśeṣamakutobhayāḥ // BndP_2,24.47 //",
  "GP12brndp2_u:4572": "yuddhe parājitā devāḥ sakalā vāsavādayaḥ /",
  "GP12brndp2_u:4573": "śaṅkaraṃ śaraṇaṃ cagmurhataiśvaryā hyarātibhiḥ // BndP_2,24.48 //",
  "GP12brndp2_u:4574": "toṣayitvā jagannāthaṃ praṇāmajaya saṃstavaiḥ /",
  "GP12brndp2_u:4575": "prārthayāmāsurasurānhantuṃ devāḥ pinākinam // BndP_2,24.49 //",
  "GP12brndp2_u:4576": "tatasteṣāṃ pratiśrutya dānavānāṃ vadhaṃ nṛpa /",
  "GP12brndp2_u:4577": "devānāṃ varadaḥ śaṃbhurmaho daramuvāca ha // BndP_2,24.50 //",
  "GP12brndp2_u:4578": "himadrerdakṣiṇe bhāge rāmo nāma mahātapāḥ /",
  "GP12brndp2_u:4579": "muniputro 'titejasvī māmuddiśya tapasyati // BndP_2,24.51 //",
  "GP12brndp2_u:4580": "tatra gatvātvamadyaiva nivedya mama śāsanam /",
  "GP12brndp2_u:4581": "mahodara tapasyantaṃ tamihānaya māciram // BndP_2,24.52 //",
  "GP12brndp2_u:4582": "ityājñaprastathetyuktvā praṇabhyeśaṃ mahodaraḥ /",
  "GP12brndp2_u:4583": "jagāma vāyuvegena yatra rāmo vyavasthitaḥ // BndP_2,24.53 //",
  "GP12brndp2_u:4584": "samāsādya sa taṃ deśaṃ dṛṣṭvā rāmaṃ mahāmunim /",
  "GP12brndp2_u:4585": "tapasyantamidaṃ vākyamuvāca vinayānvitaḥ // BndP_2,24.54 //",
  "GP12brndp2_u:4586": "draṣṭumicchati śambhustvāṃ bhṛguvaryaṃ tadājñayā /",
  "GP12brndp2_u:4587": "āgato 'haṃ tadāgaccha tatpādāṃbujasannidhim // BndP_2,24.55 //",
  "GP12brndp2_u:4588": "tacchrutvā vacanaṃ tasya śīghramutthāya bhārgavaḥ /",
  "GP12brndp2_u:4589": "tadājñāṃ śirasānandya tatheti pratyabhāṣata // BndP_2,24.56 //",
  "GP12brndp2_u:4590": "tato rāmaṃ tvaropetaḥ śaṃbhupārśvaṃ mahodaraḥ /",
  "GP12brndp2_u:4591": "prāpayāmāsa sahasā kailāse nāgasattame // BndP_2,24.57 //",
  "GP12brndp2_u:4592": "sahitaṃ sakalairbhūtairindrādyaiśca sahāmaraiḥ /",
  "GP12brndp2_u:4593": "dadarśa bhārgavaśreṣṭhaḥ śaṅkaraṃ bhaktavatsalam // BndP_2,24.58 //",
  "GP12brndp2_u:4594": "saṃstūyamānaṃ munibhirnāradādyaistapodhanaiḥ /",
  "GP12brndp2_u:4595": "gandharvairupagāyadbhirnṛtyadbhiścāpsarogaṇaiḥ // BndP_2,24.59 //",
  "GP12brndp2_u:4596": "upāsyamānaṃ deveśaṃ gajacarmadhṛtāmbaram /",
  "GP12brndp2_u:4597": "bhasmoddhūlitasarvāṅgaṃ trinetraṃ candraśekharam // BndP_2,24.60 //",
  "GP12brndp2_u:4598": "dhṛtapiṅgajaṭābhāraṃ nāgābharamabhūṣitam /",
  "GP12brndp2_u:4599": "pralamboṣṭhabhujaṃ saumyaṃ prasannamukhapaṅkajam // BndP_2,24.61 //",
  "GP12brndp2_u:4600": "āsthitaṃ kāñcane paṭṭe gīrvāṇasamitau nṛpa /",
  "GP12brndp2_u:4601": "upāsarpattu deveśaṃ bhṛguvaryaḥ kṛtāñjaliḥ // BndP_2,24.62 //",
  "GP12brndp2_u:4602": "śrīkaṇṭhadarśanodvattaromāñcāñcitavigrahaḥ /",
  "GP12brndp2_u:4603": "bāṣpattu siktakāyena sa tu gatvā harāntikam // BndP_2,24.63 //",
  "GP12brndp2_u:4604": "bhaktyā sasaṃbhramaṃ vācā harṣagadgadayāsakṛt /",
  "GP12brndp2_u:4605": "namaste devadeveti vyālapannākulākṣaram // BndP_2,24.64 //",
  "GP12brndp2_u:4606": "papāta saṃspṛśanmūrdhnā caraṇau puravidviṣaḥ /",
  "GP12brndp2_u:4607": "paśyatāṃ devavṛndānāṃ madhye bhṛgukulodvaham // BndP_2,24.65 //",
  "GP12brndp2_u:4608": "tamutthāpya śivaḥ prītaḥ prasannamukhapaṅkajam /",
  "GP12brndp2_u:4609": "rāmaṃ madhurayā vācā prahasannāha sādaram // BndP_2,24.66 //",
  "GP12brndp2_u:4610": "ime daityagaṇaiḥ krāntāḥ svādhiṣṭhānātparicyutāḥ /",
  "GP12brndp2_u:4611": "aśakruvantastānhantuṃ gīrvāṇā māmupāgatāḥ // BndP_2,24.67 //",
  "GP12brndp2_u:4612": "tasmānmamājñayā rāma devānāṃ ca priyepsayā /",
  "GP12brndp2_u:4613": "jahi daityagaṇānsarvānsamarthastvaṃ hi me mataḥ // BndP_2,24.68 //",
  "GP12brndp2_u:4614": "tato rāmo 'bravīccharvaṃ praṇipatya kṛtāñjaliḥ /",
  "GP12brndp2_u:4615": "śṛṇvatāṃ sarvadevānāṃ sapraśrayamidaṃ vacaḥ // BndP_2,24.69 //",
  "GP12brndp2_u:4616": "svāminna viditaṃ kiṃ te sarvajñasyākhilātmanaḥ /",
  "GP12brndp2_u:4617": "tathāpi vijñāpayato vacanaṃ me 'vadhāraya // BndP_2,24.70 //",
  "GP12brndp2_u:4618": "yadi śakrādibhirdevairakhilairamarārayaḥ /",
  "GP12brndp2_u:4619": "na śakyā hantumekasya śakyāḥ syaste kathaṃ mama // BndP_2,24.71 //",
  "GP12brndp2_u:4620": "anastrajño 'smi deveśa yuddhānāmapyakovidaḥ /",
  "GP12brndp2_u:4621": "kathaṃ haniṣye sakalānsuraśatrūnanāyudhaḥ // BndP_2,24.72 //",
  "GP12brndp2_u:4622": "ityuktastena deveśaḥ sitaṃ kālāgnisaprabham /",
  "GP12brndp2_u:4623": "śaivamastramayaṃ tejo dadau tasmai mahātmane // BndP_2,24.73 //",
  "GP12brndp2_u:4624": "ātmīyaṃ paraśuṃ datvā sarvaśastrābhibhāvakam /",
  "GP12brndp2_u:4625": "rāmapāha prasannātmā gīrvāṇānāṃ tu śṛṇvatam // BndP_2,24.74 //",
  "GP12brndp2_u:4626": "matprasādena sakalānsuraśatrūnvinighnataḥ /",
  "GP12brndp2_u:4627": "śaktirbhavatu te saumya samastāridurāsadā // BndP_2,24.75 //",
  "GP12brndp2_u:4628": "anenaivāyudhena tvaṃ gaccha yudhyasva śatrubhiḥ /",
  "GP12brndp2_u:4629": "svayameva ca vetsi tvaṃ yathāvadyuddhakauśalam // BndP_2,24.76 //",
  "GP12brndp2_u:4630": "vasiṣṭha uvāca",
  "GP12brndp2_u:4631": "evamuktastato rāmaḥ śaṃbhunā taṃ praṇamya ca /",
  "GP12brndp2_u:4632": "jagrāha paraśuṃ śaiva vibudhārivadhodyataḥ // BndP_2,24.77 //",
  "GP12brndp2_u:4633": "tataḥ sa śuśubhe rāmo viṣṇuterñjo 'śasaṃbhavaḥ /",
  "GP12brndp2_u:4634": "rudrabhaktyā samāyukto dyutyeva saviturmahaḥ // BndP_2,24.78 //",
  "GP12brndp2_u:4635": "so 'nujñātastrinetreṇa devaiḥ sarvaiḥ samanvitaḥ /",
  "GP12brndp2_u:4636": "jagāma hantumasurānyuddhāya kṛtaniścayaḥ // BndP_2,24.79 //",
  "GP12brndp2_u:4637": "tato 'bhavatpunaryuddhaṃ devānāmasuraiḥ saha /",
  "GP12brndp2_u:4638": "trailokyavijayodyuktai rājannatibhayaṅkaram // BndP_2,24.80 //",
  "GP12brndp2_u:4639": "atha rāmo mahābāhustasminyuddhe sudāruṇe /",
  "GP12brndp2_u:4640": "kuddhaḥ paraśunā tena nijaghāna mahāsurān // BndP_2,24.81 //",
  "GP12brndp2_u:4641": "prahārairaśaniprakhyairnighnandaityānsahasraśaḥ /",
  "GP12brndp2_u:4642": "cacāra samare rāmaḥ kruddhaḥ kāla ivāparaḥ // BndP_2,24.82 //",
  "GP12brndp2_u:4643": "hatvā tu sakalāndaityāndevānsarvānaharṣayat /",
  "GP12brndp2_u:4644": "kṣaṇena nāśayāmāsa rāmaḥ praharatāṃ varaḥ // BndP_2,24.83 //",
  "GP12brndp2_u:4645": "rāmeṇa hanyamā nāstu samastā daityadānavāḥ /",
  "GP12brndp2_u:4646": "dadṛśuḥ sarvato rāmaṃ hataśeṣā bhayānvitāḥ // BndP_2,24.84 //",
  "GP12brndp2_u:4647": "hateṣvasurasaṃgheṣu vidruteṣu ca kṛtsnaśaḥ /",
  "GP12brndp2_u:4648": "rāmamāmantrya vibudhāḥ prayayustridivaṃ punaḥ // BndP_2,24.85 //",
  "GP12brndp2_u:4649": "rāmo 'pi hatvā ditijānabhyanujñāpya cāmarān /",
  "GP12brndp2_u:4650": "svamāśramaṃ samāpede tapasyāsaktamānasaḥ // BndP_2,24.86 //",
  "GP12brndp2_u:4651": "mṛgavyādhapratikṛtiṃ kṛtvā śambhormahāmatiḥ /",
  "GP12brndp2_u:4652": "bhaktyā saṃpūjayāmāsa sa tasminnāśramevaśī // BndP_2,24.87 //",
  "GP12brndp2_u:4653": "gandhaiḥ puṣpaistathā hṛdyairnaivedyairabhivandanaiḥ /",
  "GP12brndp2_u:4654": "stotraiśca vidhivadbhaktyā parāṃ prītimupānayat // BndP_2,24.88 //",
  "GP12brndp2_u:4655": "iti śrībrahmāṇḍe mahāpurāṇe vāyuprokte madhyabhāge tṛtīya upoddhātapāder'junopākhyāne caturviṃśatitamo 'dhyāyaḥ // 24//",
  "GP12brndp2_u:4656": "_____________________________________________________________",
  "GP12brndp2_u:4657": "vasiṣṭha uvāca",
  "GP12brndp2_u:4658": "tatasta draktiyogena sa prītātmā jagatpatiḥ /",
  "GP12brndp2_u:4659": "pratyakṣamagamattasya sarvaiḥ saha marudgaṇaiḥ // BndP_2,25.1 //",
  "GP12brndp2_u:4660": "taṃ dṛṣṭvā devadeveśaṃ trinetraṃ candraśekharam /",
  "GP12brndp2_u:4661": "vṛṣendravāhanaṃ śaṃbhuṃ bhūtakoṭisamanvitam // BndP_2,25.2 //",
  "GP12brndp2_u:4662": "sasaṃbhramaṃ samutthāya harṣeṇākulalocanaḥ /",
  "GP12brndp2_u:4663": "praṇāmamakarodbhaktyā śarvāya bhuvi bhārgavaḥ // BndP_2,25.3 //",
  "GP12brndp2_u:4664": "utthāyotthāya deveśaṃ praṇamya śirasāsakṛt /",
  "GP12brndp2_u:4665": "kṛtāñjalipuṭo rāmastuṣṭāva ca jagatpatim // BndP_2,25.4 //",
  "GP12brndp2_u:4666": "rāma uvāca",
  "GP12brndp2_u:4667": "namaste devadeveśa namaste parameśvara /",
  "GP12brndp2_u:4668": "namaste jagato nātha namaste tripurāntaka // BndP_2,25.5 //",
  "GP12brndp2_u:4669": "namaste sakalādhyakṣa namaste bhaktavatsala /",
  "GP12brndp2_u:4670": "namaste sarvabhūteśa namaste vṛṣabhadhvaja // BndP_2,25.6 //",
  "GP12brndp2_u:4671": "namaste sakalādhīśa namaste karuṇākara /",
  "GP12brndp2_u:4672": "namaste sakalāvāsa namaste nīlalohita // BndP_2,25.7 //",
  "GP12brndp2_u:4673": "namaḥ sakaladevārigaṇanāśāya śūline /",
  "GP12brndp2_u:4674": "kapāline namastubhyaṃ sarvalokaikapāline // BndP_2,25.8 //",
  "GP12brndp2_u:4675": "śmaśānavāsine nityaṃ namaḥ kailāsavāsine /",
  "GP12brndp2_u:4676": "namo 'stu pāśine tubhyaṃ kālakūṭaviṣāśine // BndP_2,25.9 //",
  "GP12brndp2_u:4677": "vibhave 'maravandyāya prabhave te svayaṃbhuve /",
  "GP12brndp2_u:4678": "namo 'khilajagatkarmasākṣibhūtāya śaṃbhave // BndP_2,25.10 //",
  "GP12brndp2_u:4679": "namastripatha gāphenabhāsigārddhandumauline /",
  "GP12brndp2_u:4680": "mahābhogīndrahārāya śivāya paramātmane // BndP_2,25.11 //",
  "GP12brndp2_u:4681": "bhasmasaṃcchannadehāya namor'kāgnīnducakṣuṣe /",
  "GP12brndp2_u:4682": "kapardine namastubhyamandhakāsuramarddine // BndP_2,25.12 //",
  "GP12brndp2_u:4683": "tripuradhvaṃsine dakṣayajñavidhvaṃsine namaḥ /",
  "GP12brndp2_u:4684": "girijākucakāśmīravirañjitamahorase // BndP_2,25.13 //",
  "GP12brndp2_u:4685": "mahādevāya maha te namaste kṛttivāsase /",
  "GP12brndp2_u:4686": "yogidhyeyasvarūpāya śivāyācintyatejase // BndP_2,25.14 //",
  "GP12brndp2_u:4687": "svabhaktahṛdayāṃbhojakarṇikāmadhyavarttine /",
  "GP12brndp2_u:4688": "sakalāgamasiddhāntasārarūpāya te namaḥ // BndP_2,25.15 //",
  "GP12brndp2_u:4689": "namo nikhilayogendrabodhanāyāmṛtātmane /",
  "GP12brndp2_u:4690": "śaṅkarāyākhilavyāptamahimne paramātmane // BndP_2,25.16 //",
  "GP12brndp2_u:4691": "namaḥ śarvāya śāntāya brahmaṇe viśvarupiṇe /",
  "GP12brndp2_u:4692": "ādimadhyāntahīnāya nityāyāvyaktamūrttaye // BndP_2,25.17 //",
  "GP12brndp2_u:4693": "vyaktāvyaktasvarūpāya sthūlasūkṣmātmane namaḥ /",
  "GP12brndp2_u:4694": "namo vedāntavedyāya viśvavijñānarūpiṇe // BndP_2,25.18 //",
  "GP12brndp2_u:4695": "namaḥ surāsuraśreṇimaulipuṣpārcitāṅghraye /",
  "GP12brndp2_u:4696": "śrīkaṇṭhāya jagaddhātre lokakartre namonamaḥ // BndP_2,25.19 //",
  "GP12brndp2_u:4697": "rajoguṇātmane tubhyaṃ viśvasṛṣṭividhāyine /",
  "GP12brndp2_u:4698": "hiraṇyagarbharūpāya harāya jagadādaye // BndP_2,25.20 //",
  "GP12brndp2_u:4699": "namo viśvātmane lokasthitivyā pārakāriṇe /",
  "GP12brndp2_u:4700": "sattvavijñānarupāya parāya pratyagātmane // BndP_2,25.21 //",
  "GP12brndp2_u:4701": "tamoguṇavikārāya jagatsaṃhārakāriṇe /",
  "GP12brndp2_u:4702": "klpānte rudrarūpāya parāpara vide namaḥ // BndP_2,25.22 //",
  "GP12brndp2_u:4703": "avikārāya nityāya namaḥ sadasadātmane /",
  "GP12brndp2_u:4704": "buddhibuddhiprabodhāya buddhīndriyavikāriṇe // BndP_2,25.23 //",
  "GP12brndp2_u:4705": "vasvādityamarudbhiśca sādhyarudrāśvibhedataḥ /",
  "GP12brndp2_u:4706": "yanmāyābhinnamatayo devāstasmai namonamaḥ // BndP_2,25.24 //",
  "GP12brndp2_u:4707": "avikāramajaṃ nityaṃ sūkṣmarūpamanaupamam /",
  "GP12brndp2_u:4708": "tava yattanna jānanti yogino 'pi sadāmalāḥ // BndP_2,25.25 //",
  "GP12brndp2_u:4709": "tvāmavijñāya durjñeyaṃ samyagbrahmādayo 'pi hi /",
  "GP12brndp2_u:4710": "saṃsaranti bhave nūnaṃ na tatkarmātmakāściram // BndP_2,25.26 //",
  "GP12brndp2_u:4711": "yāvannopaiti caraṇau tavājñānavighātinaḥ /",
  "GP12brndp2_u:4712": "tāvadbhramati saṃsāre paṇḍito 'cetano 'pi vā // BndP_2,25.27 //",
  "GP12brndp2_u:4713": "sa eva dakṣaḥ sa kṛtī sa muniḥ sa ca paṇḍitaḥ /",
  "GP12brndp2_u:4714": "bhavataścaraṇāṃbhoje yena buddhiḥ sthirīkṛtā // BndP_2,25.28 //",
  "GP12brndp2_u:4715": "susūkṣmatvena gahanaḥ sadbhāvaste trayīmayaḥ /",
  "GP12brndp2_u:4716": "viduṣāmapi mūḍhena sa mayā jñāyate katham // BndP_2,25.29 //",
  "GP12brndp2_u:4717": "aśabdagojaratvena mahimnastava sāṃpratam /",
  "GP12brndp2_u:4718": "stotumapyanalaṃ samyaktvā mahaṃ jaḍadhīryataḥ // BndP_2,25.30 //",
  "GP12brndp2_u:4719": "tasmādajñānato vāpi mayā bhaktyaiva saṃstutaḥ /",
  "GP12brndp2_u:4720": "prītaśca bhava deveśa nanu tvaṃ bhaktavatsalaḥ // BndP_2,25.31 //",
  "GP12brndp2_u:4721": "vasiṣṭha uvāca",
  "GP12brndp2_u:4722": "iti stutastadā tena bhaktyā rāmeṇa śaṅkaraḥ /",
  "GP12brndp2_u:4723": "meghagaṃbhīrayā vācā tamuvāca hasanniva // BndP_2,25.32 //",
  "GP12brndp2_u:4724": "bhagavānuvāca",
  "GP12brndp2_u:4725": "rāmāhaṃ suprasanno 'smi śorṃyaśālitayā tava /",
  "GP12brndp2_u:4726": "tapasā mayi bhaktyā ca stotreṇa ca viśeṣataḥ // BndP_2,25.33 //",
  "GP12brndp2_u:4727": "varaṃ varaya tasmāttvaṃ yadyadicchasi cetasā /",
  "GP12brndp2_u:4728": "tubhyaṃ tattadaśeṣeṇa dāsyāmyahamaśeṣataḥ // BndP_2,25.34 //",
  "GP12brndp2_u:4729": "vasiṣṭha uvāca",
  "GP12brndp2_u:4730": "ityukto devadevena taṃ praṇamya bhṛgūdvahaḥ /",
  "GP12brndp2_u:4731": "kṛtāñjalipuṭo bhūtvā rājannidamuvāca ha // BndP_2,25.35 //",
  "GP12brndp2_u:4732": "yadi deva prasannastvaṃ vārarhe 'smi ca yadyaham /",
  "GP12brndp2_u:4733": "bhavatastadabhīpsāmi hetumastrāṇyaśeṣataḥ // BndP_2,25.36 //",
  "GP12brndp2_u:4734": "astre śastre ca śāstre ca na matto 'bhyadhiko bhavet /",
  "GP12brndp2_u:4735": "lokeṣu māṃraṇejetā na bhavettvatprasādataḥ // BndP_2,25.37 //",
  "GP12brndp2_u:4736": "vasiṣṭha uvāca",
  "GP12brndp2_u:4737": "tathetyuktvā tataḥ śaṃbhurastraśastrāṇyaśeṣataḥ /",
  "GP12brndp2_u:4738": "dadau rāmāya suprītaḥ samantrāṇi kramānnṛpa // BndP_2,25.38 //",
  "GP12brndp2_u:4739": "saprayogaṃ sasaṃhāramastragrāmaṃ caturvidham /",
  "GP12brndp2_u:4740": "prasādābhimukho rāmaṃ grāhayāmāsa śaṅkaraḥ // BndP_2,25.39 //",
  "GP12brndp2_u:4741": "asaṃgavegaṃ śubhrāśvaṃ sudhvajaṃ ca rathottamam /",
  "GP12brndp2_u:4742": "iṣudhī cākṣayaśarau dadau rāmāya śaṅkaraḥ // BndP_2,25.40 //",
  "GP12brndp2_u:4743": "abhedyamajaraṃ divyaṃ dṛḍhajyaṃ vijayaṃ dhanuḥ /",
  "GP12brndp2_u:4744": "sarvaśastrasahaṃ citraṃ kavacaṃ ca mahādhanam // BndP_2,25.41 //",
  "GP12brndp2_u:4745": "ajeyatvaṃ ca yuddheṣu śauryaṃ cāpratimaṃ bhuvi /",
  "GP12brndp2_u:4746": "svecchayā dhāraṇe śāktiṃ prāṇānāṃ ca narādhipa // BndP_2,25.42 //",
  "GP12brndp2_u:4747": "khyātiṃ ca bījametreṇa tannāmnā sarvalaukikīm /",
  "GP12brndp2_u:4748": "tapaḥ prabhāvaṃ ca mahatpradadau bhārgavāya saḥ // BndP_2,25.43 //",
  "GP12brndp2_u:4749": "bhakti cātmani rāmāya dattvā rājanyathocitām /",
  "GP12brndp2_u:4750": "sahitaḥ sakalairbhūtaiścāmaraiścandraśekharaḥ // BndP_2,25.44 //",
  "GP12brndp2_u:4751": "tenaiva vapuṣā śaṃbhuḥ kṣipramantaradhāddharaḥ /",
  "GP12brndp2_u:4752": "kṛtakṛtyastato rāmo labdhvā sarvamabhīpsitam // BndP_2,25.45 //",
  "GP12brndp2_u:4753": "adṛśyatāṃ gate śarve mahodaramuvāca ha /",
  "GP12brndp2_u:4754": "mahodara madarthe tvamidaṃ sarvamaśeṣataḥ // BndP_2,25.46 //",
  "GP12brndp2_u:4755": "rathacāpādikaṃ tāvatparirakṣitumarhasi /",
  "GP12brndp2_u:4756": "yadā kṛtyaṃ mamaitena tadānīṃ tvaṃ mayā smṛtaḥ /",
  "GP12brndp2_u:4757": "rathacāpādikaṃ sarvaṃ prahiṇu tvaṃ madantikam // BndP_2,25.47 //",
  "GP12brndp2_u:4758": "vasiṣṭha uvāca",
  "GP12brndp2_u:4759": "tathetyuktvā gate tasminbhṛguvaryo mahodare /",
  "GP12brndp2_u:4760": "kṛtakṛtyo gurujanaṃ draṣṭuṃ gantumiyeṣa saḥ // BndP_2,25.48 //",
  "GP12brndp2_u:4761": "gacchannatha tadāsau tu himādrivanagahvare /",
  "GP12brndp2_u:4762": "viveśa kandaraṃ rāmo bhāvikarmapracoditaḥ // BndP_2,25.49 //",
  "GP12brndp2_u:4763": "sa tatra dadṛśe bālaṃ dhṛtaprāṇamanudrutam /",
  "GP12brndp2_u:4764": "vyāghreṇa vipratanayaṃ rudantaṃ bhītabhītavat // BndP_2,25.50 //",
  "GP12brndp2_u:4765": "dṛṣṭvānukaṃpahṛdayastatparitrāṇakātaraḥ /",
  "GP12brndp2_u:4766": "tiṣṭhatiṣṭheti taṃ vyāghraṃ vadannuccairathānvayāt // BndP_2,25.51 //",
  "GP12brndp2_u:4767": "tamanudrutya vegena cirādiva bhṛgūdvahaḥ /",
  "GP12brndp2_u:4768": "āsasāda vane ghoraṃ śārdūlamatibhīṣaṇam // BndP_2,25.52 //",
  "GP12brndp2_u:4769": "vyāghreṇānudrutaḥ so 'pi palāyanvanagahvare /",
  "GP12brndp2_u:4770": "nipapāta dvijasutastrastaḥ prāṇabhayāturaḥ // BndP_2,25.53 //",
  "GP12brndp2_u:4771": "rāmo 'pi krodharaktākṣo vipraputraparīpsayā /",
  "GP12brndp2_u:4772": "tṛṇamūlaṃ samādāya kuśāstreṇābhyamantrayat // BndP_2,25.54 //",
  "GP12brndp2_u:4773": "tāvattarakṣurbalavānādravatpatitaṃ dvijam /",
  "GP12brndp2_u:4774": "dṛṣṭvā nanādasubhṛśaṃ rodasī kampayanniva // BndP_2,25.55 //",
  "GP12brndp2_u:4775": "dagdhvā tvastrāgninā vyāghraṃ praharantaṃ nakhāṅkuraiḥ /",
  "GP12brndp2_u:4776": "akṛtavraṇamevāśu mokṣayāmāsa taṃ dvijam // BndP_2,25.56 //",
  "GP12brndp2_u:4777": "so 'pi brahmāgninirdagdhadehaḥ pāpmā nabhastale /",
  "GP12brndp2_u:4778": "gāndharvaṃ vapurāsthāya rāmamāheti sādaram // BndP_2,25.57 //",
  "GP12brndp2_u:4779": "vipraśāpena bhopūrvamahaṃ prāptastarakṣutām /",
  "GP12brndp2_u:4780": "gacchāmi mocitaḥ śāpāttvayāhamadhunā divam // BndP_2,25.58 //",
  "GP12brndp2_u:4781": "ityuktvā tu gate tasminrāmo vegena vismitaḥ /",
  "GP12brndp2_u:4782": "patitaṃ dvijaputraṃ taṃ kṛpayā vyavapadyata // BndP_2,25.59 //",
  "GP12brndp2_u:4783": "mābhairevaṃ vadanvāṇīmārādeva dvijātmajam /",
  "GP12brndp2_u:4784": "paramṛśattadaṅgāni śanairujjīvayannṛpa // BndP_2,25.60 //",
  "GP12brndp2_u:4785": "rāmeṇotthāpitaścaivaṃ sa tadonmīlya locane /",
  "GP12brndp2_u:4786": "vilokayandadarśāgre bhṛguśreṣṭhamavasthitam // BndP_2,25.61 //",
  "GP12brndp2_u:4787": "bhasmīkṛtaṃ ca śārdūlaṃ dṛṣṭavā vismayamāgataḥ /",
  "GP12brndp2_u:4788": "gatabhīrāha kastvaṃ bhoḥ kathaṃ veha samāgataḥ // BndP_2,25.62 //",
  "GP12brndp2_u:4789": "kena vāyaṃ nihantuṃ māmudyato bhasmasātkṛtaḥ /",
  "GP12brndp2_u:4790": "tarakṣurbhīṣaṇākāraḥ sākṣānmṛtyurivāparaḥ // BndP_2,25.63 //",
  "GP12brndp2_u:4791": "bhayasaṃmūḍhamanamo mamādyāpi mahāmate /",
  "GP12brndp2_u:4792": "hate 'pi tasminnakhilā bhānti vai tanmayā diśaḥ // BndP_2,25.64 //",
  "GP12brndp2_u:4793": "tvāmeva manye sakalaṃ pitā mātā sutdṛdgurū /",
  "GP12brndp2_u:4794": "paramāpadamāpannaṃ tvaṃ māṃ samupajīvayan // BndP_2,25.65 //",
  "GP12brndp2_u:4795": "āsīnmunivaraḥ kaścicchānto nāma mahātapāḥ /",
  "GP12brndp2_u:4796": "putrastasyāsmi tīrthārthī śālagrāmamayāsiṣam // BndP_2,25.66 //",
  "GP12brndp2_u:4797": "tasmātsaṃprasthitaśśailaṃ didṛkṣurgandhamādanam /",
  "GP12brndp2_u:4798": "nānāmunigaṇairjuṣṭaṃ puṇyaṃ badarikāśramam // BndP_2,25.67 //",
  "GP12brndp2_u:4799": "gantukāmo 'pahāyāhaṃ panthānaṃ tu himācale /",
  "GP12brndp2_u:4800": "praviśangahanaṃ ramyaṃ pradeśālokanākulam // BndP_2,25.68 //",
  "GP12brndp2_u:4801": "diśaṃprācīṃ samuddiśya krośamātramayāsiṣam /",
  "GP12brndp2_u:4802": "tato diṣṭavaśenāhaṃ prādravaṃ bhayapīḍitaḥ // BndP_2,25.69 //",
  "GP12brndp2_u:4803": "patitaśca tvayā bhūyobhūmerutthāpito 'dhunā /",
  "GP12brndp2_u:4804": "pitreva nitarāṃ putraḥ premṇātyarthaṃ dayālunā /",
  "GP12brndp2_u:4805": "ityeṣa mama vṛttāntaḥ sākalyenoditastava // BndP_2,25.70 //",
  "GP12brndp2_u:4806": "vasiṣṭha uvāca",
  "GP12brndp2_u:4807": "iti pṛṣṭastadā tena svavṛttāntamaśeṣataḥ /",
  "GP12brndp2_u:4808": "kathayāmāsa rājendra rāmastasmai yathākramam // BndP_2,25.71 //",
  "GP12brndp2_u:4809": "tatastau prītisaṃyuktau kathayantau parasparam /",
  "GP12brndp2_u:4810": "sthitvā nāticiraṃ kālamatha gantumiyeṣa saḥ // BndP_2,25.72 //",
  "GP12brndp2_u:4811": "anvīyamānastenātha rāmastasmādguhāmukhāt /",
  "GP12brndp2_u:4812": "niṣkramyāvasathaṃ pitroḥ saṃpratasthe mudānvitaḥ // BndP_2,25.73 //",
  "GP12brndp2_u:4813": "akṛtavraṇa evāsau vyāghreṇa bhuvi pātitaḥ /",
  "GP12brndp2_u:4814": "rāmeṇa rakṣitaścābhudyasmāddhyāghraṃ vinighnatā // BndP_2,25.74 //",
  "GP12brndp2_u:4815": "tasmāttadeva nāmāsya babhūva prathitaṃ bhuvi /",
  "GP12brndp2_u:4816": "vipraputrasya rājendra tadetatso 'kṛtavraṇaḥ // BndP_2,25.75 //",
  "GP12brndp2_u:4817": "tadā prabhṛti rāmasya cchāyevātapagā bhuvi /",
  "GP12brndp2_u:4818": "babhūva mitramatyarthaṃ sarvāvasthāsu pārthiva // BndP_2,25.76 //",
  "GP12brndp2_u:4819": "sa tenānugato rājanbhṛgorāsādya sannidhim /",
  "GP12brndp2_u:4820": "dṛṣṭvā khyātiṃ ca so 'bhyetya vinayenābhyavādayat // BndP_2,25.77 //",
  "GP12brndp2_u:4821": "sa tābhyāṃ priyamāṇābhyāmāśīrbhirabhinanditaḥ /",
  "GP12brndp2_u:4822": "dināni katicittatra nyavasattatpriyepsayā // BndP_2,25.78 //",
  "GP12brndp2_u:4823": "tatastayoranumate cyavanasya mahāmuneḥ /",
  "GP12brndp2_u:4824": "āśramaṃ praticakrāma śiṣyasaṃghaiḥ samāvṛtam // BndP_2,25.79 //",
  "GP12brndp2_u:4825": "niyantritāntaḥ karaṇaṃ taṃ ca saṃśāntamānasam /",
  "GP12brndp2_u:4826": "sukanyācāpi tadbhāryāmavandata mahāmanāḥ // BndP_2,25.80 //",
  "GP12brndp2_u:4827": "tābhyāṃ ca prītiyuktābhyāṃ rāmaḥ samabhinanditaḥ /",
  "GP12brndp2_u:4828": "aurvāśramaṃ samāpede draṣṭukāmastaponidhim // BndP_2,25.81 //",
  "GP12brndp2_u:4829": "taṃ cābhivādya medhāvī tena ca pratinanditaḥ /",
  "GP12brndp2_u:4830": "uvāsa tatra tatprītyā dināni katicinnṛpa // BndP_2,25.82 //",
  "GP12brndp2_u:4831": "visṛṣṭastena śanakairṛcīkabhavanaṃ mudā /",
  "GP12brndp2_u:4832": "pratasthe bhārgavaḥ śrīmānakṛtavraṇasaṃyutaḥ // BndP_2,25.83 //",
  "GP12brndp2_u:4833": "avandata pituḥ pitrornatvā pādau pṛthak pṛthak /",
  "GP12brndp2_u:4834": "tau ca taṃ nṛpa saṃharṣāccāśiṣā pratyanandatām // BndP_2,25.84 //",
  "GP12brndp2_u:4835": "pṛṣṭaśca tābhyāmakhilaṃ nijavṛttamudāradhīḥ /",
  "GP12brndp2_u:4836": "kathayāmāsa rājendra yathāvṛttamanukramāt // BndP_2,25.85 //",
  "GP12brndp2_u:4837": "sthitvā dināni katicittatrāpi tadanujñayā /",
  "GP12brndp2_u:4838": "jagāmāvasathaṃ pitrormudā paramayā yutaḥ // BndP_2,25.86 //",
  "GP12brndp2_u:4839": "abhyetya pitarau rājannāsī nāvāśramottame /",
  "GP12brndp2_u:4840": "avandata tayoḥ pādau yathāvadbhṛgunandana // BndP_2,25.87 //",
  "GP12brndp2_u:4841": "pādapraṇāmāvanataṃ samutthāpya ca sādaram /",
  "GP12brndp2_u:4842": "āśliṣya netrasalilairnandantau paryaṣiñcatām // BndP_2,25.88 //",
  "GP12brndp2_u:4843": "āśīrbhirabhinandyāṅke samāropya suhurmukham /",
  "GP12brndp2_u:4844": "vikṣantau tasya cāṅgāni parispṛśyāpaturmudam // BndP_2,25.89 //",
  "GP12brndp2_u:4845": "apṛcchatāñca tau rāmaṃ kalenaitāvatā tvayā /",
  "GP12brndp2_u:4846": "kiṃ kṛtaṃ putra ko vāyaṃ kutra vā tvamupasthitaḥ // BndP_2,25.90 //",
  "GP12brndp2_u:4847": "kathaṃ saha sakāśe tvamāsthito vātra vāgataḥ /",
  "GP12brndp2_u:4848": "tvayetadakhilaṃ vatsa kathyatāṃ tathyamāvayoḥ // BndP_2,25.91 //",
  "GP12brndp2_u:4849": "iti śrībrahmāṇḍe mahāpurāṇe vāyuprokte madhyabhāge tṛtīya",
  "GP12brndp2_u:4850": "upoddhātapāder'junopākhyāne bhārgavacarite pañcaviṃśatitamo 'dhyāyaḥ // 25//",
  "GP12brndp2_u:4851": "_____________________________________________________________",
  "GP12brndp2_u:4852": "vaśiṣṭha uvāca",
  "GP12brndp2_u:4853": "iti pṛṣṭastadā tābhyāṃ rāmo rājankṛtāñjaliḥ /",
  "GP12brndp2_u:4854": "tayorakathayatsarvamātmanā yadanuṣṭhitam // BndP_2,26.1 //",
  "GP12brndp2_u:4855": "nideśādvai kulagurostapaścaraṇamātmanaḥ /",
  "GP12brndp2_u:4856": "śaṃbhornideśāttīrthānāmaṭanaṃ ca yathākramam // BndP_2,26.2 //",
  "GP12brndp2_u:4857": "tadājñayaiva daityanāṃ vadhaṃ cāmarakāraṇāt /",
  "GP12brndp2_u:4858": "haraprasādādatrāpi hyakṛtavraṇadarśanam // BndP_2,26.3 //",
  "GP12brndp2_u:4859": "etatsarvamaśeṣeṇa yadanyaccātmanā kṛtam /",
  "GP12brndp2_u:4860": "kathayāmāsa tadrāmaḥ pitroḥ saṃprīyamāṇayoḥ // BndP_2,26.4 //",
  "GP12brndp2_u:4861": "tau ca tenoditaṃ sarvaṃ śrutvā tatkarma vistaram /",
  "GP12brndp2_u:4862": "hṛṣṭau harṣāntaraṃ bhūyo rājannāpnuvatāvubhau // BndP_2,26.5 //",
  "GP12brndp2_u:4863": "evaṃ pitrormahārāja śuśrūṣāṃ bhṛgupuṅgavaḥ /",
  "GP12brndp2_u:4864": "prakurvaṃstadvidheyātmā bhrātṝṇāṃ cāviśeṣataḥ // BndP_2,26.6 //",
  "GP12brndp2_u:4865": "etasminneva kāle tu kadāciddhaihayeśvaraḥ /",
  "GP12brndp2_u:4866": "ityeṣa mṛgayāṃ gāntuṃ caturaṅgabalānvitaḥ // BndP_2,26.7 //",
  "GP12brndp2_u:4867": "saṃrajyamāne gagane bandhūkakusumāruṇaiḥ /",
  "GP12brndp2_u:4868": "tārājāladyutiharaiḥ samantādaruṇāṃśubhiḥ // BndP_2,26.8 //",
  "GP12brndp2_u:4869": "mandaṃ vījati proddhūtaketakīvanarājibhiḥ /",
  "GP12brndp2_u:4870": "prābhātike gandhavahe kumudākarasaṃspṛśi // BndP_2,26.9 //",
  "GP12brndp2_u:4871": "vayāṃsi narmadātīratarunīḍāśrayeṣu ca /",
  "GP12brndp2_u:4872": "vyāharansvākulā vāco manaḥśrotrasukhāvahāḥ // BndP_2,26.10 //",
  "GP12brndp2_u:4873": "narmadātīratīrthaṃ tadavatīryāghahāriṇi /",
  "GP12brndp2_u:4874": "tattoye munivṛndeṣu gṛṇātsubrahma śāśvatam // BndP_2,26.11 //",
  "GP12brndp2_u:4875": "vidhivatkṛtamaitreṣu sannivṛtya sarittaṭāt /",
  "GP12brndp2_u:4876": "āśamaṃ prati gacchatsu munimukhyeṣu karmiṣu // BndP_2,26.12 //",
  "GP12brndp2_u:4877": "pratyekaṃ vīrapatnīṣu vyagrāsu gṛhakarmasu /",
  "GP12brndp2_u:4878": "homārthaṃ munikalpābhirduhyamānāsu dhenuṣu // BndP_2,26.13 //",
  "GP12brndp2_u:4879": "sthāne munikumāreṣu taṃ dohaṃ hi nayatsu ca /",
  "GP12brndp2_u:4880": "agnihotrākule jāte sarvabhūtasukhāvahe // BndP_2,26.14 //",
  "GP12brndp2_u:4881": "vikasatsu sarojeṣu gāyatsu bhramareṣu ca /",
  "GP12brndp2_u:4882": "vāśatsu nīḍānniṣpatya patatriṣu samantataḥ // BndP_2,26.15 //",
  "GP12brndp2_u:4883": "anati vyagramattebhaturaṅgarathagāminām /",
  "GP12brndp2_u:4884": "gātrālhādavivarddhanyāṃ velāyāṃ mandavāyunā // BndP_2,26.16 //",
  "GP12brndp2_u:4885": "gacchatsu cāśramopāntaṃ prasūnajalahāriṣu /",
  "GP12brndp2_u:4886": "svādhyā yadakṣairbahubhirajināṃbaradhāribhiḥ // BndP_2,26.17 //",
  "GP12brndp2_u:4887": "samyak prayojyamāneṣu mantreṣūccāvaceṣu ca /",
  "GP12brndp2_u:4888": "praiṣeṣūccāryamāṇeṣu hūyamāneṣu vahniṣu // BndP_2,26.18 //",
  "GP12brndp2_u:4889": "yathā vanmantratantroktakriyāsu vitatāsu ca /",
  "GP12brndp2_u:4890": "jvaladagniśikhākāre tamastapanatejasi // BndP_2,26.19 //",
  "GP12brndp2_u:4891": "pratihatya diśaḥ sarvā vivṛṇvāne ca medinīm /",
  "GP12brndp2_u:4892": "savitaryudayaṃ yāti naiśe tamasi naśyati // BndP_2,26.20 //",
  "GP12brndp2_u:4893": "tārakāsu vilīnāsu kāṣṭhāsu vimalāsu ca /",
  "GP12brndp2_u:4894": "kṛtamaitrādiko rājā mṛgayāṃ haihayeśvaraḥ // BndP_2,26.21 //",
  "GP12brndp2_u:4895": "niryayau nagarāttasmātpurohitasamanvitaḥ /",
  "GP12brndp2_u:4896": "balaiḥ sarvaiḥ samuditaiḥ savājirathakuñjaraiḥ // BndP_2,26.22 //",
  "GP12brndp2_u:4897": "sacivaḥ sahitaḥ śrīmān savayobhiśca rājabhiḥ /",
  "GP12brndp2_u:4898": "mahatā balabhāreṇa namayanvasudhātalam // BndP_2,26.23 //",
  "GP12brndp2_u:4899": "nādayanrathaghoṣeṇa kakubhaḥ sarvato nṛpaḥ /",
  "GP12brndp2_u:4900": "svabalaughapadakṣepaprakṣuṇṇāvanireṇubhiḥ // BndP_2,26.24 //",
  "GP12brndp2_u:4901": "yayau saṃcchādayanvyoma vimānaśatasaṃkulam /",
  "GP12brndp2_u:4902": "saṃpravaśya vanaṃ ghoraṃ vindhyodrerbalasaṃcayaiḥ // BndP_2,26.25 //",
  "GP12brndp2_u:4903": "bhṛśaṃ vilolayā māsa samantādrājasattamaḥ /",
  "GP12brndp2_u:4904": "parivārya vanaṃ tattu sa rājā nijasainikaiḥ // BndP_2,26.26 //",
  "GP12brndp2_u:4905": "mṛgānnānāvidhānhiṃsrānnijaghāna śitaiḥ śaraiḥ /",
  "GP12brndp2_u:4906": "ākarṇakṛṣṭakodaṇḍayodhamuktaiḥ śiteṣubhiḥ // BndP_2,26.27 //",
  "GP12brndp2_u:4907": "nikṛttagātrāḥ śārdūlā nyapatanbhuvi kecana /",
  "GP12brndp2_u:4908": "udagravegapādātakhaḍgakhaṇḍitavigrahāḥ // BndP_2,26.28 //",
  "GP12brndp2_u:4909": "varāhayūthapāḥ kecidrudhirārdrā dharāmaguḥ /",
  "GP12brndp2_u:4910": "pracaṇḍaśāktikonmuktaśaktinirbhinnamastakāḥ // BndP_2,26.29 //",
  "GP12brndp2_u:4911": "mṛgaughāḥ pratyapadyanta parvatā iva medinīm /",
  "GP12brndp2_u:4912": "nārācā viddhasarvāṅgāḥ siṃharkṣaśarabhādayaḥ // BndP_2,26.30 //",
  "GP12brndp2_u:4913": "vasudhāmanvakīryanta śoṇitārdrāḥ samantataḥ /",
  "GP12brndp2_u:4914": "evaṃ savāguraiḥ kaiścitpatadbhiḥ patitairapi // BndP_2,26.31 //",
  "GP12brndp2_u:4915": "śvabhiścānudrutaiḥ kaiściddhāvamānaistathā mṛgaiḥ /",
  "GP12brndp2_u:4916": "āttairvikrośamānaiśca bhītaiḥ prāṇabhayāturaiḥ // BndP_2,26.32 //",
  "GP12brndp2_u:4917": "yugāpāye yathātyarthaṃ vanamākulamābabhau /",
  "GP12brndp2_u:4918": "varāhasiṃhaśārdūlaśvāvicchaśakulāni ca // BndP_2,26.33 //",
  "GP12brndp2_u:4919": "camarīrurugomāyugavayarkṣavṛkānbahūn /",
  "GP12brndp2_u:4920": "kṛṣṇasārāndvīpimṛgānraktakhaḍgamṛgānavi // BndP_2,26.34 //",
  "GP12brndp2_u:4921": "vicitrāṅgānmṛgānanyānnyaṅkūnapi ca sarvaśaḥ /",
  "GP12brndp2_u:4922": "bālānstanandhayānyūnaḥ sthavirānmithunāngaṇān // BndP_2,26.35 //",
  "GP12brndp2_u:4923": "nijaghnurniśitaiḥ śastraiḥ śastravadhyānhi sainikāḥ /",
  "GP12brndp2_u:4924": "evaṃ hatvā mṛgān ghorānhiṃsraprāyānaśeṣataḥ // BndP_2,26.36 //",
  "GP12brndp2_u:4925": "śrameṇa mahatā yuktā babhūvurnṛpasainikāḥ /",
  "GP12brndp2_u:4926": "madhye dinakare prāpte sasainyaḥ sa tadā nṛpaḥ // BndP_2,26.37 //",
  "GP12brndp2_u:4927": "narmadāṃ dharmasaṃtaptaḥ pipāsuragamacchanaiḥ /",
  "GP12brndp2_u:4928": "avatīya tatastasyāstoye sabalavāhanaḥ // BndP_2,26.38 //",
  "GP12brndp2_u:4929": "vijāgāha śubhe rājā kṣuttṛṣṇāparipīḍitaḥ /",
  "GP12brndp2_u:4930": "snātvā pītvā ca salilaṃ sa tasyāḥ sukhaśītalam // BndP_2,26.39 //",
  "GP12brndp2_u:4931": "bisāṃkurāṇi śubhrāṇi svādūni prajaghāsa ca /",
  "GP12brndp2_u:4932": "vikrīḍya toye suciramuttīrya sabalo nṛpaḥ // BndP_2,26.40 //",
  "GP12brndp2_u:4933": "viśaśrāma ca tattīre tarukhaṇḍopamaṇḍite /",
  "GP12brndp2_u:4934": "ālaṃbapāne tigmāṃśau sasainyaḥ sānugo nṛpaḥ // BndP_2,26.41 //",
  "GP12brndp2_u:4935": "niścakrāma puraṃ gantuṃ vindhyādrivanagahvarāt /",
  "GP12brndp2_u:4936": "sa gacchanneva dadṛśe narmadā tīramāśritam // BndP_2,26.42 //",
  "GP12brndp2_u:4937": "āśramaṃ puṇyaśīlasya jamadagnermahātmanaḥ /",
  "GP12brndp2_u:4938": "tato nivṛtya sainyāni dūre 'vasthāpya pārthivaḥ // BndP_2,26.43 //",
  "GP12brndp2_u:4939": "paricāraiḥ katipathaiḥ sahito 'yāttadāśamam /",
  "GP12brndp2_u:4940": "gatvā tadāśramaṃ ramyaṃ purohitasamanvitaḥ // BndP_2,26.44 //",
  "GP12brndp2_u:4941": "upetya muniśārdūlaṃ nanāma śirasā nṛpaḥ /",
  "GP12brndp2_u:4942": "abhinaṃ dyāśaṣā taṃ vai jamadagnirnṛpottamam // BndP_2,26.45 //",
  "GP12brndp2_u:4943": "pūjayāmāsa vidhivadarghapādyāsanādibhiḥ /",
  "GP12brndp2_u:4944": "saṃbhāvayitvā tāṃ pūjāṃ vihitāṃ muninā tadā // BndP_2,26.46 //",
  "GP12brndp2_u:4945": "niṣasādāsane śubhra purastasya mahāmuneḥ /",
  "GP12brndp2_u:4946": "tamāsīnaṃ nṛpavaraṃ kuśāsanagato muniḥ // BndP_2,26.47 //",
  "GP12brndp2_u:4947": "papraccha kuśalapraśnaṃ putramitrādibandhuṣu /",
  "GP12brndp2_u:4948": "saha saṃkathayaṃstena rājñā munivarottamaḥ // BndP_2,26.48 //",
  "GP12brndp2_u:4949": "sthitvā nāticiraṃ kālamātithyārthaṃ nyamantrayat /",
  "GP12brndp2_u:4950": "tataḥ sa rājā suprīto jamadagni mabhāṣata // BndP_2,26.49 //",
  "GP12brndp2_u:4951": "maharṣe dehi me 'nujñāṃ gamiṣyāmi svakaṃ puram /",
  "GP12brndp2_u:4952": "samagravāhanabalo hyahaṃ tasmānmahāmune // BndP_2,26.50 //",
  "GP12brndp2_u:4953": "kartu na śakyamā tithyaṃ tvayā vanyāśinā vane /",
  "GP12brndp2_u:4954": "athavā tvaṃ tapaḥśaktyā kartumātithyamadya me // BndP_2,26.51 //",
  "GP12brndp2_u:4955": "śaknoṣyapi purīṃ gantuṃ māmanujñāturhasi /",
  "GP12brndp2_u:4956": "anyathā cetkhalaiḥ sainyairatyarthaṃ munisattama // BndP_2,26.52 //",
  "GP12brndp2_u:4957": "tapasvināṃ bhavetpīḍā niyamakṣayakārikā /",
  "GP12brndp2_u:4958": "vasiṣṭha uvāca",
  "GP12brndp2_u:4959": "ityevamuktaḥ sa munistaṃ prāhasthīyatāṃ kṣaṇam // BndP_2,26.53 //",
  "GP12brndp2_u:4960": "sarvaṃ saṃpādayithye 'hamātithyaṃ sānugasya te /",
  "GP12brndp2_u:4961": "ityuktvāhūya tāṃ dogdhrīmuvācāyaṃ mamātithiḥ // BndP_2,26.54 //",
  "GP12brndp2_u:4962": "upāga tastvayā tasmātkriyatāmadya satkṛtiḥ /",
  "GP12brndp2_u:4963": "ityuktā muninā dogdhrī sātitheyamaśeṣataḥ /",
  "GP12brndp2_u:4964": "dudoha nṛpaterāśu yadyogyaṃ munigauravāt // BndP_2,26.55 //",
  "GP12brndp2_u:4965": "athāśramaṃ tatsurarājasadmanikāśamāsīdbhṛgupuṅgavasya /",
  "GP12brndp2_u:4966": "vibhūtibhedairavicintyarupamananyasādhyaṃ surabhiprabhāvāt // BndP_2,26.56 //",
  "GP12brndp2_u:4967": "anekaratnojjvalacitrahemaprakāśamālāparivītamuccaiḥ /",
  "GP12brndp2_u:4968": "pūrṇenduśubhrābhraviṣaktaśṛṅgaiḥ prāsādasaṃghaiḥ parivītamantaḥ // BndP_2,26.57 //",
  "GP12brndp2_u:4969": "kāṃsyārakūṭārasatāmrahemadurvarṇasaudho paladārumṛdbhiḥ /",
  "GP12brndp2_u:4970": "pṛthagvimiśrairbhavanairanekaiḥ sadbhāsitaṃ netramanobhirāmaiḥ // BndP_2,26.58 //",
  "GP12brndp2_u:4971": "mahārharatnojjvalahemavedikāniṣkūṭasopānakuṭīviṭaṅkakaiḥ /",
  "GP12brndp2_u:4972": "tulākapāṭargalakuḍyadehalīniśāntaśālājiraśobhitairbhṛśam // BndP_2,26.59 //",
  "GP12brndp2_u:4973": "valabhyalindāṅgapācārutoraṇairadabhraparyantacatuṣkikādibhiḥ /",
  "GP12brndp2_u:4974": "staṃbheṣu kuḍyeṣu ca divyaratnavicitracitraiḥ pariśobhamānaiḥ // BndP_2,26.60 //",
  "GP12brndp2_u:4975": "uccāvacai ratnavarairvicitrasuvarṇasiṃhāsanapīṭhikādyaiḥ /",
  "GP12brndp2_u:4976": "sa bhakṣyabhojyādibhi rannapānairupetabhāṇḍopagataikadeśaiḥ // BndP_2,26.61 //",
  "GP12brndp2_u:4977": "gṛhairamartyocitasarvasaṃpatsamanvitairnetramano 'bhirāmaiḥ /",
  "GP12brndp2_u:4978": "tasyāśramaṃ sannagaropamānaṃ babhau vadhūbhiścamanoharābhiḥ // BndP_2,26.62 //",
  "GP12brndp2_u:4979": "iti śrībrahmāṇḍe mahāpurāṇe vāyuprokte madhyabhāge tṛtīya",
  "GP12brndp2_u:4980": "upoddhātapāder'junopākhyāne ṣaḍviṃśatitamo 'dhyāyaḥ // 26//",
  "GP12brndp2_u:4981": "_____________________________________________________________",
  "GP12brndp2_u:4982": "vasiṣṭha uvāca",
  "GP12brndp2_u:4983": "tasminpure santulitāmaredrapurīprabhāve munivaryadhenuḥ /",
  "GP12brndp2_u:4984": "vinirmame teṣu gṛheṣu paścāttadyogyanārīnaravṛndajātam // BndP_2,27.1 //",
  "GP12brndp2_u:4985": "vicitraveṣābharaṇaprasūnagandhāṃśukālaṅkṛtavigrahābhiḥ /",
  "GP12brndp2_u:4986": "sahāvabhāvābhirudāraceṣṭāśrīkāntisaundaryaguṇānvitābhiḥ // BndP_2,27.2 //",
  "GP12brndp2_u:4987": "mandasphuraddantamarīcijāla vidyotitānanasarojajitendubhābhiḥ /",
  "GP12brndp2_u:4988": "pratyagrayauvanabharāsavalgugīrbhiḥ sa premamantharakaṭākṣanirīkṣaṇābhiḥ // BndP_2,27.3 //",
  "GP12brndp2_u:4989": "prītiprasannahṛdayābhiratiprabhābhiḥ śṛṅgārakalpatarupuṣpavibhūṣitābhiḥ /",
  "GP12brndp2_u:4990": "devāṅganātulitasaubhagasaukumāryarūpābhilāṣamadhurākṛtirañjitābhiḥ // BndP_2,27.4 //",
  "GP12brndp2_u:4991": "uttaptahemakalaśopamacārupīnavakṣoruhadvayabharānatamadhyamābhiḥ /",
  "GP12brndp2_u:4992": "śroṇībharākramaṇakhedapariśritāsmṛgāraktapāvakarasāruṇitāṅghribhūbhiḥ // BndP_2,27.5 //",
  "GP12brndp2_u:4993": "keyūrahāramaṇikaṅkaṇahema kaṇṭhasūtrāmalaśravaṇamaṇḍalamaṇḍitābhiḥ /",
  "GP12brndp2_u:4994": "sragdāmacumbitasakuntalakeśapāśakāñcīkalāpapariśiñjitanūpurābhiḥ // BndP_2,27.6 //",
  "GP12brndp2_u:4995": "āmṛṣṭaroṣaparisāṃtvananarmahāsakelīpriyālapanabhartsanaroṣaṇeṣu /",
  "GP12brndp2_u:4996": "bhāveṣu pārthivanijapriyadhairyabandhasarvāpahāracatureṣu kṛtāntarābhiḥ // BndP_2,27.7 //",
  "GP12brndp2_u:4997": "tantrīsvanopamitamañjulasaumyageyagandharvatāramadhurāravabhāṣiṇībhiḥ /",
  "GP12brndp2_u:4998": "vīṇāpravīṇatarapāṇitalāṅgulībhirgaṃbhīracakracaṭuvādaratotsukābhiḥ // BndP_2,27.8 //",
  "GP12brndp2_u:4999": "strībhirmadālasa tarābhiratipragalbhabhāvābhirākulitakāmukamānasābhiḥ /",
  "GP12brndp2_u:5000": "kāmaprayoganipuṇābhirahīnasaṃpadaudāryarūpaguṇaśīlasamanvitābhiḥ // BndP_2,27.9 //",
  "GP12brndp2_u:5001": "saṃkhyātigābhiraniśaṃ gṛhakṛtyakarmavyagrātmakābhirapi tatparicārikābhiḥ /",
  "GP12brndp2_u:5002": "puṃbhiśca tadguṇagaṇocitarūpaśobhairudbhāsitairgṛhacaraiḥ paritaḥ parītam // BndP_2,27.10 //",
  "GP12brndp2_u:5003": "sarājamārgāpaṇasaudhasadmasopānadevālayacatvareṣu /",
  "GP12brndp2_u:5004": "paurairaśeṣārthaguṇaiḥ samantādadhyāsyamānaṃ paripūrṇakāmaiḥ // BndP_2,27.11 //",
  "GP12brndp2_u:5005": "aneka ratnojjvalitairvicitraiḥ prāsādasaṃghairatulairasaṃkhyaiḥ /",
  "GP12brndp2_u:5006": "rathāśvamātaṅgakharoṣṭragojāyogyairanekairapi mandiraiśca // BndP_2,27.12 //",
  "GP12brndp2_u:5007": "naredrasāmantaniṣādisādipadātisenapatināyakānām /",
  "GP12brndp2_u:5008": "viprādikānāṃ rathisārathīnāṃ gṛhaistathā māgadhabandināṃ ca // BndP_2,27.13 //",
  "GP12brndp2_u:5009": "viviktarathyāpaṇacitracatvarairanekavastukrayavikrayaiśca /",
  "GP12brndp2_u:5010": "mahādhanopaskarasādhunirmitairgṛhaiśca śubhrairgaṇikājanānām // BndP_2,27.14 //",
  "GP12brndp2_u:5011": "mahārharatnojjvalatuṅgagopuraiḥ saha śvagṛdhravrajanartanālayaiḥ /",
  "GP12brndp2_u:5012": "citrairdhvacaiścāpi patākikābhiḥ śubhraiḥ paṭairmaṇḍapikābhirunnataiḥ // BndP_2,27.15 //",
  "GP12brndp2_u:5013": "kahlārakañjakumudotpalareṇuvāsitaiścakāhvahaṃsakurarībakasārasānām /",
  "GP12brndp2_u:5014": "nānāravāḍhyaramaṇīyataṭākavāpīsarovaraiścāpi jalopapannaiḥ // BndP_2,27.16 //",
  "GP12brndp2_u:5015": "cūtapriyālapanasāmramadhūkajaṃbūplakṣairnavaiśca tarubhiśca kṛtālavālaiḥ /",
  "GP12brndp2_u:5016": "paryantaropitamanoramanāgaketakīpunnāgacaṃpakavanaiśca patatrijuṣṭaiḥ // BndP_2,27.17 //",
  "GP12brndp2_u:5017": "mandārakundakaravīramanojñayūthikājātyādikairvividhapuṣpaphalaiśca vṛkṣaiḥ /",
  "GP12brndp2_u:5018": "saṃlakṣyamāṇaparitopavanālibhiśca saṃśobhitaṃ jagati vismayanīyarūpaiḥ // BndP_2,27.18 //",
  "GP12brndp2_u:5019": "sarvarttukapravarasaurabhavāyumandamandapracāribhartsitadharmakālam /",
  "GP12brndp2_u:5020": "ittha surāsuramanoramabhogasaṃpadvispaṣṭamānavibhavaṃ nagaraṃ naredra // BndP_2,27.19 //",
  "GP12brndp2_u:5021": "saubhāgyabhogamamitaṃ munihomadhenuḥ sadyo vidhāya vinivedayadāśu tasmai /",
  "GP12brndp2_u:5022": "jñātvā tato munivaro dvijahomadhenvā saṃpāditaṃ narapate rucirātitheyam // BndP_2,27.20 //",
  "GP12brndp2_u:5023": "āhūya kañcana tadantika mātmaśiṣyaṃ prāsthāpayatsaguṇaśālinamāśu rājan /",
  "GP12brndp2_u:5024": "gatvā viśāmadhipatestarasā samīpaṃ saṃpraśrayaṃ munisutastamidaṃ babhāṣe // BndP_2,27.21 //",
  "GP12brndp2_u:5025": "ātithyamasmadupapāditamāśu rājñā saṃbhāvanīyamiti naḥ kuladeśikājñā /",
  "GP12brndp2_u:5026": "rājā tato munivareṇa kṛtābhyanujñaḥ saṃprāviśatpuravaraṃ svakṛte kṛtaṃ tat // BndP_2,27.22 //",
  "GP12brndp2_u:5027": "sarvopabhogyanilayaṃ munihomadhenusāmarthyasūcakamaśoṣabalaiḥ sametaḥ /",
  "GP12brndp2_u:5028": "antaḥ praviśya nagararddhimaśeṣalokasaṃmohinīm bhisamīkṣya sa rājavaryaḥ // BndP_2,27.23 //",
  "GP12brndp2_u:5029": "prītiprasannavadanaḥ sabalastu dānī dhīro 'pi vismayamavāpa bhṛśaṃ tadānīm /",
  "GP12brndp2_u:5030": "gacchansurastrīnayanā liyūthapānaikapātrocitacārumūrttiḥ // BndP_2,27.24 //",
  "GP12brndp2_u:5031": "reme sa haihayapatiḥ purarājamārge śakraḥ kuberavasatāviva sāmaraughaḥ /",
  "GP12brndp2_u:5032": "taṃ prasthitaṃ rājapathātsamantātpaurāṅganāścandanavārisiktaiḥ // BndP_2,27.25 //",
  "GP12brndp2_u:5033": "prasūnalājāprakarairajasramavīpṛṣansaudhagatāḥ sutdṛdyaiḥ /",
  "GP12brndp2_u:5034": "abhyāgatārhaṇasamutsukapaurakāntā hastāravindagalitāmalalājavarṣaiḥ // BndP_2,27.26 //",
  "GP12brndp2_u:5035": "kāleyapaṅkasurabhīkṛtanandanotthaśubhraprasūnanikarairalivṛndagītaiḥ /",
  "GP12brndp2_u:5036": "tatratyapauravanitāñjanaratnasāramuktābhirapyanupadaṃ pravikīryamāmaḥ // BndP_2,27.27 //",
  "GP12brndp2_u:5037": "vyabhrājatāvanipatirviśadaiḥ samantācchītāṃśuraśminikarairiva mandarādriḥ /",
  "GP12brndp2_u:5038": "brāhmīṃ tapaḥśriya mudāragaṇamacintyāṃ lokeṣu durlabhatarāṃ spṛhaṇīyaśobhām // BndP_2,27.28 //",
  "GP12brndp2_u:5039": "paśyanviśāmadhipatiḥ purasaṃpadaṃ tāmuccaiḥ śaśaṃsa manasā vacaseva rājan /",
  "GP12brndp2_u:5040": "mene ca haihayapatirbhuvi durlabheyaṃ kṣātrī manoharatarā mahitā hi saṃpat // BndP_2,27.29 //",
  "GP12brndp2_u:5041": "asyāḥ śatāṃśatulanāmapi nopagantuṃ vipraśiyaḥ prabhavatīti surārcitāyāḥ /",
  "GP12brndp2_u:5042": "madhyepuraṃ purajanopacitāṃ vibhūtimālokayansaha purohitamantrisārthaiḥ // BndP_2,27.30 //",
  "GP12brndp2_u:5043": "gacchatsvapārśvacara darśitavarṇasaudho lebhe mudaṃ purajanaiḥ paripūjyamānaḥ /",
  "GP12brndp2_u:5044": "rājā tato munivaropacitāṃ saparyāmātmānurūpamiha sānucaro labhasva // BndP_2,27.31 //",
  "GP12brndp2_u:5045": "ityaśrameṇa nṛpatirvinivarttayitvā svārthaṃ prālpitagṛhābhimukho jagāma /",
  "GP12brndp2_u:5046": "paureḥ sametya vividhārhaṇapāṇibhiśca mārge mudā viracitājalibhiḥ samantāt // BndP_2,27.32 //",
  "GP12brndp2_u:5047": "saṃbhāvitobhyanupadaṃ jayaśabdaghoṣaistūryāravaiśca badhirīkṛtadigvibhāgaiḥ /",
  "GP12brndp2_u:5048": "kakṣāntarāṇi nṛpatiḥ śanakairatītya trīṇi krameṇa ca sasaṃbhramakañcukīni // BndP_2,27.33 //",
  "GP12brndp2_u:5049": "dūraprasāritapṛthagjanasaṃkulāni sadmāviveśa sacivādaradattahṛstaḥ /",
  "GP12brndp2_u:5050": "tatra pradīpadadhidarpaṇagandhapuṣpadūrvākṣatādibhiralaṃ purakāminībhiḥ // BndP_2,27.34 //",
  "GP12brndp2_u:5051": "niryāya rājabhavanāntarataḥ salīlamānandito narapatirbahumāna pūrvakam /",
  "GP12brndp2_u:5052": "tābhiḥ samābhiviniveśitamāśu nānāratnapravekarucijālavirājamānam // BndP_2,27.35 //",
  "GP12brndp2_u:5053": "sūkṣmottaracchadamudārayaśā manojñamadhyā ruroha kanakottaraviṣṭaraṃ tam /",
  "GP12brndp2_u:5054": "tasmingṛhe nṛpa tadīyapurandhrivargaḥ svāsīnamāśu nṛpatirvividhārhaṇābhiḥ // BndP_2,27.36 //",
  "GP12brndp2_u:5055": "vādyādibhistadanubhūṣaṇagandhapuṣpavastrādyalaṅkṛtibhiragryamudaṃ tatāna /",
  "GP12brndp2_u:5056": "tasminnaśeṣadivasocitakarma sarvaṃ nirvartya haihayapatiḥ svamatānusāram // BndP_2,27.37 //",
  "GP12brndp2_u:5057": "nānā vidhālayananarmavicitrakelīsaṃprekṣitairdinamaśeṣamalaṃ nināya /",
  "GP12brndp2_u:5058": "kṛtvā dināntasamayocitakarma caiva rājā svamantrisacivānugataḥ samantāt // BndP_2,27.38 //",
  "GP12brndp2_u:5059": "āsannabhṛtyakarasaṃsthitadīpakaudhasaṃśāntasaṃtamasamāśu sadaḥ prapede /",
  "GP12brndp2_u:5060": "tatrāsane samupaviśya purodhamantrisāmantanāyakaśataiḥ samupāsyamānaḥ // BndP_2,27.39 //",
  "GP12brndp2_u:5061": "anvāsta rājasamitau vividhairvinodairhṛṣṭaḥ suredra iva devagaṇairupetaḥ /",
  "GP12brndp2_u:5062": "tataściraṃ vividhavādyavinodanṛttaprekṣāpravṛttahasanādikathāprasaṃgaḥ // BndP_2,27.40 //",
  "GP12brndp2_u:5063": "āsāṃcakāra gaṇikājannarmahāsakrīḍāvilāsaparitoṣitacittavṛttiḥ /",
  "GP12brndp2_u:5064": "itthaṃ viśāmadhipatirbhṛśamāniśārddhaṃ nānāvihāravibhavānubhavairanekaiḥ // BndP_2,27.41 //",
  "GP12brndp2_u:5065": "sthitvānugānnarapatīnapi tannivāsaṃ prasthāpya vāsabhavanaṃ svayamapyayāsīt /",
  "GP12brndp2_u:5066": "tadrājasainyamakhilaṃ nijavīryaśauryasaṃpatprabhāvamahimānuguṇaṃ gṛheṣu // BndP_2,27.42 //",
  "GP12brndp2_u:5067": "ātmānurupavibhaveṣu mahārhavastrasragbhūṣaṇādibhiralaṃ muditaṃ babhūva /",
  "GP12brndp2_u:5068": "sainyāni tāni nṛpatervividhānnapānasadbhakṣyabhojyamadhumāṃsapayoghṛtādyaiḥ // BndP_2,27.43 //",
  "GP12brndp2_u:5069": "tṛptānyavātsurakhilāni sukhopabhaugaistasyāṃ naredrapuri devagaṇā divīva /",
  "GP12brndp2_u:5070": "evaṃ tadā narapateranuyāyinaste nānāvidhocitasukhānubhavapratītāḥ // BndP_2,27.44 //",
  "GP12brndp2_u:5071": "anyonyamūcuriti gehadhanādibhirvā kiṃ sādhyate vayamihaiva vasāma sarve /",
  "GP12brndp2_u:5072": "rājāpi śārvaravidhānamatho vidhāya nirvartya vāsabhavane śayanīyamagryam /",
  "GP12brndp2_u:5073": "adhyāsya ratnanikarairati śaibhi bhadraṃ nidrāmasevata naredra ciraṃ pratītaḥ // BndP_2,27.45 //",
  "GP12brndp2_u:5074": "iti śrībrahmāṇḍe mahāpurāṇe vāyuprokte madhyabhāge tṛtīya",
  "GP12brndp2_u:5075": "upoddhātapāder'junopākhyāne saptaviṃśatitamo 'dhyāyaḥ // 27//",
  "GP12brndp2_u:5076": "_____________________________________________________________",
  "GP12brndp2_u:5077": "vasiṣṭha uvāca",
  "GP12brndp2_u:5078": "svapantametya rājānaṃ sūtamāgadhavandinaḥ /",
  "GP12brndp2_u:5079": "pravodhayitumavyagrā jaguruccairniśātyaye // BndP_2,28.1 //",
  "GP12brndp2_u:5080": "vīṇāveṇuravonmiśrakalatālatatānugam /",
  "GP12brndp2_u:5081": "samastaśrutisuśrāvyapraśastamadhurasvaram // BndP_2,28.2 //",
  "GP12brndp2_u:5082": "snigdhakaṇṭhāḥ suvispaṣṭamūrcchanāgrāmasūcitam /",
  "GP12brndp2_u:5083": "jagurgeyaṃ manohāri tāramandralayānvitam // BndP_2,28.3 //",
  "GP12brndp2_u:5084": "ūcuśca taṃ mahātmānaṃ rājānaṃ sūtamāgadhāḥ /",
  "GP12brndp2_u:5085": "svapantaṃ vividhā vāco bubodhayiṣavaḥ śaneḥ // BndP_2,28.4 //",
  "GP12brndp2_u:5086": "pasyāyamastamabhyeti rājendrenduḥ parājitaḥ /",
  "GP12brndp2_u:5087": "vivarddhamānayā nūnaṃ tava vaktrāṃbujaśriyā // BndP_2,28.5 //",
  "GP12brndp2_u:5088": "draṣṭuṃ tvadāna nāṃbhojaṃ samutsuka ivādhunā /",
  "GP12brndp2_u:5089": "tamāṃsi bhindannādityaḥ saṃprāpto hyudayaṃ vibho // BndP_2,28.6 //",
  "GP12brndp2_u:5090": "rājannakhilaśītāṃśuvaṃśamauliśikhāmaṇe /",
  "GP12brndp2_u:5091": "nidrayā laṃ mahābuddhe prativudhyasva sāṃpratam // BndP_2,28.7 //",
  "GP12brndp2_u:5092": "iti teṣāṃ vacaḥ śṛṇvannabudhyata mahīpatiḥ /",
  "GP12brndp2_u:5093": "kṣīrābdau śeṣaśayanādyathāpaṅkajalocanaḥ // BndP_2,28.8 //",
  "GP12brndp2_u:5094": "vinidrākṣaḥ samutthāya karma naityakamādarāt /",
  "GP12brndp2_u:5095": "cakārāvahitaḥ samyagjayādikamaśeṣataḥ // BndP_2,28.9 //",
  "GP12brndp2_u:5096": "devatāmabhivandyeṣṭāṃ gāṃ divyasraggandhabhūṣaṇaḥ /",
  "GP12brndp2_u:5097": "kṛtvā dūrvāñjanādarśamaṅgalyālambanāni ca // BndP_2,28.10 //",
  "GP12brndp2_u:5098": "dattvā dānāni cārthibhyo natvā gobrahmaṇānapi /",
  "GP12brndp2_u:5099": "niṣkramya ca purāttasmādupatasthe ca bhāskaram // BndP_2,28.11 //",
  "GP12brndp2_u:5100": "tāvadabhyāyayuḥ sarvaṃ mantrisāmantanāyakāḥ /",
  "GP12brndp2_u:5101": "racitāñjalayo rājannemuśca nṛpasattamam // BndP_2,28.12 //",
  "GP12brndp2_u:5102": "tataḥ sa taiḥ parivṛtaḥ samupetya taponidhim /",
  "GP12brndp2_u:5103": "nanāma pādayostasya kirīṭenārkavarcasā // BndP_2,28.13 //",
  "GP12brndp2_u:5104": "āśīrbhirabhinandyātha rājānaṃ munipuṅgavaḥ /",
  "GP12brndp2_u:5105": "praśrayāvanataṃ sāmnā tamuvācāsyatāmiti // BndP_2,28.14 //",
  "GP12brndp2_u:5106": "tamāsīnaṃ narapatiṃ mahārṣiḥ prītamānasaḥ /",
  "GP12brndp2_u:5107": "uvāca rajanī vyuṣṭā sukhena tava kiṃ nṛpa // BndP_2,28.15 //",
  "GP12brndp2_u:5108": "asmākameva rājendra vane vanyena jīvatām /",
  "GP12brndp2_u:5109": "śakyaṃ mṛgasadharmāṇāṃ yena kenāpi varttitum // BndP_2,28.16 //",
  "GP12brndp2_u:5110": "araṇye nāgarāṇāṃ tu sthitiratyantaduḥsahā /",
  "GP12brndp2_u:5111": "anabhyastaṃ hi rājendra nanu sarvaṃ hi duṣkaram // BndP_2,28.17 //",
  "GP12brndp2_u:5112": "vanavāsaparikleśaṃ bhavānyatsānugo 'sakṛt /",
  "GP12brndp2_u:5113": "āptastu bhavato nūnaṃ sā gauravasamunnatiḥ // BndP_2,28.18 //",
  "GP12brndp2_u:5114": "ityuktastena muninā sa rājā prītipūrvakam /",
  "GP12brndp2_u:5115": "prahasanniva taṃ bhūyo vacanaṃ pratyabhāṣata // BndP_2,28.19 //",
  "GP12brndp2_u:5116": "brahmankimanayā hyuktyā dṛṣṭaste yādṛśo mahān /",
  "GP12brndp2_u:5117": "asmābhimahimā yena vismitaṃ sakalaṃ jagat // BndP_2,28.20 //",
  "GP12brndp2_u:5118": "bhavatprabhāvasaṃjātavibhavāhatacetasaḥ /",
  "GP12brndp2_u:5119": "ito na gantumicchanti sainikā me mahāmune // BndP_2,28.21 //",
  "GP12brndp2_u:5120": "tvādṛśānāṃ jagantīha prabhāvaistapasāṃ vibho /",
  "GP12brndp2_u:5121": "dhriyante sarvadā nūnamacintyaṃ brahmavarcasam // BndP_2,28.22 //",
  "GP12brndp2_u:5122": "naiva citraṃ tava vibho śakroti tapasā bhavān /",
  "GP12brndp2_u:5123": "dhruvaṃ karttuṃ hi lokānāmavasthātritayaṃ kramāt // BndP_2,28.23 //",
  "GP12brndp2_u:5124": "sudṛṣṭā te tapaḥsiddhirmahatī lokapūjitā /",
  "GP12brndp2_u:5125": "gamiṣyāmi purīṃ brahmannanujānātu māṃ bhavān // BndP_2,28.24 //",
  "GP12brndp2_u:5126": "vasiṣṭha uvāca",
  "GP12brndp2_u:5127": "ityuktastenasa muniḥ kārttavīryeṇa sādaram /",
  "GP12brndp2_u:5128": "saṃbhāvayitvā nitarāṃ tatheti pratyabhāṣata // BndP_2,28.25 //",
  "GP12brndp2_u:5129": "muninā samanujñāto viniṣkramya tadāśramāt /",
  "GP12brndp2_u:5130": "sainyaiḥ parivṛtaḥ sarvaiḥ saṃpratasthe purīṃ prati // BndP_2,28.26 //",
  "GP12brndp2_u:5131": "sa gacchaṃścintayāmāsa manasā pathi pārthivaḥ /",
  "GP12brndp2_u:5132": "aho 'sya tapasaḥ siddhirloka vismayadāyinī // BndP_2,28.27 //",
  "GP12brndp2_u:5133": "yayā labdhedṛśī dhenuḥ sarvakāmaduhāṃ varā /",
  "GP12brndp2_u:5134": "kiṃ me sakalarājyena yogarddhyā vāpyanalpayā // BndP_2,28.28 //",
  "GP12brndp2_u:5135": "goratnabhūtā yadiyaṃ dhenurmunivare sthitā /",
  "GP12brndp2_u:5136": "anayotpāditā nūnaṃ saṃpatsvargasadāmapi // BndP_2,28.29 //",
  "GP12brndp2_u:5137": "ṛddhamaindramapi vyaktaṃ padaṃ trailokyapūjitam /",
  "GP12brndp2_u:5138": "asyā dhenorahaṃ manye kalāṃ nārhati ṣoḍaśīm // BndP_2,28.30 //",
  "GP12brndp2_u:5139": "ityevaṃ cintayānaṃ taṃ paścādabhyetya pārthivam /",
  "GP12brndp2_u:5140": "candragupto 'bravīnmantrī kṛtāñjali puṭastadā // BndP_2,28.31 //",
  "GP12brndp2_u:5141": "kimarthaṃ rājaśārdūla purīṃ pratigamiṣyasi /",
  "GP12brndp2_u:5142": "rakṣitena ca rājyena puryā vā kiṃ phalaṃ tava // BndP_2,28.32 //",
  "GP12brndp2_u:5143": "goratnabhūtā nṛpateryāvardhenurna cālaye /",
  "GP12brndp2_u:5144": "varttate nārddhamapi te rājyaṃ śūnyaṃ tava prabho // BndP_2,28.33 //",
  "GP12brndp2_u:5145": "anyacca dṛṣṭamāścaryaṃ mayā rājañchṛṇuṣva tat /",
  "GP12brndp2_u:5146": "bhavanāni manojñāni manojñāśca tathā striyaḥ // BndP_2,28.34 //",
  "GP12brndp2_u:5147": "prāsādā vividhākārā dhanaṃ cādṛṣṭasaṃkṣayam /",
  "GP12brndp2_u:5148": "dheno tasyāṃ kṣaṇenaiva vilīnaṃ paśyato mama // BndP_2,28.35 //",
  "GP12brndp2_u:5149": "tattapovanamevāsīdidānīṃ rājasattama /",
  "GP12brndp2_u:5150": "evaṃprabhāvā sā yasya tasya kiṃ durlaṃ bhavet // BndP_2,28.36 //",
  "GP12brndp2_u:5151": "tasmādratnārhasattvena svīkarttavyā hi gaustvayā /",
  "GP12brndp2_u:5152": "yadi te 'numataṃ kṛtyamākhyeyamanujīvibhiḥ // BndP_2,28.37 //",
  "GP12brndp2_u:5153": "rājovāca /",
  "GP12brndp2_u:5154": "evamevāhamapyenāṃ na jānāmītyasāṃpratam /",
  "GP12brndp2_u:5155": "brahmasvaṃ nāpahartavyamiti me śaṅkate manaḥ // BndP_2,28.38 //",
  "GP12brndp2_u:5156": "evaṃ bruvantaṃ rājānamidamāha purohitaḥ /",
  "GP12brndp2_u:5157": "gargo matimatāṃ śreṣṭho garhayanniva bhūpate // BndP_2,28.39 //",
  "GP12brndp2_u:5158": "brahmasvaṃ nāpaharttavyamāpadyapi kathañcana /",
  "GP12brndp2_u:5159": "brahmasvasadṛśaṃ loke durjaraṃ neha vidyate // BndP_2,28.40 //",
  "GP12brndp2_u:5160": "viṣaṃ hantyupayoktāraṃ lakṣyabhūtaṃ tu haihaya /",
  "GP12brndp2_u:5161": "kulaṃ samūlaṃ dahati brahmasvāraṇipāvakaḥ // BndP_2,28.41 //",
  "GP12brndp2_u:5162": "anivāryamidaṃ loke brahmasvandurjaraṃ viṣam /",
  "GP12brndp2_u:5163": "putrapautrāntaphaladaṃ vipākakaṭu pārthiva // BndP_2,28.42 //",
  "GP12brndp2_u:5164": "eśvaryamūḍhaṃ hi manaḥ prabhūmamasadātmanām /",
  "GP12brndp2_u:5165": "kinnāmāsanna kurute netrāsa dvipralobhitam // BndP_2,28.43 //",
  "GP12brndp2_u:5166": "vedānyastvāmṛte ko 'nyo vinā dānānnṛpottama /",
  "GP12brndp2_u:5167": "ādānaṃ cintayāno hi bāhmaṇeṣvabhivāñchati // BndP_2,28.44 //",
  "GP12brndp2_u:5168": "īdṛśastvaṃ mahābāho karma sajjananinditam /",
  "GP12brndp2_u:5169": "mā kṛthāstaddhi lokeṣu yaśohānikaraṃ tava // BndP_2,28.45 //",
  "GP12brndp2_u:5170": "vaṃśe mahati jātastvaṃ vadānyānāṃ prahībhujām /",
  "GP12brndp2_u:5171": "yaśāṃśi karmaṇānena saṃprataṃ māvyanīvaśaḥ // BndP_2,28.46 //",
  "GP12brndp2_u:5172": "aho 'nujīvinaḥ kiñcidbhartāraṃ vyasanārṇave /",
  "GP12brndp2_u:5173": "tatprasādasamunnaddhā majjayaṃ tyanayonmukhāḥ // BndP_2,28.47 //",
  "GP12brndp2_u:5174": "śriyā vikurvanpuruṣakṛtyacintye vicetanaḥ /",
  "GP12brndp2_u:5175": "tanmatānupravṛttiśca rājā sadyo viṣīdati // BndP_2,28.48 //",
  "GP12brndp2_u:5176": "ajñātamunayo mantrī rājānamanayāṃbudhau /",
  "GP12brndp2_u:5177": "ātmanā saha durbuddhirlohanauriva majjayet // BndP_2,28.49 //",
  "GP12brndp2_u:5178": "tasmāttvaṃ rājaśārdūla mūḍhasya nayavartmani /",
  "GP12brndp2_u:5179": "matamasya sudurbuddhernānuvarttitumarhasi // BndP_2,28.50 //",
  "GP12brndp2_u:5180": "evaṃ hi vadatastasya svāmiśreyaskaraṃ vacaḥ /",
  "GP12brndp2_u:5181": "ākṣipya mantrī rājānamidaṃ bhūyo hyabhāṣata // BndP_2,28.51 //",
  "GP12brndp2_u:5182": "brāhmaṇo 'yaṃ svajātīyahitameva samīkṣate /",
  "GP12brndp2_u:5183": "mahānti rājakāryāṇi dvijairvettuṃ na śakyate // BndP_2,28.52 //",
  "GP12brndp2_u:5184": "rājñaiva rājakāryāṇi vedyāni svamanīṣayā /",
  "GP12brndp2_u:5185": "vinā vai bhojanādāne kāryaṃ vipro na vindati // BndP_2,28.53 //",
  "GP12brndp2_u:5186": "brāhmaṇo nāvamantavyo vandanīyaśca nityaśaḥ /",
  "GP12brndp2_u:5187": "pratisaṃgrāhayaṇīyaśca nādhikaṃ sādhitaṃ kvacit // BndP_2,28.54 //",
  "GP12brndp2_u:5188": "tasmātsvīkṛtya tāṃ dhenuṃ prayāhi svapuraṃ nṛpa /",
  "GP12brndp2_u:5189": "nocedrājyaṃ parityajya gacchasvatapase vanam // BndP_2,28.55 //",
  "GP12brndp2_u:5190": "kṣamāvattvaṃ brāhmaṇānāṃ daṇḍaḥ kṣatrasya pārthiva /",
  "GP12brndp2_u:5191": "prasahya haraṇe vāpi nādharmaste bhaviṣyati // BndP_2,28.56 //",
  "GP12brndp2_u:5192": "prasahya haraṇe doṣaṃ yadi saṃpaśyase nṛpa /",
  "GP12brndp2_u:5193": "dattvā mūlyaṃ gavāśvādyamṛṣerthenuḥ pragṛhyatām // BndP_2,28.57 //",
  "GP12brndp2_u:5194": "svīkartavyā hi sā dhenustvayā tvaṃ ratnabhāgayataḥ /",
  "GP12brndp2_u:5195": "tapodhanānāṃ hi kuto ratnasaṃgrahaṇādaraḥ // BndP_2,28.58 //",
  "GP12brndp2_u:5196": "tapodhana balaḥ śāntaḥ prītimānsa nṛpa tvayi /",
  "GP12brndp2_u:5197": "tasmātte sarvathā dhenuṃ yācitaḥ saṃpradāsyati // BndP_2,28.59 //",
  "GP12brndp2_u:5198": "atha vā gohiraṇyadyaṃ yadanyadabhivāñchitam /",
  "GP12brndp2_u:5199": "saṃgṛhya vittaṃ vipulaṃ dhenuṃ tāṃ pratidāsyati // BndP_2,28.60 //",
  "GP12brndp2_u:5200": "anupekṣyaṃ mahadratnaṃ rājñā vai bhūtimicchatā /",
  "GP12brndp2_u:5201": "iti me varttate buddhiḥ kathaṃ vā manyate bhavān // BndP_2,28.61 //",
  "GP12brndp2_u:5202": "rājovāca /",
  "GP12brndp2_u:5203": "gatvā tvameva taṃ vipraṃ prasādya ca viśeṣataḥ /",
  "GP12brndp2_u:5204": "dattvā cābhīpsitaṃ tasmai tāṃ gāmānaya mantrika // BndP_2,28.62 //",
  "GP12brndp2_u:5205": "vasiṣṭha uvāca",
  "GP12brndp2_u:5206": "evamuktastatorājñā sa mantrī vidhicoditaḥ /",
  "GP12brndp2_u:5207": "nivṛtya prayayau śīghraṃ jamadagnerathāśramam // BndP_2,28.63 //",
  "GP12brndp2_u:5208": "gate tu nṛpatau tasminnakṛtavraṇasaṃyutaḥ /",
  "GP12brndp2_u:5209": "samidānayanārthāya rāmo 'pi prayayau vanam // BndP_2,28.64 //",
  "GP12brndp2_u:5210": "tataḥ sa mantrī sabalaḥ samāsādya tadāśramam /",
  "GP12brndp2_u:5211": "praṇamya muniśārdūlamidaṃ vacanamabravīt // BndP_2,28.65 //",
  "GP12brndp2_u:5212": "candragupta uvāca",
  "GP12brndp2_u:5213": "brahmannṛpatinājñaptaṃ rājā tu bhuvi ratnabhāk /",
  "GP12brndp2_u:5214": "ratnabhūtā ca dhenuḥ sā bhuvi dogdhrīṣvanuttamā // BndP_2,28.66 //",
  "GP12brndp2_u:5215": "tasmādratnaṃsuvarṇaṃ vā mūlyamuktvā yathocitam /",
  "GP12brndp2_u:5216": "ādāya goratnabhūtāṃ dhenuṃ me dātumarhasi // BndP_2,28.67 //",
  "GP12brndp2_u:5217": "jamadagniruvāca",
  "GP12brndp2_u:5218": "homadhenuriyaṃ mahyaṃ na dātavyā hi kasyacit /",
  "GP12brndp2_u:5219": "rājā vadānyaḥ sa kathaṃ brahmasvamabhivāñchati // BndP_2,28.68 //",
  "GP12brndp2_u:5220": "mantryuvāca",
  "GP12brndp2_u:5221": "ratnabhāktvaṃna nṛpatirddhenuṃ te pratikāṅkṣati /",
  "GP12brndp2_u:5222": "gavāyutena tasmāttvaṃ tasmai tāṃ dātumarhasi // BndP_2,28.69 //",
  "GP12brndp2_u:5223": "jamadagniruvāca",
  "GP12brndp2_u:5224": "krayavikrayayornāhaṃ karttā jātu kathañcana /",
  "GP12brndp2_u:5225": "havirdhānīṃ ca vai tasmānnotsahe dātumañjasā // BndP_2,28.70 //",
  "GP12brndp2_u:5226": "mantryuvāca",
  "GP12brndp2_u:5227": "rājyārdhenātha vā brahmansakalenāpi bhūbhṛtaḥ /",
  "GP12brndp2_u:5228": "dehi dhenumimāmekāṃ tatte śreyo bhaviṣyati // BndP_2,28.71 //",
  "GP12brndp2_u:5229": "jamadagniruvāca",
  "GP12brndp2_u:5230": "jīvannāhaṃ tu dāsyāmi vāsavasyāpi durmate /",
  "GP12brndp2_u:5231": "guruṇā yācitaṃ kiṃ te vacasā nṛpateḥ punaḥ // BndP_2,28.72 //",
  "GP12brndp2_u:5232": "mantryuvāca",
  "GP12brndp2_u:5233": "tvameva svecchayā rājñe dehi dhenuṃ suhṛttayā /",
  "GP12brndp2_u:5234": "yathā balena nītāyāṃ tasyāṃ tvaṃ kiṃ kariṣyasi // BndP_2,28.73 //",
  "GP12brndp2_u:5235": "jamadagniruvāca",
  "GP12brndp2_u:5236": "dātā dvijānāṃ nṛpatiḥ sa yadyapyāhariṣyati /",
  "GP12brndp2_u:5237": "vipro 'haṃ kiṃ kariṣyāmi svecchāvitaraṇaṃ vinā // BndP_2,28.74 //",
  "GP12brndp2_u:5238": "vasiṣṭha uvāca",
  "GP12brndp2_u:5239": "ityevamuktaḥ saṃkruddhaḥ sa mantrī pāpacetanaḥ /",
  "GP12brndp2_u:5240": "prasahya netumārebhe munestasya payasvinīm // BndP_2,28.75 //",
  "GP12brndp2_u:5241": "iti śrībrahmāṇḍe mahāpurāṇe voyuprokte madhyabhāge tṛtīya",
  "GP12brndp2_u:5242": "upoddhātapāde 'ṣṭāviṃśatitamo 'dhyāyaḥ // 28//",
  "GP12brndp2_u:5243": "_____________________________________________________________",
  "GP12brndp2_u:5244": "vasiṣṭha uvāca",
  "GP12brndp2_u:5245": "jamadagnistato bhūyastamuvāca ruṣānvitaḥ /",
  "GP12brndp2_u:5246": "brahmasvaṃ nāpaharttavyaṃ puruṣeṇa vijānatā // BndP_2,29.1 //",
  "GP12brndp2_u:5247": "prasahya gāṃ me harato pāpamāpsyasi durmate /",
  "GP12brndp2_u:5248": "āyurjāne parikṣīṇaṃ na cedetatkariṣyati // BndP_2,29.2 //",
  "GP12brndp2_u:5249": "balādicchasi yannetuṃ tanna śakyaṃ kathañcana /",
  "GP12brndp2_u:5250": "svayaṃ vā yadi sāyucyedvinaśiṣyati pārthivaḥ // BndP_2,29.3 //",
  "GP12brndp2_u:5251": "dānaṃ vināpaharaṇaṃ brāhmaṇānāṃ tapasvinām /",
  "GP12brndp2_u:5252": "śatāyuṣor'junādanyaḥ ko nvicchati jijīviṣuḥ // BndP_2,29.4 //",
  "GP12brndp2_u:5253": "ityuktastena saṃkruddhaḥ sa mantrīkālacoditaḥ /",
  "GP12brndp2_u:5254": "baddhvā tāṃ gāṃ dṛḍhaiḥ pāśairvicakarṣa balānvitaḥ // BndP_2,29.5 //",
  "GP12brndp2_u:5255": "jamadagniratha krodhādbhāvikarmapracoditaḥ /",
  "GP12brndp2_u:5256": "rurodha taṃ yathāśakti vikarṣantaṃ pāyasvinīm // BndP_2,29.6 //",
  "GP12brndp2_u:5257": "jīvanna pratimokṣyāmi gāmenāmityamarṣitaḥ /",
  "GP12brndp2_u:5258": "jagrāha sudṛḍhaṃ kaṇṭhe vāhubhyāṃ tāṃ mahāmuniḥ // BndP_2,29.7 //",
  "GP12brndp2_u:5259": "tataḥ krodhaparītātmā candragupto 'tinirghṛṇaḥ /",
  "GP12brndp2_u:5260": "utsārayadhvamityenamādideśa svasainikān // BndP_2,29.8 //",
  "GP12brndp2_u:5261": "apradhṛṣyatamaṃ loke tamṛṣiṃ rājakiṅkarāḥ /",
  "GP12brndp2_u:5262": "bhartrājñayā prasahyainaṃ parivavruḥ samantataḥ // BndP_2,29.9 //",
  "GP12brndp2_u:5263": "daṇḍaiḥ kaśābhirlakuḍairvinighnantaśca muṣṭibhiḥ /",
  "GP12brndp2_u:5264": "te samutsārayan dhenoḥ sudūrataramantikāt // BndP_2,29.10 //",
  "GP12brndp2_u:5265": "sa tathā hanyamono 'pi vyathitaḥkṣamayānvitaḥ /",
  "GP12brndp2_u:5266": "na cukrodhākrodhanatvaṃ sato hi paramaṃ dhanam // BndP_2,29.11 //",
  "GP12brndp2_u:5267": "sa ca śaktaḥ svatapasā saṃharttumapi rakṣitum /",
  "GP12brndp2_u:5268": "jagatsarvaṃ kṣayaṃ tasya cintayanna pracukrudhe // BndP_2,29.12 //",
  "GP12brndp2_u:5269": "sapūrvaṃ krodhano 'tyarthaṃ māturarthe prasāditaḥ /",
  "GP12brndp2_u:5270": "rāmeṇābhūttato nityaṃ śānta eva mahātapāḥ // BndP_2,29.13 //",
  "GP12brndp2_u:5271": "sa hanyamānaḥ subhṛśaṃ cūrṇitāṅgāsthivandhanaḥ /",
  "GP12brndp2_u:5272": "nipapāta mahātejā dharaṇyāṃ gatacetanaḥ // BndP_2,29.14 //",
  "GP12brndp2_u:5273": "tasminmunau nipatite sa durātmā viśaṅkitaḥ /",
  "GP12brndp2_u:5274": "kiṅkarānādiśacchīghraṃ dhenorānayane balāt // BndP_2,29.15 //",
  "GP12brndp2_u:5275": "tataḥ savatsāṃ tā dhenuṃ baddhvā pāśairdṛḍhairnṛpaḥ /",
  "GP12brndp2_u:5276": "kaśābhirabhihanyanta cakṛṣuśca ninīṣayā // BndP_2,29.16 //",
  "GP12brndp2_u:5277": "ākṛṣyamāṇā bahubhiḥ kaśābhirlaguḍairapi /",
  "GP12brndp2_u:5278": "hanyamānā bhṛśaṃ taiśca cukrudhe ca payasvinī // BndP_2,29.17 //",
  "GP12brndp2_u:5279": "vyathitātikaśāpātaiḥ krodhena mahātānvitā /",
  "GP12brndp2_u:5280": "ākṛṣya pāśān sudṛḍhān kṛtvātmānamamocayat // BndP_2,29.18 //",
  "GP12brndp2_u:5281": "vimuktapāśavandhāsā sarvato 'bhivṛtā balaiḥ /",
  "GP12brndp2_u:5282": "huṃhāravaṃ prakurvāṇā sarvato 'hyapatadruṣā // BndP_2,29.19 //",
  "GP12brndp2_u:5283": "viṣāṇakhurapucchāgrairabhihatya samantataḥ /",
  "GP12brndp2_u:5284": "rājamantribalaṃ sarvaṃ vyadrāvayadamarṣitā // BndP_2,29.20 //",
  "GP12brndp2_u:5285": "vidrāvya kiṅkarānsarvāṃstarasaiva payasvinī /",
  "GP12brndp2_u:5286": "paśyatāṃ sarvabhūtānāṃ gaganaṃ pratyapadyata // BndP_2,29.21 //",
  "GP12brndp2_u:5287": "tataste bhagnasaṃkalpāḥ saṃbhagnakṣatavigrahāḥ /",
  "GP12brndp2_u:5288": "prasahya baddhvā tadvatsaṃ jagmurevātinirghṛṇāḥ // BndP_2,29.22 //",
  "GP12brndp2_u:5289": "payasvinīṃ vinā vatsaṃ gṛhītvā kiṅkaraiḥ saha /",
  "GP12brndp2_u:5290": "sa pāpastarasā rājñaḥ sannidhiṃ samupāgamat // BndP_2,29.23 //",
  "GP12brndp2_u:5291": "gatvā samīpaṃ nṛpateḥ praṇamyāsmai praśaṃsakṛt /",
  "GP12brndp2_u:5292": "tadvrattāntamaśeṣeṇa vyācacakṣe sasādhvasaḥ // BndP_2,29.24 //",
  "GP12brndp2_u:5293": "iti śrībrahmāṇḍe mahāpurāṇe vāyuprokte madhyamabhāge tṛtīya",
  "GP12brndp2_u:5294": "upoddhātapāder'junopākhyāne ekonatriṃśattamo 'dhyāyaḥ // 29//",
  "GP12brndp2_u:5295": "_____________________________________________________________",
  "GP12brndp2_u:5296": "vāsiṣṭha uvāca",
  "GP12brndp2_u:5297": "śrusvaitatsakalaṃ rājā jamadagnivadhādikam /",
  "GP12brndp2_u:5298": "udvignacetāḥ subhṛśaṃ cintayāmāsa naikadhā // BndP_2,30.1 //",
  "GP12brndp2_u:5299": "aho me sunṛsaṃsasya lokayorubhayorapi /",
  "GP12brndp2_u:5300": "brahmasvaharaṇe vāñchā taddhatyā cātigarhitā // BndP_2,30.2 //",
  "GP12brndp2_u:5301": "aho nāśrauṣamasyāhaṃ brāhmaṇasya vijānataḥ /",
  "GP12brndp2_u:5302": "vacanaṃ tarhi tāṃ jahyāṃ vimūḍhātmā gatatrapaḥ // BndP_2,30.3 //",
  "GP12brndp2_u:5303": "iti saṃcitayannaṃva hṛdayena vidūyatā /",
  "GP12brndp2_u:5304": "svapuraṃ praticakrāma sabalaḥ sānugastataḥ // BndP_2,30.4 //",
  "GP12brndp2_u:5305": "purīṃ pratigate rājñi tasminsaparivārake /",
  "GP12brndp2_u:5306": "āśramātsahasā rājanviniścakrāma reṇukā // BndP_2,30.5 //",
  "GP12brndp2_u:5307": "atha sakṣatasarvāṅgaṃ rudhireṇa pariplutam /",
  "GP12brndp2_u:5308": "niśceṣṭaṃ paritaṃ bhūmau dadarśa patimātmanaḥ // BndP_2,30.6 //",
  "GP12brndp2_u:5309": "tataḥ sā vihataṃ matvā bharttāraṃ gatacetanam /",
  "GP12brndp2_u:5310": "anvāhatevāśaninā mūrchitānyapatadbhuvi // BndP_2,30.7 //",
  "GP12brndp2_u:5311": "cirādiva punarbhūmerutthāyātīva duḥkhitā /",
  "GP12brndp2_u:5312": "patitvotthāya sā bhūyaḥ susvaraṃ praruroda ha // BndP_2,30.8 //",
  "GP12brndp2_u:5313": "vilalāpa ca sātyarthaṃ dharaṇīdhūlidhūsarā /",
  "GP12brndp2_u:5314": "aśrupūrmamukhī dīnā patitā śokasāgare // BndP_2,30.9 //",
  "GP12brndp2_u:5315": "hā nātha piya dharmajña dākṣiṇyāmṛtasāgara /",
  "GP12brndp2_u:5316": "hā dhigatyantaśānta tvaṃ naiva kāṅkṣeta cedṛśam // BndP_2,30.10 //",
  "GP12brndp2_u:5317": "āśramādabhiniṣkrāntaḥ sahasā vyasānarṇave /",
  "GP12brndp2_u:5318": "kṣiptvānāthāmagādhe māṃ kva ca yāto 'si mānada // BndP_2,30.11 //",
  "GP12brndp2_u:5319": "satāṃ sāptapade maitre muṣitāhaṃ tvayā saha /",
  "GP12brndp2_u:5320": "yāsi yatra tvamekākī tatra māṃ netumarhasi // BndP_2,30.12 //",
  "GP12brndp2_u:5321": "dṛṣṭvā tvāmīdṛśāvasthamacirāddhṛdayaṃ mama /",
  "GP12brndp2_u:5322": "na dīryate mahābhāga kaṭhināḥ khalu yoṣitaḥ // BndP_2,30.13 //",
  "GP12brndp2_u:5323": "ityevaṃ vilapantī sā rudatī ca muhurmuhuḥ /",
  "GP12brndp2_u:5324": "cukrośa rāmarāmeti bhṛśaṃ duḥkhapariplutā // BndP_2,30.14 //",
  "GP12brndp2_u:5325": "tāvadrāmo 'pi sa vanātsamidbhārasamanvitaḥ /",
  "GP12brndp2_u:5326": "akṛtavraṇasaṃyuktaḥ svāśramāya nyavarttata // BndP_2,30.15 //",
  "GP12brndp2_u:5327": "apaśyadbhayaśaṃsīni nimittāni bahūni saḥ /",
  "GP12brndp2_u:5328": "paśyannudvignahṛdayastūrṇaṃ prāpāśramaṃ vibhuḥ // BndP_2,30.16 //",
  "GP12brndp2_u:5329": "tamāyāntamabhiprekṣya rudatī sā bhṛśāturā /",
  "GP12brndp2_u:5330": "navibhūteva śokena prārudadreṇukā punaḥ // BndP_2,30.17 //",
  "GP12brndp2_u:5331": "rāmasya purato rājanbhartṛvyasanapīḍitā /",
  "GP12brndp2_u:5332": "ubhābhyāmapi hastābhyāmudaraṃ samatāḍayat // BndP_2,30.18 //",
  "GP12brndp2_u:5333": "mārge viditavṛttāntaḥ samyagrāmo 'pi mātaram /",
  "GP12brndp2_u:5334": "kurarīmiva śokārttā dṛṣṭvā duḥkhamupeyivān // BndP_2,30.19 //",
  "GP12brndp2_u:5335": "dhairyamāropya medhāvī duḥśaśokapariplutaḥ /",
  "GP12brndp2_u:5336": "netrābhyāmaśrupūrṇābhyāṃ tasthau bhūmāvardhomukhaḥ // BndP_2,30.20 //",
  "GP12brndp2_u:5337": "taṃ tathāgatamālokya rāmaṃ prāhākṛtavraṇaḥ /",
  "GP12brndp2_u:5338": "kimidaṃ bhṛguśārdūla naitatvayyupapādyate // BndP_2,30.21 //",
  "GP12brndp2_u:5339": "na tvādṛśā mahābhāga bhṛśaṃ śocanti kutracit /",
  "GP12brndp2_u:5340": "dhṛtimanto mahāntastu duḥkhaṃ kurvati na vyaye // BndP_2,30.22 //",
  "GP12brndp2_u:5341": "śokaḥ sarvendriyāṇāṃ hi pariśoṣapradāyakaḥ /",
  "GP12brndp2_u:5342": "tyaja śokaṃ mahābāho na tatpātraṃ bhavadṛśāḥ // BndP_2,30.23 //",
  "GP12brndp2_u:5343": "ehikāmuṣmikārthānāṃ nūnamekāntarodhakaḥ /",
  "GP12brndp2_u:5344": "śokastasyāvakāśaṃ tvaṃ kathaṃ tdṛdi niyacchasi // BndP_2,30.24 //",
  "GP12brndp2_u:5345": "tattvaṃ dhairyadhano bhūtvā parisāṃtvaya mātaram /",
  "GP12brndp2_u:5346": "rudatīṃ bata vaidhavyaśaṃ kāpahatacetanām // BndP_2,30.25 //",
  "GP12brndp2_u:5347": "naivāgamanamastīha vyatikrāntasya vastunaḥ /",
  "GP12brndp2_u:5348": "tasmādatītamakhilaṃ tyaktvā kṛtyaṃ vicintaya // BndP_2,30.26 //",
  "GP12brndp2_u:5349": "ityevaṃ sāṃtvamānaśca tena duḥśasamanvitaḥ /",
  "GP12brndp2_u:5350": "rāmaḥ saṃstaṃbhayāmāsa śanairātmānamātmanā // BndP_2,30.27 //",
  "GP12brndp2_u:5351": "duḥkhaśokaparītā hi reṇukā tvarudanmuhaḥ /",
  "GP12brndp2_u:5352": "triḥsaptakṛtvo hastābhyāmudaraṃ samatāḍayat // BndP_2,30.28 //",
  "GP12brndp2_u:5353": "tāvattadantikaṃ rāmaḥ samabhyetyāśrulocanaḥ /",
  "GP12brndp2_u:5354": "rudatīmalamaṃbeti sāṃtvayāmāsa mātaram // BndP_2,30.29 //",
  "GP12brndp2_u:5355": "uvācāpanayanduḥkhādbhartṛśokaparāyaṇām /",
  "GP12brndp2_u:5356": "triḥsaptakṛtvo yadidaṃ tvayā vakṣaḥ samāhatam // BndP_2,30.30 //",
  "GP12brndp2_u:5357": "tāvatasaṃkhyamahaṃ tasmātkṣattrajāramaśeṣataḥ /",
  "GP12brndp2_u:5358": "haniṣye bhuvi sarvatra satyametadbravimi te // BndP_2,30.31 //",
  "GP12brndp2_u:5359": "tasmāttvaṃ śokamutsṛjya dhairyamātiṣṭa sāṃpratam /",
  "GP12brndp2_u:5360": "nāstyeva nūnamāyātamatikrāntasya vastunaḥ // BndP_2,30.32 //",
  "GP12brndp2_u:5361": "ityuktā reṇukā tena bhṛśaṃ duḥkhānvitāpi sā /",
  "GP12brndp2_u:5362": "kṛcchrāddhairyaṃ samālaṃbya tatheti pratyabhāṣata // BndP_2,30.33 //",
  "GP12brndp2_u:5363": "tato rāmo mahābāhuḥ pituḥ saha sahodaraiḥ /",
  "GP12brndp2_u:5364": "agnau satkarttumārebhe dehaṃ rājanyathavidhi // BndP_2,30.34 //",
  "GP12brndp2_u:5365": "bhartṛśokaparitāṅgī reṇukāpi dṛḍhavratā /",
  "GP12brndp2_u:5366": "putrānsarvānsamāhūya tvidaṃ vacanamabravīt // BndP_2,30.35 //",
  "GP12brndp2_u:5367": "reṇukovāca /",
  "GP12brndp2_u:5368": "ahaṃ va-pitaraṃ putrāḥ svargataṃ puṇyaśīlinam /",
  "GP12brndp2_u:5369": "anugantumihecchāmi tanme 'nujñātumarhatha // BndP_2,30.36 //",
  "GP12brndp2_u:5370": "asahyaduḥśaṃ vaidhavyaṃ sahamānā kathaṃ punaḥ /",
  "GP12brndp2_u:5371": "bhartrā virahitā tena pravarttiṣye vininditā // BndP_2,30.37 //",
  "GP12brndp2_u:5372": "tasmādanugamiṣyāmi bharttāraṃ dayitaṃ mama /",
  "GP12brndp2_u:5373": "yathā tena pravarttiṣye paratrāpi sahāniśam // BndP_2,30.38 //",
  "GP12brndp2_u:5374": "jvalantamimamevāgniṃ saṃpraviśya cirādiva /",
  "GP12brndp2_u:5375": "bharturmama bhaviṣyāmi pitṛlokapriyātithiḥ // BndP_2,30.39 //",
  "GP12brndp2_u:5376": "anuvādamṛte putrā bhavadbhistatra karmaṇi /",
  "GP12brndp2_u:5377": "pratibhūya na vaktavyaṃ yadi matpriyamicchatha // BndP_2,30.40 //",
  "GP12brndp2_u:5378": "ityevamuktvā vacanaṃ reṇukā dṛḍhaniścayā /",
  "GP12brndp2_u:5379": "agniṃ praviśya bharttāramanugantuṃ manodadhe // BndP_2,30.41 //",
  "GP12brndp2_u:5380": "etasminneva kāle tu reṇukāṃ tanayaiḥ saha /",
  "GP12brndp2_u:5381": "samābhāṣyātigaṃbhīrā vāguvācāśarīrīṇī // BndP_2,30.42 //",
  "GP12brndp2_u:5382": "he reṇuke svatanayairgiraṃ me 'vahitā śṛṇu /",
  "GP12brndp2_u:5383": "mā kārṣīḥ sāhasaṃ bhadre pravakṣyāmi priyaṃ tava // BndP_2,30.43 //",
  "GP12brndp2_u:5384": "sāhaso naiva karttavyaḥ kenāpyātmahitaiṣiṇā /",
  "GP12brndp2_u:5385": "na marttavyantvayā sarvo jīvanbhadrāṇi paśyati // BndP_2,30.44 //",
  "GP12brndp2_u:5386": "tasmāddhairyadhanā bhūtvā bhava tvaṃ kālakāṅkṣiṇī /",
  "GP12brndp2_u:5387": "nimittamantarīkṛtya kiñcideva śucismite // BndP_2,30.45 //",
  "GP12brndp2_u:5388": "acireṇaiva bharttā te bhaviṣyati sacetanaḥ /",
  "GP12brndp2_u:5389": "utpannajīvitena tvaṃ kāmaṃ prāpsyasi śobhane /",
  "GP12brndp2_u:5390": "bhavitrī cirarātrāya bahukalyāṇa bhājanam // BndP_2,30.46 //",
  "GP12brndp2_u:5391": "vasiṣṭha uvāca",
  "GP12brndp2_u:5392": "iti tadvacanaṃ śrutvā dhṛtimālaṃbya reṇukā /",
  "GP12brndp2_u:5393": "tadvākyagauravāddharṣamavāpustanayāśca te // BndP_2,30.47 //",
  "GP12brndp2_u:5394": "tatonītvā piturdehamāśramābhyantaraṃ muneḥ /",
  "GP12brndp2_u:5395": "śāyayitvā nivāte tu paritaḥ samupāviśan // BndP_2,30.48 //",
  "GP12brndp2_u:5396": "teṣāṃ tatropaviṣṭānāmaprahṛṣṭātmacetasām /",
  "GP12brndp2_u:5397": "nimattāni śubhānyāsannanekāni mahānti ca // BndP_2,30.49 //",
  "GP12brndp2_u:5398": "tena te kiñcidāśvastacetaso munipuṅgavāḥ /",
  "GP12brndp2_u:5399": "niṣeduḥ sahitā mātrā kāṅkṣanto jīvitaṃ pituḥ // BndP_2,30.50 //",
  "GP12brndp2_u:5400": "etasminnantare rājanbhṛguvaṃśadharo muniḥ /",
  "GP12brndp2_u:5401": "vidherbalena matimāṃstatrāgacchadyadṛcchayā // BndP_2,30.51 //",
  "GP12brndp2_u:5402": "atharvaṇāṃ vidhiḥ sā kṣādvedavedāṅgapāragaḥ /",
  "GP12brndp2_u:5403": "sarvaśāstrārthavitprājñaḥ sakalāsuravanditaḥ // BndP_2,30.52 //",
  "GP12brndp2_u:5404": "mṛtasaṃjīvinīṃ vidyāṃ yo veda munidurlabhām /",
  "GP12brndp2_u:5405": "yathāhatānmṛtāndevairutthāpayati dānavān // BndP_2,30.53 //",
  "GP12brndp2_u:5406": "śāstramośanasaṃ yena rājñāṃ rājyaphalapradam /",
  "GP12brndp2_u:5407": "praṇītamanujīvanti sarve 'dyāpīha pārthivāḥ // BndP_2,30.54 //",
  "GP12brndp2_u:5408": "sa tadāśramamāsādya praviṣṭo 'ntarmahāmuniḥ /",
  "GP12brndp2_u:5409": "dadarśa tadavasthāṃstānsarvānduḥkhapariplutān // BndP_2,30.55 //",
  "GP12brndp2_u:5410": "atha te tu bhṛguṃ dṛṣṭvā vaṃśamya pitaraṃ mudā /",
  "GP12brndp2_u:5411": "utthāyāsmai daduścāpi satkṛtya paramāsanam // BndP_2,30.56 //",
  "GP12brndp2_u:5412": "sa cāśīrbhistu tānsarvānabhinandya mahāmuniḥ /",
  "GP12brndp2_u:5413": "papraccha kimidaṃ vṛttaṃ tatsarvaṃ te nyavedayan // BndP_2,30.57 //",
  "GP12brndp2_u:5414": "tacchrutvā sa bhṛguḥ śīghraṃ jalamādāya mantravit /",
  "GP12brndp2_u:5415": "saṃjīvinyā vinayā taṃ siṣeca proccarannidam // BndP_2,30.58 //",
  "GP12brndp2_u:5416": "yajñasya tapaso vīya mamāpi śubhamasti cet /",
  "GP12brndp2_u:5417": "tenāsau jīvatācchīghraṃ prasupta ivacotthitaḥ // BndP_2,30.59 //",
  "GP12brndp2_u:5418": "evamukte śubhe vākye bhṛguṇā sādhukāriṇā /",
  "GP12brndp2_u:5419": "samuttasthāvathārcīkaḥ sākṣādgrarurivāparaḥ // BndP_2,30.60 //",
  "GP12brndp2_u:5420": "dṛṣṭvā tatra sthitaṃ vandyaṃ bhṛguṃ svasya pitāmaham /",
  "GP12brndp2_u:5421": "nanāma bhaktyā nṛpate kṛtāñjaliruvāca ha // BndP_2,30.61 //",
  "GP12brndp2_u:5422": "jamadagniruvāca",
  "GP12brndp2_u:5423": "dhanyo 'haṃ kṛtakṛtyo 'haṃ saphalaṃ jīvitaṃ ca me // BndP_2,30.62 //",
  "GP12brndp2_u:5424": "yatpaśye caraṇau te 'dya surāsuranamaskṛtau /",
  "GP12brndp2_u:5425": "bhagavankiṃ karomyadya śuśrūṣāṃ tava mānada // BndP_2,30.63 //",
  "GP12brndp2_u:5426": "punīhyātmakulaṃ svasya caraṇāṃbukaṇairvibho /",
  "GP12brndp2_u:5427": "ityuktvā sahasā'nītaṃ rāmeṇārdhyaṃ mudānvitaḥ // BndP_2,30.64 //",
  "GP12brndp2_u:5428": "pradadau pādayostasya bhaktyāna mitakandharaḥ /",
  "GP12brndp2_u:5429": "tajjalaṃ śirasādhatta sakuṭuṃbo mahāmanāḥ // BndP_2,30.65 //",
  "GP12brndp2_u:5430": "atha satkṛtya sa bhṛguṃ papraccha vinayānvitaḥ /",
  "GP12brndp2_u:5431": "bhagavan kiṃ kṛtaṃ tena rājñā duṣṭena pātakam // BndP_2,30.66 //",
  "GP12brndp2_u:5432": "yasyātithyaṃ hi kṛtavānahaṃ samyagvidhānataḥ /",
  "GP12brndp2_u:5433": "sādhubuddhyāsa duṣṭātmā kiṃ cakāra mahāmate // BndP_2,30.67 //",
  "GP12brndp2_u:5434": "vasiṣṭha uvāca",
  "GP12brndp2_u:5435": "evaṃ sa pṛṣṭo matimānbhṛguḥ sarvavidīśvaraḥ /",
  "GP12brndp2_u:5436": "ciraṃ dhyātvā samālocya kāraṇaṃ prāha bhūpate // BndP_2,30.68 //",
  "GP12brndp2_u:5437": "bhṛguruvāca",
  "GP12brndp2_u:5438": "śṛṇu tāta mahābhāga bījamasya hi karmaṇaḥ /",
  "GP12brndp2_u:5439": "yaśca vai kṛtavānpāpaṃ sarvajñasya tavānagha // BndP_2,30.69 //",
  "GP12brndp2_u:5440": "śaptaḥ purā vasiṣṭhena nāśārthaṃ sa mahīpatiḥ /",
  "GP12brndp2_u:5441": "dvijāparādhato mūḍha vīryaṃ te vinaśiṣyate // BndP_2,30.70 //",
  "GP12brndp2_u:5442": "tatkathaṃ vacanaṃ tasya bhaviṣyatyanyathā muneḥ /",
  "GP12brndp2_u:5443": "ayaṃ rāmo mahāvīryaṃ prasahyanṛpapuṅgavam // BndP_2,30.71 //",
  "GP12brndp2_u:5444": "haniṣyati mahābāho pratijñāṃ kṛtavānpurā /",
  "GP12brndp2_u:5445": "yasmāduraḥ pratihataṃ tvayā mātarmamāgrataḥ // BndP_2,30.72 //",
  "GP12brndp2_u:5446": "ekaviṃśativāraṃ hi bhṛśaṃ duḥkhaparītayā /",
  "GP12brndp2_u:5447": "triḥ saptakṛtvo niḥkṣatrāṃ kariṣye pṛthivīmimām // BndP_2,30.73 //",
  "GP12brndp2_u:5448": "ato 'yaṃ vāryamāṇo 'pi tvāyā pitrā nirantaram /",
  "GP12brndp2_u:5449": "bhāvinor'thasya ca balātkariṣyatyeva mānada // BndP_2,30.74 //",
  "GP12brndp2_u:5450": "sa tu rājā mahābhāgo vṛddhānāṃ paryupāsitā /",
  "GP12brndp2_u:5451": "dattātreyāddhareraṃśāllabdhabodho mahāmatiḥ // BndP_2,30.75 //",
  "GP12brndp2_u:5452": "sākṣādbhakto mahātmā ca tadvadhe pātakaṃ bhavet /",
  "GP12brndp2_u:5453": "evamuktvā mahārāja sa bhṛgurbrahmaṇaḥ sutaḥ /",
  "GP12brndp2_u:5454": "yathāgataṃ yayau vidvānbhaviṣyatkālaparyayāt // BndP_2,30.76 //",
  "GP12brndp2_u:5455": "iti śrībrahmāṇḍe mahāpurāṇe vāyuprokte madhyābhāge tṛtīya",
  "GP12brndp2_u:5456": "upoddhātapāde bhārgavacarite triṃśattamo 'dhyāyaḥ // 30//",
  "GP12brndp2_u:5457": "_____________________________________________________________",
  "GP12brndp2_u:5458": "sagara uvāca",
  "GP12brndp2_u:5459": "brahmaputra mahābhāga vada bhārgavaceṣṭitam /",
  "GP12brndp2_u:5460": "yaccakāra mahāvīryyo rājñaḥ kruddho hi karmaṇā // BndP_2,31.1 //",
  "GP12brndp2_u:5461": "vasiṣṭha uvāca",
  "GP12brndp2_u:5462": "gate tasminmahābhāge bhṛgo pitṛparāyaṇaḥ /",
  "GP12brndp2_u:5463": "rāmaḥ provāca saṃkruddho muñcañchvāsānmuharmuhuḥ // BndP_2,31.2 //",
  "GP12brndp2_u:5464": "paraśurāma uvāca",
  "GP12brndp2_u:5465": "aho paśyata mūḍhatvaṃrājño hyutpathagāminaḥ /",
  "GP12brndp2_u:5466": "kārttavīryasya yo vidvāṃścakre brahmavadhodyamam // BndP_2,31.3 //",
  "GP12brndp2_u:5467": "daivaṃ hi balavanmanye yatprabhāvāccharīriṇaḥ /",
  "GP12brndp2_u:5468": "śubhaṃ vāpyaśubhaṃ sarve prakurvanti vimohitāḥ // BndP_2,31.4 //",
  "GP12brndp2_u:5469": "śṛṇavantu ṛṣayaḥ sarve pratijñā kriyate mayā /",
  "GP12brndp2_u:5470": "kārttavīryaṃ nihatyājau piturvairaṃ prasādhaye // BndP_2,31.5 //",
  "GP12brndp2_u:5471": "yadi rājā suraiḥ sarvairindrāddairdānavaistathā /",
  "GP12brndp2_u:5472": "rakṣiṣyate tathāpyenaṃ saṃhariṣyāmi nānyathā // BndP_2,31.6 //",
  "GP12brndp2_u:5473": "evamuktaṃ samākarṇya rāmeṇa samuhātmanā /",
  "GP12brndp2_u:5474": "jamadagniruvācedaṃ putraṃ sāhasabhāṣiṇam // BndP_2,31.7 //",
  "GP12brndp2_u:5475": "jamadagniruvāca",
  "GP12brndp2_u:5476": "śruṇu rāma pravakṣyāmi satāṃ dharmaṃ sanātanam /",
  "GP12brndp2_u:5477": "yacchrutvā mānavāḥ sarve jāyante dharmakāriṇaḥ // BndP_2,31.8 //",
  "GP12brndp2_u:5478": "sādhavo ye mahābhāgāḥ saṃsārānmokṣakāṅkṣiṇāḥ /",
  "GP12brndp2_u:5479": "na kasmaicitprakupyanti ninditāstāḍitā api // BndP_2,31.9 //",
  "GP12brndp2_u:5480": "kṣamādhanā mahābhāgā ye ca dāntāstapasvinaḥ /",
  "GP12brndp2_u:5481": "teṣāṃ caivākṣayā lokāḥ satataṃ sādhukāriṇām // BndP_2,31.10 //",
  "GP12brndp2_u:5482": "yastu duṣṭaistu daṇḍādyairvacasāpi ca tāḍitaḥ /",
  "GP12brndp2_u:5483": "na ca kṣobhamavāpnoti sa sādhuḥ parikīrtthate // BndP_2,31.11 //",
  "GP12brndp2_u:5484": "tāḍayettāḍayantaṃ yo na ca sādhuḥ sa pāpabhāk /",
  "GP12brndp2_u:5485": "kṣamayār'haṇatāṃ prāptāḥ sādhavo brāhmaṇā vayam // BndP_2,31.12 //",
  "GP12brndp2_u:5486": "naranāthavadhe tāta pātakaṃ sumahadbhavet /",
  "GP12brndp2_u:5487": "tasmānnivāraye tvādya kṣamāṃ kuru tapaścara // BndP_2,31.13 //",
  "GP12brndp2_u:5488": "vasiṣṭha uvāca",
  "GP12brndp2_u:5489": "evaṃ pitrā samādiṣṭaṃ vijñāya nṛpanandana /",
  "GP12brndp2_u:5490": "rāmaḥ provāca pitaraṃ kṣamāśīlamarindamam // BndP_2,31.14 //",
  "GP12brndp2_u:5491": "paraśurāma uvāca",
  "GP12brndp2_u:5492": "śṛṇu tāta mahāprājña vi5ptiṃ mama sāṃpratam /",
  "GP12brndp2_u:5493": "bhavatā śama uddiṣṭaḥ sādhūnāṃ sumahātmanām // BndP_2,31.15 //",
  "GP12brndp2_u:5494": "ma śamaḥ sādhudīneṣu guruṣvīśvarabhāvanaiḥ /",
  "GP12brndp2_u:5495": "karttavyo duṣṭaceṣṭeṣu na śamaḥ sukhado bhavet // BndP_2,31.16 //",
  "GP12brndp2_u:5496": "tasmādasya vadhaḥ kāryaḥ kārttavīryasya vai mayā /",
  "GP12brndp2_u:5497": "dehyājñāṃ mānanīyādya sādhaye vairamātmanaḥ // BndP_2,31.17 //",
  "GP12brndp2_u:5498": "jamadagniruvāca",
  "GP12brndp2_u:5499": "śṛṇu rāma mahābhāga vaco mama samāhitaḥ /",
  "GP12brndp2_u:5500": "kariṣyasi yathā bhāvi tathā naivānyathā bhavet // BndP_2,31.18 //",
  "GP12brndp2_u:5501": "ito vrajatvaṃ brahmāṇāṃ bṛccha tāta hitāhitam /",
  "GP12brndp2_u:5502": "sa yadvadiṣyati vibhustatkarttā nātra saṃśayaḥ // BndP_2,31.19 //",
  "GP12brndp2_u:5503": "vasiṣṭha uvāca",
  "GP12brndp2_u:5504": "evamuktaḥ sa pitaraṃ namaskṛtya mahāmatiḥ /",
  "GP12brndp2_u:5505": "jagāma brahmaṇo lokamagamyaṃ prākṛtairjanaiḥ // BndP_2,31.20 //",
  "GP12brndp2_u:5506": "dadarśa brahmaṇo lokaṃ śātakaiṃbhavinirmitam /",
  "GP12brndp2_u:5507": "svarṇaprākārasaṃyuktaṃ maṇistaṃbhairvimūṣitam // BndP_2,31.21 //",
  "GP12brndp2_u:5508": "tatrāpaśyatsamāsīnaṃ brahmāṇamamitaujasam /",
  "GP12brndp2_u:5509": "ratnasiṃhāsane ramye ratnabhūṣaṇabhūṣitam // BndP_2,31.22 //",
  "GP12brndp2_u:5510": "siddhendraiśca munīndraiśca veṣṭitaṃ dhyānatatparaiḥ /",
  "GP12brndp2_u:5511": "vidyādharīṇāṃ nṛtyaṃ ca paśyantaṃ sasmitaṃ mudā // BndP_2,31.23 //",
  "GP12brndp2_u:5512": "tapasā phaladātāraṃ karttāraṃ jagatāṃ vibhum /",
  "GP12brndp2_u:5513": "paripūrṇatamaṃ brahma dhyāyataṃ yatamānasam // BndP_2,31.24 //",
  "GP12brndp2_u:5514": "guhyayogaṃ pravocantaṃ bhaktavṛndeṣu saṃtatam /",
  "GP12brndp2_u:5515": "dṛṣṭvā tamavyayaṃ bhaktyā praṇanāma bhṛgūdvahaḥ // BndP_2,31.25 //",
  "GP12brndp2_u:5516": "sa dṛṣṭvā vinataṃ rāmamāśīrbhirabhinandya ca /",
  "GP12brndp2_u:5517": "papraccha kuśalaṃ vatsa kathamāgamanaṃ kṛthāḥ // BndP_2,31.26 //",
  "GP12brndp2_u:5518": "saṃpṛṣṭo vidhinā rāmaḥ provācākhilamāditaḥ /",
  "GP12brndp2_u:5519": "vṛttāntaṃ kārttavīryasya pituḥ svasya mahātmanaḥ // BndP_2,31.27 //",
  "GP12brndp2_u:5520": "tacchrutvā sakalaṃ brahmā vijñātārtho 'pi mānada /",
  "GP12brndp2_u:5521": "uvāca rāmaṃ dharmiṣṭhaṃ pariṇāmasukhāvaham // BndP_2,31.28 //",
  "GP12brndp2_u:5522": "pratijñā durlabhā vatsa yāṃ bhavankṛtavānruṣā /",
  "GP12brndp2_u:5523": "sṛṣṭi reṣā bhagavataḥ saṃbhavetkṛpayā baṭo // BndP_2,31.29 //",
  "GP12brndp2_u:5524": "jagatsṛṣṭaṃ mayā tāta saṃkleśena tadājñayā /",
  "GP12brndp2_u:5525": "tannāśakāriṇī caiva pratijñā bhavatā kṛtā // BndP_2,31.30 //",
  "GP12brndp2_u:5526": "triḥsaptakṛtvo nirbhūpāṃ kartumicchasi medinīm /",
  "GP12brndp2_u:5527": "ekasya rājño doṣeṇa pituḥ paribhavena ca // BndP_2,31.31 //",
  "GP12brndp2_u:5528": "brahmakṣatrriyaviṭśūdraiḥ sṛṣṭireṣā sanātanī /",
  "GP12brndp2_u:5529": "āvirbhūtā tirobhūtā harereva punaḥ punaḥ // BndP_2,31.32 //",
  "GP12brndp2_u:5530": "avyarthā tvatpratijñā tu bhavitrī prāktanena ca /",
  "GP12brndp2_u:5531": "yadvāyāsena te kāryasiddhirbhavitumarhati // BndP_2,31.33 //",
  "GP12brndp2_u:5532": "śivalokaṃ prayāhi tvaṃ śivasyājñāmavāpnuhi /",
  "GP12brndp2_u:5533": "pṛthivyāṃ bahavo bhūpāḥ saṃti śaṅkarakiṅkarāḥ // BndP_2,31.34 //",
  "GP12brndp2_u:5534": "vinaivājñāṃ maheśasya ko vā tānhantumīśvaraḥ /",
  "GP12brndp2_u:5535": "bibhrataḥ kavacānyaṅge śaktīścāpi durāsadāḥ // BndP_2,31.35 //",
  "GP12brndp2_u:5536": "upāyaṃ kuru yatnena jayabījaṃ śubhāvaham /",
  "GP12brndp2_u:5537": "upāye tu samārabdhe sarve sidhyantyupakramāḥ // BndP_2,31.36 //",
  "GP12brndp2_u:5538": "śrīkṛṣṇamantraṃ kavacaṃ gṛhṇa vatsa gurorharāt /",
  "GP12brndp2_u:5539": "durllaṅghyaṃ vaiṣṇavaṃ tejaḥ śivaśaktirvijeṣyati // BndP_2,31.37 //",
  "GP12brndp2_u:5540": "trailokyavijayaṃ nāma kavacaṃ paramādbhutam /",
  "GP12brndp2_u:5541": "yathākathaṃ ca vijñāpya śaṅkaraṃ labhadurlabham // BndP_2,31.38 //",
  "GP12brndp2_u:5542": "prasannaḥ sa guṇaistubhyaṃ kṛpālurdīnavatsalaḥ /",
  "GP12brndp2_u:5543": "divyapāśupataṃ cāpi dāsyatyeva na saṃśayaḥ // BndP_2,31.39 //",
  "GP12brndp2_u:5544": "iti śrībrahmāṇḍe mahāpurāṇe vāyuprokte madhyabhāge tṛtīya",
  "GP12brndp2_u:5545": "upoddhātapāde bhārgavacarite ekatriṃśattamo 'dhyāyaḥ // 31//",
  "GP12brndp2_u:5546": "_____________________________________________________________",
  "GP12brndp2_u:5547": "vasiṣṭha uvāca",
  "GP12brndp2_u:5548": "brahmaṇo vacanaṃ śrutvā sa praṇamya jagadgurum /",
  "GP12brndp2_u:5549": "prasannacetāḥ subhṛśaṃ śivalokaṃ jagāma ha // BndP_2,32.1 //",
  "GP12brndp2_u:5550": "lakṣayojanamūrddhvaṃ ca brahmalokā dvilakṣaṇam /",
  "GP12brndp2_u:5551": "athanirvacanīyaṃ ca yogigamyaṃ parātparam // BndP_2,32.2 //",
  "GP12brndp2_u:5552": "vaikuṇṭho dakṣiṇe yasmādgaurīlokaśca vāmataḥ /",
  "GP12brndp2_u:5553": "yadadho dhruvalokaśca sarvalokaparastu saḥ // BndP_2,32.3 //",
  "GP12brndp2_u:5554": "tapovīryagatī rāmaḥ śivalokaṃ dadarśa ca /",
  "GP12brndp2_u:5555": "upamānena rahitaṃ nānākautukasaṃyutam // BndP_2,32.4 //",
  "GP12brndp2_u:5556": "vasaṃti yatra yogīndrāḥ siddhāḥ pāśupatāḥ śubhāḥ /",
  "GP12brndp2_u:5557": "koṭikalpatapaḥ puṇyāḥ śāntā nirmatsarā janāḥ // BndP_2,32.5 //",
  "GP12brndp2_u:5558": "pārijātamukhairvṛkṣaiḥ śobhitaṃ kāmadhenubhiḥ /",
  "GP12brndp2_u:5559": "yogena yoginā sṛṣṭaṃ svecchayā śaṅkareṇa hi // BndP_2,32.6 //",
  "GP12brndp2_u:5560": "śilpināṃ guruṇā svapne na dṛṣṭaṃ niśvakarmaṇā /",
  "GP12brndp2_u:5561": "sarovaraśatairdivyaiḥ padmarāgavirājitaiḥ // BndP_2,32.7 //",
  "GP12brndp2_u:5562": "śobhitaṃ cātiramyaṃ ca saṃyuktaṃ maṇivedibhiḥ /",
  "GP12brndp2_u:5563": "suvarṇaratnaracitaprākāreṇa samāvṛtam // BndP_2,32.8 //",
  "GP12brndp2_u:5564": "atyūrddhvamaṃbarasparśi svacchaṃ kṣīranibhaṃparam /",
  "GP12brndp2_u:5565": "caturdvārasamāyuktaṃ śobhitaṃ maṇivedibhiḥ // BndP_2,32.9 //",
  "GP12brndp2_u:5566": "raktasopānayuktaiśca ratnastaṃbhakapāṭakaiḥ /",
  "GP12brndp2_u:5567": "nānācitravicitraiśca śobhitaiḥ sumanoharaiḥ // BndP_2,32.10 //",
  "GP12brndp2_u:5568": "tanmadhaye bhavanaṃ ramyaṃ siṃhadvāropaśobhitam /",
  "GP12brndp2_u:5569": "dadarśarāmo dharmātmā vicitramiva saṃgataḥ // BndP_2,32.11 //",
  "GP12brndp2_u:5570": "tatra sthitau dvāra pālau dadarśātibhayaṅkarau /",
  "GP12brndp2_u:5571": "mahākarāladantāsyau vikṛtāraktalocanau // BndP_2,32.12 //",
  "GP12brndp2_u:5572": "dagdhaśailapratīkāśau mahābalaparākramau /",
  "GP12brndp2_u:5573": "vibhūtibhūṣitāṅgau ca vyāghracarmāṃbarau ca tau // BndP_2,32.13 //",
  "GP12brndp2_u:5574": "triśūlapaṭṭiśadharau jvalantau brahmatejasā /",
  "GP12brndp2_u:5575": "tau dṛṣṭvā manasā bhītaḥ kiñcidāha vinītavat // BndP_2,32.14 //",
  "GP12brndp2_u:5576": "namaskaromi vāmīśau śaṅkaraṃ draṣṭumāgataḥ /",
  "GP12brndp2_u:5577": "īśvarājñāṃ samādāya māmathājñaptumarhatha // BndP_2,32.15 //",
  "GP12brndp2_u:5578": "tautu tadvacanaṃ śrutvā gṛhītvājñāṃ śivasya ca /",
  "GP12brndp2_u:5579": "praveṣṭumājñāṃ dadaturīśvarānucarau ca tau // BndP_2,32.16 //",
  "GP12brndp2_u:5580": "sa tadājñāmanuprāpya viveśāntaḥ puraṃ mudā /",
  "GP12brndp2_u:5581": "tatrātiramyāṃ siddhaughaiḥ samākīrṇāṃ sabhāṃ dvijaḥ // BndP_2,32.17 //",
  "GP12brndp2_u:5582": "dṛṣṭvā vismayamāpede sugandhabahulāṃ vibhoḥ /",
  "GP12brndp2_u:5583": "tatrāpaśyacchivaṃ śāntaṃ trinetraṃ candraśekharam // BndP_2,32.18 //",
  "GP12brndp2_u:5584": "triśūlaśobhitakaraṃ vyāghracarmavarāṃbaram /",
  "GP12brndp2_u:5585": "vibhūtibhūṣitāṅgaṃ ca nāgayajñopavītinam // BndP_2,32.19 //",
  "GP12brndp2_u:5586": "ātmārāmaṃ pūrṇakāmaṃ koṭisūryasamaprabham /",
  "GP12brndp2_u:5587": "pañcānanaṃ daśabhujaṃ bhaktānugrahavigraham // BndP_2,32.20 //",
  "GP12brndp2_u:5588": "yogajñāne prabruvantaṃ siddhebhyastarkamudrayā /",
  "GP12brndp2_u:5589": "stūyamānaṃ ca yokīndraiḥ pramathaprakarairmudā // BndP_2,32.21 //",
  "GP12brndp2_u:5590": "bhairavairyoginībhiśca vṛtaṃ rudragaṇaistathā /",
  "GP12brndp2_u:5591": "mūrdhnā namāma taṃ dṛṣṭvā rāmaḥ paramayā mudā // BndP_2,32.22 //",
  "GP12brndp2_u:5592": "vāmabhāge kārttikeyaṃ dakṣiṇe ca gaṇeśvaram /",
  "GP12brndp2_u:5593": "nandīśvaraṃ mahākālaṃ vīrabhadraṃ ca tatpuraḥ // BndP_2,32.23 //",
  "GP12brndp2_u:5594": "kroḍe durgāṃ śatabhujāṃ dṛṣṭvā natvātha tāmapi /",
  "GP12brndp2_u:5595": "stotuṃ pracakrame vidvāngirā gadgadayā vibhum // BndP_2,32.24 //",
  "GP12brndp2_u:5596": "namasye śivamīśānaṃ vibhuṃ vyāpakamavyayam /",
  "GP12brndp2_u:5597": "bhujaṅgabhūṣaṇaṃ cograṃ nṛkapālasragujjvalam // BndP_2,32.25 //",
  "GP12brndp2_u:5598": "yo vibhuḥ sarvalokānāṃ sṛṣṭisthitivināśakṛt /",
  "GP12brndp2_u:5599": "brahmādirūpadhṛgjyeṣṭhastaṃ tvāṃ veda kṛpārṇavam // BndP_2,32.26 //",
  "GP12brndp2_u:5600": "vedā na śaktā yaṃ stotu mavāṅmanasagocaram /",
  "GP12brndp2_u:5601": "jñānabuddhyorasādhyaṃ ca nirākāraṃ namāmyaham // BndP_2,32.27 //",
  "GP12brndp2_u:5602": "śakrādayaḥ suragaṇā ṛṣayo manavo 'surāḥ /",
  "GP12brndp2_u:5603": "na yaṃ viduryathātattvaṃ taṃ namāmi parātparam // BndP_2,32.28 //",
  "GP12brndp2_u:5604": "yasyāṃśāṃśena sṛjayante lokāḥ sarve carācarāḥ /",
  "GP12brndp2_u:5605": "līyante ca punaryasmiṃstaṃ namāmi jaganmayam // BndP_2,32.29 //",
  "GP12brndp2_u:5606": "yasyeṣatkopasaṃbhūto hutāśo dahate 'khilam /",
  "GP12brndp2_u:5607": "sorddhvalokaṃ sapātālaṃ taṃ namāmi haraṃ param // BndP_2,32.30 //",
  "GP12brndp2_u:5608": "pṛthvīpavana vahnyabhabhonabhoyajvendubhāskarāḥ /",
  "GP12brndp2_u:5609": "mūrttayo 'ṣṭau jagatpūjyāstaṃ yajñaṃ praṇamāmyaham // BndP_2,32.31 //",
  "GP12brndp2_u:5610": "yaḥ kālarūpo jagadādikarttā pātā pṛthagrūpadharo jaganmayaḥ /",
  "GP12brndp2_u:5611": "rarttā punā rudravapustathānte taṃ kālarūpaṃ śaraṇaṃ prapadye // BndP_2,32.32 //",
  "GP12brndp2_u:5612": "ityevamuktvā sa tu bhārgavo mudā paṣāta tasyāṅghri samīpa āturaḥ /",
  "GP12brndp2_u:5613": "utthāpya taṃ vāmakareṇa līlayā dadhre tadā mūrdhni karaṃ kṛpārṇavaḥ // BndP_2,32.33 //",
  "GP12brndp2_u:5614": "āśīrbhirenaṃ hyabhinandya sādaraṃ niveśayāmāsa gaṇeśapūrvataḥ /",
  "GP12brndp2_u:5615": "uvāca vāmāmabhivīkṣya cāpyumāṃ kṛpārdradṛṣṭyākhilakāmapūrakaḥ // BndP_2,32.34 //",
  "GP12brndp2_u:5616": "śiva uvāca",
  "GP12brndp2_u:5617": "kastvaṃ vaṭo kasyakule prasūtaḥ kiṃ kāryamuddiśya bhavānihāgataḥ /",
  "GP12brndp2_u:5618": "vinirddiśāhaṃ tava bhaktibhāvataḥ prītaḥ pradadyāṃ bhavato manogatam // BndP_2,32.35 //",
  "GP12brndp2_u:5619": "ityevamuktaḥ sa bhṛgurmahātmanā hareṇa viśvārttihareṇa sādaram /",
  "GP12brndp2_u:5620": "punaśca natvā vibudhāṃ pati guruṃ kṛpāsamudraṃ samuvāca satvaram // BndP_2,32.36 //",
  "GP12brndp2_u:5621": "paraśurāma uvāca",
  "GP12brndp2_u:5622": "bhṛgoścāhaṃ kule jāto jamadagnisutau vibho /",
  "GP12brndp2_u:5623": "rāmo nāma jagadvandyaṃ tvāmahaṃ śaraṇaṃ gataḥ // BndP_2,32.37 //",
  "GP12brndp2_u:5624": "yatkāryārthamahaṃ nātha tava sāṃnidhyamāgataḥ /",
  "GP12brndp2_u:5625": "taṃ prasādhaya viśveśa vāñchitaṃ kāmameva me // BndP_2,32.38 //",
  "GP12brndp2_u:5626": "mṛgayāmāgatasyāpi kārttavīryasya bhūpateḥ /",
  "GP12brndp2_u:5627": "ātithyaṃ kṛtavān deva jamadagniḥ pitā mama // BndP_2,32.39 //",
  "GP12brndp2_u:5628": "rājā taṃ sa balāllobhātpātayāmāsa mandadhīḥ /",
  "GP12brndp2_u:5629": "sā dhenustaṃ mṛtaṃ dṛṣṭvā gavāṃ lokaṃ jagāma ha // BndP_2,32.40 //",
  "GP12brndp2_u:5630": "rājā na śocanmaraṇaṃ piturmama nirāgasaḥ /",
  "GP12brndp2_u:5631": "jagāma svapuraṃ paścānmātā me prārudadbhṛśam // BndP_2,32.41 //",
  "GP12brndp2_u:5632": "tajjñātvā lokavṛttajño bhṛgurnaḥ prapitāmahaḥ /",
  "GP12brndp2_u:5633": "ājagāma mahādeva hyahamapyāgato vanāt // BndP_2,32.42 //",
  "GP12brndp2_u:5634": "mayā maha suduḥkhārttānbhrātṝnmātrāsahaiva me /",
  "GP12brndp2_u:5635": "sāṃtvayitvā sa mantrajño 'jīvayatpitaraṃ mama // BndP_2,32.43 //",
  "GP12brndp2_u:5636": "ānāgate bhṛgau māturduḥkhenāhaṃ prakopitaḥ /",
  "GP12brndp2_u:5637": "pratijñāṃ kṛtavāndeva sātvayanmātaraṃsvakām // BndP_2,32.44 //",
  "GP12brndp2_u:5638": "triḥsaptakṛtvo yadurastāḍitaṃ māturātmanaḥ /",
  "GP12brndp2_u:5639": "tāvatsaṃkhyamahaṃ pṛthvīṃ kariṣye kṣatravarjitām // BndP_2,32.45 //",
  "GP12brndp2_u:5640": "ityevaṃ paripūrṇā me karttā devo jagatpatiḥ /",
  "GP12brndp2_u:5641": "mahādevo hyato nātha tvatsakāṇamihāgataḥ // BndP_2,32.46 //",
  "GP12brndp2_u:5642": "vasiṣṭha uvāca",
  "GP12brndp2_u:5643": "ityevaṃ tadvacaḥ śrutvā dṛṣṭvā durgāmukhaṃ haraḥ /",
  "GP12brndp2_u:5644": "babhūvānamravadanaschintayānaḥ kṣaṇaṃ tadā // BndP_2,32.47 //",
  "GP12brndp2_u:5645": "etasminnantare durgā vismitā prāhasadbhṛśam /",
  "GP12brndp2_u:5646": "uvāca ca mahārāja bhārgavaṃ vairasādhakam // BndP_2,32.48 //",
  "GP12brndp2_u:5647": "tapasvindvijaputra kṣmāṃ nirbhūpāṃ karttumicchasi /",
  "GP12brndp2_u:5648": "triḥ saptakṛtvaḥ kopena sāhasaste mahānbaṭo // BndP_2,32.49 //",
  "GP12brndp2_u:5649": "hantumicchasi niḥśastraḥ sahasrārjunamīśvaram /",
  "GP12brndp2_u:5650": "bhrūbhaṅgalīlayā yena rāvaṇo 'pi nirākṛtaḥ // BndP_2,32.50 //",
  "GP12brndp2_u:5651": "tasmai pradattaṃ dattena śrīhareḥ kavacaṃ purā /",
  "GP12brndp2_u:5652": "śaktiratyarthavīryā ca taṃ kathaṃ hantumicchasi // BndP_2,32.51 //",
  "GP12brndp2_u:5653": "śaṅkaraḥ karuṇāsiddhaḥ karttuṃ cāpyanyathā vibhuḥ /",
  "GP12brndp2_u:5654": "na cānyaḥ śaṅkarātputra satkāryaṃ karttumīśvaraḥ // BndP_2,32.52 //",
  "GP12brndp2_u:5655": "atha devyā anumatiṃ prāpya śaṃbhurddayārṇavaḥ /",
  "GP12brndp2_u:5656": "abhyadhādbhadrayā vāyā jamadagnisutaṃ vibhuḥ // BndP_2,32.53 //",
  "GP12brndp2_u:5657": "śiva uvāca",
  "GP12brndp2_u:5658": "adyaprabhṛti vipra tvaṃ mama skandasamo bhava /",
  "GP12brndp2_u:5659": "dāsyāmi mantraṃ divyaṃ te kavacaṃ ca mahāmate // BndP_2,32.54 //",
  "GP12brndp2_u:5660": "līlayā yatprasādena kārttavīryaṃ haniṣyasi /",
  "GP12brndp2_u:5661": "triḥ saptakṛtvo nirbhūpāṃ mahīṃ cāpi kariṣyasi // BndP_2,32.55 //",
  "GP12brndp2_u:5662": "ityuktvā śaṅkarastasmai dadau mantraṃ sudurlabham /",
  "GP12brndp2_u:5663": "trailokyavijayaṃ nāma kavacaṃ paramādbhutam // BndP_2,32.56 //",
  "GP12brndp2_u:5664": "nāgapāśaṃ pāśupataṃ brahmāstraṃ ca sudurllabham /",
  "GP12brndp2_u:5665": "nārāyaṇāstramāgneyaṃ vāyavyaṃ vāruṇaṃ tathā // BndP_2,32.57 //",
  "GP12brndp2_u:5666": "ghāndharvaṃ gāruḍaṃ caiva jṛṃbhaṇāstraṃ mahādbhutam /",
  "GP12brndp2_u:5667": "gadāṃ śaktiṃ ca paraśuṃ śūlaṃ daṇḍamanuttamam // BndP_2,32.58 //",
  "GP12brndp2_u:5668": "śastrāstragrāmamakhilaṃ prahṛṣṭaḥ saṃbabhūva ha /",
  "GP12brndp2_u:5669": "namaskṛtya śivaṃ śāntaṃ durgāṃ skandaṃ gaṇeśvaram // BndP_2,32.59 //",
  "GP12brndp2_u:5670": "parikramya yayau rāmaḥ puṣkaraṃ tīrthamuttamam /",
  "GP12brndp2_u:5671": "siddhaṃ kṛtvā śivoktaṃ tu mantraṃ kavacamuttamam // BndP_2,32.60 //",
  "GP12brndp2_u:5672": "sādhayāmāsa nikhilaṃ svakāryaṃ bhṛgunandanaḥ /",
  "GP12brndp2_u:5673": "nihatya kārttavīryaṃ taṃ sasainyaṃ sakulaṃ mudā /",
  "GP12brndp2_u:5674": "vinivṛtto gṛhaṃ prāgātpituḥ svasya bhṛgūdvahaḥ // BndP_2,32.61 //",
  "GP12brndp2_u:5675": "iti śrībrahmāṇḍe mahāpurāṇe vāyuprokte madhyabhāge tṛtīya upoddhātapāde bhārgavacarite dvātriṃśattamo 'dhyāyaḥ // 32//",
  "GP12brndp2_u:5676": "_____________________________________________________________",
  "GP12brndp2_u:5677": "sagara uvāca",
  "GP12brndp2_u:5678": "śrutaṃ sarvaṃ muniśreṣṭha kīrtyamānaṃ tvayā vibho /",
  "GP12brndp2_u:5679": "kavacaṃ vada sarvatra trailokyavijayapradam // BndP_2,33.1 //",
  "GP12brndp2_u:5680": "vasiṣṭha uvāca",
  "GP12brndp2_u:5681": "śṛṇu vatsa pravakṣyāmi kavacaṃ paramādbhutam /",
  "GP12brndp2_u:5682": "mantra ca siddhida śaśvatsādhakānāṃ sukhāvaham // BndP_2,33.2 //",
  "GP12brndp2_u:5683": "gopījanapadasyāta vallabhāya samuccaret /",
  "GP12brndp2_u:5684": "svāhānto 'yaṃ mahāmantro daśārṇo bhuktimuktidaḥ // BndP_2,33.3 //",
  "GP12brndp2_u:5685": "sadāśivastvasya ṛṣiḥ paṅktiśchanda udāhṛtam /",
  "GP12brndp2_u:5686": "devatā kṛṣṇa udito viniyogo 'khilāptaye // BndP_2,33.4 //",
  "GP12brndp2_u:5687": "trailokyavijayasyātha kavacasya prajāpatiḥ /",
  "GP12brndp2_u:5688": "ṛṣiśchandaśca jagatī devo rājeśvaraḥ svayam // BndP_2,33.5 //",
  "GP12brndp2_u:5689": "trailokyavijayaprāptau viniyogaḥ prakīrttitaḥ /",
  "GP12brndp2_u:5690": "praṇavo meśiraḥ pātu śrīkṛṣṇāya namaḥ sadā // BndP_2,33.6 //",
  "GP12brndp2_u:5691": "pāyātkapālaṃ kṛṣṇāya svāheti satataṃ mama /",
  "GP12brndp2_u:5692": "kṛṣṇeti pātu netre me kṛṣṇasvāheti tārakām // BndP_2,33.7 //",
  "GP12brndp2_u:5693": "haraye nama ityeṣa bhrūlatāṃ pātu me sadā /",
  "GP12brndp2_u:5694": "oṃ govindāya svāheti nāsikāṃ pātu saṃtatam // BndP_2,33.8 //",
  "GP12brndp2_u:5695": "gopālāya namo gaṇḍaṃ pātu me satataṃ manuḥ /",
  "GP12brndp2_u:5696": "klīṃ kṛṣṇāya namaḥ karṇauṃ pātu kalpatarurmama // BndP_2,33.9 //",
  "GP12brndp2_u:5697": "śrīṃ kṛṣṇāya namaḥ pātu nityaṃ me 'dharayugmakam /",
  "GP12brndp2_u:5698": "oṃ gopīśāya svāheti dantapaṅktiṃ mamāvatu // BndP_2,33.10 //",
  "GP12brndp2_u:5699": "śrīkṛṣṇeti radacchidraṃ pātume tryakṣaro manuḥ /",
  "GP12brndp2_u:5700": "oṃ śrīkṛṣṇāya svāheti jihvikāṃ pātu me sadā // BndP_2,33.11 //",
  "GP12brndp2_u:5701": "rāmeśvarāya svāheti tālukaṃ pātu me sadā /",
  "GP12brndp2_u:5702": "rādhikeśāya svāheti kaṇṭhaṃ me pātu sarvadā // BndP_2,33.12 //",
  "GP12brndp2_u:5703": "namo gopīgaṇeśāya grīvāṃ me pātu sarvadā /",
  "GP12brndp2_u:5704": "oṃ gopeśāya svāheti skandhau pātu sadā mama // BndP_2,33.13 //",
  "GP12brndp2_u:5705": "namaḥ kiśoraveṣāya svāhā pṛṣṭhaṃ mamāvatu /",
  "GP12brndp2_u:5706": "udaraṃ pātu me nityaṃ mukundāya namo manuḥ // BndP_2,33.14 //",
  "GP12brndp2_u:5707": "hnīṃ śrīṅklīṅkṛṣṇāya svāhā karau pātu sadā mama /",
  "GP12brndp2_u:5708": "oṃ viṣṇave namaḥ svāhā bāhuyugmaṃ mamāvatu // BndP_2,33.15 //",
  "GP12brndp2_u:5709": "oṃ hrīṃbhagavate svāhā nakhapaṅktiṃ mamāvatu /",
  "GP12brndp2_u:5710": "namo nārāyaṇāyeti nakharandhraṃ mamāvatu // BndP_2,33.16 //",
  "GP12brndp2_u:5711": "oṃ hrīṃśrīṃpadmanābhāya nābhiṃ pātu sadā mama /",
  "GP12brndp2_u:5712": "oṃ sarveśāya svāheti keśānmama sadāvatu // BndP_2,33.17 //",
  "GP12brndp2_u:5713": "namaḥ kṛṣṇāya svāheti brahmarandhraṃ sadāvatu /",
  "GP12brndp2_u:5714": "oṃ mādhavāya svāheti bhālaṃ me sarvadāvatu // BndP_2,33.18 //",
  "GP12brndp2_u:5715": "oṃ hrīṃśrīṃrasikeśāya kaṭiṃ mama sadāvatu /",
  "GP12brndp2_u:5716": "namo gopījaneśāya ūrū pātu sadā mama // BndP_2,33.19 //",
  "GP12brndp2_u:5717": "oṃ namo daityanāśāya svāhetyavatu jānunī /",
  "GP12brndp2_u:5718": "yaśodānandanāyeti namoto jaṅghake 'vatu // BndP_2,33.20 //",
  "GP12brndp2_u:5719": "rāsāraṃbhapriyāyeti svāhānto hīṃ mamāvatu /",
  "GP12brndp2_u:5720": "vṛndāpriyāya svāheti sakalāṅgāni me 'vatu // BndP_2,33.21 //",
  "GP12brndp2_u:5721": "pariburṇamanāḥ kṛṣmaḥ prācyāṃ māṃ sarvadāvatu /",
  "GP12brndp2_u:5722": "svayaṃ golokanātho māmāgneyyāṃ diśi rakṣatu // BndP_2,33.22 //",
  "GP12brndp2_u:5723": "pūrṇabrahmasvarūpaśca dakṣiṇe māṃ sadāvatu /",
  "GP12brndp2_u:5724": "nairṛtyāṃ pātu māṃ kṛṣṇāḥ paścime pātu māṃ hariḥ // BndP_2,33.23 //",
  "GP12brndp2_u:5725": "govindaḥ pātu vāyavyāmuttare rasikeśvaraḥ /",
  "GP12brndp2_u:5726": "aiśānyāṃ me sadā pātu vṛndāvanavihāra kṛt // BndP_2,33.24 //",
  "GP12brndp2_u:5727": "vṛndāprāṇeśvaraḥ śaśvatpātu māmūrddhvadeśataḥ /",
  "GP12brndp2_u:5728": "sadaiva māmadhaḥ pātu balidhvaṃsī mahābalaḥ // BndP_2,33.25 //",
  "GP12brndp2_u:5729": "jale sthale cāntarikṣe nṛsiṃhaḥ pātu māṃ sadā /",
  "GP12brndp2_u:5730": "svapne jāgaraṇe caiva pātu māṃ mādhavaḥ svayam // BndP_2,33.26 //",
  "GP12brndp2_u:5731": "sarvāntarātmā nirliptaḥ pātu māṃ sarvato vibhuḥ /",
  "GP12brndp2_u:5732": "iti te kathitaṃ bhūpa sarvāghaughavināśanam // BndP_2,33.27 //",
  "GP12brndp2_u:5733": "trailokyavijayaṃ nāma kavacaṃ parameśituḥ /",
  "GP12brndp2_u:5734": "mayā śrutaṃ śivamukhātpravaktavyaṃ na kasyacit // BndP_2,33.28 //",
  "GP12brndp2_u:5735": "gurumabhyarcya vidhivatkavacaṃ dhārayettu yaḥ /",
  "GP12brndp2_u:5736": "kaṇṭhe vā dakṣiṇe bāhau so 'pi viṣṇurna saṃśayaḥ // BndP_2,33.29 //",
  "GP12brndp2_u:5737": "sa sādhako 'vasadyatra tatra vāṇīrame sthite /",
  "GP12brndp2_u:5738": "yadi syātsiddhakavaco jīvanmukto na saṃśayaḥ // BndP_2,33.30 //",
  "GP12brndp2_u:5739": "niścitaṃ koṭivarṣāṇāṃ pūjāyāḥ phalamāpnuyāt /",
  "GP12brndp2_u:5740": "rājasūryasahasrāṇi vājapeyaśatāni ca // BndP_2,33.31 //",
  "GP12brndp2_u:5741": "mahādānāni yānyeva bhuvaścāpi pradakṣiṇā /",
  "GP12brndp2_u:5742": "trailokyavijayasyāsya kalāṃ nārhanti ṣoḍaśīm // BndP_2,33.32 //",
  "GP12brndp2_u:5743": "vratopavāsaniyamāḥ svādhyāyādhyayane tathā /",
  "GP12brndp2_u:5744": "snānaṃ ca sarvatīrtheṣu nāsyārhanti kalāmapi // BndP_2,33.33 //",
  "GP12brndp2_u:5745": "siddhatvamamaratvaṃ ca dāsatvaṃ śrīharerapi /",
  "GP12brndp2_u:5746": "yadi syātsiddhakavacaḥ sarvaṃ prāpnoti niścitam // BndP_2,33.34 //",
  "GP12brndp2_u:5747": "sa bhavetsiddhakavaco daśalakṣaṃ japettu yaḥ /",
  "GP12brndp2_u:5748": "yo bhavetsiddhakavaco vijayī sa bhaved dhruvam // BndP_2,33.35 //",
  "GP12brndp2_u:5749": "rājyaṃ deyaṃ śiro deyaṃ prāṇā deyāśca bhūpate /",
  "GP12brndp2_u:5750": "etattu kavacaṃ vatsa na deyaṃ saṃkaṭe 'pi ca // BndP_2,33.36 //",
  "GP12brndp2_u:5751": "mayā prakāśitaṃ yatte caiteṣāṃ trāṇakāraṇāt /",
  "GP12brndp2_u:5752": "mamājñākaraṇāccaiva tadviddhi kulabhāskara /",
  "GP12brndp2_u:5753": "idaṃ dhṛtvā tu kavacaṃ cakravarttī bhavānbhava // BndP_2,33.37 //",
  "GP12brndp2_u:5754": "iti śrībrahmāṇḍe mahāpurāṇe vāyuprokte madhyamabhāge tṛtīya upoddhātapāde bhārgavacarite trayastriṃśattamo 'dhyāyaḥ",
  "GP12brndp2_u:5755": "_____________________________________________________________",
  "GP12brndp2_u:5756": "sagara uvāca",
  "GP12brndp2_u:5757": "brahmaputra mahābhāga mahānme 'nugrahaḥ kṛtaḥ /",
  "GP12brndp2_u:5758": "yadidaṃ kavacaṃ mahyaṃ prakāśitamanāmayam // BndP_2,34.1 //",
  "GP12brndp2_u:5759": "aurveṇānugṛhīto 'haṃ kṛtāstro yadanugrahāt /",
  "GP12brndp2_u:5760": "bhavatastu kṛpāpātraṃ jāto 'hamadhunā vibho // BndP_2,34.2 //",
  "GP12brndp2_u:5761": "rāmeṇa bhārgavendreṇa kārttavīryo nṛpo guro /",
  "GP12brndp2_u:5762": "yathā samāpito vīrastanme vistarato vada // BndP_2,34.3 //",
  "GP12brndp2_u:5763": "kṛpāpātraṃ sa dattasya rājā rāmaḥ śivasya ca /",
  "GP12brndp2_u:5764": "ubhau tau samare vīrau jaghaṭāte kathaṃ guro // BndP_2,34.4 //",
  "GP12brndp2_u:5765": "vasiṣṭha uvāca",
  "GP12brndp2_u:5766": "śṛṇu rājanpravakṣyāmi caritaṃ pāpanāśanam /",
  "GP12brndp2_u:5767": "kārttavīryasya bhūpasya rāmasya ca mahātmanaḥ // BndP_2,34.5 //",
  "GP12brndp2_u:5768": "sa rāmaḥ kavacaṃ labdhvā mantraṃ caiva gurormukhāt /",
  "GP12brndp2_u:5769": "cakāra mādhanaṃ tasya bhaktyā paramayā yutaḥ // BndP_2,34.6 //",
  "GP12brndp2_u:5770": "bhūmiśāgī triṣavaṇa snānasadhyāparāyaṇaḥ /",
  "GP12brndp2_u:5771": "uvāsapuṣkare rāma śatavarṣamatandritaḥ // BndP_2,34.7 //",
  "GP12brndp2_u:5772": "samitpuṣpakuśādīni dravyāṇyaharaharbhṛgoḥ /",
  "GP12brndp2_u:5773": "ānīya kānanādbhūpa prāyacchadakṛtavraṇaḥ // BndP_2,34.8 //",
  "GP12brndp2_u:5774": "satataṃ dhyānasaṃyukto rāmo matimatāṃ varaḥ /",
  "GP12brndp2_u:5775": "ārādhayāmāsa vibhuṃ kṛṣṇaṃ kalmaṣanāśanam // BndP_2,34.9 //",
  "GP12brndp2_u:5776": "tasyaivaṃ yajamānasya rāmasya jagatīpate /",
  "GP12brndp2_u:5777": "gataṃ varṣaśataṃ tatra dhyānayuktasya nityadā // BndP_2,34.10 //",
  "GP12brndp2_u:5778": "ekadā tu mahārāja rāmaḥ snātuṃ gato mahān /",
  "GP12brndp2_u:5779": "madhyamaṃ puṣkaraṃ tatra dadarśāśvaryamuttamam // BndP_2,34.11 //",
  "GP12brndp2_u:5780": "mṛga ekaḥ samāyāto mṛgya yuktaḥ palāyitaḥ /",
  "GP12brndp2_u:5781": "vyādhasya mṛgayāṃ prāpto dharmatapto 'tipīḍitaḥ // BndP_2,34.12 //",
  "GP12brndp2_u:5782": "pipāsito mahābhāga jalapānasamutsukaḥ /",
  "GP12brndp2_u:5783": "rāmasya paśyatastatra sarasastaṭamāgataḥ // BndP_2,34.13 //",
  "GP12brndp2_u:5784": "paścānmṛgī samāyātā bhītā sā cakitekṣaṇā /",
  "GP12brndp2_u:5785": "ubho tau pibatastatra jalaṃ śaṅkitamānasau // BndP_2,34.14 //",
  "GP12brndp2_u:5786": "tāvatsamāgato vyādho bāṇapāṇirdhanurddharaḥ /",
  "GP12brndp2_u:5787": "sa dṛṣṭvā tatra saṃviṣṭaṃ rāmaṃ bhārgavanandanam // BndP_2,34.15 //",
  "GP12brndp2_u:5788": "akṛtavraṇasaṃyuktaṃ tasthau dūrakṛtekṣaṇaḥ /",
  "GP12brndp2_u:5789": "sa cintayāmāsa tadā śaṅkito bhṛgunandanāt // BndP_2,34.16 //",
  "GP12brndp2_u:5790": "ayaṃ rāmo mahāvīro duṣṭānāmantakārakaḥ /",
  "GP12brndp2_u:5791": "kathametasya hanmyetau paśyato mṛgayāmṛgau // BndP_2,34.17 //",
  "GP12brndp2_u:5792": "iti cintā samāviṣṭo vyādho rājanyasattama /",
  "GP12brndp2_u:5793": "tasthau tatraiva rāmasya bhayātsaṃtrastamānasaḥ // BndP_2,34.18 //",
  "GP12brndp2_u:5794": "rāmastu tau mṛgoṃ dṛṣṭvā pibantau sabhyaṃ jalam /",
  "GP12brndp2_u:5795": "tarkayāmāsa medhāvī kimatra bhayakāraṇam // BndP_2,34.19 //",
  "GP12brndp2_u:5796": "naivātra vyāghrasenādo na ca vyādho hi dṛśyate /",
  "GP12brndp2_u:5797": "kenaitau kāraṇenāho śaṅkitau cakitekṣaṇau // BndP_2,34.20 //",
  "GP12brndp2_u:5798": "atha vā mṛgajātirhi nisargāccakitekṣaṇā /",
  "GP12brndp2_u:5799": "cenaitau jalapāne 'pi paśyataścakitekṣaṇau // BndP_2,34.21 //",
  "GP12brndp2_u:5800": "naitāvatkāraṇaṃ cātra kintu khedabhayāturau /",
  "GP12brndp2_u:5801": "lakṣayete khinnasarvāṅgau kampayuktau yatastvimau // BndP_2,34.22 //",
  "GP12brndp2_u:5802": "evaṃ saṃcintya matimānsa tasthau madhyapuṣkare /",
  "GP12brndp2_u:5803": "śiṣyeṇa saṃyuto rāmo yāvattau cāpi saṃsthitau // BndP_2,34.23 //",
  "GP12brndp2_u:5804": "pītvā jalaṃ tatastau tu vṛkṣacchāyāsamāśritau /",
  "GP12brndp2_u:5805": "rāmaṃ dṛṣṭvā mahātmānaṃ kathāṃ tau cakraturmudā // BndP_2,34.24 //",
  "GP12brndp2_u:5806": "mṛgyuvāca",
  "GP12brndp2_u:5807": "kānta cātraiva tiṣṭhāvo yāvadrāmo 'trasaṃsthitaḥ /",
  "GP12brndp2_u:5808": "asya vīrasya sāṃnidhye bhayaṃ naivāvayorbhavet // BndP_2,34.25 //",
  "GP12brndp2_u:5809": "atrāpyāgatya caivdyādhau hyāvayoḥ prahariṣyati /",
  "GP12brndp2_u:5810": "dṛṣṭamātro hi muninā bhasmībhūto bhaviṣyati // BndP_2,34.26 //",
  "GP12brndp2_u:5811": "ityukte vacane mṛgyā rāmar śanatuṣṭayā /",
  "GP12brndp2_u:5812": "mṛgaścovāca harṣeṇa samāviṣṭaḥ priyāṃ svakām // BndP_2,34.27 //",
  "GP12brndp2_u:5813": "evameva mahābhāge yadvai vadasi bhāmini /",
  "GP12brndp2_u:5814": "jāne 'hamapi rāmasya prabhāvaṃ sumahātmanaḥ // BndP_2,34.28 //",
  "GP12brndp2_u:5815": "yo 'yaṃ saṃdṛśyate cāsya pārśvaṃ śiṣyo 'kṛtavraṇaḥ /",
  "GP12brndp2_u:5816": "sacāne na mahābhāgastrāto vyāghrabhayāturaḥ // BndP_2,34.29 //",
  "GP12brndp2_u:5817": "ayaṃ rāmo mahābhāge jamadagnisuto 'nujaḥ /",
  "GP12brndp2_u:5818": "pitaraṃ kārttavīryeṇa dṛṣṭvā caiva tiraskṛtam // BndP_2,34.30 //",
  "GP12brndp2_u:5819": "cakārātitarāṃ kruddhaḥ pratijñāṃ nṛpaghātinīm /",
  "GP12brndp2_u:5820": "tatpūrtikāmo hyagamadbrahmalokaṃ purā hyayam // BndP_2,34.31 //",
  "GP12brndp2_u:5821": "sa brahmā diṣṭavāṃścainaṃ śivalokaṃ vrajeti ha /",
  "GP12brndp2_u:5822": "tasya tvājñāṃ samādāya gato 'sau śivasannidhim // BndP_2,34.32 //",
  "GP12brndp2_u:5823": "provācākhilavṛttānta rājñaścapyātmanaḥ pituḥ /",
  "GP12brndp2_u:5824": "sa kṛpālurmahādevaḥ sabhājya bhṛgunandanam // BndP_2,34.33 //",
  "GP12brndp2_u:5825": "dadau kṛṣṇasya sanmantramabhedyaṃ kavacaṃ tathā /",
  "GP12brndp2_u:5826": "svīyaṃ pāśupataṃ cāstramanyāstragrāmameva ca // BndP_2,34.34 //",
  "GP12brndp2_u:5827": "visarjayāmāsa mudā dattvā śastrāṇi cādarāt /",
  "GP12brndp2_u:5828": "so 'yamatrāgato bhadre metrasādhanatatparaḥ // BndP_2,34.35 //",
  "GP12brndp2_u:5829": "nityaṃ japati dharmātmā kṛṣṇasya kavacaṃ sudhīḥ /",
  "GP12brndp2_u:5830": "śatavarṣāṇi cāpyasya gatāni sumahātmanaḥ // BndP_2,34.36 //",
  "GP12brndp2_u:5831": "mantra sādhayato bhadre na ca tatsiddhireti hi /",
  "GP12brndp2_u:5832": "ātrāsti kāraṇaṃ bhaktiḥ sāva vai trividhā matā // BndP_2,34.37 //",
  "GP12brndp2_u:5833": "uttamā madhyamā caiva kaniṣṭhā taralekṣaṇe /",
  "GP12brndp2_u:5834": "śivasya nāradasyāpi śukasya ca mahātmanaḥ // BndP_2,34.38 //",
  "GP12brndp2_u:5835": "aṃbarīṣsya rājarṣe rantidevasya māruteḥ /",
  "GP12brndp2_u:5836": "balervibhīṣaṇasyāpi prahlādasya mahātmanaḥ // BndP_2,34.39 //",
  "GP12brndp2_u:5837": "uttamā bhaktirevāsti gopīnāmuddhavasya ca /",
  "GP12brndp2_u:5838": "vasiṣṭhādimunīśānāṃ manvādīnāṃ śubhekṣaṇe // BndP_2,34.40 //",
  "GP12brndp2_u:5839": "madhyā ca bhaktirevāsti prākṛtānyajaneṣu sā /",
  "GP12brndp2_u:5840": "madhyabhaktirayaṃ rāmo nityaṃ yamaparāyaṇaḥ // BndP_2,34.41 //",
  "GP12brndp2_u:5841": "sevate gopikādhīśaṃ tena siddhiṃ na cāgataḥ /",
  "GP12brndp2_u:5842": "vasiṣṭha uvāca",
  "GP12brndp2_u:5843": "ityuktā tvaritaṃ kāntaṃ sā mṛgī hṛṣṭamānasā // BndP_2,34.42 //",
  "GP12brndp2_u:5844": "punaḥ papraccha bhaktestu lakṣaṇaṃ premadāyakam /",
  "GP12brndp2_u:5845": "mṛgyuvāca",
  "GP12brndp2_u:5846": "sādhukānta mahābhāga vacaste 'laukikaṃ priya /",
  "GP12brndp2_u:5847": "rhadṛg jñānaṃ tava kathaṃ saṃjātaṃ tadvadādhunā // BndP_2,34.43 //",
  "GP12brndp2_u:5848": "mṛga uvāca",
  "GP12brndp2_u:5849": "śṛṇu priye mahābhāge jñānaṃ puṇyena jāyate // BndP_2,34.44 //",
  "GP12brndp2_u:5850": "tatpuṇyamadya saṃjātaṃ bhārgavasyāsya darśanāt /",
  "GP12brndp2_u:5851": "puṇyātmā bhārgavaścāyaṃ kṛṣṇābhakto jitendriyaḥ // BndP_2,34.45 //",
  "GP12brndp2_u:5852": "guruśuśrūṣako nityaṃ nityanaimittikādaraḥ /",
  "GP12brndp2_u:5853": "ato 'sya darśanājjātaṃ jñānaṃ me/dyaiva bhāmini // BndP_2,34.46 //",
  "GP12brndp2_u:5854": "trailokyasthitasattvānāṃ śubhāśubhanidarśakam /",
  "GP12brndp2_u:5855": "adyaiva viditaṃ me 'bhūdrāsasyāsya mahātmanaḥ // BndP_2,34.47 //",
  "GP12brndp2_u:5856": "caritaṃ puṇyadaṃ caiva pāpaghnaṃ śṛṇvatāmidam /",
  "GP12brndp2_u:5857": "yadyatkariṣyate caiva tadapi jñānagocaram // BndP_2,34.48 //",
  "GP12brndp2_u:5858": "yottamā bhaktirākhyātā tāṃ vinā naiva siddhyati /",
  "GP12brndp2_u:5859": "kavacaṃ mantrasahitaṃ hyapi varṣāyutāyutaiḥ // BndP_2,34.49 //",
  "GP12brndp2_u:5860": "yadyayaṃ bhārgavo bhadre hyagastyānugrahaṃ labhet /",
  "GP12brndp2_u:5861": "kṛṣṇapremāmṛtaṃ nāma stotramuttamabhaktidam // BndP_2,34.50 //",
  "GP12brndp2_u:5862": "jñātvā ca lapsyate siddhiṃ mantrasya kavacasya ca /",
  "GP12brndp2_u:5863": "sa munirjñātatattvārthaḥ sānukaṃpo 'bhayapradaḥ // BndP_2,34.51 //",
  "GP12brndp2_u:5864": "upadekṣyati caivainaṃ tattvajñānaṃ mudāvaham /",
  "GP12brndp2_u:5865": "śrīkṛṣṇacāritaṃ sarvaṃ nāmabhirgrathitaṃ yataḥ // BndP_2,34.52 //",
  "GP12brndp2_u:5866": "kṛṣṇapremāmṛtastotrājjñāsyate 'sya mahāmatiḥ /",
  "GP12brndp2_u:5867": "tataḥ saṃsiddha kavacau rājanaṃ haihayādhipam // BndP_2,34.53 //",
  "GP12brndp2_u:5868": "hatvā saputrāmātyaṃ ca sasuhṛdbalavāhanam /",
  "GP12brndp2_u:5869": "triḥ saptakṛtvo nirbhūpāṃ kariṣyatyavanīṃ priya // BndP_2,34.54 //",
  "GP12brndp2_u:5870": "vasiṣṭha uvāca",
  "GP12brndp2_u:5871": "evamuktvā mṛgo rājanvirarāma mṛgīṃ tataḥ /",
  "GP12brndp2_u:5872": "ātmano mṛgabhāvasya kāraṇaṃ jñātavāṃśca ha // BndP_2,34.55 //",
  "GP12brndp2_u:5873": "iti śrībrahmāṇḍe mahāpurāṇe vāyuprokte madhyabhāge tṛtīya",
  "GP12brndp2_u:5874": "upoddhātapāde bhārgavacarite catustriṃśattamo 'dhyāyaḥ // 34//",
  "GP12brndp2_u:5875": "_____________________________________________________________",
  "GP12brndp2_u:5876": "sagara uvāca",
  "GP12brndp2_u:5877": "mune paramatattvajñadhyānajñānārthakovida /",
  "GP12brndp2_u:5878": "bhagavadbhaktisaṃlīnamānasānugrahaḥ kutaḥ // BndP_2,35.1 //",
  "GP12brndp2_u:5879": "tvayāpi hi mahābhāga yataḥ śaṃsasi satkathāḥ /",
  "GP12brndp2_u:5880": "śrutvā mṛgamukhātsarvaṃ bhārgavasya viceṣṭitam // BndP_2,35.2 //",
  "GP12brndp2_u:5881": "bhūtaṃ bhavadbhaviṣyaṃ ca nārāyaṇakathānvitam /",
  "GP12brndp2_u:5882": "punaḥ prapaccha kiṃ nātha tanme vada savistaram // BndP_2,35.3 //",
  "GP12brndp2_u:5883": "vasiṣṭha uvāca",
  "GP12brndp2_u:5884": "śṛṇu rājanpravakṣyāmi mṛgasya caritaṃ mahat /",
  "GP12brndp2_u:5885": "yathā pṛṣṭaṃ tayā so 'syai varṇayāmāsa tattvavit // BndP_2,35.4 //",
  "GP12brndp2_u:5886": "śrutvā tu caritaṃ tasya bhārgavasya mahātmanaḥ /",
  "GP12brndp2_u:5887": "bhūyaḥ prapaccha taṃ kāntaṃ jñānatattvārthamādarāt // BndP_2,35.5 //",
  "GP12brndp2_u:5888": "mṛgyuvāca",
  "GP12brndp2_u:5889": "sādhusādhu mahābhāga kṛtārthastvaṃ na saṃśayaḥ /",
  "GP12brndp2_u:5890": "yadasya darśanātte 'dya jātaṃ jñānamatīdriyam // BndP_2,35.6 //",
  "GP12brndp2_u:5891": "athātaścātmanaḥ sarvaṃ mamāpi vada kāraṇam /",
  "GP12brndp2_u:5892": "karmaṇā yena saṃprāptāvāvāṃ tiryagjaniṃ prabho // BndP_2,35.7 //",
  "GP12brndp2_u:5893": "iti vākyaṃ samākarṇya priyāyāḥ sa mṛgaḥ svayam /",
  "GP12brndp2_u:5894": "varṇayāmāsa caritaṃ mṛgyaścaivātmanastadā // BndP_2,35.8 //",
  "GP12brndp2_u:5895": "mṛga uvāca",
  "GP12brndp2_u:5896": "śṛṇu priye mahābhāge yathā'vāṃ mṛgatāṃ gatau /",
  "GP12brndp2_u:5897": "saṃsāre 'sminnamahābhāge bhāvo 'sya bhavakāraṇam // BndP_2,35.9 //",
  "GP12brndp2_u:5898": "jīvasya sadasabhdyāṃ hi karmabhyāmāgataḥ smṛtim /",
  "GP12brndp2_u:5899": "purā draviḍadeśe tu nānāṛddhisamākule // BndP_2,35.10 //",
  "GP12brndp2_u:5900": "brāhmaṇānāṃ kule vāhaṃ jātaḥ kauśikagotriṇām /",
  "GP12brndp2_u:5901": "pitā me śivadatto 'bhūnnāmnā śāstraviśāradaḥ // BndP_2,35.11 //",
  "GP12brndp2_u:5902": "tasya putrā vayaṃ jātāścatvāro dvijasattamāḥ /",
  "GP12brndp2_u:5903": "jyeṣṭho rāmo 'nujastasya dhamastasyānu jaḥ pṛthuḥ // BndP_2,35.12 //",
  "GP12brndp2_u:5904": "caturtho 'haṃ priye jāto sūrirityabhiviśrutaḥ /",
  "GP12brndp2_u:5905": "upanīya kramātsarvāñchivadatto mahāyaśāḥ // BndP_2,35.13 //",
  "GP12brndp2_u:5906": "vedānadhyāpayāmāsa sāṃgāṃśca sarahasyakān /",
  "GP12brndp2_u:5907": "catvāro 'pi vayaṃ tatra vedādhyayanatatparāḥ // BndP_2,35.14 //",
  "GP12brndp2_u:5908": "guruśuśrūṣaṇe yuktā jātā jñānaparāyaṇāḥ /",
  "GP12brndp2_u:5909": "gatvāraṇyaṃ phalānyaṃbusamitkuśamṛdo 'nvaham // BndP_2,35.15 //",
  "GP12brndp2_u:5910": "ānīya pitre dattvātha kurmo 'dhyayanameva hi /",
  "GP12brndp2_u:5911": "ekadā tu vayaṃ sarve saṃprāptā parvate vane // BndP_2,35.16 //",
  "GP12brndp2_u:5912": "audbhidaṃ nāma lolakṣi kṛtamālātaṭe sthitam /",
  "GP12brndp2_u:5913": "sarve snātvā mahānadyāmuṣasi prītamānasāḥ // BndP_2,35.17 //",
  "GP12brndp2_u:5914": "dattārghāḥ kṛtajapyāśca samārūḍhā nāgottamam /",
  "GP12brndp2_u:5915": "śālastamālaiḥ priyakaiḥ panasaiḥ kovidārakaiḥ // BndP_2,35.18 //",
  "GP12brndp2_u:5916": "saralārjunapūgaiśca kharjūrairnārikelakaiḥ /",
  "GP12brndp2_u:5917": "jaṃbūbhiḥ sahakāraiśca kaṭphalairbṛhatīdrumaiḥ // BndP_2,35.19 //",
  "GP12brndp2_u:5918": "anyairnānāvidhairvṛkṣaiḥ parārthapratipādakaiḥ /",
  "GP12brndp2_u:5919": "snigdhacchāyaiḥ samāhṛṣṭanānāpakṣinināditaiḥ // BndP_2,35.20 //",
  "GP12brndp2_u:5920": "śārdūla haribhirbhallairgaṇḍakairmṛganābhibhiḥ /",
  "GP12brndp2_u:5921": "gacaindraiḥ śārabhādyaiśca sevitaṃ kandarāgataiḥ // BndP_2,35.21 //",
  "GP12brndp2_u:5922": "mallikāpāṭalākundakarṇikārakadaṃbakaiḥ /",
  "GP12brndp2_u:5923": "sugandhibhirvṛtaṃ cānyairvātoddhūtaparagibhiḥ // BndP_2,35.22 //",
  "GP12brndp2_u:5924": "nānāmaṇigaṇākīrṇairnīlapītasitāruṇaiḥ /",
  "GP12brndp2_u:5925": "śṛṅgaiḥ samullikhantaṃ ca vyoma kautukasaṃ yutam // BndP_2,35.23 //",
  "GP12brndp2_u:5926": "atyuccapātadhvanibhirnirjharaiḥ kandarodgataiḥ /",
  "GP12brndp2_u:5927": "garjjatamiva saṃsaktaṃ vyālādyairmṛgapakṣibhiḥ // BndP_2,35.24 //",
  "GP12brndp2_u:5928": "tatrātikautukāhṛṣṭadṛṣṭayobhrātaro vayam /",
  "GP12brndp2_u:5929": "nāsmārṣma cātmanātmānaṃ viyuktāśca parasparam // BndP_2,35.25 //",
  "GP12brndp2_u:5930": "etasminnantare caikā mṛgī hyagātpipāsitā /",
  "GP12brndp2_u:5931": "nirjharāpāta śirasi pātukāmā jalaṃ priye // BndP_2,35.26 //",
  "GP12brndp2_u:5932": "tasyāḥ pibantyāstu jalaṃ śārdūlo 'tibhayaṅkaraḥ /",
  "GP12brndp2_u:5933": "tatra prāpto yadṛcchāto jagṛhe tāṃ bhayarditām // BndP_2,35.27 //",
  "GP12brndp2_u:5934": "ahaṃ tadgrahaṇaṃ paśyanbhayena prapalāyitaḥ /",
  "GP12brndp2_u:5935": "atyuccavattvātpatito mṛtaścaiṇīmanusmaran // BndP_2,35.28 //",
  "GP12brndp2_u:5936": "sā mṛtā tvaṃ mṛgī jātā mṛga stvāhamanusmaran /",
  "GP12brndp2_u:5937": "jāto bhadre na jāne vai kva gātā bhrātaro 'grajāḥ // BndP_2,35.29 //",
  "GP12brndp2_u:5938": "etanme smṛtimāpannaṃ caritaṃ tava cātmataḥ /",
  "GP12brndp2_u:5939": "bhūtaṃ bhaviṣyaṃ ca tathā śṛṇu bhadre vadāmyaham // BndP_2,35.30 //",
  "GP12brndp2_u:5940": "yo 'yaṃ vā vṛṣṭhasaṃlagno vyādho dūrasthito 'bhavat /",
  "GP12brndp2_u:5941": "rāmasyāsya bhayātso 'pi bhakṣito hariṇā dhunā // BndP_2,35.31 //",
  "GP12brndp2_u:5942": "prāṇāṃstyaktvā vidhānena svargalokaṃ gamiṣyati /",
  "GP12brndp2_u:5943": "avābhyāṃ tu jalaṃ pītaṃ madhyame puṣkare tviha // BndP_2,35.32 //",
  "GP12brndp2_u:5944": "saṃdṛṣṭo bhārgavaścāyaṃ sākṣādviṣṇusvarūpadhṛk /",
  "GP12brndp2_u:5945": "tenānekabhavotpannaṃ pātakaṃ nāśamāgatam // BndP_2,35.33 //",
  "GP12brndp2_u:5946": "agastyadarśanaṃ labdhvā śrutvā stotraṃ gatipradam /",
  "GP12brndp2_u:5947": "gamiṣyāvaḥ śubhāṃllokānyeṣu gatvā na śocati // BndP_2,35.34 //",
  "GP12brndp2_u:5948": "ityevamuktvā sa mṛgaḥ priyāyai priyadarśanaḥ /",
  "GP12brndp2_u:5949": "virarāma prasannātmā paśyanrāmamanā turaḥ // BndP_2,35.35 //",
  "GP12brndp2_u:5950": "bhargavaḥ śrutavāṃścaiva mṛgoktaṃ śiṣyasaṃyutaḥ /",
  "GP12brndp2_u:5951": "vismito 'bhūcca rājendra gantuṃ kṛtamatistathā // BndP_2,35.36 //",
  "GP12brndp2_u:5952": "akṛtavramasaṃyukto hyagastyasyāśramaṃ prati /",
  "GP12brndp2_u:5953": "snātvā nityakriyāṃ kṛtvā pratasthe harṣito bhṛśam // BndP_2,35.37 //",
  "GP12brndp2_u:5954": "rāmeṇa gacchatā mārge dṛṣṭo vyādho mṛtastadā /",
  "GP12brndp2_u:5955": "siṃhasya saṃprahārema vismitena mahātmanā // BndP_2,35.38 //",
  "GP12brndp2_u:5956": "adhyarddhayojanaṃ gatvā kaniṣṭhaṃ puṣkaraṃ prati /",
  "GP12brndp2_u:5957": "snātvā mādhyāhnikīṃ sandhyāṃ cakā rātimudānvitaḥ // BndP_2,35.39 //",
  "GP12brndp2_u:5958": "hitaṃ tadātmanaḥ proktaṃ mṛgeṇa sa vicārayan /",
  "GP12brndp2_u:5959": "tāvattatpṛṣṭhasaṃlagnaṃ mṛgayugmamupāgatam // BndP_2,35.40 //",
  "GP12brndp2_u:5960": "puṣkare tu jalaṃ pītvābhiṣicyātmatanuṃ jalaiḥ /",
  "GP12brndp2_u:5961": "paśyato bhārgavasyāgādagastyāśramasaṃmukham // BndP_2,35.41 //",
  "GP12brndp2_u:5962": "rāmo 'pi sandhyāṃ nirvarttya kuṃbhajasyāśramaṃ yayau /",
  "GP12brndp2_u:5963": "vipadgataṃ puṣkaraṃ tu paśyamāno mahāmanāḥ // BndP_2,35.42 //",
  "GP12brndp2_u:5964": "viṣṇoḥ padāni nāgānāṃ kuṇḍaṃ saptarṣisaṃsthitam /",
  "GP12brndp2_u:5965": "gatvopaspṛśya śucyaṃbho jagāmāgastyasaṃśrayam // BndP_2,35.43 //",
  "GP12brndp2_u:5966": "yacca brahmasutā rājansamāyātā sarasvatī /",
  "GP12brndp2_u:5967": "trīnsaṃpūrayituṃ kuṇḍānagnihotrasya vai vidheḥ // BndP_2,35.44 //",
  "GP12brndp2_u:5968": "tatra tīre śubhaṃ puṇyaṃ nānāmuniniṣevitam /",
  "GP12brndp2_u:5969": "dadarśa mahadāścaryaṃ bhārgavaḥ kuṃbhajāśramam // BndP_2,35.45 //",
  "GP12brndp2_u:5970": "mṛgaiḥ siṃhaiḥ sahagataiḥ sevitaṃ śāntamānasaiḥ /",
  "GP12brndp2_u:5971": "kuṭarairarjunairniṃbaiḥ pāribhadradhavegudaiḥ // BndP_2,35.46 //",
  "GP12brndp2_u:5972": "khadirāsanakharjūraiḥ saṃkulaṃ badarīdrumaiḥ /",
  "GP12brndp2_u:5973": "tatra praviśya vai rāmo hyakṛtavraṇasaṃyutaḥ // BndP_2,35.47 //",
  "GP12brndp2_u:5974": "dadarśa munimāsīnaṃ kumbhajaṃ śāntamānasam /",
  "GP12brndp2_u:5975": "stimitodasaraḥ prakhyaṃ dhyāyantaṃ brahma śāśvatam // BndP_2,35.48 //",
  "GP12brndp2_u:5976": "kauśyāṃ vṛṣyāṃ mārgakṛttiṃ vasānaṃ pallavoṭaje /",
  "GP12brndp2_u:5977": "nanāma ca mahārāja svābhidhānaṃ samuccaran // BndP_2,35.49 //",
  "GP12brndp2_u:5978": "rāmo 'smi jāmadagnyo 'haṃ bhavantaṃ draṣṭumāgataḥ /",
  "GP12brndp2_u:5979": "tādviddhi praṇipātena namaste lokabhāvana // BndP_2,35.50 //",
  "GP12brndp2_u:5980": "ityuktavantaṃ rāmaṃ tu unmīlya nayane śanaiḥ /",
  "GP12brndp2_u:5981": "dṛṣṭvā svāgatamuccārya tasmāyāsanamādiśat // BndP_2,35.51 //",
  "GP12brndp2_u:5982": "madhuparkaṃ samānīya śiṣyeṇa munipuṅgavaḥ /",
  "GP12brndp2_u:5983": "dadau papraccha kuśalaṃ tapasaśca kulasya ca // BndP_2,35.52 //",
  "GP12brndp2_u:5984": "sa pṛṣṭastena vai rāmo ghaṭodbhavamuvāca ha /",
  "GP12brndp2_u:5985": "bhavatsaṃdarśanādīśa kuśalaṃ mama sarvataḥ // BndP_2,35.53 //",
  "GP12brndp2_u:5986": "kiṃ tvaṅkaṃ saṃśayaṃ jātaṃ chindhi svavacanāmṛtaiḥ /",
  "GP12brndp2_u:5987": "mṛgaścaiko mayā dṛṣṭo madhyame puṣkare vibho // BndP_2,35.54 //",
  "GP12brndp2_u:5988": "tenoktamakhilaṃ vṛttaṃ mama bhūtamanāgatam /",
  "GP12brndp2_u:5989": "tacchūtvā vismayāviṣṭo bhavaccharaṇamāgataḥ // BndP_2,35.55 //",
  "GP12brndp2_u:5990": "pāhi māṃ kṛpayā nātha sādhayanta mahāmanum /",
  "GP12brndp2_u:5991": "śivena dattaṃ kavaca mama sādhayato guro // BndP_2,35.56 //",
  "GP12brndp2_u:5992": "kṛṣmasya samatīta tu sādhikaṃ hi śaracchatam /",
  "GP12brndp2_u:5993": "na ca siddhimavāpto 'haṃ tanme tvaṃ kṛpayā vada // BndP_2,35.57 //",
  "GP12brndp2_u:5994": "vasiṣṭha uvāca",
  "GP12brndp2_u:5995": "evaṃ praśnaṃ samākarṇya rāmasya sumahātmanaḥ /",
  "GP12brndp2_u:5996": "kṣaṇaṃ dhyātvā mahārāja mṛgoktaṃ jñātavān hṛdā // BndP_2,35.58 //",
  "GP12brndp2_u:5997": "mṛgaṃ cāpi samāyātaṃ mṛgyā saha nijāśrame /",
  "GP12brndp2_u:5998": "śrotuṃ kṛṣṇāmṛtaṃ stotraṃ sarvaṃ tatkāraṇa muniḥ /",
  "GP12brndp2_u:5999": "vicāryāśvāsayāmāsa bhārgavaḥ svavacomṛtaiḥ // BndP_2,35.59 //",
  "GP12brndp2_u:6000": "iti śrībrahmāṇḍe mahāpurāṇe vāyuprokte madhyamabhāge tṛtīya",
  "GP12brndp2_u:6001": "upoddhātapāde bhārgavaca rite pañcatriṃśattamo 'dhyāyaḥ // 35//",
  "GP12brndp2_u:6002": "_____________________________________________________________",
  "GP12brndp2_u:6003": "vasiṣṭha uvāca",
  "GP12brndp2_u:6004": "avagatya sa vai sarvaṃ kāraṇaṃ prītamānasaḥ /",
  "GP12brndp2_u:6005": "uvāca bhārgavaṃ rāmamagastyaḥ kuṃbhasaṃbhavaḥ // BndP_2,36.1 //",
  "GP12brndp2_u:6006": "agastya uvāca",
  "GP12brndp2_u:6007": "śṛṇu rāma mahābhāga kathayāmi hitaṃ tava /",
  "GP12brndp2_u:6008": "mantrasya siddhiṃ yena tvaṃ śīghrameva samāpnuyāḥ // BndP_2,36.2 //",
  "GP12brndp2_u:6009": "bhaktestu lakṣaṇaṃ jñātvā trividhāyā mahāmate /",
  "GP12brndp2_u:6010": "yo yateta narastasya siddhirbhavati satvaram // BndP_2,36.3 //",
  "GP12brndp2_u:6011": "ekadāhamanuprāpto 'nantadarśanakāṅkṣayā /",
  "GP12brndp2_u:6012": "pātālaṃ nāgarācaindraiḥ śobhitaṃ parayā mudā // BndP_2,36.4 //",
  "GP12brndp2_u:6013": "tatra dṛṣṭā mahābhāga mayā siddhāḥ samantataḥ /",
  "GP12brndp2_u:6014": "sanakādyā nāradaśca gautamo jājaliḥkratuḥ // BndP_2,36.5 //",
  "GP12brndp2_u:6015": "ṛbhurhaṃso 'ruṇiścaiva vālmīkiḥ śaktirāsuriḥ /",
  "GP12brndp2_u:6016": "ete 'nye ca mahāsiddhā vātsyāyanamukhā dvija // BndP_2,36.6 //",
  "GP12brndp2_u:6017": "upāsata hyupā sīnā jñānārthaṃ phaṇināyakam /",
  "GP12brndp2_u:6018": "taṃ namaskṛtya nāgaindraiḥ saha siddhairmahātmabhiḥ // BndP_2,36.7 //",
  "GP12brndp2_u:6019": "upaviṣṭaḥ kathāttatra śṛṇvāno vaiṣṇavīrmudā /",
  "GP12brndp2_u:6020": "yeyaṃ bhūmirmahābhāga bhūtadhātrī svarūpiṇī // BndP_2,36.8 //",
  "GP12brndp2_u:6021": "niviṣṭā puratastasya śṛṇvantī tāḥ kathāḥ sadā /",
  "GP12brndp2_u:6022": "yadyatpṛcchati sā bhūmiḥ śeṣaṃ sākṣānmahīdharam // BndP_2,36.9 //",
  "GP12brndp2_u:6023": "śṛṇvanti ṛṣayaḥ sarve tatrasthā tadanugrahāt /",
  "GP12brndp2_u:6024": "mayā tatra śrutaṃ vatsa kṛṣṇapremāmṛtaṃ śubham // BndP_2,36.10 //",
  "GP12brndp2_u:6025": "stotraṃ tatte pravakṣyāmi yasyārthaṃ tvamihāgataḥ /",
  "GP12brndp2_u:6026": "vārāhādyavatārāṇāṃ caritaṃ pāpanāśanam // BndP_2,36.11 //",
  "GP12brndp2_u:6027": "sukhadaṃ mokṣadaṃ caiva jñānavijñāna kāraṇam /",
  "GP12brndp2_u:6028": "śrutvā sarvaṃ dharā vatsa pratdṛṣṭā taṃ dharādharam // BndP_2,36.12 //",
  "GP12brndp2_u:6029": "uvāca praṇatā bhūyo jñātuṃ kṛṣṇaviceṣṭitam /",
  "GP12brndp2_u:6030": "dharaṇyuvāca",
  "GP12brndp2_u:6031": "alaṅkṛtaṃ janma puṃsāmapi nandavrajaukasām // BndP_2,36.13 //",
  "GP12brndp2_u:6032": "tasya devasya kṛṣṇasya līlāvigrahadhāriṇaḥ /",
  "GP12brndp2_u:6033": "jayopādhiniyuktāni saṃti nāmānyanekaśaḥ // BndP_2,36.14 //",
  "GP12brndp2_u:6034": "teṣu nāmāni mukhyāni śrotukāmā cirādaham /",
  "GP12brndp2_u:6035": "tattāni brūhi nāmāni vāsudevasya vāsuke // BndP_2,36.15 //",
  "GP12brndp2_u:6036": "nātaḥ parataraṃ puṇyaṃ triṣu lokeṣu vidyate /",
  "GP12brndp2_u:6037": "śeṣa uvāca",
  "GP12brndp2_u:6038": "vasuṃdhare varārohe janānāmasti muktidam // BndP_2,36.16 //",
  "GP12brndp2_u:6039": "sarvamaṅgalamūrddhanyamaṇimādyaṣṭasiddhidam /",
  "GP12brndp2_u:6040": "mahāpātakakoṭighna sarvatīrthaphalapradam // BndP_2,36.17 //",
  "GP12brndp2_u:6041": "samastajapayajñānāṃ phaladaṃ pāpanāśanam /",
  "GP12brndp2_u:6042": "śṛṇu devi pravakṣyāmi nāmnāmaṣṭotaraṃ śatam // BndP_2,36.18 //",
  "GP12brndp2_u:6043": "mahasranāmnāṃ puṇyānāṃ trirāvṛttyā tu yatphalam /",
  "GP12brndp2_u:6044": "ekāvṛttyā tu kṛṣṇasya nāmaikaṃ tatprayacchati // BndP_2,36.19 //",
  "GP12brndp2_u:6045": "tasmātpuṇyataraṃ caitatstotraṃ pātakanāśanam /",
  "GP12brndp2_u:6046": "nāmnāmaṣṭottaraśatasyāhameva ṛṣiḥ priye // BndP_2,36.20 //",
  "GP12brndp2_u:6047": "chando 'nuṣṭubdevatā tu yogaḥ kṛṣṇapriyāvahaḥ /",
  "GP12brndp2_u:6048": "śrīkṛṣṇaḥ kamalānātho vāsudevaḥ sanātanaḥ // BndP_2,36.21 //",
  "GP12brndp2_u:6049": "vasudevātmajaḥ puṇyo līlāmānuṣavigrahaḥ /",
  "GP12brndp2_u:6050": "śrīvatsakaustabhadharo yaśodāvatsalo hariḥ // BndP_2,36.22 //",
  "GP12brndp2_u:6051": "caturbhujāttacakrāsigadāśaṅkhādyudāyudhaḥ /",
  "GP12brndp2_u:6052": "devakīnandanaḥ śrīśo nandagopapriyātmajaḥ // BndP_2,36.23 //",
  "GP12brndp2_u:6053": "yamunāvegasaṃhārī balabhadrapriyānujaḥ /",
  "GP12brndp2_u:6054": "pūtanājīvitaharaḥ śakaṭāsurabhañjanaḥ // BndP_2,36.24 //",
  "GP12brndp2_u:6055": "nandaprajajanānandī saccidānandavigrahaḥ /",
  "GP12brndp2_u:6056": "navanītaviliptāṅgo navanītanaṭo 'naghaḥ // BndP_2,36.25 //",
  "GP12brndp2_u:6057": "navanītalavāhārī mucukundaprasādakṛt /",
  "GP12brndp2_u:6058": "ṣoḍaśastrīsahasreśastribhaṅgī madhurākṛtiḥ // BndP_2,36.26 //",
  "GP12brndp2_u:6059": "śukavāgamṛtābdhīndurgovindo govidāṃpatiḥ /",
  "GP12brndp2_u:6060": "vatsapālanasaṃcārī dhenukāsuramarddanaḥ // BndP_2,36.27 //",
  "GP12brndp2_u:6061": "tṛṇīkṛtatṛṇāvartto yamalārjunabhañjanaḥ /",
  "GP12brndp2_u:6062": "uttālatālabhettā ca tamālaśyāmalā kṛtiḥ // BndP_2,36.28 //",
  "GP12brndp2_u:6063": "gopagopīśvaro yogī sūryakoṭisamaprabhaḥ /",
  "GP12brndp2_u:6064": "ilāpatiḥ parañjyotiryādavendro yadūdvahaḥ // BndP_2,36.29 //",
  "GP12brndp2_u:6065": "vanamālī pītavāsāḥ pārijātāpaharakaḥ /",
  "GP12brndp2_u:6066": "govarddhanācaloddharttā gopālaḥ sarvapālakaḥ // BndP_2,36.30 //",
  "GP12brndp2_u:6067": "ajo nirañjanaḥ kāmajanakaḥ kañjalocanaḥ /",
  "GP12brndp2_u:6068": "madhuhā mathurānātho dvārakānāthako balī // BndP_2,36.31 //",
  "GP12brndp2_u:6069": "vṛndāvanāntasaṃcārī tulasīdāmabhūṣaṇaḥ /",
  "GP12brndp2_u:6070": "syamantakamaṇerharttā naranārāyaṇātmakaḥ // BndP_2,36.32 //",
  "GP12brndp2_u:6071": "kubjākṛṣṭāṃbaradharo māyī paramapūruṣaḥ /",
  "GP12brndp2_u:6072": "muṣṭikāsuracāṇūramallayuddhaviśāradaḥ // BndP_2,36.33 //",
  "GP12brndp2_u:6073": "saṃsāravairī kaṃsārirmurārirnarakāntakaḥ /",
  "GP12brndp2_u:6074": "anādi brahmacārī ca kṛṣṇāvyasanakarṣakaḥ // BndP_2,36.34 //",
  "GP12brndp2_u:6075": "śiśupālaśiraschettā duryodhanakulāntakṛta /",
  "GP12brndp2_u:6076": "vidurākrūravarado viśvarūpapradarśakaḥ // BndP_2,36.35 //",
  "GP12brndp2_u:6077": "satyavāksatyasaṃkalpaḥ satyabhāmārato jayī /",
  "GP12brndp2_u:6078": "subhadrāpūrvajo viṣṇurbhīṣmamuktipradāyakaḥ // BndP_2,36.36 //",
  "GP12brndp2_u:6079": "jagadgururjagannātho veṇuvādya viśāradaḥ /",
  "GP12brndp2_u:6080": "vṛṣabhāsuravidhvaṃsī bakārirbāṇabāhukṛt // BndP_2,36.37 //",
  "GP12brndp2_u:6081": "yudhiṣṭirapratiṣṭhātā barhibarhāvataṃsakaḥ /",
  "GP12brndp2_u:6082": "pārthasārathiravyakto gītāmṛtamahodadhiḥ // BndP_2,36.38 //",
  "GP12brndp2_u:6083": "kālīyaphaṇimāṇikyarañjitaḥ śrīpadāṃbujaḥ /",
  "GP12brndp2_u:6084": "dāmodaro yajñabhoktā dānavaidravināśanaḥ // BndP_2,36.39 //",
  "GP12brndp2_u:6085": "nārāyaṇaḥ paraṃ brahma pannagāśanavāhanaḥ /",
  "GP12brndp2_u:6086": "jalakrīḍāsamāsaktagopīvastrāpahārakaḥ // BndP_2,36.40 //",
  "GP12brndp2_u:6087": "puṇyaślokastīrthapādo vedavedyo dayānidhiḥ /",
  "GP12brndp2_u:6088": "sarvatīrthānmakaḥ sarvagraharūpī parātparaḥ // BndP_2,36.41 //",
  "GP12brndp2_u:6089": "ityevaṃ kṛṣṇadevasya nāmnāmaṣṭottaraṃ śatam /",
  "GP12brndp2_u:6090": "kṛṣṇona kṛṣṇabhaktena śrutvā gītāmṛtaṃ purā // BndP_2,36.42 //",
  "GP12brndp2_u:6091": "stotraṃ kṛṣṇapriyakaraṃ kṛtaṃ tasmānmayā śrutam /",
  "GP12brndp2_u:6092": "kṛṣṇapremāmṛtaṃ nāma paramānandadāyakam // BndP_2,36.43 //",
  "GP12brndp2_u:6093": "atyupadravaduḥ khaghnaṃ paramāyuṣya varddhanam /",
  "GP12brndp2_u:6094": "dānaṃ vrataṃ tapastīrthaṃ yatkṛtaṃ tviha janmani // BndP_2,36.44 //",
  "GP12brndp2_u:6095": "paṭhatāṃ śṛṇvatāṃ caiva koṭikoṭiguṇaṃ bhavet /",
  "GP12brndp2_u:6096": "putrapradamaputrāṇāmagatī nāṃ gatipradam // BndP_2,36.45 //",
  "GP12brndp2_u:6097": "dhanavāhaṃ daridrāṇāṃ jayecchūnāṃ jayāvaham /",
  "GP12brndp2_u:6098": "śiśūnāṃ gokulānāṃ ca puṣṭidaṃ puṇyavarddhanam // BndP_2,36.46 //",
  "GP12brndp2_u:6099": "bālarogagrahādīnāṃ śamanaṃ śāntikārakam /",
  "GP12brndp2_u:6100": "ante kṛṣṇasmaraṇadaṃ bhavatāpatrayāpaham // BndP_2,36.47 //",
  "GP12brndp2_u:6101": "asiddhasādhakaṃ bhadre japādikaramātmanām /",
  "GP12brndp2_u:6102": "kṛṣṇāya yādavendrāya jñānamudrāya yogine // BndP_2,36.48 //",
  "GP12brndp2_u:6103": "nāthāya rukmiṇīśāya namo vedāntavedine /",
  "GP12brndp2_u:6104": "imaṃ mantraṃ mahādevi japanneva divā niśam // BndP_2,36.49 //",
  "GP12brndp2_u:6105": "sarvagrahānugrahabhāksarvapriyatamo bhavet /",
  "GP12brndp2_u:6106": "putrapautraiḥ parivṛtaḥ sarvasiddhisamṛddhimān // BndP_2,36.50 //",
  "GP12brndp2_u:6107": "niṣevya bhogānante 'pikṛṣṇāsāyujyamāpnuyāt /",
  "GP12brndp2_u:6108": "agastya uvāca",
  "GP12brndp2_u:6109": "etāvadukto bhāgavānananto mūrttistu saṃkarṣaṇasaṃjñitā vibho // BndP_2,36.51 //",
  "GP12brndp2_u:6110": "dharādharo 'laṃ jagatāṃ dharāyai nirdiśya bhūyo virarāma mānadaḥ /",
  "GP12brndp2_u:6111": "tatastu sarve sanakādayo ye samāsthitāstatparitaḥ kathādṛtāḥ /",
  "GP12brndp2_u:6112": "ānanda pūrṇṇaṃbunidhau nimagnāḥ sabhājayāmāsurahīśvaraṃ tam // BndP_2,36.52 //",
  "GP12brndp2_u:6113": "ṛṣaya ūcuḥ",
  "GP12brndp2_u:6114": "namo namaste 'khilaviśvābhāvana prapannabhaktārttiharāvyayātman /",
  "GP12brndp2_u:6115": "dharādharāyāpi kṛpārṇavāya śeṣāya viśvaprabhave namaste // BndP_2,36.53 //",
  "GP12brndp2_u:6116": "kṛṣṇāmṛtaṃ naḥ paripāyitaṃ vibho vidhūtapāpā bhavatā kṛtā vayam /",
  "GP12brndp2_u:6117": "bhavādṛśā dīnadayālavo vibho samuddharantyeva nijānhi saṃnatān // BndP_2,36.54 //",
  "GP12brndp2_u:6118": "evaṃ namaskṛtya phaṇīśa pādayormano vidhāyākhilakāmapūrayoḥ /",
  "GP12brndp2_u:6119": "pradakṣiṇīkṛtya dharādharādharaṃ sarve vayaṃ svāvasathānupāgatāḥ // BndP_2,36.55 //",
  "GP12brndp2_u:6120": "iti te 'bhihitaṃ rāma stotraṃ premāmṛtābhidham /",
  "GP12brndp2_u:6121": "kṛṣṇasya rādhākāntasya siddhidam // BndP_2,36.56 //",
  "GP12brndp2_u:6122": "idaṃ rāma mahābhāga stotraṃ paramadurlabham /",
  "GP12brndp2_u:6123": "śrutaṃ sākṣādbhagavataḥ śeṣātkathayataḥ kathāḥ // BndP_2,36.57 //",
  "GP12brndp2_u:6124": "yāvanti mantrajālāni stotrāṇi kavacāni ca // BndP_2,36.58 //",
  "GP12brndp2_u:6125": "trailokye tāni sarvāṇi siddhyantyevāsya śīlanāt /",
  "GP12brndp2_u:6126": "vasiṣṭha uvāca",
  "GP12brndp2_u:6127": "evamuktvā mahārāja kṛṣṇapremāmṛtaṃ stavam /",
  "GP12brndp2_u:6128": "yāvadvyarasīṃtsa munistāvatsvaryānamāgatam // BndP_2,36.59 //",
  "GP12brndp2_u:6129": "caturbhiradbhutaiḥ siddhaiḥ kāmarūpairmanojavaiḥ /",
  "GP12brndp2_u:6130": "anuyātamathotplutya strīpuṃsau hariṇau tadā /",
  "GP12brndp2_u:6131": "agastyacaraṇau natvā samāruruhaturmudā // BndP_2,36.60 //",
  "GP12brndp2_u:6132": "divyadehadharau bhūtvā saṃkhacakrādicihnitau /",
  "GP12brndp2_u:6133": "gatau ca vaiṣṇavaṃ lokaṃ sarva devana maskṛtam /",
  "GP12brndp2_u:6134": "paśyatāṃ sarvabhūtānāṃ bhārgavāgastyayostathā // BndP_2,36.61 //",
  "GP12brndp2_u:6135": "iti śrībrahmāṇḍe mahāpurāṇe vāyuprokte madhyabhāge tṛtīya",
  "GP12brndp2_u:6136": "upoddhātapāde bhārgavacarite ṣaṭtriṃśattamo 'dhyāyaḥ // 36//",
  "GP12brndp2_u:6137": "_____________________________________________________________",
  "GP12brndp2_u:6138": "vasiṣṭha uvāca",
  "GP12brndp2_u:6139": "dṛṣṭvā paraśurāmastu tadāścaryaṃ mahādbhutam /",
  "GP12brndp2_u:6140": "jagāda sarvavṛttāntaṃ mṛgayostu yathāśrutam // BndP_2,37.1 //",
  "GP12brndp2_u:6141": "tacchrutvā bhagavānsākṣādagastyaḥ kuṃbhasaṃbhavaḥ /",
  "GP12brndp2_u:6142": "modamāna uvācedaṃ bhārgavaṃ purataḥ sthitam // BndP_2,37.2 //",
  "GP12brndp2_u:6143": "agastya uvāca",
  "GP12brndp2_u:6144": "śṛṇu rāma mahābhāga kāryākārviśārada /",
  "GP12brndp2_u:6145": "hitaṃ vadāmi yatte 'dya tatkuruṣva samāhitaḥ // BndP_2,37.3 //",
  "GP12brndp2_u:6146": "ito vidūre sumahatsthānaṃ viṣṇoḥ sudurlabham /",
  "GP12brndp2_u:6147": "padāni yatra dṛśyante nyastāni sumāhātmanā // BndP_2,37.4 //",
  "GP12brndp2_u:6148": "yatra gaṅgā samudbhūtā vāmasya mahātmanaḥ /",
  "GP12brndp2_u:6149": "padāgrātkramato lokāṃstadbalestu vinigrahe // BndP_2,37.5 //",
  "GP12brndp2_u:6150": "tatra gatvā stavaṃ cedaṃ māsamaikamananyadhīḥ /",
  "GP12brndp2_u:6151": "paṭhasva niyamenaiva niyato niyatāśanaḥ // BndP_2,37.6 //",
  "GP12brndp2_u:6152": "yattvayā kavacaṃ pūrvamabhyastaṃ siddhimicchatā /",
  "GP12brndp2_u:6153": "śatrūṇāṃ nigrahārthāya tacca te siddhidaṃ bhavet // BndP_2,37.7 //",
  "GP12brndp2_u:6154": "vasiṣṭha uvāca",
  "GP12brndp2_u:6155": "eva mukto hyagastyena rāmaḥ śatrunibarhaṇaḥ /",
  "GP12brndp2_u:6156": "namaskṛtya munīṃ śāntaṃ nirjagāmāśramādbahiḥ // BndP_2,37.8 //",
  "GP12brndp2_u:6157": "punastenaiva mārgeṇa saṃprāptastatra satvaram /",
  "GP12brndp2_u:6158": "yatrottarātpadanyāsānnirgatā svarṇadī nṛpa // BndP_2,37.9 //",
  "GP12brndp2_u:6159": "tatra vāsaṃ prakalpyāsāvakṛtavraṇasaṃyutaḥ /",
  "GP12brndp2_u:6160": "samabhyasyatstavaṃ divyaṃ kṛṣmapremāmṛtābhidham // BndP_2,37.10 //",
  "GP12brndp2_u:6161": "nityaṃ vrajapatestasya stotraṃ tuṣṭo 'bhavaddhariḥ /",
  "GP12brndp2_u:6162": "jagāma darśanaṃ tasya jāmadagnyasya bhūpate // BndP_2,37.11 //",
  "GP12brndp2_u:6163": "caturvyūhādhipaḥ sākṣātkṛṣṇaḥ kamalalocanaḥ /",
  "GP12brndp2_u:6164": "kirīṭaṃnārkavarṇena kuṇḍalābhyāṃ ca rājitaḥ // BndP_2,37.12 //",
  "GP12brndp2_u:6165": "kaustubhodbhāsitoraskaḥ pītavāsā dhanaprabhaḥ /",
  "GP12brndp2_u:6166": "muralīvādanaparaḥ sākṣānmohanarūpadhṛk // BndP_2,37.13 //",
  "GP12brndp2_u:6167": "taṃ dṛṣṭvā sahasotthāya jāmadagnyo mudānvitaḥ /",
  "GP12brndp2_u:6168": "praṇamya daṇḍavadbhamau tuṣṭāva prayato vibhum // BndP_2,37.14 //",
  "GP12brndp2_u:6169": "paraśurām uvāca",
  "GP12brndp2_u:6170": "namo namaḥ kāraṇavigrahāya prapannapālāya surārttihāriṇe /",
  "GP12brndp2_u:6171": "brahmeśaviṣṇvidramukhastutāya nato 'smi nityaṃ parameśvarāya // BndP_2,37.15 //",
  "GP12brndp2_u:6172": "yaṃ vedavādairvividhaprakārairnirṇetumīśānamukhā na śaknuyuḥ /",
  "GP12brndp2_u:6173": "taṃ tvāmanirdeśyamacaṃ purāmamanantamīḍe bhava me dayāparaḥ // BndP_2,37.16 //",
  "GP12brndp2_u:6174": "yastveka īśo nijavāñcchitaprado dhatte tanūrlokavihāra rakṣaṇe /",
  "GP12brndp2_u:6175": "nānā vidhā devamanuṣyatiryagyādaḥ su bhūmerbharavāraṇāya // BndP_2,37.17 //",
  "GP12brndp2_u:6176": "taṃ tvāmahaṃ bhaktajanānuraktaṃ viraktamatyantamapīndirādiṣu /",
  "GP12brndp2_u:6177": "svayaṃ samakṣaṃvyabhicāraduṣṭacittāsvapi premanibaddhamānasam // BndP_2,37.18 //",
  "GP12brndp2_u:6178": "yaṃ vai prasannā asurāḥ surā narāḥ sakinnarāstiryakeyonayo 'pi hi /",
  "GP12brndp2_u:6179": "gatāḥ svarūpaṃ nikhalaṃ vihāya te dehastryapatyārthamamatvamīśvara // BndP_2,37.19 //",
  "GP12brndp2_u:6180": "taṃ devadevaṃ bhajatāmabhīpsitapradaṃ nirīhaṃ guṇavarjitaṃ ca /",
  "GP12brndp2_u:6181": "acintyamavyaktamaghaughanāśanaṃ prāpto 'raṇaṃ premanidhānamādarāt // BndP_2,37.20 //",
  "GP12brndp2_u:6182": "tapanti tāpairvividhaiḥ svadehamanye tu yajñairvividhairyajanti /",
  "GP12brndp2_u:6183": "svapne 'pi te rūpamalaukikaṃvibho paśyanti naivārthanibaddhavāsanāḥ // BndP_2,37.21 //",
  "GP12brndp2_u:6184": "ye vai tvadīyaṃ caraṇaṃ bhavaśramānnirviṇmacittā vidhivatsmaranti /",
  "GP12brndp2_u:6185": "namanti bhaktyātha samarcayanti vai parasparaṃ saṃsadi varṇayanti // BndP_2,37.22 //",
  "GP12brndp2_u:6186": "tenaikajanmodbhavapaṅkabhedanaprasaktacittā bhavatoṃ'ghripadme /",
  "GP12brndp2_u:6187": "taranti cānyānapi tārayanti hi bhavauṣadhaṃ nāma sudhā taveśa // BndP_2,37.23 //",
  "GP12brndp2_u:6188": "ahaṃ prabho kāmanibaddhacitto bhavantamāryaṃ vividhaprayatnaiḥ /",
  "GP12brndp2_u:6189": "ārādhayaṃ nātha bhavānabhijñaḥ kiṃ te ha vijñāpyamihāsti loke // BndP_2,37.24 //",
  "GP12brndp2_u:6190": "vasiṣṭha uvāca",
  "GP12brndp2_u:6191": "ityevaṃ jāmadagnyaṃ tu stuvantaṃ praṇataṃ puraḥ /",
  "GP12brndp2_u:6192": "uvācāgādhayā vācā mohayanniva māyayā // BndP_2,37.25 //",
  "GP12brndp2_u:6193": "kṛṣṇa uvāca",
  "GP12brndp2_u:6194": "hanta rāma mahābhāga siddhaṃ te kāryamuttamam /",
  "GP12brndp2_u:6195": "kavacasya stavasyāpi prabhāvādavadhāraya // BndP_2,37.26 //",
  "GP12brndp2_u:6196": "hatvā taṃ kārttavīryaṃ hi rājānaṃ dṛptamānasam /",
  "GP12brndp2_u:6197": "sādhayitvā piturvairaṃ kuru niḥkṣatriyāṃ mahīm // BndP_2,37.27 //",
  "GP12brndp2_u:6198": "mama cakrāvatāro hi kārttavīryo dharātale /",
  "GP12brndp2_u:6199": "kṛtakāryo dvijaśreṣṭa taṃ samāpaya mānada // BndP_2,37.28 //",
  "GP12brndp2_u:6200": "adya prabhṛti loke 'sminnaṃśāveśena me bhavān /",
  "GP12brndp2_u:6201": "cariṣyati yathā kālaṃ karttā harttā svayaṃ prabhuḥ // BndP_2,37.29 //",
  "GP12brndp2_u:6202": "caturviśe yuge vatsa tretāyāṃ raghuvaṃśajaḥ /",
  "GP12brndp2_u:6203": "rāmo nāma bhaviṣyāmi caturvyūhaḥ sanātanaḥ // BndP_2,37.30 //",
  "GP12brndp2_u:6204": "kausalyānandajanako rājño daśarathādaham /",
  "GP12brndp2_u:6205": "tadā kauśikayajñaṃ tu sādhayitvā salakṣmaṇaḥ // BndP_2,37.31 //",
  "GP12brndp2_u:6206": "gamiṣyāmi mahābhāga janakasya pura mahat /",
  "GP12brndp2_u:6207": "tatreśacāpaṃ nirbhajya pariṇīya videhajām // BndP_2,37.32 //",
  "GP12brndp2_u:6208": "tadā yāsyannayodhyāṃ te hariṣye teja unmadam /",
  "GP12brndp2_u:6209": "vasiṣṭha uvāca",
  "GP12brndp2_u:6210": "kṛṣṇa evaṃ samadiśya jāmadagnyaṃ taponidhim /",
  "GP12brndp2_u:6211": "paśyatoṃ'tardadhe tatra rāmasya mumahātmanaḥ // BndP_2,37.33 //",
  "GP12brndp2_u:6212": "iti śrībrahāmāṇḍe mahāpurāṇe vāyuprokte madhyabhāge tṛtīya",
  "GP12brndp2_u:6213": "upoddhātapāde bhargavacarite saptatriṃśattamo 'dhyāyaḥ // 37//",
  "GP12brndp2_u:6214": "_____________________________________________________________",
  "GP12brndp2_u:6215": "vasiṣṭha uvāca",
  "GP12brndp2_u:6216": "antarddhānaṃ gate kṛṣṇe rāmastu sumahāyaśāḥ /",
  "GP12brndp2_u:6217": "samudriktamathātmānaṃ mene kṛṣṇānubhāvataḥ // BndP_2,38.1 //",
  "GP12brndp2_u:6218": "akṛtavraṇasaṃyuktaḥ pradīptāgniriva jvalan /",
  "GP12brndp2_u:6219": "samāyāto bhārgavo 'sīpurīṃ mahiṣmatīṃ prati // BndP_2,38.2 //",
  "GP12brndp2_u:6220": "yatra pāpaharā puṇyā narmadā saritāṃ varā /",
  "GP12brndp2_u:6221": "punāti darśanādeva prāṇinaḥ pāpino hyapi // BndP_2,38.3 //",
  "GP12brndp2_u:6222": "purā traya hareṇāpi niviṣṭena mahātmanā /",
  "GP12brndp2_u:6223": "tripurasya vināśāya kṛto yatno mahīpate // BndP_2,38.4 //",
  "GP12brndp2_u:6224": "tatra kiṃ varṇyate puṇyaṃ nṛṇāṃ devasvarūpiṇām /",
  "GP12brndp2_u:6225": "sadṛṣṭvā narmadāṃ bhūpa bhargavaḥ kulanandanaḥ // BndP_2,38.5 //",
  "GP12brndp2_u:6226": "namaścakāra suprītaḥ śatrusādhanatatparaḥ /",
  "GP12brndp2_u:6227": "namo 'stu narmade tubhyaṃ haradehasamudbhave // BndP_2,38.6 //",
  "GP12brndp2_u:6228": "kṣipraṃ nāśaya śatrūnme varadā bhava śobhane /",
  "GP12brndp2_u:6229": "ityevaṃ sa namaskṛtya narmadāṃ pāpanāśinīm // BndP_2,38.7 //",
  "GP12brndp2_u:6230": "dūtaṃ prasthāpayāmāsa kārttavīryārjunaṃ prati /",
  "GP12brndp2_u:6231": "dūta rājātvayā vācyo yadahaṃ vacmi te 'nagha // BndP_2,38.8 //",
  "GP12brndp2_u:6232": "na saṃdehastvayā kāryo dūtaḥ kvāpi na badhyate /",
  "GP12brndp2_u:6233": "yadbalaṃ tu samāśritya jamadagnimuniṃ nṛpaḥ // BndP_2,38.9 //",
  "GP12brndp2_u:6234": "tirastvaṃ kṛtavānmūḍha tatputro yoddhumāgataḥ /",
  "GP12brndp2_u:6235": "śīghraṃ nirgaccha mandātmanyuddhaṃ rāmāya dehi tat // BndP_2,38.10 //",
  "GP12brndp2_u:6236": "bhārgavaṃ tvaṃ samāsādya gaccha lokāntaraṃ tvarā /",
  "GP12brndp2_u:6237": "ityevamuktvā rājānaṃ śrutvā tasya vacastathā // BndP_2,38.11 //",
  "GP12brndp2_u:6238": "śīghramāgaccha bhadraṃ te vilaṃbo neha śasyate /",
  "GP12brndp2_u:6239": "tenaivamukto dūtastu gato haihayabhūpatim // BndP_2,38.12 //",
  "GP12brndp2_u:6240": "rāmoditaṃ tatsakalaṃ śrāvayāmāsa saṃsadi /",
  "GP12brndp2_u:6241": "sa rājātreyabhaktastu mahābalaparākramaḥ // BndP_2,38.13 //",
  "GP12brndp2_u:6242": "cukrodha śrutvā vācyaṃ taddūtamuttaramāvahat /",
  "GP12brndp2_u:6243": "kārttavīrya uvāca",
  "GP12brndp2_u:6244": "mayā bhujabalenaiva dattadattena medinī // BndP_2,38.14 //",
  "GP12brndp2_u:6245": "jitā prasahya bhūpālānbaddhvānīya nijaṃ puram /",
  "GP12brndp2_u:6246": "tadbalaṃ mayi vartteta yuddhaṃ dāsye tavādhunā // BndP_2,38.15 //",
  "GP12brndp2_u:6247": "ityutkvā visasarjjāśu dūtaṃ haihayabhūpatiḥ /",
  "GP12brndp2_u:6248": "senādhyakṣaṃ samāhūya provāca vadatāṃ varaḥ // BndP_2,38.16 //",
  "GP12brndp2_u:6249": "sajjaṃ kuru mahābhāga sainyaṃ me vīrasaṃmataḥ /",
  "GP12brndp2_u:6250": "yotsye rāmeṇa bhṛguṇā vilaṃbo mā bhavatviti // BndP_2,38.17 //",
  "GP12brndp2_u:6251": "evamukto mahāvīraḥ senādhyakṣaḥ pratāpanaḥ /",
  "GP12brndp2_u:6252": "sainyaṃ sajjaṃ vidhāyāśu caturaṅga nyavedayat // BndP_2,38.18 //",
  "GP12brndp2_u:6253": "sainyaṃ sajjaṃ samākarṇya kārttavīryo nṛpo mudā /",
  "GP12brndp2_u:6254": "sūtopanītaṃ svarathamāruroha viśāṃpate // BndP_2,38.19 //",
  "GP12brndp2_u:6255": "tasya rājñaḥ samantāttu sāmantā maṇḍaleśvarāḥ /",
  "GP12brndp2_u:6256": "anekākṣauhiṇīyuktāḥ parivāryopatasthire // BndP_2,38.20 //",
  "GP12brndp2_u:6257": "nāgāstu koṭiśastatra hayasyandanapattayaḥ /",
  "GP12brndp2_u:6258": "asaṃkhyātā mahārāja sainye sāgarasannibhe // BndP_2,38.21 //",
  "GP12brndp2_u:6259": "dṛśyante tatra bhūpālā nānāvaṃśasamudbhavāḥ /",
  "GP12brndp2_u:6260": "mahāvīrā mahākāyā nānāyuddhaviśāradāḥ // BndP_2,38.22 //",
  "GP12brndp2_u:6261": "nānāśastrāstrakuśalā nānāvāhagatā nṛpāḥ /",
  "GP12brndp2_u:6262": "nānālaṅkārasaṃyuktā mattā dānavibhūṣitāḥ // BndP_2,38.23 //",
  "GP12brndp2_u:6263": "mahāmātrakṛteddeśā bhānti nāgā hyanekaśaḥ /",
  "GP12brndp2_u:6264": "nānājñātisamutpannā hayāḥ pavanaraṃhasaḥ // BndP_2,38.24 //",
  "GP12brndp2_u:6265": "plavanto bhānti bhūpāla sādibhiḥ kṛtaśikṣaṇāḥ /",
  "GP12brndp2_u:6266": "syandanāni sudīrghāṇi javanāśvayutāni ca // BndP_2,38.25 //",
  "GP12brndp2_u:6267": "cakranirghoṣayuktāni prāvṛṇmeghopamāni ca /",
  "GP12brndp2_u:6268": "padātayastu rājante khaḍgacarmadharā nṛpa // BndP_2,38.26 //",
  "GP12brndp2_u:6269": "ahaṃpūrvamahaṃpūrvamityahaṃpūrvakānvitāḥ /",
  "GP12brndp2_u:6270": "yadā pracalitaṃ sainyaṃ kārttavīryārjunasya vai // BndP_2,38.27 //",
  "GP12brndp2_u:6271": "tadā prācchāditaṃ vyoma rajasā ca diśo daśa /",
  "GP12brndp2_u:6272": "nānāvāditranirghoṣairhayānāṃ hreṣitaistathā // BndP_2,38.28 //",
  "GP12brndp2_u:6273": "gajānāṃ bṛṃhitai rājanvyāptaṃ gaganamaṇḍalam /",
  "GP12brndp2_u:6274": "mārge dadarśa rājendro viparītāni bhūpate // BndP_2,38.29 //",
  "GP12brndp2_u:6275": "śakunāni raṇe tasya mṛtyudautyakarāṇi ca /",
  "GP12brndp2_u:6276": "muktakeśāṃ chinnanāsāṃ rudatīṃ ca digaṃbarām // BndP_2,38.30 //",
  "GP12brndp2_u:6277": "kṛṣṇavastraparīdhānāṃ vanitāṃ sa dadarśa ha /",
  "GP12brndp2_u:6278": "kucailaṃ patitaṃ bhagnaṃ nagnaṃ kāṣāyavāsasam // BndP_2,38.31 //",
  "GP12brndp2_u:6279": "aṅgahīnaṃ dadarśāsau naraṃ duḥśitamānasam /",
  "GP12brndp2_u:6280": "godhāṃ ca śaśakaṃ śalyaṃ riktakumbhaṃ sarīmṛpam // BndP_2,38.32 //",
  "GP12brndp2_u:6281": "kārpāsaṃ kacchapaṃ tailaṃ lavaṇaṃ cāsthikhaṇḍakam /",
  "GP12brndp2_u:6282": "svadakṣiṇe śṛgālaṃ ca kurvantaṃ bhairvaṃ ravam // BndP_2,38.33 //",
  "GP12brndp2_u:6283": "rogiṇaṃ puṃlkasaṃ caiva vṛṣaṃ ca śyenabhallukau /",
  "GP12brndp2_u:6284": "dṛṣṭvāpi prayayau yoddhuṃ kālapāśāvṛto hajhāt // BndP_2,38.34 //",
  "GP12brndp2_u:6285": "narmadottaratīrastho hyakṛtavraṇasaṃyutaḥ /",
  "GP12brndp2_u:6286": "vaṭacchāyāsamāsīno rāmo 'paśyadupāgatam // BndP_2,38.35 //",
  "GP12brndp2_u:6287": "kārttavīryaṃ nṛpavaraṃ śatakoṭinṛpānvitam /",
  "GP12brndp2_u:6288": "sahasrākṣauhiṇīyuktaṃ dṛṣṭvā babhūva ha // BndP_2,38.36 //",
  "GP12brndp2_u:6289": "adya me siddhimāyātaṃ kāryaṃ cirasamīhitam /",
  "GP12brndp2_u:6290": "yaddṛṣṭigocaro jātaḥ kārtavīryo nṛpādhamaḥ // BndP_2,38.37 //",
  "GP12brndp2_u:6291": "ityevamuktvā cotthāya dhṛtvā paraśumāyudham /",
  "GP12brndp2_u:6292": "vyañjṛbhatārināśāyasiṃhaḥ kruddho yathā tathā // BndP_2,38.38 //",
  "GP12brndp2_u:6293": "dṛṣṭvā samudyataṃ rāmaṃ sainikānāṃ vadhāya ca /",
  "GP12brndp2_u:6294": "cakaṃpire bhṛśaṃ sarve mṛtyoriva śarīriṇaḥ // BndP_2,38.39 //",
  "GP12brndp2_u:6295": "sa yatra yatrānilaraṃhasaṃ bhṛguścikṣepa roṣeṇa yutaḥ paraśvadham /",
  "GP12brndp2_u:6296": "tatastataśchinnabhujorukaṅgharā nāgā hayāḥ śūranarā nipetuḥ // BndP_2,38.40 //",
  "GP12brndp2_u:6297": "yathā gajendro madayuksamantato nālaṃ vanaṃ bharddayati pradhāvan /",
  "GP12brndp2_u:6298": "tathaiva rāmo 'pi manonilaujā vimarddayāmāsa nṛpasya senām // BndP_2,38.41 //",
  "GP12brndp2_u:6299": "dṛṣṭvā tamitthaṃ praharantamojasā rāmaṃ raṇe śastrabhṛtāṃ variṣṭham /",
  "GP12brndp2_u:6300": "udyamya cāpaṃ mahadāsthito rathaṃ sṛjyaṃ ca kṛtvā kilamansyarājaḥ // BndP_2,38.42 //",
  "GP12brndp2_u:6301": "ākṛṣya vāṇānanalogratejasaḥ samākiranbhārgavamāsasāda /",
  "GP12brndp2_u:6302": "dṛṣṭvā tamāyāntamatho mahātmā rāmo gṛhītvā dhanuṣaṃ mahogram // BndP_2,38.43 //",
  "GP12brndp2_u:6303": "vāyavyamastraṃ vidadhe ruṣāpluto nivārayanmaṅgalabāṇavarṣam /",
  "GP12brndp2_u:6304": "sa cāpi rājātibalo manasvī sasarja rāmāya tu parvatāstram // BndP_2,38.44 //",
  "GP12brndp2_u:6305": "tastaṃbha tenātibalaṃ tadastraṃ vāyavyamiṣvastravidhānadakṣaḥ /",
  "GP12brndp2_u:6306": "rāmo 'pi tatrātibalaṃ viditvā taṃ matsyarājaṃ vividhāstrapūgaiḥ // BndP_2,38.45 //",
  "GP12brndp2_u:6307": "kirantamājau prasabhaṃ sumoca nārāyaṇāstraṃ vidhimantrayuktam /",
  "GP12brndp2_u:6308": "nārāyaṇāstre bhṛguṇā prayukte rāmeṇa rājannṛpatervadhāya // BndP_2,38.46 //",
  "GP12brndp2_u:6309": "diśastu sarvāḥ subhṛśaṃ hi tejasā prajajvalurmatsyapatiścakaṃpe /",
  "GP12brndp2_u:6310": "rāmastu tasyātha vilakṣya kampaṃ bāṇaiścaturbhirnijaghāna vāhān // BndP_2,38.47 //",
  "GP12brndp2_u:6311": "śareṇa caikena dhvajaṃ mahātmā ciccheda cāpaṃ ca śaradvayena /",
  "GP12brndp2_u:6312": "bāṇena caikena prasahya sārathiṃ nipātya bhūmau rathamārddayattribhiḥ // BndP_2,38.48 //",
  "GP12brndp2_u:6313": "tyaktvā rathaṃ bhūmigataṃ ca maṅgalaṃ paraśvadhenāśu jaghāna mūrddhani /",
  "GP12brndp2_u:6314": "sa bhinnaśīrṣo rudhiraṃ vamanmuhurmarcchāmavāpyātha mamāra ca kṣaṇāt // BndP_2,38.49 //",
  "GP12brndp2_u:6315": "tatsainyamastreṇa ca saṃpradagdhaṃ vināśamāyādatha bhasmasātkṣaṇāt /",
  "GP12brndp2_u:6316": "tasminnipatite rājñi candravaṃśasamudbhave // BndP_2,38.50 //",
  "GP12brndp2_u:6317": "maṅgale nṛpatiśreṣṭhe rāmo harṣamupāgataḥ // BndP_2,38.51 //",
  "GP12brndp2_u:6318": "iti śrībrahmāṇḍe mahāpurāṇe vāyuprokte madhyama bhāge tṛtīya",
  "GP12brndp2_u:6319": "upoddhātapāde bhārgavacarite aṣṭātriṃśattamo 'dhyāyaḥ // 38//",
  "GP12brndp2_u:6320": "_____________________________________________________________",
  "GP12brndp2_u:6321": "vasiṣṭha uvāca",
  "GP12brndp2_u:6322": "matsyarāje nipatite rājā yuddhaviśāradaḥ /",
  "GP12brndp2_u:6323": "rājendrānprerayāmāsa kārttavīryo mahābalaḥ // BndP_2,39.1 //",
  "GP12brndp2_u:6324": "bṛhadbalaḥ somadatto vidarbho mithileśvaraḥ /",
  "GP12brndp2_u:6325": "niṣadhādhipatiścaiva magadhādhipatistathā // BndP_2,39.2 //",
  "GP12brndp2_u:6326": "āyayuḥ samare yoddhaṃ bhārgavedreṇa bhūpate /",
  "GP12brndp2_u:6327": "varṣantaḥ śarajālāni nānāyuddhaviśāradāḥ // BndP_2,39.3 //",
  "GP12brndp2_u:6328": "vīrābhimāninaḥ sarve haihayasyājñayā tadā /",
  "GP12brndp2_u:6329": "pinākahastaḥ sa bhṛgurjvaladagniśikhopamaḥ // BndP_2,39.4 //",
  "GP12brndp2_u:6330": "cikṣepa nāgapāśaṃ ca ābhimantrya śarottamam /",
  "GP12brndp2_u:6331": "tadastraṃ bhārgave dreṇa kṣiptaṃ saṃgrāmamūrddhani // BndP_2,39.5 //",
  "GP12brndp2_u:6332": "cakartta gāruḍāstreṇa somadatto mahābalaḥ /",
  "GP12brndp2_u:6333": "tataḥ kruddho mahābhāgo rāmaḥ śatruvidāraṇaḥ // BndP_2,39.6 //",
  "GP12brndp2_u:6334": "rudradattena śūlena somadattaṃ jaghāna ha /",
  "GP12brndp2_u:6335": "bṛhadbalaṃ ca gadayā vidarbhaṃ muṣṭinā tathā // BndP_2,39.7 //",
  "GP12brndp2_u:6336": "maithilaṃ mudgareṇaiva śaktyā ca niṣadhādhipam /",
  "GP12brndp2_u:6337": "māgadhañcaraṇāghātairastrajālena sainikān // BndP_2,39.8 //",
  "GP12brndp2_u:6338": "nihatya nikhilāṃ senāṃ saṃhārāgnisamīraṇe /",
  "GP12brndp2_u:6339": "dudrāva kārttavīryaṃ ca jāmadagnyo mahābalaḥ // BndP_2,39.9 //",
  "GP12brndp2_u:6340": "dṛṣṭvā taṃ yoddhumāyāntaṃ rājāno 'nye mahārathāḥ /",
  "GP12brndp2_u:6341": "kāryyākāryavidhānajñāḥ pṛṣṭe kṛtvā ca haihayam // BndP_2,39.10 //",
  "GP12brndp2_u:6342": "rāmeṇa yuyudhuścaiva darśayantaśca sauhṛdam /",
  "GP12brndp2_u:6343": "kānyakubjāśca śataśaḥ saurāṣṭrāvantayastathā // BndP_2,39.11 //",
  "GP12brndp2_u:6344": "cakruśca śarajālāni rāmasya ca samantataḥ /",
  "GP12brndp2_u:6345": "śarajālāvṛtasteṣāṃ rāmaḥ saṃgrāmamūrddhani // BndP_2,39.12 //",
  "GP12brndp2_u:6346": "na cādṛśyata rājendra tadā sa tvakṛtavraṇaḥ /",
  "GP12brndp2_u:6347": "sasmāra rāmacaritaṃ yaduktaṃ hariṇena vai // BndP_2,39.13 //",
  "GP12brndp2_u:6348": "kuśalaṃ bhārgavendrasya yācamāno hariṃ muniḥ /",
  "GP12brndp2_u:6349": "etasminneva kāle tu rāmaḥ śastrāstrakovidaḥ // BndP_2,39.14 //",
  "GP12brndp2_u:6350": "vidhūya śarajālāni vāyavyāstreṇa mantravit /",
  "GP12brndp2_u:6351": "udatiṣṭhadraṇākāṅkṣī nīhārādiva bhāskaraḥ // BndP_2,39.15 //",
  "GP12brndp2_u:6352": "trirātraṃ samare rāmastaiḥ sārddhaṃ yuyudhe balī /",
  "GP12brndp2_u:6353": "dvādaśākṣauhiṇīstatra ciccheda laghuvikramaḥ // BndP_2,39.16 //",
  "GP12brndp2_u:6354": "rambhāstambhavanaṃ yadvat paraśvadhavarāyudhaḥ /",
  "GP12brndp2_u:6355": "sarvāṃstānbhūpavargāṃśca tadīyaśca mahācamūḥ // BndP_2,39.17 //",
  "GP12brndp2_u:6356": "dṛṣṭvā vinihatāṃ tena rāmeṇa sumahātmanā /",
  "GP12brndp2_u:6357": "ājagāma mahāvīryaḥ sucandraḥ sūryavaṃśajaḥ // BndP_2,39.18 //",
  "GP12brndp2_u:6358": "lakṣarājanyasaṃyuktaḥ saptākṣauhiṇisaṃyutaḥ /",
  "GP12brndp2_u:6359": "tatrānekamahāvīrā garjantastoyadā iva // BndP_2,39.19 //",
  "GP12brndp2_u:6360": "kaṃpayanto bhuvaṃ rājan yuyudhurbhārgaveṇa ca /",
  "GP12brndp2_u:6361": "teḥ prayuktāni śastrāṇi mahāstrāṇi ca bhūpate // BndP_2,39.20 //",
  "GP12brndp2_u:6362": "kṣaṇena nāśayāmāsa bhārgavendraḥ pratāpavān /",
  "GP12brndp2_u:6363": "gṛhītvā paraśuṃ divyaṃ kālātakayamopamam // BndP_2,39.21 //",
  "GP12brndp2_u:6364": "kālayansakalā senāṃ ciccheda bhugunandanaḥ /",
  "GP12brndp2_u:6365": "karṣakastu yathā kṣetre pakvaṃ dhānyaṃ tathā tṛṇam // BndP_2,39.22 //",
  "GP12brndp2_u:6366": "niśeṣayati dātreṇa tathā rāmeṇa tatkṛtam /",
  "GP12brndp2_u:6367": "lakṣarājanyasainyaṃ tadadṛṣṭvā rāmeṇa dāritam // BndP_2,39.23 //",
  "GP12brndp2_u:6368": "sucandraḥ pṛthivīpālo yuyudhe saṃgare nṛpa /",
  "GP12brndp2_u:6369": "tāvubhau tatra saṃkṣubdhau nānāśastrāstrakovidau // BndP_2,39.24 //",
  "GP12brndp2_u:6370": "yuyudhāte mahāvīrau munīśanṛpatīśvarau /",
  "GP12brndp2_u:6371": "rāmo 'smai yāni śastrāṇi cikṣepāstrāṇi cāpi hi // BndP_2,39.25 //",
  "GP12brndp2_u:6372": "tāni sarvāṇi ciccheda sucandro yuddha paṇḍitaḥ /",
  "GP12brndp2_u:6373": "tataḥ kruddho raṇe rāmaḥ sucandraṃ pṛthivīśvaram // BndP_2,39.26 //",
  "GP12brndp2_u:6374": "kṛtapratikṛtābhijñaṃ jñātvopaspṛśya vāryatha /",
  "GP12brndp2_u:6375": "nārāyaṇāstraṃ viśikhe saṃdadhe cānivāritam // BndP_2,39.27 //",
  "GP12brndp2_u:6376": "tadastraṃ śatasūryābhaṃ kṣiptaṃ rāmeṇa dhīmatā /",
  "GP12brndp2_u:6377": "hṛṣṭottīrya rathātsadyaḥ sucandraḥ praṇanāma ha // BndP_2,39.28 //",
  "GP12brndp2_u:6378": "sarvāstrapūjyaṃ taccāpi nārāyaṇavinirmitam /",
  "GP12brndp2_u:6379": "tamevaṃ praṇataṃ tyaktvā yathau nārāyamantikam // BndP_2,39.29 //",
  "GP12brndp2_u:6380": "vismito 'bhūttadā rāmaḥ samare śatrasūdanaḥ /",
  "GP12brndp2_u:6381": "dṛṣṭvā vyarthaṃ mahāstraṃ tadbhūpaṃ svasthaṃ vilokya ca // BndP_2,39.30 //",
  "GP12brndp2_u:6382": "rāmaḥ śaktiṃ ca musalaṃ tomaraṃ paṭṭiśaṃ tathā /",
  "GP12brndp2_u:6383": "gadāṃ ca paraśuṃ kopācchikṣepa nṛpamūrddhani // BndP_2,39.31 //",
  "GP12brndp2_u:6384": "jagrāha tāni sarvāṇi sucandro līlayaiva hi /",
  "GP12brndp2_u:6385": "cikṣepa śivaśūlaṃ ca rāmo nṛpataye yadā // BndP_2,39.32 //",
  "GP12brndp2_u:6386": "babhūva puṣpamālāṃ ca tacchūlaṃ nṛpatergale /",
  "GP12brndp2_u:6387": "dadarśa ca purastasya bhadrakālīṃ jagatprasūm // BndP_2,39.33 //",
  "GP12brndp2_u:6388": "vahantīṃ muṇḍamālāṃ ca vikaṭāsyāṃ bhayaṅkarīm /",
  "GP12brndp2_u:6389": "siṃhasthāṃ ca trinetrāṃ ca triśūlavaradhāriṇīm // BndP_2,39.34 //",
  "GP12brndp2_u:6390": "dṛṣṭvā vihāya śastrāstraṃ namaskṛtya samaiḍata /",
  "GP12brndp2_u:6391": "rāma uvāca",
  "GP12brndp2_u:6392": "namostu te śaṅkaravallabhāyai jagatsavitryai samalaṅkṛtāyai // BndP_2,39.35 //",
  "GP12brndp2_u:6393": "nānāvibhūṣābhiribhārigāyai prapannarakṣāvihitodyamāyai /",
  "GP12brndp2_u:6394": "dakṣaprasūtyai himavadbhavāyai maheśvarārddhaṅgasamāsthitāyai // BndP_2,39.36 //",
  "GP12brndp2_u:6395": "kālyai kalānāthakalādharāyai bhaktapriyāyai bhuvanādhipāyai /",
  "GP12brndp2_u:6396": "tārābhidhāyai śivatatparāyai gaṇeśvarārādhitapādukāyai // BndP_2,39.37 //",
  "GP12brndp2_u:6397": "parātparāyai parameṣṭhidāyai tāpatrayonmūlanacintanāyai /",
  "GP12brndp2_u:6398": "jagaddhitāyāstapuratrayāyai bālādikāyai tripurābhidhāyai // BndP_2,39.38 //",
  "GP12brndp2_u:6399": "samastavidyāsuvilāsadāyai jagajjananyai nihitāhitāyai /",
  "GP12brndp2_u:6400": "bakānanāyai bahusākhyadāyai vidhvastanānāsuradānvāyai // BndP_2,39.39 //",
  "GP12brndp2_u:6401": "varābhayālaṅkṛtadorlatāyai samastagīrvāṇanamaskṛtāyai /",
  "GP12brndp2_u:6402": "pītāṃbarāyai pavanāśugāyai śubhapradāyai śivasaṃstutāyai // BndP_2,39.40 //",
  "GP12brndp2_u:6403": "nāgārigāyai navakhaṇḍapāyai nīlācalābhāṃ galasatprabhāyai /",
  "GP12brndp2_u:6404": "laghukramāyai lalitābhidhāyai lekhādhipāyai lavaṇākarāyai // BndP_2,39.41 //",
  "GP12brndp2_u:6405": "lolekṣaṇāyai layavarjitāyai lākṣārasālaṅkṛtapaṅkajāyai /",
  "GP12brndp2_u:6406": "ramābhidhāyai ratisupriyāyai rogāpahāyai racitākhilāyai // BndP_2,39.42 //",
  "GP12brndp2_u:6407": "rājyapradāyai ramaṇotsukāyai ratnaprabhāyai rucirāṃbarāyai /",
  "GP12brndp2_u:6408": "namo namaste parataḥ purastāt pārśvādharordhvaṃ ca namo namaste // BndP_2,39.43 //",
  "GP12brndp2_u:6409": "sadā ca sarvatra namo namaste namo namaste 'khilavigrahāyai /",
  "GP12brndp2_u:6410": "prasīda deveśi mama pratijñāṃ purā kṛtāṃ pālaya bhadrakāli // BndP_2,39.44 //",
  "GP12brndp2_u:6411": "tvameva mātā ca pitā tvameva jagattrayasyāpi namo namaste /",
  "GP12brndp2_u:6412": "vasiṣṭha uvāca",
  "GP12brndp2_u:6413": "evaṃ stutā tadā devī bhadrakālī tarasvinī // BndP_2,39.45 //",
  "GP12brndp2_u:6414": "uvāca bhārgavaṃ prītā varadānakṛtotsavā /",
  "GP12brndp2_u:6415": "bhadrakālyuvāca",
  "GP12brndp2_u:6416": "vatsa rāma mahābhāga prītāsmi tava sāṃpratam // BndP_2,39.46 //",
  "GP12brndp2_u:6417": "varaṃ varaya matto yastvayā cābhyarthitā hṛdi /",
  "GP12brndp2_u:6418": "rāma uvāca",
  "GP12brndp2_u:6419": "mātaryadi varo deyastvayā me bhaktava tsale // BndP_2,39.47 //",
  "GP12brndp2_u:6420": "tatsucandraṃ jaye yuddhe tavānugrahabhājanam /",
  "GP12brndp2_u:6421": "iti me 'bhihitaṃ devi kuru prītena cetasā // BndP_2,39.48 //",
  "GP12brndp2_u:6422": "yena kenāpyupāyena jaganmātarnamo 'stu te /",
  "GP12brndp2_u:6423": "bhadrakālyuvāca",
  "GP12brndp2_u:6424": "āgneyāstreṇa rājendraṃ sucandraṃ naya madgṛham // BndP_2,39.49 //",
  "GP12brndp2_u:6425": "mamātipriyamadyaiva pārṣado me bhavatvayam /",
  "GP12brndp2_u:6426": "vasiṣṭha uvāca",
  "GP12brndp2_u:6427": "ityuktamākarṇya sa bhārgavendro devyāḥ priyaṃ kartumathodyato 'bhūt // BndP_2,39.50 //",
  "GP12brndp2_u:6428": "prāṇānniyamyācamanaṃ ca kṛtvā sucandramuddiśya ca tatsamādadhe /",
  "GP12brndp2_u:6429": "astraṃ prayuktaṃ nṛpatervadhāya rāmeṇa rājan prasabhaṃ tadā tat // BndP_2,39.51 //",
  "GP12brndp2_u:6430": "dagdhvā vapurbhūtamayaṃ tadīyaṃ nināya lokaṃ paradevatāyāḥ /",
  "GP12brndp2_u:6431": "tatastu rāmeṇa kṛtapraṇāmā sā bhadrakālo jagadādikartrī // BndP_2,39.52 //",
  "GP12brndp2_u:6432": "antarhitābhūdatha jāmadagnyastasthau raṇebhūpavadhābhikāṅkṣī // BndP_2,39.53 //",
  "GP12brndp2_u:6433": "iti śrībrahmāṇḍe mahāpurāṇe vāyuprokte madhyabhāge tṛtīya",
  "GP12brndp2_u:6434": "upoddhātapāde bhārgavacarite ekonacatvāriṃśattamo 'dhyāyaḥ // 39//",
  "GP12brndp2_u:6435": "_____________________________________________________________",
  "GP12brndp2_u:6436": "vasiṣṭha uvāca",
  "GP12brndp2_u:6437": "sucandre patite rājan rājendrāṇāṃ śiromaṇau /",
  "GP12brndp2_u:6438": "tatputraḥ puṣkarākṣastu rāmaṃ yoddhumathāgataḥ // BndP_2,40.1 //",
  "GP12brndp2_u:6439": "sa rathastho mahāvīryaḥ sarvaśastrāstrakovidaḥ /",
  "GP12brndp2_u:6440": "abhivīkṣya raṇetyugraṃ rāmaṃ kālātakopamam // BndP_2,40.2 //",
  "GP12brndp2_u:6441": "cakāra śarajālaṃ ca bhārgavendrasya sarvataḥ /",
  "GP12brndp2_u:6442": "muhūrttaṃ jāmadagnyo 'pi bāṇaiḥ saṃjhadito 'bhavat // BndP_2,40.3 //",
  "GP12brndp2_u:6443": "tato niṣkamya sahasā bhārgavendro mahābalaḥ /",
  "GP12brndp2_u:6444": "śarabandhānmahārāja samudaikṣata sarvataḥ // BndP_2,40.4 //",
  "GP12brndp2_u:6445": "dṛṣṭvā taṃ puṣkārākṣaṃ tu sucandratanayaṃ tadā /",
  "GP12brndp2_u:6446": "krodhamāhārayāmāsa didhakṣanniva pāvakaḥ // BndP_2,40.5 //",
  "GP12brndp2_u:6447": "sa krodhena samāviṣṭo vāruṇaṃ samavāsṛjat /",
  "GP12brndp2_u:6448": "tato meghāḥ samutpannā garjanto bhairavānnavān // BndP_2,40.6 //",
  "GP12brndp2_u:6449": "vavṛṣurjaladhārābhiḥ plāvayanto dharāṃ nṛpa /",
  "GP12brndp2_u:6450": "puṣkarākṣo mahāvīryo vāyavyāstrumavāsṛjat // BndP_2,40.7 //",
  "GP12brndp2_u:6451": "tena te 'darśanaṃ nītāḥ sadya eva balāhakāḥ /",
  "GP12brndp2_u:6452": "atha rāmo bhṛśaṃ kruddho brāhmaṃ tatrābhisaṃdadhe // BndP_2,40.8 //",
  "GP12brndp2_u:6453": "puṣkarākṣo 'pi tenaiva vicakarṣa mahābalaḥ /",
  "GP12brndp2_u:6454": "brāhma so 'pyāhitaṃ dṛṣṭvā daṇḍāhata ivāragaḥ // BndP_2,40.9 //",
  "GP12brndp2_u:6455": "ghoraṃ paraśumādāya niḥśvasaṃstamadhāvata /",
  "GP12brndp2_u:6456": "rāmasyādhāvatastatra puṣkarākṣo dhanurdharaḥ // BndP_2,40.10 //",
  "GP12brndp2_u:6457": "saṃdadhe pañcaviśikhāndīptāsyānuragāniva /",
  "GP12brndp2_u:6458": "ekaikena ca bāṇena hṛdi śīrṣe bhujadvaye // BndP_2,40.11 //",
  "GP12brndp2_u:6459": "śikhāyāṃ ca kramādbhittvā tastaṃbha bhṛśa māturam /",
  "GP12brndp2_u:6460": "sa caivaṃ pīḍīto rāmaḥ puṣkarākṣeṇa saṃyuge // BndP_2,40.12 //",
  "GP12brndp2_u:6461": "kṣaṇaṃ sthitvā bhṛśaṃ dhāvanparaśuṃ mūrdhnyapatayāt /",
  "GP12brndp2_u:6462": "śikhāmārabhya pādāntaṃ puthkarākṣaṃ dvidhākarot // BndP_2,40.13 //",
  "GP12brndp2_u:6463": "patite śakale bhūmau tatkālaṃ paśyatā nṛṇām /",
  "GP12brndp2_u:6464": "āścaryaṃ sumāhajjātaṃ divi caiva divau kasām // BndP_2,40.14 //",
  "GP12brndp2_u:6465": "vidārya rāmastaṃ krodhātpuṣkarākṣa mahābalam /",
  "GP12brndp2_u:6466": "tatsainyamadahatkruddhaḥ pāvako vipinaṃ yathā // BndP_2,40.15 //",
  "GP12brndp2_u:6467": "yato yato dhāvati bhārgavendro mano 'nilaujāḥ praharanparaśvadham /",
  "GP12brndp2_u:6468": "tatastato vājirathebhamānavā nikṛttagātrāḥ śataśo nipetuḥ // BndP_2,40.16 //",
  "GP12brndp2_u:6469": "rāmeṇa tatrā tibalena saṃgare nihanyamānāstu paraśvadhena /",
  "GP12brndp2_u:6470": "hā tāta mātastviti jalpamāṃnā bhasmībabhūvuḥ suvicūrṇitāstadā // BndP_2,40.17 //",
  "GP12brndp2_u:6471": "muhūrttamātreṇa ca bhārgaveṇa tatpuṣkarākṣasya balaṃ samagram /",
  "GP12brndp2_u:6472": "anekarājanyakulaṃ hateśvaraṃ itaṃ navākṣauhiṇikaṃ bhṛśāturam // BndP_2,40.18 //",
  "GP12brndp2_u:6473": "patite puṣkarākṣe tu kārttavīryārjunaḥ svayam /",
  "GP12brndp2_u:6474": "ājagāma mahāvīryaḥ suvarṇarathamāsthitaḥ // BndP_2,40.19 //",
  "GP12brndp2_u:6475": "nānāśastrasamākīrṇaṃ nānāratnaparicchadam /",
  "GP12brndp2_u:6476": "daśanalvapramāṇaṃ ca śatavājiyutaṃ nṛpaḥ // BndP_2,40.20 //",
  "GP12brndp2_u:6477": "yute bāhusahasreṇa nānāyudhadhareṇa ca /",
  "GP12brndp2_u:6478": "babhau svarlokamārokṣyandehati sukṛtī yathā // BndP_2,40.21 //",
  "GP12brndp2_u:6479": "putrāstasya mahāvīryāḥ śataṃ yuddhaviśāradāḥ /",
  "GP12brndp2_u:6480": "senāḥ saṃvyūhya saṃtasthuḥ saṃgrāme piturājñayā // BndP_2,40.22 //",
  "GP12brndp2_u:6481": "kārttavīryastu balavānrāmaṃ dṛṣṭvā raṇājire /",
  "GP12brndp2_u:6482": "kālāntakayamaprakhyaṃ yoddhuṃ samupacakrame // BndP_2,40.23 //",
  "GP12brndp2_u:6483": "dakṣe pañcaśataṃ bāṇānvāme pañcaśataṃ dhanuḥ /",
  "GP12brndp2_u:6484": "jagrā ha bhārgavendrasya samare jetumudyataḥ // BndP_2,40.24 //",
  "GP12brndp2_u:6485": "bāṇavarṣaṃ cakārātha rāmasyopari bhūpate /",
  "GP12brndp2_u:6486": "yathā balāhako vīra parvatopari varṣati // BndP_2,40.25 //",
  "GP12brndp2_u:6487": "bāṇavarṣeṇa nenājau satkṛto bhṛgunandanaḥ /",
  "GP12brndp2_u:6488": "jagrāha svaghanurdivyaṃ bāṇavarṣaṃ tathākarot // BndP_2,40.26 //",
  "GP12brndp2_u:6489": "tāvubhauraṇasaṃdṛptau tadā bhārgavahaihayau /",
  "GP12brndp2_u:6490": "cakraturyaddhamatulaṃ tumulaṃ lomaharṣaṇam // BndP_2,40.27 //",
  "GP12brndp2_u:6491": "brahmāstraṃ ca sabhūpālaḥ saṃdadhe raṇamūrddhani /",
  "GP12brndp2_u:6492": "vadhāya bhārgavendrasya sarvaśastrāstradhṛgabalī // BndP_2,40.28 //",
  "GP12brndp2_u:6493": "rāmo 'pi vāryupaspṛśya brahmaṃ brāhmaya saṃdadhe /",
  "GP12brndp2_u:6494": "tato vyomni sadā sakte dve cāpya stre narādhipa // BndP_2,40.29 //",
  "GP12brndp2_u:6495": "vavṛdhāte jagatprānte tejasā jvalanārkavat /",
  "GP12brndp2_u:6496": "trayo lokāḥ sapātālā dṛṣṭvā tanmahadadbhutam // BndP_2,40.30 //",
  "GP12brndp2_u:6497": "jvaladastrayugaṃ taptā menire 'syopasaṃyamam /",
  "GP12brndp2_u:6498": "rāmastadā vīkṣya jagatpraṇāśaṃ jagannivāsoktamathāsmarattadā // BndP_2,40.31 //",
  "GP12brndp2_u:6499": "rakṣā vidheyādya mayāsya saṃyamo nivāraṇīyaḥ paramāṃśadhāriṇā /",
  "GP12brndp2_u:6500": "iti vyavasya prabhurugratejā netradvayenātha tadastrayugamam // BndP_2,40.32 //",
  "GP12brndp2_u:6501": "pītvātirāmaṃ jagadākalayya tasthau kṣaṇaṃ dhyānagato mahātmā /",
  "GP12brndp2_u:6502": "dhyānaprabhāveṇa tatastu tasya brahmāstrayugmaṃ vigataprabhāvam // BndP_2,40.33 //",
  "GP12brndp2_u:6503": "papāta bhūmau sahasātha tatkṣaṇaṃ sarvaṃ jagatsvāsthyamupājagāma /",
  "GP12brndp2_u:6504": "sa jāmadagnyo mahātāṃ mahīyānsraṣṭuṃ tathā pālayituṃ nihantum // BndP_2,40.34 //",
  "GP12brndp2_u:6505": "vibhustathāpīha nijaṃprabhāvaṃ gopāyituṃ lokavidhiṃ cakāra /",
  "GP12brndp2_u:6506": "dhanurddharaḥ śūratamo mahasvānsadagraṇīḥ saṃsadi tathyavaktā // BndP_2,40.35 //",
  "GP12brndp2_u:6507": "kalākalāpeṣu kṛtaprayatno vidyāsu śāstreṣu budho vidhijñaḥ /",
  "GP12brndp2_u:6508": "evaṃ nṛloke prathayansvabhāvaṃ sarvāṇi kalyāni karoti nityam // BndP_2,40.36 //",
  "GP12brndp2_u:6509": "sarve tu lokā vijitāstu tena rāmeṇa rājanyaniṣūdanena /",
  "GP12brndp2_u:6510": "evaṃ sa rāmaḥ prathitaprabhāvaḥ praśāmayitvā tu tadastrayugmam // BndP_2,40.37 //",
  "GP12brndp2_u:6511": "punaḥ pravṛtto nidhanaṃ prakartuṃ raṇāgaṇe haihayavaṃśaketoḥ /",
  "GP12brndp2_u:6512": "tuṇīrataḥ patriyugaṃ gṛhītvā puṅkhe nidhāyātha dhanurjyakāyām // BndP_2,40.38 //",
  "GP12brndp2_u:6513": "ālakṣya lakṣyaṃ nṛpakarṇayugmaṃ cakartta cūḍāmaṇihartukāmaḥ /",
  "GP12brndp2_u:6514": "sa kṛttakarṇo nṛpatirmahātmā vinirjitāśeṣajagatpravīraḥ // BndP_2,40.39 //",
  "GP12brndp2_u:6515": "mene nijaṃ vīryamiha praṇaṣṭaṃ rāmeṇa bhūmīśatiraskṛtātmā /",
  "GP12brndp2_u:6516": "kṣaṇaṃ dharādhīśatanurvivarṇā gatānubhāvā nṛpaterbabhūva // BndP_2,40.40 //",
  "GP12brndp2_u:6517": "lekhyeva saccitrakaraprayuktā sudīnacittasya vilakṣyate 'ga /",
  "GP12brndp2_u:6518": "tataḥ sa rājā nijavīryavaibhavaṃ samastalokādhikatāṃ prayātam // BndP_2,40.41 //",
  "GP12brndp2_u:6519": "vicintya paulastyajayādilabdhaṃ śocannivāsītsa jayābhikāṅkṣīṃ /",
  "GP12brndp2_u:6520": "dadhyau punarmīlitalocano nṛpau dattaṃ tamātreyakulapradīpam // BndP_2,40.42 //",
  "GP12brndp2_u:6521": "yasya prabhāvānugṛhīta ojasā tiraścakārā khilalokapālakān /",
  "GP12brndp2_u:6522": "yadāsya hṛdyeṣa mahānubhāvo dattaḥ prayāto na hi darśanaṃ tadā // BndP_2,40.43 //",
  "GP12brndp2_u:6523": "khinno 'timātraṃ dharaṇīpatistadā punaḥ punardhyānapathaṃ jagāma /",
  "GP12brndp2_u:6524": "sa dhyāyamāno 'pi na cājagāma datto manogocaramasya rājan // BndP_2,40.44 //",
  "GP12brndp2_u:6525": "tapasvino dāntatamasya sādhoranāgaso duṣkṛtikāriṇo vibhuḥ /",
  "GP12brndp2_u:6526": "evaṃ yadātrestanayo mahātmā dṛṣṭo na ca dhyānapathe nṛpeṇa // BndP_2,40.45 //",
  "GP12brndp2_u:6527": "tadātiduḥ khena vidūyamānaḥ śokena mohena yuto babhūva /",
  "GP12brndp2_u:6528": "taṃ śokamagnaṃ nṛpatiṃ mahātmā rāmo jagādākhilacittadarśī // BndP_2,40.46 //",
  "GP12brndp2_u:6529": "mā śokabhāvaṃ nṛpate prayāhi naivānuśocanti mahānubhāvāḥ /",
  "GP12brndp2_u:6530": "yaste varāyābhavamādisarge sa eva cāhaṃ taṃva sādanāya // BndP_2,40.47 //",
  "GP12brndp2_u:6531": "samāgatastvaṃ bhavadhīracittaḥ saṃgrāmakāle na viṣādacarcā /",
  "GP12brndp2_u:6532": "sarvo hi lokaḥ svakṛtaṃ bhunakti śubhāśubhaṃ daivakṛtaṃ vipāke // BndP_2,40.48 //",
  "GP12brndp2_u:6533": "anyonako 'pyasya śubhāśubhasya viparyayaṃ kartumalaṃ nareśa /",
  "GP12brndp2_u:6534": "yatte supuṇyaṃ bahujanmasaṃcitaṃ teneha dattasya varārhapātram // BndP_2,40.49 //",
  "GP12brndp2_u:6535": "jāto bhavānadya tu duṣkṛtasya phalaṃ prabhuṅkṣva tvamihārjitasya /",
  "GP12brndp2_u:6536": "gururvimatyāpakṛtastvayā me yatastataḥ karṇanikṛntanaṃ te // BndP_2,40.50 //",
  "GP12brndp2_u:6537": "kṛtaṃ mayā paśya harantamojasā cūḍāmaṇiṃ māmapatdṛtya te yaśaḥ /",
  "GP12brndp2_u:6538": "ityevamuktvā sa bhṛgurmahātmā niyojya bāṇaṃ ca vikṛṣya cāpam // BndP_2,40.51 //",
  "GP12brndp2_u:6539": "cikṣepa rājñaḥ sa tu lāghavena cchittvā maṇiṃ rāmamamupājagāma /",
  "GP12brndp2_u:6540": "tadvīkṣya karmāsya muneḥ sutasya sa cārjuno haihayavaṃśadharttā // BndP_2,40.52 //",
  "GP12brndp2_u:6541": "samudyato 'bhūtpunarapyudāyudhastaṃ hantumājau dvijamātmaśatrum /",
  "GP12brndp2_u:6542": "śūlaśaktigadācakrakhaḍhgapaṭṭiśatomaraiḥ // BndP_2,40.53 //",
  "GP12brndp2_u:6543": "nānāpraharaṇaiścānyairājaghāna dvijātmajam /",
  "GP12brndp2_u:6544": "sa rāmo lāghavenaiva saṃprakṣiptānyanena ca // BndP_2,40.54 //",
  "GP12brndp2_u:6545": "śūlādīni cakarttāśu madhya eva nijāśugaiḥ /",
  "GP12brndp2_u:6546": "sa rājā vāryupaspṛśya sasarjāgneyamuttamam // BndP_2,40.55 //",
  "GP12brndp2_u:6547": "astraṃ rāmo vāruṇena śamayāmāsa satvaram /",
  "GP12brndp2_u:6548": "gāndharvaṃ vidadhe rājā vāyavyenāhanadvibhum // BndP_2,40.56 //",
  "GP12brndp2_u:6549": "nāgāstraṃ gāruḍenāpi rāmaściccheda bhūpate /",
  "GP12brndp2_u:6550": "dattena dattaṃ yacchūlamavyarthaṃ mantrapūrvakam // BndP_2,40.57 //",
  "GP12brndp2_u:6551": "jagrāha samare rājā bhārgavasya vadhāya ca /",
  "GP12brndp2_u:6552": "tacchūlaṃ śatasūryābhamanivāryaṃ surāsuraiḥ // BndP_2,40.58 //",
  "GP12brndp2_u:6553": "cikṣepa rāmamuddiśya samagreṇa balena saḥ /",
  "GP12brndp2_u:6554": "mūrdhni tadbhārgavasyātha nipapāta mahīpate // BndP_2,40.59 //",
  "GP12brndp2_u:6555": "tena śūlaprahāreṇa vyathito bhārgavastadā /",
  "GP12brndp2_u:6556": "mūrcchāmavāpa rājendra papāta ca hariṃ smaran // BndP_2,40.60 //",
  "GP12brndp2_u:6557": "patite bhārgave tatra sarve devā bhayākulāḥ /",
  "GP12brndp2_u:6558": "samājagmuḥ puraskṛtya brahmaviṣṇumaheśvarān // BndP_2,40.61 //",
  "GP12brndp2_u:6559": "śaṅkarastu mahājñānī sākṣānmṛtyuñjayaḥ prabhuḥ /",
  "GP12brndp2_u:6560": "bhārgavaṃ jīvayāmāsa saṃjīvanyā sa vidyayā // BndP_2,40.62 //",
  "GP12brndp2_u:6561": "rāmastu cetanāṃ prāpya dadarśa purataḥ surān /",
  "GP12brndp2_u:6562": "praṇanāma ca rājendra bhaktyā brahmādikāṃstu tān // BndP_2,40.63 //",
  "GP12brndp2_u:6563": "te stutā bhārgavendreṇa sadyo 'darśanamāgatāḥ /",
  "GP12brndp2_u:6564": "sa rāmo vāryuspṛśya jajāpa kavacaṃ tu tat // BndP_2,40.64 //",
  "GP12brndp2_u:6565": "utthitaśca susaṃrabdho nirdahanniva cakṣuṣā /",
  "GP12brndp2_u:6566": "smṛtvā pāśupataṃ cāstraṃ śivadattaṃ sa bhārgavaḥ // BndP_2,40.65 //",
  "GP12brndp2_u:6567": "sadyaḥ saṃhṛtavāṃstattu kārttavīryaṃ mahābalam /",
  "GP12brndp2_u:6568": "sa rājā dattabhaktastu viṣṇoścakraṃ sudarśanam /",
  "GP12brndp2_u:6569": "praviṣṭo bhasmasājjātaṃ śarīraṃ bāhunandana // BndP_2,40.66 //",
  "GP12brndp2_u:6570": "iti śrībrahmāṇḍe mahāpurāṇe vāyuprokte madhyamabhāge tṛtīya",
  "GP12brndp2_u:6571": "upoddhātapāde bhārgavacarite kārttavīryavadho nāma catvāriṃśattamo 'dhyāyaḥ // 40//",
  "GP12brndp2_u:6572": "_____________________________________________________________",
  "GP12brndp2_u:6573": "vasiṣṭha uvāca",
  "GP12brndp2_u:6574": "dṛṣṭvā piturvadhaṃ ghoraṃ tatputrāste śataṃ tvarā /",
  "GP12brndp2_u:6575": "vārayāmāsuratyugraṃ bhārgavaṃ svabaleḥ pṛthak // BndP_2,41.1 //",
  "GP12brndp2_u:6576": "ekaikākṣaihiṇīyuktāḥ sarve te yuddhadurmadāḥ /",
  "GP12brndp2_u:6577": "saṃgrāmaṃ tumulaṃ cakruḥ saṃrabdhāstu piturvadhāt // BndP_2,41.2 //",
  "GP12brndp2_u:6578": "rāmastu dṛṣṭvā tatputrāñchūrānraṇaviśāradān /",
  "GP12brndp2_u:6579": "paraśvadhaṃ samādāya yuyudhe taiśca saṃgare // BndP_2,41.3 //",
  "GP12brndp2_u:6580": "tāṃ senāṃ bhagavānrāmaḥ śatākṣauhiṇisaṃmitām /",
  "GP12brndp2_u:6581": "nijaghāna tvarāyukto muhurttadvayamātrataḥ // BndP_2,41.4 //",
  "GP12brndp2_u:6582": "niḥśeṣitaṃ svasainyaṃ tu kuṭhāreṇaiva līlayā /",
  "GP12brndp2_u:6583": "dṛṣṭvā rāmeṇa tesarve yuyudhurvīryasaṃmatāḥ // BndP_2,41.5 //",
  "GP12brndp2_u:6584": "nānāvidhāni divyāni praharanto mahojasaḥ /",
  "GP12brndp2_u:6585": "parito maṇḍalaṃ cakrurbhārgavasya mahātmanaḥ // BndP_2,41.6 //",
  "GP12brndp2_u:6586": "atha rāmo 'pi balavāṃsteṣāṃ maṇḍalamadhyagaḥ /",
  "GP12brndp2_u:6587": "vireje bhagavānsākṣādyathā nābhistu cakragā // BndP_2,41.7 //",
  "GP12brndp2_u:6588": "nṛtyannivācau virarāja rāmaḥ śataṃ punaste parito bhramantaḥ /",
  "GP12brndp2_u:6589": "rejuśca gopī gaṇamadhyasaṃsthaḥ kṛṣṇo yathā tāḥ parito bhramantyaḥ // BndP_2,41.8 //",
  "GP12brndp2_u:6590": "tadā tu sarve druhiṇapradhānāḥ samāgatāḥ svasvavimānasaṃsthāḥ /",
  "GP12brndp2_u:6591": "samākirannandanamālyavarṣaiḥ samantato rāmamahīnavīryam // BndP_2,41.9 //",
  "GP12brndp2_u:6592": "yaḥ śastrapādādudatiṣṭhata dhvanir huṃkāragarbho divamaspṛśansa vai /",
  "GP12brndp2_u:6593": "tauryatrikasyeva śarakṣatāni bhāntīva yadvannakhadantapātāḥ // BndP_2,41.10 //",
  "GP12brndp2_u:6594": "krandanti śastraiḥ kṣatavikṣatāṅgā gāyanti yadvatkila gītavijñāḥ /",
  "GP12brndp2_u:6595": "evaṃ pravṛttaṃ nṛpayuddhamaṇḍalaṃ paśyanti devā bhṛśavismitākṣaḥ // BndP_2,41.11 //",
  "GP12brndp2_u:6596": "tatastu rāmo 'vanipālaputrāñjighāṃsurājau vividhāstrapūgaiḥ /",
  "GP12brndp2_u:6597": "pṛthakcakārātiba lāṃstu maṇḍaladvicchidya paṅktiṃ prabhurāttacāpaḥ // BndP_2,41.12 //",
  "GP12brndp2_u:6598": "ekaikaśastānnijaghāna vīrāñchataṃ tadā pañca tataḥ palāyitāḥ /",
  "GP12brndp2_u:6599": "śūro vṛṣāsyo vṛṣaśūrasenau jayadhvajaścāpi vibhinnadhairyāḥ // BndP_2,41.13 //",
  "GP12brndp2_u:6600": "mahābhayenātha parītacitā himādripādāntarakānanaṃ ca /",
  "GP12brndp2_u:6601": "pṛthaggatāste suparīpsavo nṛpā na ko 'pi kāṃsviddadṛśe bhṛśārttaḥ // BndP_2,41.14 //",
  "GP12brndp2_u:6602": "rāmo 'pi hatvā nṛpacakramājau rājñaḥ sahāyarthamupāgataṃ ca /",
  "GP12brndp2_u:6603": "samanvito 'sāvakṛtavraṇena sasnau mudāgatya ca narmadāyām // BndP_2,41.15 //",
  "GP12brndp2_u:6604": "srātvā nityakriyāṃ kṛtvā saṃpūjya vṛṣabhadhvajam /",
  "GP12brndp2_u:6605": "pratasthe draṣṭumurvīśa śivaṃ kailāsavāsinam // BndP_2,41.16 //",
  "GP12brndp2_u:6606": "gurupatnīmumāṃ cāpi sutau skandavināyakau /",
  "GP12brndp2_u:6607": "manoyāyī mahātmāsāvakṛtavraṇasaṃyutaḥ // BndP_2,41.17 //",
  "GP12brndp2_u:6608": "kṛtakāryo mudā yuktaḥ kailāsaṃ prāpya tatkṣaṇam /",
  "GP12brndp2_u:6609": "dadarśa tatra nagarīṃ mahatīmalakābhidham // BndP_2,41.18 //",
  "GP12brndp2_u:6610": "nānāmaṇigaṇākīrṇabhavanairupaśobhitām /",
  "GP12brndp2_u:6611": "nānārupadharairyakṣaiḥ śobhitāṃ citrabhūṣaṇaiḥ // BndP_2,41.19 //",
  "GP12brndp2_u:6612": "nānāvṛkṣasamākīṇairvanaiścopavanairyutām /",
  "GP12brndp2_u:6613": "dīrghikābhiḥ sudīrghābhistaḍāgaiścopaśobhitām // BndP_2,41.20 //",
  "GP12brndp2_u:6614": "sarvato 'pyāvṛtāṃ bāhye sītayālakanandayā /",
  "GP12brndp2_u:6615": "tatra devāṅganāsnānamuktakuṅkumapiñjaram // BndP_2,41.21 //",
  "GP12brndp2_u:6616": "tṛṣāvira hitāścāṃbhaḥ pibanti kariṇo mudā /",
  "GP12brndp2_u:6617": "yatra saṃgītasaṃnādā śrūyante tatratatra ha // BndP_2,41.22 //",
  "GP12brndp2_u:6618": "gandharvairapsarobhiśca satataṃ sahakāribhiḥ /",
  "GP12brndp2_u:6619": "tāṃ dṛṣṭvā bhārgavo rājanmudā paramayā yutaḥ // BndP_2,41.23 //",
  "GP12brndp2_u:6620": "yayau tadūrdhvaṃ śikharaṃ yatra śevaparaṃ gṛham /",
  "GP12brndp2_u:6621": "tato dadarśa rājendra snigdhacchāyaṃ mahāvaṭam // BndP_2,41.24 //",
  "GP12brndp2_u:6622": "tasyādhastādvarāvāsaṃ susevyaṃ siddhasaṃyutam /",
  "GP12brndp2_u:6623": "dadarṃśa tatra prākāraṃ śatayojanamaṇḍalam // BndP_2,41.25 //",
  "GP12brndp2_u:6624": "nānāratnācitaṃ ramyaṃ caturdvāraṃ gaṇāvṛtam /",
  "GP12brndp2_u:6625": "nandīśvaraṃ mahākālaṃ raktākṣaṃ vikaṭodaram // BndP_2,41.26 //",
  "GP12brndp2_u:6626": "piṅgalākṣaṃ viśālākṣaṃ virūpākṣaṃ ghaṭodaram /",
  "GP12brndp2_u:6627": "mandāraṃ bhairavaṃ bāṇaṃ ruruṃ bhairavameva ca // BndP_2,41.27 //",
  "GP12brndp2_u:6628": "vīrakaṃ vīrabhadraṃ ca caṇḍaṃ bhṛṅgiṃ riṭiṃ mukham /",
  "GP12brndp2_u:6629": "siddhendranātharudrāṃśca vidyādharamahoragān // BndP_2,41.28 //",
  "GP12brndp2_u:6630": "bhūtapretapiśācāṃśca kūṣmāṇḍānbrahmarākṣasān /",
  "GP12brndp2_u:6631": "vetālāndānavendrāṃśca yogīndrāṃśca jaṭādharān // BndP_2,41.29 //",
  "GP12brndp2_u:6632": "yakṣakiṃpuruṣāṃścaiva ḍākinīyo ginīstathā /",
  "GP12brndp2_u:6633": "dṛṣṭvā nandyā5yā tatra praviṣṭo 'ntarmudānvitaḥ // BndP_2,41.30 //",
  "GP12brndp2_u:6634": "dadarśa tatra bhuvanairāvṛtaṃ śivamandiram /",
  "GP12brndp2_u:6635": "caturyojanavistīrṇaṃ tatra prāgdvārasaṃsthitau // BndP_2,41.31 //",
  "GP12brndp2_u:6636": "dṛṣṭvā vāme kārttikeya dakṣa caiva vināyakam /",
  "GP12brndp2_u:6637": "nanāma bhārgavastau dvau śivatulyaparākramau // BndP_2,41.32 //",
  "GP12brndp2_u:6638": "pārṣadapravarāstatra kṣetrapālāśca saṃsthitāḥ /",
  "GP12brndp2_u:6639": "ratnasiṃhāsanasthāśca ratnabhūṣamabhūṣitāḥ // BndP_2,41.33 //",
  "GP12brndp2_u:6640": "bhārgavaṃ praviśantaṃ tu hyapṛcchañśivamandiram /",
  "GP12brndp2_u:6641": "vināyako mahārāja kṣaṇaṃ tiṣṭhetyuvāca ha // BndP_2,41.34 //",
  "GP12brndp2_u:6642": "nidrito hyumayā yukto mahādevo 'dhuneti ca /",
  "GP12brndp2_u:6643": "īśvarājñāṃ gṛhītvāhamatrāgatyakṣaṇāntare // BndP_2,41.35 //",
  "GP12brndp2_u:6644": "tvayā sārddhaṃ pravekṣyāmi bhrātastiṣṭhātra sāṃpratam /",
  "GP12brndp2_u:6645": "vināyakacaścaivaṃ śrutvā bhārgavanandanaḥ // BndP_2,41.36 //",
  "GP12brndp2_u:6646": "pravaktumupacakrāma gaṇeśaṃ tvarayānvitaḥ /",
  "GP12brndp2_u:6647": "rāma uvāca",
  "GP12brndp2_u:6648": "gatvā hyantaḥpuraṃ bhrātaḥ praṇamya jagadīśvarau // BndP_2,41.37 //",
  "GP12brndp2_u:6649": "pārvatīśaṅkarau sadyo yāsyāmi nijamandiram /",
  "GP12brndp2_u:6650": "kārttavīryaḥ sucandraśca saputrabalabāndhavaḥ // BndP_2,41.38 //",
  "GP12brndp2_u:6651": "anye sahasraśo bhūpāḥ kāṃbojāḥ paṅlavāḥ śākāḥ /",
  "GP12brndp2_u:6652": "kānyakubjāḥ kośaleśā māyāvanto mahābalāḥ // BndP_2,41.39 //",
  "GP12brndp2_u:6653": "nihatāḥ samare sarve mayā śaṃbhuprasādataḥ /",
  "GP12brndp2_u:6654": "tamimaṃ praṇipatyaiva yāsyāmi svagṛhaṃ prati // BndP_2,41.40 //",
  "GP12brndp2_u:6655": "ityuktvā bhārgavastatra tasthau gaṇapateḥ puraḥ /",
  "GP12brndp2_u:6656": "provāca madhuraṃ vākyaṃ bhārgave sa gaṇādhipaḥ // BndP_2,41.41 //",
  "GP12brndp2_u:6657": "vināyaka uvāca",
  "GP12brndp2_u:6658": "jñaṇaṃ tiṣṭa mahābhāga darśanaṃ te bhaviṣyati /",
  "GP12brndp2_u:6659": "adya viśveśvaro bhrātarbhavānyā saha varttate // BndP_2,41.42 //",
  "GP12brndp2_u:6660": "strīpuṃsoryukta yostāta sahaikāsanasaṃsthayoḥ /",
  "GP12brndp2_u:6661": "karoti sukhabhaṅgaṃ yo narakaṃ sa vrajeddhruvam // BndP_2,41.43 //",
  "GP12brndp2_u:6662": "viśeṣatastu pitaraṃ guruṃ vā bhūpatiṃ dvijaḥ /",
  "GP12brndp2_u:6663": "ra7syaṃ samupāsinaṃ na paśyediti niścayaḥ // BndP_2,41.44 //",
  "GP12brndp2_u:6664": "kāmato 'kāmato vāpi paśyedyaḥ suratonmukham /",
  "GP12brndp2_u:6665": "strīvicchedo bhavettasya dhruvaṃ saprasu janmasu // BndP_2,41.45 //",
  "GP12brndp2_u:6666": "śroṇiṃ vakṣaḥ sthalaṃ vaktraṃ yaḥ paśyati parastriyaḥ /",
  "GP12brndp2_u:6667": "māturvāpi bhaginyā vā duhituḥ sa narādhamaḥ // BndP_2,41.46 //",
  "GP12brndp2_u:6668": "bhārgava uvāca",
  "GP12brndp2_u:6669": "aho śrutamapūrvaṃ kiṃ vacanaṃ tava vaktrataḥ /",
  "GP12brndp2_u:6670": "brāntyā vinirgataṃ vāpi hāsyārthamathavoditam // BndP_2,41.47 //",
  "GP12brndp2_u:6671": "kāmināṃ savikārāṇāmetacchāstranidarśanam /",
  "GP12brndp2_u:6672": "nirvikārāsya ca śiśorna doṣaḥ kaścideva hi // BndP_2,41.48 //",
  "GP12brndp2_u:6673": "yāsyāmyantaḥ puraṃ bhrātastava kiṃ tiṣṭha bālaka /",
  "GP12brndp2_u:6674": "yathādṛṣṭaṃ kariṣyāmi tatra yatsamayocitam // BndP_2,41.49 //",
  "GP12brndp2_u:6675": "tatraiva mātā tātaśca tvayā nāma nirūpitau /",
  "GP12brndp2_u:6676": "jagatāṃ pitarau tau ca pārvatīparameśvarau // BndP_2,41.50 //",
  "GP12brndp2_u:6677": "ityuktvā bhārgavo rājannantargantuṃ samudyataḥ /",
  "GP12brndp2_u:6678": "vināyakastadotthāya vārayāmāsa satvaram // BndP_2,41.51 //",
  "GP12brndp2_u:6679": "vāgyuddhaṃ ca tayorāsīnmitho hastavikarṣaṇam /",
  "GP12brndp2_u:6680": "dṛṣṭvā sakandastu saṃbhrānto bodhayāmāsa tau tadā // BndP_2,41.52 //",
  "GP12brndp2_u:6681": "bāhubhyāṃ dvau samudgṛhya pṛthagutsāritau tathā /",
  "GP12brndp2_u:6682": "atha kruddho gaṇeśāya bhārgavaḥ paravīrahā /",
  "GP12brndp2_u:6683": "paraśvadhaṃ samādāya saprakṣeptuṃ samudyataḥ // BndP_2,41.53 //",
  "GP12brndp2_u:6684": "taṃ dṛṣṭvā gajānano bhṛguvaraṃ krodhātkṣipantaṃ tvarā svātmārthaṃ paraśuṃ tadā nijakareṇoddhṛtya vegena tu /",
  "GP12brndp2_u:6685": "bhūrlokaṃ bhuvaḥ svarapi tasyordhvaṃ maharvaijanaṃ lokaṃ cāpi tapo 'tha satyamaparaṃ vaikuṇṭhamapyānayat // BndP_2,41.54 //",
  "GP12brndp2_u:6686": "tasyordhvaṃ ca vidarśayanbhṛguvaraṃ golokamīśātmajo niṣpātyādharalokasaptaka mapītthaṃ darśayāmāsa ca /",
  "GP12brndp2_u:6687": "uddhṛtyātha tato hi garbhasalile prakṣaptamātraṃ tvarā bhītaṃ prāṇaparipsumānayadatho tatraiva yatrāsthitaḥ // BndP_2,41.55 //",
  "GP12brndp2_u:6688": "iti śrībrahmāṇḍe mahāpurāṇe vāyuprokte madhyamabhāge tṛtīya upoddhātapāde bhārgavacarite ekacatvāriṃśattamo 'dhyāyaḥ // 41//",
  "GP12brndp2_u:6689": "_____________________________________________________________",
  "GP12brndp2_u:6690": "vasiṣṭha uvāca",
  "GP12brndp2_u:6691": "evaṃ saṃbhrāmito rāmo gaṇādhīśena bhūpate /",
  "GP12brndp2_u:6692": "harṣaśokasamāviṣṭo vicintyātmaparābhavam // BndP_2,42.1 //",
  "GP12brndp2_u:6693": "gaṇeśaṃ cābhito vīkṣya nirvikāramavasthitam /",
  "GP12brndp2_u:6694": "krodhāviṣṭo bhṛśaṃ bhūtvā prākṣipatsvaparaśvadham // BndP_2,42.2 //",
  "GP12brndp2_u:6695": "gaṇeśastvabhivīkṣyātha pitrā dattaṃ paraśvadham /",
  "GP12brndp2_u:6696": "amoghaṃ karttukāmastu vāme taṃ daśane 'grahīt // BndP_2,42.3 //",
  "GP12brndp2_u:6697": "sa tu dantaḥ kuṭhāreṇa vicchinno bhūtale 'patat /",
  "GP12brndp2_u:6698": "bhuvi śoṇitasaṃdigdho vajrāhata ivācalaḥ // BndP_2,42.4 //",
  "GP12brndp2_u:6699": "dantapātena vidvastā sābdhidvīpadharā dharā /",
  "GP12brndp2_u:6700": "cakaṃpe pṛthivīpāla lokāstrāsamupāgatāḥ // BndP_2,42.5 //",
  "GP12brndp2_u:6701": "hāhākāro mahānāsī ddevānāṃ divi paśyatām /",
  "GP12brndp2_u:6702": "kārttikeyādayastatra cukruśurbhṛśamāturāḥ // BndP_2,42.6 //",
  "GP12brndp2_u:6703": "atha kolāhalaṃ śrutvā dantapātadhvaniṃ tathā /",
  "GP12brndp2_u:6704": "pārvatīśaṅkarau tatra samājagmaturīśvarau // BndP_2,42.7 //",
  "GP12brndp2_u:6705": "herambaṃ purato dṛṣṭvā vakratuṇḍaikadantinam /",
  "GP12brndp2_u:6706": "papraccha skandaṃ pārvatī kimetaditi kāraṇam // BndP_2,42.8 //",
  "GP12brndp2_u:6707": "sa tu pṛṣṭastadā mātrā senānīḥ sarvamāditaḥ /",
  "GP12brndp2_u:6708": "vṛttāntaṃ kathayāmāsa mātre rāmasya śṛṇvataḥ // BndP_2,42.9 //",
  "GP12brndp2_u:6709": "sā śrutvodantamakhilaṃ jagatāṃ jananī nṛpa /",
  "GP12brndp2_u:6710": "uvāca śaṅkaraṃ ruṣṭā pārvatī prāṇanāyakam // BndP_2,42.10 //",
  "GP12brndp2_u:6711": "pārvatyuvāca",
  "GP12brndp2_u:6712": "ayaṃ te bhārgavaḥ śaṃbho śiṣyaḥ putraḥ samo 'bhavat /",
  "GP12brndp2_u:6713": "tvattolabdhvā paraṃ tejo varma trailokyajidvibho // BndP_2,42.11 //",
  "GP12brndp2_u:6714": "kārttavīryārjunaṃ saṃkhye jitavānūrjitaṃ nṛpam /",
  "GP12brndp2_u:6715": "svakāryaṃ sādhayitvā tu prādāttubhyaṃ ca dakṣiṇām // BndP_2,42.12 //",
  "GP12brndp2_u:6716": "yatte sutasya daśana kuṭhāreṇa nyapātayat /",
  "GP12brndp2_u:6717": "anenaiva kṛtārthastvaṃ bhaviṣyasi na saṃśayaḥ // BndP_2,42.13 //",
  "GP12brndp2_u:6718": "tvamimaṃ bhārgavaṃ śambho rakṣāntevāsisattamam /",
  "GP12brndp2_u:6719": "tava kāryāṇi sarvāṇi sādhayiṣyati sadguroḥ // BndP_2,42.14 //",
  "GP12brndp2_u:6720": "aha naivātra tiṣṭhāmi yattvayā vimatā vibho /",
  "GP12brndp2_u:6721": "putrābhyāṃ sahitā yāsye pituḥ svasya niketanam // BndP_2,42.15 //",
  "GP12brndp2_u:6722": "saṃto bhujiṣyātanayaṃ satkurvantyātmaputravat /",
  "GP12brndp2_u:6723": "bhavatā tu kṛtonaiva satkāro vacasāpi hi // BndP_2,42.16 //",
  "GP12brndp2_u:6724": "ātmanastanayasyāsya tato yāsyāmi duḥkhitā /",
  "GP12brndp2_u:6725": "vasiṣṭha uvāca",
  "GP12brndp2_u:6726": "etacchrutvā tu vacanaṃ pārvatyā bhagavānbhavaḥ // BndP_2,42.17 //",
  "GP12brndp2_u:6727": "novāca kiñcidvacanaṃ sādhu vāsādhu bhūpate /",
  "GP12brndp2_u:6728": "sasmāra manasā kṛṣṇaṃ praṇatakleśanāśanam // BndP_2,42.18 //",
  "GP12brndp2_u:6729": "golokanāthaṃ gopīśaṃ nānānunayakovidam /",
  "GP12brndp2_u:6730": "smṛtamātro 'tha bhagavān keśavaḥ praṇatārttihā /",
  "GP12brndp2_u:6731": "ājagāma dayāsiṃdhurbhaktavaśyo 'khileśvaraḥ // BndP_2,42.19 //",
  "GP12brndp2_u:6732": "meghaśyāmo viśadavadano ratnakeyūrahāro vidyudvāsā makarasadṛśe kuṇḍale saṃdadhānaḥ /",
  "GP12brndp2_u:6733": "barhāpīḍaṃ maṇigaṇayutaṃ bibhradīṣatsmitāsyo gopīnātho gaditasuyaśāḥ kaustubhodbhāsivakṣāḥ // BndP_2,42.20 //",
  "GP12brndp2_u:6734": "rādhayā sahitaḥ śrīmān śrīdāmnā cāparājitaḥ // BndP_2,42.21 //",
  "GP12brndp2_u:6735": "muṣṇaṃstejāṃsi sarveṣāṃ svarucā jñānavāridhiḥ /",
  "GP12brndp2_u:6736": "athainamāgataṃ dṛṣṭvā śivaḥ saṃhṛṣṭamānasaḥ // BndP_2,42.22 //",
  "GP12brndp2_u:6737": "praṇipatya yathānyāyaṃ pūjayāmāsa cāgatam /",
  "GP12brndp2_u:6738": "praveśyābhyantare veśmarādhayā sahitaṃ vibhum // BndP_2,42.23 //",
  "GP12brndp2_u:6739": "ratnasiṃhāsane namye sadāraṃ sa nyaveśayat /",
  "GP12brndp2_u:6740": "tha tatra gatā devī pārvatī tanayānvitā // BndP_2,42.24 //",
  "GP12brndp2_u:6741": "nanāma caraṇānprabhvoḥ putrābhyāṃ sahitā mudā /",
  "GP12brndp2_u:6742": "tha rāmo 'pi tatraiva gatvā namitakandharaḥ // BndP_2,42.25 //",
  "GP12brndp2_u:6743": "pārvatyāścaraṇopānte papātākulamānasaḥ /",
  "GP12brndp2_u:6744": "sā yadā nābhyanandattaṃ bhārgavaṃ praṇataṃ puraḥ // BndP_2,42.26 //",
  "GP12brndp2_u:6745": "tadovāca jagannāthaḥ pārvatīṃ prīṇayangirā // BndP_2,42.27 //",
  "GP12brndp2_u:6746": "śrīkṛṣma uvāca",
  "GP12brndp2_u:6747": "ayi naganaṃ dini ninditacandramukhi tvamimaṃ jamadagnisutam /",
  "GP12brndp2_u:6748": "naya nijahastasarojasamarpitamstakamaṅkamanantaguṇe // BndP_2,42.28 //",
  "GP12brndp2_u:6749": "bhavabhayahāriṇi śaṃbhuvihāriṇi kalmaṣanāśini kuṃbhigate /",
  "GP12brndp2_u:6750": "tava caraṇe patitaṃ satataṃ kṛtakilbiṣamapyava dehi varam // BndP_2,42.29 //",
  "GP12brndp2_u:6751": "śruṇu devi mahābhāge vedoktaṃ vacanaṃ mama /",
  "GP12brndp2_u:6752": "yacchrutvā harṣitā nūnaṃ bhaviṣyasi na saṃśayaḥ /",
  "GP12brndp2_u:6753": "vināyakaste tanayo mahātmā mahatāṃ mahān // BndP_2,42.30 //",
  "GP12brndp2_u:6754": "yaṃ kāmaḥ krodha udvego bhayaṃ nāviśate kadā /",
  "GP12brndp2_u:6755": "vedasmṛtipurāṇeṣu saṃhitāsu ca bhāmini // BndP_2,42.31 //",
  "GP12brndp2_u:6756": "nāmānyasyopadiṣṭāni supuṇyāni mahātmabhiḥ /",
  "GP12brndp2_u:6757": "yāni tāni pravakṣyāmi nikhilāghaharāṇi ca // BndP_2,42.32 //",
  "GP12brndp2_u:6758": "pramathānāṃ gaṇā ye ca nānārūpā mahābalāḥ /",
  "GP12brndp2_u:6759": "teṣāmīśastvayaṃ yasmādgaṇeśastena kīrttitaḥ // BndP_2,42.33 //",
  "GP12brndp2_u:6760": "bhūtāni ca bhaviṣyāṇi varttamānāni yāni ca /",
  "GP12brndp2_u:6761": "brahmāṇḍānyakhilānyeva yasmiṃllaṃbodaraḥ sa tu // BndP_2,42.34 //",
  "GP12brndp2_u:6762": "yaḥ sthiro devayogena cchinnaṃ saṃyojitaṃ punaḥ /",
  "GP12brndp2_u:6763": "gajasya śirasā devitena prokto gajānanaḥ // BndP_2,42.35 //",
  "GP12brndp2_u:6764": "caturthyāmuditaścandro darbhiṇā śapta āturaḥ /",
  "GP12brndp2_u:6765": "anena vidhṛto bhāle bhālacandrastataḥ smṛtaḥ // BndP_2,42.36 //",
  "GP12brndp2_u:6766": "śaptaḥ purā saptabhistu munibhiḥ saṃkṣayaṃ gataḥ /",
  "GP12brndp2_u:6767": "jātavedā dīpito 'bhūdyenāsauśūrpakarmakaḥ // BndP_2,42.37 //",
  "GP12brndp2_u:6768": "purā devāsure yuddhe pūjito diviṣadgaṇaiḥ /",
  "GP12brndp2_u:6769": "vighnaṃ nivārayāmāsa vighnanāśastataḥ smṛtaḥ // BndP_2,42.38 //",
  "GP12brndp2_u:6770": "adyāyaṃ devi rāmeṇa kuṭhāreṇa nipātya ca /",
  "GP12brndp2_u:6771": "daśanaṃ daivato bhadre hyekadantaḥ kṛto 'munā // BndP_2,42.39 //",
  "GP12brndp2_u:6772": "bhaviṣyatyatha paryāye brahmaṇo haravallabhe /",
  "GP12brndp2_u:6773": "vakrībhaviṣyattuṇḍatvādvakratuṇḍaḥ smṛto budhaiḥ // BndP_2,42.40 //",
  "GP12brndp2_u:6774": "evaṃ tavāsya putrasya saṃti nāmāni pārvati /",
  "GP12brndp2_u:6775": "smaraṇātpāpahārīṇi trikālānugatānyapi // BndP_2,42.41 //",
  "GP12brndp2_u:6776": "asmāttrayodaśīkalpātpūrvasmindaśamībhave /",
  "GP12brndp2_u:6777": "mayāsmai tu varo dattaḥ sargadevāgrapūjane // BndP_2,42.42 //",
  "GP12brndp2_u:6778": "jātakarmādisaṃskāre garbhādhānādike 'pi ca /",
  "GP12brndp2_u:6779": "yātrāyāṃ ca vaṇijyādau yuddhe devārcane śubhe // BndP_2,42.43 //",
  "GP12brndp2_u:6780": "saṃkaṣṭe kāmyasiddhyarthaṃ pūjayedyo gajānanam /",
  "GP12brndp2_u:6781": "tasya sarvāṇi kāryāṇi siddhyantyeva na saṃśayaḥ // BndP_2,42.44 //",
  "GP12brndp2_u:6782": "vasiṣṭha uvāca",
  "GP12brndp2_u:6783": "ityuktaṃ tu samākarṇya kṛṣṇena sumahātmanā /",
  "GP12brndp2_u:6784": "pārvatī jagatāṃ nāthā vismitāsīcchubhānanā // BndP_2,42.45 //",
  "GP12brndp2_u:6785": "yadā naivottaraṃ prādātpārvatī śivasannidhau /",
  "GP12brndp2_u:6786": "tadā rādhābravīddevīṃ śivarūpā sanātanī // BndP_2,42.46 //",
  "GP12brndp2_u:6787": "śrīrādhovāca /",
  "GP12brndp2_u:6788": "prakṛtiḥ puruṣaścobhāvanyonyāśrayavigrahau /",
  "GP12brndp2_u:6789": "dvidhā bhinnau prakāśete prapañce 'smin yathā tathā // BndP_2,42.47 //",
  "GP12brndp2_u:6790": "tvaṃ cāhamāvayordevi bhedo naivāsti kaścana /",
  "GP12brndp2_u:6791": "viṣṇustvamahamevāsmi śivo dviguṇatāṃ gataḥ // BndP_2,42.48 //",
  "GP12brndp2_u:6792": "śivasya hṛdaye viṣṇurbhavatyā rūpamāsthitaḥ /",
  "GP12brndp2_u:6793": "mama rūpaṃ samāsthāya viṣṇośca hṛdaye śivaḥ // BndP_2,42.49 //",
  "GP12brndp2_u:6794": "eṣa rāmo mahābhāge vaiṣṇavaḥ śaivatāṃ gataḥ /",
  "GP12brndp2_u:6795": "gaṇeśo 'yaṃ śivaḥ sākṣādvaiṣṇavatvaṃ samāsthitaḥ // BndP_2,42.50 //",
  "GP12brndp2_u:6796": "etayorovayoḥ prabhavoścāpi bhedo na dṛśyate /",
  "GP12brndp2_u:6797": "evāmuktvā tu sā rādhā kroḍe kṛtvā gajānanam // BndP_2,42.51 //",
  "GP12brndp2_u:6798": "mūrdhnyupāghrāya pasparśa svahastena kapolake /",
  "GP12brndp2_u:6799": "spṛṣṭamātre kapole tu kṣataṃ pūrttimudāgatam // BndP_2,42.52 //",
  "GP12brndp2_u:6800": "pārvatī muprasannābhūdanunītātha rādhayā /",
  "GP12brndp2_u:6801": "pādayoḥ patitaṃ rāmamutthāpya nijapāṇinā // BndP_2,42.53 //",
  "GP12brndp2_u:6802": "kroḍīcakāra suprītā mūrdhnyu pāghrāya pārvatī /",
  "GP12brndp2_u:6803": "evaṃ tayostu satkāraṃ dṛṣṭvā rāmagaṇeśayoḥ // BndP_2,42.54 //",
  "GP12brndp2_u:6804": "kṛṣṇaḥ skandamupākṛṣya svāṅke premṇā nyaveśayat /",
  "GP12brndp2_u:6805": "atha śaṃbhurapi prītaḥ śrīdāmānam pasthitam // BndP_2,42.55 //",
  "GP12brndp2_u:6806": "svotsaṃge sthāpayāmāsa premṇā matkṛtya mānadaḥ // BndP_2,42.56 //",
  "GP12brndp2_u:6807": "iti śrībrahmāṇḍe mahāpurāṇe vāyuprokte madhyabhāge tṛtīya",
  "GP12brndp2_u:6808": "upoddhātapāde bhārgavacarite dvicatvāriṃśattamo 'dhyāyaḥ // 42//",
  "GP12brndp2_u:6809": "_____________________________________________________________",
  "GP12brndp2_u:6810": "vasiṣṭha uvāca",
  "GP12brndp2_u:6811": "evaṃ susnigdhacitteṣu teṣu tiṣṭhatsu bhūpate /",
  "GP12brndp2_u:6812": "bhavānyutsaṃgato rāmaḥ samutthāya kṛtājaliḥ // BndP_2,43.1 //",
  "GP12brndp2_u:6813": "tuṣṭāva prayato bhūtvā nirviśeṣa viśeṣavat /",
  "GP12brndp2_u:6814": "advayaṃ dvaitamāpannaṃ nirguṇaṃ saguṇātmakam // BndP_2,43.2 //",
  "GP12brndp2_u:6815": "rāma uvāca",
  "GP12brndp2_u:6816": "prakṛtivikṛtijātaṃ viśvametadvidhātuṃ mama kiyadanubhātaṃ vaibhavaṃ tatpramātum /",
  "GP12brndp2_u:6817": "aviditatanunāmābhīṣṭavastvekadhāmābhavadatha bhava bhāmā pātu māṃ pūrṇakāmā // BndP_2,43.3 //",
  "GP12brndp2_u:6818": "prakaṭitaguṇābhānaṃ kālasaṃkhyāvidhānaṃ sakalabhavanidānaṃ kīrtyate yatpradhānam /",
  "GP12brndp2_u:6819": "tadiha nikhilatātaḥ saṃbabhūvokṣapātaḥ kṛtakṛtakanipātaḥ pātu māmadya mātaḥ // BndP_2,43.4 //",
  "GP12brndp2_u:6820": "danujakulavināśīlekhapātāvināśī prathamakulavikāśī sarvavidyāprakāśī /",
  "GP12brndp2_u:6821": "prasabharacitakāśī bhaktadattākhilāśīravatu vijitapāśī māṃsadā ṣaṇmukhāśī // BndP_2,43.5 //",
  "GP12brndp2_u:6822": "haranikaṭa nivāsī kṛṣṇasevāvilāsī praṇatajanavibhāsī gopakanyāprahāsī /",
  "GP12brndp2_u:6823": "harakṛtabahumāno gopikeśaikatāno viditabahuvidhāno jāyatāṃ kīrtihā nau // BndP_2,43.6 //",
  "GP12brndp2_u:6824": "prabhuniyatamānā yo nunnabhaktāntarāyo tdṛtaduritanikāyo jñānadātāparāyoḥ /",
  "GP12brndp2_u:6825": "sakalaguṇagariṣṭho rādhikāṅkeniviṣṭo mama kṛtamaparādhaṃ kṣantumarhatvagādham // BndP_2,43.7 //",
  "GP12brndp2_u:6826": "yā rādhā jagadudbhavasthitilayeṣvārādhyate vā janaiḥ śabdaṃ bodhayatīśavaktraṃvigalatpremāmṛtāsvādanam /",
  "GP12brndp2_u:6827": "rāseśī rasikeśvarī ramaṇatdṛnniṣṭhānijānandinī netrī sā paripātu māmavanataṃ rādheti ya kīrtyate // BndP_2,43.8 //",
  "GP12brndp2_u:6828_0": "yasyā garbhasamudbhavo hyativirāḍyasyāṃśabhūto virāṭ yannābhyaṃburuhodbhavena vidhinaikāntopadiṣṭena",
  "GP12brndp2_u:6828_1": "vai sṛṣṭaṃ sarvamidaṃ carācaramayaṃ viśvaṃ ca yadromasu brahmāṇḍāni vibhānti tasya",
  "GP12brndp2_u:6828_2": "jananī śaśvatprasannāstu sā // BndP_2,43.9 //",
  "GP12brndp2_u:6829": "pāyādyaḥ sa carācarasya jagato vyāpī vibhuḥ saccidānandābdhiḥ prakaṭasthito vilasati premāndhayā rādhayā /",
  "GP12brndp2_u:6830": "kṛṣṇaḥ pūrṇatamo mamopari dayāklinnāntaraḥ stātsadā yenāhaṃ sukṛtī bhavāmi ca bhavāmyānandalīnāntaraḥ // BndP_2,43.10 //",
  "GP12brndp2_u:6831": "vasiṣṭha uvāca",
  "GP12brndp2_u:6832": "stutvaivaṃ jāmadagnyastu virarāma ha tatparam /",
  "GP12brndp2_u:6833": "vijñātākhilatattvārtho hṛṣṭaromā kṛtārthavat // BndP_2,43.11 //",
  "GP12brndp2_u:6834": "athovāca prasannātmā kṛṣṇaḥ kamalalocanaḥ /",
  "GP12brndp2_u:6835": "bhārgavaṃ praṇataṃ bhaktyā kṛpāpātraṃ purasthitam // BndP_2,43.12 //",
  "GP12brndp2_u:6836": "kṛṣma uvāca",
  "GP12brndp2_u:6837": "siddho 'si bhārgavendra tvaṃ prasādānmama saṃpratam /",
  "GP12brndp2_u:6838": "adya prabhṛti vatsāsmiṃlloke śreṣṭhatamo bhava // BndP_2,43.13 //",
  "GP12brndp2_u:6839": "tubhyaṃ varo mayā dattaḥ purā viṣṇupadāśrame /",
  "GP12brndp2_u:6840": "tatsarvaṃ kramato bhāvyaṃ samā bahvīstvayā vibho // BndP_2,43.14 //",
  "GP12brndp2_u:6841": "dayā vidheyā dīneṣu śreya uttamamicchatā /",
  "GP12brndp2_u:6842": "yogaśca sādanīyo vai śatrūṇāṃ nigrahastathā // BndP_2,43.15 //",
  "GP12brndp2_u:6843": "tvatsamo nāsti loke 'smiṃstejasā ca balena ca /",
  "GP12brndp2_u:6844": "jñānena yaśasā vāpi sarvaśreṣṭhatamo bhavān // BndP_2,43.16 //",
  "GP12brndp2_u:6845": "atha svagṛhamāsādya pitroḥ śuśrūṣaṇaṃ kuru /",
  "GP12brndp2_u:6846": "tapaścara yathākālaṃ tena siddhiḥ karasthitā // BndP_2,43.17 //",
  "GP12brndp2_u:6847": "rādhotsaṃgātsamutthāpya gaṇeśaṃ rādhikeśvaraḥ /",
  "GP12brndp2_u:6848": "āliṅgya gāḍhaṃ rāseṇa maitrīṃ tasya cakāra ha // BndP_2,43.18 //",
  "GP12brndp2_u:6849": "athobhāvapi saṃprītau tadā rāmagaṇeśvarau /",
  "GP12brndp2_u:6850": "kṛṣṇājñayā mahābhāgau babhūvaturarindama // BndP_2,43.19 //",
  "GP12brndp2_u:6851": "etasminnantare devī rādhā kṛṣṇapriyā satī /",
  "GP12brndp2_u:6852": "ubhābhyāṃ ca varaṃ prādātprasannāsyā mudānvitā // BndP_2,43.20 //",
  "GP12brndp2_u:6853": "rādhovāca /",
  "GP12brndp2_u:6854": "sarvasya jagato vandyau durādharṣauṃ priyāvahau /",
  "GP12brndp2_u:6855": "madbhaktau ca viśeṣeṇa bhavantau bhavatāṃ sutau // BndP_2,43.21 //",
  "GP12brndp2_u:6856": "bhavatornāma cauccārya yatkāryaṃ yaḥ samārabhet /",
  "GP12brndp2_u:6857": "siddhiṃ prayātu tatasarvaṃ matprasādāddhi tasya tu // BndP_2,43.22 //",
  "GP12brndp2_u:6858": "athovāca jaganmātā bhavānī bhavavallabhā /",
  "GP12brndp2_u:6859": "vatsa rāma prasannāhaṃ tubhyaṃ kaṃ pradade varam /",
  "GP12brndp2_u:6860": "taṃ prabrūhi mahābhāga bhayaṃ tyaktvā sudūrataḥ /",
  "GP12brndp2_u:6861": "rāma uvāca",
  "GP12brndp2_u:6862": "janmānta rasahasreṣu yeṣuyeṣu vrajāmyaham // BndP_2,43.23 //",
  "GP12brndp2_u:6863": "kṛṣṇayorbhavayorbhakto bhaviṣyāmīti dehi me /",
  "GP12brndp2_u:6864": "abhedena ca paśyāmi kṛṣṇau cāpi bhavau tathā // BndP_2,43.24 //",
  "GP12brndp2_u:6865": "pārvatyuvāca",
  "GP12brndp2_u:6866": "evamastu mahābhāga bhakto 'si bhavakṛṣṇayoḥ /",
  "GP12brndp2_u:6867": "cirañjīvī bhavāśu tvaṃ prasādānmama suvrata // BndP_2,43.25 //",
  "GP12brndp2_u:6868": "athovāca dharādhīśaḥ prasannastamumāpatiḥ /",
  "GP12brndp2_u:6869": "praṇataṃ bhārgavendraṃ tu varārhaṃ jagadīśvaraḥ // BndP_2,43.26 //",
  "GP12brndp2_u:6870": "śiva uvāca",
  "GP12brndp2_u:6871": "rāmabhakto 'si me vatsa yaste datto varo mayā /",
  "GP12brndp2_u:6872": "sa bhaviṣyati kārtsyena satyamuktaṃ na cānyathā // BndP_2,43.27 //",
  "GP12brndp2_u:6873": "adyaprabhṛti loke 'smin bhavato balavattaraḥ /",
  "GP12brndp2_u:6874": "na ko 'pi bhavatādvatsa tejasvī ca bhavatparaḥ // BndP_2,43.28 //",
  "GP12brndp2_u:6875": "vasiṣṭha uvāca",
  "GP12brndp2_u:6876": "atha kṛṣṇo 'pyanujñāpya śivaṃ ca naganandinīm /",
  "GP12brndp2_u:6877": "golokaṃ prayayau yuktaḥ śrīdāmnā cāpi rādhayā // BndP_2,43.29 //",
  "GP12brndp2_u:6878": "atha rāmo 'pi dharmātmā bhavānīṃ ca bhavaṃ tathā /",
  "GP12brndp2_u:6879": "saṃpūjya cābhivādyātha pradakṣiṇamupā kramīt // BndP_2,43.30 //",
  "GP12brndp2_u:6880": "gaṇeśaṃ kārttikeyaṃ ca natvāpṛcchya ca bhūpate /",
  "GP12brndp2_u:6881": "akṛtavraṇasaṃyukto niścakrāma gṛhāntarāt // BndP_2,43.31 //",
  "GP12brndp2_u:6882": "niṣkramyamāṇo rāmastu nandīśvaramukhairgaṇaiḥ /",
  "GP12brndp2_u:6883": "namaskṛto yayau rājansvagṛhaṃ parayā mudā // BndP_2,43.32 //",
  "GP12brndp2_u:6884": "iti śrī brahmāṇḍe mahāpurāṇe vāyuprokte madhyamābhāge tṛtīya",
  "GP12brndp2_u:6885": "upoddhātapāde bhārgavacarite tricatvāriṃśattamo 'dhyāyaḥ // 43//",
  "GP12brndp2_u:6886": "_____________________________________________________________",
  "GP12brndp2_u:6887": "vasiṣṭha uvāca",
  "GP12brndp2_u:6888": "rājannevaṃ bhṛgurvidvānpaśyañjanapadānbahūn /",
  "GP12brndp2_u:6889": "samājagāma dharmātmākṛtavraṇasamanvitaḥ // BndP_2,44.1 //",
  "GP12brndp2_u:6890": "nililyuḥ kṣattriyāḥ sarve yatra tatra nirīkṣya tam /",
  "GP12brndp2_u:6891": "vrajantaṃ bhārgavaṃ mārge prāṇarakṣaṇatatparāḥ // BndP_2,44.2 //",
  "GP12brndp2_u:6892": "athāsasāda rājendra rāmaḥ svapiturāśramam /",
  "GP12brndp2_u:6893": "śāntasattvasamākīrṇaṃ vedadhtraninināditam // BndP_2,44.3 //",
  "GP12brndp2_u:6894": "yatra siṃhā mṛgā gāvo nāgamārjjāramūṣakāḥ /",
  "GP12brndp2_u:6895": "samaṃ ca ranti saṃhṛṣṭā bhayaṃ tyaktvā sudūrataḥ // BndP_2,44.4 //",
  "GP12brndp2_u:6896": "yatra dhūmaṃ samīkṣyaiva hyagnihotrasamudbhavam /",
  "GP12brndp2_u:6897": "unnadanti mayūrāśca nṛtyanti ca mahīpane // BndP_2,44.5 //",
  "GP12brndp2_u:6898": "yatra sāyantane kāle sūryasyābhimukhaṃ dvijaiḥ /",
  "GP12brndp2_u:6899": "jalāñjalīnprakṣipadbhiḥ kriyate bhūrcalāvilā // BndP_2,44.6 //",
  "GP12brndp2_u:6900": "yatrāntevāsibhirnityaṃ vedāḥ śāstrāṇi saṃhitāḥ /",
  "GP12brndp2_u:6901": "abhyasyante mudā yuktairbrahmacaryavrate sthitaiḥ // BndP_2,44.7 //",
  "GP12brndp2_u:6902": "atha rāmaḥ prasannātmā paśyannāśramasaṃpadam /",
  "GP12brndp2_u:6903": "praviveśa śanai rājannakṛtavraṇasaṃyutaḥ // BndP_2,44.8 //",
  "GP12brndp2_u:6904": "jayaśabdaṃ namaḥśabdaṃ proccaradbhirdvijātmajaiḥ /",
  "GP12brndp2_u:6905": "dvijaiśca satkṛto rāmaḥ paraṃ harṣamupāgataḥ // BndP_2,44.9 //",
  "GP12brndp2_u:6906": "āśramābhyantare tatra saṃpraviśya nijaṃ gṛham /",
  "GP12brndp2_u:6907": "dadarśa pitaraṃ rāmo jamadagniṃ taponidhim // BndP_2,44.10 //",
  "GP12brndp2_u:6908": "sākṣādbhṛgumivāsīnaṃ nigrahānugrahakṣamam /",
  "GP12brndp2_u:6909": "papāta caraṇopānte hyaṣṭāṅgāliṅgitāvaniḥ // BndP_2,44.11 //",
  "GP12brndp2_u:6910": "rāmo 'haṃ tavā dāso 'smi proccaranniti bhūpate /",
  "GP12brndp2_u:6911": "jagrāha caraṇau cāpi vidhivatsajjanāgraṇīḥ // BndP_2,44.12 //",
  "GP12brndp2_u:6912": "atha mātuśca caraṇavabhivādya kṛtāñjaliḥ /",
  "GP12brndp2_u:6913": "uvāca praṇato vākyaṃ tayoḥ saṃharṣakāraṇam // BndP_2,44.13 //",
  "GP12brndp2_u:6914": "rāma uvāca",
  "GP12brndp2_u:6915": "pitastava prabhāveṇa tapaso 'tidurāsadaḥ /",
  "GP12brndp2_u:6916": "kārttavīryo hato yuddhe samutrabalavāhanaḥ // BndP_2,44.14 //",
  "GP12brndp2_u:6917": "yaste 'parādhaṃ kṛtavānduṣṭamantripracoditaḥ /",
  "GP12brndp2_u:6918": "tasya daṇḍo mayā dattaḥ prasahya munipuṅgava // BndP_2,44.15 //",
  "GP12brndp2_u:6919": "bhavantaṃ tu namaskṛtya gato 'haṃ brahmaṇoṃ'tikam /",
  "GP12brndp2_u:6920": "taṃ namaskṛtya vidhivatsvakāryaṃ pratyavedayam // BndP_2,44.16 //",
  "GP12brndp2_u:6921": "samāmuvāca bhagavāñchrutvā vṛttāntamāditaḥ /",
  "GP12brndp2_u:6922": "vraja svakāryasiddhyarthaṃ śivalokaṃ sanātanam // BndP_2,44.17 //",
  "GP12brndp2_u:6923": "śrutvāhaṃ tadvayastāta namaskṛtya pitā maham /",
  "GP12brndp2_u:6924": "gatavāñchivalokaṃ vai haradarśanakāṅkṣayā // BndP_2,44.18 //",
  "GP12brndp2_u:6925": "praviśya tatra bhagavannumayā sahitaḥ śivaḥ /",
  "GP12brndp2_u:6926": "namaskṛto mayā devo vāñchitārtha pradāyakaḥ // BndP_2,44.19 //",
  "GP12brndp2_u:6927": "tadagre nikhilaḥ svīyo vṛttānto viniveditaḥ /",
  "GP12brndp2_u:6928": "mayā samāhitadhiyā sa sarvaṃ śrutavānapi // BndP_2,44.20 //",
  "GP12brndp2_u:6929": "śrutvā vicārya ta tsarvaṃ dadau mahyaṃ kṛpānvitaḥ /",
  "GP12brndp2_u:6930": "trailokyavijayaṃ nāma kavacaṃ sarvasiddhidam // BndP_2,44.21 //",
  "GP12brndp2_u:6931": "tallabdhvā taṃ namaskṛtya puṣkaraṃ samupāgataḥ /",
  "GP12brndp2_u:6932": "tatrāhaṃ sādhayitvā tu kavacaṃ hṛṣṭamānasaḥ // BndP_2,44.22 //",
  "GP12brndp2_u:6933": "kārttavīryaṃ nihatyājau śivalokaṃ punargataḥ /",
  "GP12brndp2_u:6934": "tatra tau tu mayā dṛṣṭau dvāre skandavināyakau // BndP_2,44.23 //",
  "GP12brndp2_u:6935": "taunamaskṛtya dharmajña praveṣṭuṃ codyato 'bhavam /",
  "GP12brndp2_u:6936": "sa māmavekṣya gāmapo viśantaṃ tvarayānvitam // BndP_2,44.24 //",
  "GP12brndp2_u:6937": "vārayāmāsa sahasā nādyāvasara ityatha /",
  "GP12brndp2_u:6938": "mama tena pitastatra vāgyuddhaṃ hastakarṣaṇam // BndP_2,44.25 //",
  "GP12brndp2_u:6939": "sañjātaparaśukṣemamato 'bhūdbhṛgunandana /",
  "GP12brndp2_u:6940": "sa tajjñātvā samudgṛhya māmadhaścorddhvameva ca // BndP_2,44.26 //",
  "GP12brndp2_u:6941": "kareṇa bhrāmayāmāsa punaścānītavāṃstataḥ /",
  "GP12brndp2_u:6942": "taṃ dṛṣṭvātikrudhā kṣiptaḥ kuṭhāro hi mayā tataḥ // BndP_2,44.27 //",
  "GP12brndp2_u:6943": "danto nipati,stasya tato deva upāgataḥ /",
  "GP12brndp2_u:6944": "pārvatī tatra ruṣṭābhūttadā kṛṣṇaḥ samāgataḥ // BndP_2,44.28 //",
  "GP12brndp2_u:6945": "rādhayā sahitastena sānunītā varaṃ dadau /",
  "GP12brndp2_u:6946": "mahyaṃ kṛṣmo jagāmātha tena maitrīṃ vidhāya ca // BndP_2,44.29 //",
  "GP12brndp2_u:6947": "tataḥ praṇamya deveśau pārvatīparameśvarau /",
  "GP12brndp2_u:6948": "āgatastava sānnidhyamakṛtavraṇasaṃyutaḥ // BndP_2,44.30 //",
  "GP12brndp2_u:6949": "vasiṣṭha uvāca",
  "GP12brndp2_u:6950": "ityaktvā bhārgavo rāmo virarāma ca bhūpate /",
  "GP12brndp2_u:6951": "jamadagniruvācedaṃ rāmaṃ śatrunibarhaṇam // BndP_2,44.31 //",
  "GP12brndp2_u:6952": "jamadagniruvāca",
  "GP12brndp2_u:6953": "kṣatrahatyābhibhūtastvaṃ tāvaddoṣopaśāntaye /",
  "GP12brndp2_u:6954": "prayaścittaṃ tatastāvadyathāvatkartumarhasi // BndP_2,44.32 //",
  "GP12brndp2_u:6955": "ityuktaḥ prāha pitaraṃ rāmo matimatāṃ varaḥ /",
  "GP12brndp2_u:6956": "prāyaścittaṃ tu tadyogyaṃ tvaṃ me nirdeṣṭumarhasi // BndP_2,44.33 //",
  "GP12brndp2_u:6957": "jamadagniruvāca",
  "GP12brndp2_u:6958": "vrataiśca niyamaiścaiva karṣayandehamātmanaḥ /",
  "GP12brndp2_u:6959": "śākamūlaphalāhāro dvādaśābdaṃ tapaścara // BndP_2,44.34 //",
  "GP12brndp2_u:6960": "vasiṣṭha uvāca",
  "GP12brndp2_u:6961": "ityuktaḥ praṇipatyainaṃ mātaraṃ ca bhṛgūdvahaḥ /",
  "GP12brndp2_u:6962": "prayayau tapase rājannakṛtavraṇasaṃyutaḥ // BndP_2,44.35 //",
  "GP12brndp2_u:6963": "sa gatvā parvata varaṃ mahendramarikarṣaṇaḥ /",
  "GP12brndp2_u:6964": "kṛtvā'śramapadaṃ tasmiṃstapastepe suduścaram // BndP_2,44.36 //",
  "GP12brndp2_u:6965": "vrataistapobhirniyamairdevatārādhanairapi /",
  "GP12brndp2_u:6966": "ninye varṣāṇi kati cidrāmastasminmahāmanāḥ // BndP_2,44.37 //",
  "GP12brndp2_u:6967": "iti śrībrahmāṇḍe mahāpurāṇe vāyuprokte madhyamabhāge tṛtīya upoddhātapāde",
  "GP12brndp2_u:6968": "sagaropākhyāne bhārgavacarite catuścatvāriṃśattamo 'dhyāyaḥ // 44//",
  "GP12brndp2_u:6969": "_____________________________________________________________",
  "GP12brndp2_u:6970": "vasiṣṭha uvāca",
  "GP12brndp2_u:6971": "tataḥ kadācidvipine caturaṅgabalānvitaḥ /",
  "GP12brndp2_u:6972": "mṛgayāmagamacchūraḥ śūrasenādibhiḥ saha // BndP_2,45.1 //",
  "GP12brndp2_u:6973": "te praviśya mahāraṇyaṃ hatvā bahuvidhānmṛgān /",
  "GP12brndp2_u:6974": "jagmustṛṣārttā madhyāhne saritaṃ narmadāmanu // BndP_2,45.2 //",
  "GP12brndp2_u:6975": "tatra snātvā ca pītvā ca vāri nadyā gataśramāḥ /",
  "GP12brndp2_u:6976": "gacchanto dadṛśurmārgo jamadagnerathāśramam // BndP_2,45.3 //",
  "GP12brndp2_u:6977": "ddaṣṭvāśramapadaṃ ramyaṃ munīnāgacchataḥ pathi /",
  "GP12brndp2_u:6978": "kasyedamiti papracchurbhāvikarmapracoditāḥ // BndP_2,45.4 //",
  "GP12brndp2_u:6979": "te procuratiśāntātmā jamadagnermahātapāḥ /",
  "GP12brndp2_u:6980": "vasatyasminsuto yasya rāmaḥ śastrabhṛtāṃ varaḥ // BndP_2,45.5 //",
  "GP12brndp2_u:6981": "tachrutvā bhīrabhūtteṣāṃ rāmanāmānukīrttanāt /",
  "GP12brndp2_u:6982": "krodhaṃ prasaṅyānṛśaṃsyaṃ pūrvavairamanusmaran // BndP_2,45.6 //",
  "GP12brndp2_u:6983": "atha te procuranyonyaṃ pitṛhanturvadhātpituḥ /",
  "GP12brndp2_u:6984": "vaira niryātanaṃ kiṃ tu kariṣyāmo diśādhunā // BndP_2,45.7 //",
  "GP12brndp2_u:6985": "ityaktvā khaḍgahastāste saṃpraviśya tadāśramam /",
  "GP12brndp2_u:6986": "prajāghnire prayāteṣu munivīreṣu sarvataḥ // BndP_2,45.8 //",
  "GP12brndp2_u:6987": "taṃ hatvāsya śiro hṛtvā niṣādā iva nirdayāḥ /",
  "GP12brndp2_u:6988": "prayayuste durātmānaḥ sabalāḥ svapurīṃ prati // BndP_2,45.9 //",
  "GP12brndp2_u:6989": "putrāstasya mahātmānau dṛṣṭvā svapitaraṃ hatam /",
  "GP12brndp2_u:6990": "parivārya mahārāja ruruduḥ śokakarśitāḥ // BndP_2,45.10 //",
  "GP12brndp2_u:6991": "bharttāraṃ nihataṃ bhūmau patitaṃ vīkṣya reṇukā /",
  "GP12brndp2_u:6992": "papāta mūrcchitā sadyo latevāśanitāḍitā // BndP_2,45.11 //",
  "GP12brndp2_u:6993": "sā svacetasi saṃmūcchya śokapāvakadīpitāḥ /",
  "GP12brndp2_u:6994": "dūrapranaṣṭasaṃjñeva sadyaḥ prāṇairvyayujyata // BndP_2,45.12 //",
  "GP12brndp2_u:6995": "anālapantyāṃ tasyāṃ tu saṃjñāṃ yātā hi te punaḥ /",
  "GP12brndp2_u:6996": "nyapatanmūrcchitā bhūmau nimagnāḥ śokasāgare // BndP_2,45.13 //",
  "GP12brndp2_u:6997": "tatastapodhanā ye 'nye tatta povanavāsinaḥ /",
  "GP12brndp2_u:6998": "sametyāśvāsayāmāsustulyaduḥkhāḥ sutānmune // BndP_2,45.14 //",
  "GP12brndp2_u:6999": "sāṃtvyamānā munigaṇairjāmadagnyā yathāvidhi /",
  "GP12brndp2_u:7000": "ādhakṣurvacasā teṣāmagnau pitroḥ kalevare // BndP_2,45.15 //",
  "GP12brndp2_u:7001": "cakrureva tadūrddhvaṃ vai yatkarttavyamanantaram /",
  "GP12brndp2_u:7002": "pitrormaraṇaduḥkhena pīḍyamānā divāniśam // BndP_2,45.16 //",
  "GP12brndp2_u:7003": "tataḥ kāle gate rāmaḥ samānāṃ dvādaśāvadhau /",
  "GP12brndp2_u:7004": "nivṛttastapasaḥ sakhyā sahāgādāśramaṃ pituḥ // BndP_2,45.17 //",
  "GP12brndp2_u:7005": "iti śrībrahmāṇḍe mahāpurāṇe vāyuprokte madhyamabhāge sagaropākhyāne",
  "GP12brndp2_u:7006": "bhārgavacarite pañcacatvāriṃśattamodhyāyaḥ // 45//",
  "GP12brndp2_u:7007": "_____________________________________________________________",
  "GP12brndp2_u:7008": "vasiṣṭha uvāca",
  "GP12brndp2_u:7009": "sagacchanpathi śuśrāva munibhyasta ttvamāditaḥ /",
  "GP12brndp2_u:7010": "rājaputravyavasitaṃ pitrauḥ svargatimeva ca // BndP_2,46.1 //",
  "GP12brndp2_u:7011": "pitustu jīvaharaṇaṃ śiroharaṇameva ca /",
  "GP12brndp2_u:7012": "tanmṛtereva maraṇaṃ śrutvā mātuśca kevalam // BndP_2,46.2 //",
  "GP12brndp2_u:7013": "vilalāpa mahābāhurduḥkhaśokasamanvitaḥ /",
  "GP12brndp2_u:7014": "tamathāśvāsayāmāsa tulyaduḥkho 'kṛtavraṇaḥ // BndP_2,46.3 //",
  "GP12brndp2_u:7015": "hetubhiḥ śāstranirdiṣṭair vīryasāmarthyasūcakaiḥ /",
  "GP12brndp2_u:7016": "yuktilaukikadṛṣṭāntaistacchokaṃ saṃvyaśāmayat // BndP_2,46.4 //",
  "GP12brndp2_u:7017": "sāṃtvitastena maidhāvī dhṛtimālaṃbya bhārgavaḥ /",
  "GP12brndp2_u:7018": "prayayau sahitaḥ sakhyā bhrātṝṇāṃ tu didṛkṣayā // BndP_2,46.5 //",
  "GP12brndp2_u:7019": "sa tāndṛṣṭvābhivādyaitānduḥkhitānduḥkhakarśitaḥ /",
  "GP12brndp2_u:7020": "śokāmaṣayutastaiśca saha tsthau dinatrayam // BndP_2,46.6 //",
  "GP12brndp2_u:7021": "tato 'sya sumāhānkrodhaḥ smarato nidhanaṃ pituḥ /",
  "GP12brndp2_u:7022": "babhūva sahasā sarvalokasaṃharaṇakṣamaḥ // BndP_2,46.7 //",
  "GP12brndp2_u:7023": "māturarthe kṛtāṃ pūrvaṃ pratijñāṃ satyasaṃgaraḥ /",
  "GP12brndp2_u:7024": "dṛḍhīcakāra hṛdaye sarvakṣatravadhodyataḥ // BndP_2,46.8 //",
  "GP12brndp2_u:7025": "kṣatravaṃśyānaśeṣeṇa hatvā taddehalohitaiḥ /",
  "GP12brndp2_u:7026": "kariṣye tarpaṇaṃ pitroriti niścitya bhārgavaḥ // BndP_2,46.9 //",
  "GP12brndp2_u:7027": "bhrātṝṇāṃ caiva sarveṣāmākhyāyātmasamīhitam /",
  "GP12brndp2_u:7028": "prayayau tadanujñātaḥ kṛtvā saṃsthāṃpituḥ kriyām // BndP_2,46.10 //",
  "GP12brndp2_u:7029": "akṛtavraṇasaṃyuktaḥ prāpya māhiṣmatīṃ tataḥ /",
  "GP12brndp2_u:7030": "tadbāhyopavane sthitvā sasmāra sa mahodaram // BndP_2,46.11 //",
  "GP12brndp2_u:7031": "sa tasmai rathacāpādyaṃ sahasāśvasamanvitam /",
  "GP12brndp2_u:7032": "preṣayāmāsa rāmāya sarvasaṃhananāni ca // BndP_2,46.12 //",
  "GP12brndp2_u:7033": "rāmo 'pi rathamāruhya sannaddhaḥ saśaraṃ dhanuḥ /",
  "GP12brndp2_u:7034": "gṛhītvāpūrayacchaṅkhaṃ rudradattamamitrajit // BndP_2,46.13 //",
  "GP12brndp2_u:7035": "jyāghoṣaṃ ca cakāroccai rodasī kaṃpayanniva /",
  "GP12brndp2_u:7036": "sahasāhotha sārathyaṃ cakre sārathināṃ varaḥ // BndP_2,46.14 //",
  "GP12brndp2_u:7037": "rathajyāśaṅkhanādaistu vadhātpitroramarṣiṇaḥ /",
  "GP12brndp2_u:7038": "tasyābhūnnagarī sarvā saṃkṣubdhāśca naradvipāḥ // BndP_2,46.15 //",
  "GP12brndp2_u:7039": "rāmaṃ tvāgatamājñāya sarvakṣatrakulāntakam /",
  "GP12brndp2_u:7040": "saṃkṣubdhāścakrurudyogaṃ saṃgrāmāya nṛpātmajāḥ // BndP_2,46.16 //",
  "GP12brndp2_u:7041": "atha pañcarathāḥ śurāḥ śūrasenādayo nṛpa /",
  "GP12brndp2_u:7042": "rāmeṇa yoddhuṃ sahitā rājabhiśca krurudyamam // BndP_2,46.17 //",
  "GP12brndp2_u:7043": "caturaṅgavalopetāstataste kṣatriyarṣabhāḥ /",
  "GP12brndp2_u:7044": "rāmamāsādayāmāsuḥ pataṅgā iva pāvakam // BndP_2,46.18 //",
  "GP12brndp2_u:7045": "nivārya tānāpatato rathenaikena bhārgavaḥ /",
  "GP12brndp2_u:7046": "yuyudhe pārthivaiḥ sarvaiḥ samare 'mitavikramaḥ // BndP_2,46.19 //",
  "GP12brndp2_u:7047": "tataḥ punarabhūdyuddhaṃ rāmasya saha rājabhiḥ /",
  "GP12brndp2_u:7048": "jaghāna yatra saṃkruddho rājñāṃ śatamudāradhīḥ // BndP_2,46.20 //",
  "GP12brndp2_u:7049": "tataḥ sa śūrasenādīnhatvā sabalavāhanān /",
  "GP12brndp2_u:7050": "traṇena pātayāmāsa kṣitau kṣatriyamaṇḍalam // BndP_2,46.21 //",
  "GP12brndp2_u:7051": "tataste bhagnasaṃkalpā hatasvabalavāhanāḥ /",
  "GP12brndp2_u:7052": "hataśiṣṭā nṛpatayo dudruvuḥ sarvatodiśam // BndP_2,46.22 //",
  "GP12brndp2_u:7053": "evaṃ vidrāvya sainyāni hatvā jitvātha saṃyuge /",
  "GP12brndp2_u:7054": "jaghāna śataśo rājñaḥ śūrāñcharavarāgninā // BndP_2,46.23 //",
  "GP12brndp2_u:7055": "tataḥ krodhaparītātmā dagdhukāmo 'khilāṃ purīm /",
  "GP12brndp2_u:7056": "udairayadbhārgavo 'straṃ kālāgnisadṛśaprabham // BndP_2,46.24 //",
  "GP12brndp2_u:7057": "jvālākavalitāśeṣapuraprākāramālinīm /",
  "GP12brndp2_u:7058": "purīṃ sahastyaśvanarāṃ sa dadāhāstrapāvakaḥ // BndP_2,46.25 //",
  "GP12brndp2_u:7059": "dahyamānāṃ purīṃ dṛṣṭvā prāṇatrāṇaparāyaṇaḥ /",
  "GP12brndp2_u:7060": "jīvanāya jagāmāśu vītihotro bhayāturaḥ // BndP_2,46.26 //",
  "GP12brndp2_u:7061": "astrāgninā purīṃ sarvāṃ dagdhvā hatvā ca śātravān /",
  "GP12brndp2_u:7062": "prāśayāno 'khilān lokān sākṣātkāla ivāntakaḥ // BndP_2,46.27 //",
  "GP12brndp2_u:7063": "akṛtavraṇasaṃyuktaḥ sahasāhena cānvitaḥ /",
  "GP12brndp2_u:7064": "jagāmarathaghoṣeṇa kaṃpayanniva medinīm // BndP_2,46.28 //",
  "GP12brndp2_u:7065": "vinighnan kṣatriyānsarvān saṃśāmya pṛthivītale /",
  "GP12brndp2_u:7066": "mahendrādriṃ yayau rāmastapase dhatamānasaḥ // BndP_2,46.29 //",
  "GP12brndp2_u:7067": "tasminnaṣṭacatuṣkaṃ ca yāvatkṣatrasamudgamam /",
  "GP12brndp2_u:7068": "pratyetya bhūyastaddhatyai baddhadīkṣo dhṛtavrataḥ // BndP_2,46.30 //",
  "GP12brndp2_u:7069": "kṣatrakṣetreṣu bhūyaśca kṣatramutpāditaṃ dvijaiḥ /",
  "GP12brndp2_u:7070": "nijaghāna punarbhūmau rājña śatasahasraśaḥ // BndP_2,46.31 //",
  "GP12brndp2_u:7071": "varṣadvayena bhūyo 'pi kṛtvā niḥkṣatriyāṃ mahīm /",
  "GP12brndp2_u:7072": "ṣaṭcatuṣṭayavarṣāntaṃ tapastepe punaśca saḥ // BndP_2,46.32 //",
  "GP12brndp2_u:7073": "bhūyo 'pi rājan saṃbuddhaṃ kṣatramutpāditaṃ dvijaiḥ /",
  "GP12brndp2_u:7074": "jaghāna bhūmau niḥśeṣaṃ sākṣātkāla ivāntakaḥ // BndP_2,46.33 //",
  "GP12brndp2_u:7075": "kālena tāvatā bhūyaḥ samutpannaṃ nṛpāttvayam /",
  "GP12brndp2_u:7076": "nighnaṃścacāra pṛthivīṃ varṣadvayamanāratam // BndP_2,46.34 //",
  "GP12brndp2_u:7077": "alaṃ rāmeṇa rājendra smaratā nidhanaṃ pituḥ /",
  "GP12brndp2_u:7078": "triḥ saptakṛtvaḥ pṛthivī tena niḥkṣatriyā kṛtā // BndP_2,46.35 //",
  "GP12brndp2_u:7079": "triḥsaptakṛtvastanmātā yaduraḥ svamatāḍayat /",
  "GP12brndp2_u:7080": "tāvadrāmeṇa tasmāttu kṣatramutsāditaṃ bhuvi // BndP_2,46.36 //",
  "GP12brndp2_u:7081": "iti śrībrahmāṇḍe mahāpurāṇe vāyuprokte madhyamabhāge tṛtīya upoddhātapāde bhārgavacarite ṣaṭcatvāriṃśatta mo 'dhyāyaḥ // 46//",
  "GP12brndp2_u:7082": "_____________________________________________________________",
  "GP12brndp2_u:7083": "vasiṣṭha uvāca",
  "GP12brndp2_u:7084": "tato mūrddhābhiṣiktānāṃ rājñāmamitatejasām /",
  "GP12brndp2_u:7085": "ṣaṭsahasradvayaṃ rāmo jīvagrāhaṃ gṛhītavān // BndP_2,47.1 //",
  "GP12brndp2_u:7086": "tato rājasahasrāṇi gṛhītvā munibhiḥ saha /",
  "GP12brndp2_u:7087": "sa jagāma mahātejāḥ kurukṣetraṃ tapomayam // BndP_2,47.2 //",
  "GP12brndp2_u:7088": "sarasāṃ pañcakaṃ tatra khānayitvā bhṛgudvahaḥ /",
  "GP12brndp2_u:7089": "sukhāvagāhatīrthāni tāni cakre samantataḥ // BndP_2,47.3 //",
  "GP12brndp2_u:7090": "jaghāna tatra vai rājñaḥ śarīraprabhavāmṛjā /",
  "GP12brndp2_u:7091": "sarāṃsi tāni vai pañca pūrayāmāsa bhārgavaḥ // BndP_2,47.4 //",
  "GP12brndp2_u:7092": "snātvā teṣu yathānyāyaṃ jāmadagnayaḥ pratāpavān /",
  "GP12brndp2_u:7093": "pitṝnsaṃtarpayāmāsa yathāśāstramatandritaḥ // BndP_2,47.5 //",
  "GP12brndp2_u:7094": "pituḥ pretasya rājendra śrāddhādikamaśeṣataḥ /",
  "GP12brndp2_u:7095": "brāhmaṇaiḥ saha mātuśca tatra cakre yathoditam // BndP_2,47.6 //",
  "GP12brndp2_u:7096": "evaṃ tīrṇapratīkaḥ sa kurukṣetre tapomaye /",
  "GP12brndp2_u:7097": "uvāsātandritaḥ samyak pitṛpūjāparāyaṇaḥ // BndP_2,47.7 //",
  "GP12brndp2_u:7098": "tataḥ prabhṛtyabhūdrājaṃstīrthānāmuttamottamam /",
  "GP12brndp2_u:7099": "vihitaṃ jāmadagnyena kurukṣetre tapovane // BndP_2,47.8 //",
  "GP12brndp2_u:7100": "sasyamaṃ tapañcakamiti sthānaṃ trailokyaviśrutam /",
  "GP12brndp2_u:7101": "yatra yakre bhṛguśreṣṭhaḥ pitṝṇāṃ tṛptimakṣayām // BndP_2,47.9 //",
  "GP12brndp2_u:7102": "snānadānatapohomadvijabhojanatarpaṇaiḥ /",
  "GP12brndp2_u:7103": "bhṛśamāpyāyitāstena yatra te pitaro 'khilāḥ // BndP_2,47.10 //",
  "GP12brndp2_u:7104": "avāpurakṣayāṃ tṛptiṃ pitṛlokaṃ ca śāśvatam /",
  "GP12brndp2_u:7105": "samantapañcakaṃ nāma tīrthaṃ loke pariśrutam // BndP_2,47.11 //",
  "GP12brndp2_u:7106": "sarvapāpakṣayakaraṃ mahāpuṇyopabṛṃhitam /",
  "GP12brndp2_u:7107": "martyānāṃ yatra yātānāmenāṃsi nikhilāni tu // BndP_2,47.12 //",
  "GP12brndp2_u:7108": "dūrādevāpayāsyanti pravāte śuṣkaparṇavat /",
  "GP12brndp2_u:7109": "tatkṣetracaryāgamanaṃ martyānāmasatāmiha // BndP_2,47.13 //",
  "GP12brndp2_u:7110": "na labhyate mahārāja jātu janmaśatairapi /",
  "GP12brndp2_u:7111": "samantapañcakaṃ tīrthaṃ kurukṣetre 'tipāvanam // BndP_2,47.14 //",
  "GP12brndp2_u:7112": "yatra snātaḥ sarvatīrthaiḥ snāto bhavati mānavaḥ /",
  "GP12brndp2_u:7113": "kṛtakṛtyastato rāmaḥ samyak pūrṇamanorathaḥ // BndP_2,47.15 //",
  "GP12brndp2_u:7114": "uvāsa tatra niyataḥ kañcitkālaṃ mahāmatiḥ /",
  "GP12brndp2_u:7115": "tataḥ saṃvatsarasyānte brāhmaṇaiḥ sahito vaśī // BndP_2,47.16 //",
  "GP12brndp2_u:7116": "pitṛpiṇḍapradānāya jāmadagnyo 'gamadgayām /",
  "GP12brndp2_u:7117": "tato gatvā tataḥ śrāddhe yathāśāstramarindamaḥ // BndP_2,47.17 //",
  "GP12brndp2_u:7118": "brāhmaṇāṃstarpayāmāsa pitṝnuddiśya satkṛtān /",
  "GP12brndp2_u:7119": "śaivaṃ tatra paraṃ sthānaṃ candrapādamiti smṛtam // BndP_2,47.18 //",
  "GP12brndp2_u:7120": "pitṛtṛptikaraṃ kṣetraṃ tādṛgloke na vidyate /",
  "GP12brndp2_u:7121": "yatrārcitāḥ svakulajairyathāśakti manāgapi // BndP_2,47.19 //",
  "GP12brndp2_u:7122": "pitaraḥ piṇḍadānādyaiḥ prāpsyanti gatimakṣayām /",
  "GP12brndp2_u:7123": "pitṝnuddiśya tatrāsau tarppiteṣu dvijātiṣu // BndP_2,47.20 //",
  "GP12brndp2_u:7124": "dadau ca vidhivatpiṇḍaṃ pitṛbhaktisamanvitaḥ /",
  "GP12brndp2_u:7125": "tatastatpitaraḥ sarve pitṛlokādupāgatāḥ // BndP_2,47.21 //",
  "GP12brndp2_u:7126": "jagṛhustatkṛtāṃ pūjāṃ jamadagnipurogamāḥ /",
  "GP12brndp2_u:7127": "atha saṃprītamanasaḥ sametya bhṛgunandanam // BndP_2,47.22 //",
  "GP12brndp2_u:7128": "ūcustatpitaraḥ sarve 'dṛśyā bhūtvāntarikṣagāḥ /",
  "GP12brndp2_u:7129": "pitara ūcuḥ",
  "GP12brndp2_u:7130": "mahatkarma kṛtaṃ vīra bhavatānyaiḥ suduṣkaram // BndP_2,47.23 //",
  "GP12brndp2_u:7131": "asmānapi yathānyāyaṃ samyak tarpitavānasi /",
  "GP12brndp2_u:7132": "asmākamakṣayāṃ prītiṃ tathāpi tvaṃ na yacchasi // BndP_2,47.24 //",
  "GP12brndp2_u:7133": "kṣatrahatyāṃ hi kṛtvā tu kṛtakarmābhavadyataḥ /",
  "GP12brndp2_u:7134": "kṣetrasyāsya prabhāveṇa bhaktyā ca tava darśanam // BndP_2,47.25 //",
  "GP12brndp2_u:7135": "prāptāḥsma pūjitāḥ kiṃ tu nākṣayyaphalabhāginaḥ /",
  "GP12brndp2_u:7136": "tsamāttvaṃ vīrahatyādipāpapraśamanāya hi // BndP_2,47.26 //",
  "GP12brndp2_u:7137": "prāyaścittaṃ yathānyāyaṃ kuru dharmaṃ ca śāśvatam /",
  "GP12brndp2_u:7138": "vadhācca vinivartasva kṣatriyāṇāmataḥ param // BndP_2,47.27 //",
  "GP12brndp2_u:7139": "piturnna te 'parādhyante na svatantraṃ yato jagat /",
  "GP12brndp2_u:7140": "tannimittaṃ tu maraṇaṃ pituste vihitaṃ purā // BndP_2,47.28 //",
  "GP12brndp2_u:7141": "hantuṃ kaṃ kaḥ samarthaḥ syālloke rakṣitumeva vā /",
  "GP12brndp2_u:7142": "nimittamātrameveha sarvaḥ sarvasya caitayoḥ // BndP_2,47.29 //",
  "GP12brndp2_u:7143": "dhruvaṃ karmānurūpaṃ te ceṣṭante sarva eva hi /",
  "GP12brndp2_u:7144": "kālānuvṛttaṃ balavānnṛloko nātra saṃśayaḥ // BndP_2,47.30 //",
  "GP12brndp2_u:7145": "bādhituṃ bhuvi bhūtāni bhūtānāṃ na vidhiṃ vinā /",
  "GP12brndp2_u:7146": "śakyate vatsa sarvo 'pi yataḥ śaktyā svakarmakṛt // BndP_2,47.31 //",
  "GP12brndp2_u:7147": "kṣatraṃ prati tato roṣaṃ vimucyāsmatpriyepsayā /",
  "GP12brndp2_u:7148": "śamamā pnuhi bhadraṃ te sa hyasmākaṃ paraṃ balam // BndP_2,47.32 //",
  "GP12brndp2_u:7149": "vasiṣṭha uvāca",
  "GP12brndp2_u:7150": "ityuktvāntardadhuḥ sarve pitaro bhṛgunandanam /",
  "GP12brndp2_u:7151": "sa cāpi tadvacaḥ sarvaṃ pratijagrāha sādaram // BndP_2,47.33 //",
  "GP12brndp2_u:7152": "akṛtavraṇasaṃyukto mudā paramayā yutaḥ /",
  "GP12brndp2_u:7153": "prayayau ca tadā rāmastasmātsiddhavanāśramam // BndP_2,47.34 //",
  "GP12brndp2_u:7154": "tasminsthitvā bhṛguśreṣṭho brāhmaṇaiḥ sahito nṛpa /",
  "GP12brndp2_u:7155": "tapase dhṛtasaṃkalpo babhūva sa mahāmanāḥ // BndP_2,47.35 //",
  "GP12brndp2_u:7156": "sarathaṃ sahasāhaṃ ca dhanuḥsaṃhananāni ca /",
  "GP12brndp2_u:7157": "punarāgamasaṃketaṃ kṛtvā prāsthāpayattadā // BndP_2,47.36 //",
  "GP12brndp2_u:7158": "tataḥ sa sarvatīrtheṣu cakre snānamatandritaḥ /",
  "GP12brndp2_u:7159": "parītyapṛthivīṃ sarvāṃ pitṛdevādibūjakaḥ // BndP_2,47.37 //",
  "GP12brndp2_u:7160": "evaṃ krameṇa pṛthivīṃ trivāraṃ bhugunandanaḥ /",
  "GP12brndp2_u:7161": "paricakrāma rājendra lokavṛttamanuvrataḥ // BndP_2,47.38 //",
  "GP12brndp2_u:7162": "tataḥ sa parvataśreṣṭhaṃ mahendraṃ punarapyatha /",
  "GP12brndp2_u:7163": "jagāma tapase rājanbāhmaṇairabhisaṃvṛtaḥ // BndP_2,47.39 //",
  "GP12brndp2_u:7164": "sa tasmiṃścirarātrāya muni siddhaniṣevite /",
  "GP12brndp2_u:7165": "nivāsamātmano rājankalpayāmāsa dharmavit // BndP_2,47.40 //",
  "GP12brndp2_u:7166": "munayastaṃ tapasyantaṃ sarvakṣetranivāsinaḥ /",
  "GP12brndp2_u:7167": "draṣṭukāmāḥ samājagmurniyatā brahmavādinaḥ // BndP_2,47.41 //",
  "GP12brndp2_u:7168": "dadṛśuste munigaṇāstapasyāsaktamānasam /",
  "GP12brndp2_u:7169": "kṣātraṃ kakṣamaśeṣeṇa dagdhvā śāntamivānalam // BndP_2,47.42 //",
  "GP12brndp2_u:7170": "atha tānāgatāndṛṣṭvā munīndivyāṃstapomayān /",
  "GP12brndp2_u:7171": "arghyādisamudācāraiḥ pūjayāmāsa bhārgavaḥ // BndP_2,47.43 //",
  "GP12brndp2_u:7172": "kṛtakauśalasaṃpraśnapūrvakāḥ sumahodayāḥ /",
  "GP12brndp2_u:7173": "teṣāṃ tasya ca saṃvṛttāḥ kathāḥ puṇyā manoharāḥ // BndP_2,47.44 //",
  "GP12brndp2_u:7174": "tatasteṣāmanumate munīnāṃ bhāvitātmanām /",
  "GP12brndp2_u:7175": "hayamedhaṃ mahāyajñamāhartumupacakrame // BndP_2,47.45 //",
  "GP12brndp2_u:7176": "saṃbhṛtya sarvasaṃbhārānaurvādyaiḥ sahito nṛpa /",
  "GP12brndp2_u:7177": "viśvāmitrabharadvājamārkaṇḍeyādibhistathā // BndP_2,47.46 //",
  "GP12brndp2_u:7178": "teṣā manumate kṛtvā kāśyapaṃ gurumātmanaḥ /",
  "GP12brndp2_u:7179": "vājimedhaṃ tato rājannājahāra mahākratum // BndP_2,47.47 //",
  "GP12brndp2_u:7180": "tasyābhūtkāśyapo 'dhvaryurudgātā gautamo muniḥ /",
  "GP12brndp2_u:7181": "viśvāmitro 'bhavaddhotā rāmasya viditātmanaḥ // BndP_2,47.48 //",
  "GP12brndp2_u:7182": "brahmatvamakarottasya mārkaṇḍeyo mahāmuniḥ /",
  "GP12brndp2_u:7183": "bharadvājāgniveśyādyā veda vedāṅgapāragāḥ // BndP_2,47.49 //",
  "GP12brndp2_u:7184": "munayaścakruranyāni karmāṇyanye yathākramam /",
  "GP12brndp2_u:7185": "puttraiḥ śiṣyaiḥ praśiṣyaiśca sahito bhagavānbhṛguḥ // BndP_2,47.50 //",
  "GP12brndp2_u:7186": "sādasyamakarodrājannanyaiśca munibhiḥ saha /",
  "GP12brndp2_u:7187": "sa taiḥ sahākhilaṃ karma samāpya bhṛgupuṅgavaḥ // BndP_2,47.51 //",
  "GP12brndp2_u:7188": "brahmāṇaṃ pūjayāmāsa yathāvadguruṇā saha /",
  "GP12brndp2_u:7189": "alaṅkṛtya yathānyāya kanyāṃ rūpavatīṃ mahīm // BndP_2,47.52 //",
  "GP12brndp2_u:7190": "puragrāmaśatopetāṃ samudrāṃbaramālinīm /",
  "GP12brndp2_u:7191": "āhūya bhṛguśārdūlaḥ saśailavanakānanām // BndP_2,47.53 //",
  "GP12brndp2_u:7192": "kāśyapāya dadau sarvāmṛte taṃ śailamuttamam /",
  "GP12brndp2_u:7193": "ātmanaḥ sannivāsārthaṃ taṃ rāmaḥ paryakalpayat // BndP_2,47.54 //",
  "GP12brndp2_u:7194": "tataḥ prabhṛtirājendra pūjayāmāsa śāstrataḥ /",
  "GP12brndp2_u:7195": "hiraṇyaratnavastraśvagogajānnādibhistathā // BndP_2,47.55 //",
  "GP12brndp2_u:7196": "purā samāpya yajñānte tathā cāvabhṛthāplutaḥ /",
  "GP12brndp2_u:7197": "cakre dravyaparityāgaṃ teṣāmanumate tadā // BndP_2,47.56 //",
  "GP12brndp2_u:7198": "dattvā ca sarvabhūtānāmabhayaṃ bhṛgunandanaḥ /",
  "GP12brndp2_u:7199": "tatrāpi parvatavare tapaścartuṃ samārabhat // BndP_2,47.57 //",
  "GP12brndp2_u:7200": "tatastaṃ samanujñāya sadasyā ṛtvijastathā /",
  "GP12brndp2_u:7201": "yayuryathāgataṃ sarve munayaḥ śaṃsitavratāḥ // BndP_2,47.58 //",
  "GP12brndp2_u:7202": "gateṣu teṣu bhagavānakṛtavraṇasaṃyutaḥ /",
  "GP12brndp2_u:7203": "tapo mahatsamāsthāya tatraiva nyavasatsukhī // BndP_2,47.59 //",
  "GP12brndp2_u:7204": "kāśyapī tu tato bhūmirjananāthā hyanekaśaḥ /",
  "GP12brndp2_u:7205": "sarvaduḥkhapraśāntyarthaṃ mārīcānumatena tu // BndP_2,47.60 //",
  "GP12brndp2_u:7206": "tatra dīpapratiṣṭhākhyavrataṃ viṣṇumukhoditam /",
  "GP12brndp2_u:7207": "cacāra dharaṇī samyak dukhairḥmuktābhavacca sā // BndP_2,47.61 //",
  "GP12brndp2_u:7208": "ityeṣa jāmadagnyasya prādurbhāva udāhṛtaḥ /",
  "GP12brndp2_u:7209": "yasmiñśrute naraḥ sarvapātakairvipramucyate // BndP_2,47.62 //",
  "GP12brndp2_u:7210": "prabhāvaḥ kārttavīryasya loke prathitatejasaḥ /",
  "GP12brndp2_u:7211": "prasaṃgātkathitaḥ samyaṅnātisaṃkṣepavistaraḥ // BndP_2,47.63 //",
  "GP12brndp2_u:7212": "evaṃprabhāvaḥ sa nṛpaḥ kārttavīryo 'bhavadbhuvi /",
  "GP12brndp2_u:7213": "na tādṛśaḥ pumātkaścidbhāvī bhūtāthavā śrutaḥ // BndP_2,47.64 //",
  "GP12brndp2_u:7214": "dattātreyādvaraṃ vavre mṛtimuttamapūruṣāt /",
  "GP12brndp2_u:7215": "yatpurā so 'gamanmuktiṃ raṇe rāmeṇa ghātitaḥ // BndP_2,47.65 //",
  "GP12brndp2_u:7216": "tasyāsītpañcamaḥ putraḥ pakhyāto yo jayadhvajaḥ /",
  "GP12brndp2_u:7217": "putrastasya mahābāhustālajaṅgho 'bhavannṛpa // BndP_2,47.66 //",
  "GP12brndp2_u:7218": "abhūttasyāpi putrāṇāṃ śatamuttamadhanvinām /",
  "GP12brndp2_u:7219": "tālajaṅghābhidhā yeṣāṃ vītihotro 'grajo 'bhavat // BndP_2,47.67 //",
  "GP12brndp2_u:7220": "putraiḥ savītihotrādyairhaihayādyaiśca rājabhiḥ /",
  "GP12brndp2_u:7221": "kālaṃ mahāntamavasaddhimādrivānagahvare // BndP_2,47.68 //",
  "GP12brndp2_u:7222": "yaḥ pūrvaṃ rāma bāṇena dravanpṛṣṭhe 'bhitāḍitaḥ /",
  "GP12brndp2_u:7223": "tālajaṅgho 'patadbhūmau mūrchito gāḍhavedanaḥ // BndP_2,47.69 //",
  "GP12brndp2_u:7224": "dadarśa vītihotrastaṃ dravandaivavaśādiva /",
  "GP12brndp2_u:7225": "rathamāropya vegena palāyanaparo 'bhavat // BndP_2,47.70 //",
  "GP12brndp2_u:7226": "te tatra nyavasansarve himādrau bhayapīḍitāḥ /",
  "GP12brndp2_u:7227": "kṛcchraṃ mahāntamāsādya śākamūlaphalāśanaḥ // BndP_2,47.71 //",
  "GP12brndp2_u:7228": "tataḥ śāntiṃ gate rāme tapasyāsaktamānase /",
  "GP12brndp2_u:7229": "jālajaṅghaḥ svakaṃ rājyaṃ saputraḥ pratyapadyata // BndP_2,47.72 //",
  "GP12brndp2_u:7230": "sanniveśya purīṃ bhūyaḥ pūrvavannṛpasattamaḥ /",
  "GP12brndp2_u:7231": "vasaṃstadā nijaṃ rājyamāpālayadarindamaḥ // BndP_2,47.73 //",
  "GP12brndp2_u:7232": "suputraḥ sānugabalaḥ pūrvavairamanusmaran /",
  "GP12brndp2_u:7233": "abhyāyayau mahārāja tālajaṅghaḥ puraṃ tava // BndP_2,47.74 //",
  "GP12brndp2_u:7234": "caturaṅgabalopetaḥ kaṃpayanniva medinīm /",
  "GP12brndp2_u:7235": "rurodābhyetya nagarīmayodhyāṃ sa mahīpatiḥ // BndP_2,47.75 //",
  "GP12brndp2_u:7236": "tato niṣkramya nagarātphalagutantro 'pi te pitā /",
  "GP12brndp2_u:7237": "yuyudhe tairnṛpaiḥ sarvairvṛddho 'pi taruṇo yathā // BndP_2,47.76 //",
  "GP12brndp2_u:7238": "nihatānekamātagaturaṅgarathasainikaḥ /",
  "GP12brndp2_u:7239": "śatrubhirnirjito vṛddhaḥ palāyanaparo ' bhavat // BndP_2,47.77 //",
  "GP12brndp2_u:7240": "tyaktvā sa nagaraṃ rājyaṃ sakośabalavāhanam /",
  "GP12brndp2_u:7241": "antarvatnyā ca te mātrā sahito vanamāviśat // BndP_2,47.78 //",
  "GP12brndp2_u:7242": "tatra caurvāśramopānte nivasannacirādiva /",
  "GP12brndp2_u:7243": "śokāmarṣasamāviṣṭo vṛddhabhāvena ca svayam // BndP_2,47.79 //",
  "GP12brndp2_u:7244": "vilokyamāno mātrā te bāṣpagadgadakaṇṭhayā /",
  "GP12brndp2_u:7245": "anātha iva rājendra svargalokamito gataḥ // BndP_2,47.80 //",
  "GP12brndp2_u:7246": "tataste jananī rājanduḥkhaśokasamanvitā /",
  "GP12brndp2_u:7247": "citāmāropayadbhartū rudatī sā kalevaram // BndP_2,47.81 //",
  "GP12brndp2_u:7248": "anaśanādiduḥkhena bhartturvyasanakarśitā /",
  "GP12brndp2_u:7249": "cakārāgnipraveśāya sudṛḍhāṃ matimātmanaḥ // BndP_2,47.82 //",
  "GP12brndp2_u:7250": "aurvastadakhilaṃ śrutvā svayameva mahāmuniḥ /",
  "GP12brndp2_u:7251": "nirgatya cāśramāttāṃ ca vārayannidamabravīt // BndP_2,47.83 //",
  "GP12brndp2_u:7252": "na marttavyaṃ tvayā rājñi sāṃprataṃ jaṭhare tava /",
  "GP12brndp2_u:7253": "putrastiṣṭhati sarveṣāṃ pravaraścavarttinām // BndP_2,47.84 //",
  "GP12brndp2_u:7254": "iti tadvacanaṃ śrutvā mātā tava manasvinī /",
  "GP12brndp2_u:7255": "virarāma mṛtestāṃ tu muniḥ svāśramamānayat /",
  "GP12brndp2_u:7256": "tataḥ sā sarvaduḥkhāni niyamya tvanmukhāṃbujam // BndP_2,47.85 //",
  "GP12brndp2_u:7257": "didṛkṣurāśramopānte tasyaiva nyavasatsukham /",
  "GP12brndp2_u:7258": "suṣāva ca tataḥ kāle sā tvāmaurvāśrame tadā // BndP_2,47.86 //",
  "GP12brndp2_u:7259": "jātakarmādikaṃ sarvaṃ bhavataḥ so 'karonmuniḥ /",
  "GP12brndp2_u:7260": "aurvāśrame vivṛddhaśca bhavāṃstenānukaṃpitaḥ // BndP_2,47.87 //",
  "GP12brndp2_u:7261": "tvayaiva viditaṃ sarvamataḥ paramarindama /",
  "GP12brndp2_u:7262": "evaṃ prabhāvo nṛpatiḥ kārttavīryo 'bhavadbhuvi // BndP_2,47.88 //",
  "GP12brndp2_u:7263": "vratasyāsya prabhāveṇa sarvalokeṣu viśrutaḥ /",
  "GP12brndp2_u:7264": "yadvaṃśajairjito yuddhe pitā te vanamādiśat // BndP_2,47.89 //",
  "GP12brndp2_u:7265": "tadvṛttāntamaśeṣeṇa mayā te samudīritam /",
  "GP12brndp2_u:7266": "etacca sarvamākhyātaṃ vratānāmuttamaṃ tava // BndP_2,47.90 //",
  "GP12brndp2_u:7267": "samantratantraṃ lokeṣu sarvalokaphalapradam /",
  "GP12brndp2_u:7268": "na hyasya kartturnṛpateḥ puruṣārthacatuṣṭaye // BndP_2,47.91 //",
  "GP12brndp2_u:7269": "bhavatyabhīpsitaṃ kiñciddarllabhaṃ bhuvanatraye /",
  "GP12brndp2_u:7270": "saṃkṣepeṇa mayākhyātaṃ vrataṃ haihayabhūbhujaḥ /",
  "GP12brndp2_u:7271": "jāmadagnyasya ca mune kimanyatkathayāmi te // BndP_2,47.92 //",
  "GP12brndp2_u:7272": "jaiminiruvāca",
  "GP12brndp2_u:7273": "tataḥ sa sagaro rājā kṛtāñjalipuṭo munim // BndP_2,47.93 //",
  "GP12brndp2_u:7274": "uvāca bhagavannetatkartumicchāmyahaṃ vratam /",
  "GP12brndp2_u:7275": "samyaktamupadeśena tatrānujñāṃ prayaccha me // BndP_2,47.94 //",
  "GP12brndp2_u:7276": "karmaṇānena viprarṣe kṛtārtho 'smi na saṃśayaḥ /",
  "GP12brndp2_u:7277": "ityuktastena rājñātu tathetyuktvā mahāmuniḥ // BndP_2,47.95 //",
  "GP12brndp2_u:7278": "dīkṣayāmāsa rājānaṃ śastroktenaiva vartmanā /",
  "GP12brndp2_u:7279": "sa dīkṣito vasiṣṭhena sagaro rājasattamaḥ // BndP_2,47.96 //",
  "GP12brndp2_u:7280": "dravyāṇyānīya vidhivatpracacāra śubhavratam /",
  "GP12brndp2_u:7281": "pūjayitvā jagannāthaṃ vidhinā tena pārthivaḥ // BndP_2,47.97 //",
  "GP12brndp2_u:7282": "samāpya ca yathāyogyamanujñāya guruṃ tataḥ /",
  "GP12brndp2_u:7283": "pratijñāmakarodrājā vratametadanuttamam // BndP_2,47.98 //",
  "GP12brndp2_u:7284": "ājīvāntaṃ dhariṣyāmi yatneneti mahāmatiḥ /",
  "GP12brndp2_u:7285": "athānujñāpya rājānaṃ vasiṣṭho bhagavānṛṣiḥ // BndP_2,47.99 //",
  "GP12brndp2_u:7286": "sannivartyānugacchantaṃ prajagāma nijāśramam // BndP_2,47.100 //",
  "GP12brndp2_u:7287": "iti śrībrahmāṇḍe mahāpurāṇe vāyuprokte madhyamabhāge tṛtīya upoddhātapāde sagaropākhyāne vasiṣṭhagamanaṃ nāma saptacatvāriṃśattamo 'dhyāyaḥ",
  "GP12brndp2_u:7288": "_____________________________________________________________",
  "GP12brndp2_u:7289": "jaiminiruvāca",
  "GP12brndp2_u:7290": "gate tasminmunivare sagaro rājasattamaḥ /",
  "GP12brndp2_u:7291": "ayodhyāyāmadhivasnpālayāmāsa medinīm // BndP_2,48.1 //",
  "GP12brndp2_u:7292": "sarvasaṃpadgaṇopetaḥ sarvadharmārthatattvavit /",
  "GP12brndp2_u:7293": "vayasaiva sa bālo 'bhūtkarmaṇā vṛddhasaṃmataḥ // BndP_2,48.2 //",
  "GP12brndp2_u:7294": "tathāpi na divā bhukteṃ śete vā niśi saṃsmaran /",
  "GP12brndp2_u:7295": "sudīrghaṃ niḥśvasityuṣṇamudvignahṛdayo 'niśam // BndP_2,48.3 //",
  "GP12brndp2_u:7296": "śrutvā rājā svarājyaṃ nijagurumavajityāribhiḥ saṃgṛhītaṃ mātrā sārddhaṃ prayāntaṃ vanamatigahanaṃsvargataṃ taṃ ca tasmin /",
  "GP12brndp2_u:7297": "śokāviṣṭaḥ saroṣaṃ sakalaripukulocchittaye satpratijñaścake sadyaḥ pratijñāṃ paribhavamanalaṃ soḍhumikṣvākuvaṃśyaḥ // BndP_2,48.4 //",
  "GP12brndp2_u:7298": "sa kadācinmahīpālaḥ kṛtakautukamaṅgalaḥ /",
  "GP12brndp2_u:7299": "ripuṃ jetuṃ manaścakre diśaśca sakalāḥ kramāt // BndP_2,48.5 //",
  "GP12brndp2_u:7300": "anekarathasāhasrairgajāśvarathasainikaiḥ /",
  "GP12brndp2_u:7301": "sarvataḥ saṃvṛto rājā niścakrāma purottamāt // BndP_2,48.6 //",
  "GP12brndp2_u:7302": "śatrūnhantuṃ pratasthe nijabalanivahenotpatadbhisturaṅgairnāsattvormijālākulajalanidhinibhenātha ṣāḍaṅgikena /",
  "GP12brndp2_u:7303": "mattairmātaṅgayūthaiḥ sakulagirikulenaiva bhūmaṇḍalena śvetacchatradhvajaughairapi śaśisukarābhātakhenaiva sārddham // BndP_2,48.7 //",
  "GP12brndp2_u:7304": "tasyāgresarasainyayūthacaraṇaprakṣuṇṇaśailoccayakṣodāpūritanimnabhāgamavanīpālasya saṃyāsyataḥ /",
  "GP12brndp2_u:7305": "pratyekaṃ caturaṅgasainyanikaraprakṣodasaṃbhūtabhūreṇuprāvṛtirutsthalī samabhavadbhūmistu tatrāniśam // BndP_2,48.8 //",
  "GP12brndp2_u:7306": "nighnandṛptānanekāndvipaturagarathavyūhasaṃbhinnavīrānsadyaḥ śobhāṃ dadhāno 'suranikaracamūrnighnataścandramauliḥ /",
  "GP12brndp2_u:7307": "dūrādevābhiśaṃsannarinagaranirodheṣu karmābhiṣaṅge teṣāṃ śīghrāpayānakṣaṇamabhidiśati prāṇidhairyaṃ vidhatte // BndP_2,48.9 //",
  "GP12brndp2_u:7308": "vijigīṣurdiśo rājā rājño yasyābhiyāsyati // BndP_2,48.10 //",
  "GP12brndp2_u:7309": "viṣayaṃ sa nṛpastasya sadyaḥ praṇatimeṣyati /",
  "GP12brndp2_u:7310": "vijitya nṛpatīnsarvānkṛtvā ca svapadānugān // BndP_2,48.11 //",
  "GP12brndp2_u:7311": "saṃketa gāminaḥ kāṃścitkṛtvā rājye nyavarttata /",
  "GP12brndp2_u:7312": "evaṃ sa visarandikṣu dakṣiṇābhimukho nṛpaḥ // BndP_2,48.12 //",
  "GP12brndp2_u:7313": "smaranpūrvakṛtaṃ vairaṃ haihayānabhyavarttata /",
  "GP12brndp2_u:7314": "tatastasya nṛpaiḥ sārddhaṃ samagrarathakuñjaraiḥ // BndP_2,48.13 //",
  "GP12brndp2_u:7315": "babhūva haihayairvīraiḥ saṃgrāmo romaharṣaṇaḥ /",
  "GP12brndp2_u:7316": "rājñāṃ yatra sahasrāṇi sa balāni mahāhave // BndP_2,48.14 //",
  "GP12brndp2_u:7317": "nijaghāna mahābāhuḥ saṃkruddhaḥ kosaleśvaraḥ /",
  "GP12brndp2_u:7318": "jitvā haihayabhūpālānbhaṅktvā dagdhvā ca tatpurīm // BndP_2,48.15 //",
  "GP12brndp2_u:7319": "niḥśeṣaśūnyā makarodvairāntakaraṇo nṛpaḥ /",
  "GP12brndp2_u:7320": "samagrabalasaṃmarddapramṛṣṭāśeṣabhūtalaḥ // BndP_2,48.16 //",
  "GP12brndp2_u:7321": "haihayānāmaśeṣaṃ tu cakre rājyaṃ rajaḥsamam /",
  "GP12brndp2_u:7322": "rājyaṃ purīṃ cāpahāya bhraṣṭaiśvaryā hatatviṣaḥ // BndP_2,48.17 //",
  "GP12brndp2_u:7323": "rājāno hatabhūyiṣṭhā vyadravanta samantataḥ /",
  "GP12brndp2_u:7324": "abhidrutya nṛpāṃstāṃstu dravamāṇānmahīpatiḥ // BndP_2,48.18 //",
  "GP12brndp2_u:7325": "jaghāna sānugānmattaḥ prajāḥ kruddha ivāntakaḥ /",
  "GP12brndp2_u:7326": "tatastānprati sakrodhaḥ sagaraḥ samare 'rihā // BndP_2,48.19 //",
  "GP12brndp2_u:7327": "mumocāstraṃ mahāraudraṃ bhārgavaṃ rīpubhīṣaṇam /",
  "GP12brndp2_u:7328": "tenotsṛṣṭātiraudratribhuvanabhayadaprasphuradbhārgavāstrajvālādandahyamānāvaśatanutatayaste nṛpāḥ sādya eva /",
  "GP12brndp2_u:7329": "vāyvastrāvṛttadhūmodgamapaṭalatamomuṣṭadṛṣṭiprasārā bhremurbhūpṛṣṭaloṭhadbahulatamarajogūḍhamātrā muhūrttam // BndP_2,48.20 //",
  "GP12brndp2_u:7330": "āganeyāstrapratāpapratihatagatayo 'dṛṣṭamārgāḥ samantā dbhūpālā naṣṭasaṃghāḥ paravaśatanavo vyākulībhūtacittāḥ /",
  "GP12brndp2_u:7331": "bhītāḥ saṃtyuktavastrāyudhakavacavibhūṣādikā muktakeśā vispaṣṭonmattabhāvānbhṛśa taramanukurvantyagrataḥ śātravāṇām // BndP_2,48.21 //",
  "GP12brndp2_u:7332": "vijitya haihayānsarvānsamare sagaro balī /",
  "GP12brndp2_u:7333": "saṃkṣubdhasāgarākāraḥ kāṃbojānabhyavarttata // BndP_2,48.22 //",
  "GP12brndp2_u:7334": "nānāvāditraghoṣāhatapaṭaharavākarṇanadhvastadhairyāḥ sadyaḥ saṃtyaktarājyasvabalapurapurandhrīsamūhā vimūḍhāḥ /",
  "GP12brndp2_u:7335": "kāṃbojāstālajaṅghāḥ śakayavanakirātādayaḥ sākamete bhremurbhūryastrabhītyā diśi diśi ripavo yasya pūrvāparādhāḥ // BndP_2,48.23 //",
  "GP12brndp2_u:7336": "bhītāstasya nareśvarasya ripavaḥ kecitpratā pānalajvālāmuṣṭadṛśo visṛjya vasatiṃ rājyaṃ ca putrādibhiḥ /",
  "GP12brndp2_u:7337": "dviṭsainyaiḥ samabhidrutā vanabhuvaṃ saṃprāpya tatrāpi te 'staimityaṃ samupāgatā giriguhāsuptotthitena dviṣaḥ // BndP_2,48.24 //",
  "GP12brndp2_u:7338": "tālajaṅghānnihatyājau rājā sa balavāhanān /",
  "GP12brndp2_u:7339": "krameṇa nāśayāmāsa tadrājyamarikarṣaṇaḥ // BndP_2,48.25 //",
  "GP12brndp2_u:7340": "tato yavanakāṃbojakirātādīnanekaśaḥ /",
  "GP12brndp2_u:7341": "nijaghāna ruṣāviṣṭaḥ palhavānpāradānapi // BndP_2,48.26 //",
  "GP12brndp2_u:7342": "hanyamānāstu te sarve rājānastena saṃyuge /",
  "GP12brndp2_u:7343": "dudruvuḥ saṃghaśo bhītā hataśiṣṭāḥ samantataḥ // BndP_2,48.27 //",
  "GP12brndp2_u:7344": "yuṣmābhiryasya rājyaṃ bahubhirapatdṛtaṃ tasya putro 'dhunāhaṃ hantuṃ vaḥ sapratijñaṃ prasabhamupagato vairaniryātanaiṣī /",
  "GP12brndp2_u:7345": "ityuccaiḥ śrāvayāṇo yudhi nijacaritaṃ vairibhirnāgavīryaḥ kṣatrairvidhvaṃsitejāḥ sagaranarapatiḥ smārayāmāsa bhūpaḥ // BndP_2,48.28 //",
  "GP12brndp2_u:7346": "taṃ dṛṣṭvā rājavaryaṃ sakalaripukulaprakṣayopāttadīkṣaṃ bhītāḥ strībālapūrvaṃ śaraṇamabhiyayuḥ svāsusarakṣaṇāya /",
  "GP12brndp2_u:7347": "ikṣvākūṇāṃ vasiṣṭhaṃ kulagurumabhitaḥ sapta rājñāṃ kaleṣu prakhyātāḥ saṃprasūtā nṛpavararipavaḥ pāradāḥ palhavādyāḥ // BndP_2,48.29 //",
  "GP12brndp2_u:7348": "vasiṣṭhamāśramopānte vasaṃtamṛṣibhirvṛtam /",
  "GP12brndp2_u:7349": "upagamyābruvansarve kṛtāñjalipuṭā nṛpāḥ // BndP_2,48.30 //",
  "GP12brndp2_u:7350": "śaraṇaṃ bhaṃva no brahmannārttānāmabhayaiṣiṇām /",
  "GP12brndp2_u:7351": "sagarāstrāgninirdagdhaśarīrāṇāṃ mumūrṣatām // BndP_2,48.31 //",
  "GP12brndp2_u:7352": "sa hantyasamānaśeṣeṇa vairāntakaraṇonmukhaḥ /",
  "GP12brndp2_u:7353": "tasmādbhayāddhi niṣkrāntā vayaṃ jīvitakāṅkṣiṇaḥ // BndP_2,48.32 //",
  "GP12brndp2_u:7354": "vibhinnarājyabhogarddhisvadārāpatyabāndhavāḥ /",
  "GP12brndp2_u:7355": "kevalaṃ prāṇarakṣārthaṃ tvāṃ tvayaṃ śaraṇaṃ gataḥ // BndP_2,48.33 //",
  "GP12brndp2_u:7356": "na hyanyo 'sti pumāṃlloke sauhṛdena balena vā /",
  "GP12brndp2_u:7357": "yastaṃ nivarttayitvāsmānpālayenmahato bhayāt // BndP_2,48.34 //",
  "GP12brndp2_u:7358": "tvaṃ kilārkānvayabhuvāṃ rājñāṃ kulagurur vṛtaḥ /",
  "GP12brndp2_u:7359": "tadvaṃśapūrvajairbhūpaistvataprabhāvaśca tādṛśaḥ // BndP_2,48.35 //",
  "GP12brndp2_u:7360": "tenāyaṃ sagaro 'pyadya gurugauravayantritaḥ /",
  "GP12brndp2_u:7361": "bhavannideśaṃ nātyeti velāmiva mahodadhiḥ // BndP_2,48.36 //",
  "GP12brndp2_u:7362": "tvaṃ naḥ suhṛtpitā mātā lokānāṃ ca gururvibho /",
  "GP12brndp2_u:7363": "tasmādasmānmahābhāga paritrātuṃ tvamarhasi // BndP_2,48.37 //",
  "GP12brndp2_u:7364": "jaiminiruvāca",
  "GP12brndp2_u:7365": "iti teṣāṃ vacaḥ śrutvā vasiṣṭho bhagavānṛṣiḥ /",
  "GP12brndp2_u:7366": "śanairvilokayāmāsa śaraṇaṃ samupāgatān // BndP_2,48.38 //",
  "GP12brndp2_u:7367": "vṛddhastrībālabhūyiṣṭhānhataśeṣānnṛpānvayān /",
  "GP12brndp2_u:7368": "dṛṣṭvā tvatapyadbhagavānsarvabhūtānukaṃpakaḥ // BndP_2,48.39 //",
  "GP12brndp2_u:7369": "ciraṃ nirūpya manasā tānvilokya ca sādaram /",
  "GP12brndp2_u:7370": "ujjīvayañchanairvācā mā bhaiṣṭeti mahāmatiḥ // BndP_2,48.40 //",
  "GP12brndp2_u:7371": "athāvocanmahābhāgaḥ kṛpayā parayānvitaḥ /",
  "GP12brndp2_u:7372": "samaye sthāpayāmāsa rājñastāñjīvitārthinaḥ // BndP_2,48.41 //",
  "GP12brndp2_u:7373": "bhūpavyā kopadagdhaṃ nṛpakulavihitāśeṣadharmādapetaṃ kṛtvā teṣāṃ vasiṣṭhaḥ samayamavanipālapratijñānivṛttyai /",
  "GP12brndp2_u:7374": "gatvā taṃ rājavaryaṃ svayamatha śanakaiḥ sāṃtvayitvā yathāvatsaprāṇānāmarīṇāmapagamanavidhāvabhyanujñāṃ yayāce // BndP_2,48.42 //",
  "GP12brndp2_u:7375": "sakrodho 'pi mahīpatirguruvacaḥ saṃbhāvayaṃstānarīndharmasya svakulocitasya ca tathā veṣasya saṃtyāgataḥ /",
  "GP12brndp2_u:7376": "śrautasmārttavibhinnakarmaniratānvipraiśca dūroñjhitānsāsūnkevalamatyajanmṛtasamānekaikaśaḥ pārthivān // BndP_2,48.43 //",
  "GP12brndp2_u:7377": "arddhamuṇḍāñchakāṃścakre palhavān śmaśrudhāriṇaḥ /",
  "GP12brndp2_u:7378": "yavanānvigataśmaśrūnkāṃbojāṃścabukānvitān // BndP_2,48.44 //",
  "GP12brndp2_u:7379": "evaṃ virūpānanyāṃśca sa cakāra nṛpānvayān /",
  "GP12brndp2_u:7380": "vedoktakarmanirmuktānvipraiśca parivarjitān // BndP_2,48.45 //",
  "GP12brndp2_u:7381": "kṛtvā saṃsthāpya samaye jīvatastānvya sarjayat /",
  "GP12brndp2_u:7382": "tataste ripavastasya tyaktasvācāralakṣaṇāḥ // BndP_2,48.46 //",
  "GP12brndp2_u:7383": "vrātyatāṃ samanuprāptāḥ sarvavarṇavinintitāḥ /",
  "GP12brndp2_u:7384": "dhikkṛtā satataṃ sarvenṛśaṃsā nirapatrapāḥ // BndP_2,48.47 //",
  "GP12brndp2_u:7385": "krūrāśca saṃghaśo loke babhūvurmlechajātayaḥ // BndP_2,48.48 //",
  "GP12brndp2_u:7386": "muktāstenātha rājñā śakayavanakirātādayaḥ sadya eva tyaktasvācāraveṣā girigahanaguhādyāśayāḥ saṃbabhūvuḥ /",
  "GP12brndp2_u:7387": "etā adyāpi sadbhiḥ satatamavamatā jātayo 'satpravṛttyā varttante duṣṭaceṣṭā jagati narapateḥ pālayantaḥ pratijñām // BndP_2,48.49 //",
  "GP12brndp2_u:7388": "iti śrībrahmāṇḍe mahāpurāṇe vāyuprokte madhyamabhāge tṛtīya upoddhātapāde sagaropākhyāne sagarapratijñāpālanaṃ nāmāṣṭācatvāriṃśattamo 'dhyāyaḥ // 48//",
  "GP12brndp2_u:7389": "_____________________________________________________________",
  "GP12brndp2_u:7390": "jaiminiruvāca",
  "GP12brndp2_u:7391": "athānujñāya sagaro vasiṣṭhamṛṣisattamam /",
  "GP12brndp2_u:7392": "balena mahatā yukto vidarbhānabhyavarttata // BndP_2,49.1 //",
  "GP12brndp2_u:7393": "tato vidarbharāṭ tasmai svasutāṃ prītipūrvakam /",
  "GP12brndp2_u:7394": "keśinyākhyāmanupamāmanurūpāṃ nyavedayat // BndP_2,49.2 //",
  "GP12brndp2_u:7395": "sa tasyā rājaśārdūlo vidhivadvahnisākṣikam /",
  "GP12brndp2_u:7396": "śubhe muhūrte keśinyāḥ pārṇiṃ jagrāha bhūmipaḥ // BndP_2,49.3 //",
  "GP12brndp2_u:7397": "sthitvā dināni katicidgṛhe tasyātisatkṛtaḥ /",
  "GP12brndp2_u:7398": "vidarbharājñā saṃmantrya tato gantuṃ prajakrame // BndP_2,49.4 //",
  "GP12brndp2_u:7399": "anujñātastatastena pāribarhaiśca satkṛtaḥ /",
  "GP12brndp2_u:7400": "niṣkramya tatpurādrājā śūrasenānupeyivān // BndP_2,49.5 //",
  "GP12brndp2_u:7401": "saṃbhāvitastataścaiva yādavairmātṛsodaraiḥ /",
  "GP12brndp2_u:7402": "dhanaughaistarpitastaiśca madhurāyā viniryayau // BndP_2,49.6 //",
  "GP12brndp2_u:7403": "evaṃ sa sagaro rājā vijitya vasudhāmimām /",
  "GP12brndp2_u:7404": "karaiśca sa nṛpānsarvāṃścakre saṃketagānapi // BndP_2,49.7 //",
  "GP12brndp2_u:7405": "tato 'numānya nṛpatīnnijarājyāya sānugān /",
  "GP12brndp2_u:7406": "anujajñe narapatiḥ samastānanuyāyinaḥ // BndP_2,49.8 //",
  "GP12brndp2_u:7407": "tato balena mahātā skandhāvārasamanvitaḥ /",
  "GP12brndp2_u:7408": "śanairapīḍayandeśānsvarājyamupajagmivān // BndP_2,49.9 //",
  "GP12brndp2_u:7409": "saṃbhāvyamānaśca muhurupadābhiranekaśaḥ /",
  "GP12brndp2_u:7410": "nānājanapadaistūrmamayodhyāṃ samupāgamat // BndP_2,49.10 //",
  "GP12brndp2_u:7411": "tadāgamanamājñāya nāgaraḥ sakalo janaḥ /",
  "GP12brndp2_u:7412": "nagarīṃ tāmalañcakre mahotsavasamutsukaḥ // BndP_2,49.11 //",
  "GP12brndp2_u:7413": "tataḥ sā nagarī sarvā kṛtakautukamaṅgalā /",
  "GP12brndp2_u:7414": "siktasaṃmṛṣṭabhūbhāgā pūrṇakumbhaśatāvṛtā // BndP_2,49.12 //",
  "GP12brndp2_u:7415": "samucchritadhvajaśatā patākābhiraṃlakṛtā /",
  "GP12brndp2_u:7416": "sarvatrāgarudhūpāñaḍhyā vicitrakusumojjvalā // BndP_2,49.13 //",
  "GP12brndp2_u:7417": "sadratnatoraṇottuṅgagopurāṭṭalabhūṣitā /",
  "GP12brndp2_u:7418": "prasūnalājavarṣaiśca svalaṅkṛtamahāpathā // BndP_2,49.14 //",
  "GP12brndp2_u:7419": "mahotsavasamāyuktā pratigehamabhūtpurī /",
  "GP12brndp2_u:7420": "saṃbūjitāśeṣavāstudevatāgṛhamālinī // BndP_2,49.15 //",
  "GP12brndp2_u:7421": "dikcakrajayino rājñaḥ saṃdarśanamudānvitaiḥ /",
  "GP12brndp2_u:7422": "paurajānapadairtdṛṣṭaiḥ sarvataḥ samalaṅkṛtā // BndP_2,49.16 //",
  "GP12brndp2_u:7423": "tataḥ prakṛtayaḥ sarve tathāntaḥ puravāsinaḥ /",
  "GP12brndp2_u:7424": "vārakātākadabaiśca nagarībhiśca savṛtāḥ // BndP_2,49.17 //",
  "GP12brndp2_u:7425": "abhyāyayustataḥ sarve samatya puravāsinaḥ /",
  "GP12brndp2_u:7426": "sa taiḥ sametya nṛpatirlabdhāśīrvāda saktkriyaḥ // BndP_2,49.18 //",
  "GP12brndp2_u:7427": "badhirīkṛtadikcakro jayaśabdena bhūriṇā /",
  "GP12brndp2_u:7428": "nānāvāditrasaṃghoṣamiśreṇa madhureṇa ca // BndP_2,49.19 //",
  "GP12brndp2_u:7429": "satkṛtya tānyathā yogaṃ sahitastairmudānvitaiḥ /",
  "GP12brndp2_u:7430": "ānandayanprajāḥ sarvāḥ praviveśa purottamam // BndP_2,49.20 //",
  "GP12brndp2_u:7431": "vedaghoṣaiḥ sumadhurairbrāhmaṇairabhinanditaḥ /",
  "GP12brndp2_u:7432": "saṃstūyamānaḥ subhṛśaṃ sūtamāgadhavandibhiḥ // BndP_2,49.21 //",
  "GP12brndp2_u:7433": "jayaśabdaiśca parito nānājanapaderitaiḥ /",
  "GP12brndp2_u:7434": "kalatālaravonmiśravīṇāveṇutalasvanaiḥ // BndP_2,49.22 //",
  "GP12brndp2_u:7435": "gāyadbhirgāyakajanairnṛtyadbhirgaṇikājanaiḥ /",
  "GP12brndp2_u:7436": "anvīyamāno vilasacchvetacchatravirājitaḥ // BndP_2,49.23 //",
  "GP12brndp2_u:7437": "vikīryamāṇaḥ paritaḥ sallājakusumotkaraiḥ /",
  "GP12brndp2_u:7438": "purīmayodhyāmaviśatsvapurīmiva vāsavaḥ // BndP_2,49.24 //",
  "GP12brndp2_u:7439": "dṛṣṭipūtena gandhena brāhmaṇānāṃ ca vartmanā /",
  "GP12brndp2_u:7440": "jagāma madhyenagaraṃ gṛhaṃ śrīmadalaṅkṛtam // BndP_2,49.25 //",
  "GP12brndp2_u:7441": "avaruhya tato yānādbhāryābhyāṃ sahito mudā /",
  "GP12brndp2_u:7442": "praviveśa gṛhaṃ māturhṛṣṭapuṣṭajanāyutam // BndP_2,49.26 //",
  "GP12brndp2_u:7443": "paryaṅkasthāmupāgamya mātaraṃ vinayānvitaḥ /",
  "GP12brndp2_u:7444": "tatpādau saṃspṛśanmūrdhnā praṇāmamakarottadā // BndP_2,49.27 //",
  "GP12brndp2_u:7445": "sābhinandya tamāśīrbhirharṣagadgadayā girā /",
  "GP12brndp2_u:7446": "sasaṃbhramaṃ samutthāya paryaṣvajata cātmajam // BndP_2,49.28 //",
  "GP12brndp2_u:7447": "saharṣaṃ bahudhāśīrbhirabhyanandadubhe snuṣe /",
  "GP12brndp2_u:7448": "sa tāṃ saṃbhāvya kathayā tatra sthitvā cirādiva // BndP_2,49.29 //",
  "GP12brndp2_u:7449": "anujñātastayā rājā niścakrāma tadālayāt /",
  "GP12brndp2_u:7450": "tataḥ sānucaro rājā śvetavyajanavījitaḥ // BndP_2,49.30 //",
  "GP12brndp2_u:7451": "surarāja iva śrīmānsabhāṃ samagamacchanaiḥ /",
  "GP12brndp2_u:7452": "saṃpraviśya sabhāṃ divyāmanekanṛpasevitām // BndP_2,49.31 //",
  "GP12brndp2_u:7453": "natvā gurujanaṃ sarvamāśīrbhiścābhinanditaḥ /",
  "GP12brndp2_u:7454": "siṃhāsane śubhe divye niṣasāda nareśvaraḥ // BndP_2,49.32 //",
  "GP12brndp2_u:7455": "saṃsevyamānaśca nṛpairnānājanapadeśvaraiḥ /",
  "GP12brndp2_u:7456": "nānāvidhāḥ kathāḥ kurvansa tatra nṛpasattamaḥ // BndP_2,49.33 //",
  "GP12brndp2_u:7457": "saṃprīyamāmaḥ sutarāmuvāsa saha bandhubhiḥ /",
  "GP12brndp2_u:7458": "pratijñāṃ pālayitvaivaṃ jitadiṅmaṇḍalo nṛpaḥ // BndP_2,49.34 //",
  "GP12brndp2_u:7459": "anvatiṣṭhadyanthānyāya marthatrayamudāradhīḥ /",
  "GP12brndp2_u:7460": "svaprabhāvajitāśeṣavairirdiṅmaṇḍalādhipaḥ // BndP_2,49.35 //",
  "GP12brndp2_u:7461": "ekātapatrāṃ pṛthivīmanvaśāsadvṛṣo yathā /",
  "GP12brndp2_u:7462": "svaryātasya pituḥ pūrvaṃ paribhāvamamarṣitaḥ // BndP_2,49.36 //",
  "GP12brndp2_u:7463": "sa yāṃ pratijñāmārūḍhastāṃ samyakparipūrya ca /",
  "GP12brndp2_u:7464": "saptadvīpābdhinagaragrāmāyatanamālinīm // BndP_2,49.37 //",
  "GP12brndp2_u:7465": "jitvā śatrūnaśeṣeṇa pālayāmāsa medinīma /",
  "GP12brndp2_u:7466": "evaṃ gacchati kāle ca vasiṣṭho bhagavānṛṣiḥ // BndP_2,49.38 //",
  "GP12brndp2_u:7467": "abhyajagāma taṃ bhūyo draṣṭukāmo jareśvaram /",
  "GP12brndp2_u:7468": "tamāyāntamatiprekṣya munivaryaṃ sasaṃbhramaḥ // BndP_2,49.39 //",
  "GP12brndp2_u:7469": "pratyujjagāmārghahastaḥ sahitastairnapairnṛpaḥ /",
  "GP12brndp2_u:7470": "ardhyapādyādibhiḥ samyakpūjayitvā mahāmatiḥ // BndP_2,49.40 //",
  "GP12brndp2_u:7471": "praṇāmamakarottasmai gurubhaktisamanvitaḥ /",
  "GP12brndp2_u:7472": "āśīrbhirvarddhayitvā taṃ vasiṣṭhaḥ sagaraṃ tadā // BndP_2,49.41 //",
  "GP12brndp2_u:7473": "āsyatāmiti hovāca saha sarvairnareśvaraiḥ /",
  "GP12brndp2_u:7474": "upāviśattato rājā kāñcane paramāsane // BndP_2,49.42 //",
  "GP12brndp2_u:7475": "muninā samanujñātaḥ sabhāryaḥ saha rājabhiḥ /",
  "GP12brndp2_u:7476": "āpavastunṛpaśreṣṭhamupāsīnamupahvare // BndP_2,49.43 //",
  "GP12brndp2_u:7477": "uvāca śṛṇvatāṃ rājñāṃ śanairmṛdvakṣaraṃ vacaḥ /",
  "GP12brndp2_u:7478": "vasiṣṭha uvāca",
  "GP12brndp2_u:7479": "kuśalaṃ nanu te rājanvāhyeṣvābhyantareṣu ca // BndP_2,49.44 //",
  "GP12brndp2_u:7480": "mantriṣvamātyavargeṣu rājye vā sakale 'dhunā /",
  "GP12brndp2_u:7481": "diṣṭyā ca vijitāḥ sarve samagrabalavāhanāḥ // BndP_2,49.45 //",
  "GP12brndp2_u:7482": "ayatnenaiva yuddheṣu bhavatā ripavo hi yat /",
  "GP12brndp2_u:7483": "diṣṭyārūḍhapratijñena mama mānayatā vacaḥ // BndP_2,49.46 //",
  "GP12brndp2_u:7484": "arayastyaktadharmāṇastvayā jīvavisarjitāḥ /",
  "GP12brndp2_u:7485": "tānvijityetarāñjetuṃ punardigvijayecchayā // BndP_2,49.47 //",
  "GP12brndp2_u:7486": "gatassavāhanabalastvamityaśṛṇavaṃ vacaḥ /",
  "GP12brndp2_u:7487": "jitadiṅmaṇḍalaṃ bhūyaḥ śrutvā tvāṃ nagarasthitam // BndP_2,49.48 //",
  "GP12brndp2_u:7488": "prītyāhamāgato draṣṭumidānīṃ rājasattama /",
  "GP12brndp2_u:7489": "jaiminiruvāca",
  "GP12brndp2_u:7490": "vasiṣṭhenaivamuktastu sagarastālajaṅghajit // BndP_2,49.49 //",
  "GP12brndp2_u:7491": "kṛtāñjalipuṭo bhūtvā pratyuvāca mahāmunim /",
  "GP12brndp2_u:7492": "sagara uvāca",
  "GP12brndp2_u:7493": "kuśalaṃ nanu sarvatra maharṣe nātra saṃśayaḥ // BndP_2,49.50 //",
  "GP12brndp2_u:7494": "kalyāṇābhimukhāḥ sarve devatāśca mune 'niśam /",
  "GP12brndp2_u:7495": "bhavāndhyāyati kalyāṇaṃ manasā yasya saṃtatam // BndP_2,49.51 //",
  "GP12brndp2_u:7496": "tasya me copasargāśca saṃbhavanti kathaṃ mune /",
  "GP12brndp2_u:7497": "bhavatānugṛhīto 'smi kṛtārthaścādhunā kṛtaḥ // BndP_2,49.52 //",
  "GP12brndp2_u:7498": "yanmāṃ draṣṭumihāyātaḥ svayameva bhavānguro /",
  "GP12brndp2_u:7499": "yanmahyamāha bhagavānvipakṣavijayādikam // BndP_2,49.53 //",
  "GP12brndp2_u:7500": "tattathānuṣṭhitaṃ kiṃ tu sarvaṃ bhavadanugrahāt /",
  "GP12brndp2_u:7501": "bhavatprasādataḥ sarvaṃ manye prāptaṃ mahīkṣitām // BndP_2,49.54 //",
  "GP12brndp2_u:7502": "anyathā mama kā śaktiḥ śatrūnhantuṃ tathāvidhān /",
  "GP12brndp2_u:7503": "analpī kurute phalyaṃ yanme vyavasitaṃ bhavān // BndP_2,49.55 //",
  "GP12brndp2_u:7504": "phalamalpamapi prītyai syādagasyādhiropituḥ /",
  "GP12brndp2_u:7505": "jaiminiruvāca",
  "GP12brndp2_u:7506": "evaṃ saṃbhāvitaḥ samyaksageraṇa mahāmuniḥ // BndP_2,49.56 //",
  "GP12brndp2_u:7507": "abhyanujñāya taṃ bhūyaḥ prajāgāma nijāśramam /",
  "GP12brndp2_u:7508": "vasiṣṭe tu gate rājā sagaraḥprītamānasaḥ // BndP_2,49.57 //",
  "GP12brndp2_u:7509": "ayodhyāyāmabhivasanpraśaśāsākhilāṃ bhuvam /",
  "GP12brndp2_u:7510": "bhāryābhyāṃ samupetābhyāṃ rūpaśīlaguṇādibhiḥ // BndP_2,49.58 //",
  "GP12brndp2_u:7511": "bubhuje viṣayānramyānyathākāmaṃ yathāsukham /",
  "GP12brndp2_u:7512": "sumatiḥ keśinī cobhe vikasadvadanāṃbuje // BndP_2,49.59 //",
  "GP12brndp2_u:7513": "rūpaudāryaguṇopete pīnavṛttapayodhare /",
  "GP12brndp2_u:7514": "nīlakuñcitakeśāḍhye sarvābharaṇabhūṣite // BndP_2,49.60 //",
  "GP12brndp2_u:7515": "sarvalakṣaṇasaṃpanne navayauvanagocare /",
  "GP12brndp2_u:7516": "priye sannihite tasya nityaṃ priyahite rate // BndP_2,49.61 //",
  "GP12brndp2_u:7517": "svācārabhāvaceṣṭābhirjahratustanmano 'niśam /",
  "GP12brndp2_u:7518": "sa cāpi bharaṇotkarṣapratītātmā mahīpatiḥ // BndP_2,49.62 //",
  "GP12brndp2_u:7519": "ramamāṇo yathākāmaṃ saha tābhyāṃ pure 'vasat /",
  "GP12brndp2_u:7520": "anyeṣāṃ bhuvi rājñāṃ tu rājaśabdo na cāpyabhūt // BndP_2,49.63 //",
  "GP12brndp2_u:7521": "guṇena cābhavattasya sagarasya mahātmanaḥ /",
  "GP12brndp2_u:7522": "alpo 'pi dharmaḥ satataṃ yathā bhavati mānase // BndP_2,49.64 //",
  "GP12brndp2_u:7523": "rā5stasyārthakāmau tu na tathā vipulāvapi /",
  "GP12brndp2_u:7524": "alubdhamānasor'thaṃ ca bheje dharmamapīḍayan // BndP_2,49.65 //",
  "GP12brndp2_u:7525": "tadarthameva rājendra kāmaṃ cāpīḍayaṃstayoḥ // BndP_2,49.66 //",
  "GP12brndp2_u:7526": "iti śrībrahmāṇḍe mahāpurāṇe vāyuprokte madhyamabhāge tṛtīya upoddhātapāde sagaradigvijayo nāmaikonapañcāśattamo 'dhyāyaḥ // 49//",
  "GP12brndp2_u:7527": "_____________________________________________________________",
  "GP12brndp2_u:7528": "jaiminiruvāca",
  "GP12brndp2_u:7529": "evaṃ sa rājā vidhivatpālayāmāsa medinīm /",
  "GP12brndp2_u:7530": "saptadvīpavatīṃ samyaksākṣāddharma ivāparaḥ // BndP_2,50.1 //",
  "GP12brndp2_u:7531": "brāhmaṇādīṃstathā varṇānsvesve dharme pṛthakpṛthak /",
  "GP12brndp2_u:7532": "sthāpayitvā yathānyāyaṃ rarakṣāvyāhatendriyaḥ // BndP_2,50.2 //",
  "GP12brndp2_u:7533": "prajāśca sarvavarṇeṣu yathāśreṣṭhānuvarttinaḥ /",
  "GP12brndp2_u:7534": "varṇāścaivānulomyena tadvadartheṣu ca kramāt // BndP_2,50.3 //",
  "GP12brndp2_u:7535": "na sati sthavire bālaṃ mṛtyurabhayupagacchati /",
  "GP12brndp2_u:7536": "sarvavarṇeṣu bhūpāle mahīṃ tasminpraśāsati // BndP_2,50.4 //",
  "GP12brndp2_u:7537": "sphītānyapetabādhāni tadā rāṣṭrāṇi kṛtsnaśaḥ /",
  "GP12brndp2_u:7538": "teṣvasaṃkhyā janapadāścāturvarṇyajanāvṛtāḥ // BndP_2,50.5 //",
  "GP12brndp2_u:7539": "te cāsaṃkhyāgṛhagrāmaśatopetā vibhāgaśaḥ /",
  "GP12brndp2_u:7540": "deśāścāvāsabhuyiṣṭā nṛpe tasminpraśāsati // BndP_2,50.6 //",
  "GP12brndp2_u:7541": "anāśramī dvijaḥ kaścinna babhūva tadābhuvi /",
  "GP12brndp2_u:7542": "prajānāṃ sarvavarṇeṣu prāraṃbhāḥ phaladāyinaḥ // BndP_2,50.7 //",
  "GP12brndp2_u:7543": "svocitānyeva karmāṇi prārabhante ca mānavāḥ /",
  "GP12brndp2_u:7544": "puruṣārthopapannāni karmāṇi ca tadā nṛṇām // BndP_2,50.8 //",
  "GP12brndp2_u:7545": "mahotsavasamudyuktāḥ puragrāmavrajākarāḥ /",
  "GP12brndp2_u:7546": "anyonyapriyakāmāśca rājabhaktisamanvitāḥ // BndP_2,50.9 //",
  "GP12brndp2_u:7547": "nanindito 'bhiśasto vā daridro vyādhito 'pi vā /",
  "GP12brndp2_u:7548": "prajāsu kaścillubdho vā kṛpaṇo vāpi nābhavat // BndP_2,50.10 //",
  "GP12brndp2_u:7549": "janāḥ paraguṇaprītāḥ svasaṃparkābhikāṅkṣiṇāḥ /",
  "GP12brndp2_u:7550": "guruṣu praṇatā nityaṃ sadvidyāvyasanādṛtāḥ // BndP_2,50.11 //",
  "GP12brndp2_u:7551": "parāpavādabhītāśca svadāraratayo 'niśam /",
  "GP12brndp2_u:7552": "nisargātkhalasaṃsargaviratā dharmatatparāḥ // BndP_2,50.12 //",
  "GP12brndp2_u:7553": "āstikāḥ sarvaśo 'bhūvan prajāstasminpraśāsati /",
  "GP12brndp2_u:7554": "evaṃ subāhutanye svapratāpārjitāṃ mahīm // BndP_2,50.13 //",
  "GP12brndp2_u:7555": "ṛtavaśca mahābhāga yathākālānuvartinaḥ /",
  "GP12brndp2_u:7556": "śālibhūyiṣṭhasasyāḍhyā sadaiva sakalā mahī // BndP_2,50.14 //",
  "GP12brndp2_u:7557": "babhūva nṛpaśārdūle tasmin rājyāni śāsati // BndP_2,50.15 //",
  "GP12brndp2_u:7558": "yasyāṣṭādaśamaṇḍalādhipatibhiḥ sevārthamabhyāgataiḥ prakhyātoruparākramairnṛpaśatairmūrddhābhiṣiktaiḥ pṛthak /",
  "GP12brndp2_u:7559": "saṃviṣṭairmaṇiviṣṭareṣu nitarāmadhyāsyamānāmaraiḥ śakrasyeva virājate divi sabhā ratnaprabhodbhāsitā // BndP_2,50.16 //",
  "GP12brndp2_u:7560": "saṃketāviṣayāntarābhyupagamāḥ sarve 'pi sopāyanāḥ kṛtvā sainyaniveśanāni paritaḥ puryāḥ pṛthak pārthivāḥ /",
  "GP12brndp2_u:7561": "draṣṭuṃ kāṅkṣitarājakāḥ satanayāvijñāpayanto muhurdvāsthaireva nareśvarāya suciraṃ vatsyantamantaḥpure // BndP_2,50.17 //",
  "GP12brndp2_u:7562": "namannaredramukuṭaśreṇīnāmatigharṣaṇāt /",
  "GP12brndp2_u:7563": "kiṇīkṛtau virājete caraṇau tasya bhūbhujaḥ // BndP_2,50.18 //",
  "GP12brndp2_u:7564": "sevāgatanaredraughavinikīrṇaiḥ samantataḥ /",
  "GP12brndp2_u:7565": "ratnairbhāti sabhā tasya guhā some ravī yathā // BndP_2,50.19 //",
  "GP12brndp2_u:7566": "evaṃ sa rājā dharmeṇa bhānuvaṃśaśikhāmaṇiḥ /",
  "GP12brndp2_u:7567": "ananyaśāsanāmurvīmanvaśāsadarindamaḥ // BndP_2,50.20 //",
  "GP12brndp2_u:7568": "itthaṃ pālayataḥ pṛthvīṃ sagarasya mahīpateḥ /",
  "GP12brndp2_u:7569": "na cāpapāta mut putramukhālokanajṛṃbhitā // BndP_2,50.21 //",
  "GP12brndp2_u:7570": "vinā tāṃ duḥkhito 'tyarthaṃ citayāmāsa naikadhā /",
  "GP12brndp2_u:7571": "aho kaṣṭamaputro 'hamasminvaṃśe dhruvaṃ tu yat // BndP_2,50.22 //",
  "GP12brndp2_u:7572": "prayānti nūnamasmākaṃ pitaraḥ piṇḍaviplavam /",
  "GP12brndp2_u:7573": "nirayādapi satputre saṃjāte pitaraḥ kila // BndP_2,50.23 //",
  "GP12brndp2_u:7574": "prītyā prayānti tadgehaṃ jātakarmakriyotsukāḥ /",
  "GP12brndp2_u:7575": "mahatā sukṛtenāpi saṃprāptasya divaṃ kila // BndP_2,50.24 //",
  "GP12brndp2_u:7576": "aputrasyāmarāḥ svarge dvāraṃ noddhāṭayanti hi /",
  "GP12brndp2_u:7577": "pitā tu lokamubhayoḥ svarlokaṃ tatpitāmahāḥ // BndP_2,50.25 //",
  "GP12brndp2_u:7578": "jeṣyanti kila satputre jāte vaṃśadvaye 'pi ca /",
  "GP12brndp2_u:7579": "anapatyatayāhaṃ tu putriṇāṃ yā bhavedgatiḥ // BndP_2,50.26 //",
  "GP12brndp2_u:7580": "na tāṃ prāpkyāmi vai nūnaṃ sudurlabhatarā hi sā /",
  "GP12brndp2_u:7581": "padādaindrātkilābhinnamṛddhaṃ rājyamakhaṇḍitam // BndP_2,50.27 //",
  "GP12brndp2_u:7582": "mama yattadapuṇyasya yāti niṣphalatāmiha /",
  "GP12brndp2_u:7583": "idaṃ matpūrvajaireva siṃhāsanamadhiṣṭhitam // BndP_2,50.28 //",
  "GP12brndp2_u:7584": "aputratvena rājyaṃ ca parādhīnatvameṣyati /",
  "GP12brndp2_u:7585": "tasmādaurvāśramamahaṃ gatvā taṃ munipuṅgavam // BndP_2,50.29 //",
  "GP12brndp2_u:7586": "prasādayiṣye putrārthaṃ bhāryābhyāṃ sahito 'dhunā /",
  "GP12brndp2_u:7587": "gatvā tasmai tvaputratvaṃ vinivedya mahātmane // BndP_2,50.30 //",
  "GP12brndp2_u:7588": "sa yadvakṣyati tatsarvaṃ kariṣye nātra saṃśayaḥ /",
  "GP12brndp2_u:7589": "iti sañcintya manasā sagarorājasattamaḥ // BndP_2,50.31 //",
  "GP12brndp2_u:7590": "ityeṣa kṛtyavidrājangantumaurvāśramaṃ prati /",
  "GP12brndp2_u:7591": "sa mantripravare rājyaṃ pratiṣṭhāpya tato vanam // BndP_2,50.32 //",
  "GP12brndp2_u:7592": "prayayau rathamāruhya bhāryābhyāṃ sahito mudā /",
  "GP12brndp2_u:7593": "jagāma rathaghoṣeṇa meghanādātiśaṅkibhiḥ // BndP_2,50.33 //",
  "GP12brndp2_u:7594": "stabdhekṣaṇairlakṣyamāṇo mārgopānte śikhaṇḍibhiḥ /",
  "GP12brndp2_u:7595": "priyābhyāṃ darśayanrājansāraṅgāṃstimitekṣaṇān // BndP_2,50.34 //",
  "GP12brndp2_u:7596": "kṣamamūrdhvamukhānsadyaḥ palāyanaparānpunaḥ /",
  "GP12brndp2_u:7597": "vṛkṣānpuṣpaphalopetānvilokya mudito 'bhavat // BndP_2,50.35 //",
  "GP12brndp2_u:7598": "amlānakusumaiḥ svāduphalaiḥ śādvalabhūmikaiḥ /",
  "GP12brndp2_u:7599": "susnigdhapallavacchāyairabhitaḥ saṃbhṛtaṃ nagaiḥ // BndP_2,50.36 //",
  "GP12brndp2_u:7600": "cūtāgrapallavāsvādasnigdhakaṇṭhapikāravaiḥ /",
  "GP12brndp2_u:7601": "śrotrābhirāmajanakaissaṃghuṣṭaṃ sarvatodiśam // BndP_2,50.37 //",
  "GP12brndp2_u:7602": "sarvartukusumopetaṃ bhramadbhramaramaṇḍitam /",
  "GP12brndp2_u:7603": "prasūnastabakānamraballarīvellitadrumam // BndP_2,50.38 //",
  "GP12brndp2_u:7604": "kapiyūthasamākrāntava naspatiśatāvṛtam /",
  "GP12brndp2_u:7605": "unmattaśikhisāraṅgakūjatpakṣigaṇānvitam // BndP_2,50.39 //",
  "GP12brndp2_u:7606": "gāyadvidyādharavadhūgītikāsumanoharam /",
  "GP12brndp2_u:7607": "saṃcaratkinnarīdvandvavirājadvanagahvaram // BndP_2,50.40 //",
  "GP12brndp2_u:7608": "haṃsasārasacakrāhvakāraṇḍavaśukādibhiḥ /",
  "GP12brndp2_u:7609": "susvarairāvṛtopāntaiḥ sarobhiḥ parivāritam // BndP_2,50.41 //",
  "GP12brndp2_u:7610": "saraḥ svaṃbuja kahlārakumudotpalarāśiṣu /",
  "GP12brndp2_u:7611": "śanaiḥ parivahanmandamārutāpūrṇadiṅmukham // BndP_2,50.42 //",
  "GP12brndp2_u:7612": "evaṃvidhaguṇopetamadhigāhya tapovanam /",
  "GP12brndp2_u:7613": "gacchanrathenātha nṛpaḥ praharṣaṃ paramaṃ yayau // BndP_2,50.43 //",
  "GP12brndp2_u:7614": "upaśāntāśayaḥ so 'tha saṃprāpyāśramamaṇḍalam /",
  "GP12brndp2_u:7615": "bhāryābhyāṃ sahitaḥ śrīmānvāhādavaruroha vai // BndP_2,50.44 //",
  "GP12brndp2_u:7616": "dhuryānviśrāmayetyuktvā yantāramavanīpatiḥ /",
  "GP12brndp2_u:7617": "āsasādāśramopāntaṃ maharṣerbhāvitātmanaḥ // BndP_2,50.45 //",
  "GP12brndp2_u:7618": "sa śrutvā muniśiṣyebhyaḥ kṛtanityakriyādaram /",
  "GP12brndp2_u:7619": "muniṃ draṣṭuṃ vinītātmā praviveśāśramaṃ tadā // BndP_2,50.46 //",
  "GP12brndp2_u:7620": "munimadhye samāsīnamṛṣivṛndaiḥ samanvitam /",
  "GP12brndp2_u:7621": "nanāma śirasā rājā bhāryābhyāṃ sahito mudā // BndP_2,50.47 //",
  "GP12brndp2_u:7622": "kṛtapraṇāmaṃ nṛpatimṛṣiraurvaḥ pratāpavān /",
  "GP12brndp2_u:7623": "upaviśeti premṇā vai saha tābhyāṃ samādiśat // BndP_2,50.48 //",
  "GP12brndp2_u:7624": "arghyapādyādibhiḥ samyakpūjayitvā mahāmuniḥ /",
  "GP12brndp2_u:7625": "ātithyena ca vanyena sabhāryaṃ tamatoṣayat // BndP_2,50.49 //",
  "GP12brndp2_u:7626": "athātithyopaviśrāntaṃ praṇamyā sīnamagrataḥ /",
  "GP12brndp2_u:7627": "rājānamabravīdaurvaḥ śanairmṛdvakṣaraṃ vacaḥ // BndP_2,50.50 //",
  "GP12brndp2_u:7628": "kuśalaṃ nanu te rājye bāhyeṣvābhyantareṣu ca /",
  "GP12brndp2_u:7629": "apidharmeṇa sakalāḥ prajāstvaṃ parirakṣasi // BndP_2,50.51 //",
  "GP12brndp2_u:7630": "api jetuṃ trivargaṃ tvamupāyaiḥ samyagīhase /",
  "GP12brndp2_u:7631": "phalanti hi guṇāstubhyaṃ tvayā samyakpracoditāḥ // BndP_2,50.52 //",
  "GP12brndp2_u:7632": "diṣṭyātvayā jitāḥ sarve ripavo nṛpasattama /",
  "GP12brndp2_u:7633": "diṣṭyā ca sakalaṃ rājyaṃ tvayā dharmeṇa rakṣyate // BndP_2,50.53 //",
  "GP12brndp2_u:7634": "dharma eva sthitiryeṣāṃ teṣāṃ nāstyatraviplavaḥ /",
  "GP12brndp2_u:7635": "na taṃ rakṣati kiṃ dharmaḥ svayaṃ yenābhirakṣitaḥ // BndP_2,50.54 //",
  "GP12brndp2_u:7636": "pūrvamevāhamaśrauṣaṃ vijitya sakalāṃ mahīm /",
  "GP12brndp2_u:7637": "sabalonagarīṃ prāptaḥ kṛtadāro bhavāniti // BndP_2,50.55 //",
  "GP12brndp2_u:7638": "rājñāṃ tu pravaro dharmo yatprajāparipālanam /",
  "GP12brndp2_u:7639": "bhavanti sukhino nūnaṃ tenaiveha paratra ca // BndP_2,50.56 //",
  "GP12brndp2_u:7640": "sa bhavānrājya bharaṇaṃ parityajya madantikam /",
  "GP12brndp2_u:7641": "bhāryābhyāṃ sahito rājansamāyāto 'si me vada // BndP_2,50.57 //",
  "GP12brndp2_u:7642": "jaiminiruvāca",
  "GP12brndp2_u:7643": "evamuktastu muninā sagaro rājasattamaḥ /",
  "GP12brndp2_u:7644": "kṛtāñjalipuṭo bhūtvā prāha taṃ madhuraṃ vacaḥ // BndP_2,50.58 //",
  "GP12brndp2_u:7645": "iti śrībrahmāṇḍe mahāpurāṇe vāyuprokte madhyamabhāge tṛtīya upoddhātapāde sagarasyaurvāśramagamanaṃ nāma pañcaśattamo 'dhyāyaḥ // 50//",
  "GP12brndp2_u:7646": "_____________________________________________________________",
  "GP12brndp2_u:7647": "sagara uvāca",
  "GP12brndp2_u:7648": "kuśalaṃ mama sarvatra maharṣe nātra saṃśayaḥ /",
  "GP12brndp2_u:7649": "yasya me tvamanudhyātā śamaṃ bhārgavasattamaḥ // BndP_2,51.1 //",
  "GP12brndp2_u:7650": "yastathā śikṣitaḥ pūrvamastre śastre ca sāṃpratam /",
  "GP12brndp2_u:7651": "so 'haṃ kathamaśaktaḥ syāṃ sakalārivinigrahe // BndP_2,51.2 //",
  "GP12brndp2_u:7652": "tvaṃ me guruḥ suhṛddaivaṃ bandhurmitraṃ ca kevalam /",
  "GP12brndp2_u:7653": "na hyanyamabhijānāmi tvāmṛte pitaraṃ ca me // BndP_2,51.3 //",
  "GP12brndp2_u:7654": "tvayopadiṣṭenāstreṇa sakalā bhūbhṛto mayā /",
  "GP12brndp2_u:7655": "vijitā yadanusmṛtyā śaktiḥ sā tapasastava // BndP_2,51.4 //",
  "GP12brndp2_u:7656": "tapasā tvaṃ jagatsarvaṃ punāsi paripāsi ca /",
  "GP12brndp2_u:7657": "sraṣṭuṃ saṃharttumapi ca śaknoṣyeva na saṃśayaḥ // BndP_2,51.5 //",
  "GP12brndp2_u:7658": "mahānananyasāmānyaprabhāvastapasaśca te /",
  "GP12brndp2_u:7659": "iha tasyaikadeśo 'pi dṛśyate vismayapradaḥ // BndP_2,51.6 //",
  "GP12brndp2_u:7660": "paśyasiṃhāsane bālyādupetya mṛgapotakaḥ /",
  "GP12brndp2_u:7661": "pibatyaṃbhaḥ śanairbrahmanniḥśaṅkaṃ te tapovane // BndP_2,51.7 //",
  "GP12brndp2_u:7662": "dhayatyatrātivisraṃbhāt kṛśāpi hariṇī stanam /",
  "GP12brndp2_u:7663": "karoti mṛgaśṛṅgāgre gaṇḍakaṇḍūyanaṃ ruruḥ // BndP_2,51.8 //",
  "GP12brndp2_u:7664": "navaprasūtāṃ hariṇīṃ hatvā vṛttyai vanāntare /",
  "GP12brndp2_u:7665": "vyāghrī tvattapasāvāse saiva puṣṇāti tacchiśūn // BndP_2,51.9 //",
  "GP12brndp2_u:7666": "gajaṃ drutamanudrutya siṃho yasmādidaṃ vanam /",
  "GP12brndp2_u:7667": "praviṣṭo 'nusarantau tvadbhayādekatra tiṣṭhataḥ // BndP_2,51.10 //",
  "GP12brndp2_u:7668": "nakulastvāśumārjāramayūraśaśapannagāḥ /",
  "GP12brndp2_u:7669": "vṛkasūkaraśārdūlaśarabharkṣaplavaṅgamāḥ // BndP_2,51.11 //",
  "GP12brndp2_u:7670": "sṛgālā gavayāgāvo hariṇā mahiṣāstathā /",
  "GP12brndp2_u:7671": "vane 'tra sahajaṃ vairaṃ hitvā maitrīmupāgatāḥ // BndP_2,51.12 //",
  "GP12brndp2_u:7672": "evaṃvidhā tapaḥśaktirlokavismayadāyinī /",
  "GP12brndp2_u:7673": "na kvāpi dṛśyate brahmaṃstvāmṛte bhuvi durlabhā // BndP_2,51.13 //",
  "GP12brndp2_u:7674": "ahaṃ tu tvatprasādena vijitya vasudhāmi mām /",
  "GP12brndp2_u:7675": "ripubhiḥ saha viprarṣe svarājyaṃ samupāgataḥ // BndP_2,51.14 //",
  "GP12brndp2_u:7676": "vaśyāmātyastrivarge 'pi yathāyogyakṛtādaraḥ /",
  "GP12brndp2_u:7677": "tvayopadiṣṭamārgeṇa samyagrājyamapālayam // BndP_2,51.15 //",
  "GP12brndp2_u:7678": "evaṃ pravarttamānasya mama rājye 'vatiṣṭhataḥ /",
  "GP12brndp2_u:7679": "bhavaddidṛkṣā saṃjātā sāpekṣā bhṛgupuṅgava // BndP_2,51.16 //",
  "GP12brndp2_u:7680": "kiṃ tvadya mayi paryāptamanapatyatayaiva me /",
  "GP12brndp2_u:7681": "pitṛpiṇḍapradānena saha saṃrakṣaṇaṃ bhuvaḥ // BndP_2,51.17 //",
  "GP12brndp2_u:7682": "tadidaṃ duḥśamatyarthamanivāryaṃ manogatam /",
  "GP12brndp2_u:7683": "nānayo 'paharttāṃ lokaṃ'smin mameti tvāmupāgataḥ // BndP_2,51.18 //",
  "GP12brndp2_u:7684": "ityuktaḥ sagareṇātha sthitvā so 'tarmanāḥ kṣaṇam /",
  "GP12brndp2_u:7685": "uvāca bhagavānaurvaḥ sanideśamidaṃ vacaḥ // BndP_2,51.19 //",
  "GP12brndp2_u:7686": "niyamya saha bhāryābhyāṃ kiñcitkālamihāvasa /",
  "GP12brndp2_u:7687": "avāpsyati tato 'bhīṣṭaṃ bhavānnātra vicāramā // BndP_2,51.20 //",
  "GP12brndp2_u:7688": "sa ca tatrāvasatprītastacchuśrūṣāparāyamaḥ /",
  "GP12brndp2_u:7689": "patnībhyāṃ saha dharmātmā bhaktiyuktaściraṃ tadā // BndP_2,51.21 //",
  "GP12brndp2_u:7690": "rājapatnyau ca te tasya sarvakālamatandrite /",
  "GP12brndp2_u:7691": "muneratanutāṃ prītiṃ vinayācārabhaktibhiḥ // BndP_2,51.22 //",
  "GP12brndp2_u:7692": "bhaktyā śuśrūṣayā caiva tayostuṣṭo mahāmuniḥ /",
  "GP12brndp2_u:7693": "rājapatnyau samāhūya idaṃ vacanama bravīt // BndP_2,51.23 //",
  "GP12brndp2_u:7694": "bhavatyau varamasmatto vriyatāṃ kāmamīpsitam /",
  "GP12brndp2_u:7695": "dāsyāmi taṃ na saṃdeho yadyapi syātsudurllabham // BndP_2,51.24 //",
  "GP12brndp2_u:7696": "tataḥ praṇamyaśirasā te 'pyubhe taṃ mahāmunim /",
  "GP12brndp2_u:7697": "ūcaturbhagavānputrānkāmayāveti sādaram // BndP_2,51.25 //",
  "GP12brndp2_u:7698": "tataste bhagavānāha bhavatībhyāṃ mayā punaḥ /",
  "GP12brndp2_u:7699": "rājñaścapriyakāmena varo datto 'yamīpsitaḥ // BndP_2,51.26 //",
  "GP12brndp2_u:7700": "putravatyau mahābhāge bhavatyau matprasādataḥ /",
  "GP12brndp2_u:7701": "bhavetāṃ dhruvamanyacca śrūyatāṃ vacanaṃ mama // BndP_2,51.27 //",
  "GP12brndp2_u:7702": "putro bhaviṣyatyekasyāmekaḥ so 'natidhārmikaḥ /",
  "GP12brndp2_u:7703": "tathāpi tasya kalpāntaṃ saṃbhūtiśca bhaviṣyati // BndP_2,51.28 //",
  "GP12brndp2_u:7704": "ṣaṣṭiḥ putrasahasrāṇāmaparasyāṃ ca jāyate /",
  "GP12brndp2_u:7705": "akṛtārthāśca te sarve vinaṅkṣyantyacirādiva // BndP_2,51.29 //",
  "GP12brndp2_u:7706": "evaṃvidhaguṇepeto varau dattau mayā yuvām /",
  "GP12brndp2_u:7707": "abhīpsitaṃ tu yadyasyāḥ svecchayā tatprakīrtyatām // BndP_2,51.30 //",
  "GP12brndp2_u:7708": "evamukte tu muninā vaidarbhyānvayavarddhanam /",
  "GP12brndp2_u:7709": "varayāmāsa tanayaṃ putrānanyāstathā parā // BndP_2,51.31 //",
  "GP12brndp2_u:7710": "iti dattvā varaṃ rājñe sagarāya mahāmuniḥ /",
  "GP12brndp2_u:7711": "sabhāryāmanumānyainaṃ visasarja purīṃ prati // BndP_2,51.32 //",
  "GP12brndp2_u:7712": "muninā samanujñātaḥ kṛta kṛtyo mahīpatiḥ /",
  "GP12brndp2_u:7713": "rathamāruhya vegena sapriyaḥ prayayau purīm // BndP_2,51.33 //",
  "GP12brndp2_u:7714": "sa praviśya purīṃ ramyāṃ tdṛṣṭapuṣṭajanāvṛtām /",
  "GP12brndp2_u:7715": "ānanditaḥ paurajanai reme paramayā mudā // BndP_2,51.34 //",
  "GP12brndp2_u:7716": "etasminneva kāle tu rājapatnyāvubhe nṛpa /",
  "GP12brndp2_u:7717": "rājñe prāvocatāṃ garbhaṃ mudā paramayā yute // BndP_2,51.35 //",
  "GP12brndp2_u:7718": "vavṛdhe ca tayorgarbhaḥ śuklapakṣe yathoḍurāṭ /",
  "GP12brndp2_u:7719": "saha saṃtoṣasaṃpattyā pitroḥ paurajanasya ca // BndP_2,51.36 //",
  "GP12brndp2_u:7720": "saṃpūrṇe tu tataḥ kāle muhūrte keśinīśubhe /",
  "GP12brndp2_u:7721": "asūyatāgnigarbhābhaṃ kumāramamitadyutim // BndP_2,51.37 //",
  "GP12brndp2_u:7722": "jātakarmādikaṃ tasya kṛtvā caiva yathāvidhi /",
  "GP12brndp2_u:7723": "asamañcasa ityeva nāma tasyā karonnṛpaḥ // BndP_2,51.38 //",
  "GP12brndp2_u:7724": "sumatiścāpi tatkāle garbhālābamasūyata /",
  "GP12brndp2_u:7725": "saṃprasūtaṃ tu taṃ tyaktaṃ dṛṣṭvā rājākaronmanaḥ // BndP_2,51.39 //",
  "GP12brndp2_u:7726": "tajjñātvā bhagavānaurvastatrāgacchadyadṛcchayā /",
  "GP12brndp2_u:7727": "samyak saṃbhāvito rājñā tamuvāca tvarānvitaḥ // BndP_2,51.40 //",
  "GP12brndp2_u:7728": "garbhālāburayaṃ rājanna tyaktuṃ bhavatārhati /",
  "GP12brndp2_u:7729": "putrāṇāṃ ṣaṣṭisāhasrabījabhūto yatastava // BndP_2,51.41 //",
  "GP12brndp2_u:7730": "tasmāttatsakalīkṛtya ghṛtakuṃbheṣu yatnataḥ /",
  "GP12brndp2_u:7731": "niḥkṣipya sapidhāneṣu rakṣaṇīyaṃ pṛthakpṛthak // BndP_2,51.42 //",
  "GP12brndp2_u:7732": "samyagevaṃ kṛte rājanbhavato matprasādataḥ /",
  "GP12brndp2_u:7733": "yathoktasaṃkhyā patrāṇāṃ bhaviṣyati na saṃśayaḥ // BndP_2,51.43 //",
  "GP12brndp2_u:7734": "kāle pūrṇe tataḥ kumbhānbhittvā niryānti te pṛthak /",
  "GP12brndp2_u:7735": "evaṃ te ṣaṣṭisāhasraṃ putrāṇāṃ jāyate nṛpa // BndP_2,51.44 //",
  "GP12brndp2_u:7736": "ityuktvā bhagavānaurvastatraivāntaradhādvibhuḥ /",
  "GP12brndp2_u:7737": "rājā ca tattathā cakre yathaurveṇa samīritam // BndP_2,51.45 //",
  "GP12brndp2_u:7738": "tataḥ saṃvatsare pūrṇe ghṛtakuṃbhātkrameṇa te /",
  "GP12brndp2_u:7739": "bhittvābhittvā punarjajñuḥ sahasaivānuvāsaram // BndP_2,51.46 //",
  "GP12brndp2_u:7740": "evaṃ krameṇa saṃjātāstanayāste mahīpate /",
  "GP12brndp2_u:7741": "vavṛdhuḥ saṃghaśo rājanṣaṣṭisāhasrasaṃkhyāyā // BndP_2,51.47 //",
  "GP12brndp2_u:7742": "apṛthagdharmacaraṇā mahābalaparākramāḥ /",
  "GP12brndp2_u:7743": "babhūvuste durādharṣāḥ krūrātmāno viśeṣataḥ // BndP_2,51.48 //",
  "GP12brndp2_u:7744": "sa nātiprītimāṃsteṣu rājā matimatāṃ varaḥ /",
  "GP12brndp2_u:7745": "keśinītanayaṃ tvekaṃ bahumāna sutaṃ priyam // BndP_2,51.49 //",
  "GP12brndp2_u:7746": "vivāhaṃ vidhivattasmai kārayāmāsa pārthivaḥ /",
  "GP12brndp2_u:7747": "sacāpyānandayāmāsa svaguṇaiḥ suhṛdo 'khilān // BndP_2,51.50 //",
  "GP12brndp2_u:7748": "evaṃ pravarta mānasya keśinītanayasya tu /",
  "GP12brndp2_u:7749": "ajāyata sutaḥ śrīmānaṃśumāniti viśrutaḥ // BndP_2,51.51 //",
  "GP12brndp2_u:7750": "sa bālya eva matimānudāraiḥ svaguṇairbhṛśam /",
  "GP12brndp2_u:7751": "prīṇayāmāsa sutdṛdaḥ svapitāmahameva ca // BndP_2,51.52 //",
  "GP12brndp2_u:7752": "etasminnantare rājñastasya putro 'samañjasaḥ /",
  "GP12brndp2_u:7753": "āviṣṭo naṣṭaceṣṭo 'bhūtsa piśācena kena cit // BndP_2,51.53 //",
  "GP12brndp2_u:7754": "sa tu kaścidabhūdvaiśyaḥ pūrvajanmani dharmavit /",
  "GP12brndp2_u:7755": "kasyācidviṣaye rājñaḥ prabhūtadhanadhānyavān // BndP_2,51.54 //",
  "GP12brndp2_u:7756": "sa kadācidaraṇyeṣu vicarannidhimuttamam /",
  "GP12brndp2_u:7757": "dṛṣṭvā grahītumārebhe vaṇiglobhavariplutaḥ // BndP_2,51.55 //",
  "GP12brndp2_u:7758": "tatastadrakṣako 'bhyetya piśācaḥ prāha taṃ tadā /",
  "GP12brndp2_u:7759": "kṣudhito 'haṃ cirādasminnivasannidhipālakaḥ // BndP_2,51.56 //",
  "GP12brndp2_u:7760": "tasmāttatparihārāya mama dattvā gavāmiṣam /",
  "GP12brndp2_u:7761": "kāmataḥ pratigṛhṇīṣva nidhimenaṃ mamājñayā // BndP_2,51.57 //",
  "GP12brndp2_u:7762": "satasmai tatpariśrutya dāsyāmīti gavāmiṣam /",
  "GP12brndp2_u:7763": "ādatta ca nidhiṃ taṃ tu piśācenānumoditaḥ // BndP_2,51.58 //",
  "GP12brndp2_u:7764": "na prādācca tato mauḍhyāttasmai yattatpratiśrutam /",
  "GP12brndp2_u:7765": "pratiśrutāpradānottharoṣaṃ na śraddadhe nṛpa // BndP_2,51.59 //",
  "GP12brndp2_u:7766": "tamevaṃ suciraṃ kālaṃ pratīkṣyāśanakāṅkṣayā /",
  "GP12brndp2_u:7767": "apanītadhanaḥ so 'pi mamāra vyathitaḥ kṣudhā // BndP_2,51.60 //",
  "GP12brndp2_u:7768": "vaiśyo 'pi bālo maraṇaṃ saṃprāpya sagarasya tu /",
  "GP12brndp2_u:7769": "babhūva kāle keśinyāṃ tanayo 'nvayavarddhanaḥ // BndP_2,51.61 //",
  "GP12brndp2_u:7770": "aśarīraḥ piśāce 'pi pūrvavairamanusmaran /",
  "GP12brndp2_u:7771": "vāyubhūto 'viśaddehaṃ rājaputrasya bhūpate // BndP_2,51.62 //",
  "GP12brndp2_u:7772": "tenāviṣṭastataḥ so 'pi krūracitto 'bhavattadā /",
  "GP12brndp2_u:7773": "mativibhraṃśamāsādya muhustena balātkṛtaḥ // BndP_2,51.63 //",
  "GP12brndp2_u:7774": "asamañjasatvaṃ nagare cakre so 'pi nṛśaṃsavat /",
  "GP12brndp2_u:7775": "bālāṃśca yūnaḥ sthavirānyoṣitaśca sadā khalaḥ // BndP_2,51.64 //",
  "GP12brndp2_u:7776": "hatvāhatvā pracikṣepa sarayvāmatinirdayaḥ /",
  "GP12brndp2_u:7777": "tataḥ paurajanāḥ sarve dṛṣṭvā tasya kadaryatām // BndP_2,51.65 //",
  "GP12brndp2_u:7778": "bahuśo nikṛtāstena gatvā rājñe vyajijñāpan /",
  "GP12brndp2_u:7779": "rājā ca tadupaśrutya tamāhūya prayatnataḥ // BndP_2,51.66 //",
  "GP12brndp2_u:7780": "vārayāmāsa bahudhā duḥkhena mahatānvitaḥ /",
  "GP12brndp2_u:7781": "bahuśaḥ pratiṣiddho 'pi pitrā tena mahātmanā // BndP_2,51.67 //",
  "GP12brndp2_u:7782": "jale tapte ca saṃtaptāḥ saṃbabhūvuryathā yavāḥ /",
  "GP12brndp2_u:7783": "nāśakattaṃ yadā pāpādvinivarttayituṃ nṛpaḥ // BndP_2,51.68 //",
  "GP12brndp2_u:7784": "lokāpavādabhīrutvādviṣayānatyajattadā // BndP_2,51.69 //",
  "GP12brndp2_u:7785": "iti śrībrahmāṇḍe mahāpurāṇe vāyuprokte madhyamabhāge tṛtīya upoddhātapāde sagaracarite 'samañjasatyāgo nāmaikapañcāśattamo 'dhyāyaḥ // 51//",
  "GP12brndp2_u:7786": "_____________________________________________________________",
  "GP12brndp2_u:7787": "jaiminiruvāca",
  "GP12brndp2_u:7788": "tyaktvā putraṃ sa dharmātmā sagaraḥ prema tadgatam /",
  "GP12brndp2_u:7789": "dharmaśīle tadā vāle cakārāṃśumati prabhuḥ // BndP_2,52.1 //",
  "GP12brndp2_u:7790": "etasminneva kāle tu sumatyāstanayā nṛpa /",
  "GP12brndp2_u:7791": "vavṛdhuḥ saghaśaḥ sarve parasparamanuvratāḥ // BndP_2,52.2 //",
  "GP12brndp2_u:7792": "vajrasaṃhananāḥ krūrā nirdayā nirapatrapāḥ /",
  "GP12brndp2_u:7793": "adharmaśīlā nitarāmekagharmāṇa eva ca // BndP_2,52.3 //",
  "GP12brndp2_u:7794": "ekakāryābhiniratāḥ krodhanā mūḍhacetasaḥ /",
  "GP12brndp2_u:7795": "adhṛṣyāḥ sarvabhūtānāṃ janopadravakāriṇaḥ // BndP_2,52.4 //",
  "GP12brndp2_u:7796": "vinayācā rasanmārganirapekṣāḥ samantataḥ /",
  "GP12brndp2_u:7797": "babādhire jagatsarvamasurā iva kāmataḥ // BndP_2,52.5 //",
  "GP12brndp2_u:7798": "vidhvastayajñasanmārgaṃ bhuvanaṃ tairupadrutam /",
  "GP12brndp2_u:7799": "niḥsvādhyāya vaṣaṭkāraṃ babhūvārtaṃ viśeṣataḥ // BndP_2,52.6 //",
  "GP12brndp2_u:7800": "vidhvasyamāne subhṛśaṃ sāgarairvaradarpitaiḥ /",
  "GP12brndp2_u:7801": "prakṣobhaṃ paramaṃ jagmurdevāsuramahoragāḥ // BndP_2,52.7 //",
  "GP12brndp2_u:7802": "dharāsā sāgarākrāntā na calāpi tadā calā /",
  "GP12brndp2_u:7803": "tapaḥ samādhibhaṅgaśca prababhūva tapasvinām // BndP_2,52.8 //",
  "GP12brndp2_u:7804": "havyakavyaparibhraṣṭāstridaśāḥ pitṛbhiḥ saha /",
  "GP12brndp2_u:7805": "duḥśena mahātāviṣṭā viriñjabhavanaṃ yayuḥ // BndP_2,52.9 //",
  "GP12brndp2_u:7806": "tatra gatvā yathānyāyaṃ devāḥ śarvapurogamāḥ /",
  "GP12brndp2_u:7807": "śaśaṃsuḥ sakalaṃ tasmai sāgarāṇāṃ viceṣṭitam // BndP_2,52.10 //",
  "GP12brndp2_u:7808": "tacchratvā vacanaṃ teṣāṃ brahmā lokapitāmahaḥ /",
  "GP12brndp2_u:7809": "kṣaṇamantarmanā bhūtvā jagāda surasattamaḥ // BndP_2,52.11 //",
  "GP12brndp2_u:7810": "devāḥśṛṇuta bhadraṃ vo vāṇīmavahitā mama /",
  "GP12brndp2_u:7811": "vinaṅkṣyantyaciremaiva sāgarā nātra saṃśayaḥ // BndP_2,52.12 //",
  "GP12brndp2_u:7812": "kālaṃ kañcitpratīkṣadhvaṃ tena sarvaṃ niyamyate /",
  "GP12brndp2_u:7813": "nimittamātramanyattu sa eva sakaleśitā // BndP_2,52.13 //",
  "GP12brndp2_u:7814": "tasmādyuṣmaddhitārthāya yadvakṣyāmi surottamāḥ /",
  "GP12brndp2_u:7815": "sarvairbhavadbhiradhunā tatkarttavyamataṃ dritaiḥ // BndP_2,52.14 //",
  "GP12brndp2_u:7816": "viṣṇoraṃśena bhagavānkapilo jayatāṃ varaḥ /",
  "GP12brndp2_u:7817": "jāto jagaddhitārthāya yogīndrapravaro bhuvi // BndP_2,52.15 //",
  "GP12brndp2_u:7818": "agastyapītasalile divyavarṣaśatāvadhi /",
  "GP12brndp2_u:7819": "dhyāyannāste 'dhunāṃ'bhodhāvekānte tatra kutra cit // BndP_2,52.16 //",
  "GP12brndp2_u:7820": "gatvā yūyaṃ mamādeśātkapilaṃ munipuṅgavam /",
  "GP12brndp2_u:7821": "dhyānāva sānamicchantastiṣṭhadhvaṃ tadupahvare // BndP_2,52.17 //",
  "GP12brndp2_u:7822": "samādhiviratau tasya svābhiprāyamaśeṣataḥ /",
  "GP12brndp2_u:7823": "natvā tasmai vadiṣyadhvaṃ sa vaḥ śreyo vidhāsyati // BndP_2,52.18 //",
  "GP12brndp2_u:7824": "samādhibhaṅgaśca muneryathā syātsāgaraiḥ kṛtaḥ /",
  "GP12brndp2_u:7825": "kurudhvaṃ ca tathā yūyaṃ pravṛttiṃ vibudhottamāḥ // BndP_2,52.19 //",
  "GP12brndp2_u:7826": "jaiminiruvāca",
  "GP12brndp2_u:7827": "ityuktāstena vibudhāstaṃ praṇamya vitāmaham /",
  "GP12brndp2_u:7828": "gatvā taṃ vibudhaśreṣṭaṃ te kṛtāñjalayo 'bruvan // BndP_2,52.20 //",
  "GP12brndp2_u:7829": "devā ūcuḥ",
  "GP12brndp2_u:7830": "prasīda no muniśreṣṭha vayaṃ tvāṃ śaraṇaṃ gatāḥ /",
  "GP12brndp2_u:7831": "upadrutaṃ jagatsarvaṃsāgaraiḥ saṃpraṇaśyati // BndP_2,52.21 //",
  "GP12brndp2_u:7832": "tvaṃ kilākhilalokānāṃ sthitisahārakāraṇaḥ /",
  "GP12brndp2_u:7833": "viṣṇoraṃśena yogīndrasvarūpī bhuvi saṃsthitaḥ // BndP_2,52.22 //",
  "GP12brndp2_u:7834": "puṃsāṃ tāpatrayārttānāmārtināśāya kevalam /",
  "GP12brndp2_u:7835": "svecchayā te dhṛto deho na tu tvaṃ tapatāṃ varaḥ // BndP_2,52.23 //",
  "GP12brndp2_u:7836": "manasaiva jagatsarvaṃ sraṣṭuṃ saṃhartumeva ca /",
  "GP12brndp2_u:7837": "vidhātuṃ svecchayā brahmanbhavāñchakrotyasaṃśayam // BndP_2,52.24 //",
  "GP12brndp2_u:7838": "tvaṃ no dhātā vidhātā ca tvaṃ gurustvaṃ parāyaṇam /",
  "GP12brndp2_u:7839": "paritrātā tvamasmākaṃ vinivarttaya cāpadam // BndP_2,52.25 //",
  "GP12brndp2_u:7840": "śaraṇaṃ bhava viprendra vipredrāṇāṃ viśeṣataḥ /",
  "GP12brndp2_u:7841": "sāgarairdahyamānānāṃ lokatrayanivāsinām // BndP_2,52.26 //",
  "GP12brndp2_u:7842": "nanu vai sāttvikī ceṣṭā bhavatīha bhavādṛśām /",
  "GP12brndp2_u:7843": "trātumarhasi tasmāttvaṃ lokānasmāṃśca suvrata // BndP_2,52.27 //",
  "GP12brndp2_u:7844": "na cedakāle bhagavanvinaṅkṣyatyakhilaṃ jagat /",
  "GP12brndp2_u:7845": "jaiminiruvāca",
  "GP12brndp2_u:7846": "ityuktaḥ sakalairdevairunmīlya nayane śanaiḥ // BndP_2,52.28 //",
  "GP12brndp2_u:7847": "vilokya tānuvācedaṃ kapilaḥ sūnṛtaṃ vacaḥ /",
  "GP12brndp2_u:7848": "svakarmaṇaiva nirdagdhāḥ pravinaṅkṣyanti sāgarāḥ // BndP_2,52.29 //",
  "GP12brndp2_u:7849": "kāle prāpte tu yuṣmābhiḥ satāvatparipālyatām /",
  "GP12brndp2_u:7850": "ahaṃ tu kāraṇaṃ teṣāṃ vināśāya durātmanām // BndP_2,52.30 //",
  "GP12brndp2_u:7851": "bhaviṣyāmi suraśreṣṭhā bhavatāmarthasiddhaye /",
  "GP12brndp2_u:7852": "mama krodhāgni vipluṣṭāḥ sāgarāḥ pāpacetasaḥ // BndP_2,52.31 //",
  "GP12brndp2_u:7853": "bhaviṣyantu cireṇaiva kālopahatabuddhayaḥ /",
  "GP12brndp2_u:7854": "tasmādgatajvarā devā lokāścaivākutobhayāḥ // BndP_2,52.32 //",
  "GP12brndp2_u:7855": "bhavantu te durācārāḥ kṣipraṃ yāsyanti saṃkṣayam /",
  "GP12brndp2_u:7856": "tadyūyaṃ nirbhayā bhūtvā vrajadhvaṃ svāṃ purīṃ prati // BndP_2,52.33 //",
  "GP12brndp2_u:7857": "kālaṃ kañcitpratīkṣadhvaṃ tato 'bhīṣṭamavāpsyatha /",
  "GP12brndp2_u:7858": "kapilenaivamuktāste devāḥ sarve savāsavāḥ // BndP_2,52.34 //",
  "GP12brndp2_u:7859": "taṃ praṇamya tato jagmuḥ pratītāgnidivaṃ prati /",
  "GP12brndp2_u:7860": "etasminnantare rājā sagaraḥ pṛthivīpatiḥ // BndP_2,52.35 //",
  "GP12brndp2_u:7861": "vājimedhaṃ mahāyajñaṃ kartuṃ cakre manoratham /",
  "GP12brndp2_u:7862": "āhṛtya sarvasaṃbhārānvasiṣṭhānumate tadā // BndP_2,52.36 //",
  "GP12brndp2_u:7863": "aurvādyaiḥ sahito viprairyathāvaddīkṣito 'bhavat /",
  "GP12brndp2_u:7864": "dīkṣāṃ praviṣṭo nṛpatirhayasaṃcāraṇāya vai // BndP_2,52.37 //",
  "GP12brndp2_u:7865": "putrānsarvānsamāhūya saṃdideśa mahayaśāḥ /",
  "GP12brndp2_u:7866": "saṃcārayitvā turagaṃ parītya pṛthivītale // BndP_2,52.38 //",
  "GP12brndp2_u:7867": "kṣipraṃ mamāntikaṃ putrāḥ punarāhartumarhatha /",
  "GP12brndp2_u:7868": "jaiminiruvāca",
  "GP12brndp2_u:7869": "tataste piturādeśāttamādāya turaṅgamam // BndP_2,52.39 //",
  "GP12brndp2_u:7870": "paricaṅkramayāmāsuḥ sakale kṣitimaṇḍale /",
  "GP12brndp2_u:7871": "vidhicodanayaivāśvaḥ sa bhūmau parivartitataḥ // BndP_2,52.40 //",
  "GP12brndp2_u:7872": "na tu digvijayārthāya karādānārthameva ca /",
  "GP12brndp2_u:7873": "pṛthivībhūbhujā tena pūrvameva vinirjitā // BndP_2,52.41 //",
  "GP12brndp2_u:7874": "nṛpāścodāravīryeṇa karadāḥ samare kṛtāḥ /",
  "GP12brndp2_u:7875": "tataste rājatanayā nistoye lavaṇāṃbudhau // BndP_2,52.42 //",
  "GP12brndp2_u:7876": "bhūtale viviśurhṛṣṭāḥ parivārya turaṅgamam // BndP_2,52.43 //",
  "GP12brndp2_u:7877": "iti śrībrahmāṇḍe mahāpurāṇe vāyuprokte madhyamabhāge tṛtīya uvoddhātapāde sagaravarite 'śvamocanaṃ nāma dvipañcāśattamo 'dhyāyaḥ // 52//",
  "GP12brndp2_u:7878": "_____________________________________________________________",
  "GP12brndp2_u:7879": "jaiminiruvāca",
  "GP12brndp2_u:7880": "teṣu tatra niviṣṭeṣu vāsavena pracoditaḥ /",
  "GP12brndp2_u:7881": "jahāraṃ turagaṃ vāyustatkṣaṇena rasātalam // BndP_2,53.1 //",
  "GP12brndp2_u:7882": "adṛṣṭamaśvaṃ taiḥ sarvairapahṛtya sadāgatiḥ /",
  "GP12brndp2_u:7883": "anayattatpathā rājankapilasyāntikaṃ muneḥ // BndP_2,53.2 //",
  "GP12brndp2_u:7884": "tataḥ samākulāḥ sarve vinaṣṭe 'śve nṛpātmajāḥ /",
  "GP12brndp2_u:7885": "parītya vasudhāṃ sarvāṃ pramārgantasturagamam // BndP_2,53.3 //",
  "GP12brndp2_u:7886": "vicitya pṛthivīṃ te tu sa purācalakānanām /",
  "GP12brndp2_u:7887": "apaśyanto yajñapaśuṃ duḥkhaṃ mahadavāpnuvan // BndP_2,53.4 //",
  "GP12brndp2_u:7888": "tato 'yodhyāṃ samāsādya ṛṣibhiḥ parivāritām /",
  "GP12brndp2_u:7889": "dṛṣṭvā praṇamya pitaraṃ tasmai sarvaṃ nyavedayan // BndP_2,53.5 //",
  "GP12brndp2_u:7890": "parītya pṛthvīmasmābhirniviṣṭe varuṇālaye /",
  "GP12brndp2_u:7891": "rakṣyamāṇo 'pi paśyadbhiḥ kenāpi turago hṛtaḥ // BndP_2,53.6 //",
  "GP12brndp2_u:7892": "ityuktastai ruṣāviṣṭastānuvāca nṛpottamaḥ /",
  "GP12brndp2_u:7893": "prayāsyadhvamadharmiṣṭhāḥ sarve 'nāvṛttaye punaḥ // BndP_2,53.7 //",
  "GP12brndp2_u:7894": "kathaṃ bhavadbhirjīvadbhirvinaṣṭo vai darātmabhiḥ /",
  "GP12brndp2_u:7895": "turageṇa vinā satyaṃ nehāga manamasti vaḥ // BndP_2,53.8 //",
  "GP12brndp2_u:7896": "tataḥ sametya tasmātte saprayātāḥ parasparam /",
  "GP12brndp2_u:7897": "ūcurna dṛśyate 'dyāpi turagaḥ kiṃ prakumaha // BndP_2,53.9 //",
  "GP12brndp2_u:7898": "vasudhā vicitāsmābhiḥ saśailavanakānanā /",
  "GP12brndp2_u:7899": "na cāpi dṛśyate vājī tadvārttāpi na kutracit // BndP_2,53.10 //",
  "GP12brndp2_u:7900": "tasmādabdheḥ samārabhya pātālāvadhi medinīm /",
  "GP12brndp2_u:7901": "vibhajya ravātvā pātālaṃ viviśāma turaṅgamam // BndP_2,53.11 //",
  "GP12brndp2_u:7902": "iti kṛtvā matiṃ sarve sāgarāḥ krūraniścayāḥ /",
  "GP12brndp2_u:7903": "nicakhnurbhūmimaṃbodhestaṭā dārabhya sarvataḥ // BndP_2,53.12 //",
  "GP12brndp2_u:7904": "taiḥ khanyamānā vasudhā rarāsa bhṛśavihvalā /",
  "GP12brndp2_u:7905": "cukruśuścāpi bhūtāni dṛṣṭvā teṣāṃ viceṣṭitam // BndP_2,53.13 //",
  "GP12brndp2_u:7906": "tataste bhārataṃ khaṇḍaṃ khātvā saṃkṣibya bhūtale /",
  "GP12brndp2_u:7907": "bhūmeryojanasāhasraṃ yojayāmāsuraṃbudhau // BndP_2,53.14 //",
  "GP12brndp2_u:7908": "āpātālatalaṃ te tu khananto medinītalam /",
  "GP12brndp2_u:7909": "carantamaśvaṃ pātāle dadṛśurnṛpanandanāḥ // BndP_2,53.15 //",
  "GP12brndp2_u:7910": "saṃprahṛṣṭāstataḥ sarve sametya ca samantataḥ /",
  "GP12brndp2_u:7911": "saṃtoṣājjahasuḥ kecinnanṛtuśca mudānvitāḥ // BndP_2,53.16 //",
  "GP12brndp2_u:7912": "dadṛśuśca mahātmānaṃ kapilaṃ dīptatejasam /",
  "GP12brndp2_u:7913": "vṛddhaṃ padmāsanāsīnaṃ nāsāgranyastalocanam // BndP_2,53.17 //",
  "GP12brndp2_u:7914": "ṛjvāyataśirogrīvaṃ puroviṣṭabdhavakṣasam /",
  "GP12brndp2_u:7915": "svatejasābhisaratā paribūrṇena sarvataḥ // BndP_2,53.18 //",
  "GP12brndp2_u:7916": "prakāśyamānaṃ parito nivātasthapradīpavat /",
  "GP12brndp2_u:7917": "svāntaprakāśitāśeṣavijñānamayavigraham // BndP_2,53.19 //",
  "GP12brndp2_u:7918": "samādhigatacittantu nibhṛtāṃbhodhisannibham /",
  "GP12brndp2_u:7919": "ārūḍhayogaṃ vidhivaddhyeyasaṃlīnamānasam // BndP_2,53.20 //",
  "GP12brndp2_u:7920": "cdṛdadyatdadvaḍḍha dyadṛ ḍaddhaṭhṭhaṇthrṭhṭhadaḍḍaṭhṭha-thrṭhṭhaḍḍaṇnrṭhṭhaḍaṇṭhṭhagṭhṭha",
  "GP12brndp2_u:7921": "yogīndrapravaraṃ śāntaṃ jvālāmāla mivānalam /",
  "GP12brndp2_u:7922": "vilokya tatra tiṣṭhantaṃ vimṛśantaḥ parasparam // BndP_2,53.21 //",
  "GP12brndp2_u:7923": "muhūrttamiva te rājansādhvasaṃ paramaṃ gatāḥ /",
  "GP12brndp2_u:7924": "tato 'yamaśvahartteti sāgarā kālacoditāḥ // BndP_2,53.22 //",
  "GP12brndp2_u:7925": "parivavrurdurātmānaḥ kapilaṃ munisattamam /",
  "GP12brndp2_u:7926": "tatastaṃ parivāryocuśvoro 'yaṃ nātra saṃśayaḥ // BndP_2,53.23 //",
  "GP12brndp2_u:7927": "aśvaharttā tato 'hyeṣa vadhyo 'smābhirdurāśayaḥ /",
  "GP12brndp2_u:7928": "taṃ prākṛtavadāsīnaṃ te sarve hatavuddhayaḥ // BndP_2,53.24 //",
  "GP12brndp2_u:7929": "āsannamaraṇāścakrurdharṣitaṃ munimañjasā /",
  "GP12brndp2_u:7930": "jaiminiruvāca",
  "GP12brndp2_u:7931": "tato muniradīnātmā dhyānabhaṅgapradharṣitaḥ // BndP_2,53.25 //",
  "GP12brndp2_u:7932": "krodhena mahatā'viṣṭaścukṣubhe kapilastadā /",
  "GP12brndp2_u:7933": "pracacāla durādharṣo dharṣitastair durātmabhiḥ // BndP_2,53.26 //",
  "GP12brndp2_u:7934": "vyajṛṃbhata ca kalpānte marudbhiriva cānalaḥ /",
  "GP12brndp2_u:7935": "tasya cārṇavagaṃbhīrādvapuṣaḥ kopapāvakaḥ // BndP_2,53.27 //",
  "GP12brndp2_u:7936": "didhakṣuriva pātālāṃllokānsāṃkarṣaṇo 'nalaḥ /",
  "GP12brndp2_u:7937": "śuśubhe dharṣaṇakrodhaparāmarśavidīpitaḥ // BndP_2,53.28 //",
  "GP12brndp2_u:7938": "unmīlayattadā netre vahnicakrasamadyutiḥ /",
  "GP12brndp2_u:7939": "tadākṣiṇī kṣaṇaṃ rājanrājetāṃ subhṛśāruṇe // BndP_2,53.29 //",
  "GP12brndp2_u:7940": "pūrvasaṃvyāsamuditau puṣpavantāvivāṃbare /",
  "GP12brndp2_u:7941": "tato 'pyudvarttamānābhyāṃ netrābhyāṃ nṛpanandanān // BndP_2,53.30 //",
  "GP12brndp2_u:7942": "avaikṣata ca gaṃbhīraḥ kṛtāntaḥ kālaparyaye /",
  "GP12brndp2_u:7943": "kruddhasya tasyanetrābhyāṃ sahasā pāvakārciṣaḥ // BndP_2,53.31 //",
  "GP12brndp2_u:7944": "niścerurabhilodikṣu kālāgneriva saṃtatāḥ /",
  "GP12brndp2_u:7945": "sadhūmakavalodagrāḥ sphuliṅgaughamuco muhuḥ // BndP_2,53.32 //",
  "GP12brndp2_u:7946": "munikrodhānalajvālāḥ samantāvdyānaśurdiśaḥ /",
  "GP12brndp2_u:7947": "vyālodaraugrakuharā jvālā stannetranirgatāḥ // BndP_2,53.33 //",
  "GP12brndp2_u:7948": "virejurnibhṛtāṃbhodhervaḍavāgnerivārciṣaḥ /",
  "GP12brndp2_u:7949": "krodhāgniḥ sumahārāja jvālāvavyāptadigantaraḥ // BndP_2,53.34 //",
  "GP12brndp2_u:7950": "dagdhāṃścakāra tānsarvānāvṛṇvāno nabhastalam // BndP_2,53.35 //",
  "GP12brndp2_u:7951": "saśabdamudbhrāntamarutprakopavivarttamānānaladhūmajālaiḥ /",
  "GP12brndp2_u:7952": "mahīrajobhiśca nitāntamuddhataiḥ samāvṛtaṃ loka mabhūdbhṛśāturam // BndP_2,53.36 //",
  "GP12brndp2_u:7953": "tataḥ sa vahnirvilikhannivābhitaḥ samīravegābhihatābhiraṃbaram /",
  "GP12brndp2_u:7954": "śikhābhirurvīśasutānaśeṣato dadāha sadyaḥ sura vidviṣastān // BndP_2,53.37 //",
  "GP12brndp2_u:7955": "miṣataḥ sarvalokasya ktodhāgnistamṛte hayam /",
  "GP12brndp2_u:7956": "sāgarāṃstānaśeṣeṇa bhasmasādakarotsa tān // BndP_2,53.38 //",
  "GP12brndp2_u:7957": "evaṃ krodhāgninā tena sāgarāḥ pāpacetasaḥ /",
  "GP12brndp2_u:7958": "jajvaluḥ sahasā dāve taravo nīrasā iva // BndP_2,53.39 //",
  "GP12brndp2_u:7959": "dṛṣṭvā teṣāṃ tu nidhanaṃ sāgarāṇāndurātmanām /",
  "GP12brndp2_u:7960": "anyonyamabuvandevā vismitā ṛṣibhiḥ saha // BndP_2,53.40 //",
  "GP12brndp2_u:7961": "ahodāruṇapāpānāṃ vipāko na cirāyitaḥ /",
  "GP12brndp2_u:7962": "durantaḥ khalu loke 'sminnarāṇāmasadātmanām // BndP_2,53.41 //",
  "GP12brndp2_u:7963": "yadi me parvatākārā nṛśaṃsāḥ krūravuddhayaḥ /",
  "GP12brndp2_u:7964": "yugapadvilayaṃ prāptāḥ sahasaiva tṛṇāgnivat // BndP_2,53.42 //",
  "GP12brndp2_u:7965": "udvejanīyā bhūtānāṃ sadbhiratyantagarhitāḥ /",
  "GP12brndp2_u:7966": "ājīvāntamime hartu diṣṭyā saṃkṣayamāgatāḥ // BndP_2,53.43 //",
  "GP12brndp2_u:7967": "paropatāpi nitarāṃ sarvalokajugupsitam /",
  "GP12brndp2_u:7968": "iha kṛtvāśubhaṃ karma kaḥpumānvindate sukham // BndP_2,53.44 //",
  "GP12brndp2_u:7969": "vikrośya sarvabhūtāni saṃprayātāḥ svakarmabhiḥ /",
  "GP12brndp2_u:7970": "brahmadaṇḍahatāḥ pāpā nirayaṃ śāśvatīḥ samāḥ // BndP_2,53.45 //",
  "GP12brndp2_u:7971": "tasmātsadaiva karttavyaṃ karma puṃsāṃ manīpiṇām /",
  "GP12brndp2_u:7972": "durataśca parityājyamitarallokaninditam // BndP_2,53.46 //",
  "GP12brndp2_u:7973": "karttavyaḥ śreyase yatno yāvajjīvaṃ vijānatā /",
  "GP12brndp2_u:7974": "nācaretkasyaciddrohamanityaṃ jīvanaṃ yataḥ // BndP_2,53.47 //",
  "GP12brndp2_u:7975": "anityo 'yaṃ sadā dehaḥsapadaścāticañcalāḥ /",
  "GP12brndp2_u:7976": "saṃsāraścātinissārastatkathaṃ viśvasedbudhaḥ // BndP_2,53.48 //",
  "GP12brndp2_u:7977": "evaṃ suramunīndreṣu kathayatsu parasparam /",
  "GP12brndp2_u:7978": "munikrodhendhanībhūtā vineśuḥ sagarātmajāḥ // BndP_2,53.49 //",
  "GP12brndp2_u:7979": "nirdagadhadehāḥ sahasā bhuvaṃ viṣṭabhya bhasmanā /",
  "GP12brndp2_u:7980": "avāpurnirayaṃ sadyaḥ sāgarāste svakamabhiḥ // BndP_2,53.50 //",
  "GP12brndp2_u:7981": "sāgarāṃstānaśeṣeṇa dagdhavātatkrodhajo 'nalaḥ /",
  "GP12brndp2_u:7982": "kṣaṇena lokānakhilānudyato dagdhumañjasā // BndP_2,53.51 //",
  "GP12brndp2_u:7983": "bhayabhītāstato devāḥ sametya divi saṃsthitāḥ /",
  "GP12brndp2_u:7984": "tuṣṭuvuste mahātmānaṃ krodhāgniśamanārthinaḥ // BndP_2,53.52 //",
  "GP12brndp2_u:7985": "iti śrībrahmāṇḍe mahāpurāṇe vāyuprokte madhyamābhāge tṛtīya upoddhātapāde sagaracaritesāgarāvināśo nāma tripañcaśattamo 'dhyāyaḥ // 53//",
  "GP12brndp2_u:7986": "_____________________________________________________________",
  "GP12brndp2_u:7987": "jaiminiruvāca",
  "GP12brndp2_u:7988": "krodhāgnimenaṃ viprendra sadyaḥ saṃharttumarhasi /",
  "GP12brndp2_u:7989": "no cedakāle loko 'yaṃ sakalastena dahyate // BndP_2,54.1 //",
  "GP12brndp2_u:7990": "dṛṣṭaste mahimānena vyāptamāsīccarācaram /",
  "GP12brndp2_u:7991": "kṣamasva saṃhara krodhaṃ namaste viprapuṅgava // BndP_2,54.2 //",
  "GP12brndp2_u:7992": "evaṃ saṃstūyamānastu bhagavānkapilo muniḥ /",
  "GP12brndp2_u:7993": "tūrṇameva kṣayaṃ ninye krodhāgnimatibhairavam // BndP_2,54.3 //",
  "GP12brndp2_u:7994": "tataḥ praśāntamabhavajjagatsarvaṃ carācaram /",
  "GP12brndp2_u:7995": "devāstapasvinaścaiva babhūvurvigatajvarāḥ // BndP_2,54.4 //",
  "GP12brndp2_u:7996": "etasminneva kāle tu bhagavānnārado muniḥ /",
  "GP12brndp2_u:7997": "ayodhyā magamadrājandevalokādyadṛcchayā // BndP_2,54.5 //",
  "GP12brndp2_u:7998": "tamāgatamabhiprekṣya nāradaṃ sagarastadā /",
  "GP12brndp2_u:7999": "arghyapādyādibhiḥ samyakpūjayāmāsa śāstrataḥ // BndP_2,54.6 //",
  "GP12brndp2_u:8000": "parigṛhya ca tatpūjāmāsīnaḥ paramāsane /",
  "GP12brndp2_u:8001": "nārado rājaśārdūlamidaṃ vacanamabravīt // BndP_2,54.7 //",
  "GP12brndp2_u:8002": "nārada uvāca",
  "GP12brndp2_u:8003": "hayasaṃcāraṇārthāya saṃprayātāstavātmajāḥ /",
  "GP12brndp2_u:8004": "brahmadaṇḍahatāḥ sarve vinaṣṭā nṛpasattama // BndP_2,54.8 //",
  "GP12brndp2_u:8005": "saṃrakṣyamāṇastaiḥ sarvairhayaste yajñiyo nṛpa /",
  "GP12brndp2_u:8006": "kenāpya lakṣitaḥ kvāpi nīto vidhivaśāddivi // BndP_2,54.9 //",
  "GP12brndp2_u:8007": "tato vinaṣṭaṃ turagaṃ vicinvanto mahītale /",
  "GP12brndp2_u:8008": "prālabhanta na te kvāpi tatpravṛttiṃ cirānnṛpa // BndP_2,54.10 //",
  "GP12brndp2_u:8009": "tato 'vaneradhaste 'śvaṃ vicetuṃ kṛtaniścayāḥ /",
  "GP12brndp2_u:8010": "sāgarāste samārabhya pracakhnurvasudhātalam // BndP_2,54.11 //",
  "GP12brndp2_u:8011": "khananto vasudhā maśvaṃ pātāle dadṛśurnṛpa /",
  "GP12brndp2_u:8012": "samīpe tasya yogīndraṃ kapilaṃ camahāmunim // BndP_2,54.12 //",
  "GP12brndp2_u:8013": "taṃ dṛṣṭvā pāpakarmāṇaste sarve kālacoditāḥ /",
  "GP12brndp2_u:8014": "kapilaṃ kopayāmāsuraśvaharttāyamityalam // BndP_2,54.13 //",
  "GP12brndp2_u:8015": "tatastatkrodhasaṃbhūtanetrāgnerdahato diśaḥ /",
  "GP12brndp2_u:8016": "indhanībhūtadehāste putrāḥ saṃkṣayamāgatāḥ // BndP_2,54.14 //",
  "GP12brndp2_u:8017": "krūrāḥ pāpasamācārāḥ sarvalokoparodhakāḥ /",
  "GP12brndp2_u:8018": "yataste tena rājendra na śokaṃ kartumarhasi // BndP_2,54.15 //",
  "GP12brndp2_u:8019": "sa tvaṃ dhairyadhano bhūtvā bhavita vyatayātmanaḥ /",
  "GP12brndp2_u:8020": "naṣṭaṃ mṛtamatītaṃ ca nānuśocanti paṇḍitāḥ // BndP_2,54.16 //",
  "GP12brndp2_u:8021": "tasmātpautramimaṃ bālamaṃśumantaṃ mahāmatim /",
  "GP12brndp2_u:8022": "turagānayanārthāya niyuṅkṣva nṛpasattama // BndP_2,54.17 //",
  "GP12brndp2_u:8023": "ityaktvā rājaśārdūlaṃ sadasyartviksamanvitam /",
  "GP12brndp2_u:8024": "kṣaṇena paśyatāṃ teṣāṃ nārado 'ntardadhe muniḥ // BndP_2,54.18 //",
  "GP12brndp2_u:8025": "tacchratvā vacana tasya nāradasya nṛpottamaḥ /",
  "GP12brndp2_u:8026": "duḥkhaśokaparātātmā dadhyau ciramudāradhīḥ // BndP_2,54.19 //",
  "GP12brndp2_u:8027": "taṃ dhyānayuktaṃ sadasi samāsīnamavāṅmukham /",
  "GP12brndp2_u:8028": "vasiṣṭhaḥ prāha rājānaṃ sāṃtvayandeśakālavit // BndP_2,54.20 //",
  "GP12brndp2_u:8029": "kimidaṃ dhairyasārāṇāmavakāśaṃ bhavadṛśām /",
  "GP12brndp2_u:8030": "labhate hṛdi cecchokaḥ prāptaṃ dhīra tayā phalam // BndP_2,54.21 //",
  "GP12brndp2_u:8031": "daurmanasyaṃ śithilayansarvaṃ diṣṭavaśānugam /",
  "GP12brndp2_u:8032": "manvāno 'nantaraṃ kṛtyaṃ kartumarhasyasaṃśayam // BndP_2,54.22 //",
  "GP12brndp2_u:8033": "vasiṣṭhenaivamuktastu rājā kāryārthatattvavit /",
  "GP12brndp2_u:8034": "dhṛtiṃ sattvaṃ samālaṃbya tatheti pratyabhāṣata // BndP_2,54.23 //",
  "GP12brndp2_u:8035": "aṃśumantaṃ samāhūya pautraṃ vinayaśālinam /",
  "GP12brndp2_u:8036": "brahmakṣattrasabhāmadhye śanairidamabhāṣata // BndP_2,54.24 //",
  "GP12brndp2_u:8037": "brahmadaṇḍahatāḥ sarve pitarastava putraka /",
  "GP12brndp2_u:8038": "patitāḥ pāpakarmāṇo niraye śāśvatīḥ samāḥ // BndP_2,54.25 //",
  "GP12brndp2_u:8039": "tvameva saṃtatirmahyaṃ rājyasyāsya ca rakṣitā /",
  "GP12brndp2_u:8040": "tvadāyattamaśeṣaṃ me śreyo 'mutra paratra ca // BndP_2,54.26 //",
  "GP12brndp2_u:8041": "sa tvaṃ gaccha mamādeśātpātāle kapilāntikam /",
  "GP12brndp2_u:8042": "turagānayanārthāya yatnena mahātānvitaḥ // BndP_2,54.27 //",
  "GP12brndp2_u:8043": "taṃ prārthayitvā vidhivatprasādya ca viśeṣataḥ /",
  "GP12brndp2_u:8044": "ādāya turagaṃ vatsa śīghramāgantumarhasi // BndP_2,54.28 //",
  "GP12brndp2_u:8045": "jaiminiruvāca",
  "GP12brndp2_u:8046": "evamuktoṃ'śumāṃstena praṇamya pitaraṃ pituḥ /",
  "GP12brndp2_u:8047": "tathetyuktvā mahābuddhiḥ prayayau kapilāntikam // BndP_2,54.29 //",
  "GP12brndp2_u:8048": "tamupāgamya vidhivannamaskṛtya yathāmati /",
  "GP12brndp2_u:8049": "praśrayāvanato bhūtvā śanairidamuvāca ha // BndP_2,54.30 //",
  "GP12brndp2_u:8050": "prasīda vipraśārdūla tvāmahaṃ śaraṇaṃ gataḥ /",
  "GP12brndp2_u:8051": "kopaṃ ca saṃhara kṣipraṃ lokaprakṣayakārakam // BndP_2,54.31 //",
  "GP12brndp2_u:8052": "tvayi kruddhe jagatsarvaṃ praṇāśamupayāsyati /",
  "GP12brndp2_u:8053": "praśāntimupayāhyāśulokāḥ saṃtu gatavyathāḥ // BndP_2,54.32 //",
  "GP12brndp2_u:8054": "prasanno 'smānmahābhāga paśya saumyena cakṣuṣā /",
  "GP12brndp2_u:8055": "ye tvatkrodhāgninirdagdhāstatsaṃtatimavehi mām // BndP_2,54.33 //",
  "GP12brndp2_u:8056": "nāmnāṃśumantaṃ naptāraṃ sagarasya mahīpateḥ /",
  "GP12brndp2_u:8057": "so 'haṃ tasya niyogena tvatprasādābhikāṅkṣayā // BndP_2,54.34 //",
  "GP12brndp2_u:8058": "prāpto dāsyasi cedbrahmaṃsturagānayanāya ca /",
  "GP12brndp2_u:8059": "jaiminiruvāca",
  "GP12brndp2_u:8060": "iti tadvacanaṃ śrutvā yogīndrapravaro muniḥ // BndP_2,54.35 //",
  "GP12brndp2_u:8061": "aṃśumantaṃ samālokya prasanna idamabravīt /",
  "GP12brndp2_u:8062": "svāgataṃ bhavato vatsa diṣṭyā ca tvamihāgataḥ // BndP_2,54.36 //",
  "GP12brndp2_u:8063": "gaccha śīghraṃ hayaścāyaṃ nīyatāṃ sagarāntikam /",
  "GP12brndp2_u:8064": "adhikṣipto 'sya yajño 'pi prāgataḥ saṃpravarttatām // BndP_2,54.37 //",
  "GP12brndp2_u:8065": "vriyatāṃ ca varo mattastvayā yaste manogataḥ /",
  "GP12brndp2_u:8066": "dāsye sudurlabhamapi tvadbhaktiparitoṣitaḥ // BndP_2,54.38 //",
  "GP12brndp2_u:8067": "eṣāṃ tu saṃpramāśaṃ hi gatvā vada pitāmaham /",
  "GP12brndp2_u:8068": "pāpānāṃ maraṇaṃ tveṣāṃ na ca śocitumarhasi // BndP_2,54.39 //",
  "GP12brndp2_u:8069": "tataḥ praṇāmya cogīndramaṃśumānidamabravīt /",
  "GP12brndp2_u:8070": "varaṃ dadāsi cenmahyaṃ varaye tvāṃ mahāmune // BndP_2,54.40 //",
  "GP12brndp2_u:8071": "varamarhāmi cettvattaḥ prasanno dātumarhasi /",
  "GP12brndp2_u:8072": "tvadroṣapāvakapluṣṭāḥ pitaro ye mamākhilāḥ // BndP_2,54.41 //",
  "GP12brndp2_u:8073": "saṃprayāsyanti te brahmannirayaṃ śāsvatīḥ samāḥ /",
  "GP12brndp2_u:8074": "brahmadaṇḍahatānāṃ tu na hi piṇḍodakakriyāḥ // BndP_2,54.42 //",
  "GP12brndp2_u:8075": "piṇḍodakavihīnānāmiha loke mahāmune /",
  "GP12brndp2_u:8076": "vidyate pitṛsālokyaṃ na khalu śruticoditam // BndP_2,54.43 //",
  "GP12brndp2_u:8077": "akṣayaḥ svargavāso 'stu teṣāṃ tu tvatprasādataḥ /",
  "GP12brndp2_u:8078": "vareṇānena bhagavankṛtakṛtyo bhāvāmyaham // BndP_2,54.44 //",
  "GP12brndp2_u:8079": "tatprasīda tvamevaiṣāṃ svargatervada kāraṇam /",
  "GP12brndp2_u:8080": "yenoddhāraṇameteṣāṃ vahneḥ kopasya vai bhavet // BndP_2,54.45 //",
  "GP12brndp2_u:8081": "tatastamāha yogīndraḥsuprasannena cetasā /",
  "GP12brndp2_u:8082": "nirayoddhāraṇaṃ teṣāṃ tvayā vatsa na śakyate // BndP_2,54.46 //",
  "GP12brndp2_u:8083": "taiścāpi narake tāvadvastavyaṃ pāpakarmabhiḥ /",
  "GP12brndp2_u:8084": "kālaḥ pratīkṣyatāṃ tāvadyāvattvatpautrasaṃbhavaḥ // BndP_2,54.47 //",
  "GP12brndp2_u:8085": "kālānte bhavitā vatsa pautrastava mahāmatiḥ /",
  "GP12brndp2_u:8086": "rājā bhagīratho nāma sarvadharmārthatattvavit // BndP_2,54.48 //",
  "GP12brndp2_u:8087": "sa tu yatnena mahatā pitṛgauravayantritaḥ /",
  "GP12brndp2_u:8088": "āneṣyati divo gaṅgāṃ tapastaptvā mahāddhruvam // BndP_2,54.49 //",
  "GP12brndp2_u:8089": "tadaṃbhasā pāviteṣu teṣāṃ gātrāsthibhasmasu /",
  "GP12brndp2_u:8090": "prāpnuvanti gatiṃ svarge bhavataḥ pitaro 'khilāḥ // BndP_2,54.50 //",
  "GP12brndp2_u:8091": "tatheti tasyā māhātmyaṃ gaṅgāyā nṛpanandana /",
  "GP12brndp2_u:8092": "bhāgīrathīti loke 'sminsā vikhyātimupaiṣyati // BndP_2,54.51 //",
  "GP12brndp2_u:8093": "yattoyaplāviteṣvasthibhasmalomanakheṣvapi /",
  "GP12brndp2_u:8094": "nirayādapi saṃyāti dehī svarlokamakṣayam // BndP_2,54.52 //",
  "GP12brndp2_u:8095": "tasmāttvaṃ gaccha bhadraṃ te naśokaṃ karttumarhasi /",
  "GP12brndp2_u:8096": "pitāmahāya caivainamaśvaṃ saṃpratipādaya // BndP_2,54.53 //",
  "GP12brndp2_u:8097": "jaiminiruvāca",
  "GP12brndp2_u:8098": "tataḥ praṇamya taṃ bhaktyā tathetyuktvā mahāmatiḥ /",
  "GP12brndp2_u:8099": "yayau tenābhyanujñātaḥ sāketanagaraṃ prati // BndP_2,54.54 //",
  "GP12brndp2_u:8100": "sagaraṃ sa samāsādya taṃ praṇamya yathākramam /",
  "GP12brndp2_u:8101": "nyavedayacca vṛttāntaṃ munesteṣāṃ tathānmanaḥ // BndP_2,54.55 //",
  "GP12brndp2_u:8102": "pradadauturagaṃ cāpi samānītaṃ prayatnataḥ /",
  "GP12brndp2_u:8103": "ataḥ paramanuṣṭheyamabravītkiṃ mayeti ca // BndP_2,54.56 //",
  "GP12brndp2_u:8104": "iti śrībrahmāṇḍe mahāpurāṇe vāyuprokte madhyamabhāge tṛtīya upoddhātapāde kapilāśramasthāśvānayanaṃ nāma catuṣpañcāśattamo 'dhyāyaḥ // 54//",
  "GP12brndp2_u:8105": "_____________________________________________________________",
  "GP12brndp2_u:8106": "Äḥ",
  "GP12brndp2_u:8107": "abhinandyāśiṣātyarthaṃ lālayanpraśaśaṃsa ha // BndP_2,55.1 //",
  "GP12brndp2_u:8108": "atha ṛtviksadasyaiśca sahito rājasattamaḥ /",
  "GP12brndp2_u:8109": "upākramata taṃ yajñe vidhivadvedapāragaiḥ // BndP_2,55.2 //",
  "GP12brndp2_u:8110": "tataḥ pravavṛte yajñaḥ sarvasaṃpadguṇānvitaḥ /",
  "GP12brndp2_u:8111": "samyagaurvavasiṣṭhādyairmunibhiḥ saṃpravarttitaḥ // BndP_2,55.3 //",
  "GP12brndp2_u:8112": "hiraṇmayamayī vediḥ pātrāṇyuccāvacāni ca /",
  "GP12brndp2_u:8113": "susamṛddhaṃ yathāśāstraṃ yajñe sarvaṃ babhūva ha // BndP_2,55.4 //",
  "GP12brndp2_u:8114": "evaṃ pravarttitaṃ yajñamṛtvijaḥ sarva eva te /",
  "GP12brndp2_u:8115": "kramātsamāpayāmāsuryajamānapurassarāḥ // BndP_2,55.5 //",
  "GP12brndp2_u:8116": "samāpayitvā taṃ yajñaṃ rājā vidhividāṃ varaḥ /",
  "GP12brndp2_u:8117": "yathāvaddakṣiṇāṃ caiva ṛtvijāṃ pradadau tadā // BndP_2,55.6 //",
  "GP12brndp2_u:8118": "atha ṛtviksadasyānāṃ brāhmaṇānāṃ tathārthinām /",
  "GP12brndp2_u:8119": "tatkāṅkṣitādabhyadhikaṃ pradadau vasu sarvaśaḥ // BndP_2,55.7 //",
  "GP12brndp2_u:8120": "evaṃ saṃtarpya viprādīndakṣiṇābhiryathākramam /",
  "GP12brndp2_u:8121": "kṣamāpayāmāsa gurūnsadasyānpraṇipatya ca // BndP_2,55.8 //",
  "GP12brndp2_u:8122": "brāhmaṇādyaistato varṇairṛtvigbhiśca samanvitaḥ /",
  "GP12brndp2_u:8123": "vārakīyākadaṃbaiśca sūtamāgadhavandibhiḥ // BndP_2,55.9 //",
  "GP12brndp2_u:8124": "anvīyamānaḥ sastrīkaḥ śvetacchatravirājitaḥ /",
  "GP12brndp2_u:8125": "dodhūyamānacamaro vālavyajanarājitaḥ // BndP_2,55.10 //",
  "GP12brndp2_u:8126": "nānāvāditranirghoṣairbadhirīkṛtadiṅmukhaḥ /",
  "GP12brndp2_u:8127": "sa gatvā sarayūtīraṃ yathāśāśtraṃ yathāvidhi // BndP_2,55.11 //",
  "GP12brndp2_u:8128": "cakārāvabhṛthasnānaṃ muditaḥ sahabandhubhiḥ /",
  "GP12brndp2_u:8129": "evaṃ snātvā sapatnīkaḥ suhṛdbhirbrāhmaṇaiḥ saha // BndP_2,55.12 //",
  "GP12brndp2_u:8130": "vīṇāveṇumṛdaṅgādinānāvāditraniḥsvanaiḥ /",
  "GP12brndp2_u:8131": "maṅgalyairvedaghoṣaiśca saha viprajaneritaiḥ // BndP_2,55.13 //",
  "GP12brndp2_u:8132": "saṃstūyamānaḥ paritaḥ sūtamāgadhabandibhiḥ /",
  "GP12brndp2_u:8133": "praviveśa purīṃ ramyāṃ hṛṣṭapuṣṭajanāyutam // BndP_2,55.14 //",
  "GP12brndp2_u:8134": "śvetavyajana sacchatrapatākādhvajamālinīm /",
  "GP12brndp2_u:8135": "siktasaṃmṛṣṭabhūbhāgāpaṇaśobhāsamanvitām // BndP_2,55.15 //",
  "GP12brndp2_u:8136": "kailāsādriprakāśābhirujjvalāṃ saudhapaṅktibhiḥ /",
  "GP12brndp2_u:8137": "sa tatrāgarudhūpotthagandhāmoditadiṅmukham // BndP_2,55.16 //",
  "GP12brndp2_u:8138": "vikīryamāṇaḥ paritaḥ pauranārījanairmuhuḥ /",
  "GP12brndp2_u:8139": "lājavarṣeṇa sānandaṃ vīkṣamāṇaśca nāgaraiḥ // BndP_2,55.17 //",
  "GP12brndp2_u:8140": "upadābhiranekābhistatratatra vaṇigjanaiḥ /",
  "GP12brndp2_u:8141": "saṃbhāvyamānaḥ śanakairjagama svapuraṃ prati // BndP_2,55.18 //",
  "GP12brndp2_u:8142": "sa praviśya gṛhaṃ ramyaṃ sarvamaṇḍalamaṇḍitam /",
  "GP12brndp2_u:8143": "samyaksaṃbhāvayāmāsa suhṛdo brāhmaṇānapi // BndP_2,55.19 //",
  "GP12brndp2_u:8144": "saṃsevyamānaśca tadā nānādeśeśvarairnṛpaiḥ /",
  "GP12brndp2_u:8145": "sabhāyāṃ rājaśārdūlo reme śakra ivāparaḥ // BndP_2,55.20 //",
  "GP12brndp2_u:8146": "evaṃ suhṛdbhiḥ sahitaḥ pūrayitvā manoratham /",
  "GP12brndp2_u:8147": "sagaraḥ saha bhāryābhyāṃ reme nṛpavarottamaḥ // BndP_2,55.21 //",
  "GP12brndp2_u:8148": "aṃśumantaṃ tataḥ pautraṃ mudā vinayaśālinam /",
  "GP12brndp2_u:8149": "vasiṣṭhānumate rājā yauvarājye 'bhyaṣecayat // BndP_2,55.22 //",
  "GP12brndp2_u:8150": "paurajānapadānāṃ tu bandhūnāṃ suhṛdāmapi /",
  "GP12brndp2_u:8151": "sa priyo 'bhavadatyarthamudāraiśca guṇairnṛpaḥ // BndP_2,55.23 //",
  "GP12brndp2_u:8152": "prajāstamanvarajyanta bālamapyamitaujasam /",
  "GP12brndp2_u:8153": "navaṃ ca śuklapakṣādauśītāṃśumaciroditam // BndP_2,55.24 //",
  "GP12brndp2_u:8154": "sa tena sahitaḥ śrīmānsutdṛdbhiśca nṛpottamaḥ /",
  "GP12brndp2_u:8155": "bhāryābhyāmanurūpābhyāṃ ramamāṇo 'vasacciram // BndP_2,55.25 //",
  "GP12brndp2_u:8156": "yuvaiva rājaśārdūlaḥ sākṣāddharma ivāparaḥ /",
  "GP12brndp2_u:8157": "pālayāmāsa vasudhāṃ saśailavanakānanām // BndP_2,55.26 //",
  "GP12brndp2_u:8158": "evaṃ mahānahimadīdhitivaṃśamauliratnāya yamānavapuruttarakosaleśaḥ /",
  "GP12brndp2_u:8159": "pūrṇenduvatsakalalokamano 'bhirāmaḥ sārddha prajābhirakhilābhiralaṃ jaharṣa // BndP_2,55.27 //",
  "GP12brndp2_u:8160": "iti śrībrahmāṇḍe mahāpurāṇe vāyuprokte madhyamābhāge tṛtīya upoddhātapāde sāgaropākhyāneśumato rājyaprāptirnāma pañcapañcaśattamo 'dhyāyaḥ // 55//",
  "GP12brndp2_u:8161": "_____________________________________________________________",
  "GP12brndp2_u:8162": "jaiminiruvāca",
  "GP12brndp2_u:8163": "etatte caritaṃ sarvaṃ sagarasya mahātmanaḥ /",
  "GP12brndp2_u:8164": "saṃkṣepavistarābhyāṃ tu kathitaṃ pāpanāśanam // BndP_2,56.1 //",
  "GP12brndp2_u:8165": "khaṇḍoṃ 'yaṃ bhārato nāma dakṣiṇottaramāyataḥ /",
  "GP12brndp2_u:8166": "navayojanasāhasraṃ vistāraparimaṇḍalam // BndP_2,56.2 //",
  "GP12brndp2_u:8167": "putraistasya naredrasya mṛgayadbhisturaṅgamam /",
  "GP12brndp2_u:8168": "yojanānāṃ sahasraṃ tu khātvāṣṭau vinipātitāḥ // BndP_2,56.3 //",
  "GP12brndp2_u:8169": "sāgarasya sutairyasmādvarddhito makarālayaḥ /",
  "GP12brndp2_u:8170": "tataḥ prabhṛti lokeṣu sāgarākhyāmavāptavān // BndP_2,56.4 //",
  "GP12brndp2_u:8171": "brahmapādāvadhi mahīṃ satīrthakṣetrakānanām /",
  "GP12brndp2_u:8172": "abdhiḥ saṃkramayāmāsa parikṣipya nijāṃbhasā // BndP_2,56.5 //",
  "GP12brndp2_u:8173": "tatastannilayāḥ sarve sadevāsuramānavāḥ /",
  "GP12brndp2_u:8174": "itastataśca saṃjātā duḥkhena mahatānvitāḥ // BndP_2,56.6 //",
  "GP12brndp2_u:8175": "gokarṇaṃ nāma vikhyātaṃ kṣetraṃ sarvasurārcitam /",
  "GP12brndp2_u:8176": "sārddhayojanavistāraṃ tīre paścima vāridheḥ // BndP_2,56.7 //",
  "GP12brndp2_u:8177": "tatrāsaṃkhyāni tīrthāni munidevālayāśca vai /",
  "GP12brndp2_u:8178": "vasaṃti siddhasaṃghāśca kṣetre tasminpurā nṛpa // BndP_2,56.8 //",
  "GP12brndp2_u:8179": "kṣetraṃ tallokavikhyātaṃ sarvapāpaharaṃ śubham /",
  "GP12brndp2_u:8180": "tattīrthamabdherapatadbhāge dakṣiṇapaścime // BndP_2,56.9 //",
  "GP12brndp2_u:8181": "yatra sarve tapastaptvā munayaḥ saṃśitavratāḥ /",
  "GP12brndp2_u:8182": "nirvāṇaṃ paramaṃ prāptāḥ punarāvṛttivarjitam // BndP_2,56.10 //",
  "GP12brndp2_u:8183": "tattretrasya prabhāveṇa prītyā bhūtagaṇaiḥ saha /",
  "GP12brndp2_u:8184": "devyā ca sakalairdevairnityaṃ vasati śaṅkaraḥ // BndP_2,56.11 //",
  "GP12brndp2_u:8185": "enāṃsi yatsamuddiśya tīrthayātrāṃ prakurvatām /",
  "GP12brndp2_u:8186": "nṛṇāmāśu praṇaśyanti pravāte śuṣkaparṇavat // BndP_2,56.12 //",
  "GP12brndp2_u:8187": "tatkṣetrasevanaratir naiva jātvabhijāyate /",
  "GP12brndp2_u:8188": "samīpe vasamānonāmapi puṃsāṃ durātmanām // BndP_2,56.13 //",
  "GP12brndp2_u:8189": "mahātā sukṛtenaiva tatkṣetragamane ratiḥ /",
  "GP12brndp2_u:8190": "nṛṇāṃ saṃjāyate rājannānyathā tu kathañcana // BndP_2,56.14 //",
  "GP12brndp2_u:8191": "nirbandhena tu ye tasminprāṇinaḥ sthirajaṅgamāḥ /",
  "GP12brndp2_u:8192": "mriyante nṛpa sadyaste svargaṃ prāpsyanti śāśvatam // BndP_2,56.15 //",
  "GP12brndp2_u:8193": "smṛtyāpi sakalaiḥ pāpairyasya mucyeta mānavaḥ /",
  "GP12brndp2_u:8194": "kṣetrāṇāmuttamaṃ kṣetraṃ sarvatīrthaniketanam // BndP_2,56.16 //",
  "GP12brndp2_u:8195": "snātvā caiteṣu tīrtheṣu yajantaśca sadāśivam /",
  "GP12brndp2_u:8196": "siddhikāmā vasaṃti sma munayastatra kecana // BndP_2,56.17 //",
  "GP12brndp2_u:8197": "kāmakrodhavinirmuktā ye tasminvītamatsarāḥ /",
  "GP12brndp2_u:8198": "nivasaṃtyacireṇaiva tatsiddhiṃprāpnuvanti hi // BndP_2,56.18 //",
  "GP12brndp2_u:8199": "japahomaratāḥ śāntā nipatā brahmacāriṇaḥ /",
  "GP12brndp2_u:8200": "vasaṃti tasminye te hi siddhiṃ prāpsyantyabhīpsitām // BndP_2,56.19 //",
  "GP12brndp2_u:8201": "dānahomajapādyaṃ vai pitṛdevadvijārcanam /",
  "GP12brndp2_u:8202": "anyasmātkoṭiguṇitaṃ bhavettasminphalaṃ nṛpa // BndP_2,56.20 //",
  "GP12brndp2_u:8203": "aṃbhodhisalile magna tasmin kṣetre 'tipāvane /",
  "GP12brndp2_u:8204": "mahatā tapasā yuktā munayastannivāsinaḥ // BndP_2,56.21 //",
  "GP12brndp2_u:8205": "sahyaṃ śikhariṇaṃ śreṣṭhaṃ nilayārthaṃ samāruhan /",
  "GP12brndp2_u:8206": "vasaṃtastatra te sarve saṃpradhārya parasparam // BndP_2,56.22 //",
  "GP12brndp2_u:8207": "sahendrādrau tapasyantaṃ rāmaṃ gantuṃ pracakramuḥ /",
  "GP12brndp2_u:8208": "rājovāca /",
  "GP12brndp2_u:8209": "agastyapītatoye 'bdhau parito rājanandanaiḥ // BndP_2,56.23 //",
  "GP12brndp2_u:8210": "khātvādhaḥ pātite kṣetre satīrthāśramakānane /",
  "GP12brndp2_u:8211": "bhūbhāgeṣu tathānyeṣu puragramākarādiṣu // BndP_2,56.24 //",
  "GP12brndp2_u:8212": "vināśiteṣu deśeṣu samudropāntavarttiṣu /",
  "GP12brndp2_u:8213": "kimakārṣurmuniśreṣṭha janāstannilayāstataḥ // BndP_2,56.25 //",
  "GP12brndp2_u:8214": "tatraiva cāvasankṛcchrātprasthitānyatra vā tataḥ /",
  "GP12brndp2_u:8215": "kiyatā caiva kālena saṃpūrṇo 'bhūdapāṃnidhiḥ /",
  "GP12brndp2_u:8216": "kena vāpi prakāreṇa brahmannetadvadasva me // BndP_2,56.26 //",
  "GP12brndp2_u:8217": "jaiminiruvāca",
  "GP12brndp2_u:8218": "anūpeṣu pradeśeṣu nāśiteṣu durātmabhiḥ // BndP_2,56.27 //",
  "GP12brndp2_u:8219": "janāstannilayāḥ sarve saṃprayātā itastataḥ /",
  "GP12brndp2_u:8220": "tatraiva cāvasankṛcchrātkecitkṣetranivāsinaḥ // BndP_2,56.28 //",
  "GP12brndp2_u:8221": "etasminneva kāle tu rājannaṃśumataḥ sutaḥ /",
  "GP12brndp2_u:8222": "babhūva bhuvidharmātmā dilīpa iti viśrutaḥ // BndP_2,56.29 //",
  "GP12brndp2_u:8223": "rājye 'bhiṣicya taṃ samyagbhuktabhogoṃ'śumānnṛpaḥ /",
  "GP12brndp2_u:8224": "vanaṃ jagāma medhāvī tapase dhṛtamānasaḥ // BndP_2,56.30 //",
  "GP12brndp2_u:8225": "dilīpastu tataḥśrīmānaśeṣāṃ pṛthivīmimām /",
  "GP12brndp2_u:8226": "pālayāmāsa dharmeṇa vijitya sakalānarīn // BndP_2,56.31 //",
  "GP12brndp2_u:8227": "bhagīratho nāma sutastasyāsīllokaviśrutaḥ /",
  "GP12brndp2_u:8228": "sarvadharmārthakuśalaḥ śrīmānamitavikramaḥ // BndP_2,56.32 //",
  "GP12brndp2_u:8229": "rājye 'bhiṣicya taṃ rājā dilīpo 'pi vanaṃ yayau /",
  "GP12brndp2_u:8230": "sa cāpi pālayannurvīṃ samyagvihatakaṇṭakām // BndP_2,56.33 //",
  "GP12brndp2_u:8231": "mumude vividhairbhogairdivi devapatiryathā /",
  "GP12brndp2_u:8232": "sa śuśrāvātmanaḥ pūrvaṃ pūrvajānāṃ mahīpatiḥ // BndP_2,56.34 //",
  "GP12brndp2_u:8233": "niraye patanaṃ ghoraṃ viprakopasamudbhavam /",
  "GP12brndp2_u:8234": "brahmadaṇḍahatānsarvānpitañchrutvātiduḥkhitaḥ // BndP_2,56.35 //",
  "GP12brndp2_u:8235": "rājye bandhuṣu bhoge vā nirvedaṃ paramaṃ yayau /",
  "GP12brndp2_u:8236": "sa mantripravare rājyaṃ vinyasya tapase vanam // BndP_2,56.36 //",
  "GP12brndp2_u:8237": "prayayau svapitṝnnākaṃ ninīṣurnṛpasattamaḥ /",
  "GP12brndp2_u:8238": "tapasā mahātā pūrvamāyuṣe kamalodbhavam // BndP_2,56.37 //",
  "GP12brndp2_u:8239": "ārādhya tasmāllebhe ca yāvadāyurnijepsitam /",
  "GP12brndp2_u:8240": "tato gaṅgāṃ mahārāja samārādhya prasādya ca // BndP_2,56.38 //",
  "GP12brndp2_u:8241": "varamāgamanaṃ vavre divastasyā mahīṃprati /",
  "GP12brndp2_u:8242": "tatastāṃ śirasā dharttu tapasā'rādhayacchivam // BndP_2,56.39 //",
  "GP12brndp2_u:8243": "sa cāpi tadvaraṃ tasmai pradadau bhaktavatsalaḥ /",
  "GP12brndp2_u:8244": "merormūrdhnastato gaṅgāṃ pataṃ tī śirasātmanaḥ // BndP_2,56.40 //",
  "GP12brndp2_u:8245": "sagrāhanakramakarāṃ jagrāha jagatāṃ patiḥ /",
  "GP12brndp2_u:8246": "sā tacchiraḥ samāsādya mahāvegapravāhinī // BndP_2,56.41 //",
  "GP12brndp2_u:8247": "tajjaṭāmaṇḍale śubhre vililye sātigahvare /",
  "GP12brndp2_u:8248": "culakodakavacchaṃbhorvilīnāṃ śirasi prabhoḥ // BndP_2,56.42 //",
  "GP12brndp2_u:8249": "vilokya tatpramokṣāya punarārādhayaddharam /",
  "GP12brndp2_u:8250": "sa tāṃ śarvaprasādena labdhvā tu bhuvamāgatām // BndP_2,56.43 //",
  "GP12brndp2_u:8251": "āninye sāgarā dagdhā yatra tāṃ vai diśaṃ prati /",
  "GP12brndp2_u:8252": "sa'nuvrajantī rājānaṃ rājarṣeryajataḥ pathi // BndP_2,56.44 //",
  "GP12brndp2_u:8253": "tadyajñavāṭamakhilaṃ plāvayāmāsa sarvataḥ /",
  "GP12brndp2_u:8254": "sa tu rājaṛṣiḥ kruddho yajñavāṭe 'khile tayā // BndP_2,56.45 //",
  "GP12brndp2_u:8255": "magne gaṇḍūṣajalavatsa papau tāmaśeṣataḥ /",
  "GP12brndp2_u:8256": "atandrito varṣaśataṃ śuśrūṣitavā sa taṃ punaḥ // BndP_2,56.46 //",
  "GP12brndp2_u:8257": "tasmātprasannānnṛpatirleme gaṅgāṃ mahātmanaḥ /",
  "GP12brndp2_u:8258": "uṣitvā suciraṃ tasyanisṛtā jaṭharādyataḥ // BndP_2,56.47 //",
  "GP12brndp2_u:8259": "prathitaṃ jāhnavītyasyāstato nāmābhavadbhuvi /",
  "GP12brndp2_u:8260": "bhagīrathānugā bhūtvā tatpitṝṇāmaśeṣataḥ // BndP_2,56.48 //",
  "GP12brndp2_u:8261": "nijāṃbhasāsthibhasmāni siṣeca suranimnagā /",
  "GP12brndp2_u:8262": "tatastadaṃbhasā sikteṣvasthibhasmasu tatkṣaṇāt // BndP_2,56.49 //",
  "GP12brndp2_u:8263": "nirayātsāgarāḥ sarve naṣṭapāpā divaṃ yayuḥ /",
  "GP12brndp2_u:8264": "evaṃ sā sāgarānsarvāndivaṃ nītvā mahāndī // BndP_2,56.50 //",
  "GP12brndp2_u:8265": "tenaiva mārgeṇa javātprayātā pūrvasāgaram /",
  "GP12brndp2_u:8266": "senormūrdhnaścaturbhedā bhūtvā yātā caturddiśam // BndP_2,56.51 //",
  "GP12brndp2_u:8267": "caturbhedatayā cābhūttasyā nāmnāṃ catuṣṭayam /",
  "GP12brndp2_u:8268": "sītā cālakanandā ca sucakṣurbhadravatyapi // BndP_2,56.52 //",
  "GP12brndp2_u:8269": "agastyapītasalilācciraṃ śuṣkodakā api /",
  "GP12brndp2_u:8270": "gaṅgāṃbhasā punaḥ pūrṇāścatvāro 'mbudhayo 'bhavan // BndP_2,56.53 //",
  "GP12brndp2_u:8271": "pūrvamāṇe samudre tu sāgaraiḥ parivarddhite /",
  "GP12brndp2_u:8272": "antarhitābhavandeśā bahavastatsamīpagāḥ // BndP_2,56.54 //",
  "GP12brndp2_u:8273": "samudropāntavarttīni kṣetrāṇi ca samantataḥ /",
  "GP12brndp2_u:8274": "itastataḥ prayātāśca janāstannilayā nṛpa // BndP_2,56.55 //",
  "GP12brndp2_u:8275": "gokarṇamiti ca kṣetraṃ pūrvaṃ proktaṃ tu yattava /",
  "GP12brndp2_u:8276": "armavopāttavarttitvātsamudre 'tarddhimāgamat // BndP_2,56.56 //",
  "GP12brndp2_u:8277": "tatastannilayāḥ sarve taduddhārābhikāṅkṣiṇaḥ /",
  "GP12brndp2_u:8278": "sahyādrerbhṛguśārdūlaṃ draṣṭukāmā yayurnṛpa // BndP_2,56.57 //",
  "GP12brndp2_u:8279": "iti śrībrahmāṇḍe mahāpurāṇe vāyuprokte madhyamābhāge tṛtīya upoddhātapāde gaṅgānayanaṃ nāma ṣaṭpañcaśattamo 'dhyāyaḥ",
  "GP12brndp2_u:8280": "_____________________________________________________________",
  "GP12brndp2_u:8281": "jaiminiruvāca",
  "GP12brndp2_u:8282": "tataḥ śuṣkasumitrādyā munayaḥ śaṃsitavratāḥ /",
  "GP12brndp2_u:8283": "yayurdidṛkṣavo rāmaṃ mahendramacalaṃ prati // BndP_2,57.1 //",
  "GP12brndp2_u:8284": "atītya subahūndeśānvanāni saritastathā /",
  "GP12brndp2_u:8285": "āseduracalaśreṣṭhaṃ krameṇa munipuṅgavāḥ // BndP_2,57.2 //",
  "GP12brndp2_u:8286": "tamāruhya śanaistasyakhyātamāśramamaṇḍalam /",
  "GP12brndp2_u:8287": "praśāntakrūrasattvāḍhyaṃ śubhaṃ madhye tapovanam // BndP_2,57.3 //",
  "GP12brndp2_u:8288": "sarvarttuphalapuṣpāḍhyatarukhaṇḍamanoharam /",
  "GP12brndp2_u:8289": "snigdhacchāyamanaupamyaṃ svāmodisukhamārutam // BndP_2,57.4 //",
  "GP12brndp2_u:8290": "taṃ tadāśramamāsādya brahmaghoṣeṇa nāditam /",
  "GP12brndp2_u:8291": "viviśurtdṛṣṭamanaso yathāvṛddhapurassaram // BndP_2,57.5 //",
  "GP12brndp2_u:8292": "brahmāsane sukhāsīnaṃ mṛdukṛṣṇājinottare /",
  "GP12brndp2_u:8293": "śiṣyaiḥ parivṛtaṃ śāntaṃ dadṛśuste tapodhanāḥ // BndP_2,57.6 //",
  "GP12brndp2_u:8294": "kālāgnimiva lokāṃstrīndagdhvā pūrvaṃ nijecchayā /",
  "GP12brndp2_u:8295": "taddoṣaśāntyai tapasi pravṛttamiv dehinam // BndP_2,57.7 //",
  "GP12brndp2_u:8296": "te sametya bhṛguśreṣṭhaṃ vinayācāraśālinaḥ /",
  "GP12brndp2_u:8297": "vavandire mahāmaunaṃ bhaktipraṇatakandharāḥ // BndP_2,57.8 //",
  "GP12brndp2_u:8298": "tatastānāgatāndṛṣṭvā munīnbhṛgukulodvahaḥ /",
  "GP12brndp2_u:8299": "arghapādyādibhiḥ samyakpūjayāmāsa sādaram // BndP_2,57.9 //",
  "GP12brndp2_u:8300": "tānāsīnānkṛtātithyānṛṣīndeśāntarāgatān /",
  "GP12brndp2_u:8301": "uvāca bhṛguśārdūlaḥ smitapūrvamidaṃ vacaḥ // BndP_2,57.10 //",
  "GP12brndp2_u:8302": "svāgataṃ vo mahābhāgā yūyaṃ sarve samāgatāḥ /",
  "GP12brndp2_u:8303": "karaṇīyaṃ kimasmābhirvadadhvamavicāritam // BndP_2,57.11 //",
  "GP12brndp2_u:8304": "tataste munayo rāmaṃ praṇamyedamathābruvan /",
  "GP12brndp2_u:8305": "avehyasmānmuniśreṣṭha gokarṇanilayānmunīn // BndP_2,57.12 //",
  "GP12brndp2_u:8306": "khanadbhiḥ sāgarairbhūmiṃ kasmiṃścitkāraṇāntare /",
  "GP12brndp2_u:8307": "satīrthaṃ tanmahākṣetraṃ patitaṃ sāgarāṃbhasi // BndP_2,57.13 //",
  "GP12brndp2_u:8308": "utsāritārmavajalaṃ kṣetraṃ tatsarvapāvanam /",
  "GP12brndp2_u:8309": "upalabdhumabhīpsāmo bhavatastu na saṃśayaḥ // BndP_2,57.14 //",
  "GP12brndp2_u:8310": "viṣṇoraṃśena saṃjāto bhavānbhṛgukule kila /",
  "GP12brndp2_u:8311": "tasmātkartumaśakyaṃ te trailokye 'pi na kiñcana // BndP_2,57.15 //",
  "GP12brndp2_u:8312": "vāñchitārthaprado loke tvamevetyanuśuśruma /",
  "GP12brndp2_u:8313": "vayaṃ tvāmāgatāḥ sarve rāmaitadabhiyācitum // BndP_2,57.16 //",
  "GP12brndp2_u:8314": "sa tvamātmaprabhāveṇa kṣetrapravaramadya tat /",
  "GP12brndp2_u:8315": "dātumarhasi viprendra samutsāryārmavodakam // BndP_2,57.17 //",
  "GP12brndp2_u:8316": "rāma uvāca",
  "GP12brndp2_u:8317": "etatsarvamaśeṣaṇa viditaṃ me tapodhanāḥ /",
  "GP12brndp2_u:8318": "karaṇīyaṃ ca vaḥ kṛtyaṃ mayā nātra vicāraṇā // BndP_2,57.18 //",
  "GP12brndp2_u:8319": "kiṃ tu yuṣmadabhipretaṃ karma loke sudāruṇam /",
  "GP12brndp2_u:8320": "śastrasaṃgrahaṇācchakyaṃ mayāpi na tadanyathā // BndP_2,57.19 //",
  "GP12brndp2_u:8321": "dattasarvābhayo 'haṃ vai nyastaśastraḥ śamānvitaḥ /",
  "GP12brndp2_u:8322": "tapaḥ samāsthitaścartu prāgeva pitṛ śāsanāt // BndP_2,57.20 //",
  "GP12brndp2_u:8323": "na jātu śastragrahaṇaṃ kariṣyāmītyahaṃ purā /",
  "GP12brndp2_u:8324": "pratiśrutya satāṃ madhye tapaḥ karttumihānaghāḥ // BndP_2,57.21 //",
  "GP12brndp2_u:8325": "śastragrahaṇasādhyatvādyuṣmadīpsitavastunaḥ /",
  "GP12brndp2_u:8326": "kiṅkarttavyaṃ mayātreti mama ḍolāyate manaḥ // BndP_2,57.22 //",
  "GP12brndp2_u:8327": "śuṣka upāca /",
  "GP12brndp2_u:8328": "satāṃ saṃrakṣaṇārthāya śastrasaṃgrahaṇaṃ tu yat /",
  "GP12brndp2_u:8329": "tannacyāvayate satyadyathoktaṃ brahmaṇā purā // BndP_2,57.23 //",
  "GP12brndp2_u:8330": "tasmādasmaddhitārthāya bhavatā grāhyamāyudham /",
  "GP12brndp2_u:8331": "dharma eva mahāṃstena caritaste bhaviṣyati // BndP_2,57.24 //",
  "GP12brndp2_u:8332": "jaiminiruvāca",
  "GP12brndp2_u:8333": "evaṃ saṃprārthyamānastu munibhirbhṛgupuṅgavaḥ /",
  "GP12brndp2_u:8334": "tamanudrutya medhāvī dharmamuddiśya kevalam // BndP_2,57.25 //",
  "GP12brndp2_u:8335": "sa taiḥ saha muniśreṣṭho diśaṃ dakṣiṇapaścimām /",
  "GP12brndp2_u:8336": "samuddiśya cacau rājandraṣṭukāmaḥ saritpatim // BndP_2,57.26 //",
  "GP12brndp2_u:8337": "sa sahyamacalaśreṣṭhamavatīrya bhṛgūdvahaḥ /",
  "GP12brndp2_u:8338": "tatparaṃ saritāṃ patyustīraṃ prāpa mahāmanāḥ // BndP_2,57.27 //",
  "GP12brndp2_u:8339": "sa dadarśa mahābhāgaḥ parito mārutākulam /",
  "GP12brndp2_u:8340": "ākaraṃ sarvaratnānāṃ pūryamāṇamanāratam // BndP_2,57.28 //",
  "GP12brndp2_u:8341": "aparijñeyagāṃbhīryaṃ mahātāmiva mānasam /",
  "GP12brndp2_u:8342": "duṣpārapāraṃ sarvasya vividhagrahasaṃhatim // BndP_2,57.29 //",
  "GP12brndp2_u:8343": "apradhṛṣya tamaṃ loke dhātāramiva kevalam /",
  "GP12brndp2_u:8344": "ātmānamiva cātmatve nyakkṛtākhilamuddhatam // BndP_2,57.30 //",
  "GP12brndp2_u:8345": "āśrayaṃ sarvasattvānāmāpagānāṃ ca pārthivaḥ /",
  "GP12brndp2_u:8346": "atyarthacapalottugataraṅgaśatamālinam // BndP_2,57.31 //",
  "GP12brndp2_u:8347": "upāntopalasaṃghātakuharāntarasaṃśrayāt /",
  "GP12brndp2_u:8348": "viśīryamāṇalaharīśataphenaughasobhitam // BndP_2,57.32 //",
  "GP12brndp2_u:8349": "gaṃbhīraghoṣaṃ jaladhiṃ paśyanmunigaṇaiḥ saha /",
  "GP12brndp2_u:8350": "saṃsevyamānastaralairlaharīkaṇaśītalaiḥ // BndP_2,57.33 //",
  "GP12brndp2_u:8351": "muhūrttamiva rājendra tīrenadanadīpateḥ /",
  "GP12brndp2_u:8352": "viśaśrame mahābāhurdraṣṭukāmaḥ pracetasam // BndP_2,57.34 //",
  "GP12brndp2_u:8353": "tato rāmaḥ samutthāya dakṣiṇābhimukhaḥ sthitaḥ /",
  "GP12brndp2_u:8354": "meghagaṃbhirayā vācā varuṇaṃ vākyamabravīt // BndP_2,57.35 //",
  "GP12brndp2_u:8355": "ahaṃ munigaṇaiḥ sārddhamāgatastvaddidṛkṣayā /",
  "GP12brndp2_u:8356": "tasmātsvarūpadhṛṅmahyaṃ praceto dehi darśanam // BndP_2,57.36 //",
  "GP12brndp2_u:8357": "iti śrutvāpi tadvākyaṃ varuṇo yādasāṃ patiḥ /",
  "GP12brndp2_u:8358": "na cacāla nijasthānānnṛpa dhīratarastvayam // BndP_2,57.37 //",
  "GP12brndp2_u:8359": "punaḥ punaśca rāmeṇa samāhūto 'pi toyarāṭ /",
  "GP12brndp2_u:8360": "na dadau darśanaṃ tasmai prativācyaṃ ca nābhyadhāt // BndP_2,57.38 //",
  "GP12brndp2_u:8361": "alaṅghanīyaṃ tadvākyaṃ varuṇenāvadhīritam /",
  "GP12brndp2_u:8362": "atyantamiti kāryārthī viduṣā samupekṣitam // BndP_2,57.39 //",
  "GP12brndp2_u:8363": "tataḥ pracetasā vākyaṃ manyamāno 'vadhīritam /",
  "GP12brndp2_u:8364": "cukopa tamabhiprekṣya rāmaḥ śastrabhṛtāṃ varaḥ // BndP_2,57.40 //",
  "GP12brndp2_u:8365": "saṃkṣubdhasāgarākāraḥ sa tadā svabalāśrayāt /",
  "GP12brndp2_u:8366": "nistoyamarṇavaṃ kartumiyeṣa ruṣito bhṛśam // BndP_2,57.41 //",
  "GP12brndp2_u:8367": "tato jalamupaspṛśya samīpe vijayaṃ dhanuḥ /",
  "GP12brndp2_u:8368": "tataḥ praṇamya manasā śarvaṃ rāmo mahāddhanuḥ // BndP_2,57.42 //",
  "GP12brndp2_u:8369": "gṛhītvāropayāmāsa krodhasaṃraktalocanaḥ /",
  "GP12brndp2_u:8370": "abhimṛśya dhanuḥśreṣṭhaṃ saguṇaṃ bhṛgusattamaḥ // BndP_2,57.43 //",
  "GP12brndp2_u:8371": "paśyatāṃ sarvabhūtānāṃ jyāghoṣamakarottadā /",
  "GP12brndp2_u:8372": "jyāghoṣaḥ śuśruve tasya divispṛgatiniṣṭhuraḥ // BndP_2,57.44 //",
  "GP12brndp2_u:8373": "cacāla nikhilāyena saptadvīpārmavā mahī /",
  "GP12brndp2_u:8374": "tataḥ sarabhasaṃ rāmaścāpe kālānalopamam // BndP_2,57.45 //",
  "GP12brndp2_u:8375": "suvarmapuṅkhaṃ viśikhaṃ saṃdadhe śarasattamam /",
  "GP12brndp2_u:8376": "tasminnastraṃ mahāghoraṃ bhārgavaṃ vahnidaivatam // BndP_2,57.46 //",
  "GP12brndp2_u:8377": "yuyoja bhṛguśārdūlaḥ samantrābhyāsamokṣaṇam /",
  "GP12brndp2_u:8378": "tataścacāla vasudhā saśailavanakānanā // BndP_2,57.47 //",
  "GP12brndp2_u:8379": "prakṣobhaṃ paramaṃ jagmurdevāsuramahoragāḥ /",
  "GP12brndp2_u:8380": "saṃdhitāstraṃ bhṛguśreṣṭhaṃ krodhasaṃraktalocanam // BndP_2,57.48 //",
  "GP12brndp2_u:8381": "dṛṣṭvā saṃbhrāntamanaso babhūvuḥ sacarācarāḥ /",
  "GP12brndp2_u:8382": "sadigdāhabhrapaṭalairabhavansaṃvṛtā diśaḥ // BndP_2,57.49 //",
  "GP12brndp2_u:8383": "vavuśca paruṣā vātā rajovyāptā mahāravāḥ /",
  "GP12brndp2_u:8384": "mandaraśmiraśītāṃśurabhūtasaṃraktamaṇḍalaḥ // BndP_2,57.50 //",
  "GP12brndp2_u:8385": "solkāpātāśanirvṛṣṭirbabhūva rudhirodakā /",
  "GP12brndp2_u:8386": "kimetaditi saṃbhrāntā dhūmodgārātibhīṣaṇam // BndP_2,57.51 //",
  "GP12brndp2_u:8387": "adhiropitadivyāstraṃ pracakarṣa mahāśaram /",
  "GP12brndp2_u:8388": "dhanurvikarṣamāṇaṃ taṃ sphurajjvālāgrasāyakam // BndP_2,57.52 //",
  "GP12brndp2_u:8389": "dadṛśurmunayo rāmaṃ kalpāntānalasannibham /",
  "GP12brndp2_u:8390": "ākarṇākṛṣṭakodaṇḍamaṇḍalābhyaṃ tarasthitam // BndP_2,57.53 //",
  "GP12brndp2_u:8391": "tasya pratibhayākāraṃ duṣprāpamabhavadvapuḥ /",
  "GP12brndp2_u:8392": "vikṛṣṭadhanuṣastasya rūpamugraṃ raveriva // BndP_2,57.54 //",
  "GP12brndp2_u:8393": "kalpānte 'bhyuditasyeva maṇḍalaṃ pariveṣitam /",
  "GP12brndp2_u:8394": "kalpāntāgnasamajvālābhīṣaṇaṃ sphurato vapuḥ // BndP_2,57.55 //",
  "GP12brndp2_u:8395": "tasyālakṣyata cakramya hareriva ca maṇḍalam /",
  "GP12brndp2_u:8396": "sphuratkrodhānalajvālāparītasyātiraudratām // BndP_2,57.56 //",
  "GP12brndp2_u:8397": "avāpa viṣṇoḥ sa tadā narasiṃhākṛteriva /",
  "GP12brndp2_u:8398": "vapurvikṛṣṭacāpasya bhṛkuṭīkuṭilānanam // BndP_2,57.57 //",
  "GP12brndp2_u:8399": "rāmasyābhūdbhavasyeva didhakṣostripuraṃ purā /",
  "GP12brndp2_u:8400": "jājvalyamānavapuṣaṃ taṃ dṛṣṭvā sahasā bhayāt // BndP_2,57.58 //",
  "GP12brndp2_u:8401": "prasīda jaya rāmeti tuṣṭuvurmunayo 'khilāḥ /",
  "GP12brndp2_u:8402": "tato 'strāgnisphuraddhūmapaṭalaiḥ śakalīkṛtam // BndP_2,57.59 //",
  "GP12brndp2_u:8403": "babhūva cchannamaṃbhodherantaḥ puramaśaiṣataḥ /",
  "GP12brndp2_u:8404": "jvaladastrānalajvālāpa ritāpaparāhataḥ // BndP_2,57.60 //",
  "GP12brndp2_u:8405": "atyaricyata saṃbhrāntasalilaugha udanvataḥ /",
  "GP12brndp2_u:8406": "timiṅgilatimigrāhanakramatsyāhikacchapāḥ // BndP_2,57.61 //",
  "GP12brndp2_u:8407": "prajagmuḥ paramāmārttiṃ prāṇinaḥ salileśayāḥ /",
  "GP12brndp2_u:8408": "utpatannipatattāmyannānāsattvoddhatormibhiḥ // BndP_2,57.62 //",
  "GP12brndp2_u:8409": "prakṣobhaṃ bhṛśamaṃbhodhiḥ sahasā samupāgamat /",
  "GP12brndp2_u:8410": "trāsarāsaṃ ca vipulamaṃbhasā plavatā saha // BndP_2,57.63 //",
  "GP12brndp2_u:8411": "udvelatāmitastaptāḥ salilāntaracāriṇaḥ /",
  "GP12brndp2_u:8412": "tatastasmāccharājjvālāḥ phūtkṛtāśeṣa bhīṣaṇāḥ // BndP_2,57.64 //",
  "GP12brndp2_u:8413": "nirūpitamiva vyaktaṃ niśceruḥ sarvato diśam /",
  "GP12brndp2_u:8414": "tataḥ pracaṇḍapavanaiḥ sarvataḥ parivarttitam // BndP_2,57.65 //",
  "GP12brndp2_u:8415": "agnijvālāmayaṃ raktavitānābhamalakṣyata /",
  "GP12brndp2_u:8416": "pralayābdherivātyarthamastrāgnivyākulāṃbhasaḥ // BndP_2,57.66 //",
  "GP12brndp2_u:8417": "samudriktatayā tasya taraṅgāstīramabhyayuḥ /",
  "GP12brndp2_u:8418": "astrāgnividdhākulitajalaghoṣeṇa bhūyasā // BndP_2,57.67 //",
  "GP12brndp2_u:8419": "kakubho badhirīkuvannalakṣyata payonidhiḥ /",
  "GP12brndp2_u:8420": "parito 'strānalajvālāparivītajalāvilaḥ // BndP_2,57.68 //",
  "GP12brndp2_u:8421": "jagāma paramāmārttiṃ sahyaḥ sadyastadāśrayaḥ /",
  "GP12brndp2_u:8422": "ākarṇākṛṣṭakodaṇḍaṃ dṛṣṭvā rāmaṃ payonidhiḥ // BndP_2,57.69 //",
  "GP12brndp2_u:8423": "viṣādamagamattīvraṃ yamaṃ dṛṣṭveva pātakī /",
  "GP12brndp2_u:8424": "bhayakaṃpitasarvāṅgastato nadanadīpatiḥ // BndP_2,57.70 //",
  "GP12brndp2_u:8425": "vihāya sahajaṃ dhairyaṃ bhīrutvaṃ samupāgamat /",
  "GP12brndp2_u:8426": "tataḥ svarūpamāsthāya sarvābharaṇabhūṣitaḥ // BndP_2,57.71 //",
  "GP12brndp2_u:8427": "uttīryamāṇaḥ svajalaṃ varuṇaḥ pratyadṛśyata /",
  "GP12brndp2_u:8428": "kṛtāñjaliḥ sārvahastaḥ pracetā bhārgavāntikam // BndP_2,57.72 //",
  "GP12brndp2_u:8429": "tvarayābhyāyāyau śīghrasāyakādbhītabhītavat /",
  "GP12brndp2_u:8430": "abhyetyākṛṣṭadhanuṣaḥ sa tasya caraṇābjayoḥ // BndP_2,57.73 //",
  "GP12brndp2_u:8431": "abravīcca bhṛśaṃ bhītaḥ saṃbhramākulitākṣaram /",
  "GP12brndp2_u:8432": "rakṣa māṃ bhṛguśārdūla kṛpayā śaraṇāgatam // BndP_2,57.74 //",
  "GP12brndp2_u:8433": "aparādhamimaṃ rāma mayā kṛtamajānatā /",
  "GP12brndp2_u:8434": "sthito 'smi tava nirdeśeśādhi kiṃ karavāṇi vai // BndP_2,57.75 //",
  "GP12brndp2_u:8435": "iti śrībrahmāṇḍe mahāpurāṇe madhyamabhāge tṛtīye upoddhātapāde bhārgavaṃ prati varuṇāgamanaṃ nāma saptapañcaśattamo 'dhyāyaḥ // 57//",
  "GP12brndp2_u:8436": "_____________________________________________________________",
  "GP12brndp2_u:8437": "jaiminiruvāca",
  "GP12brndp2_u:8438": "evaṃ bruvāṇaṃ varuṇaṃ vilokya patitaṃ bhuvi /",
  "GP12brndp2_u:8439": "saṃjahāra punardhīmānastraṃ mṛgukulodvahaḥ // BndP_2,58.1 //",
  "GP12brndp2_u:8440": "saṃtdṛtāstrastato rāmo varuṇaṃ purataḥ sthiram /",
  "GP12brndp2_u:8441": "vilokya bigatakrodhastamuvāca hasanniva // BndP_2,58.2 //",
  "GP12brndp2_u:8442": "gokarṇanilayāḥ pūrvamimemāṃ munipuṅgavāḥ /",
  "GP12brndp2_u:8443": "samāyātā mahendrādrau nivasaṃtaṃ saritpate // BndP_2,58.3 //",
  "GP12brndp2_u:8444": "tvattoye medinīṃ pūrvaṃ khanadbhiḥ sagarātmajaiḥ /",
  "GP12brndp2_u:8445": "adho nipātitaṃ kṣetraṃ gokarṇamṛṣisevitam // BndP_2,58.4 //",
  "GP12brndp2_u:8446": "upalabdhumime bhūyaḥ kṣetraṃ tadbhavavallabham /",
  "GP12brndp2_u:8447": "adhāvanmāmupāgamya munayastīrthavāsinaḥ // BndP_2,58.5 //",
  "GP12brndp2_u:8448": "eṣāmarthe tataḥ so 'haṃ mahendrādacalottamāt /",
  "GP12brndp2_u:8449": "bhavantamāgato draṣṭuṃ sahaibhirmunipuṅgavaiḥ // BndP_2,58.6 //",
  "GP12brndp2_u:8450": "tasmānmadarthe salilaṃ samutsāryātmano bhavān /",
  "GP12brndp2_u:8451": "dātumarhati tatkṣetrameṣāṃ toye ca pūrvavat // BndP_2,58.7 //",
  "GP12brndp2_u:8452": "jaiminiruvāca",
  "GP12brndp2_u:8453": "iti tasya vacaḥ śrutvā varuṇo yādasāṃ patiḥ /",
  "GP12brndp2_u:8454": "nirūpya manasā rāmamida bhūyo 'bravīdvacaḥ // BndP_2,58.8 //",
  "GP12brndp2_u:8455": "varuṇa uvāca",
  "GP12brndp2_u:8456": "na śakyamutsārayituṃ madaṃbhaḥ kenacidbhavet /",
  "GP12brndp2_u:8457": "tathā hi me varo dattaḥ purānena viriñcinā // BndP_2,58.9 //",
  "GP12brndp2_u:8458": "so 'haṃ tvattejasedārīṃ vihāya sahajāṃ dhṛtim /",
  "GP12brndp2_u:8459": "kātaraṃ samupāyāto vaśatāṃ tava bhārgava // BndP_2,58.10 //",
  "GP12brndp2_u:8460": "eṣāmarthe viśeṣaṇa bhavatā paricoditaḥ /",
  "GP12brndp2_u:8461": "kathaṃ na kuryāṃ karmedamahaṃ kṣattrakulāntaka // BndP_2,58.11 //",
  "GP12brndp2_u:8462": "tasmādyāvatpramāṇaṃ me bhavānsaṃkalpayiṣyati /",
  "GP12brndp2_u:8463": "tāvatsaṃghārayiṣyāmi bhūmau salilamātmanaḥ // BndP_2,58.12 //",
  "GP12brndp2_u:8464": "iti tasya vacaḥ śrutvā tathetyuktvā sa sāyakam /",
  "GP12brndp2_u:8465": "yathāgataṃ pracikṣepa dhanurnirbhidya bhārgavaḥ // BndP_2,58.13 //",
  "GP12brndp2_u:8466": "tato nirūpya sīmānaṃ darśayāno mahīpate /",
  "GP12brndp2_u:8467": "sruvaṃ jagrāha matimānkṣaptukāmo jalāśaye // BndP_2,58.14 //",
  "GP12brndp2_u:8468": "prasannacetasaṃ rāmaṃ gataroṣamathātmani /",
  "GP12brndp2_u:8469": "antarhite sarinnāthe rāmaḥ suvamudaṅmukhaḥ // BndP_2,58.15 //",
  "GP12brndp2_u:8470": "bhrāmayitvātivegena cikṣepa lavaṇārṇave /",
  "GP12brndp2_u:8471": "kṣiptatvena samudre tu diśamuttarapaścimām // BndP_2,58.16 //",
  "GP12brndp2_u:8472": "gatvā sruvopatadrājanyojanānāṃ śatadvayam /",
  "GP12brndp2_u:8473": "tīrthaṃ śurpārakaṃ nāma sarvapāpavimocanam // BndP_2,58.17 //",
  "GP12brndp2_u:8474": "viśrutaṃ yattrilokeṣu tīre nadanadīpateḥ /",
  "GP12brndp2_u:8475": "tīrthaṃ tadantarīkṛtya sruvo rāmakarāccyutaḥ // BndP_2,58.18 //",
  "GP12brndp2_u:8476": "nipapāta mahārāja sūcayanrāmavikramam /",
  "GP12brndp2_u:8477": "yatrābhūdrāmasṛṣṭāyā bhuvo niṣṭhātha pārthiva // BndP_2,58.19 //",
  "GP12brndp2_u:8478": "tīrthaṃ śūrpārakaṃ tattu śrīmallokapariśrutam /",
  "GP12brndp2_u:8479": "utsārayitvā salilaṃ samudrastāvadātmanaḥ // BndP_2,58.20 //",
  "GP12brndp2_u:8480": "atiṣṭhadapasṛtyorvīṃ dattvā rāmāya pārthiva /",
  "GP12brndp2_u:8481": "anatikrāntamaryādo yathākālaṃ bhṛgūdvahaḥ // BndP_2,58.21 //",
  "GP12brndp2_u:8482": "samayaṃ svāpayāmāsa tasyaivānumate bhuvi /",
  "GP12brndp2_u:8483": "vijñāya pūrvasīmāntāṃ bhuvamabhyutsasarja ha // BndP_2,58.22 //",
  "GP12brndp2_u:8484": "vyasmayanta surāḥ sarve dṛṣṭvā rāmasya vikramam /",
  "GP12brndp2_u:8485": "nagaragramasīmānaḥ kiñcitkiñcitkvacitkvacit // BndP_2,58.23 //",
  "GP12brndp2_u:8486": "sahye tu pūrvavattasminnabdherapasṛteṃ'bhasi /",
  "GP12brndp2_u:8487": "tatra daivāttathā sthānānnimnatvātsa pralakṣya tu // BndP_2,58.24 //",
  "GP12brndp2_u:8488": "tatasteṣāṃ bhṛguśreṣṭho munīnāṃ bhāvitātmanām /",
  "GP12brndp2_u:8489": "yathābhilaṣitaṃ sthānaṃ pradadau prītipūrvakam // BndP_2,58.25 //",
  "GP12brndp2_u:8490": "tataste munayaḥ sarve harṣeṇa mahātānvitāḥ /",
  "GP12brndp2_u:8491": "kṛtakṛtyā bhṛśaṃ rāmamāśiṣā samapūjayan // BndP_2,58.26 //",
  "GP12brndp2_u:8492": "athaitairabhyanujñāto yayau prāptamanorathaḥ /",
  "GP12brndp2_u:8493": "gate munivare rāme deśāttasmānnijāśramam // BndP_2,58.27 //",
  "GP12brndp2_u:8494": "saṃbhūya munayaḥ sarve prajagmustīramaṃbudheḥ /",
  "GP12brndp2_u:8495": "paricaṅkramya tāṃ bhūmiṃ yatnena mahātānvitāḥ // BndP_2,58.28 //",
  "GP12brndp2_u:8496": "dadṛśuḥ sarvato rājanhyarmavāntaḥ sthitāṃ mahīm /",
  "GP12brndp2_u:8497": "nityatvā tsarvadevānāmadhiṣṭhānatayā tathā // BndP_2,58.29 //",
  "GP12brndp2_u:8498": "kātamabdhau nipatitaṃ naṣṭatoyaṃ ciroṣitam /",
  "GP12brndp2_u:8499": "api rudraprabhāvema prāyānnātyantaviplavam // BndP_2,58.30 //",
  "GP12brndp2_u:8500": "tatteyaniḥsṛtaṃ kṣetramabhūtpūrvavadeva hi /",
  "GP12brndp2_u:8501": "etaddhi devasāmarthyamacintyaṃ nṛpasattama // BndP_2,58.31 //",
  "GP12brndp2_u:8502": "evaṃ rāmeṇa jaladheḥ punaḥ sṛṣṭā vasuṃdharā /",
  "GP12brndp2_u:8503": "dakṣiṇottarato rājanayojanānāṃ catuḥśatam // BndP_2,58.32 //",
  "GP12brndp2_u:8504": "nātikrāmati so 'dyāpi sīmānaṃ payasāṃ nidhiḥ /",
  "GP12brndp2_u:8505": "kṛtaṃ rāmeṇa mahatā na tu sajjaṃ mahaddhanuḥ // BndP_2,58.33 //",
  "GP12brndp2_u:8506": "evaṃ prabhāvo rāmo 'sau sagaraśca mahīpatiḥ /",
  "GP12brndp2_u:8507": "yasya putrairayaṃ khaṇḍo bhārato 'bdhau nipatitaḥ // BndP_2,58.34 //",
  "GP12brndp2_u:8508": "yojanānāṃ sahasrantu varddhitaśca mahodadhiḥ /",
  "GP12brndp2_u:8509": "rāmeṇābhūtpunaḥ sṛṣṭaṃ yojanānāṃ tu ṣaṭśatam // BndP_2,58.35 //",
  "GP12brndp2_u:8510": "sagarasya sutairyasmādvarddhito makarālayaḥ /",
  "GP12brndp2_u:8511": "tataḥ prabhṛti lokeṣu sāgarākhyāmavāptavān // BndP_2,58.36 //",
  "GP12brndp2_u:8512": "etatte 'bhihitaṃ samyaṅmahataścaritaṃ mayā /",
  "GP12brndp2_u:8513": "rāmasya kārttavīryasya sagarasya mahīpateḥ // BndP_2,58.37 //",
  "GP12brndp2_u:8514": "iti śrībrahmāṇḍe mahāpurāṇe vāyuprokta madhyamabhāge tṛtīya upāddhātapāde 'ṣṭapañcaśattamo 'dhyāyaḥ // 58//",
  "GP12brndp2_u:8515": "_____________________________________________________________",
  "GP12brndp2_u:8516": "bṛhaspatiruvāca",
  "GP12brndp2_u:8517": "ṛṣayastveva muktāstu paraṃ harṣamupāgatāḥ /",
  "GP12brndp2_u:8518": "paraṃ śuśrūṣayā bhūyaḥ papracchustadanantaram // BndP_2,59.1 //",
  "GP12brndp2_u:8519": "ṛṣaya ūcuḥ",
  "GP12brndp2_u:8520": "vaṃśānāmānupūrvyeṇa rājñāṃ cāmitatejasām /",
  "GP12brndp2_u:8521": "sthitiṃ caiṣāṃ prabhāvaṃ ca brūhi naḥ paripṛcchatām // BndP_2,59.2 //",
  "GP12brndp2_u:8522": "evamuktastatastaistu tadāsau lomaharṣaṇaḥ /",
  "GP12brndp2_u:8523": "śṛṇvatāmuttarākhyāne ṛṣīṇāṃ vākya kovidaḥ // BndP_2,59.3 //",
  "GP12brndp2_u:8524": "akhyānakuśalo bhūyaḥ paraṃ vākyamuvāca ha /",
  "GP12brndp2_u:8525": "bruvato me nibodhaṃśca ṛṣirāha yathā mama // BndP_2,59.4 //",
  "GP12brndp2_u:8526": "vaṃśānāmānupūrvyeṇa rājñāṃ cāmitatejasām /",
  "GP12brndp2_u:8527": "sthitiṃ caiṣāṃ prabhāvaṃ ca kramato me nibodhata // BndP_2,59.5 //",
  "GP12brndp2_u:8528": "varuṇasya sapatnīkān stutā devī udāhṛtā /",
  "GP12brndp2_u:8529": "tasyāḥ putrau kalirvaidyaḥ stutā ca surasuṃdarī // BndP_2,59.6 //",
  "GP12brndp2_u:8530": "kaliputrau mahāvīryauṃ jayaśca vijayaśca ha /",
  "GP12brndp2_u:8531": "vaidyaputrau ghṛṇiścaiva muniścaiva mahābalau // BndP_2,59.7 //",
  "GP12brndp2_u:8532": "prattānāmanu kāmānāmanyonyasya prabhakṣiṇau /",
  "GP12brndp2_u:8533": "bhakṣyitvā tāvanyonyaṃ vināśaṃ samavāpnutaḥ // BndP_2,59.8 //",
  "GP12brndp2_u:8534": "kaliḥ surāyāḥ saṃjñeyastasya putro madaḥ smṛtaḥ /",
  "GP12brndp2_u:8535": "smṛtā hiṃsā kalerbhāryā śreṣṭhā yā nikṛtasmṛtiḥ // BndP_2,59.9 //",
  "GP12brndp2_u:8536": "prasūtānye kaleḥ putrāścatvāraḥ puruṣādakāḥ /",
  "GP12brndp2_u:8537": "nāke vighnaśca vikhyāto bhadramovidhamastathā // BndP_2,59.10 //",
  "GP12brndp2_u:8538": "aśiraskatayā vighno nākaścaivāśarīravān /",
  "GP12brndp2_u:8539": "bhadramaścaikahasto 'bhūdvidhamaścaikapātsmṛtaḥ // BndP_2,59.11 //",
  "GP12brndp2_u:8540": "bhadramasya tathāpatnī tāmasī pūtanā tathā /",
  "GP12brndp2_u:8541": "revatī vidhamasyāpi tayoḥ putrāḥ sahasraśaḥ // BndP_2,59.12 //",
  "GP12brndp2_u:8542": "nākasya śakuniḥ patnī vighnasya ca ayo mukhī /",
  "GP12brndp2_u:8543": "rākṣasāstu mahāvīryāḥ saṃdhyādvayavicārimaḥ // BndP_2,59.13 //",
  "GP12brndp2_u:8544": "revatīpūtanāputrā naiṛtā nāmataḥ smṛtāḥ /",
  "GP12brndp2_u:8545": "grahaste rākṣasāḥ sarve bālānāṃ tu viśeṣataḥ // BndP_2,59.14 //",
  "GP12brndp2_u:8546": "skandasteṣāmadhipatirbrahmaṇo 'numataḥ prabhuḥ /",
  "GP12brndp2_u:8547": "bṛhaspateryā bhaginī varastrī brahmacāriṇī // BndP_2,59.15 //",
  "GP12brndp2_u:8548": "yogasiddhā jagatkṛtsnamasaktā carate sadā /",
  "GP12brndp2_u:8549": "prabhāsasya tu sā bhāryā vasūnāmaṣṭamasya ca // BndP_2,59.16 //",
  "GP12brndp2_u:8550": "viśvakarmā surastasyā jātaḥ śilpiprajāpatiḥ /",
  "GP12brndp2_u:8551": "tvaṣṭā virājo rūpāṇi dharmapautra udāradhīḥ // BndP_2,59.17 //",
  "GP12brndp2_u:8552": "karttā śilpisahasrāṇāṃ tridaśānāṃ tu yogataḥ /",
  "GP12brndp2_u:8553": "yaḥsarveṣāṃ vimānāni devatānāṃ cakāra ha // BndP_2,59.18 //",
  "GP12brndp2_u:8554": "mānuṣāścopajīvanti yasya śilpaṃ mahātmanaḥ /",
  "GP12brndp2_u:8555": "prahrādī viśrutā tasya patnī tvaṣṭurvirocanā // BndP_2,59.19 //",
  "GP12brndp2_u:8556": "virocanasya bhaginī mātā triśirasastathā /",
  "GP12brndp2_u:8557": "devācāryasya mahato viśvarūpasya dhīmataḥ // BndP_2,59.20 //",
  "GP12brndp2_u:8558": "viśvakarmātmajaśvaiva viśvakarmā mayaḥ smṛtaḥ /",
  "GP12brndp2_u:8559": "sureṇuriti vikhyātā svasā tasya yavīyasī // BndP_2,59.21 //",
  "GP12brndp2_u:8560": "tvāṣṭrī yā saviturbhāryā punaḥ saṃjñeti viśrutā /",
  "GP12brndp2_u:8561": "prāsūta sā mahābhāgaṃ manuṃ jyeṣṭhaṃ vivasvataḥ // BndP_2,59.22 //",
  "GP12brndp2_u:8562": "yamau prāsūta ca punaryamaṃ ca yamunāṃ ca ha /",
  "GP12brndp2_u:8563": "sā tu gatvā kurūndevī vaḍavā rūpadhāriṇī // BndP_2,59.23 //",
  "GP12brndp2_u:8564": "savituścāsya rūpasya nāsikābhyāṃ tu tau smṛtau /",
  "GP12brndp2_u:8565": "prāsūta sā mahābhāga tvantarikṣe 'śvinau kila // BndP_2,59.24 //",
  "GP12brndp2_u:8566": "nāsatyaṃ caiva dasraṃ ca mārttaṇḍasyātmajāvubhau /",
  "GP12brndp2_u:8567": "ṛṣaya ūcuḥ",
  "GP12brndp2_u:8568": "kasmānmārttaṇḍa ityeṣa vivasvānudito budhaiḥ // BndP_2,59.25 //",
  "GP12brndp2_u:8569": "kimarthaṃ sāsurūpā vai nāsikābhyāmasūyata /",
  "GP12brndp2_u:8570": "etadveditumicchāmo sarvaṃ no brūhi pṛcchatām // BndP_2,59.26 //",
  "GP12brndp2_u:8571": "sūta uvāca",
  "GP12brndp2_u:8572": "cirotpannamatirbhinnamaṇḍaṃ tvaṣṭrā vidāritam /",
  "GP12brndp2_u:8573": "garbhavadhaṃ bhrāntaḥ kaśyapo vidruto bhavet // BndP_2,59.27 //",
  "GP12brndp2_u:8574": "aṇḍe dvidhākṛte tvaṇḍaṃ dṛṣṭvā tvaṣṭedamabravīt /",
  "GP12brndp2_u:8575": "naitannyūnaṃ bhavādaṇḍaṃ mārttaṇḍastvaṃ bhavānagha // BndP_2,59.28 //",
  "GP12brndp2_u:8576": "na khalvayaṃ mṛtoṃ'ḍastha iti snehātpitābravīt /",
  "GP12brndp2_u:8577": "tasya tadvacanaṃ śrutvā nāmānvarthamudāharan // BndP_2,59.29 //",
  "GP12brndp2_u:8578": "yanmārttaṇḍo bhavetyuktastvaṇḍātsoṃḍe dvidhākṛte /",
  "GP12brndp2_u:8579": "tasmādvivasvānmārttaṇḍaḥ purāṇajñairvibhāvyate // BndP_2,59.30 //",
  "GP12brndp2_u:8580": "tataḥ prajāḥ pravakṣyāmi mārttaṇḍasya vivasvataḥ /",
  "GP12brndp2_u:8581": "vijajñe saviturbhāryā saṃjñā putrāṃstu trīnpunaḥ // BndP_2,59.31 //",
  "GP12brndp2_u:8582": "manuṃ yamīṃ yamaṃ caiva chāyā sā tapatī tathā /",
  "GP12brndp2_u:8583": "śanaiścaraṃ tathaivaite mārttaṇḍasyātmajāḥ smṛtāḥ // BndP_2,59.32 //",
  "GP12brndp2_u:8584": "vivasvānkaśyapājjajñe dākṣāyiṇyāṃ mahāyaśāḥ /",
  "GP12brndp2_u:8585": "tasya saṃjñābhavadbhāryā tvāṣṭrī devī vivasvataḥ // BndP_2,59.33 //",
  "GP12brndp2_u:8586": "sureṇuriti vikhyātā punaḥ saṃjñeti viśrutā /",
  "GP12brndp2_u:8587": "sā tu bhāryā bhagavato mārttaṇḍasyātitejasaḥ // BndP_2,59.34 //",
  "GP12brndp2_u:8588": "na khalvaye mṛto hyaṇḍe iti snehāttamabravīt /",
  "GP12brndp2_u:8589": "ajānankaśyapaḥ snehāt mārttaṇḍa iti cocyate // BndP_2,59.35 //",
  "GP12brndp2_u:8590": "tejastvabhyadhikaṃ tasya nityameva vivasvataḥ /",
  "GP12brndp2_u:8591": "yenāpi tāpayāmāsa trīlloṅkānkaśyapātmajaḥ // BndP_2,59.36 //",
  "GP12brndp2_u:8592": "trīṇyapatyāni saṃjñāyāṃ janayāmāsa vai raviḥ /",
  "GP12brndp2_u:8593": "dvau sutau tu mahāvīryauṃ kanyaikā viditaiva ca // BndP_2,59.37 //",
  "GP12brndp2_u:8594": "manurvaivasvato jyeṣṭhaḥ śrāddhadevaḥ prajāpatiḥ /",
  "GP12brndp2_u:8595": "tato yamo yamī caiva yamajau saṃbabhūvatuḥ // BndP_2,59.38 //",
  "GP12brndp2_u:8596": "asahyatejastadrūpaṃ dṛṣṭvā saṃjñā vivasvataḥ /",
  "GP12brndp2_u:8597": "asahantī svakāṃ chāyāṃ savarṇāṃ nirmame punaḥ // BndP_2,59.39 //",
  "GP12brndp2_u:8598": "mahābhāgā tu sā nārī tasyāśchāyāsamudgatā /",
  "GP12brndp2_u:8599": "prāñjaliḥ prayatā bhūtvā punaḥ saṃjñāmabhāṣata // BndP_2,59.40 //",
  "GP12brndp2_u:8600": "vadasva kiṃ mayā kāryaṃ sā saṃjñā tāmathābravīt /",
  "GP12brndp2_u:8601": "ahaṃ yāsyāpi bhadraṃ te svameva bhavanaṃ pituḥ // BndP_2,59.41 //",
  "GP12brndp2_u:8602": "tvayeha bhavane mahyaṃ vastavyaṃ nirviśaṅkayā /",
  "GP12brndp2_u:8603": "imau ca bālakau mahyaṃ kanyā ca varavarṇinī // BndP_2,59.42 //",
  "GP12brndp2_u:8604": "bharttavyā naivamākhyeyamidaṃ bhagavate tvayā /",
  "GP12brndp2_u:8605": "imau ca bālakau mahyaṃ tathetyuktā tathā ca sā // BndP_2,59.43 //",
  "GP12brndp2_u:8606": "tvaṣṭuḥ samīpamagamadvrīḍiteva tapasvinī /",
  "GP12brndp2_u:8607": "pitā tāmāgatāṃ dṛṣṭvā kruddhaḥ saṃjñāmathābravīt // BndP_2,59.44 //",
  "GP12brndp2_u:8608": "bharttuḥ samīpaṃ gaccheti niyuktā ca punaḥ punaḥ /",
  "GP12brndp2_u:8609": "agamadvaḍavā bhūtvācchādya rūpamaninditā // BndP_2,59.45 //",
  "GP12brndp2_u:8610": "uttarānsā kurūngatvā tṛṇānyatha cacāra sā /",
  "GP12brndp2_u:8611": "dvitīyāyāṃ tu saṃjñāyāṃ saṃjñeyamiti cintya tām // BndP_2,59.46 //",
  "GP12brndp2_u:8612": "ādityo janayāmāsa putrāvādityavarcasau /",
  "GP12brndp2_u:8613": "pūrvajasya manostulyau sādṛśyena tu tau prabhū // BndP_2,59.47 //",
  "GP12brndp2_u:8614": "śrutaśravā manustābhyāṃ sāvarṇirvai bhaviṣyati // BndP_2,59.48 //",
  "GP12brndp2_u:8615": "śrutakarmā tu vijñeyo graho vai yaḥ śanaiścaraḥ /",
  "GP12brndp2_u:8616": "manurevābhavatso 'pi sāvarṇiriti cocyate // BndP_2,59.49 //",
  "GP12brndp2_u:8617": "saṃjñā tu pārthivī sā vai svasya putrasya vai tadā /",
  "GP12brndp2_u:8618": "cakārābhyadhikaṃ snehaṃ ta tathā pūrvajeṣu vai // BndP_2,59.50 //",
  "GP12brndp2_u:8619": "manustacchākṣamatsarvaṃ yamastadvai na cākṣamat /",
  "GP12brndp2_u:8620": "bahuśo jalpamānastu sāpatnyādatiduḥkhitaḥ // BndP_2,59.51 //",
  "GP12brndp2_u:8621": "tāṃ vai roṣācca bālācca bhāvinor'thasya vai balāt /",
  "GP12brndp2_u:8622": "yadā saṃtarjayāmāsa cchāyāṃ vaivasvato yamaḥ // BndP_2,59.52 //",
  "GP12brndp2_u:8623": "sā śaśāpa tataḥ krodhātsārṇijananī yamam /",
  "GP12brndp2_u:8624": "yadā tarjayase 'kasmātpitṛbhāryāṃ yaśasvinīm // BndP_2,59.53 //",
  "GP12brndp2_u:8625": "tasmāttavaiṣa caramaḥ patiṣyati na saṃśayaḥ /",
  "GP12brndp2_u:8626": "yamastu tena śāpena bhṛśaṃ pīḍitamānasaḥ // BndP_2,59.54 //",
  "GP12brndp2_u:8627": "manunā saha dharmātmā pituḥ sarvaṃ nyavedayat /",
  "GP12brndp2_u:8628": "bhṛśaṃ śāpabhayodvignaḥ saṃjñāvākyairvinirjitaḥ // BndP_2,59.55 //",
  "GP12brndp2_u:8629": "tasyāṃ mayodyataḥ pādo na tu dehe nipātitaḥ /",
  "GP12brndp2_u:8630": "bālyādvā yadi vā mohāttadbhavānkṣantumarhati // BndP_2,59.56 //",
  "GP12brndp2_u:8631": "śapto 'hamasmi lokeśa jananyā tapatāṃ vara /",
  "GP12brndp2_u:8632": "tava prasādo nastrātumetasmānmahato bhayāt // BndP_2,59.57 //",
  "GP12brndp2_u:8633": "vivasvānevamuktastu yamaṃ provāca vai prabhuḥ /",
  "GP12brndp2_u:8634": "asaṃśayaṃ putra mahadbhaviṣyatyatra kāraṇam // BndP_2,59.58 //",
  "GP12brndp2_u:8635": "yena tvāmāviśatkrodho dharmajñaṃ satyavādinam /",
  "GP12brndp2_u:8636": "na śakyametanmithya tu karttuṃ māturvacastava // BndP_2,59.59 //",
  "GP12brndp2_u:8637": "kṛmayo māṃsamādāya yāsyanti ca mahīṃ tava /",
  "GP12brndp2_u:8638": "tataḥ pādaṃ mahāprājña punaḥ sāṃprāpsyase sukham // BndP_2,59.60 //",
  "GP12brndp2_u:8639": "kṛtamevaṃ vacaḥ satyaṃ mātustava bhaviṣyati /",
  "GP12brndp2_u:8640": "śāpasya parihāreṇa tvaṃ ca trāto bhaviṣyasi // BndP_2,59.61 //",
  "GP12brndp2_u:8641": "ādityastvabravītsaṃjñāṃ kimarthaṃ tanayeṣu tu /",
  "GP12brndp2_u:8642": "tulyeṣvabhyadhikasneha ekasminkriyate tvayā // BndP_2,59.62 //",
  "GP12brndp2_u:8643": "sā tatpariharantī vai nācacakṣe vivasvataḥ /",
  "GP12brndp2_u:8644": "ātmanā sa samādhāya yogāttattvamapaśyata // BndP_2,59.63 //",
  "GP12brndp2_u:8645": "tāṃ śaptukāmo bhagavānnāśāya kupitaḥ prabhuḥ /",
  "GP12brndp2_u:8646": "sā tatsarvaṃ yathā tattvamācacakṣe vivasvataḥ // BndP_2,59.64 //",
  "GP12brndp2_u:8647": "vivasvāṃstu yathā śrutvā kruddhastvaṣṭāramabhyayāt /",
  "GP12brndp2_u:8648": "tvaṣṭā tu taṃ yathānyāyamarcayitvā vibhāvasum // BndP_2,59.65 //",
  "GP12brndp2_u:8649": "nirdagdhukāmaṃ roṣeṇa sāṃtvayāmāsa vai śanaiḥ /",
  "GP12brndp2_u:8650": "tavātitejasā yuktamidaṃ rūpaṃ na śobhate // BndP_2,59.66 //",
  "GP12brndp2_u:8651": "asahantī tu tatsaṃjñā vane carati śādvale /",
  "GP12brndp2_u:8652": "drakṣyate tāṃ bhavanadya svāṃ bhāryāṃ śubhacāriṇīm // BndP_2,59.67 //",
  "GP12brndp2_u:8653": "ślāghyayauvanasaṃpannāṃ yogamāsthāya gopate /",
  "GP12brndp2_u:8654": "anukūlaṃ bhavedevaṃ yadi syātsamayo mataḥ // BndP_2,59.68 //",
  "GP12brndp2_u:8655": "rūpaṃ nivarttayeyaṃ te hyādyaṃ śreṣṭhamarindama /",
  "GP12brndp2_u:8656": "rūpaṃ vivasvatastvāsīttiryagūrddhvamadhastathā // BndP_2,59.69 //",
  "GP12brndp2_u:8657": "tenāsau pīḍitā devī rūpeṇa tu divaspateḥ /",
  "GP12brndp2_u:8658": "tasmātte samacakraṃ tu vartate rūpamadbhutam // BndP_2,59.70 //",
  "GP12brndp2_u:8659": "anujñātastatastvaṣṭrā rūpanirvarttanāya vai /",
  "GP12brndp2_u:8660": "tato 'bhyupāgamattvaṣṭā mārttaṇḍasya vivasvataḥ // BndP_2,59.71 //",
  "GP12brndp2_u:8661": "bhramimāropya tattejaḥ śātayāmāsa tasya vai /",
  "GP12brndp2_u:8662": "taṃ nirmūlita tejaskaṃ tejasāpahṛtena tu // BndP_2,59.72 //",
  "GP12brndp2_u:8663": "kāntāṃ prabhākaro draṣṭumiyeṣa śubhadarśanaḥ /",
  "GP12brndp2_u:8664": "dadarśa yogamāsthāya svāṃ bhāryāṃ vaḍavāṃ tathā // BndP_2,59.73 //",
  "GP12brndp2_u:8665": "adṛśyāṃ sarvabhūtānāṃ tejasā niyamena ca /",
  "GP12brndp2_u:8666": "aśvarūpeṇa mārttaṇḍastāṃ mukhe samabhāvayat // BndP_2,59.74 //",
  "GP12brndp2_u:8667": "maithunāntaniviṣṭā ca parapuṃso 'bhiśaṅkayā /",
  "GP12brndp2_u:8668": "sā taṃ niḥsārayāmāsa nobhyāṃ śukraṃ vivasvataḥ // BndP_2,59.75 //",
  "GP12brndp2_u:8669": "devau tasmādajāyetāmaśvinau bhiṣajāṃ varau /",
  "GP12brndp2_u:8670": "nāsatyaścaiva dasraśca smṛtau dvādaśamūrtitaḥ // BndP_2,59.76 //",
  "GP12brndp2_u:8671": "mārttaṇḍasya sutāvetāvaṣṭamasya prajāpateḥ /",
  "GP12brndp2_u:8672": "tāṃ tu rūpeṇa kāntena darśayāmāsa bhāskaraḥ // BndP_2,59.77 //",
  "GP12brndp2_u:8673": "sa tāṃ dṛṣṭvā tadā bhāryāṃ tuto ṣaitāmuvāca ha /",
  "GP12brndp2_u:8674": "yamastu tena śāpena bhṛśaṃ pīḍitamānasaḥ // BndP_2,59.78 //",
  "GP12brndp2_u:8675": "dharmeṇa rañjayāmāsa dharmarājastatastu saḥ /",
  "GP12brndp2_u:8676": "so 'labhatkarmaṇāṃ tena śubhena paramāṃ dyutim // BndP_2,59.79 //",
  "GP12brndp2_u:8677": "pitṝṇāmādhipatyaṃ ca lokapālatvameva ca /",
  "GP12brndp2_u:8678": "manuḥ prajāpatistveṣa sāvarṇiḥ sa mahāyaśāḥ // BndP_2,59.80 //",
  "GP12brndp2_u:8679": "bhāvyaḥ so 'nāgate tasminmanuḥ sāvarṇikentare /",
  "GP12brndp2_u:8680": "merupṛṣṭhe tapo ghoramadyāpi carate prabhuḥ // BndP_2,59.81 //",
  "GP12brndp2_u:8681": "bhrātā śanaiścarastatragrahatvaṃ sa tu labdhavān /",
  "GP12brndp2_u:8682": "tvaṣṭā tu tena rūpeṇa viṣṇoścakramakalpayat // BndP_2,59.82 //",
  "GP12brndp2_u:8683": "mahāmaho 'pratihataṃ dānavānprativāraṇam /",
  "GP12brndp2_u:8684": "yavīyasī tayoryā tu yamunāca yaśasvinī // BndP_2,59.83 //",
  "GP12brndp2_u:8685": "abhavatsā saricchreṣṭhā yamunā lokapāvanī /",
  "GP12brndp2_u:8686": "yastu jyeṣṭho mahātejāḥ sargo yasyeti sāṃpratam // BndP_2,59.84 //",
  "GP12brndp2_u:8687": "vistaraṃ tasya vakṣyāmi manorvaivasvatasya ha /",
  "GP12brndp2_u:8688": "idaṃ tu janma devānāṃ śṛṇuyādvā paṭhecca vā // BndP_2,59.85 //",
  "GP12brndp2_u:8689": "vaivasvatasya putrāṇāṃ saptānāṃ tu mahaujasām /",
  "GP12brndp2_u:8690": "āpadaṃ prāpya mucyeta prāpnuyācca mahadyaśaḥ // BndP_2,59.86 //",
  "GP12brndp2_u:8691": "iti śrībrahmāṇḍe mahāpurāṇe vāyuprokte tṛtīya upoddhātapāde vaivasvatotpattirnāmaikonaṣaṣṭitamodhyāyaḥ // 59//",
  "GP12brndp2_u:8692": "_____________________________________________________________",
  "GP12brndp2_u:8693": "sūta uvāca",
  "GP12brndp2_u:8694": "tato manvantare 'tīte cākṣuṣe daivataiḥ saha /",
  "GP12brndp2_u:8695": "vaivasvatāya mahate pṛthivīrājyamādiśat // BndP_2,60.1 //",
  "GP12brndp2_u:8696": "tasmādvaivasvatātputrā jajñire daśa tatsamāḥ /",
  "GP12brndp2_u:8697": "ikṣvākuśca nṛgaścaiva dhṛṣṭaḥ śaryātirevaca // BndP_2,60.2 //",
  "GP12brndp2_u:8698": "nariṣyantastathā prāṃśurnābhāgo diṣṭa eva ca /",
  "GP12brndp2_u:8699": "karūṣaśca pṛṣadhraśca navaite mānavāḥ smṛtāḥ // BndP_2,60.3 //",
  "GP12brndp2_u:8700": "brahmaṇā tu manuḥ pūrvaṃ coditastu prabodhitam /",
  "GP12brndp2_u:8701": "yaṣṭuṃ prajakrame kāmaṃ hayamedhena bhūpatiḥ // BndP_2,60.4 //",
  "GP12brndp2_u:8702": "athākarotputrakāmaḥ parāmiṣṭiṃ prajāpatiḥ /",
  "GP12brndp2_u:8703": "mitrāvaruṇayoraṃśe analāhutimeva yat // BndP_2,60.5 //",
  "GP12brndp2_u:8704": "tatra divyāṃbaradharā divyābharaṇabhūṣitā /",
  "GP12brndp2_u:8705": "divyāsaṃhananā caiva ilā jajña iti śrutam // BndP_2,60.6 //",
  "GP12brndp2_u:8706": "tāmiletyatha hovāca manurdaṇḍadharastataḥ /",
  "GP12brndp2_u:8707": "anugacchasva bhadraṃ te tamilā pratyuvāca ha // BndP_2,60.7 //",
  "GP12brndp2_u:8708": "dharmayuktamidaṃ vākyaṃ putrakāmaṃ prajāpatim /",
  "GP12brndp2_u:8709": "mitrāvaruṇayoraṃśe jātāsmi vadatāṃ vara // BndP_2,60.8 //",
  "GP12brndp2_u:8710": "tayoḥ sakāśaṃ yāsyāmi māto dharmo hato vadhīt /",
  "GP12brndp2_u:8711": "evamuktvā punardevī tayorantikamāgamat // BndP_2,60.9 //",
  "GP12brndp2_u:8712": "gatvāntikaṃ varārohā prāñjalirvākyamabravīt /",
  "GP12brndp2_u:8713": "aṃśe 'sminyuvayorjātā devau kiṃ karavāṇi vām // BndP_2,60.10 //",
  "GP12brndp2_u:8714": "manunaivāhamuktāsmi anugacchasva māmiti /",
  "GP12brndp2_u:8715": "tathā tu bruvatīṃ sādhvīmiḍāmāśritya tāvubhau // BndP_2,60.11 //",
  "GP12brndp2_u:8716": "devau ca mitrāvaruṇāvidaṃ vacanamūcatuḥ /",
  "GP12brndp2_u:8717": "anena tava dharmajñe praśrayoṇa damena ca // BndP_2,60.12 //",
  "GP12brndp2_u:8718": "satyena caiva suśroṇi prītau svau varavarṇini /",
  "GP12brndp2_u:8719": "āvayostvaṃ mahābhāge khyātiṃ kanye prayāsyasi // BndP_2,60.13 //",
  "GP12brndp2_u:8720": "sudyumna iti vikhyātastriṣu lokeṣu pūjitaḥ /",
  "GP12brndp2_u:8721": "jagatpriyo dharmaśīlo manorvaṃśavivarddhanaḥ // BndP_2,60.14 //",
  "GP12brndp2_u:8722": "mānavaḥ sa tu sudyumnaḥ strībhāvamagamatprabhuḥ /",
  "GP12brndp2_u:8723": "sā tu devī varaṃ labdhvā nivṛttā pitaraṃ prati // BndP_2,60.15 //",
  "GP12brndp2_u:8724": "budhenottaramāsādya maithunāyopamantritā /",
  "GP12brndp2_u:8725": "somaputrādbudhāccāsyāmailo jajñe purūkhāḥ // BndP_2,60.16 //",
  "GP12brndp2_u:8726": "budhātsā janayitvā tu sudyumnatvaṃ punargatāḥ /",
  "GP12brndp2_u:8727": "sudyumnasya tu dāyādāstrayaḥ paramadhārmikāḥ // BndP_2,60.17 //",
  "GP12brndp2_u:8728": "utkalaśca gayaścaiva vinataśca tathaiva ca /",
  "GP12brndp2_u:8729": "utkalasyotkalaṃ rāṣṭraṃ vinatasyāpi paścimam // BndP_2,60.18 //",
  "GP12brndp2_u:8730": "dikpūrvā tasya rājarṣergayasya tu gayā purī /",
  "GP12brndp2_u:8731": "praviṣṭetu manau tasminprajāḥ sṛṣṭvā divākaram // BndP_2,60.19 //",
  "GP12brndp2_u:8732": "daśadhā tadadhātkṣattramakarotpṛthivīmimām /",
  "GP12brndp2_u:8733": "ikṣvākureva dāyādo bhāgaṃ daśamamāptavān // BndP_2,60.20 //",
  "GP12brndp2_u:8734": "kanyābhāvattu sudyumno naiva bhāgamavāptavān /",
  "GP12brndp2_u:8735": "vasiṣṭhavacanāccāsītpratiṣṭhāne mahādyutiḥ // BndP_2,60.21 //",
  "GP12brndp2_u:8736": "pratiṣṭhāṃ dharmarājasya sudyumnasya mahātmanaḥ /",
  "GP12brndp2_u:8737": "etacchrutvā tu ṛṣayaḥ papracchuḥ sūtajaṃ prati /",
  "GP12brndp2_u:8738": "mānavaḥ sa tu sudyamnaḥ strībhāvamagamatkatham // BndP_2,60.22 //",
  "GP12brndp2_u:8739": "sūta uvāca",
  "GP12brndp2_u:8740": "purā maheśvaraṃ draṣṭuṃ kumārāssanakādayaḥ /",
  "GP12brndp2_u:8741": "ilāvṛtaṃ samājagmurdadṛśurvṛṣabhadhvajam // BndP_2,60.23 //",
  "GP12brndp2_u:8742": "umayā ramamāṇaṃ taṃ vilokya pihitesthale /",
  "GP12brndp2_u:8743": "pratijagmustataḥ sarve vrīḍitābhūcchivāpyatha // BndP_2,60.24 //",
  "GP12brndp2_u:8744": "provāca vacanaṃ devī priyahetoḥ priyaṃ priyā /",
  "GP12brndp2_u:8745": "imaṃ mamāśramaṃ deva yaḥ pumānsaṃ pravekṣyati // BndP_2,60.25 //",
  "GP12brndp2_u:8746": "bhaviṣyati dhruvaṃ nārī sa tulyāpsarasāṃ śubhā /",
  "GP12brndp2_u:8747": "tatra sarvāṇi bhūtāni piśācāḥ paśavaśca ye // BndP_2,60.26 //",
  "GP12brndp2_u:8748": "strībhūtāḥ saharudreṇa kroḍantyapsaraso yathā /",
  "GP12brndp2_u:8749": "umāvanaṃ praviṣṭastu sa rājā mṛgayāṃ gataḥ // BndP_2,60.27 //",
  "GP12brndp2_u:8750": "piśācaiḥ saha bhūtaistu rudre strībhāvamāsthite /",
  "GP12brndp2_u:8751": "tasmātsarājā sudyumnaḥ strībhāvaṃ labdhavānpunaḥ /",
  "GP12brndp2_u:8752": "mahādevaprasādācca mānavatvamavāptavān // BndP_2,60.28 //",
  "GP12brndp2_u:8753": "iti śrībrahmāṇḍe mahāpurāṇe madhyamabhāge vāyuprokte vaivasvatamanoḥ sṛṣṭirnāma ṣaṣṭitamo 'dhyāyaḥ // 60//",
  "GP12brndp2_u:8754": "_____________________________________________________________",
  "GP12brndp2_u:8755": "sūta uvāca",
  "GP12brndp2_u:8756": "visargaṃ manuputrāṇāṃ vistareṇa nibodhata /",
  "GP12brndp2_u:8757": "pṛṣadhro hiṃsayitvā tu gurorgāṃ niśi tatkṣaye // BndP_2,61.1 //",
  "GP12brndp2_u:8758": "śāpācchūdratvamāpannaścyavanasya mahātmanaḥ /",
  "GP12brndp2_u:8759": "karūṣasya tu kārūṣāḥ kṣattriyā yuddhadurmadāḥ // BndP_2,61.2 //",
  "GP12brndp2_u:8760": "sahasraṃ kṣattriyagaṇo vikrāntaḥ saṃbabhūva ha /",
  "GP12brndp2_u:8761": "nābhāgo diṣṭaputrastu vidvānāsīdbhalandanaḥ // BndP_2,61.3 //",
  "GP12brndp2_u:8762": "bhalandanasya putro 'bhūtprāṃśurnāma mahābalaḥ /",
  "GP12brndp2_u:8763": "prāṃśoreko 'bhavatputraḥ prajāpatisamo nṛpaḥ // BndP_2,61.4 //",
  "GP12brndp2_u:8764": "saṃvartena divaṃ nītaḥ sasuhṛtsahabāndhavaḥ /",
  "GP12brndp2_u:8765": "vivādo 'tra mahānāsītsaṃvarttasya bṛhaspateḥ // BndP_2,61.5 //",
  "GP12brndp2_u:8766": "ṛddhiṃ dṛṣṭvā tu yajñasya kruddhastasya bṛhaspatiḥ /",
  "GP12brndp2_u:8767": "saṃvarttena tate yajñe cukopa sa bhṛśaṃ tadā // BndP_2,61.6 //",
  "GP12brndp2_u:8768": "lokānāṃ sahi nāśāya daivatairhi prasāditaḥ /",
  "GP12brndp2_u:8769": "maruttaścakravarttī sa nariṣyantamavāsavān // BndP_2,61.7 //",
  "GP12brndp2_u:8770": "nariṣyantasya dāyādo rājā daṇḍadharo damaḥ /",
  "GP12brndp2_u:8771": "tasya putrastu vijñāto rājāsīdrāṣṭravarddhanaḥ // BndP_2,61.8 //",
  "GP12brndp2_u:8772": "sudhṛtistasya putrastu naraḥ sudhṛtitaḥ punaḥ /",
  "GP12brndp2_u:8773": "kevalasya putrastu bandhumānkevalātmajaḥ // BndP_2,61.9 //",
  "GP12brndp2_u:8774": "atha bandhumataḥ putrodharmātmā vegavānnṛpa /",
  "GP12brndp2_u:8775": "budho vegavataḥ putrastṛṇabindurbudhātmajaḥ // BndP_2,61.10 //",
  "GP12brndp2_u:8776": "tretāyugamukhe rājā tṛtīye saṃbabhūva ha /",
  "GP12brndp2_u:8777": "kanyā tu tasyeḍaviḍāmātā viśravaso hi sā // BndP_2,61.11 //",
  "GP12brndp2_u:8778": "putro yo 'sya viśālo 'bhūdrājā paramadhārmikaḥ /",
  "GP12brndp2_u:8779": "dāśvānprakhyātavīryyaujā viśālā yena nirmitā // BndP_2,61.12 //",
  "GP12brndp2_u:8780": "viśālasya suto rājā hemacandro mahābalaḥ /",
  "GP12brndp2_u:8781": "sucandra iti vikhyāto hemacandrādanantaraḥ // BndP_2,61.13 //",
  "GP12brndp2_u:8782": "sucandratanayo rājā dhūmrāśva iti viśrutaḥ /",
  "GP12brndp2_u:8783": "dhūmrāśvatanayo vidvānsṛṃjayaḥ samapadyata // BndP_2,61.14 //",
  "GP12brndp2_u:8784": "sṛñjayasya sutaḥ śrīmānsahadevaḥ pratāpavān /",
  "GP12brndp2_u:8785": "kṛśāśvaḥ sahadevasya putraḥ paramadhārmikaḥ // BndP_2,61.15 //",
  "GP12brndp2_u:8786": "kṛśāśvasya mahātejā somadattaḥ pratāpavān /",
  "GP12brndp2_u:8787": "somadattasya rājarṣeḥ suto 'bhūjjanamejayaḥ // BndP_2,61.16 //",
  "GP12brndp2_u:8788": "janamejayātmajaścaiva pramatirnāma viśrutaḥ /",
  "GP12brndp2_u:8789": "tṛṇabinduprabhāveṇa sarve vaiśālakā nṛpāḥ // BndP_2,61.17 //",
  "GP12brndp2_u:8790": "dīrghāyuṣo mahātmāno vīryavantaḥ sudhārmikāḥ /",
  "GP12brndp2_u:8791": "śaryātermithunaṃ tvāsīdānartto nāma viśrutaḥ // BndP_2,61.18 //",
  "GP12brndp2_u:8792": "putraḥ sukanyā kanyā ca bhāryā yā cyavanasya ca /",
  "GP12brndp2_u:8793": "ānarttasya tu dāyādo revo nāma suvīryavān // BndP_2,61.19 //",
  "GP12brndp2_u:8794": "ānarttaviṣayo yasya purī cāpi kuśasthalī /",
  "GP12brndp2_u:8795": "revasya raivataḥ putraḥ kakudmī nāma dhārmikaḥ // BndP_2,61.20 //",
  "GP12brndp2_u:8796": "jyeṣṭho bhrātṛśatasyāsīdrājyaṃ prāpya kuśasthalīm /",
  "GP12brndp2_u:8797": "kanyayā saha śrutvā ca gāndharvaṃ brahmaṇoṃ'tike // BndP_2,61.21 //",
  "GP12brndp2_u:8798": "muharttaṃ devadevasya mārtyaṃ bahuyugaṃ vibho /",
  "GP12brndp2_u:8799": "ājagāma yuvā caiva svāṃ purīṃ yādavairvṛtām // BndP_2,61.22 //",
  "GP12brndp2_u:8800": "kṛtāṃ dvāravatīṃ nāma bahudvārāṃ manoramām /",
  "GP12brndp2_u:8801": "bhojavṛṣṇyandhakairguptāṃ vasudevapurogamaiḥ // BndP_2,61.23 //",
  "GP12brndp2_u:8802": "tāṃ kathāṃ revataḥ śrutvā yathātattvamarindamaḥ /",
  "GP12brndp2_u:8803": "kanyāṃ tu baladevāya suvratāṃ nāma revatīm /",
  "GP12brndp2_u:8804": "dattvā jagāma śikharaṃ merostapasi saṃsthitaḥ // BndP_2,61.24 //",
  "GP12brndp2_u:8805": "reme rāmaśca dharmātmā revatyā sahitaḥ kila /",
  "GP12brndp2_u:8806": "tāṃ kathāmṛṣayaḥ śrutvā papracchuktadanantaram // BndP_2,61.25 //",
  "GP12brndp2_u:8807": "ṛṣaya ūcuḥ",
  "GP12brndp2_u:8808": "kathaṃ bahuyuge kāle samatīte mahāmate /",
  "GP12brndp2_u:8809": "na jarā revatīṃ prāptā raivataṃ vā kakudminam /",
  "GP12brndp2_u:8810": "etacchuśrūṣamāṇānno gāndharvaṃ vada caiva hi // BndP_2,61.26 //",
  "GP12brndp2_u:8811": "sūta uvāca",
  "GP12brndp2_u:8812": "na jarā kṣutpipāse vā na ca mṛtyubhayaṃ tataḥ /",
  "GP12brndp2_u:8813": "na ca rogaḥ prabhavati brahmalokaṃ gatasya ha // BndP_2,61.27 //",
  "GP12brndp2_u:8814": "gāndharvaṃ prati yaccāpi pṛṣṭastu munisattamāḥ /",
  "GP12brndp2_u:8815": "tato 'haṃ saṃpravakṣyāmi yāthātathyena suvratāḥ // BndP_2,61.28 //",
  "GP12brndp2_u:8816": "sapta svarāstrayo grāmā mūrchanāstvekaviṃśatiḥ /",
  "GP12brndp2_u:8817": "tānāścaikonapañcāśadityetsvaramaṇḍalam // BndP_2,61.29 //",
  "GP12brndp2_u:8818": "ṣaḍjaṣabhau ca gāndhāro madhyamaḥ pañcamastathā /",
  "GP12brndp2_u:8819": "dhaivataścāpi vijñeyastathā cāpi niṣādakaḥ // BndP_2,61.30 //",
  "GP12brndp2_u:8820": "sauvīrā madhyamā grāmā hariṇāśca tathaiva ca // BndP_2,61.31 //",
  "GP12brndp2_u:8821": "tasyāḥ kāloyanopetāścaturthāśuddhamadhyamāḥ /",
  "GP12brndp2_u:8822": "nagniṃ ca pauṣā vai deva dṛṣṭvā kāñca yathākramaḥ // BndP_2,61.32 //",
  "GP12brndp2_u:8823": "madhyamagrāmikākhyātā ṣaḍjagrāmā nibodhata /",
  "GP12brndp2_u:8824": "uttaraṃ mandrā rajanī tathā vāconnarāyatāḥ // BndP_2,61.33 //",
  "GP12brndp2_u:8825": "madhyaṣaḍjā tathā caiva tathānyā cābhimudgaṇā /",
  "GP12brndp2_u:8826": "gāndhāragrāmikā śyāmā kīrtimānā nibodhata // BndP_2,61.34 //",
  "GP12brndp2_u:8827": "agniṣṭomaṃ tu mādyaṃ tu dvitīyaṃ vājapeyikam /",
  "GP12brndp2_u:8828": "yavarātasūyastu ṣaṣṭhavattu suvarmakam // BndP_2,61.35 //",
  "GP12brndp2_u:8829": "sapta gausavanā nāma mahāvṛṣṭikatāṣṭamām /",
  "GP12brndp2_u:8830": "brahmadānaṃ ca navamaṃ prājāpatyamanantaram /",
  "GP12brndp2_u:8831": "nāgayakṣāśrayaṃ vidvān tadgottaratathaiva ca // BndP_2,61.36 //",
  "GP12brndp2_u:8832": "padakrāntamṛgakrāntaṃ viṣṇukrāntamanoharā /",
  "GP12brndp2_u:8833": "sūryakāntadhareṇyaiva saṃtakokilaviśrutaḥ // BndP_2,61.37 //",
  "GP12brndp2_u:8834": "tenavānityapavaśapiśācātīvanahyapi /",
  "GP12brndp2_u:8835": "sāvitramardhasāvitraṃ sarvatobhadrameva ca // BndP_2,61.38 //",
  "GP12brndp2_u:8836": "manoharamadhātryaṃ ca gandharvānupataśca yaḥ /",
  "GP12brndp2_u:8837": "alaṃbuṣeseṣṭamatho viṣṇuvaiṇavarāvubhau // BndP_2,61.39 //",
  "GP12brndp2_u:8838": "sāgarāvijayaṃ caiva sarvabhūtamanoharaḥ /",
  "GP12brndp2_u:8839": "hatotsṛṣṭo vijānīta skandhaṃ tu priyameva ca // BndP_2,61.40 //",
  "GP12brndp2_u:8840": "manoharamadhātryaṃ ca gandharvānupataśca yaḥ /",
  "GP12brndp2_u:8841": "alaṃbuseṣṭasya tathā nāradapriya eva ca // BndP_2,61.41 //",
  "GP12brndp2_u:8842": "kathito bhīmasenena nagarātānayapriyaḥ /",
  "GP12brndp2_u:8843": "vikalopanītavinatāśrīrākhyo bhārgavapriyaḥ // BndP_2,61.42 //",
  "GP12brndp2_u:8844": "caturdaśa tathā pañcadaśecchantīha nāradaḥ /",
  "GP12brndp2_u:8845": "sasauvīrāṃ susovīrā brahmaṇo hyapagīyate // BndP_2,61.43 //",
  "GP12brndp2_u:8846": "uttarādisvaraścaiva brahmā vai devatāstrayaḥ /",
  "GP12brndp2_u:8847": "harideśasamutpannā hariṇasyāvyajāyata // BndP_2,61.44 //",
  "GP12brndp2_u:8848": "mūrchanā hariṇā te vai candrasyāsyādhidaivatam /",
  "GP12brndp2_u:8849": "karopanītā vivṛtāvanudriḥ svaramaṇḍale // BndP_2,61.45 //",
  "GP12brndp2_u:8850": "sākalopanatātasmānmanutasyānnadaivataḥ /",
  "GP12brndp2_u:8851": "manudeśāḥ samutpannā mūrcchanāśuddhamātmanā // BndP_2,61.46 //",
  "GP12brndp2_u:8852": "tasmāttasmānmṛgāmargīmṛgendrosyādhidaivatā /",
  "GP12brndp2_u:8853": "sāvaśramasamādyumnā anekāpauruṣānakhān // BndP_2,61.47 //",
  "GP12brndp2_u:8854": "mūrcchanāyojanāhyeṣāsyādrajasārajanītataḥ /",
  "GP12brndp2_u:8855": "tāni uttara madrāṃsapadgadaivatakaṃ viduḥ // BndP_2,61.48 //",
  "GP12brndp2_u:8856": "tasmāduttaratāyāvatprathamaṃ svāyamaṃ viduḥ /",
  "GP12brndp2_u:8857": "tamoduttaramaidroyadevatāsyādruvena ca // BndP_2,61.49 //",
  "GP12brndp2_u:8858": "apāmaduttaratvāvadhaivatasyottarāyaṇaḥ /",
  "GP12brndp2_u:8859": "syādijamūrchanāhyeca pitaraḥ śrāddhadevatāḥ // BndP_2,61.50 //",
  "GP12brndp2_u:8860": "śuddhaṣaḍjasvara kṛtvā yasmādagnimaharṣayaḥ /",
  "GP12brndp2_u:8861": "upaiti tasmānnajānī yācchuddhayacchikarāsabhā // BndP_2,61.51 //",
  "GP12brndp2_u:8862": "ityetā mūrchanāḥ kṛtvā yasyāmīdṛśabhāvanaḥ /",
  "GP12brndp2_u:8863": "pakṣiṇāṃ mūrchanāḥ śrutvā pakṣokā mūrchanāḥ smṛtāḥ // BndP_2,61.52 //",
  "GP12brndp2_u:8864": "nāgādṛṣṭiviṣāgītānopasarpantimūrchanāḥ /",
  "GP12brndp2_u:8865": "nānāsādhāramaścaivavaḍavātrividastathā // BndP_2,61.53 //",
  "GP12brndp2_u:8866": "iti śrībrahmāṇḍe mahāpurāṇe vāyuprokte madhyamābhāge tṛtīya upoddhātapāde gāndharvamūrchanālakṣaṇavarṇanaṃ nāmaikaṣaṣṭitamo 'dhyāyaḥ // 61//",
  "GP12brndp2_u:8867": "_____________________________________________________________",
  "GP12brndp2_u:8868": "pūrvācāryamataṃ buddhvā pravakṣyāmyanupūrvaśaḥ /",
  "GP12brndp2_u:8869": "vikhyātānvai alaṅkārāṃstanme nigadataḥ śruṇu // BndP_2,62.1 //",
  "GP12brndp2_u:8870": "alaṅkārāstu vaktavyāḥ svaiḥ svairvarṇaiḥ prahetavaḥ /",
  "GP12brndp2_u:8871": "saṃsthā nayogaiśca tathā sadā nāḍhyādyavekṣayā // BndP_2,62.2 //",
  "GP12brndp2_u:8872": "vākyārthapadayogārthairalaṅkāraiśca pūraṇam /",
  "GP12brndp2_u:8873": "padāni gītakasyāhuḥ purastātpṛṣṭhato 'tha vā // BndP_2,62.3 //",
  "GP12brndp2_u:8874": "sthātonitrīnaro nīḍḍīmanaḥkaṇṭhaśirasthayā /",
  "GP12brndp2_u:8875": "eteṣu triṣu sthāneṣu pravṛtto vidhiruttamaḥ // BndP_2,62.4 //",
  "GP12brndp2_u:8876": "cattvāraḥ prakṛtau varṇāḥ pravicārasya nurvidhā /",
  "GP12brndp2_u:8877": "vikalpamaṣṭadhā caiva devāḥ ṣoḍaśadhā viduḥ // BndP_2,62.5 //",
  "GP12brndp2_u:8878": "sṛṣṭo varmaḥ prasaṃcārī tṛtīyamavarohaṇam /",
  "GP12brndp2_u:8879": "ārohaṇaṃ caturthaṃ tu varṇaṃ varmavido viduḥ // BndP_2,62.6 //",
  "GP12brndp2_u:8880": "tatraikaḥ saṃcarasthāyī saṃcarastu caro 'bhavat /",
  "GP12brndp2_u:8881": "avarohaṇavarṇānāmavarohaṃ vinirdiśet // BndP_2,62.7 //",
  "GP12brndp2_u:8882": "ārohaṇena vārohānvarṇānvarṇavido viduḥ /",
  "GP12brndp2_u:8883": "eteṣāmeva varṇānāmalaṅkārannibodhata // BndP_2,62.8 //",
  "GP12brndp2_u:8884": "alaṅkārāstu catvārasthāpanī kramarejanaḥ /",
  "GP12brndp2_u:8885": "pramādasyāpramādaśca teṣāṃ vakṣyāmi lakṣaṇam // BndP_2,62.9 //",
  "GP12brndp2_u:8886": "visvaro 'ṣṭakalāścaiva sthānaṃ dvyekatarāgataḥ /",
  "GP12brndp2_u:8887": "āvarttasyākramo tvākṣī vekāryāṃ parimāṇataḥ // BndP_2,62.10 //",
  "GP12brndp2_u:8888": "kumāraṃ saṃparaṃ viddhi dvistaraṃ vāmanaṃ gataḥ /",
  "GP12brndp2_u:8889": "eṣa vai eṣa caivasyakutarekaḥ kulādhikaḥ // BndP_2,62.11 //",
  "GP12brndp2_u:8890": "sveta sve kātare jātakalāmagnitaraiṣitaḥ /",
  "GP12brndp2_u:8891": "tasmiṃścaiva svare vṛddhirniṣṭapte tadvicakṣaṇaḥ // BndP_2,62.12 //",
  "GP12brndp2_u:8892": "syenastu aparo hasta uttaraḥ kamalākalaḥ /",
  "GP12brndp2_u:8893": "pramāṇaghasabindurnā jāyate vidure punaḥ // BndP_2,62.13 //",
  "GP12brndp2_u:8894": "kalā kāryā tu varṇānāṃ tadā nuḥ sthāpito bhavet /",
  "GP12brndp2_u:8895": "viparyayasya ropisyā dyasya prādurghaṭī mama // BndP_2,62.14 //",
  "GP12brndp2_u:8896": "ekottaraḥ svarastu syātṣaḍjataḥ paramaḥ svaraḥ /",
  "GP12brndp2_u:8897": "akṣepaskandanākāryaṃ kākasyoyacapuṣkalam // BndP_2,62.15 //",
  "GP12brndp2_u:8898": "saṃtārau taunusarvāyyau kāryaṃ vā kāraṇaṃ tathā /",
  "GP12brndp2_u:8899": "ākṣiptamavarohyāsītprokṣamadyastathaiva ca // BndP_2,62.16 //",
  "GP12brndp2_u:8900": "dvādaśe ca kalāsthānāmekāntaragatas tathā /",
  "GP12brndp2_u:8901": "preśollikhitamalaṅkāramevasvarasamanvitā // BndP_2,62.17 //",
  "GP12brndp2_u:8902": "svarasvarabahugrāmakāprayoṣṭanupatkalā /",
  "GP12brndp2_u:8903": "prakṣiptameva kalayācopādānārayo bhavet // BndP_2,62.18 //",
  "GP12brndp2_u:8904": "dvikathaṃvāvathābhūtayatrabhāṣitamucyate /",
  "GP12brndp2_u:8905": "uccarādviśvarārūḍhātathāyāṣṭasvarātathā // BndP_2,62.19 //",
  "GP12brndp2_u:8906": "vāpaḥ syādavaroheṇa nārato bhavati dhruvam /",
  "GP12brndp2_u:8907": "ekāntaraṃ ca hyetevaitamevasvarasattamaḥ // BndP_2,62.20 //",
  "GP12brndp2_u:8908": "sakṣipracchedanāmācacatuṣkalagaṇaḥ smṛtaḥ /",
  "GP12brndp2_u:8909": "alaṅkārā bhavantyete triṃśaddevaiḥ prakīrttitāḥ // BndP_2,62.21 //",
  "GP12brndp2_u:8910": "varṇāsthānaprayogeṇa kalāmātrāpramāṇataḥ /",
  "GP12brndp2_u:8911": "saṃsthānaṃ ca pramāṇaṃ ca vikāro lakṣaṇastathā // BndP_2,62.22 //",
  "GP12brndp2_u:8912": "caturvidhamidaṃ jñeya malaṅkāraprayojanam /",
  "GP12brndp2_u:8913": "yathātmano hyalaṅkāro vipayasto vigarhitaḥ // BndP_2,62.23 //",
  "GP12brndp2_u:8914": "varmamevāpyalaṅkarttuṃ viṣamāhyātmasaṃbhavāḥ /",
  "GP12brndp2_u:8915": "nānābharaṇasaṃyogā yathā nāryā vibhūṣaṇam // BndP_2,62.24 //",
  "GP12brndp2_u:8916": "varmasya caivālaṅkāro vibhūṣā hyātmasaṃbhavaḥ /",
  "GP12brndp2_u:8917": "na pāde kuṇḍalaṃ dṛṣṭaṃ na kaṇṭhe rasanā tathā // BndP_2,62.25 //",
  "GP12brndp2_u:8918": "evamevādyalaṅkāre viparyasto vigarhitaḥ /",
  "GP12brndp2_u:8919": "kriyamāṇo 'pyalaṅkāro nāgaṃ yaścaiva darśayat // BndP_2,62.26 //",
  "GP12brndp2_u:8920": "yathādṛṣṭasya mārgasyakarttavyasyavidhīyate /",
  "GP12brndp2_u:8921": "lakṣaṇaṃparyavasyāpivarttikā mapivarttate // BndP_2,62.27 //",
  "GP12brndp2_u:8922": "yāthātathyena vakṣyāmi māsodbhavamukhodbhava /",
  "GP12brndp2_u:8923": "trayoviṃśatiśītistu vijñātapavadaivatam // BndP_2,62.28 //",
  "GP12brndp2_u:8924": "nagonātupurastānumadhyamāṃśastu paryayaḥ /",
  "GP12brndp2_u:8925": "tayorvibhāgo devānāṃ lāvaṇye mārgasaṃsthitaḥ // BndP_2,62.29 //",
  "GP12brndp2_u:8926": "anuṣaṅgamayo dṛṣṭaṃ svasāraṃ vasvarātara /",
  "GP12brndp2_u:8927": "viparyayaḥ saṃvartto ca saptasvarapadakramam // BndP_2,62.30 //",
  "GP12brndp2_u:8928": "gāndhārasetugīyante varomadbhagavānica /",
  "GP12brndp2_u:8929": "pañcamaṃmadhyamañcaivadhaivataṃ tu niṣādataḥ // BndP_2,62.31 //",
  "GP12brndp2_u:8930": "ṣaḍjarṣabhaścajānīmomadrakeṣvevanāntare /",
  "GP12brndp2_u:8931": "dvevdyaparatukiṃvidyāddvayamuṣṇantikasyatu // BndP_2,62.32 //",
  "GP12brndp2_u:8932": "prākṛte vaikṛte caiva gāndhāraḥ sa prayujyate /",
  "GP12brndp2_u:8933": "padasyātyayarūpantusaptarūpantukauśikīm // BndP_2,62.33 //",
  "GP12brndp2_u:8934": "gāndhārasyenakārtsyena cāyaṃ yasyavidhiḥ smṛtaḥ /",
  "GP12brndp2_u:8935": "eṣacaivakramoddiṣṭomadhyamāṃśasya madhyamaḥ // BndP_2,62.34 //",
  "GP12brndp2_u:8936": "yāni proktāni gītānivaturūpaṃ viśeṣataḥ /",
  "GP12brndp2_u:8937": "tataḥ saptasvaraṅkāryaṃsaptarūpañcakauśikī // BndP_2,62.35 //",
  "GP12brndp2_u:8938": "agadarśanamityāhurmānudvaimamaketathā /",
  "GP12brndp2_u:8939": "dvitīyāmāsamātrāṇābhiḥ sarvāḥ pratiṣṭhitāḥ // BndP_2,62.36 //",
  "GP12brndp2_u:8940": "uttarevaprakṛtyevaṃmātābrāhmatalāyata /",
  "GP12brndp2_u:8941": "tathāhatānopiḍakeyatramāyāṃnivarttate // BndP_2,62.37 //",
  "GP12brndp2_u:8942": "pādenaikenamāyātrā pādonāmativārimaḥ /",
  "GP12brndp2_u:8943": "saṃkhyāpanopahūtāṃvaitatrapānamiti smṛtam // BndP_2,62.38 //",
  "GP12brndp2_u:8944": "dvitīyapādabhaṅgañcagrahenāmapratiṣṭhitam /",
  "GP12brndp2_u:8945": "pūrvamaṣṭhatīṭatī nadvitīyaṃ cāparāntikaiḥ // BndP_2,62.39 //",
  "GP12brndp2_u:8946": "pādabhāgasapādaṃ tu prakṛtyamapi saṃsthitam /",
  "GP12brndp2_u:8947": "caturthamuttaraṃ caivamadravatpāvamadrakau // BndP_2,62.40 //",
  "GP12brndp2_u:8948": "madrakodakṣiṇasyāpi yathoktā varttate kalā /",
  "GP12brndp2_u:8949": "sarvamevānuyogaṃ tu dvitīyaṃ buddhimiṣyate // BndP_2,62.41 //",
  "GP12brndp2_u:8950": "pādauvāharaṇaṃ cāsyātpāraṃ nātra vidhīyate /",
  "GP12brndp2_u:8951": "ekatvaṃ munuyogasya dvayoryadyaddvijottama // BndP_2,62.42 //",
  "GP12brndp2_u:8952": "anekasamavāyastu pātakā hariṇā smṛtāḥ /",
  "GP12brndp2_u:8953": "tisṛṇāṃ caiva vṛttīnāṃ vṛttau vṛtte ca dakṣiṇaḥ // BndP_2,62.43 //",
  "GP12brndp2_u:8954": "aṣṭau tu samavāyastu vīrā saṃmūrchanā tathā /",
  "GP12brndp2_u:8955": "kasyanāsutarācaiva svaraśākhā prakīrttitā // BndP_2,62.44 //",
  "GP12brndp2_u:8956": "iti śrībrahmāṇḍe mahāpurāṇe vāyuprokte madhyamabhāge tṛtīya upoddhātapāde bhārgavacarite gāndharvalakṣaṇaṃ nāma dviṣaṣṭitamo 'dhyāyaḥ // 62//",
  "GP12brndp2_u:8957": "_____________________________________________________________",
  "GP12brndp2_u:8958": "sūta uvāca",
  "GP12brndp2_u:8959": "kukudminanastu taṃ lokaṃ raivatasya gatasya ha /",
  "GP12brndp2_u:8960": "tdṛtā puṇyajanaiḥ sarvā rākṣasaiḥ sākuśasthalī // BndP_2,63.1 //",
  "GP12brndp2_u:8961": "tadvai bhrātṛśataṃ tasya dhārmikasya mahātmanaḥ /",
  "GP12brndp2_u:8962": "nibadhyamānaṃ nārācairvidiśaḥ prādravadbhayāt // BndP_2,63.2 //",
  "GP12brndp2_u:8963": "teṣāṃ tu tadbhayakrāntakṣatriyāṇāṃ ca vidrutām /",
  "GP12brndp2_u:8964": "anvavāyastu sumahāṃstatra tatra dvijottamāḥ // BndP_2,63.3 //",
  "GP12brndp2_u:8965": "śāryātā iti vikhyātā dikṣu sarvāsu dharmikāḥ /",
  "GP12brndp2_u:8966": "dhṛṣṭasya dharṣṭikaṃ sarvaṃ raṇadhṛṣṭaṃ babhūva ha // BndP_2,63.4 //",
  "GP12brndp2_u:8967": "trisāhasraṃ tu sa gaṇaḥ kṣatriyāṇāṃ mahātmanām /",
  "GP12brndp2_u:8968": "nabhagasya ca dāyādo nābhādo nāma vīryavān // BndP_2,63.5 //",
  "GP12brndp2_u:8969": "aṃbarīṣastu nābhāgirvirūpastasya cātmajaḥ /",
  "GP12brndp2_u:8970": "pṛṣadaśvo virūpasya tasya putro rathītaraḥ // BndP_2,63.6 //",
  "GP12brndp2_u:8971": "ete kṣatraprasūtā vai punaścāṅgirasaḥ smṛtāḥ /",
  "GP12brndp2_u:8972": "rathītarāṇāṃ pravarāḥ kṣetropetā dvijātayaḥ // BndP_2,63.7 //",
  "GP12brndp2_u:8973": "kṣuvatastu manoḥ pūrvamikṣvākurabhiniḥsṛtaḥ /",
  "GP12brndp2_u:8974": "tasya putraśataṃ tvāsīdikṣvākorbhūridakṣimam // BndP_2,63.8 //",
  "GP12brndp2_u:8975": "teṣāṃ śreṣṭho vikukṣistu nimirdaṇḍaśca te trayaḥ /",
  "GP12brndp2_u:8976": "śakunipramukhāstasya putrāḥ pañcāśatastu te // BndP_2,63.9 //",
  "GP12brndp2_u:8977": "uttarāpathadeśasya rakṣitāro mahīkṣitaḥ /",
  "GP12brndp2_u:8978": "catvāriṃśattathāṣṭau ca dakṣiṇasyāṃ tu vai diśi // BndP_2,63.10 //",
  "GP12brndp2_u:8979": "virāṭapramukhāste ca dakṣiṇāpatharakṣiṇaḥ /",
  "GP12brndp2_u:8980": "ikṣvākustu vikukṣiṃ vai aṣṭakāyāmathā diśat // BndP_2,63.11 //",
  "GP12brndp2_u:8981": "rājovāca /",
  "GP12brndp2_u:8982": "māṃsamānaya śrāddhe tvaṃ mṛgānhatvā mahābala /",
  "GP12brndp2_u:8983": "śrāddhaṃ mama tu karttavyamaṣṭakānāṃ na saṃśayaḥ // BndP_2,63.12 //",
  "GP12brndp2_u:8984": "sa gato mṛgayāṃ caiva vacanāttasya dhīmataḥ /",
  "GP12brndp2_u:8985": "mṛgānsahasrakānhatvā pariśrāntaśca vīryavān // BndP_2,63.13 //",
  "GP12brndp2_u:8986": "bhakṣayacchaśakaṃ tatra vikukṣirmṛgayāṃ gataḥ /",
  "GP12brndp2_u:8987": "āgate hi vikukṣai tu samāṃse mahasainike // BndP_2,63.14 //",
  "GP12brndp2_u:8988": "vasiṣṭhaṃ codayāmāsa māṃsa prokṣayatāmiti /",
  "GP12brndp2_u:8989": "tatheti codito rājñā vidhivattadupasthitam // BndP_2,63.15 //",
  "GP12brndp2_u:8990": "sa dṛṣṭvopahataṃ māṃsaṃ kruddho rājānamabravīt /",
  "GP12brndp2_u:8991": "anenopahataṃ māṃsaṃ putreṇa tava pārthiva // BndP_2,63.16 //",
  "GP12brndp2_u:8992": "śaśabhakṣādaduṣṭaṃ vai naiva māṃsaṃ mahādyute /",
  "GP12brndp2_u:8993": "śaśo durātmanā pūrvamamanā bhakṣito 'nagha // BndP_2,63.17 //",
  "GP12brndp2_u:8994": "tena māṃsamidaṃ duṣṭaṃ pitṝṇāṃ nṛpasattama /",
  "GP12brndp2_u:8995": "ikṣvākustu tataḥ kruddho vikukṣimidamabravīt // BndP_2,63.18 //",
  "GP12brndp2_u:8996": "pitṛkarmaṇi nirdiṣṭo mayā ca mṛgayāṃ gataḥ /",
  "GP12brndp2_u:8997": "śaśaṃ bhakṣayase 'raṇye nirghṛṇaḥ pūrvamadya tu // BndP_2,63.19 //",
  "GP12brndp2_u:8998": "tasmātparityajāmi tvāṃ gaccha tvaṃ svena karmaṇā /",
  "GP12brndp2_u:8999": "evamikṣvākuṇā tyakto vasiṣṭhavacanātsutaḥ // BndP_2,63.20 //",
  "GP12brndp2_u:9000": "ikṣvākausaṃsthite tasmiñchaśādaḥ pṛthivīmimām /",
  "GP12brndp2_u:9001": "prāptaḥ paragadharmātmā sa cāyodhyādhipo 'bhavat // BndP_2,63.21 //",
  "GP12brndp2_u:9002": "tadākarotsa rājyaṃ vai vasiṣṭhaparinoditaḥ /",
  "GP12brndp2_u:9003": "tatastenainasā pūrṇo rājyāvastho mahīpatiḥ // BndP_2,63.22 //",
  "GP12brndp2_u:9004": "kālena gatavānso 'tha śakṛnmūtrataraṅgitam /",
  "GP12brndp2_u:9005": "jñātvaivametadākhyānaṃ nā vidhirbhakṣayedbudhaḥ // BndP_2,63.23 //",
  "GP12brndp2_u:9006": "māṃsabhakṣayitāmutra yasya māṃsamihādmyaham /",
  "GP12brndp2_u:9007": "etanmāṃsasya māṃsatvaṃ pravadanti manīṣiṇaḥ // BndP_2,63.24 //",
  "GP12brndp2_u:9008": "śaśādasya tu dāyādaḥ kakutstho nāma vīryavān /",
  "GP12brndp2_u:9009": "indrasya vṛṣabhūtasya kakutstho jayate purā // BndP_2,63.25 //",
  "GP12brndp2_u:9010": "pūrvamāḍībake yuddhe kakutsthastena saṃsmṛtaḥ /",
  "GP12brndp2_u:9011": "anenāstu kakutsthasya pṛthuścānena sa smṛtaḥ // BndP_2,63.26 //",
  "GP12brndp2_u:9012": "dṛṣadaśvaḥ pṛthoḥ putrastasmādandhrastu vīryavān /",
  "GP12brndp2_u:9013": "andhrāttu yuvanāśvastu śāvastastasya cātmajaḥ // BndP_2,63.27 //",
  "GP12brndp2_u:9014": "jajñe śrāvastako rājā śrāvastī yena nirmitā /",
  "GP12brndp2_u:9015": "śrāvastasya tu dāyādo bṛhadaśvo mahāyaśāḥ // BndP_2,63.28 //",
  "GP12brndp2_u:9016": "bṛhadaśvasutaścāpi kuvalāśva iti śrutaḥ /",
  "GP12brndp2_u:9017": "yastu dhundhuvadhādrājā dhundhumāratvamāgataḥ // BndP_2,63.29 //",
  "GP12brndp2_u:9018": "ṛṣaya ūcuḥ",
  "GP12brndp2_u:9019": "dhundhorvadhaṃ mahāprājña ghotumicchāma vistarāt /",
  "GP12brndp2_u:9020": "yadarthaṃ kuvalāśvasya dhundhumāratvamāgatam // BndP_2,63.30 //",
  "GP12brndp2_u:9021": "sūta uvāca",
  "GP12brndp2_u:9022": "kuvalāśvasya putrāṇāṃ sahasrāṇyekaviṃśatiḥ /",
  "GP12brndp2_u:9023": "sarve vidyāsu niṣṇātā balavanto durāsadāḥ // BndP_2,63.31 //",
  "GP12brndp2_u:9024": "babhūvurdhārmikāḥ sarve yajvāno bhūridakṣiṇāḥ /",
  "GP12brndp2_u:9025": "kuvalāśvaṃ mahāvīryaṃ śūramuttamadhārmikam // BndP_2,63.32 //",
  "GP12brndp2_u:9026": "bṛhadaśvo hyabhyaṣiñcattasminrājye narādhipaḥ /",
  "GP12brndp2_u:9027": "putrasaṃkrāmitaśrīstu vanaṃ rājā viveśa ha // BndP_2,63.33 //",
  "GP12brndp2_u:9028": "bṛhadaśvaṃ mahārājaṃ śūramuttamadhārmikam /",
  "GP12brndp2_u:9029": "prayāsyantamutaṅkastu brahmarṣiḥ pratyavārayat // BndP_2,63.34 //",
  "GP12brndp2_u:9030": "uttaṅka uvāca",
  "GP12brndp2_u:9031": "bhavatā rakṣaṇaṃ kāryaṃ tattāvatkarttumarhati /",
  "GP12brndp2_u:9032": "nirudvignastapaschartuṃ na hi śakro 'pi pārthiva // BndP_2,63.35 //",
  "GP12brndp2_u:9033": "mamāśramasamīpeṣu merorhi paritastu vai /",
  "GP12brndp2_u:9034": "samudro vālukāpūrṇastatra tiṣṭhati bhūpate // BndP_2,63.36 //",
  "GP12brndp2_u:9035": "devatānāmavadhyastu mahākāyo mahābalaḥ /",
  "GP12brndp2_u:9036": "antarbhūmigatastatra vālukāntarhito mahān // BndP_2,63.37 //",
  "GP12brndp2_u:9037": "rākṣasasya madhoḥ putro dhundhurnāma mahāsuraḥ /",
  "GP12brndp2_u:9038": "śete lokavināśāya tapa āsthāya dāruṇam // BndP_2,63.38 //",
  "GP12brndp2_u:9039": "saṃvatsarasya paryante sa niśvāsaṃ vimuñcati /",
  "GP12brndp2_u:9040": "yadā tadā mahī tatra calati sma sakānanā // BndP_2,63.39 //",
  "GP12brndp2_u:9041": "tasya niśvāsavātena raja uddhūyate mahat /",
  "GP12brndp2_u:9042": "ādityapathamāvṛtya saptāhaṃ bhūmikaṃpanam // BndP_2,63.40 //",
  "GP12brndp2_u:9043": "savisphuliṅgaṃ sajvāraṃ sadhūmamatidāruṇam /",
  "GP12brndp2_u:9044": "tena rājanna śaknomi tasminsthātuṃ sva āśrame // BndP_2,63.41 //",
  "GP12brndp2_u:9045": "taṃ vāraya mahābāho lokānāṃ hitakāmyayā /",
  "GP12brndp2_u:9046": "tejaste sumahadviṣmustejasāpyāyayiṣyati // BndP_2,63.42 //",
  "GP12brndp2_u:9047": "lokāḥ svasthā bhavantvadya tasminvinihate sure /",
  "GP12brndp2_u:9048": "tvaṃ hi tasya vadhārthāya samarthaḥ pṛthivīpate // BndP_2,63.43 //",
  "GP12brndp2_u:9049": "viṣṇunā ca varo datto mama pūrva yato 'nagha /",
  "GP12brndp2_u:9050": "na hi dhundhurmahāvīryastejasālpena śākyate // BndP_2,63.44 //",
  "GP12brndp2_u:9051": "nirdagdhuṃ pṛthivīpālairapi varṣaśatairapi /",
  "GP12brndp2_u:9052": "vīryaṃ hi sumahattasya devairapi durāsadam // BndP_2,63.45 //",
  "GP12brndp2_u:9053": "evamuktastu rājarṣiruttaṅkena mahātmanā /",
  "GP12brndp2_u:9054": "kuvalāśvaṃ tu taṃ prādāttasmin dhundhunivāraṇe // BndP_2,63.46 //",
  "GP12brndp2_u:9055": "bhagavannyastaśasbho 'hamayaṃ tu tanayo mama /",
  "GP12brndp2_u:9056": "bhaviṣyati dvijaśreṣṭha dhundhumāro na saṃśayaḥ // BndP_2,63.47 //",
  "GP12brndp2_u:9057": "sa tamādiśya tanayaṃ dhundhumāgṇamacyutam /",
  "GP12brndp2_u:9058": "jagāma sa vanāyaiva tapase śaṃsitavrataḥ // BndP_2,63.48 //",
  "GP12brndp2_u:9059": "kuvalāśvastu dharmātmā piturvacanamāśritaḥ /",
  "GP12brndp2_u:9060": "sahakrairekaviṃśatyā putrāṇāṃ saha pārthivaḥ // BndP_2,63.49 //",
  "GP12brndp2_u:9061": "prāyāduttaṅkasahito dhundhostasya nivāraṇe /",
  "GP12brndp2_u:9062": "tamāviśattato viṣṇurbhagavānsvena tejasā // BndP_2,63.50 //",
  "GP12brndp2_u:9063": "uttaṅkasya niyogāttu lokānāṃ hitakāmyayā /",
  "GP12brndp2_u:9064": "tasminprayāte durdharṣe divi śabdo mahānabhūt // BndP_2,63.51 //",
  "GP12brndp2_u:9065": "adya prabhṛtyeṣa nṛpo dhundhumāro bhaviṣyati /",
  "GP12brndp2_u:9066": "divyaiḥ puṣpaiśca taṃ devāḥ saṃmatātsamavākiran // BndP_2,63.52 //",
  "GP12brndp2_u:9067": "devadundubhayaścaiva praṇedurhi tadā bhṛśam /",
  "GP12brndp2_u:9068": "sa gatvā puruṣavyāghrastanayaiḥ saha vīryavān // BndP_2,63.53 //",
  "GP12brndp2_u:9069": "samudraṃ khānayāmāsa vālukāpūrṇamavyayam /",
  "GP12brndp2_u:9070": "tasya putraiḥ khanadbhiśca vālukāntarhitastadā // BndP_2,63.54 //",
  "GP12brndp2_u:9071": "dhundhurāsāditastatra diśamāśritya paścimām /",
  "GP12brndp2_u:9072": "mukhajenāgninā kruddho lokānudvartayanniva // BndP_2,63.55 //",
  "GP12brndp2_u:9073": "vāri susrāva cogena mahodadhirivodaye /",
  "GP12brndp2_u:9074": "somasya so 'suraśreṣṭho dhārormikalilo mahān // BndP_2,63.56 //",
  "GP12brndp2_u:9075": "tasya putrāstu nirdagdhāstraya urvaritā mṛdhe /",
  "GP12brndp2_u:9076": "tataḥ sa rājātibalo rākṣasaṃ taṃ mahābalam // BndP_2,63.57 //",
  "GP12brndp2_u:9077": "āsasāda mahātejā dhundhuṃ bandhunibarhaṇam /",
  "GP12brndp2_u:9078": "tasya vārimayaṃ vegamapi vatsa narādhipaḥ // BndP_2,63.58 //",
  "GP12brndp2_u:9079": "yogī yogena vahniṃ ca śamayāmāsa vāriṇā /",
  "GP12brndp2_u:9080": "nirasyantaṃ mahākāyaṃ balenodakarākṣasam // BndP_2,63.59 //",
  "GP12brndp2_u:9081": "uttaṅkaṃ darśayāmāsa kṛtakarmā narādhipaḥ /",
  "GP12brndp2_u:9082": "uttaṅkaśca varaṃ prādāttasmai rājñe mahātmane // BndP_2,63.60 //",
  "GP12brndp2_u:9083": "dadataścākṣayaṃ vittaṃ śatrubhiścāpya dhuṣyatām /",
  "GP12brndp2_u:9084": "dharme ratiṃ ca satataṃ svarge vāsaṃ tathākṣayam // BndP_2,63.61 //",
  "GP12brndp2_u:9085": "putrāṇāṃ cākṣayāṃllokānsvarge ye rakṣasā hatāḥ /",
  "GP12brndp2_u:9086": "tasya putrāstrayaḥ śiṣṭā dṛḍhāśvo jyeṣṭha ucyate // BndP_2,63.62 //",
  "GP12brndp2_u:9087": "bhadrāśvaḥ kapilāśvaśca kanīyāṃsau tu tau smṛtau /",
  "GP12brndp2_u:9088": "dhaindhumārirdṛḍhāśvaśca haryaśvastasya cātmajaḥ // BndP_2,63.63 //",
  "GP12brndp2_u:9089": "haryaśvasya nikuṃbho 'bhūtkṣātradharmarataḥ sadā /",
  "GP12brndp2_u:9090": "saṃhatāśvo nikuṃbhasya suto raṇaviśāradaḥ // BndP_2,63.64 //",
  "GP12brndp2_u:9091": "kṛśāśvaścākṛtāśvaśca saṃhatāśvasutāvubhau /",
  "GP12brndp2_u:9092": "tasya patnī haimavatī satī mātā dṛṣadvatī // BndP_2,63.65 //",
  "GP12brndp2_u:9093": "vikhyātā triṣu lokeṣu putraścāsya prasenajit /",
  "GP12brndp2_u:9094": "yuvanāśvasutastasya triṣu lokeṣu viśrutaḥ // BndP_2,63.66 //",
  "GP12brndp2_u:9095": "atyantadhārmikā gaurī tasya patnī pativratā /",
  "GP12brndp2_u:9096": "abhiśastā tu sā bhartrā nadī sā bāhudā kṛtā // BndP_2,63.67 //",
  "GP12brndp2_u:9097": "tasyāstu gaurikaḥ putraścakravartī babhūva ha /",
  "GP12brndp2_u:9098": "māndhātā yauvanāśvo vai trailokyavijayī nṛpaḥ // BndP_2,63.68 //",
  "GP12brndp2_u:9099": "atrāpyudāharantīmaṃ ślokaṃ paurāṇikā dvijāḥ /",
  "GP12brndp2_u:9100": "yāvatsūrya udayate yāvacca pratitiṣṭhati // BndP_2,63.69 //",
  "GP12brndp2_u:9101": "sarvaṃ tadyauvanāśvasya māndhātuḥ kṣetramucyate /",
  "GP12brndp2_u:9102": "tasya caitrarathī bhāryā śaśabindoḥ sutābhavat // BndP_2,63.70 //",
  "GP12brndp2_u:9103": "sādhvī bindumatī nāma rūpeṇāpratimā bhuvi /",
  "GP12brndp2_u:9104": "pativratā ca jyeṣṭhā ca bhātṝṇāmayutasya sā // BndP_2,63.71 //",
  "GP12brndp2_u:9105": "tasyāmutpādayāmāsa māndhātā trīnsutanprabhuḥ /",
  "GP12brndp2_u:9106": "purukutsamaṃbarīṣaṃ mucukundaṃ ca viśrutam // BndP_2,63.72 //",
  "GP12brndp2_u:9107": "aṃbarīṣasya dāyādo yuvanāśvo 'paraḥ smṛtaḥ /",
  "GP12brndp2_u:9108": "narmadāyāṃ samutpannaḥ saṃbhūtastasya cātmajaḥ // BndP_2,63.73 //",
  "GP12brndp2_u:9109": "saṃbhūtasyātmajaḥ putro ṅyanaraṇyaḥ pratāpavān /",
  "GP12brndp2_u:9110": "rāvaṇena hato yena trailokyaṃ vijitaṃ purā // BndP_2,63.74 //",
  "GP12brndp2_u:9111": "tena dṛśyonaraṇyasya haryaśvastasya cātmajaḥ /",
  "GP12brndp2_u:9112": "haryaśvāttu dṛṣadvatyāṃ jajñe ca sumatirnṛpaḥ // BndP_2,63.75 //",
  "GP12brndp2_u:9113": "tasya putro 'bhavadrājā tridhanvā nāma dhārmikaḥ /",
  "GP12brndp2_u:9114": "āsīttridhanvanaścāpi vidvāṃstrayyāruṇiḥ prabhuḥ // BndP_2,63.76 //",
  "GP12brndp2_u:9115": "tasya satyavrato nāma kumāro 'bhūnmahābalaḥ /",
  "GP12brndp2_u:9116": "tena bhāryā vidarbhasya tdṛtā hatvā divaukasaḥ // BndP_2,63.77 //",
  "GP12brndp2_u:9117": "pāṇigrahaṇamantreṣu niṣṭānaṃ prāpiteṣviha /",
  "GP12brndp2_u:9118": "kāmādbalācca mohācca saṃharṣeṇa balena ca // BndP_2,63.78 //",
  "GP12brndp2_u:9119": "bhāvinor'thasya ca balāttatkṛtaṃ tena dhīmatā /",
  "GP12brndp2_u:9120": "tamadharmeṇa saṃyuktaṃ pitā bhayyāruṇo 'tyajat // BndP_2,63.79 //",
  "GP12brndp2_u:9121": "apadhvaṃseti bahuśo vadankrodhasamanvitaḥ /",
  "GP12brndp2_u:9122": "pitaraṃ so 'bravīdekaḥ kva gacchāmīti vai muhuḥ // BndP_2,63.80 //",
  "GP12brndp2_u:9123": "pitā cainamathovāca śvapākaiḥ saha varttaya /",
  "GP12brndp2_u:9124": "nāhaṃ putreṇa putrārthī tvayādya kulapāṃsana // BndP_2,63.81 //",
  "GP12brndp2_u:9125": "ityuktaḥ sa nirākrāmannagarādvacanā dvibhoḥ /",
  "GP12brndp2_u:9126": "na cainaṃ vārayāmāsa vasiṣṭho bhagavānṛṣiḥ // BndP_2,63.82 //",
  "GP12brndp2_u:9127": "sa tu satyavrato dhīmāñśvapākāvasathāntike /",
  "GP12brndp2_u:9128": "pitrā tyakto 'vasaddhīraḥ pitā cāsya vanaṃ yayau // BndP_2,63.83 //",
  "GP12brndp2_u:9129": "tasmiṃstu viṣaye tasya nāvarṣatpākaśāsanaḥ /",
  "GP12brndp2_u:9130": "samā dvādaśa saṃpūrmāstenādharmeṇa vai tadā // BndP_2,63.84 //",
  "GP12brndp2_u:9131": "dārāṃstu tasya viṣaye viśvāmitro mahātapāḥ /",
  "GP12brndp2_u:9132": "saṃnyasya sāgarānūpe cacāra vipulaṃ tapaḥ // BndP_2,63.85 //",
  "GP12brndp2_u:9133": "tasya patnī gale baddhvā madhyamaṃputramaurasam /",
  "GP12brndp2_u:9134": "śiṣṭānāṃ bharaṇārthāya vyakrīṇādgośatena vai // BndP_2,63.86 //",
  "GP12brndp2_u:9135": "taṃ tu baddhaṃ gale dṛṣṭavā vikrayārthaṃ narottamaḥ /",
  "GP12brndp2_u:9136": "maharṣiputraṃ dharmātmā mokṣayāmāsa suvrataḥ // BndP_2,63.87 //",
  "GP12brndp2_u:9137": "satyavrato mahābuddhirbharaṇaṃ tasya cākarot /",
  "GP12brndp2_u:9138": "viśvāmitrasya tuṣṭyarthamanukaṃpārthameva ca // BndP_2,63.88 //",
  "GP12brndp2_u:9139": "so 'bhavadgālavo nāma gale baddho mahātapāḥ /",
  "GP12brndp2_u:9140": "maharṣiḥ kauśikastāta tena vīreṇa mokṣitaḥ // BndP_2,63.89 //",
  "GP12brndp2_u:9141": "tasya vratena bhaktyā ca kṛpayā ca pratijñayā /",
  "GP12brndp2_u:9142": "viśvāmitrakalatraṃ ca babhāra vinaye sthitaḥ // BndP_2,63.90 //",
  "GP12brndp2_u:9143": "hatvā mṛgānvarāhāṃśca mahiṣāṃśca jalecarān /",
  "GP12brndp2_u:9144": "viśvāmitrāśramābhyāse tanmāṃsamanayattataḥ // BndP_2,63.91 //",
  "GP12brndp2_u:9145": "upāṃśuvratamāsthāya dīkṣāṃ dvādaśavārṣikīm /",
  "GP12brndp2_u:9146": "piturniyogādabhajannṛpe tu vanamāsthite // BndP_2,63.92 //",
  "GP12brndp2_u:9147": "ayodhyāṃ caiva rāṣṭraṃ ca tathaivāntaḥ puraṃ puniḥ /",
  "GP12brndp2_u:9148": "yājyotthānyāyasaṃyogādvasiṣṭhaḥ paryarakṣata // BndP_2,63.93 //",
  "GP12brndp2_u:9149": "satyavrataḥ subālyāttu bhāvinor'thasya vai balāt /",
  "GP12brndp2_u:9150": "vasiṣṭhe 'bhyadhikaṃ manyuṃ dhārayāmāsa manyunā // BndP_2,63.94 //",
  "GP12brndp2_u:9151": "pitrā tu taṃ tadā rāṣṭrātparityaktaṃ svamātmajam /",
  "GP12brndp2_u:9152": "na vārayāmāsa munirvasiṣṭhaḥ kāraṇena vai // BndP_2,63.95 //",
  "GP12brndp2_u:9153": "pāṇigrahamamantrāṇāṃ niṣṭhā syātsaptame pade /",
  "GP12brndp2_u:9154": "evaṃ satyavratastāṃ vai hṛtavānsaptame pade // BndP_2,63.96 //",
  "GP12brndp2_u:9155": "jānandharmānvasiṣṭhastu navamantrānihecchati /",
  "GP12brndp2_u:9156": "iti satyavrato roṣaṃ vasiṣṭhe manasākarot // BndP_2,63.97 //",
  "GP12brndp2_u:9157": "guṇabuddhyā tu bhagavānvasiṣṭhaḥ kṛtavāṃstapaḥ /",
  "GP12brndp2_u:9158": "na tu satyavrato 'budhyadupāṃśuvratamasya vai // BndP_2,63.98 //",
  "GP12brndp2_u:9159": "tasmiṃstu paramo roṣaḥ piturāsīnmahātmanaḥ /",
  "GP12brndp2_u:9160": "tena dvādaśa varṣāṇi nāvarṣatpākaśāsanaḥ // BndP_2,63.99 //",
  "GP12brndp2_u:9161": "tena tvidānīṃ vahatā dīkṣāṃ tāṃ durvahāṃ bhuvi /",
  "GP12brndp2_u:9162": "kulasya niṣkṛtiḥ svasya sṛteyaṃ ca bhavediti // BndP_2,63.100 //",
  "GP12brndp2_u:9163": "tato vasiṣṭho bhagavānpitrā tyaktaṃ na vārayat /",
  "GP12brndp2_u:9164": "abhiṣekṣyāmyahaṃ naṣṭe paścādenamiti prabhuḥ // BndP_2,63.101 //",
  "GP12brndp2_u:9165": "sa tu dvādaśavarṣāṇi dīkṣāṃ tāmudvahanbalī /",
  "GP12brndp2_u:9166": "avidyamāne māṃse tu vasiṣṭhasya mahātmanaḥ // BndP_2,63.102 //",
  "GP12brndp2_u:9167": "sarvakāmadughāṃ dhenuṃ sa dadarśa nṛpātmajaḥ /",
  "GP12brndp2_u:9168": "tāṃ vai krodhācca mohācca śramaccaiva kṣudhānvitaḥ // BndP_2,63.103 //",
  "GP12brndp2_u:9169": "dasyudharmagato dṛṣṭvā jaghāna balināṃ varaḥ /",
  "GP12brndp2_u:9170": "satu māṃsaṃ svayaṃ caiva viśvāmitrasya cātmajān // BndP_2,63.104 //",
  "GP12brndp2_u:9171": "bhojayāmāsa tacchrutvā vasiṣṭhastaṃ tadātyajat /",
  "GP12brndp2_u:9172": "provāca caiva bhagavānvasiṣṭhastaṃ nṛpātmajam // BndP_2,63.105 //",
  "GP12brndp2_u:9173": "pātayeyamahaṃ krūra tava śaṅkuma pohya vai /",
  "GP12brndp2_u:9174": "yadi te trīṇi śaṅkūni na syurhi puruṣādhama // BndP_2,63.106 //",
  "GP12brndp2_u:9175": "pituścāpāritoṣeṇa gurordegadhrīvadhena ca /",
  "GP12brndp2_u:9176": "aprokṣitopayogācca trividhaste vyatikramaḥ // BndP_2,63.107 //",
  "GP12brndp2_u:9177": "evaṃ sa trīṇi śaṅkūni dṛṣṭvā tasya mahātapāḥ /",
  "GP12brndp2_u:9178": "triśaṅkuriti hovāca triśaṅkustena sa smṛtaḥ // BndP_2,63.108 //",
  "GP12brndp2_u:9179": "viśvāmitrastu dārāṇāmāgato bharaṇe kṛte /",
  "GP12brndp2_u:9180": "tatastasmai varaṃ prādāttadā prītastriśaṅkave // BndP_2,63.109 //",
  "GP12brndp2_u:9181": "chandyamāno vareṇātha guruṃ vavrenṛpātmajaḥ /",
  "GP12brndp2_u:9182": "saśarīro vraje svargamityevaṃ yācito varaḥ // BndP_2,63.110 //",
  "GP12brndp2_u:9183": "anāvṛṣṭibhaye tasmiñjāte dvādaśavārṣike /",
  "GP12brndp2_u:9184": "abhiṣicya rājye pitrye yojayāmāsa taṃ muniḥ // BndP_2,63.111 //",
  "GP12brndp2_u:9185": "miṣatāṃ devatānāṃ ca vasiṣṭhasya ca kauśikaḥ /",
  "GP12brndp2_u:9186": "saśarīraṃ tadā taṃ vai divamāropayatprabhuḥ // BndP_2,63.112 //",
  "GP12brndp2_u:9187": "miṣatastu vasiṣṭhasya tadadbhutamivābhavat /",
  "GP12brndp2_u:9188": "atrāpyudāharantīmaṃ ślokaṃ paurāṇikā janāḥ // BndP_2,63.113 //",
  "GP12brndp2_u:9189": "viśvāmitraprasādena triśaṅkurdivirājate /",
  "GP12brndp2_u:9190": "devaiḥ sārddhaṃ mahātejānugrahāttasya dhīmataḥ // BndP_2,63.114 //",
  "GP12brndp2_u:9191": "tasya satyaratā nāma bhāryā kaikayavaṃśajā /",
  "GP12brndp2_u:9192": "kumāraṃ janayāmāsa hariścandramakalmaṣam // BndP_2,63.115 //",
  "GP12brndp2_u:9193": "sa tu rājā hariścandrastraiśaṅkava iti śrutaḥ /",
  "GP12brndp2_u:9194": "ahartā rājasūyasya samraḍiti pariśrutaḥ // BndP_2,63.116 //",
  "GP12brndp2_u:9195": "hariścandrasya tu suto rohito nāma vīryavān /",
  "GP12brndp2_u:9196": "harito rohitasyātha cañcurharīta ucyate // BndP_2,63.117 //",
  "GP12brndp2_u:9197": "vinayaśca sudevaśca cañcuputrau babhūvatuḥ /",
  "GP12brndp2_u:9198": "caitā sarvasya kṣatrasya vijayastena sa smṛtaḥ // BndP_2,63.118 //",
  "GP12brndp2_u:9199": "rurukastanayastasya rājā dharmārthakovidaḥ /",
  "GP12brndp2_u:9200": "rurukāttu vṛkaḥ putrastasmādbāhurvijajñivān // BndP_2,63.119 //",
  "GP12brndp2_u:9201": "haihayaistālajaṅghaiśca nirasto vyasanī nṛpaḥ /",
  "GP12brndp2_u:9202": "śakairyavanakāṃbojaiḥ pāradaiḥ pahlavaistathā // BndP_2,63.120 //",
  "GP12brndp2_u:9203": "nātyarthaṃ dhārmiko 'bhūtsa dharmye sati yuge tathā /",
  "GP12brndp2_u:9204": "sagarastu suto bāhorjajñe saha gareṇa vai // BndP_2,63.121 //",
  "GP12brndp2_u:9205": "bhṛgorāśramamāsādya hyaurvaiṇa parirakṣitaḥ /",
  "GP12brndp2_u:9206": "agneyamastraṃ labdhvā tu bhārgavātsagaro nṛpaḥ // BndP_2,63.122 //",
  "GP12brndp2_u:9207": "jaghāna pṛthivīṃ gatvā tālajaṅghānsahaihayān /",
  "GP12brndp2_u:9208": "śakānāṃ pahlavānāṃ ca dharmaṃ nirasadacyutaḥ // BndP_2,63.123 //",
  "GP12brndp2_u:9209": "kṣatriyāṇāṃ tathā teṣāṃ pāradānāṃ ca dharmavit /",
  "GP12brndp2_u:9210": "ṛṣaya ūcuḥ",
  "GP12brndp2_u:9211": "kathaṃ sa sagaro rājā gareṇa saha jajñivān // BndP_2,63.124 //",
  "GP12brndp2_u:9212": "kimarthaṃ vā śakādīnāṃ kṣatriyāṇāṃ mahaujasām /",
  "GP12brndp2_u:9213": "dharmānkulocitānkruddho rājā nirasadacyutaḥ // BndP_2,63.125 //",
  "GP12brndp2_u:9214": "suta uvāca",
  "GP12brndp2_u:9215": "bāhorvyasaninastasya tdṛtaṃ rājyaṃ purā kila /",
  "GP12brndp2_u:9216": "haihayaistālajaṅghaiśca śakaiḥ sārddhaṃ samāgataiḥ // BndP_2,63.126 //",
  "GP12brndp2_u:9217": "yavanāḥ pāradāścaiva kāṃbojāḥ pahlavāstathā /",
  "GP12brndp2_u:9218": "haihayārthaṃ parākrāntā ete pañca gaṇāstadā // BndP_2,63.127 //",
  "GP12brndp2_u:9219": "tdṛtarājyastadābāhuḥ saṃnyasya sa tadā gṛham /",
  "GP12brndp2_u:9220": "vanaṃ praviśya dharmātmā saha patnyā tapo 'carat // BndP_2,63.128 //",
  "GP12brndp2_u:9221": "kadācidapyakalpaḥ sa toyārthaṃ prasthito nṛpaḥ /",
  "GP12brndp2_u:9222": "vṛddhatvāddurbalatvācca hyantarā sa mamāra ca // BndP_2,63.129 //",
  "GP12brndp2_u:9223": "patnī tu yādavī tasya sagarbhā pṛṣṭhato 'pyagāt /",
  "GP12brndp2_u:9224": "sapatnyā tu garastasyai datto garbhajighāṃsayā // BndP_2,63.130 //",
  "GP12brndp2_u:9225": "sā tu bhartuścitāṃ kṛtvā vahniṃ taṃ samārohayat /",
  "GP12brndp2_u:9226": "aurvastaṃ bhārgavo dṛṣṭvā kāruṇyāddhi nyavarttayat // BndP_2,63.131 //",
  "GP12brndp2_u:9227": "tasyāśrame tu garbhaṃ sā gareṇa ca tadā saha /",
  "GP12brndp2_u:9228": "vyajāyata mahābāhuṃ sagaraṃ nāma dharmikam // BndP_2,63.132 //",
  "GP12brndp2_u:9229": "aurvastu jātakarmādīnkṛtvā tasya mahātmanaḥ /",
  "GP12brndp2_u:9230": "adhyāpya vedāñchāstrāṇi tato 'straṃ pratyapādayat // BndP_2,63.133 //",
  "GP12brndp2_u:9231": "tataḥ śakānsa yavanānkāṃbojānpāradāṃstathā /",
  "GP12brndp2_u:9232": "pahlavāṃścaiva niḥśeṣānkartuṃ vyavasito nṛpaḥ // BndP_2,63.134 //",
  "GP12brndp2_u:9233": "te hanyamānā vīreṇa sagareṇa mahātmanā /",
  "GP12brndp2_u:9234": "vasiṣṭhaṃ śaraṇaṃ sarve saṃprāptāḥ śaraṇaiṣiṇaḥ // BndP_2,63.135 //",
  "GP12brndp2_u:9235": "vasiṣṭho vīkṣya tānyuktānvinayona mahāmuniḥ /",
  "GP12brndp2_u:9236": "sagaraṃ vārayāmāsa teṣāṃ dattvābhayaṃ tathā // BndP_2,63.136 //",
  "GP12brndp2_u:9237": "sagaraḥ svāṃ pratijñāṃ ca gurorvākyaṃ niśamya ca /",
  "GP12brndp2_u:9238": "jaghāna dharmaṃ vai teṣāṃ veṣānyatvaṃ cakāra ha // BndP_2,63.137 //",
  "GP12brndp2_u:9239": "arddhaṃ śākānāṃ śiraso muṇḍayitvā vyasarjayat /",
  "GP12brndp2_u:9240": "yavanānāṃ śiraḥ sarvaṃ kāṃbojānāṃ tathaiva ca // BndP_2,63.138 //",
  "GP12brndp2_u:9241": "pāradā muktakeśāśca pahlavāḥ śmaśrudhāriṇaḥ /",
  "GP12brndp2_u:9242": "niḥsvādhyāyavaṣaṭkārāḥ kṛtāstena mahātmanā // BndP_2,63.139 //",
  "GP12brndp2_u:9243": "śakā yavana kāṃbojāḥ pahlavāḥ pāradaiḥ saha /",
  "GP12brndp2_u:9244": "kalisparśā mahiṣikā dārvascholāḥ khaśāstathā // BndP_2,63.140 //",
  "GP12brndp2_u:9245": "sarve te kṣatriyagaṇā dharmasteṣāṃ nirākṛtaḥ /",
  "GP12brndp2_u:9246": "vasiṣṭhavacanātpūrvaṃ sagareṇa mahātmanā // BndP_2,63.141 //",
  "GP12brndp2_u:9247": "sa dharmavijayī rājā vijityemāṃ vasundharām /",
  "GP12brndp2_u:9248": "aśvaṃ vai cārayāmāsa vājimedhāya dīkṣitaḥ // BndP_2,63.142 //",
  "GP12brndp2_u:9249": "tasya cārayataḥ so 'śvaḥ samudre pūrvadakṣiṇe /",
  "GP12brndp2_u:9250": "velāsamīpe 'pahṛto bhūmiṃ caiva praveśitaḥ // BndP_2,63.143 //",
  "GP12brndp2_u:9251": "sa taṃ deśaṃ sutaiḥ sarvaiḥ khānayāmāsa pārthivaḥ /",
  "GP12brndp2_u:9252": "āseduśca tatastasminkhanantaste mahārmave // BndP_2,63.144 //",
  "GP12brndp2_u:9253": "tamādipuruṣaṃ devaṃ hariṃ kṛṣṇaṃ prajāpatim /",
  "GP12brndp2_u:9254": "viṣṇuṃ kapilarūpeṇa haṃsaṃ nārāyaṇaṃ prabhum // BndP_2,63.145 //",
  "GP12brndp2_u:9255": "tasya cakṣuḥ samāsādya tejastatpratipadyate /",
  "GP12brndp2_u:9256": "dagdhāḥ putrāstadā sarvecatvārastvavaśeṣitāḥ // BndP_2,63.146 //",
  "GP12brndp2_u:9257": "barhiketuḥ suketuśca tathā dharmarathaśca yaḥ /",
  "GP12brndp2_u:9258": "śūraḥ pañcajanaścaiva tasya vaṃśakarāḥ prabhoḥ // BndP_2,63.147 //",
  "GP12brndp2_u:9259": "prādācca tasya bhagavānharirnārāyaṇo varān /",
  "GP12brndp2_u:9260": "akṣayatvaṃ svavaṃśasya vājimedhaśataṃ tathā // BndP_2,63.148 //",
  "GP12brndp2_u:9261": "vibhuḥ putraṃ samudraṃ ca svarge vāsaṃ tathākṣayam /",
  "GP12brndp2_u:9262": "taṃ samudro 'śvamādāya vavande saritāṃpatiḥ // BndP_2,63.149 //",
  "GP12brndp2_u:9263": "sāgaratvaṃ ca lebhe sa karmaṇā tena tasya vai /",
  "GP12brndp2_u:9264": "taṃ cāśvamedhikaṃ so 'śvaṃ samudrātprāpya pārthivaḥ // BndP_2,63.150 //",
  "GP12brndp2_u:9265": "ājahārāśvamedhānāṃ śataṃ caiva punaḥ punaḥ /",
  "GP12brndp2_u:9266": "ṣaṣṭiṃ putrasahasrāṇi dagdhānyasya ruṣā vibho // BndP_2,63.151 //",
  "GP12brndp2_u:9267": "teṣāṃ nārāyaṇaṃ tejaḥ praviṣṭāni mahātmanām /",
  "GP12brndp2_u:9268": "putrāṇāṃ tu sahasrāṇi ṣaṣṭistu iti naḥ śrutam // BndP_2,63.152 //",
  "GP12brndp2_u:9269": "ṛṣaya ūcuḥ",
  "GP12brndp2_u:9270": "sagarasyātmajā nānā kathaṃ jātā mahābalāḥ /",
  "GP12brndp2_u:9271": "vikrāntāḥ ṣaṣṭisāhasrā vidhinā kena vā vada // BndP_2,63.153 //",
  "GP12brndp2_u:9272": "suta uvāca",
  "GP12brndp2_u:9273": "dvepatnyau sagarasyāstāṃ tapasā dagadhakilbiṣe /",
  "GP12brndp2_u:9274": "jyeṣṭhā vidarbhaduhitā keśinī nāma nāmataḥ // BndP_2,63.154 //",
  "GP12brndp2_u:9275": "kanīyasī tu yā tasyapatnī paramadharmiṇī /",
  "GP12brndp2_u:9276": "ariṣṭanemiduhitā rūpeṇāpratimā bhuvi // BndP_2,63.155 //",
  "GP12brndp2_u:9277": "aurvastābhyāṃ varaṃ prādāttapasārādhitaḥ prabhuḥ /",
  "GP12brndp2_u:9278": "ekā janiṣyate putraṃ vaṃśakarttāramīpsitam // BndP_2,63.156 //",
  "GP12brndp2_u:9279": "ṣaṣṭiṃ putrasahasrāṇi dvitīyā janayiṣyati /",
  "GP12brndp2_u:9280": "munestu vacanaṃ śrutvā keśinī putramekakam // BndP_2,63.157 //",
  "GP12brndp2_u:9281": "vaṃśasya kāraṇaṃ śreṣṭhaṃ jagrāha nṛpa saṃsadi /",
  "GP12brndp2_u:9282": "ṣaṣṭiṃ putrasahasrāṇi suparṇabhaginī tathā // BndP_2,63.158 //",
  "GP12brndp2_u:9283": "mahābhāgā pramuditā jagrāha sumatistathā /",
  "GP12brndp2_u:9284": "atha kāle gate jyeṣṭhā jyeṣṭhaṃ putraṃ vyajāyata // BndP_2,63.159 //",
  "GP12brndp2_u:9285": "asamañja iti khyātaṃ kākutsthaṃ sagarātmajam /",
  "GP12brndp2_u:9286": "sumatistvapi jajñe vai garbhatuṃbaṃ yaśasvinī // BndP_2,63.160 //",
  "GP12brndp2_u:9287": "ṣaṣṭiḥ putrasahasrāṇāṃ tuṃbamadhyādvinissṛtāḥ /",
  "GP12brndp2_u:9288": "ghṛtapūrṇeṣu kuṃbheṣu tāngarbhānyadadhāttataḥ // BndP_2,63.161 //",
  "GP12brndp2_u:9289": "dhātrīścaikaikaśaḥ prādāttāvatīḥ poṣaṇe nṛpaḥ /",
  "GP12brndp2_u:9290": "tato navasu māseṣu samuttasthuryathāsukham // BndP_2,63.162 //",
  "GP12brndp2_u:9291": "kumārāste mahābhāgāḥ sagaraprītivarddhanāḥ /",
  "GP12brndp2_u:9292": "kālena mahātā caiva yaivanaṃ samupāśritāḥ // BndP_2,63.163 //",
  "GP12brndp2_u:9293": "keśinyāstanayo yo 'nyaḥ sagarasyātmasaṃbhavaḥ /",
  "GP12brndp2_u:9294": "asamañja iti khyāto varhiketurmahābalaḥ // BndP_2,63.164 //",
  "GP12brndp2_u:9295": "paurāṇāmahite yuktaḥ pitrā nirvāsitaḥ purāt /",
  "GP12brndp2_u:9296": "tasya putroṃ'śumānnāma asamañjasya vīryavān // BndP_2,63.165 //",
  "GP12brndp2_u:9297": "tasya putrastu dharmātmā dilīpa iti viśrutaḥ /",
  "GP12brndp2_u:9298": "dilīpāttu mahātejā vīro jāto bhagīrathaḥ // BndP_2,63.166 //",
  "GP12brndp2_u:9299": "yena gaṅgā saricchreṣṭhā vimānairupaśobhitā /",
  "GP12brndp2_u:9300": "ihānītā sureśādvai duhitṛtve ca kalpitā // BndP_2,63.167 //",
  "GP12brndp2_u:9301": "atrāpyudāharantīmaṃ ślokaṃ paurāṇikā janāḥ /",
  "GP12brndp2_u:9302": "bhagīrathastu tāṃ gaṅgāmānayāmāsa karmabhiḥ // BndP_2,63.168 //",
  "GP12brndp2_u:9303": "tasmādbhāgīrathī gaṅgā kathyate vaṃśavittamaiḥ /",
  "GP12brndp2_u:9304": "bhagīrathasutaścāpi śruto nāma babhūvaha // BndP_2,63.169 //",
  "GP12brndp2_u:9305": "nābhāgastasya dāyādo nityaṃ dharmaparāyaṇaḥ /",
  "GP12brndp2_u:9306": "ambarīṣaḥ sutastasya siṃdhudvīpastato 'bhavat // BndP_2,63.170 //",
  "GP12brndp2_u:9307": "pūrve vaṃśapurāṇajñā gāyantīti pariśrutam /",
  "GP12brndp2_u:9308": "nābhāgeraṃbarīṣasya bhujābhyāṃ paripālitā // BndP_2,63.171 //",
  "GP12brndp2_u:9309": "babhūva vasudhātyarthaṃ tāpatrayavivarjitā /",
  "GP12brndp2_u:9310": "ayutāyuḥ sutastasya siṃdhudvīpasya vīryavān // BndP_2,63.172 //",
  "GP12brndp2_u:9311": "ayutāyostu dāyāda ṛtuparṇo mahāyaśāḥ /",
  "GP12brndp2_u:9312": "divyākṣahṛdayajño 'sau rājā nalasakho balī // BndP_2,63.173 //",
  "GP12brndp2_u:9313": "nalau dvāviti vikhyātau purāṇeṣu dṛḍhavratau /",
  "GP12brndp2_u:9314": "vīrasenātmajaścaiva yaścekṣvākukulodvahaḥ // BndP_2,63.174 //",
  "GP12brndp2_u:9315": "ṛtuparṇasya putro 'bhūtsarvakāmo janeśvaraḥ /",
  "GP12brndp2_u:9316": "sudāsastasya tanayo rājā indrasakho 'bhavat // BndP_2,63.175 //",
  "GP12brndp2_u:9317": "sudāsasya sutaḥ proktaḥ saudāso nāma pārthivaḥ /",
  "GP12brndp2_u:9318": "khyātaḥ kalmāṣapādo vai nāmnā sitrasahaśca saḥ // BndP_2,63.176 //",
  "GP12brndp2_u:9319": "vasiṣṭhastu mahātejāḥ kṣetre kalmāṣapādake /",
  "GP12brndp2_u:9320": "aśmakaṃ janayāmāsa tvikṣvākukulavṛddhaye // BndP_2,63.177 //",
  "GP12brndp2_u:9321": "aśmakasyauraso yastu mūlakastatsuto 'bhavat /",
  "GP12brndp2_u:9322": "atrāpyudāharantīmaṃ mūlakaṃ vai nṛpaṃ prati // BndP_2,63.178 //",
  "GP12brndp2_u:9323": "sa hi rāmabhayādrājā strībhiḥ parivṛto 'vasat /",
  "GP12brndp2_u:9324": "vivastrastrāṇamicchanvai nārīkavaca īśvaraḥ // BndP_2,63.179 //",
  "GP12brndp2_u:9325": "mūlakasyāpi dharmātmā rājā śatarathaḥ smṛtaḥ /",
  "GP12brndp2_u:9326": "tasmācchatarathājjajñe rājā tviḍaviḍo balī // BndP_2,63.180 //",
  "GP12brndp2_u:9327": "āsīttvaiḍaviḍaḥ śrīmānkṛśaśarmā pratāpavān /",
  "GP12brndp2_u:9328": "putro viśvasahasrasya putrīkasyāṃ vyajāyata // BndP_2,63.181 //",
  "GP12brndp2_u:9329": "dilīpastasya putro 'bhūtkhaṭvāṅga iti viśrutaḥ /",
  "GP12brndp2_u:9330": "yena svargādihāgatya muhūrttaṃ prāpya jīvitam // BndP_2,63.182 //",
  "GP12brndp2_u:9331": "trayo 'bhisaṃhitā lokā buddhyā satyena caiva hi /",
  "GP12brndp2_u:9332": "dīrghabāhuḥ sutastasya raghustasmādajāyata // BndP_2,63.183 //",
  "GP12brndp2_u:9333": "ajaḥ putro raghoścāpi tasmājjajñe sa vīryavān /",
  "GP12brndp2_u:9334": "rājā daśaratho nāma ikṣvākukulanandanaḥ // BndP_2,63.184 //",
  "GP12brndp2_u:9335": "rāmo dāśarathirvīro dharmajño lokaviśrutaḥ /",
  "GP12brndp2_u:9336": "bharato lakṣmaṇaścaiva śatrughnaśca mahābalaḥ // BndP_2,63.185 //",
  "GP12brndp2_u:9337": "mādhavaṃ lavaṇaṃ hatvā gatvā madhuvanaṃ ca tat /",
  "GP12brndp2_u:9338": "śatrughrena purī tatra mathurā viniveśitā // BndP_2,63.186 //",
  "GP12brndp2_u:9339": "subāhuḥ śūrase naśca śatrughnasya sutāvubhau /",
  "GP12brndp2_u:9340": "pālayāmāsatustau tu vaidehyau mathurāṃ purīm // BndP_2,63.187 //",
  "GP12brndp2_u:9341": "aṅgadaścandraketuśca lakṣmaṇasyātmajāvubhau /",
  "GP12brndp2_u:9342": "himavatparvatasyānte sphītau janapadau tayoḥ // BndP_2,63.188 //",
  "GP12brndp2_u:9343": "aṅgadasyāṅgadākhyātā deśe kārayate purī /",
  "GP12brndp2_u:9344": "candraketostu vikhyātā candracakrā purī śubhā // BndP_2,63.189 //",
  "GP12brndp2_u:9345": "bharatasyātmajau vīrau takṣaḥ puṣkara eva ca /",
  "GP12brndp2_u:9346": "gāndhāraviṣaye siddhe tayoḥ puryo mahātmanoḥ // BndP_2,63.190 //",
  "GP12brndp2_u:9347": "takṣasya dikṣu vikhyātā nāmnā takṣaśilā purī /",
  "GP12brndp2_u:9348": "puṣkarasyāpi vīrasya vikhyātā puṣkarāvatī // BndP_2,63.191 //",
  "GP12brndp2_u:9349": "gāthāṃ caivātra gāyanti ye purāṇa vido janāḥ /",
  "GP12brndp2_u:9350": "rāmeṇa baddhāṃ satyārthāṃ mahātmyāttasya dhīmataḥ // BndP_2,63.192 //",
  "GP12brndp2_u:9351": "śyāmo yuvā lohitākṣo dīptāsyo mītabhāṣitaḥ /",
  "GP12brndp2_u:9352": "ājānubāhuḥ sumukhaḥ siṃhaskandho mahābhujaḥ // BndP_2,63.193 //",
  "GP12brndp2_u:9353": "daśavarṣasahasrāṇi rāmo rājyamakārayat /",
  "GP12brndp2_u:9354": "ṛksāmayajuṣāṃ ghoṣo yo ghoṣaśca mahāsvanaḥ // BndP_2,63.194 //",
  "GP12brndp2_u:9355": "avyucchinno 'bhavadrājye dīyatāṃ bhujyatāmiti /",
  "GP12brndp2_u:9356": "janasthāne vasankāryaṃ tridaśānāṃ cakāra saḥ // BndP_2,63.195 //",
  "GP12brndp2_u:9357": "tamāgaskāriṇaṃ pūrvaṃ paulastyaṃ manujarṣabhaḥ /",
  "GP12brndp2_u:9358": "sītāyāḥ padamanvicchannijaghāna mahāyaśāḥ // BndP_2,63.196 //",
  "GP12brndp2_u:9359": "sattvavānguṇasaṃpanno dīpyamānaḥ svatejasā /",
  "GP12brndp2_u:9360": "atisūryaṃ ca vahniṃ ca rāmo dāśarathirbabhau // BndP_2,63.197 //",
  "GP12brndp2_u:9361": "evameṣa mahābāhostasya putrau babhūvatuḥ /",
  "GP12brndp2_u:9362": "kuśo lava iti khyāto tayordeśau nibodhata // BndP_2,63.198 //",
  "GP12brndp2_u:9363": "kuśasya kośalā rājyaṃ purī cāpi kuśasthalī /",
  "GP12brndp2_u:9364": "ramyā niveśitā tena vindhyaparvatasānuṣu // BndP_2,63.199 //",
  "GP12brndp2_u:9365": "uttarākośale rājya lavasya ca mahātmanaḥ /",
  "GP12brndp2_u:9366": "śrāvastirlokavikhyātā kuśavaṃśaṃ nibodhata // BndP_2,63.200 //",
  "GP12brndp2_u:9367": "kuśasya putro dharmātmā hyatithiḥ supriyātithiḥ /",
  "GP12brndp2_u:9368": "atitherapi vikhyāto niṣadho nāma pārthivaḥ // BndP_2,63.201 //",
  "GP12brndp2_u:9369": "niṣadhasya nalaḥ putro nalasya tu nābhāḥ sutaḥ /",
  "GP12brndp2_u:9370": "nabhasaḥ puṇḍarīkastu kṣema dhanvā tataḥ smṛtaḥ // BndP_2,63.202 //",
  "GP12brndp2_u:9371": "kṣemadhanvasuto rājā devānīkaḥ pratāpavān /",
  "GP12brndp2_u:9372": "āsīdahīnagurnāma devānīkātmajaḥ prabhuḥ // BndP_2,63.203 //",
  "GP12brndp2_u:9373": "ahīna gostu dāyādaḥ pāriyātro mahāyaśāḥ /",
  "GP12brndp2_u:9374": "dalastasyātmajaścāpi tasmājjajñe balo nṛpaḥ // BndP_2,63.204 //",
  "GP12brndp2_u:9375": "ulūko nāma dharmātmā balaputro babhūva ha /",
  "GP12brndp2_u:9376": "vajranābhaḥ sutastasya śaṅkhaṇastasya cātmajaḥ // BndP_2,63.205 //",
  "GP12brndp2_u:9377": "śaṅkhaṇasya suto vidvān vyuṣitāśva iti śrutaḥ /",
  "GP12brndp2_u:9378": "vyuṣitāśvasutaścāpi rājā viśvasahaḥ kila // BndP_2,63.206 //",
  "GP12brndp2_u:9379": "hiraṇyanābhaḥ kauśalyo variṣṭhastatsuto 'bhavat /",
  "GP12brndp2_u:9380": "pauṣyañjeśca sa vai śiṣyaḥ smṛtaḥ prācyeṣu sāmasu // BndP_2,63.207 //",
  "GP12brndp2_u:9381": "śatāni saṃhitānāṃ tu pañca yo 'dhītavāṃstataḥ /",
  "GP12brndp2_u:9382": "tasmādadhigato yogo yājñavalkyena dhīmatā // BndP_2,63.208 //",
  "GP12brndp2_u:9383": "puṣpastasya suto vidvāndhruvasaṃdhiśca tatsutaḥ /",
  "GP12brndp2_u:9384": "sudarśanastasya suto hyagnivarmaḥ sudarśanāt // BndP_2,63.209 //",
  "GP12brndp2_u:9385": "agnivarṇasya śīghrastu śīghrakasya maruḥ smṛtaḥ /",
  "GP12brndp2_u:9386": "marustu yogamāsthāya kalāpagrāmamāsthitaḥ // BndP_2,63.210 //",
  "GP12brndp2_u:9387": "ekonaviṃśaprayuge kṣatraprāvarttakaḥ prabhuḥ /",
  "GP12brndp2_u:9388": "prabhusuto maroḥ putraḥ susaṃdhistasya cātmajaḥ // BndP_2,63.211 //",
  "GP12brndp2_u:9389": "susaṃdheśca tathā marṣaḥ sahasvānnāma nāmataḥ /",
  "GP12brndp2_u:9390": "āsītsahasvataḥ putro rājā viśrutavāniti // BndP_2,63.212 //",
  "GP12brndp2_u:9391": "tasyāsīdviśrutavataḥ putro rājā bṛhadbalaḥ /",
  "GP12brndp2_u:9392": "ete hīkṣvākudāyādā rājānaḥ śataśaḥ smṛtāḥ // BndP_2,63.213 //",
  "GP12brndp2_u:9393": "vaṃśe pradhānā ye tasminprādhānyena tu kīrttitāḥ /",
  "GP12brndp2_u:9394": "paṭhansamyagimāṃ sṛṣṭimādityasya vivasvataḥ // BndP_2,63.214 //",
  "GP12brndp2_u:9395": "prajāvāneti sāyujyaṃ manorvevasvatasya saḥ /",
  "GP12brndp2_u:9396": "śrāddhadevasya devasya prajānāṃ puṣṭidasya ca // BndP_2,63.215 //",
  "GP12brndp2_u:9397": "vipāpmā virajāścaiva āyuṣmāñjāyate 'cyutaḥ // BndP_2,63.216 //",
  "GP12brndp2_u:9398": "iti śrībrahmāṇḍe mahāpurāṇe vāyuprokte madhyamabhāge tṛtīya upoddhāta pāde bhārgavacarite ikṣvākuvaṃśakīrttanaṃ nāma triṣaṣṭitamo 'dhyāyaḥ // 63//",
  "GP12brndp2_u:9399": "_____________________________________________________________",
  "GP12brndp2_u:9400": "sūta uvāca",
  "GP12brndp2_u:9401": "anujasya vikukṣestu nimervaṃśaṃ niboghata /",
  "GP12brndp2_u:9402": "yo 'sau niveśayāmāsa puraṃ devapuropamam // BndP_2,64.1 //",
  "GP12brndp2_u:9403": "jayantamiti vikhyātaṃ gautamasyāśramāntikam /",
  "GP12brndp2_u:9404": "yasyānvavāye jajñe vai janako nṛpasattamaḥ // BndP_2,64.2 //",
  "GP12brndp2_u:9405": "nimirnāma sudharmātmā sarvasattvanamaskṛtaḥ /",
  "GP12brndp2_u:9406": "āsītputro mahārāja caikṣvākorbhūritejasaḥ // BndP_2,64.3 //",
  "GP12brndp2_u:9407": "sa śāpena vasiṣṭhasyavidehaḥ samapadyata /",
  "GP12brndp2_u:9408": "tasya putro mithirnāma janitaḥ parvabhistribhiḥ // BndP_2,64.4 //",
  "GP12brndp2_u:9409": "araṇyāṃ mathyamānāyā prādurbhūto mahāyaśāḥ /",
  "GP12brndp2_u:9410": "nāmnā mithiriti khyāto jananājjanako 'bhavat // BndP_2,64.5 //",
  "GP12brndp2_u:9411": "mithirnāma mahāvīryo yenāsau mithilābhavat /",
  "GP12brndp2_u:9412": "rājāsau nāma janako janakāccā pyudāvasuḥ // BndP_2,64.6 //",
  "GP12brndp2_u:9413": "udāvasostu dharmātmā jāto 'sau nandivarddhanaḥ /",
  "GP12brndp2_u:9414": "nandivardhanataḥ śūraḥ suketurnāma dhārmikaḥ // BndP_2,64.7 //",
  "GP12brndp2_u:9415": "suketorapi dharmātmā devarāto mahābalaḥ /",
  "GP12brndp2_u:9416": "devarātasya dharmātmā bṛhaduktha iti śrutaḥ // BndP_2,64.8 //",
  "GP12brndp2_u:9417": "bṛhadukthasya tanayo mahāvīryaḥ pratāpavān /",
  "GP12brndp2_u:9418": "mahāvīryasya dhṛtimān sudhṛti stasya cātmajaḥ // BndP_2,64.9 //",
  "GP12brndp2_u:9419": "sudhṛterapi dharmātmā dhṛṣṭaketuḥ parantapaḥ /",
  "GP12brndp2_u:9420": "dhṛṣṭaketusutaścāpi haryaśvo nāma viśrutaḥ // BndP_2,64.10 //",
  "GP12brndp2_u:9421": "haryaśvasya maruḥ putro maroḥ putraḥ pratiṃbakaḥ /",
  "GP12brndp2_u:9422": "pratiṃbakasya dharmātmā rājā kīrttirathaḥ smṛtaḥ // BndP_2,64.11 //",
  "GP12brndp2_u:9423": "putraḥ kīrttirathasyāpi devamīḍha iti śrutaḥ /",
  "GP12brndp2_u:9424": "devamīḍhasya vibudho vibudhasya mahādhṛtiḥ // BndP_2,64.12 //",
  "GP12brndp2_u:9425": "mahādhṛtisuto rājā kīrttirātaḥ pratāpavān /",
  "GP12brndp2_u:9426": "kīrtirātātmajo vidvān mahārometi viśrutaḥ // BndP_2,64.13 //",
  "GP12brndp2_u:9427": "mahāromṇastu vikhyātaḥ svarṇaromā vyajāyata /",
  "GP12brndp2_u:9428": "svarṇaromātmajaścāpi hrasvaromābhavannṛpaḥ // BndP_2,64.14 //",
  "GP12brndp2_u:9429": "hrasvaromānmajo vidvān sariddhvaja iti śrutaḥ /",
  "GP12brndp2_u:9430": "udbhinnā karṣatā yena sītā rājñā yaśasvinī // BndP_2,64.15 //",
  "GP12brndp2_u:9431": "rāmasya mahidhī sādhvī suvratā niyatavratā /",
  "GP12brndp2_u:9432": "vaiśaṃpāyana uvāca",
  "GP12brndp2_u:9433": "kathaṃ sītā samutpanna kṛṣyamāṇa yaśasvinī // BndP_2,64.16 //",
  "GP12brndp2_u:9434": "kimarthaṃ vākṛṣadrājā kṣetraṃ yasmin babhūva ha /",
  "GP12brndp2_u:9435": "sūta uvāca",
  "GP12brndp2_u:9436": "agnikṣetre kṛṣyamāṇe aśvamedhe mahātmanaḥ // BndP_2,64.17 //",
  "GP12brndp2_u:9437": "vidhinā suprayatnena tasmātsā tu samutthitā /",
  "GP12brndp2_u:9438": "sīradhvajānujātastu bhānumānnāma maithilaḥ // BndP_2,64.18 //",
  "GP12brndp2_u:9439": "bhrātā kuśadhvajastasya sa kāśyadhipatirnṛpaḥ /",
  "GP12brndp2_u:9440": "tasya bhānumataḥ putraḥ pradyumnaśca patāpavān // BndP_2,64.19 //",
  "GP12brndp2_u:9441": "munistasya sutaścāpi tasmādūrjavahaḥ smṛtaḥ /",
  "GP12brndp2_u:9442": "ūrjavahātsanadvājaḥ śakunistasya cātmajaḥ // BndP_2,64.20 //",
  "GP12brndp2_u:9443": "svāgataḥ śakuneḥ putraḥ suvarcāstatsutaḥ smṛtaḥ /",
  "GP12brndp2_u:9444": "sutopastasya dāyādaḥ suśrutastasya cātmajaḥ // BndP_2,64.21 //",
  "GP12brndp2_u:9445": "suśrutasya jayaḥ putro jayasya vijayaḥ sutaḥ /",
  "GP12brndp2_u:9446": "vijayasya kratuḥ putra- kratośca sunayaḥ smataḥ // BndP_2,64.22 //",
  "GP12brndp2_u:9447": "sunayādvītahavyastu vītahavyātmajo dhṛtiḥ /",
  "GP12brndp2_u:9448": "dhṛtestu bahulāśvo 'bhūdbahulāśvasutaḥ kṛtiḥ // BndP_2,64.23 //",
  "GP12brndp2_u:9449": "tasminsaṃtiṣṭhate vaṃśo canakānāṃ mahātmanām /",
  "GP12brndp2_u:9450": "ityete maithilāḥ proktāḥ somasyāpi nibodhata // BndP_2,64.24 //",
  "GP12brndp2_u:9451": "eti śrībrahmāṇḍe mahāpurāṇe vāyuprokte madhyamabhāge tṛtīye upoddhātapāde nimivaṃśānukīrtanaṃ nāma catuḥṣaṣṭitamo 'dhyāyaḥ // 64//",
  "GP12brndp2_u:9452": "_____________________________________________________________",
  "GP12brndp2_u:9453": "sūta uvāca",
  "GP12brndp2_u:9454": "pitā somasya vai viprā jajñe 'trirbhagavānṛṣiḥ /",
  "GP12brndp2_u:9455": "tatrātriḥ sarvalokānāṃ tasthau svenaujasā vṛtaḥ // BndP_2,65.1 //",
  "GP12brndp2_u:9456": "karmaṇā manasā vācā śubhānyeva samācaran /",
  "GP12brndp2_u:9457": "kāṣṭhakuḍyaśilābhūta ūrddhvabāhurmahādyutiḥ // BndP_2,65.2 //",
  "GP12brndp2_u:9458": "suduścaraṃ nāma tapo yena taptaṃ mahātpurā /",
  "GP12brndp2_u:9459": "trīṇi varṣasahasrāṇi divyānīti hi naḥ śrutam // BndP_2,65.3 //",
  "GP12brndp2_u:9460": "tasyorddhvaretasastatra sthitasyānimiṣasya ha /",
  "GP12brndp2_u:9461": "somatvaṃ tanurāpede mahābuddhiḥ sa vai dvijaḥ // BndP_2,65.4 //",
  "GP12brndp2_u:9462": "ūrddhvamācakrame tasya somatvaṃ bhāvitātmanaḥ /",
  "GP12brndp2_u:9463": "netrābhyā masravatsomo daśadhā dyotayan diśaḥ // BndP_2,65.5 //",
  "GP12brndp2_u:9464": "taṃ garbhaṃ vidhinā hṛṣṭā daśa devyo dadhustadā /",
  "GP12brndp2_u:9465": "sametya dhārayāmāsurna ca tāḥ samaśaknuvan // BndP_2,65.6 //",
  "GP12brndp2_u:9466": "sa tābhyaḥ sahasaivātha digbhyo garbhaḥ prasādhitaḥ /",
  "GP12brndp2_u:9467": "papāta bhāsayaṃllokāñchītāṃśuḥ sarvabhāvanaḥ // BndP_2,65.7 //",
  "GP12brndp2_u:9468": "yadā na dhāraṇe śaktāstasya garbhasya tāḥ striyaḥ /",
  "GP12brndp2_u:9469": "tataḥ sahābhiḥ śītāṃśurnipapāta vasuṃdharām // BndP_2,65.8 //",
  "GP12brndp2_u:9470": "patantaṃ somamālokya brahmā lokapitāmahaḥ /",
  "GP12brndp2_u:9471": "rathamāropayāmāsa lokānāṃ hitakāmyayā // BndP_2,65.9 //",
  "GP12brndp2_u:9472": "sa hi vedamayo viprā dharmātmā satyasaṃgaraḥ /",
  "GP12brndp2_u:9473": "yukte vājisahasreṇa rathe 'dhyāsteti naḥśrutam // BndP_2,65.10 //",
  "GP12brndp2_u:9474": "tasminnipatite devāḥ putre 'treḥ paramātmanaḥ /",
  "GP12brndp2_u:9475": "tuṣṭuvurbrahmaṇaḥ putrā mānasāḥ sapta viśrutāḥ // BndP_2,65.11 //",
  "GP12brndp2_u:9476": "tatraivāṅgirasāstasya bhṛgoścaivātmajāstathā /",
  "GP12brndp2_u:9477": "ṛgbhiryajurbhirbahubhiratharvāṅgirasairapi // BndP_2,65.12 //",
  "GP12brndp2_u:9478": "tataḥ saṃstūyamānasya tejaḥ somasya bhāsvataḥ /",
  "GP12brndp2_u:9479": "āpyāyamānaṃ lokāṃstrīnbhāvayāmāsa sarvaśaḥ // BndP_2,65.13 //",
  "GP12brndp2_u:9480": "sa tena rathamukhyena sāgarāntāṃ vasuṃdharām /",
  "GP12brndp2_u:9481": "triḥsaptakṛtvo 'tiyaśāścakārābhipradakṣiṇam // BndP_2,65.14 //",
  "GP12brndp2_u:9482": "tasya yadvarddhitaṃ tejaḥ pṛthivīmanvapadyata /",
  "GP12brndp2_u:9483": "oṣadhyastāḥ samudbhūtāstejasā khaṃ jvalatyuta // BndP_2,65.15 //",
  "GP12brndp2_u:9484": "tābhiḥ puṇyātyayaṃ lokānprajāścāpi caturvidhāḥ /",
  "GP12brndp2_u:9485": "poṣṭā hi bhagavānsomo jagato hi dvijottamāḥ // BndP_2,65.16 //",
  "GP12brndp2_u:9486": "sa labdhatejāstapasā saṃstavaistaiḥ svakarmabhiḥ /",
  "GP12brndp2_u:9487": "tavastepe mahābhāgaḥ samānāṃ navatīrdaśa // BndP_2,65.17 //",
  "GP12brndp2_u:9488": "iraṇyavarṇā yā devyo dhārayantyātmanā jagat /",
  "GP12brndp2_u:9489": "vibhustāsāṃ mudā somaḥ prakhyātaḥsvena karmaṇā // BndP_2,65.18 //",
  "GP12brndp2_u:9490": "tatastasmai dadau rājyaṃ brahmā brahmavidāṃ varaḥ /",
  "GP12brndp2_u:9491": "bījauṣadhīnāṃ viprāṇāmapāṃ ca dvijasattamāḥ // BndP_2,65.19 //",
  "GP12brndp2_u:9492": "so 'bhiṣikto mahātejā mahārājyena rājarāṭ /",
  "GP12brndp2_u:9493": "lokānvai bhāvayāmāsa tejasvī tapatāṃ varaḥ // BndP_2,65.20 //",
  "GP12brndp2_u:9494": "saptaviṃśatirindostu dākṣāyaṇyo mahāvratāḥ /",
  "GP12brndp2_u:9495": "dadau prācetaso dakṣo nakṣatrāṇīti yā viduḥ // BndP_2,65.21 //",
  "GP12brndp2_u:9496": "sa tatprāpya mahādrājyaṃ somaḥ somavatāṃ prabhuḥ /",
  "GP12brndp2_u:9497": "samārebhe rājasūyaṃ sahasraśatadakṣiṇam // BndP_2,65.22 //",
  "GP12brndp2_u:9498": "hiraṇyagarbhaścodgātā brahmā brahmatvamīyivān /",
  "GP12brndp2_u:9499": "sadasyastatra bhagavānharirnārāyaṇaḥ prabhuḥ // BndP_2,65.23 //",
  "GP12brndp2_u:9500": "sanatkumārapramukhairādyairbrahmarṣibhirvṛtaḥ // BndP_2,65.24 //",
  "GP12brndp2_u:9501": "dakṣiṇāmadadātsomastrīṃllokāniti naḥ śrutam /",
  "GP12brndp2_u:9502": "tebhyo brahmarṣimukhyebhyaḥ sadasyebhyaśca vai dvijāḥ // BndP_2,65.25 //",
  "GP12brndp2_u:9503": "taṃ sinī ca kuhūścaiva vapuḥ puṣṭiḥ prabhā vasuḥ /",
  "GP12brndp2_u:9504": "kīrttirdhṛtiśca lakṣmīśca nava devyaḥ siṣevire // BndP_2,65.26 //",
  "GP12brndp2_u:9505": "prāpyāvabhṛthamavyagraḥ sarvadevarṣipūjitaḥ /",
  "GP12brndp2_u:9506": "atireje hi rājendro daśadhā bhāsayandiśaḥ // BndP_2,65.27 //",
  "GP12brndp2_u:9507": "tasya tatprāpya duṣprāpamaiśvaryamṛṣisaṃstutam /",
  "GP12brndp2_u:9508": "vibabhrāma matirviprā vinayādanayāvṛtā // BndP_2,65.28 //",
  "GP12brndp2_u:9509": "bṛhaspateḥ savai bhāryāṃ tārāṃ nāma yaśasvinīm /",
  "GP12brndp2_u:9510": "jahāra sahasā sarvānavamatyāṅgiraḥsutān // BndP_2,65.29 //",
  "GP12brndp2_u:9511": "sa yācyamāno devaiśca tathā devarṣibhiśca ha /",
  "GP12brndp2_u:9512": "naiva vyasarjayattārāṃ tasmā aṅgirase tadā // BndP_2,65.30 //",
  "GP12brndp2_u:9513": "uśanāstasya jagrāha pārṣṇimaṅgiraso bhavaḥ /",
  "GP12brndp2_u:9514": "sa hi śiṣyo mahātejāḥ pituḥ pūrvaṃ bṛhaspateḥ // BndP_2,65.31 //",
  "GP12brndp2_u:9515": "tena snehena bhagavānrudrastasya bṛhaspateḥ /",
  "GP12brndp2_u:9516": "pārṣmigrāho 'bhavaddevaḥ pragṛhyājagavaṃ dhanuḥ // BndP_2,65.32 //",
  "GP12brndp2_u:9517": "tena brahmaśiro nāma paramāstraṃ mahātmanā /",
  "GP12brndp2_u:9518": "uddiśya devānutsṛṣṭaṃ yenaiṣāṃ nāśitaṃ yaśaḥ // BndP_2,65.33 //",
  "GP12brndp2_u:9519": "tatra tadyuddhamabhavatprakhyātaṃ tārakāmayam /",
  "GP12brndp2_u:9520": "devānāṃ dānavānāṃ ca lokakṣayakaraṃ mahat // BndP_2,65.34 //",
  "GP12brndp2_u:9521": "tatra śiṣṭāstu ye devāstuṣitāścaiva te smṛtāḥ /",
  "GP12brndp2_u:9522": "brahmāṇaṃ śaraṇaṃ jagmurādidevaṃ pitāmaham // BndP_2,65.35 //",
  "GP12brndp2_u:9523": "tato nivāryośanasaṃ rudraṃ jyeṣṭhaṃ ca śaṅkaram /",
  "GP12brndp2_u:9524": "dadāvāṅgirase tārāṃ svayametya pitāmahaḥ // BndP_2,65.36 //",
  "GP12brndp2_u:9525": "antarvatnīṃ ca tāṃ dṛṣṭvā tārāṃ tārādhipānanām /",
  "GP12brndp2_u:9526": "garbhamutsṛja sadyastvaṃ vipraḥ prāha bṛhaspatiḥ // BndP_2,65.37 //",
  "GP12brndp2_u:9527": "madīyāyāṃ na te yonau garbho dhāryaḥ kathañcana /",
  "GP12brndp2_u:9528": "atho tārāsṛjadgarbhaṃ jvalantamiva pāvakam // BndP_2,65.38 //",
  "GP12brndp2_u:9529": "jātamātro 'tha bhagavāndevānāmākṣipadvapuḥ /",
  "GP12brndp2_u:9530": "tataḥ saṃśayamāpannastārāmakathayansurāḥ // BndP_2,65.39 //",
  "GP12brndp2_u:9531": "satyaṃ brūhi sutaḥ kasya somasyātha bṛhaspateḥ /",
  "GP12brndp2_u:9532": "hrīyamāṇā yadā devānnāha sā sādhvasādhu vā // BndP_2,65.40 //",
  "GP12brndp2_u:9533": "tadā tāṃ śaptumārabdhaḥ kumāro dasyuhantamaḥ /",
  "GP12brndp2_u:9534": "taṃ nivārya tadābrahmā tārāṃ papraccha saṃśayam // BndP_2,65.41 //",
  "GP12brndp2_u:9535": "yadatra tathyaṃ tadbrūhi tāre kasya sutastvayam /",
  "GP12brndp2_u:9536": "sā prāñjaliruvācedaṃ brahmāṇaṃ varadaṃ prabhum // BndP_2,65.42 //",
  "GP12brndp2_u:9537": "somasyati mahātmānaṃ kumāraṃ dasyuhantamam /",
  "GP12brndp2_u:9538": "tataḥ sutamupāghrāya somo rājā prajāpatiḥ // BndP_2,65.43 //",
  "GP12brndp2_u:9539": "budha ityakaronnāma tasya putrasya dhīmataḥ /",
  "GP12brndp2_u:9540": "pratighasraṃ ca gagane samabhyuttiṣṭhate budhaḥ // BndP_2,65.44 //",
  "GP12brndp2_u:9541": "utpādayāmāsa tadā putraṃ ve rājaputrikā /",
  "GP12brndp2_u:9542": "tasya putro mahātejā babhūvailaḥ purūravāḥ // BndP_2,65.45 //",
  "GP12brndp2_u:9543": "urvaśyāṃ jajñire tasya patrāḥ ṣaṭ sumahaujasaḥ /",
  "GP12brndp2_u:9544": "prasahya dharṣitastatra vivaśo rājayakṣmaṇā // BndP_2,65.46 //",
  "GP12brndp2_u:9545": "tato yakṣmābhibhūtastu somaḥ prakṣiṇamaṇḍalaḥ /",
  "GP12brndp2_u:9546": "jagāma śaraṇāyātha pitaraṃ so 'trimeva tu // BndP_2,65.47 //",
  "GP12brndp2_u:9547": "tasya tatpāpaśamanaṃ cakārātrirmahāyaśāḥ /",
  "GP12brndp2_u:9548": "sa rājayakṣmaṇā muktaḥ śrīyā jajavāla sarvaśaḥ // BndP_2,65.48 //",
  "GP12brndp2_u:9549": "etatsomasya vai janma kīrttitaṃ dvijasattamāḥ /",
  "GP12brndp2_u:9550": "vaṃśaṃ tasya dvijaśreṣṭhā kīrtyamānaṃ nibodhata // BndP_2,65.49 //",
  "GP12brndp2_u:9551": "dhanyamārogyamāyuṣyaṃ puṇyaṃ kalmaṣaśodhanam /",
  "GP12brndp2_u:9552": "saumyasya canma śrutvaivaṃ sarvapāpaiḥ pramucyate // BndP_2,65.50 //",
  "GP12brndp2_u:9553": "iti śrībrahmāṇḍe mahāpurāṇe vāyuprokte madhyamabhāge tṛtīya upoddhātapāde somasaumyayorjanmakathanaṃ nāma pañcaṣaṣṭitamo 'dhyāyaḥ // 65//",
  "GP12brndp2_u:9554": "_____________________________________________________________",
  "GP12brndp2_u:9555": "sūta uvāca",
  "GP12brndp2_u:9556": "somasya tu budhaḥ putro budhasya tu purūravāḥ /",
  "GP12brndp2_u:9557": "tejasvī dānaśīlaśca yajvā vipuladakṣiṇaḥ // BndP_2,66.1 //",
  "GP12brndp2_u:9558": "brahmavādī parākrāntaḥ śatrubhiryudhi durjayaḥ /",
  "GP12brndp2_u:9559": "āharttā jāgnihotrasya yajñānāṃ ca mahīpatiḥ // BndP_2,66.2 //",
  "GP12brndp2_u:9560": "satyavāgdharmabuddhiśca kāntaḥ saṃvṛttamaithunaḥ /",
  "GP12brndp2_u:9561": "atīva triṣu lokeṣu rūpeṇāpratimo 'bhavat // BndP_2,66.3 //",
  "GP12brndp2_u:9562": "taṃ brahmavādinaṃ dāntaṃ dharmajñaṃ satyavādinam /",
  "GP12brndp2_u:9563": "urvaśī varayāmāsa hitvā mānaṃ yaśasvinī // BndP_2,66.4 //",
  "GP12brndp2_u:9564": "tayā sahāvasadrājā daśa varṣāṇi cāṣṭa ca /",
  "GP12brndp2_u:9565": "sapta ṣaṭsapta cāṣṭau ca daśa cāṣṭau ca vīryavān // BndP_2,66.5 //",
  "GP12brndp2_u:9566": "vane caitrarathe ramye tathā mandākinītaṭe /",
  "GP12brndp2_u:9567": "alakāyāṃ viśālāyāṃ nandane ca vanottame // BndP_2,66.6 //",
  "GP12brndp2_u:9568": "gandhamādanapādeṣu meruśṛṅge nagottame /",
  "GP12brndp2_u:9569": "uttarāṃśca kurūnprāpya kalāpagrāmameva ca // BndP_2,66.7 //",
  "GP12brndp2_u:9570": "eteṣu vanamukhyeṣu surairācariteṣu ca /",
  "GP12brndp2_u:9571": "urvaśyā mahito rājā reme paramayā mudā // BndP_2,66.8 //",
  "GP12brndp2_u:9572": "ṛṣaya ūcuḥ",
  "GP12brndp2_u:9573": "gandharvī corvaśī devī rājānaṃ mānuṣaṃ katham /",
  "GP12brndp2_u:9574": "utsṛjya taṃ ca saṃprāptā tanno brūhi ca duṣkṛtam // BndP_2,66.9 //",
  "GP12brndp2_u:9575": "sūta uvāca",
  "GP12brndp2_u:9576": "brahmaśāpābhibhūtā sā mānuṣaṃ samupasthitā /",
  "GP12brndp2_u:9577": "ātmanaḥ śāpamokṣārthaṃ niyamaṃ sā cakāra tu // BndP_2,66.10 //",
  "GP12brndp2_u:9578": "anagnadarśanaṃ caiva akāmātsaha maithunam /",
  "GP12brndp2_u:9579": "dvau meṣau śayanābhyāśe sā tāvaddhyavatiṣṭhate // BndP_2,66.11 //",
  "GP12brndp2_u:9580": "ghṛtamātraṃ tathā'hāraḥ kālamekaṃ tu pārthiva /",
  "GP12brndp2_u:9581": "yadyeṣa samayo rājanyāvatkālaśca te dṛḍhaḥ // BndP_2,66.12 //",
  "GP12brndp2_u:9582": "tāvatkālaṃ tu vatsyāmi eṣa naḥ samayaḥ kṛtaḥ /",
  "GP12brndp2_u:9583": "tasyāstaṃ samayaṃ sarvaṃ sa rājā paryapālayat // BndP_2,66.13 //",
  "GP12brndp2_u:9584": "evaṃ sā cāvasattena sahelenā bhigāminī /",
  "GP12brndp2_u:9585": "varṣāṇyatha catuḥṣaṣṭiṃ tadbhaktyā śāpamohitā // BndP_2,66.14 //",
  "GP12brndp2_u:9586": "urvaśī mānuṣaṃ prāptā gandharvāścintayānvitāḥ /",
  "GP12brndp2_u:9587": "gandharvā ūcuḥ",
  "GP12brndp2_u:9588": "cintayadhvaṃ mahābhāgā yathā sā tu varāṅganā // BndP_2,66.15 //",
  "GP12brndp2_u:9589": "āgacchettu punardevānurvaśī svargabhūṣaṇam /",
  "GP12brndp2_u:9590": "tato viśvāpasurnāma gandharvaḥ sumahāmatiḥ // BndP_2,66.16 //",
  "GP12brndp2_u:9591": "jahāroraṇakau tasyāstatpaścātsā divaṃ gatā /",
  "GP12brndp2_u:9592": "tasyāstu viraheṇāsau bhramamāṇastvathorvaśīm // BndP_2,66.17 //",
  "GP12brndp2_u:9593": "dadarśa ca kurukṣetre tayā saṃbhāṣito 'pyayam /",
  "GP12brndp2_u:9594": "gandharvānupadhāveti sa taccakre 'tha te daduḥ // BndP_2,66.18 //",
  "GP12brndp2_u:9595": "agnisthālīṃ tayā rājā gataḥ svargaṃ mahārathaḥ /",
  "GP12brndp2_u:9596": "eko 'gniḥ pūrvamāsīdvai ailastaṃ trīnakalpayat // BndP_2,66.19 //",
  "GP12brndp2_u:9597": "evaṃprabhāvo rājāsīdailastu dvijasattamāḥ /",
  "GP12brndp2_u:9598": "deśe puṇyatame caiva maharṣibhiralaṅkṛte // BndP_2,66.20 //",
  "GP12brndp2_u:9599": "rājyaṃ sa kārayāmāsa prayāge pṛthivīpatiḥ /",
  "GP12brndp2_u:9600": "uttare yāmune tīre pratiṣṭhāne mahāyaśāḥ // BndP_2,66.21 //",
  "GP12brndp2_u:9601": "tasya putrā babhūvurhi ṣaḍindropamatejasaḥ /",
  "GP12brndp2_u:9602": "gandharvaloke viditā āyurddhīmānamāvasuḥ // BndP_2,66.22 //",
  "GP12brndp2_u:9603": "viśvāvasuḥ śratāyuśca ghṛtāyuścovarśīsutāḥ /",
  "GP12brndp2_u:9604": "amāva sostu vai jāte bhīmo rājātha viśvacit // BndP_2,66.23 //",
  "GP12brndp2_u:9605": "śrīmānbhīmasya dāyādo rājāsītkāñcanaprabhaḥ /",
  "GP12brndp2_u:9606": "vidvāṃstu kāñcanasyāpi suhotro 'bhūnmahābala // BndP_2,66.24 //",
  "GP12brndp2_u:9607": "suhotrasyābhavajjahnuḥ keśinīgarbhasaṃbhavaḥ /",
  "GP12brndp2_u:9608": "pratigatya tato gaṅgā vitate ya5karmaṇi // BndP_2,66.25 //",
  "GP12brndp2_u:9609": "sādayāmāsa taṃ deśaṃ bhāvinor'thasya darśanāt /",
  "GP12brndp2_u:9610": "gaṅgayā plāvitaṃ dṛṣṭvā yajñavāṭaṃ samantataḥ // BndP_2,66.26 //",
  "GP12brndp2_u:9611": "sauhotrirapi saṃkruddho gaṅgāṃ rājā dvijottamāḥ /",
  "GP12brndp2_u:9612": "tadārājarṣiṇā pītāṃ gaṅgāṃ dṛṣṭvā surarṣayaḥ // BndP_2,66.27 //",
  "GP12brndp2_u:9613": "upaninyurmahābhāgā duhitṛtvena jāhnavīm /",
  "GP12brndp2_u:9614": "yauvanāśvasya pautrīṃ tu kāverīṃ jahnurāvahat // BndP_2,66.28 //",
  "GP12brndp2_u:9615": "yuvanāśvasya śāpena gaṅgārddhena vinirmame /",
  "GP12brndp2_u:9616": "kāverīṃ saritāṃ śreṣṭha jahnubhāryāmaninditām // BndP_2,66.29 //",
  "GP12brndp2_u:9617": "jahnustu dayitaṃ putraṃ sunahaṃ nāma dhārmikam /",
  "GP12brndp2_u:9618": "kāveryāṃ janayāmāsa ajakastasya cātmajaḥ // BndP_2,66.30 //",
  "GP12brndp2_u:9619": "ajakasya tu dāyādo balākāśvo mahāyaśāḥ /",
  "GP12brndp2_u:9620": "babhūva mṛga śīlaḥ suśastasyātmajaḥ smṛtaḥ // BndP_2,66.31 //",
  "GP12brndp2_u:9621": "kuśaputrā babhūvuśca catvāro devavarcasaḥ /",
  "GP12brndp2_u:9622": "kuśāṃbaḥ kuśānābhaśca amūrtarayamo vasuḥ // BndP_2,66.32 //",
  "GP12brndp2_u:9623": "kuśikastu tapastepe putrārthī rājasattamaḥ /",
  "GP12brndp2_u:9624": "pūrṇe varṣasahasre vai śatakraturapaśyata // BndP_2,66.33 //",
  "GP12brndp2_u:9625": "tamugratapasaṃ dṛṣṭvā sahasrākṣaḥ purandaraḥ /",
  "GP12brndp2_u:9626": "samarthaḥ putrajanane svayamevāsya śāśvataḥ // BndP_2,66.34 //",
  "GP12brndp2_u:9627": "putratvaṃ kalpayāmāsa svayameva purandaraḥ /",
  "GP12brndp2_u:9628": "gādhirnāmābhavatputraḥ kauśikaḥ pākaśāsanaḥ // BndP_2,66.35 //",
  "GP12brndp2_u:9629": "paurukutsyabhavadbhāryā gādhestasyāmajāyata /",
  "GP12brndp2_u:9630": "pūrvaṃ kanyā mahābhāgā nāmnā satyavatī śubhā // BndP_2,66.36 //",
  "GP12brndp2_u:9631": "tāṃ gādhiḥ putrakāmāya ṛcīkāya dadau prabhuḥ /",
  "GP12brndp2_u:9632": "tasyāḥ prītastu vai bharttā bhārgavo bhṛgunandanaḥ // BndP_2,66.37 //",
  "GP12brndp2_u:9633": "putrārthe sādhayāmāsa caruṃ gādhestathaiva ca /",
  "GP12brndp2_u:9634": "athāvocatpriyāṃ tatra ṛcīko bhārgavastadā // BndP_2,66.38 //",
  "GP12brndp2_u:9635": "upabhojyaścarurayaṃ tvayā mātrā ca te śubhā /",
  "GP12brndp2_u:9636": "tasyā janiṣyate putro dīptimānkṣattriyarṣabhaḥ // BndP_2,66.39 //",
  "GP12brndp2_u:9637": "ajeyaḥ kṣattriyairyuddhe kṣatriyarṣabhasūdanaḥ /",
  "GP12brndp2_u:9638": "tavāpi putraṃ kalyāṇi dhṛtimantaṃ tapodhanam // BndP_2,66.40 //",
  "GP12brndp2_u:9639": "śamātmakaṃ dvijaśreṣṭhaṃ carureṣa vidhāsyati /",
  "GP12brndp2_u:9640": "evamuktvā tu tāṃ bhāryāmṛcīko bhṛgunandanaḥ // BndP_2,66.41 //",
  "GP12brndp2_u:9641": "tapasyabhirato nityamaraṇyaṃ praviśeśa ha /",
  "GP12brndp2_u:9642": "gādhiḥ sadārastu tadā ṛcīkāśramamabhyagāt // BndP_2,66.42 //",
  "GP12brndp2_u:9643": "tīrthayātrāprasaṃgena sutāṃ draṣṭuṃ nareśvaraḥ /",
  "GP12brndp2_u:9644": "carudvayaṃ gṛhītvā tu ṛṣeḥ styavatī tadā // BndP_2,66.43 //",
  "GP12brndp2_u:9645": "bharturvacanamavyagrā hṛṣṭā mātre nyavedayat /",
  "GP12brndp2_u:9646": "mātā tu tasyai daivaina duhitre svacaruṃ dadau // BndP_2,66.44 //",
  "GP12brndp2_u:9647": "tasyāścarumathājñānādātmanaḥ sā cakāra ha /",
  "GP12brndp2_u:9648": "atha satyavatī garbhaṃ kṣatriyāntakaraṃ śubham // BndP_2,66.45 //",
  "GP12brndp2_u:9649": "dhārayāmāsa dīptena vapuṣā ghoradarśanā /",
  "GP12brndp2_u:9650": "tāmṛcīkastato dṛṣṭvā yogenāpyavamṛśya ca // BndP_2,66.46 //",
  "GP12brndp2_u:9651": "tadābravīddvijaśreṣṭhaḥ svāṃ bhāryāṃ varavarṇinīm /",
  "GP12brndp2_u:9652": "mātrāsi vañcitā bhadre caruvyatyāsahetunā // BndP_2,66.47 //",
  "GP12brndp2_u:9653": "janiṣyati hi putraste krūrakarmātidārumaḥ /",
  "GP12brndp2_u:9654": "mātā janiṣyate cāpi tathā bhūtaṃ tapodhanam // BndP_2,66.48 //",
  "GP12brndp2_u:9655": "viśvaṃ hi brahmatapasā mayā tatra samarpitam /",
  "GP12brndp2_u:9656": "evamuktā mahābhāgā bhartrā satyavatī tadā // BndP_2,66.49 //",
  "GP12brndp2_u:9657": "prasādayāmāsa patiṃ suto me nedṛśo bhavet /",
  "GP12brndp2_u:9658": "brāhmaṇāpasadastvatta ityukto munimabravīt // BndP_2,66.50 //",
  "GP12brndp2_u:9659": "naiva saṃkalpitaḥ kāmo mayā bhadre tathā tvayā /",
  "GP12brndp2_u:9660": "ugrakarmā bhavetputraḥ piturmātuśca kāraṇāt // BndP_2,66.51 //",
  "GP12brndp2_u:9661": "punaḥ satyavatī vākyamevamuktābravīdidam /",
  "GP12brndp2_u:9662": "icchaṃllokānapi mune sṛjethāḥ kiṃ punaḥ sutam // BndP_2,66.52 //",
  "GP12brndp2_u:9663": "śamātmakamṛjuṃ bharttaḥ putraṃ me dātumarhasi /",
  "GP12brndp2_u:9664": "kāmamevaṃvidhaḥ pautro mama syāttava suvrata // BndP_2,66.53 //",
  "GP12brndp2_u:9665": "yadyanyathā na sakyaṃ vai kartuṃmevaṃ dvijottama /",
  "GP12brndp2_u:9666": "tataḥ prasādamakarotsa tasyāstapaso balāt // BndP_2,66.54 //",
  "GP12brndp2_u:9667": "putre nāsti viśeṣo me pautre vā varavarṇini /",
  "GP12brndp2_u:9668": "tvayā yathoktaṃ vacanaṃ tathā bhadrebhaviṣyati // BndP_2,66.55 //",
  "GP12brndp2_u:9669": "tasmātsatyavatī putraṃ janayāmāsa bhārgavam /",
  "GP12brndp2_u:9670": "tapasyabhirataṃ dāntaṃ jamadagniṃ śamātmakam // BndP_2,66.56 //",
  "GP12brndp2_u:9671": "bhṛgoścaruviparyāse raudravaiṣṇavayoḥ purā /",
  "GP12brndp2_u:9672": "jamanādvaiṣṇavasyāgnerjamadagnirajāyata // BndP_2,66.57 //",
  "GP12brndp2_u:9673": "viśvāmitraṃ tu dāyādaṃ gādhiḥ kuśikanandanaḥ /",
  "GP12brndp2_u:9674": "prāpya brahmarṣisamatāṃ jagāma brahmaṇā vṛtaḥ 66.58//",
  "GP12brndp2_u:9675": "sā hi satyavatī puṇyā satyavrataparāyaṇā /",
  "GP12brndp2_u:9676": "kauśikī tu samākhyātā pravṛtteyaṃ mahānadī // BndP_2,66.59 //",
  "GP12brndp2_u:9677": "parisrutā mahābhāgā kauśikī saritāṃ varā /",
  "GP12brndp2_u:9678": "ikṣvākuvaṃśaprabhavo reṇuko nāma pārthivaḥ // BndP_2,66.60 //",
  "GP12brndp2_u:9679": "tasya kanyā mahābhāgā kamalī nāma reṇukā /",
  "GP12brndp2_u:9680": "reṇukāyāṃ kamalyāṃ tu tapodhṛtisamādhinā // BndP_2,66.61 //",
  "GP12brndp2_u:9681": "ārcīko janayāmāma jamadagniḥ sudāruṇam /",
  "GP12brndp2_u:9682": "sarvavidyāntagaṃ śreṣṭhaṃ dhanurvedasya pāragam // BndP_2,66.62 //",
  "GP12brndp2_u:9683": "rāmaṃ kṣattriyahantāraṃ pradīptamiva pāvakam /",
  "GP12brndp2_u:9684": "aurvasyaivamṛcīkasya satyavatyāṃ mahāmanāḥ // BndP_2,66.63 //",
  "GP12brndp2_u:9685": "jamadagnistapovīryājjajñe brahmavidāṃ varaḥ /",
  "GP12brndp2_u:9686": "madhyamaśca śunaḥśephaḥ śunaḥ pucchaḥ kaniṣṭhakaḥ // BndP_2,66.64 //",
  "GP12brndp2_u:9687": "viśvāmitrastu dharmātmā nāmnā viśvarathaḥ smṛtaḥ /",
  "GP12brndp2_u:9688": "jajñe bhṛguprasādena kauśikānvayavarddhanaḥ // BndP_2,66.65 //",
  "GP12brndp2_u:9689": "viśvāmitrasya putrastu śunaḥśepho 'bhavanmuniḥ /",
  "GP12brndp2_u:9690": "hariścandrasya yajñe tu paśutve niyataḥ sa vai // BndP_2,66.66 //",
  "GP12brndp2_u:9691": "devairdattaḥ śunaḥśepho viśvāmitrāya vai punaḥ /",
  "GP12brndp2_u:9692": "devairdattaḥ sa vai yasmāddevarātastato 'bhavat // BndP_2,66.67 //",
  "GP12brndp2_u:9693": "viśvāmitrasya putrāṇāṃ śunaḥśepho 'grajaḥ smṛtaḥ /",
  "GP12brndp2_u:9694": "madhucchandādayaścaiva kṛtadevau dhruvāṣṭakau // BndP_2,66.68 //",
  "GP12brndp2_u:9695": "kacchapaḥ pūraṇaścaiva viśvāmitrasutāstu vai /",
  "GP12brndp2_u:9696": "teṣāṅgotrāṇi bahudhā kauśikānāṃ mahātmanām // BndP_2,66.69 //",
  "GP12brndp2_u:9697": "pārthivā devarātāśca jājñavalkyāḥ samarpaṇāḥ /",
  "GP12brndp2_u:9698": "uduṃbarāśca vātaḍyāstalakāyanacāndravāḥ // BndP_2,66.70 //",
  "GP12brndp2_u:9699": "lohiṇyo reṇavaschaiva tathā kāriṣavaḥ smṛtāḥ /",
  "GP12brndp2_u:9700": "babhravaḥ paṇinaschaiva dhyānajapyāstathaiva ca // BndP_2,66.71 //",
  "GP12brndp2_u:9701": "śyāmāyanā hiraṇyākṣāḥ sāṃkṛtā gālavāḥ smṛtāḥ /",
  "GP12brndp2_u:9702": "devalā yāmadūtāśca śālaṅkāyanabāṣkalāḥ // BndP_2,66.72 //",
  "GP12brndp2_u:9703": "lālāḍhyā bādarāścānye viśvāmitrasya dhīmataḥ /",
  "GP12brndp2_u:9704": "ṛṣyantaravivāhyāste bahabaḥ kauśikāḥ smṛtāḥ // 65.73//",
  "GP12brndp2_u:9705": "kauśikāḥ sauśrutāścaiva tathānye saindhavāyanāḥ /",
  "GP12brndp2_u:9706": "yogeśvarasya puṇyasya bahmarṣeḥ kauśikasya vai /",
  "GP12brndp2_u:9707": "viśvāmitrasya putrāṇāṃ śunaḥśepho 'grajaḥ smṛtaḥ // BndP_2,66.74 //",
  "GP12brndp2_u:9708": "dṛṣadvatī sutaścāpi viśvāmitrāttathāṣṭakaḥ /",
  "GP12brndp2_u:9709": "aṣṭakasya suto lauhiḥ prokto jahnugaṇo mayā // BndP_2,66.75 //",
  "GP12brndp2_u:9710": "ṛṣaya ūcuḥ",
  "GP12brndp2_u:9711": "kiṃlakṣaṇena dharmeṇa tapaseha śrutena vā // BndP_2,66.76 //",
  "GP12brndp2_u:9712": "brāhmaṇyaṃ samanuprāptaṃ viśvāmitrādibhirnṛpaiḥ /",
  "GP12brndp2_u:9713": "yenayenābhidhānena brāhmaṇyaṃ kṣatriyā gatāḥ // BndP_2,66.77 //",
  "GP12brndp2_u:9714": "viśeṣaṃ jñātumicchāmi tapaso dānatastathā /",
  "GP12brndp2_u:9715": "evamuktastato vākyamabravīdidamarthavat // BndP_2,66.78 //",
  "GP12brndp2_u:9716": "anyāyopagatairdravyairāhūya dvijasattamān /",
  "GP12brndp2_u:9717": "dharmābhikāṅkṣī yajate na dharmaphalamaśnute // BndP_2,66.79 //",
  "GP12brndp2_u:9718": "japaṃ kṛtvā tathā tīvraṃ dhanalobhānniraṅkuśaḥ /",
  "GP12brndp2_u:9719": "rāgamohānvito hyante pāvanārthaṃ dadāti yaḥ // BndP_2,66.80 //",
  "GP12brndp2_u:9720": "tena dattāni dānāni hyaphalāni bhavantyuta /",
  "GP12brndp2_u:9721": "tasya dharmapravṛttasya hiṃsakasya durātmanaḥ // BndP_2,66.81 //",
  "GP12brndp2_u:9722": "evaṃ labdhvā dhane mohāddadato yajataśca ha /",
  "GP12brndp2_u:9723": "saṃkliṣṭaṃ karmaṇā dānaṃ na tiṣṭhati durātmanaḥ // BndP_2,66.82 //",
  "GP12brndp2_u:9724": "nyāyāgatānāṃ dravyāṇāṃ tīrthaṃ saṃpratipādanam /",
  "GP12brndp2_u:9725": "kāmānanabhi saṃdhāya yajate ca dadāti ca // BndP_2,66.83 //",
  "GP12brndp2_u:9726": "sa dānaphalamāpnoti tacca dānaṃ sukhodayam /",
  "GP12brndp2_u:9727": "dānena bhogānāpnoti svargaṃ satyena gacchati // BndP_2,66.84 //",
  "GP12brndp2_u:9728": "tapasā tu sutaptena lokānviṣṭabhya tiṣṭhati /",
  "GP12brndp2_u:9729": "satyaṃ tu tapasaḥ śreyastasmājjñānaṃ guru smṛtam // BndP_2,66.85 //",
  "GP12brndp2_u:9730": "śrūyate hi tapassiddhāḥ kṣattropetā dvijātayaḥ /",
  "GP12brndp2_u:9731": "viśvāmitro narapatirmāndhātā saṃkṛtiḥ kapiḥ // BndP_2,66.86 //",
  "GP12brndp2_u:9732": "kāśyaśca purukutsaśca śalo gṛtsamadaḥ prabhuḥ /",
  "GP12brndp2_u:9733": "ārṣṭiṣeṇo 'jamīḍhaśca bhārgavyomastathaiva ca // BndP_2,66.87 //",
  "GP12brndp2_u:9734": "kakṣīvāṃścaivauśijaśca nṛpaśca śiśirastathā /",
  "GP12brndp2_u:9735": "rathāntaraḥ śaunakaśca viṣṇuvṛddhādayo nṛpāḥ // BndP_2,66.88 //",
  "GP12brndp2_u:9736": "kṣatropetāḥ smṛtā hyete tapasā ṛṣitāṃ gatāḥ /",
  "GP12brndp2_u:9737": "ete rājarṣayaḥ sarve siddhiṃ tu mahatīṃ gatāḥ // BndP_2,66.89 //",
  "GP12brndp2_u:9738": "ata jñardhvaṃ pravakṣyāmi āyorvaṃśaṃ mahātmanaḥ // BndP_2,66.90 //",
  "GP12brndp2_u:9739": "iti śrībrahmāṇḍe mahāpurāṇe vāyuprokte madhyamabhāge tṛtīya uvoddhāta pāde bhārgavacarite amāvasuvaṃśānukīrttanaṃ nāma ṣaṭṣaṣṭitamo 'dhyāyaḥ // 66//",
  "GP12brndp2_u:9740": "_____________________________________________________________",
  "GP12brndp2_u:9741": "āyoḥ putrā mahātmānaḥ pañcaivāsanmahābalāḥ /",
  "GP12brndp2_u:9742": "svarbhānuta nayāyāṃ te prabhāyāṃ jajñire nṛpāḥ // BndP_2,67.1 //",
  "GP12brndp2_u:9743": "nahuṣaḥ prathamasteṣāṃ kṣatravṛddhastataḥ smṛtaḥ /",
  "GP12brndp2_u:9744": "raṃbho rajiranenāśca triṣu lokeṣu viśrutāḥ // BndP_2,67.2 //",
  "GP12brndp2_u:9745": "kṣatravṛddhātmajaścaiva sunahotro mahāyaśāḥ /",
  "GP12brndp2_u:9746": "sunahotrasya dāyādāstrayaḥ paramadhārmikāḥ // BndP_2,67.3 //",
  "GP12brndp2_u:9747": "kāśaḥ śalaśca dvāvetau tathā gṛtsamadaḥ prabhuḥ /",
  "GP12brndp2_u:9748": "putro gṛtsamadasyāpi śunako yasya śaunakaḥ // BndP_2,67.4 //",
  "GP12brndp2_u:9749": "brāhmaṇāḥ kṣatriyāścaiva vaiśyāḥ śūdrāstathaiva ca /",
  "GP12brndp2_u:9750": "etasya vaṃśesaṃbhūtā vicitraiḥ karmabhirdvijāḥ // BndP_2,67.5 //",
  "GP12brndp2_u:9751": "śalātmajo hyārṣṭiṣeṇaḥ śiśirastasya jātmajaḥ /",
  "GP12brndp2_u:9752": "śaunakāścārṣṭiṣeṇāśca kṣatropetā dvijātayaḥ // BndP_2,67.6 //",
  "GP12brndp2_u:9753": "kāśyasya kāśipo rājā putro dīrghatapāstathā /",
  "GP12brndp2_u:9754": "dhanvaśca dīrghatapaso vidvāndhanvantarīstataḥ // BndP_2,67.7 //",
  "GP12brndp2_u:9755": "tapasoṃ'te mahātejā jāto vṛddhasya dhīmataḥ /",
  "GP12brndp2_u:9756": "athainamṛṣayaḥ procuḥ sūtaṃ vākyamida punaḥ // BndP_2,67.8 //",
  "GP12brndp2_u:9757": "ṛṣaya ūcuḥ",
  "GP12brndp2_u:9758": "kaśca dhanvantarirdevo mānuṣeṣviha jajñivān /",
  "GP12brndp2_u:9759": "etadveditumicchāmastannobrūhi parantapa // BndP_2,67.9 //",
  "GP12brndp2_u:9760": "sūta uvāca",
  "GP12brndp2_u:9761": "dhanvantareḥ saṃbhavo 'yaṃ śrūyatāmiha vai dvijāḥ /",
  "GP12brndp2_u:9762": "sa saṃbhūtaḥ samudrānte mathyamāne 'mṛte purā // BndP_2,67.10 //",
  "GP12brndp2_u:9763": "utpannaḥ kalaśātpūrvaṃ sarvataśca śriyā vṛtaḥ /",
  "GP12brndp2_u:9764": "sadyaḥsaṃsiddhakāryaṃ taṃ dṛṣṭvā viṣṇukhasthitaḥ // BndP_2,67.11 //",
  "GP12brndp2_u:9765": "abjastvamiti hovāca tasmādabjastu sa smṛtaḥ /",
  "GP12brndp2_u:9766": "abjaḥ provāca viṣṇuṃ taṃ tanayo 'smi tava prabho // BndP_2,67.12 //",
  "GP12brndp2_u:9767": "vidhatsva bhāgaṃ sthānaṃ ca mama loke surottama /",
  "GP12brndp2_u:9768": "evamuktaḥ sa dṛṣṭvā tu tathyaṃ provāca sa prabhuḥ // BndP_2,67.13 //",
  "GP12brndp2_u:9769": "kṛto yajñavibhāgastu daiteyairhi suraistathā /",
  "GP12brndp2_u:9770": "vedeṣu vidhiyuktaṃ ca vidhihotraṃ maharṣibhiḥ // BndP_2,67.14 //",
  "GP12brndp2_u:9771": "na sakyamiha homaṃ vai tubhyaṃ kartuṃ kadāyana /",
  "GP12brndp2_u:9772": "arvāksūto 'si he deva tava mantro na vai prabho // BndP_2,67.15 //",
  "GP12brndp2_u:9773": "dvitīyāyāṃ tu saṃbhūtyāṃ loke khyātiṃ gamiṣyasi /",
  "GP12brndp2_u:9774": "aṇimādiyutāṃ siddhiṃ gatastatra bhaviṣyasi // BndP_2,67.16 //",
  "GP12brndp2_u:9775": "etenaiva śarīreṇa devatvaṃ prāpsyasi prabho /",
  "GP12brndp2_u:9776": "cā (ca) turmantrairghṛtairgavyairyakṣyante tvāṃ dvijātayaḥ // BndP_2,67.17 //",
  "GP12brndp2_u:9777": "atha vā tvaṃ punaścaiva hyāyurvedaṃ vidhāsyasi /",
  "GP12brndp2_u:9778": "avaśyabhāvīhyartho 'yaṃ prāgdṛṣṭastvabjayoninā // BndP_2,67.18 //",
  "GP12brndp2_u:9779": "dvitīyaṃ dvāpara prāpya bhavitā tvaṃ na saṃśayaḥ /",
  "GP12brndp2_u:9780": "tasmāttasmai varaṃ dattvā viṣṇurantardadhe tataḥ // BndP_2,67.19 //",
  "GP12brndp2_u:9781": "dvitīye dvāpare prāpte saunahotraḥ sa kāśirāṭ /",
  "GP12brndp2_u:9782": "putrakāmastapastepe nṛpo dīrghatapāstathā // BndP_2,67.20 //",
  "GP12brndp2_u:9783": "abjaṃ devaṃ tu putrārthe hyārirādhayiṣurnṛpaḥ /",
  "GP12brndp2_u:9784": "vareṇa cchandayāmāsa tato dhanvantarirnṛpam // BndP_2,67.21 //",
  "GP12brndp2_u:9785": "nṛpa uvāca",
  "GP12brndp2_u:9786": "bhagavanyadi tuṣṭastvaṃ putro me gatimānbhaveḥ /",
  "GP12brndp2_u:9787": "tatheti samanujñāya tatraivāntaradhātprabhuḥ // BndP_2,67.22 //",
  "GP12brndp2_u:9788": "tasya gehe samutpanno devo dhanvantaristadā /",
  "GP12brndp2_u:9789": "kāśirājo mahārājaḥ sarva rogapraṇāśanaḥ // BndP_2,67.23 //",
  "GP12brndp2_u:9790": "āyurvedaṃ bharadvājātprāpyeha sabhiṣakkriyam /",
  "GP12brndp2_u:9791": "tamaṣṭadhā punarvyasya śiṣyebhyaḥ pratyapādayat // BndP_2,67.24 //",
  "GP12brndp2_u:9792": "dhanvantarisutaścāpi ketumāniti viśrutaḥ /",
  "GP12brndp2_u:9793": "atha ketumataḥ putro jajñe bhīmaratho nṛpaḥ // BndP_2,67.25 //",
  "GP12brndp2_u:9794": "putro bhīmarathasyāpi jāto dhīmānprajeśvaraḥ /",
  "GP12brndp2_u:9795": "divodāsa iti khyāto vārāṇasyadhipo 'bhavat // BndP_2,67.26 //",
  "GP12brndp2_u:9796": "etasminneva kāle tu purīṃ vārāmasīṃ purā /",
  "GP12brndp2_u:9797": "śūnyāṃ niveśayāmāsa kṣemako nāma rākṣasaḥ // BndP_2,67.27 //",
  "GP12brndp2_u:9798": "śaptā hi sā purī pūrvaṃ nikuṃbhena mahātmanā /",
  "GP12brndp2_u:9799": "śūnyā varṣasahasraṃ vai bhavitrīti punaḥ punaḥ // BndP_2,67.28 //",
  "GP12brndp2_u:9800": "tasyāṃ tu śaptamātrāyāṃ divodāsaḥ prajeśvaraḥ /",
  "GP12brndp2_u:9801": "viṣayānte purīṃ ramyāṃ gomatyāṃ saṃnyaveśayat // BndP_2,67.29 //",
  "GP12brndp2_u:9802": "ṛṣaya ūcuḥ",
  "GP12brndp2_u:9803": "vārāṇasīṃ kimarthaṃ tāṃ nikuṃbhaḥ śaptavānpurā /",
  "GP12brndp2_u:9804": "nikuṃbhaścāpi dharmātmā siddhakṣetraṃ śaśāpa yaḥ // BndP_2,67.30 //",
  "GP12brndp2_u:9805": "sūta uvāca",
  "GP12brndp2_u:9806": "divodāsastu rājarṣirnagarīṃ prāpya pārthivaḥ /",
  "GP12brndp2_u:9807": "vasate sa mahātejāḥ sphītāyāṃ vai narādhipaḥ // BndP_2,67.31 //",
  "GP12brndp2_u:9808": "etasminneva kāle tu kṛtadāro maheśvaraḥ /",
  "GP12brndp2_u:9809": "devyāḥ sa priyakāmastu vasanvai śvaśurāntike // BndP_2,67.32 //",
  "GP12brndp2_u:9810": "devājñayā pāriṣadā viśvarupāstapodhanāḥ /",
  "GP12brndp2_u:9811": "pūrvoktarūpasaṃveṣaistoṣayanti maheśvarīm // BndP_2,67.33 //",
  "GP12brndp2_u:9812": "hṛṣyate tairmahādevo menā naiva tu tuṣyati /",
  "GP12brndp2_u:9813": "jugupsate sā nityaṃ vai devaṃ devīṃ tathaiva ca // BndP_2,67.34 //",
  "GP12brndp2_u:9814": "mama pārśve tvanācārastava bharttā maheśvaraḥ /",
  "GP12brndp2_u:9815": "daridraḥ sarvathaiveha hā kaṣṭaṃ lajjate na vai // BndP_2,67.35 //",
  "GP12brndp2_u:9816": "mātrā tathoktā vacasā strīsvabhāvānna cakṣame /",
  "GP12brndp2_u:9817": "smitaṃ kṛtvā tu varadā harapārśvamathāgamat // BndP_2,67.36 //",
  "GP12brndp2_u:9818": "viṣaṇṇavadanā devī mahādevamabhāṣata /",
  "GP12brndp2_u:9819": "neha vatsyāmyahaṃ deva naya māṃ svaṃ niveśanam // BndP_2,67.37 //",
  "GP12brndp2_u:9820": "tathoktastu mahādevaḥ sarvāṃllokānnirīkṣya ha /",
  "GP12brndp2_u:9821": "vāsārthaṃ rocayāmāsa pṛthivyāṃ tu dvijottamāḥ // BndP_2,67.38 //",
  "GP12brndp2_u:9822": "vārāṇasīṃ mahātejāḥ siddhakṣetraṃ maheśvaraḥ /",
  "GP12brndp2_u:9823": "divodāsena tāṃ jñātvā niviṣṭāṃ nagarīṃ bhavaḥ // BndP_2,67.39 //",
  "GP12brndp2_u:9824": "pārśvasthaṃ sa samāhūya gaṇeśaṃ kṣemamabravīt /",
  "GP12brndp2_u:9825": "gaṇeśvara purīṃ gatvā śūnyāṃ vārāṇasīṃ kuru // BndP_2,67.40 //",
  "GP12brndp2_u:9826": "mṛdunā cābhyupāyena ativīryaḥ sa pārthivaḥ /",
  "GP12brndp2_u:9827": "tato gatvā nikuṃbhastu purīṃ vārāṇasīṃ purā // BndP_2,67.41 //",
  "GP12brndp2_u:9828": "svapne saṃdarśayāmāsa maṅkanaṃ nāmato dvijam /",
  "GP12brndp2_u:9829": "śreyaste 'haṃ kariṣyāmi sthānaṃ me rocayānagha // BndP_2,67.42 //",
  "GP12brndp2_u:9830": "madrūpāṃ pratimāṃ kṛtvā nagaryante niveśaya /",
  "GP12brndp2_u:9831": "tathā svapne yathā dṛṣṭaṃ sarvaṃ kāritavāndvijaḥ // BndP_2,67.43 //",
  "GP12brndp2_u:9832": "nagarīdvāryanujñāpya rājānaṃ tu yathāvidhi /",
  "GP12brndp2_u:9833": "pūjā tumahatī caiva nityameva prayujyate // BndP_2,67.44 //",
  "GP12brndp2_u:9834": "gandhairdhūpaiśca vālyaiśca prekṣaṇīyestathaiva ca /",
  "GP12brndp2_u:9835": "annapradānayuktaiśca hyatyadbhutamivābhavat // BndP_2,67.45 //",
  "GP12brndp2_u:9836": "evaṃ saṃpūjyate tatra nityameva gaṇeśvaraḥ /",
  "GP12brndp2_u:9837": "tato varasahasrāṇi nāgarāṇāṃ prayacchati // BndP_2,67.46 //",
  "GP12brndp2_u:9838": "putrānhiraṇyamāyūṃṣi sarvakāmāṃstathaiva ca /",
  "GP12brndp2_u:9839": "rājñastu mahiṣī śreṣṭā suyaśā nāma viśrutā // BndP_2,67.47 //",
  "GP12brndp2_u:9840": "putrārthamāgatā sādhvī rājñā devī pracoditā /",
  "GP12brndp2_u:9841": "pūjāṃ tu vipulāṃ kṛtvā devī putrānayācata // BndP_2,67.48 //",
  "GP12brndp2_u:9842": "punaḥ punarathāgatya bahuśaḥ putrakāraṇāt /",
  "GP12brndp2_u:9843": "na prayacchati putrāṃstu nikuṃbhaḥ kāraṇena tu // BndP_2,67.49 //",
  "GP12brndp2_u:9844": "krudhyate yadi rājā tu tata kiñcitpravarttate /",
  "GP12brndp2_u:9845": "atha dīrgheṇa kālena krodho rājānamāviśat // BndP_2,67.50 //",
  "GP12brndp2_u:9846": "bhūtaṃ tvidaṃ maṃhaddvāri nāgarāṇāṃ prayacchati /",
  "GP12brndp2_u:9847": "prītyā varāṃśca śataśo na kiñcinnaḥ prayacchati // BndP_2,67.51 //",
  "GP12brndp2_u:9848": "māmakaiḥ pūjyate nityaṃ nagaryāṃ mama caiva tu /",
  "GP12brndp2_u:9849": "sa yācitaśca bahuśo devyā me putrakāraṇāt // BndP_2,67.52 //",
  "GP12brndp2_u:9850": "na dadāti ca putraṃ me kṛtaghno bahubhojanaḥ /",
  "GP12brndp2_u:9851": "ato nārhati pūjā tu matsakāśātkathañcana // BndP_2,67.53 //",
  "GP12brndp2_u:9852": "tasmāttu nāśayiṣyāmitasya sthānaṃ durātmanaḥ /",
  "GP12brndp2_u:9853": "evaṃ tu sa viniścitya durātmā rājakilbiṣī // BndP_2,67.54 //",
  "GP12brndp2_u:9854": "sthānaṃ gaṇapateśtasya nāśayāmāsa durmatiḥ /",
  "GP12brndp2_u:9855": "bhagnamāyatanaṃ dṛṣṭvā rājānamaśapatprabhuḥ // BndP_2,67.55 //",
  "GP12brndp2_u:9856": "yasmādvināparādhaṃ me tvayā sthānaṃ vināśitam /",
  "GP12brndp2_u:9857": "akasmāttu purī śūnyā bhavitrīte narādhipa // BndP_2,67.56 //",
  "GP12brndp2_u:9858": "tatastena tu śāpena śūnyā vārāṇasī tadā /",
  "GP12brndp2_u:9859": "śaptvā purīṃ nikuṃbhastu mahādevamathānayat // BndP_2,67.57 //",
  "GP12brndp2_u:9860": "śūnyāṃ purīṃ mahā devo nirmame padamātmanaḥ /",
  "GP12brndp2_u:9861": "tulyāṃ devavibhūtyā tu devyāścaiva mahāmanāḥ // BndP_2,67.58 //",
  "GP12brndp2_u:9862": "ramate tatra vai devī hyaiśvaryātsā tu vismitā /",
  "GP12brndp2_u:9863": "devyā krīḍārthamīśāno devo vākyamathābravīt // BndP_2,67.59 //",
  "GP12brndp2_u:9864": "nāhaṃ veśma vimokṣyāmi hyavimuktaṃ hi me gṛham /",
  "GP12brndp2_u:9865": "prahasyaināmathovāca hyavimuktaṃ hi me gṛham /",
  "GP12brndp2_u:9866": "nāhaṃ devi gamiṣyāmi tvanyatredaṃ vihāya vai // BndP_2,67.60 //",
  "GP12brndp2_u:9867": "mayā saha ramasveha kṣetre bhāminyanuttame /",
  "GP12brndp2_u:9868": "tasmāttadavimuktaṃ hi proktaṃ devena vai svayam // BndP_2,67.61 //",
  "GP12brndp2_u:9869": "evaṃ vārāṇasī śaptā hyavimuktaṃ ca kīrttitā /",
  "GP12brndp2_u:9870": "yasminvasedbhavo devaḥ sarvadevanamaskṛtaḥ // BndP_2,67.62 //",
  "GP12brndp2_u:9871": "yugeṣu triṣu dharmātmā saha devyā maheśvaraḥ /",
  "GP12brndp2_u:9872": "antarddhānaṃ kalau yāti tatpuraṃ tu mahātmanaḥ // BndP_2,67.63 //",
  "GP12brndp2_u:9873": "antarhite pure tasminpurī sā vasate punaḥ /",
  "GP12brndp2_u:9874": "evaṃ vārāṇasī śaptā niveśaṃ punarāgatā // BndP_2,67.64 //",
  "GP12brndp2_u:9875": "bhadrasenasya putrāṇāṃ śatamuttamadhanvinām /",
  "GP12brndp2_u:9876": "hatvā niveśayāmāsa divodāso narādhipaḥ // BndP_2,67.65 //",
  "GP12brndp2_u:9877": "bhadrasenasya rājyaṃ tu hataṃ tena balīyasā /",
  "GP12brndp2_u:9878": "bhadrasenasya putrastu durmado nāma nāmataḥ // BndP_2,67.66 //",
  "GP12brndp2_u:9879": "divodāsena bāleti ghṛṇayā sa visarjitaḥ /",
  "GP12brndp2_u:9880": "divodāsāddṛṣadvatyāṃ vīro jajñe pratarddanaḥ // BndP_2,67.67 //",
  "GP12brndp2_u:9881": "tena putreṇa bālena prahṛtaṃ tasya vai punaḥ /",
  "GP12brndp2_u:9882": "vairasyānta mahārāja tadā tena vidhitsatā // BndP_2,67.68 //",
  "GP12brndp2_u:9883": "pratardanasya putrau dvau vatso gargaśca viśrutau /",
  "GP12brndp2_u:9884": "vatsaputro hyalarkastu sannatistasya cātmajaḥ // BndP_2,67.69 //",
  "GP12brndp2_u:9885": "alarkaṃ prati rājarṣiṃ śrokoṃ gītaḥ purātanaiḥ /",
  "GP12brndp2_u:9886": "ṣaṣṭivarṣasahasrāṇi ṣaṣṭivarṣaśatāni ca // BndP_2,67.70 //",
  "GP12brndp2_u:9887": "yuvā rūpeṇa saṃpanno hyalarkaḥ kāśisattamaḥ /",
  "GP12brndp2_u:9888": "lopāmudrāprasādena paramāyuravāptavān // BndP_2,67.71 //",
  "GP12brndp2_u:9889": "śāpasyānte mahābāhurhatvā kṣemakarākṣasam /",
  "GP12brndp2_u:9890": "ramyāmāvāsayāmāsa purīṃ vārāṇasīṃ nṛpaḥ // BndP_2,67.72 //",
  "GP12brndp2_u:9891": "sannaterapi dāyādaḥ sunītho nāma dhārmikaḥ /",
  "GP12brndp2_u:9892": "sunīthasya tu dāyādaḥ kṣaimākhyo nāma dhārmikaḥ // BndP_2,67.73 //",
  "GP12brndp2_u:9893": "kṣemasya ketumānputraḥ suketustasya cātmajaḥ /",
  "GP12brndp2_u:9894": "suketutanayaścāpi dharmaketuriti śrutaḥ // BndP_2,67.74 //",
  "GP12brndp2_u:9895": "dharmaketostu dāyādaḥ satyaketurmahārathaḥ /",
  "GP12brndp2_u:9896": "satyaketusutaścāpi vibhurnāma prajeśvaraḥ // BndP_2,67.75 //",
  "GP12brndp2_u:9897": "suvibhustu vibhoḥ putraḥ sukumārastataḥ smṛtaḥ /",
  "GP12brndp2_u:9898": "sukumārasya putrastu dhṛṣṭaketuḥ sudhārmikaḥ // BndP_2,67.76 //",
  "GP12brndp2_u:9899": "dhṛṣṭaketostu dāyādo veṇuhotraḥ prajeśvaraḥ /",
  "GP12brndp2_u:9900": "veṇuhotrasutaścāpi gārgyo vai nāma viśrutaḥ // BndP_2,67.77 //",
  "GP12brndp2_u:9901": "gārgyasya gargabhūmistu vaṃśo vatsasya dhīmataḥ /",
  "GP12brndp2_u:9902": "brāhmaṇāḥ kṣatriyāścaiva tayoḥ putrāḥ sudhārmikāḥ // BndP_2,67.78 //",
  "GP12brndp2_u:9903": "vikrāntā balavantaśca sihatulyaparākramāḥ /",
  "GP12brndp2_u:9904": "ityete kāśyapāḥ proktā rajerapi nibodhata // BndP_2,67.79 //",
  "GP12brndp2_u:9905": "rajeḥ putraśatānyāsanpañca vīryavato bhuvi /",
  "GP12brndp2_u:9906": "rājeyamiti vikhyātaṃ kṣatra siṃdrabhayāvaham // BndP_2,67.80 //",
  "GP12brndp2_u:9907": "tadā devāsure yuddhe samutpanne sudāruṇe /",
  "GP12brndp2_u:9908": "devāścaivāsurāścaiva pitāmahamathābruvan // BndP_2,67.81 //",
  "GP12brndp2_u:9909": "āvayorbhagavanyuddhe vijetā ko bhaviṣyati /",
  "GP12brndp2_u:9910": "brūhi naḥ sarvalokeśa śrotumicchāmahe vayam // BndP_2,67.82 //",
  "GP12brndp2_u:9911": "brahmovāca /",
  "GP12brndp2_u:9912": "yeṣāmarthāya saṃgrāme rajirāttāyudhaḥ prabhuḥ /",
  "GP12brndp2_u:9913": "yotsyate te vijaṣyante trīṃllokānnātra saṃśayaḥ // BndP_2,67.83 //",
  "GP12brndp2_u:9914": "rajiryatastato lakṣmīryato lakṣmīstato dhṛtiḥ /",
  "GP12brndp2_u:9915": "yato dhṛtistato dharmo yato dharmastato jayaḥ // BndP_2,67.84 //",
  "GP12brndp2_u:9916": "te devā dānavāḥ sarve tataḥ śrutvā rajerjayam /",
  "GP12brndp2_u:9917": "abhyayurjayamicchantaḥ stuvanto rājasattamam // BndP_2,67.85 //",
  "GP12brndp2_u:9918": "te hṛṣṭamanasaḥ sarve rājānaṃ devadānavāḥ /",
  "GP12brndp2_u:9919": "ūcurasmajjayāya tvaṃ gṛhāma varakārmukam // BndP_2,67.86 //",
  "GP12brndp2_u:9920": "rajiruvāca",
  "GP12brndp2_u:9921": "ahaṃ jeṣyāmi bho daityā devāñccha krapurogamān /",
  "GP12brndp2_u:9922": "indro bhavāmi dharmātmā tato yotsye raṇājire // BndP_2,67.87 //",
  "GP12brndp2_u:9923": "dānavā ūcuḥ",
  "GP12brndp2_u:9924": "asmākamindraḥ prahlādastasyārthe vijayāmahe /",
  "GP12brndp2_u:9925": "asmintu samaye rājaṃstiṣṭhethā devanodite // BndP_2,67.88 //",
  "GP12brndp2_u:9926": "sa tatheti bruvanneva devairapyabhinoditaḥ /",
  "GP12brndp2_u:9927": "bhaviṣyasīṃdro jitveti devairapi nimantritaḥ // BndP_2,67.89 //",
  "GP12brndp2_u:9928": "jaghāna dānavānsarvānye 'vadhyā vajrapāṇayaḥ /",
  "GP12brndp2_u:9929": "sa vipranaṣṭāṃ devānāṃ paramaśrīḥ śriyaṃ vaśī // BndP_2,67.90 //",
  "GP12brndp2_u:9930": "nihatya dānavānsarvā nājahāra rajiḥ prabhuḥ /",
  "GP12brndp2_u:9931": "taṃ tathāha rajiṃ tatra devaiḥ saha śatakratuḥ // BndP_2,67.91 //",
  "GP12brndp2_u:9932": "rajiputro 'hamityuktvā punarevābrahavīdvacaḥ /",
  "GP12brndp2_u:9933": "indro 'si rājandevānāṃ sarveṣāṃ nātra saṃśayaḥ // BndP_2,67.92 //",
  "GP12brndp2_u:9934": "yasyāhamindraḥ putraste khyātiṃ yāsyāmi śatruhan /",
  "GP12brndp2_u:9935": "sa tu śakravacaḥ śrutvā vañcitastena māyayā // BndP_2,67.93 //",
  "GP12brndp2_u:9936": "tathetyevāha vai rājā prīyamāṇaḥ śatakratum /",
  "GP12brndp2_u:9937": "tasmiṃstu devasadṛśe divaṃ prāpte mahīpatau // BndP_2,67.94 //",
  "GP12brndp2_u:9938": "dāyādyamindrādā jahnurācāryatanayā rajeḥ /",
  "GP12brndp2_u:9939": "tāni putraśatānyasya tacca sthānaṃ śacīpateḥ // BndP_2,67.95 //",
  "GP12brndp2_u:9940": "samākrāmanta bahudhā svargalokaṃ triviṣṭapam /",
  "GP12brndp2_u:9941": "tataḥ kāle bahutithe samatīte mahābalaḥ // BndP_2,67.96 //",
  "GP12brndp2_u:9942": "hatarājyo 'bravīcchakro hatabhāgo bṛhaspatim /",
  "GP12brndp2_u:9943": "badarī phalamātraṃ vai puroḍāśaṃ vidhatsva me // BndP_2,67.97 //",
  "GP12brndp2_u:9944": "brahmarṣe yena tiṣṭheyaṃ tejasāpyāyitastataḥ /",
  "GP12brndp2_u:9945": "brahmankṛśo 'haṃ vimanā tdṛtarājyo hṛtāsanaḥ // BndP_2,67.98 //",
  "GP12brndp2_u:9946": "hataujā durbalo yuddhe rajiputreḥ prasīda me /",
  "GP12brndp2_u:9947": "bṛhaspatiruvāca",
  "GP12brndp2_u:9948": "yadyevaṃ coditaḥśakra tvayāsyāṃ pūrvameva hi // BndP_2,67.99 //",
  "GP12brndp2_u:9949": "nābhaviṣyattvatpriyārthamakarttavyaṃ mamānagha /",
  "GP12brndp2_u:9950": "prayatiṣyāmi devendra tvaddhitārthaṃ mahādyute // BndP_2,67.100 //",
  "GP12brndp2_u:9951": "yajñabhāgaṃ ca rājyaṃ ca acirātpratipatsyase /",
  "GP12brndp2_u:9952": "tathā śakra gamiṣyāmi mā bhūtte viklavaṃ manaḥ // BndP_2,67.101 //",
  "GP12brndp2_u:9953": "tataḥ karma cakārāsya tejaḥsaṃvarddhanaṃ mahat /",
  "GP12brndp2_u:9954": "teṣāṃ ca buddhisaṃmohamakarodbuddhisattamaḥ // BndP_2,67.102 //",
  "GP12brndp2_u:9955": "te yadā tu susaṃmūḍā rāgānmatto vidharmiṇaḥ /",
  "GP12brndp2_u:9956": "brahmadviṣaśca saṃbṛttā hatavīryaparākramāḥ // BndP_2,67.103 //",
  "GP12brndp2_u:9957": "tato lebhe 'suraiśvaryamaindrasthānaṃ tathottamam /",
  "GP12brndp2_u:9958": "hatvā rajisutānsarvānkāmakrodhaparāyaṇān // BndP_2,67.104 //",
  "GP12brndp2_u:9959": "ya idaṃ cyavanaṃ sthānātpratiṣṭhāṃ ca śatakratoḥ /",
  "GP12brndp2_u:9960": "śṛṇuyācchrāvayedvāpi na sa daurātmyamāpnuyāt // BndP_2,67.105 //",
  "GP12brndp2_u:9961": "iti śrībrahmāṇḍe mahāpurāṇe vāyuprokte madhyamabhāge tṛtīya upoddhātapāde dhanvantarisaṃbhavādivarṇanaṃ nāma saptaṣaṣṭitamo 'dhyāyaḥ // 67//",
  "GP12brndp2_u:9962": "_____________________________________________________________",
  "GP12brndp2_u:9963": "ṛṣaya ūcuḥ",
  "GP12brndp2_u:9964": "marutena kathaṃ kanyā rājñe dattā mahātmanā /",
  "GP12brndp2_u:9965": "kiṃvīryāśca mahātmāno jātā marutakanyayā // BndP_2,68.1 //",
  "GP12brndp2_u:9966": "sūta uvāca",
  "GP12brndp2_u:9967": "āharatsa marutsomamannakāmaḥ prajeśvaraḥ /",
  "GP12brndp2_u:9968": "māsimāsi mahātejāḥ ṣaṣṭisaṃvatsarānnṛpa // BndP_2,68.2 //",
  "GP12brndp2_u:9969": "tena te marutastasya marutsomena toṣitāḥ /",
  "GP12brndp2_u:9970": "akṣayyānnaṃ daduḥ prītāḥ sarvakāmaparicchadam // BndP_2,68.3 //",
  "GP12brndp2_u:9971": "annaṃ tasya sakṛdbhuktamahorātraṃ na kṣīyate /",
  "GP12brndp2_u:9972": "koṭiśo dīya mānaṃ ca sūryasyodayanādapi // BndP_2,68.4 //",
  "GP12brndp2_u:9973": "mitrajyotestu kanyāyā maritasya ca dhīmataḥ /",
  "GP12brndp2_u:9974": "tasmājjātā mahāsattvā dharmajñā mokṣadarśinaḥ // BndP_2,68.5 //",
  "GP12brndp2_u:9975": "saṃnyasya gṛhadharmāṇi vairāgyaṃ samupasthitāḥ /",
  "GP12brndp2_u:9976": "yatidharmamavāpyeha brahmabhūyāya te gatāḥ // BndP_2,68.6 //",
  "GP12brndp2_u:9977": "anenasaḥ suto jātaḥ kṣatradharmaḥ pratāpavān /",
  "GP12brndp2_u:9978": "kṣatradharmasuto jātaḥ pratipakṣo mahātapāḥ // BndP_2,68.7 //",
  "GP12brndp2_u:9979": "pratipakṣasutaścāpi sṛṃjayo nāma viśrutaḥ /",
  "GP12brndp2_u:9980": "sṛṃjayasya jayaḥ putro vijayastasya jajñivān // BndP_2,68.8 //",
  "GP12brndp2_u:9981": "vijayasya jayaḥ putrastasya haryaśvakaḥ smṛtaḥ /",
  "GP12brndp2_u:9982": "iryaśvasya suto rājā sahadevaḥ pratāpavān // BndP_2,68.9 //",
  "GP12brndp2_u:9983": "sahadevasya dharmātmā ahīna iti viśrutaḥ /",
  "GP12brndp2_u:9984": "ahīnasya cayatsenastasya putro 'tha saṃkṛtiḥ // BndP_2,68.10 //",
  "GP12brndp2_u:9985": "saṃkṛterapi dharmātmā kṛtadharmā mahāyaśāḥ /",
  "GP12brndp2_u:9986": "ityete kṣatradharmāṇo nahuṣasya nibodhata // BndP_2,68.11 //",
  "GP12brndp2_u:9987": "nahuṣasya tu dāyādāḥ ṣaḍindropamatejasaḥ /",
  "GP12brndp2_u:9988": "yatiryayātiḥ saṃyātirāyatirviyatiḥ kṛtiḥ // BndP_2,68.12 //",
  "GP12brndp2_u:9989": "yatirjyeṣṭhastu teṣāṃ vai yayātistu tato 'varaḥ /",
  "GP12brndp2_u:9990": "kākutsthakanyāṃ gāṃ nāma lebhe patnīṃ yatistadā // BndP_2,68.13 //",
  "GP12brndp2_u:9991": "sa yatirmokṣamāsthāya brahmabhūto 'bhavanmuniḥ /",
  "GP12brndp2_u:9992": "teṣāṃ madhye tu pañcānāṃ yayātiḥ pṛthivīpatiḥ // BndP_2,68.14 //",
  "GP12brndp2_u:9993": "devayānīmuśanasaḥ sutāṃ bhāryāmavāpa ha /",
  "GP12brndp2_u:9994": "śarmiṣṭhāmāsurīṃ caiva tanayāṃ vṛṣaparvaṇaḥ // BndP_2,68.15 //",
  "GP12brndp2_u:9995": "yaduṃ ca turvasuṃ caiva devayāno vyajāyata /",
  "GP12brndp2_u:9996": "druhyuṃ cānuṃ ca pūruṃ ca śarmiṣṭhā vārṣaparvaṇī // BndP_2,68.16 //",
  "GP12brndp2_u:9997": "ajījananmahāvīryānsutāndevasutopamān /",
  "GP12brndp2_u:9998": "rathaṃ tasmai dadau śakraḥ prītaḥ paramabhāsvaram // BndP_2,68.17 //",
  "GP12brndp2_u:9999": "asaṃgaṃ kāñcanaṃ divyamakṣayau ca maheṣudhī /",
  "GP12brndp2_u:10000": "yuktaṃ manojavairaśvairyena kanyāṃ samudvahat // BndP_2,68.18 //",
  "GP12brndp2_u:10001": "sa tena rathamukhyena jigāya satataṃ mahīm /",
  "GP12brndp2_u:10002": "yayātiryudhi durddharṣo devadānavamānavaiḥ // BndP_2,68.19 //",
  "GP12brndp2_u:10003": "pauravāṇāṃ nṛpāṇāṃ ca sarveṣāṃ so 'bhavadrathī /",
  "GP12brndp2_u:10004": "yāvatsudeśaprabhavaḥ kauravo janamejayaḥ // BndP_2,68.20 //",
  "GP12brndp2_u:10005": "kuroḥ pautrasya rājñaratu rājñaḥ pārīkṣitasya ha /",
  "GP12brndp2_u:10006": "jagāma saratho nāśaṃ śāpādgārgyasya dhīmataḥ // BndP_2,68.21 //",
  "GP12brndp2_u:10007": "gārgyasya hi sutaṃ bālaṃ sa rājā janamejayaḥ /",
  "GP12brndp2_u:10008": "durbuddhirhiṃsayā māsa lohagandhī narādhipaḥ // BndP_2,68.22 //",
  "GP12brndp2_u:10009": "sa lohagandhī rājarṣiḥ paridhāvannitastataḥ /",
  "GP12brndp2_u:10010": "paurajānapadaistyakto na lebhe śarma karhicit // BndP_2,68.23 //",
  "GP12brndp2_u:10011": "tataḥ sa duḥkhasaṃtapto nālabhatsaṃvidaṃ kvacita /",
  "GP12brndp2_u:10012": "sa prāyācchaunakamṛṣiṃ śaraṇaṃ vyathitastadā // BndP_2,68.24 //",
  "GP12brndp2_u:10013": "indrotonāma vikhyāto yo 'sau muni rudāradhīḥ /",
  "GP12brndp2_u:10014": "yojayāmāsa caindrotaḥ śaunako janamejayam // BndP_2,68.25 //",
  "GP12brndp2_u:10015": "aśvamedhena rājānaṃ pāvanārthaṃ dvijottamāḥ /",
  "GP12brndp2_u:10016": "sa lohagandho vyanaśatta syāvabhṛthametya ha // BndP_2,68.26 //",
  "GP12brndp2_u:10017": "sa vai divyo rathastasmādvasoścedipatestathā /",
  "GP12brndp2_u:10018": "dattaḥ śakrena tuṣṭena lebhe tasmādbṛhadrathaḥ // BndP_2,68.27 //",
  "GP12brndp2_u:10019": "tato hatvā jarāsaṃdhaṃ bhīmastaṃ rathamuttamam /",
  "GP12brndp2_u:10020": "pradadau vāsudevāya prītyā kauravanandanaḥ // BndP_2,68.28 //",
  "GP12brndp2_u:10021": "sa jarāṃ prāpya rājarṣiryayātirnahuṣātmajaḥ /",
  "GP12brndp2_u:10022": "putraṃ śreṣṭaṃ variṣṭhaṃ ca yadumityabravīdvacaḥ // BndP_2,68.29 //",
  "GP12brndp2_u:10023": "jarāvalī ca māṃ tāta palitāni ca paryayuḥ /",
  "GP12brndp2_u:10024": "kāvyasyośanasaḥ śāpānna ca tṛpto 'smi yauvane // BndP_2,68.30 //",
  "GP12brndp2_u:10025": "tvaṃ yado pratipadyasva pāpmānaṃ jarayā saha /",
  "GP12brndp2_u:10026": "jarāṃ me pratigṛhṇīṣva taṃ yaduḥ pratyuvāca ha // BndP_2,68.31 //",
  "GP12brndp2_u:10027": "anirdiṣṭā hi me bhikṣā brāhmaṇasya pratiśrutā /",
  "GP12brndp2_u:10028": "sā tu vyāyāmasādhyā vai na grahīṣyāmi te jarām // BndP_2,68.32 //",
  "GP12brndp2_u:10029": "jarāyāṃ bahavo doṣāḥ pānabhojanakāritāḥ /",
  "GP12brndp2_u:10030": "tasmājjarāṃ na te rājangrahītumahamutsahe // BndP_2,68.33 //",
  "GP12brndp2_u:10031": "sitaśmaśrudharo dīno jarayā śithilīkṛtaḥ /",
  "GP12brndp2_u:10032": "valīsaṃtatagātraśca nirāśo durbalākṛtiḥ // BndP_2,68.34 //",
  "GP12brndp2_u:10033": "aśaktaḥ kāryakaraṇe paribūtastu yauvane /",
  "GP12brndp2_u:10034": "sahopavītibhiścaiva tāṃ jarāṃ nābhikāmaye // BndP_2,68.35 //",
  "GP12brndp2_u:10035": "saṃti te bahavaḥ putrā mattaḥ priyatarā nṛpa /",
  "GP12brndp2_u:10036": "pratigṛhṇantu dharmajña putramanyaṃ vṛṇīṣva vai // BndP_2,68.36 //",
  "GP12brndp2_u:10037": "sa evamukto yadunā dīvrakopasamanvitaḥ /",
  "GP12brndp2_u:10038": "uvāca vadatāṃ śreṣṭo jyeṣṭhaṃ taṃ garhayansutam // BndP_2,68.37 //",
  "GP12brndp2_u:10039": "āśramaḥ kastavānyo 'sti ko vā dharmavidhistava /",
  "GP12brndp2_u:10040": "māmanādṛtya durbuddhe yadahaṃ tava deśikaḥ // BndP_2,68.38 //",
  "GP12brndp2_u:10041": "evamuktvā yaduṃ rājā śaśāpainaṃ sa manyumān /",
  "GP12brndp2_u:10042": "yastvaṃ me tdṛdayājjāto vayaḥ svaṃ na prayacchasi // BndP_2,68.39 //",
  "GP12brndp2_u:10043": "tasmānna rājyabhāṅmūḍha prajā te vai bhaviṣyati /",
  "GP12brndp2_u:10044": "turvaso pratipadyasva pāpmānaṃ jarayā saha // BndP_2,68.40 //",
  "GP12brndp2_u:10045": "turvasuruvāca",
  "GP12brndp2_u:10046": "na kāmaye jarāṃ tāta kāmabhogapraṇāśinīm /",
  "GP12brndp2_u:10047": "jarāyāṃ bahavo doṣāḥ pānabhojana kāritāḥ // BndP_2,68.41 //",
  "GP12brndp2_u:10048": "tasmājjarāṃ na te rājangrahītumahamutsahe /",
  "GP12brndp2_u:10049": "yayātiruvāca",
  "GP12brndp2_u:10050": "yastvaṃ me tdṛdayājjāto vayaḥ svaṃ na prayacchasi // BndP_2,68.42 //",
  "GP12brndp2_u:10051": "tasmātprajānu vicchedaṃ turvaso tava yāsyati /",
  "GP12brndp2_u:10052": "saṃkīrṇeṣu ca dharmeṇa pratilomanareṣu ca // BndP_2,68.43 //",
  "GP12brndp2_u:10053": "piśitāśiṣu cānyeṣu mūḍha rājā bhaviṣyasi /",
  "GP12brndp2_u:10054": "gurudāraprasakteṣu tiryagyonigateṣu vā /",
  "GP12brndp2_u:10055": "vāsaste pāpa mleccheṣu bhaviṣyati na saṃśayaḥ // BndP_2,68.44 //",
  "GP12brndp2_u:10056": "sūta uvāca",
  "GP12brndp2_u:10057": "evaṃ tu turvasuṃśaptvā yayātiḥ sutamātmanaḥ // BndP_2,68.45 //",
  "GP12brndp2_u:10058": "śarmiṣṭhāyāḥ sutaṃ druhyumidaṃ vacanamabravīt /",
  "GP12brndp2_u:10059": "druhyo tvaṃ pratipadyasva varṇarūpavināśinīm // BndP_2,68.46 //",
  "GP12brndp2_u:10060": "jarā varṣasahasraṃvai yauvanaṃ svaṃ dadasva me /",
  "GP12brndp2_u:10061": "pūrṇe varṣasahasre te pratidāsyāmi yauvanam // BndP_2,68.47 //",
  "GP12brndp2_u:10062": "svaṃ cādāsyāmi bhūyo 'haṃ pāpmānaṃ jarayā saha /",
  "GP12brndp2_u:10063": "druhyuruvāca",
  "GP12brndp2_u:10064": "nāroheta rathaṃ nāśvaṃ jīrṇo bhuṅkte na ca striyam /",
  "GP12brndp2_u:10065": "na sukhaṃ cāsya bhavati na jarāṃ tena kāmaye // BndP_2,68.48 //",
  "GP12brndp2_u:10066": "yayātiruvāca",
  "GP12brndp2_u:10067": "yastvaṃ me hṛdayājjāto vayaḥ svaṃ na prayacchasi // BndP_2,68.49 //",
  "GP12brndp2_u:10068": "tasmāddruhyo priyaḥ kāmo na te saṃpatsyate kvacit /",
  "GP12brndp2_u:10069": "nauplavottarasaṃcārastava nityaṃ bhaviṣyati // BndP_2,68.50 //",
  "GP12brndp2_u:10070": "arājā rājavaṃśastvaṃ tatra nityaṃ vasiṣyasi /",
  "GP12brndp2_u:10071": "ano tvaṃ pratipādyasva pāpmānaṃ jarayā saha // BndP_2,68.51 //",
  "GP12brndp2_u:10072": "evaṃ varṣasahasraṃ tu careyaṃ yauvanena te /",
  "GP12brndp2_u:10073": "anuruvāca",
  "GP12brndp2_u:10074": "jīrṇaḥ śiśurivāśakto jarayā hyaśuciḥ sadā /",
  "GP12brndp2_u:10075": "na juhoti sa kāle 'gniṃ tāṃ jarāṃ nābhikāmaye // BndP_2,68.52 //",
  "GP12brndp2_u:10076": "yayātirūvāca /",
  "GP12brndp2_u:10077": "yastvaṃ me hṛdayājjāto vayaḥ svaṃ na prayacchasi // BndP_2,68.53 //",
  "GP12brndp2_u:10078": "jarādoṣa stvayokto 'yaṃ tasmāttvaṃ pratipatsyase /",
  "GP12brndp2_u:10079": "prajā ca yauvanaṃ prāptā vinaśiṣyatyano tava // BndP_2,68.54 //",
  "GP12brndp2_u:10080": "agnipraskandanaparāstvaṃ vāpyevaṃ bhaviṣyasi /",
  "GP12brndp2_u:10081": "pūro tvaṃ pratipadyasva pāpmānaṃ jarayā saha // BndP_2,68.55 //",
  "GP12brndp2_u:10082": "jarāvalī ca māṃ tāta palitāni ca paryayuḥ /",
  "GP12brndp2_u:10083": "kāvyasyośanasaḥ śāpānna ca tṛpto 'smiyauvane // BndP_2,68.56 //",
  "GP12brndp2_u:10084": "kañcitkālaṃ careyaṃ vai viṣayānvayasā tava /",
  "GP12brndp2_u:10085": "pūrṇe varṣasahasre te pratidāsyāmi yauvanam // BndP_2,68.57 //",
  "GP12brndp2_u:10086": "svaṃ caiva pratipatsye 'haṃ pāpmānaṃ jarayā saha /",
  "GP12brndp2_u:10087": "sūta uvāca",
  "GP12brndp2_u:10088": "evamuktaḥ pratyuvāca putraḥ pitaramañjasā // BndP_2,68.58 //",
  "GP12brndp2_u:10089": "yathā tu manyase tāta kariṣyāmi tathaiva ca /",
  "GP12brndp2_u:10090": "pratipatsye ca te rājanpāpmānaṃ jarayā saha // BndP_2,68.59 //",
  "GP12brndp2_u:10091": "gṛhāṇa yauvanaṃ mattaścara kāmānyathepsitān /",
  "GP12brndp2_u:10092": "jarayāhaṃ praticchanno vayorūpadharastava // BndP_2,68.60 //",
  "GP12brndp2_u:10093": "yauvanaṃ bhavate dattvā cariṣyāmi yathārthavat /",
  "GP12brndp2_u:10094": "yayātiruvāca",
  "GP12brndp2_u:10095": "pūro prīto 'smi bhadraṃ te prītaścedaṃ dadāmi te // BndP_2,68.61 //",
  "GP12brndp2_u:10096": "sarvakāmasamṛddhā te prajā rājye bhaviṣyati /",
  "GP12brndp2_u:10097": "sūta uvāca",
  "GP12brndp2_u:10098": "pūroranumato rājā yayātiḥ svajarāṃ tataḥ // BndP_2,68.62 //",
  "GP12brndp2_u:10099": "saṃkrāmayāmāsa tadā prāsādadbhārgavasya tu /",
  "GP12brndp2_u:10100": "gauraveṇātha vayasā yayātirnahuṣātmajaḥ // BndP_2,68.63 //",
  "GP12brndp2_u:10101": "prītiyukto naraśreṣṭhaścacāra viṣayānsvakān /",
  "GP12brndp2_u:10102": "yathākāmaṃ yathotsāhaṃ yathākālaṃ yathāsukham // BndP_2,68.64 //",
  "GP12brndp2_u:10103": "dharmāvirodhī rājendro yathāśakti sa eva hi /",
  "GP12brndp2_u:10104": "devānatarpayadyajñaiḥ pitṝñśrāddhaistathaiva ca // BndP_2,68.65 //",
  "GP12brndp2_u:10105": "dārānanugrahairiṣṭaiḥ kāmaiśca dvijasattamān /",
  "GP12brndp2_u:10106": "atithīnannapānaiśca vaiśyaṃśca paripālanaiḥ // BndP_2,68.66 //",
  "GP12brndp2_u:10107": "ānṛśaṃsyena śūdrāṃśca dasyūnsaṃnigraheṇa ca /",
  "GP12brndp2_u:10108": "dharmeṇa ca prajāḥ sarvā yathāvadanurañjayat // BndP_2,68.67 //",
  "GP12brndp2_u:10109": "yayātiḥ pālayāmāsa sākṣādindra ivāparaḥ /",
  "GP12brndp2_u:10110": "sa rājā siṃhavikrānto yuvā viṣayagocaraḥ // BndP_2,68.68 //",
  "GP12brndp2_u:10111": "avirodhena dharmasya cacāra sukhamuttamam /",
  "GP12brndp2_u:10112": "sa mārgamāṇaḥ kāmānāmataddoṣanidarśanāt // BndP_2,68.69 //",
  "GP12brndp2_u:10113": "viśvācyā sahito reme vaibrāje nandane vane /",
  "GP12brndp2_u:10114": "apaśyatsa yadā tānvai varddhamānānnṛpastadā // BndP_2,68.70 //",
  "GP12brndp2_u:10115": "gatvā pūroḥ sakāśaṃ vai svāṃ jarāṃ pratyapadyata /",
  "GP12brndp2_u:10116": "saṃprāpya sa tu tānkāmāṃstṛptaḥ khinnaśca pārthivaḥ // BndP_2,68.71 //",
  "GP12brndp2_u:10117": "kālaṃ varṣasahasraṃ vai sasmāra manujādhipaḥ /",
  "GP12brndp2_u:10118": "parisaṃkhyāya kāle ca kalāḥ kāṣṭhāstathaiva ca // BndP_2,68.72 //",
  "GP12brndp2_u:10119": "pūrṇaṃ matvā tataḥ kālaṃ pūruṃ putramuvāca ha /",
  "GP12brndp2_u:10120": "yathā sukhaṃ yathotsāhaṃ yathākālamarindama // BndP_2,68.73 //",
  "GP12brndp2_u:10121": "sevitā viṣayaḥ putra yauvanena mayā tava /",
  "GP12brndp2_u:10122": "pūro prīto 'smi bhadraṃ te gṛhāṇa tvaṃ svayauvanam // BndP_2,68.74 //",
  "GP12brndp2_u:10123": "rājyaṃ ca tvaṃ gṛhāṇedaṃ tvaṃ hi me priyakṛtsutaḥ /",
  "GP12brndp2_u:10124": "pratipede jarāṃ rājā yayātirnahuṣātmajaḥ // BndP_2,68.75 //",
  "GP12brndp2_u:10125": "yauvanaṃ pratipede ca pūruḥ svaṃ punarātmanaḥ /",
  "GP12brndp2_u:10126": "abhiṣektukāmaṃ ca nṛpaṃ pūruṃ putraṃ kanīyasam // BndP_2,68.76 //",
  "GP12brndp2_u:10127": "brāhmaṇapramukhā varṇā idaṃ vacanamabruvan /",
  "GP12brndp2_u:10128": "kathaṃ śukrasya naptāraṃ devayānyāḥ sutaṃ prabho // BndP_2,68.77 //",
  "GP12brndp2_u:10129": "jyeṣṭhaṃ yadumatikramya rājyaṃ dāsyasi pūrave /",
  "GP12brndp2_u:10130": "yadurjyeṣṭhastava suto jātastamanudaturvasuḥ // BndP_2,68.78 //",
  "GP12brndp2_u:10131": "śarmiṣṭhāyāḥ suto druhyustato 'nuḥ pūrureva ca /",
  "GP12brndp2_u:10132": "kathaṃ jyeṣṭhānatikramya kanīyānrājyamarhati /",
  "GP12brndp2_u:10133": "sutaḥ saṃbodhayāmastvāṃ dharmaṃ samanupālaya // BndP_2,68.79 //",
  "GP12brndp2_u:10134": "yayātiruvāca",
  "GP12brndp2_u:10135": "brāhmaṇapramukhā varṇāḥ sarve śṛṇvantu me vacaḥ // BndP_2,68.80 //",
  "GP12brndp2_u:10136": "jyeṣṭhaṃ prati yathā rājyaṃ na deyaṃ me kathañcana /",
  "GP12brndp2_u:10137": "mātāpitrorvacanakṛdvīraḥ putraḥ praśasyate // BndP_2,68.81 //",
  "GP12brndp2_u:10138": "mama jyeṣṭhena yadunā niyogo nānupālitaḥ /",
  "GP12brndp2_u:10139": "pratikūlaḥ pituryaśca na sa putraḥ satāṃmataḥ // BndP_2,68.82 //",
  "GP12brndp2_u:10140": "sa putraḥ putravadyaśca varttate pitṛmātṛṣu /",
  "GP12brndp2_u:10141": "yadunāhamavajñātastathā turvasunāpi ca // BndP_2,68.83 //",
  "GP12brndp2_u:10142": "druhyunā cānunā caiva mayyavajñā kṛtā bhṛśam /",
  "GP12brndp2_u:10143": "pūruṇā tu kṛtaṃ vākyaṃ mānitaśca viśeṣataḥ // BndP_2,68.84 //",
  "GP12brndp2_u:10144": "kanīyānmama dāyādo jarā yena dhṛtā mama /",
  "GP12brndp2_u:10145": "sarve kāmā mama kṛtāḥ pūruṇā puṇyakāriṇā // BndP_2,68.85 //",
  "GP12brndp2_u:10146": "śukreṇa ca varo dattaḥ kāvyenośanasā svayam /",
  "GP12brndp2_u:10147": "putro yastvānuvartteta sa rājā tu mahāmate // BndP_2,68.86 //",
  "GP12brndp2_u:10148": "prajā ūcuḥ",
  "GP12brndp2_u:10149": "bhavato 'numato 'pyevaṃ pūrū rājye 'bhiṣicyatām /",
  "GP12brndp2_u:10150": "yaḥ putro guṇasaṃpanno mātāpitrorhitaḥ sadā // BndP_2,68.87 //",
  "GP12brndp2_u:10151": "sarvamarhati kalyāṇaṃ kanīyānapi sa prabhuḥ /",
  "GP12brndp2_u:10152": "arhe 'sya pūrū rājyasya yaḥ priyaḥ priyakṛttava // BndP_2,68.88 //",
  "GP12brndp2_u:10153": "varadānena śukrasya na śakyaṃ vaktumuttaram /",
  "GP12brndp2_u:10154": "paurajāna padaistuṣṭairityukte nāhuṣastadā // BndP_2,68.89 //",
  "GP12brndp2_u:10155": "abhiṣicya tataḥ pūruṃ sa rājye sutamātmanaḥ /",
  "GP12brndp2_u:10156": "diśi dakṣiṇapūrvasyāṃ turvasuṃ tu nyaveśayat // BndP_2,68.90 //",
  "GP12brndp2_u:10157": "dakṣiṇāparato rājā yaduṃ jyeṣṭhaṃ nyaveśayat /",
  "GP12brndp2_u:10158": "pratīcyāmuttarasyāṃ ca druhyuṃ cānuṃ ca tāvubhau // BndP_2,68.91 //",
  "GP12brndp2_u:10159": "saptadvīpāṃ yayātistu jitvā pṛthvīṃ sasāgarām /",
  "GP12brndp2_u:10160": "vyabhajatpañcadhā rājā putrebhyo nāhuṣastadā // BndP_2,68.92 //",
  "GP12brndp2_u:10161": "tairiyaṃ pṛthivī sarvā saptadvīpā sapattanā /",
  "GP12brndp2_u:10162": "yathāpradeśaṃ dharmajñairdharmeṇa pratipānyate // BndP_2,68.93 //",
  "GP12brndp2_u:10163": "evaṃ vibhajya pṛthivīṃ putrebhyo nāhuṣastadā /",
  "GP12brndp2_u:10164": "putrasaṃkrāmitaśrīstu prītimā nabhavannṛpaḥ // BndP_2,68.94 //",
  "GP12brndp2_u:10165": "dhanurnyasya pṛṣatkāṃśca rājyaṃ caiva suteṣu tu /",
  "GP12brndp2_u:10166": "prītimānabhavadrājā bhāramāveśya bandhuṣu // BndP_2,68.95 //",
  "GP12brndp2_u:10167": "atra gāthā mahārājñā purā gītā yayātinā /",
  "GP12brndp2_u:10168": "yābhiḥ pratyāharetkāmātkūrmauṃ'gānīva sarvaśaḥ // BndP_2,68.96 //",
  "GP12brndp2_u:10169": "na jātu kāmaḥ kāmānamupabhogena śāmyati /",
  "GP12brndp2_u:10170": "haviṣā kṛṣṇavartmeva bhūya evābhivarddhate // BndP_2,68.97 //",
  "GP12brndp2_u:10171": "yatpṛthivyāṃ vrīhiyavaṃ hiraṇyaṃ paśavaḥ striyaḥ /",
  "GP12brndp2_u:10172": "nālamekasya tatsarvamiti paśyanna muhyati // BndP_2,68.98 //",
  "GP12brndp2_u:10173": "yadā na kurute bhāvaṃ sarvabhūteṣvamaṅgalam /",
  "GP12brndp2_u:10174": "karmaṇā manasā vācā brahma saṃpadyate tadā // BndP_2,68.99 //",
  "GP12brndp2_u:10175": "yadā parānna bibheti yadānyasmānna bibhyati /",
  "GP12brndp2_u:10176": "yadā necchati na dveṣṭi brahma saṃpadyate tadā // BndP_2,68.100 //",
  "GP12brndp2_u:10177": "yā dustyajā durmatibhiryā na jīryati jīryataḥ /",
  "GP12brndp2_u:10178": "yaiṣā prāṇāntiko rogastāṃ tṛṣṇāṃ tyajataḥ sukham // BndP_2,68.101 //",
  "GP12brndp2_u:10179": "jīryanti jīryataḥ keśā dantā jīryanti jīryataḥ /",
  "GP12brndp2_u:10180": "jīvitāśā dhanāśā ca jīryato 'pi na jīryati // BndP_2,68.102 //",
  "GP12brndp2_u:10181": "yacca kāmasukhaṃ loke yaccha divyaṃ mahatsukham /",
  "GP12brndp2_u:10182": "kṛṣṇākṣayasukhasyaitatkalāṃ narhanti ṣoḍaśīm // BndP_2,68.103 //",
  "GP12brndp2_u:10183": "evamuktvā sa rājarṣiḥ sadāraḥ prasthito vanam /",
  "GP12brndp2_u:10184": "bhṛgutuṅge tapastaptvā tatraiva ca mahāyaśāḥ // BndP_2,68.104 //",
  "GP12brndp2_u:10185": "pālayitvā vrataṃ cārṣaṃ tatraiva svarga māptavān /",
  "GP12brndp2_u:10186": "tasya vaṃśāstu pañcaite puṇyā devarṣisatkṛtāḥ // BndP_2,68.105 //",
  "GP12brndp2_u:10187": "yairvyāptā pṛthivī kṛtsnā sūryasyeva gabhastibhiḥ /",
  "GP12brndp2_u:10188": "dhanyaḥ prajāvā nāyuṣmānkīrttimāṃśca bhavennaraḥ // BndP_2,68.106 //",
  "GP12brndp2_u:10189": "yayāteścāritaṃ sarvaṃ paṭhañchṛṇvandvijottamāḥ // BndP_2,68.107 //",
  "GP12brndp2_u:10190": "iti śrībrahmāṇḍe mahāpurāṇe vāyuprokte madhyamabhāge tṛtīya upoddhātapāde aṣṭaṣaṣṭitamo 'dhyāyaḥ // 68//",
  "GP12brndp2_u:10191": "_____________________________________________________________",
  "GP12brndp2_u:10192": "sūta uvāca",
  "GP12brndp2_u:10193": "yadorvaṃśaṃ pravakṣyāmi jyeṣṭhasyottamatejasaḥ /",
  "GP12brndp2_u:10194": "vistareṇānupūrvyā ca gadato me nibodhata // BndP_2,69.1 //",
  "GP12brndp2_u:10195": "yadoḥ putrā babhūvurhi pañca devasutopamāḥ /",
  "GP12brndp2_u:10196": "sahasrajidatha śreṣṭhaḥ kroṣṭurnīloñjiko laghuḥ // BndP_2,69.2 //",
  "GP12brndp2_u:10197": "sahasrajitsutaḥ śrīmāñchatajinnāma pārthivaḥ /",
  "GP12brndp2_u:10198": "śatajittanayāḥ khyātastrayaḥ paramadhārmikāḥ // BndP_2,69.3 //",
  "GP12brndp2_u:10199": "haihayaśca hayaschaiva rājā veṇu hayastathā /",
  "GP12brndp2_u:10200": "haihayasya tu dāyādo dharmanetra iti śrutaḥ // BndP_2,69.4 //",
  "GP12brndp2_u:10201": "dharmanetrasya kuntistu saṃkṣeyastasya cātmajaḥ /",
  "GP12brndp2_u:10202": "saṃjñeyasya tu dāyādo mahiṣmānnāma pārthivaḥ // BndP_2,69.5 //",
  "GP12brndp2_u:10203": "āsīnmahiṣmataḥ putro bhadramenaḥ pratāpavān /",
  "GP12brndp2_u:10204": "vārāṇasyadhipo rājā kathitaḥ pūrva eva hi // BndP_2,69.6 //",
  "GP12brndp2_u:10205": "bhadra senasya dāyādo durmado nāma pārthivaḥ /",
  "GP12brndp2_u:10206": "durmadasyasuto dhīmānkanako nāma viśrutaḥ // BndP_2,69.7 //",
  "GP12brndp2_u:10207": "kanakasya tu dāyādāścatvāro lokaviśrutāḥ /",
  "GP12brndp2_u:10208": "kṛtavīryaḥ kṛtāgniśca kṛtavarmā tathaiva ca // BndP_2,69.8 //",
  "GP12brndp2_u:10209": "kṛtaujāśca caturtho 'bhūtkṛtavīryātmajor'junaḥ /",
  "GP12brndp2_u:10210": "jajñe bāhusahasreṇa saptadvīpeśvaro nṛpaḥ // BndP_2,69.9 //",
  "GP12brndp2_u:10211": "sa hi varṣāyutaṃ taptvā tapaḥ paramaduścaram /",
  "GP12brndp2_u:10212": "dattamārādhayāmāsa kārttavīryo 'trisaṃbhavam // BndP_2,69.10 //",
  "GP12brndp2_u:10213": "tasmai datto varānprādācca turo bhūritejasaḥ /",
  "GP12brndp2_u:10214": "pūrvaṃ bāhusahasraṃ tu sa vavre prathamaṃ varam // BndP_2,69.11 //",
  "GP12brndp2_u:10215": "adharmaṃ dhyāyamānasya sahasāsmānnivāraṇam /",
  "GP12brndp2_u:10216": "dharmeṇa pṛthivīṃ jitvā dharmeṇaivānupālanam // BndP_2,69.12 //",
  "GP12brndp2_u:10217": "saṃgrāmāṃstu bahuñjitvā hatvā cārīnsahasraśaḥ /",
  "GP12brndp2_u:10218": "saṃgrāme yudhyamānasya vadhaḥ syātpradhane mama // BndP_2,69.13 //",
  "GP12brndp2_u:10219": "teneyaṃ pṛthivī kṛtsnā saptadvīpā sapattanā /",
  "GP12brndp2_u:10220": "saptodadhiparikṣiptā kṣatreṇa vidhinā jitā // BndP_2,69.14 //",
  "GP12brndp2_u:10221": "tasya bāhusahasraṃ tu yudhyataḥ kilayogataḥ /",
  "GP12brndp2_u:10222": "yogo yogeśvarasyeva prādurbhavati māyayā // BndP_2,69.15 //",
  "GP12brndp2_u:10223": "tena saptasu dvīpeṣu saptayajñaśatāni vai /",
  "GP12brndp2_u:10224": "kṛtāni vidhinā rājñā śrūyate munisattamāḥ // BndP_2,69.16 //",
  "GP12brndp2_u:10225": "sarve yajñā mahābāhostasyāmanbhūritejasaḥ /",
  "GP12brndp2_u:10226": "sarve kāñcanavedīkāḥ sarve yūpaiśca kāñcanaiḥ // BndP_2,69.17 //",
  "GP12brndp2_u:10227": "sarvairdevairmahābhāgai rvimānasthairalaṅkṛtāḥ /",
  "GP12brndp2_u:10228": "gandharvairapsarobhiśca nityamevopaśobhitāḥ // BndP_2,69.18 //",
  "GP12brndp2_u:10229": "tasya rājño jagau gāthāṃ gandharvo nāradastadā /",
  "GP12brndp2_u:10230": "caritaṃ tasya rājarṣermahimānaṃ nirīkṣya ca // BndP_2,69.19 //",
  "GP12brndp2_u:10231": "na nūnaṃ kārttavīryasya gatiṃ yāsyanti mānavāḥ /",
  "GP12brndp2_u:10232": "yajñairdānaistapobhiśca vikrameṇa śrutena ca // BndP_2,69.20 //",
  "GP12brndp2_u:10233": "dvīpeṣu saptasu sa vai dhanvī khaḍgī śārāsanī /",
  "GP12brndp2_u:10234": "rathī rājā sānucaro yogāccaivānudṛśyate // BndP_2,69.21 //",
  "GP12brndp2_u:10235": "anaṣṭadravyatā cāsīnna kleśo na ca vibhramaḥ /",
  "GP12brndp2_u:10236": "prabhāveṇa mahārājñaḥ prajā dharmeṇa rakṣitaḥ // BndP_2,69.22 //",
  "GP12brndp2_u:10237": "pañcāśītisahasrāṇi varṣāṇāṃ sa narādhipaḥ /",
  "GP12brndp2_u:10238": "sa sarvaratnabhāksa mrāṭ cakravartī babhūva ha // BndP_2,69.23 //",
  "GP12brndp2_u:10239": "sa eṣa paśupālo 'bhūtkṣetrapālastathai va ca /",
  "GP12brndp2_u:10240": "sa eva vṛṣṭyā parjanyo yogitvādarjuno 'bhavat // BndP_2,69.24 //",
  "GP12brndp2_u:10241": "sa ve bāhusahasreṇa jyāghātakaṭhinena ca /",
  "GP12brndp2_u:10242": "bhāti raśmisahasreṇa śāradenaiva bhāskaraḥ // BndP_2,69.25 //",
  "GP12brndp2_u:10243": "sa hi nāgasahakreṇa māhiṣmatyāṃ narādhipaḥ /",
  "GP12brndp2_u:10244": "karkoṭakasabhāṃ jitvā purīṃ tatra nyaveśayat // BndP_2,69.26 //",
  "GP12brndp2_u:10245": "sa vai vegaṃ samudrasya prāvṛṭkāleṃbujekṣaṇaḥ /",
  "GP12brndp2_u:10246": "krīḍanneva sukhodvignaḥ prāvṛṭkālaṃ cakāra ha // BndP_2,69.27 //",
  "GP12brndp2_u:10247": "lulitā krīḍatā tena hemasragdāmamālinī /",
  "GP12brndp2_u:10248": "ūrmimuktārttasannādā śaṅkitābhyeti narmadā // BndP_2,69.28 //",
  "GP12brndp2_u:10249": "purā bhuja sahasreṇa sa jagāhe mahārmavam /",
  "GP12brndp2_u:10250": "cakārodvṛttavelaṃ tamakāle mārutoddhatam // BndP_2,69.29 //",
  "GP12brndp2_u:10251": "tasya bāhusahasreṇa kṣobhyamāṇe mahodadhau /",
  "GP12brndp2_u:10252": "bhavanti līnā niśceṣṭāḥ pātālasthā mahāsurāḥ // BndP_2,69.30 //",
  "GP12brndp2_u:10253": "cūrṇīkṛtamahāvīcilīnamīnamahāviṣam /",
  "GP12brndp2_u:10254": "patitāviddhaphenaughamāvarttakṣiptadussaham // BndP_2,69.31 //",
  "GP12brndp2_u:10255": "cakāra kṣobhayanrājā doḥsahasreṇa sāgaram /",
  "GP12brndp2_u:10256": "devāsuraparikṣiptaṃ kṣīrodamiva sāgaram // BndP_2,69.32 //",
  "GP12brndp2_u:10257": "mandarakṣobhaṇabhrāntamamṛtotpatti hetave /",
  "GP12brndp2_u:10258": "sahasā vidrutā bhītā bhīmaṃ dṛṣṭvā nṛpottamam // BndP_2,69.33 //",
  "GP12brndp2_u:10259": "niścitaṃ natamūrddhāno babhūvuśca mahoragāḥ /",
  "GP12brndp2_u:10260": "sāyāhne kadalīkhañca nivātestamitā iva // BndP_2,69.34 //",
  "GP12brndp2_u:10261": "jyāmāropya dṛḍhe cāpe sāyakaiḥ pañcabhiḥ śataiḥ /",
  "GP12brndp2_u:10262": "laṅkeśaṃ mohayitvā tu sabalaṃ rāvaṇaṃ balāt // BndP_2,69.35 //",
  "GP12brndp2_u:10263": "nirjitya vaśamānīya māhiṣmatyāṃ babandha tam /",
  "GP12brndp2_u:10264": "tato gatvā pulastyastamarjunaṃ ca prasādhayat // BndP_2,69.36 //",
  "GP12brndp2_u:10265": "mumoca rājā paulastyaṃ pulastyenā nuyācitaḥ /",
  "GP12brndp2_u:10266": "tasya bāhusahasrasya babhūva jyātalasvanaḥ // BndP_2,69.37 //",
  "GP12brndp2_u:10267": "yugānteṃbudavṛndasya sphuṭitasyāśaneriva /",
  "GP12brndp2_u:10268": "aho mṛdhe mahāvīryo bhārgavastasya yo 'cchinat // BndP_2,69.38 //",
  "GP12brndp2_u:10269": "mṛdhe sahasraṃ bāhunāṃ hematālavanaṃ yathā /",
  "GP12brndp2_u:10270": "tṛṣitena kadācitsa bhikṣitaścitrabhānunā // BndP_2,69.39 //",
  "GP12brndp2_u:10271": "saptadvīpāṃścitrabhānoḥ prādadbhikṣāṃ viśāṃpatiḥ /",
  "GP12brndp2_u:10272": "purāṇi ghoṣāngrāmāṃśca pattanāni ca sarvaśaḥ // BndP_2,69.40 //",
  "GP12brndp2_u:10273": "jajvāla tasya bāṇeṣu citrābhānurdidhakṣayā /",
  "GP12brndp2_u:10274": "sa tasya puruṣendrasya pratāpena mahāyaśāḥ // BndP_2,69.41 //",
  "GP12brndp2_u:10275": "dadāha kārttavīryasya śailāṃścāpi vanāni ca /",
  "GP12brndp2_u:10276": "sa śūnyamāśramaṃ sarvaṃ varuṇasyātmajasya vai // BndP_2,69.42 //",
  "GP12brndp2_u:10277": "dadāha savanāṭopaṃ citrabhānuḥ sa haihayaḥ /",
  "GP12brndp2_u:10278": "yaṃ lebhe varuṇaḥ putraṃ purā bhāsvantamuttamam // BndP_2,69.43 //",
  "GP12brndp2_u:10279": "vasiṣṭhanāmā sa muniḥ khyāta āpava ityuta /",
  "GP12brndp2_u:10280": "tatrāpavastadā krodhādarjunaṃ śaptavānvibhuḥ // BndP_2,69.44 //",
  "GP12brndp2_u:10281": "yasmānnavarjitamidaṃ vanaṃ te mama haihaya /",
  "GP12brndp2_u:10282": "tasmātte duṣkaraṃ karma kṛtamanyo haniṣyati // BndP_2,69.45 //",
  "GP12brndp2_u:10283": "arjuno nāma kainteyaḥ sa ca rājā bhaviṣyati /",
  "GP12brndp2_u:10284": "arjunaṃ ca mahāvīryo rāmaḥ praharatāṃ varaḥ // BndP_2,69.46 //",
  "GP12brndp2_u:10285": "chittvā bāhusahasraṃ vai pramathya tarasā balī /",
  "GP12brndp2_u:10286": "tapasvī brāhmaṇaścaiva vadhiṣyati mahābalaḥ // BndP_2,69.47 //",
  "GP12brndp2_u:10287": "tasya rāmastadā hyāsīnmṛtyuḥ śāpena dhīmataḥ /",
  "GP12brndp2_u:10288": "rājñā tena varaścaiva svayameva vṛtaḥ purā // BndP_2,69.48 //",
  "GP12brndp2_u:10289": "tasya putraśataṃ tvāsītpañca tatra mahārathāḥ /",
  "GP12brndp2_u:10290": "kṛtāstrā balinaḥ śūrā dharmātmāno yaśasvinaḥ // BndP_2,69.49 //",
  "GP12brndp2_u:10291": "śūraśca śūrasenaśca vṛṣāsyo vṛṣa eva ca /",
  "GP12brndp2_u:10292": "jayadhvajo vaṃśakarttā avantiṣu viśāṃpatiḥ // BndP_2,69.50 //",
  "GP12brndp2_u:10293": "jayadhvajasya putrastu tālajaṅghaḥ pratāpavān /",
  "GP12brndp2_u:10294": "tasya putraśataṃ tvevaṃ tālajaṅghā itiśrutam // BndP_2,69.51 //",
  "GP12brndp2_u:10295": "teṣāṃ pañca gaṇāḥ khyātā haihayānāṃ mahātmanām /",
  "GP12brndp2_u:10296": "vītihotrāśca saṃjātā bhojāścāvantayastathā // BndP_2,69.52 //",
  "GP12brndp2_u:10297": "tuṇḍikerāśca vikrāntāstālajaṅghāstathaiva ca /",
  "GP12brndp2_u:10298": "vītihotrasutaścāpi ananto nāma pārthivaḥ // BndP_2,69.53 //",
  "GP12brndp2_u:10299": "durjayastasya putrastu babhūvāmitrakarśanaḥ /",
  "GP12brndp2_u:10300": "anaṣṭa dravyatā caiva tasya rājño babhūva ha // BndP_2,69.54 //",
  "GP12brndp2_u:10301": "prabhāveṇa mahārājaḥ prajāstāḥ paryapālayat /",
  "GP12brndp2_u:10302": "na tasya vittanāśaḥ syānnaṣṭaṃ pratilabhecca saḥ // BndP_2,69.55 //",
  "GP12brndp2_u:10303": "kārttavīryasya yo janma kathayediha dhīmataḥ /",
  "GP12brndp2_u:10304": "varddhante vibhavāśśaśvaddharmaścāsya vivarddhate // BndP_2,69.56 //",
  "GP12brndp2_u:10305": "yathā yaṣṭā yathā dātā tathā svarge mahīpate // BndP_2,69.57 //",
  "GP12brndp2_u:10306": "iti śrībrahmāṇḍe mahopurāṇe vāyuprokte madhyamabhāge tṛtīya upoddhātapāde bhārgavacarite kārttavīryasaṃbhavo nāma ekonasaptatitamo 'dhyāyaḥ",
  "GP12brndp2_u:10307": "_____________________________________________________________",
  "GP12brndp2_u:10308": "ṛṣaya ūcuḥ",
  "GP12brndp2_u:10309": "kimarthaṃ tu vanaṃ dagdhamāpavasya mahātmanaḥ /",
  "GP12brndp2_u:10310": "kārttavīryeṇa vikramya tannaḥ prabrūhi pṛcchatām // BndP_2,70.1 //",
  "GP12brndp2_u:10311": "rakṣitā satu rājarṣiḥ prajānāmiti naḥ śrutam /",
  "GP12brndp2_u:10312": "kathaṃ sarakṣitā bhūtvā nāśayeta tapovanam // BndP_2,70.2 //",
  "GP12brndp2_u:10313": "[verses 2,70.3 - 49 not available at present]",
  "GP12brndp2_u:10314": "_____________________________________________________________",
  "GP12brndp2_u:10315": "sūta uvāca",
  "GP12brndp2_u:10316": "sāttvatājjajñire putrāḥ kauśalyāyāṃ mahābalāḥ /",
  "GP12brndp2_u:10317": "bhajamāno bhajirddivyo vṛṣṇirdevāvṛdho 'ndhakaḥ // BndP_2,71.1 //",
  "GP12brndp2_u:10318": "mahābhojaśca vikhyāto brahmaṇyassatyasaṃgaraḥ /",
  "GP12brndp2_u:10319": "teṣāṃ hi sargāścatvāraḥ śṛṇudhvaṃ vistareṇa vai // BndP_2,71.2 //",
  "GP12brndp2_u:10320": "bhajamānasya sṛṃjayyo bāhyakā copavāhyakā /",
  "GP12brndp2_u:10321": "sṛṃja yasya sute dve tu bāhyake te udāvahat // BndP_2,71.3 //",
  "GP12brndp2_u:10322": "tasya bhārye bhaginyau te prasūte tu sutānbahūn /",
  "GP12brndp2_u:10323": "nimlociḥ kiṅkaṇaścaiva dhṛṣṭiḥ para purañjayaḥ // BndP_2,71.4 //",
  "GP12brndp2_u:10324": "te bāhyakāyā sṛṃjayyā bhajamānādvijajñire /",
  "GP12brndp2_u:10325": "ayutājitsahasrājicchatājiditi nāmataḥ // BndP_2,71.5 //",
  "GP12brndp2_u:10326": "bāhyakāyāṃ bhaginyāṃ te bhajamānādvijajñire /",
  "GP12brndp2_u:10327": "teṣāṃ devāvṛdho rājā cacāra paramaṃ tapaḥ /",
  "GP12brndp2_u:10328": "putraḥ sarvaguṇopeto mama bhūyāditi sma ha // BndP_2,71.6 //",
  "GP12brndp2_u:10329": "saṃyojyā tmānamevaṃ sa parṇāśajalamaspṛśat // BndP_2,71.7 //",
  "GP12brndp2_u:10330": "sā copasparśanāttasya cakāra priyamāpagā /",
  "GP12brndp2_u:10331": "kalyāṇatvānnarapatestasya sā nimnagottamā // BndP_2,71.8 //",
  "GP12brndp2_u:10332": "cintayābhiparītāṅgī jagāmātha viniścayam /",
  "GP12brndp2_u:10333": "nābhigacchāmi tāṃ nārīṃ yasyāmevaṃvidhaḥ sutaḥ // BndP_2,71.9 //",
  "GP12brndp2_u:10334": "bhavetsarvaguṇopeto rājño devāvṛdhasya hi /",
  "GP12brndp2_u:10335": "tasmādasya svayaṃ cāhaṃ bhavāmyadya sahavratā // BndP_2,71.10 //",
  "GP12brndp2_u:10336": "jajñe tasyāḥ svayaṃ hṛtstho bhāvastasya yatheritaḥ /",
  "GP12brndp2_u:10337": "atha bhūtvā kumārī tu sā cintāparameva ca // BndP_2,71.11 //",
  "GP12brndp2_u:10338": "varayāmāsa rājānaṃ tāmiyeṣa sa pārthivaḥ /",
  "GP12brndp2_u:10339": "tasyāmādhatta garbhe sa tejasvinamudā radhīḥ // BndP_2,71.12 //",
  "GP12brndp2_u:10340": "atha sā navame māsi suṣuve saritā varā /",
  "GP12brndp2_u:10341": "putraṃ sarvaguṇopetaṃ babhruṃ devāvṛdhattadā // BndP_2,71.13 //",
  "GP12brndp2_u:10342": "tatra vaṃśe purāṇajñā gāthāṃ gāyanti vai dvijāḥ /",
  "GP12brndp2_u:10343": "guṇāndevāvṛdhasyāpi kīrtayanto mahātmanaḥ // BndP_2,71.14 //",
  "GP12brndp2_u:10344": "yathaiva śṛṇumo dūrātsapaṃśyāmastathāntikāt /",
  "GP12brndp2_u:10345": "babhruḥ śreṣṭho manuṣyāṇāṃ devairdevāvṛthaḥ samaḥ // BndP_2,71.15 //",
  "GP12brndp2_u:10346": "puruṣāḥ pañcaṣaṣṭiśca sahasrāṇi ca saptatiḥ /",
  "GP12brndp2_u:10347": "yemṛtatvamanuprāptā babrordevāvṛdhādapi // BndP_2,71.16 //",
  "GP12brndp2_u:10348": "yajvā dānapatirdhīro brahmaṇyaḥ satyavāgbudhaḥ /",
  "GP12brndp2_u:10349": "kīrttimāṃśca mahābhojaḥ sāttvatānāṃ mahārathaḥ // BndP_2,71.17 //",
  "GP12brndp2_u:10350": "tasyānvavāyaḥ sumahānbhojā ye bhuvi viśrutāḥ /",
  "GP12brndp2_u:10351": "gāndhārī caiva mādrī ca dhṛṣṭairbhārye babhūvatuḥ // BndP_2,71.18 //",
  "GP12brndp2_u:10352": "gāndhārī janayāmāsa sumitraṃ mitranandanam /",
  "GP12brndp2_u:10353": "sādrī yudhājitaṃ putraṃ tato mīḍhvāṃsameva ca // BndP_2,71.19 //",
  "GP12brndp2_u:10354": "anamitraṃ śinaṃ caiva tābubhau puruṣottamau /",
  "GP12brndp2_u:10355": "anamitrasuto nighno nighnasya dvau babhūvatuḥ // BndP_2,71.20 //",
  "GP12brndp2_u:10356": "prasenaśca mahābhāgaḥ satrājicca sutābubhau /",
  "GP12brndp2_u:10357": "tasya satrājitaḥ sūryaḥ sakhā prāṇasamo 'bhavat // BndP_2,71.21 //",
  "GP12brndp2_u:10358": "sa kadācinniśāpāye rathena rathināṃ varaḥ /",
  "GP12brndp2_u:10359": "toyaṃ kūlātsamuddhartumupasthātuṃ yayauravim // BndP_2,71.22 //",
  "GP12brndp2_u:10360": "tasyopatiṣṭhataḥ sūryaṃ vivasvānagrataḥ sthitaḥ /",
  "GP12brndp2_u:10361": "suspaṣṭamūrttirbhagavāṃstejomaṇḍalavānvibhuḥ // BndP_2,71.23 //",
  "GP12brndp2_u:10362": "atha rājā vivasvantamuvāca sthitamagrataḥ /",
  "GP12brndp2_u:10363": "yathaiva vyomni paśyāmi tvāmahaṃ jyotiṣāṃ pate // BndP_2,71.24 //",
  "GP12brndp2_u:10364": "tejomaṇḍalinaṃ caiva tathaivāpyagrataḥ sthitam /",
  "GP12brndp2_u:10365": "ko viśeṣo vivasvaṃste sakhyenopagatasya vai // BndP_2,71.25 //",
  "GP12brndp2_u:10366": "etacchrutvā sa bhagavānmaṇiratnaṃ syamantakam /",
  "GP12brndp2_u:10367": "svakaṇṭhādavamucyātha babandha nṛpatestadā // BndP_2,71.26 //",
  "GP12brndp2_u:10368": "tato vigrahavantaṃ taṃ dadarśa nṛpatistadā /",
  "GP12brndp2_u:10369": "prītimānatha taṃ dṛṣṭvā muhūrttaṃ kṛtavānkathām // BndP_2,71.27 //",
  "GP12brndp2_u:10370": "tamabhiprasthitaṃ bhūyo vivasvantaṃ sa satrajit /",
  "GP12brndp2_u:10371": "provācāgnisavarṇaṃ tvāṃ yena lokaḥ prapaśyati // BndP_2,71.28 //",
  "GP12brndp2_u:10372": "tadetanmaṇiratnaṃ me bhagavandātumarhasi /",
  "GP12brndp2_u:10373": "syamaṃ takaṃ nāmamaṇiṃ dattavāṃstasya bhāskaraḥ // BndP_2,71.29 //",
  "GP12brndp2_u:10374": "sa tamāmucya nagarīṃ praviveśa mahīpatiḥ /",
  "GP12brndp2_u:10375": "vismāpayitvātha tataḥ purīmantaḥpuraṃ yayau // BndP_2,71.30 //",
  "GP12brndp2_u:10376": "sa prasenāya taddivyaṃ maṇiratnaṃ syamantakam /",
  "GP12brndp2_u:10377": "dadau bhrātre narapatiḥ premṇā satrājiduttamam // BndP_2,71.31 //",
  "GP12brndp2_u:10378": "syamantako nāma maṇiryasminrāṣṭre sthito bhavet /",
  "GP12brndp2_u:10379": "kāmavarṣī ca parjanyo na ca vyādhibhayaṃ tathā // BndP_2,71.32 //",
  "GP12brndp2_u:10380": "lipsāṃ cakre prasenāttu maṇiratnaṃ syamantakam /",
  "GP12brndp2_u:10381": "govindo na ca taṃ lebhe śakto 'pi na jahāra ca // BndP_2,71.33 //",
  "GP12brndp2_u:10382": "kadhācinmṛgayāṃ yātaḥ prasenastena bhūṣitaḥ /",
  "GP12brndp2_u:10383": "syamantakakṛte siṃhādvadhaṃ prāpa sudāruṇam // BndP_2,71.34 //",
  "GP12brndp2_u:10384": "jāṃbavānṛkṣarājastu taṃ siṃhaṃ nijaghāna vai /",
  "GP12brndp2_u:10385": "ādāya ca maṇiṃ divyaṃ svabilaṃ praviveśa ha // BndP_2,71.35 //",
  "GP12brndp2_u:10386": "tatkarma kṛṣṇasya tato vṛṣṇyandhakamahattarāḥ /",
  "GP12brndp2_u:10387": "maṇiṃ gṛdhnostu manvānāstameva viśaśaṅkire // BndP_2,71.36 //",
  "GP12brndp2_u:10388": "mithyāpavādaṃ tebhyastaṃ balavānarisūdanaḥ /",
  "GP12brndp2_u:10389": "amṛṣyamāṇo bhagavānvanaṃ sa vicacāra ha // BndP_2,71.37 //",
  "GP12brndp2_u:10390": "sa tu proseno mṛgayāmacaradyatra cāpyatha /",
  "GP12brndp2_u:10391": "prasenasya padaṃ grāhyaṃ puraṃ paurāptakāribhiḥ // BndP_2,71.38 //",
  "GP12brndp2_u:10392": "ṛkṣavantaṃ girivaraṃ vindhyaṃ ca nagamuttamam /",
  "GP12brndp2_u:10393": "anveṣayatpariśrāntaḥ sa dadarśa mahāmanāḥ // BndP_2,71.39 //",
  "GP12brndp2_u:10394": "sāśvaṃ hataṃ prasenaṃ taṃ nāvindattatra vai maṇim /",
  "GP12brndp2_u:10395": "atha siṃhaḥ prasenasya śarīrasyāvidūrataḥ // BndP_2,71.40 //",
  "GP12brndp2_u:10396": "ṛkṣeṇa nihato dṛṣṭaḥ padairṛkṣasya sūcitaḥ /",
  "GP12brndp2_u:10397": "padairanveṣayāmāsa guhāmṛkṣasya yādavaḥ // BndP_2,71.41 //",
  "GP12brndp2_u:10398": "mahatyantarbile vāṇīṃ śaśrāva pramaderitām /",
  "GP12brndp2_u:10399": "dhātryā kumāramādāya sutaṃ jāṃbavato dvijāḥ /",
  "GP12brndp2_u:10400": "krīḍayantyātha maṇinā mārodīrityudīritam // BndP_2,71.42 //",
  "GP12brndp2_u:10401": "dhātryuvāca",
  "GP12brndp2_u:10402": "prasenamavadhītsiṃhaḥ siṃho jāṃbavatā hataḥ // BndP_2,71.43 //",
  "GP12brndp2_u:10403": "sukumāraka māro dīstava hyeṃ syamantakaḥ /",
  "GP12brndp2_u:10404": "vyaktīkṛtaśca śabdaḥ sa tūrṇaṃ cāpi yayau bilam // BndP_2,71.44 //",
  "GP12brndp2_u:10405": "apaśyacca bilābhyāśe prasena mavadāritam /",
  "GP12brndp2_u:10406": "praviśya cāpi bhagavānsa ṛkṣabilamañjasā // BndP_2,71.45 //",
  "GP12brndp2_u:10407": "dadarśa ṛkṣarājānaṃ jāṃbavantamudāradhīḥ /",
  "GP12brndp2_u:10408": "yuyudhe vāsudevastu bile jāṃbavatā saha // BndP_2,71.46 //",
  "GP12brndp2_u:10409": "bāhubhyāmeva govindo divasānekaviṃśatim /",
  "GP12brndp2_u:10410": "praviṣṭe ca bilaṃ kṛṣṇe vasudevāpurassarāḥ // BndP_2,71.47 //",
  "GP12brndp2_u:10411": "punardvāravatīṃ caitya hataṃ kṛṣṇaṃ nyavedayan /",
  "GP12brndp2_u:10412": "vāsudevastu nirjitya jāṃbavantaṃ mahābalam // BndP_2,71.48 //",
  "GP12brndp2_u:10413": "lebhe jāṃbavantīṃ kanyāmṛkṣarājasya sammanām /",
  "GP12brndp2_u:10414": "bhagavattejasā grasto jāṃbavāṃnprasabhaṃ maṇim // BndP_2,71.49 //",
  "GP12brndp2_u:10415": "sutāṃ jāṃbavatīmāśu viṣvaksenāya dattavān /",
  "GP12brndp2_u:10416": "maṇiṃ syamantakaṃ caiva jagrahātmaviśuddhaye // BndP_2,71.50 //",
  "GP12brndp2_u:10417": "anunīyarkṣarājaṃ taṃ niryayau ca tadā bilāt /",
  "GP12brndp2_u:10418": "evaṃ sa maṇimāhṛtya viśodhyātmānamātmanā // BndP_2,71.51 //",
  "GP12brndp2_u:10419": "dadau satrājite ratnaṃ maṇiṃ sāttvatasannidhau /",
  "GP12brndp2_u:10420": "kanyāṃ punarjāṃbavatīmuvāha madhusūdanaḥ // BndP_2,71.52 //",
  "GP12brndp2_u:10421": "tasmānmithyābhiśāpāttu vyaśudhyanmadhusūdanaḥ /",
  "GP12brndp2_u:10422": "imāṃ mithyābhiśaptiṃ yaḥ kṛṣṇasyeha vyapohitām // BndP_2,71.53 //",
  "GP12brndp2_u:10423": "veda mithyābhiśaptiṃ sa nābhispṛśati karhicit /",
  "GP12brndp2_u:10424": "daśa tvāsansatrajito bhāryāstasyāyutaṃ sutāḥ // BndP_2,71.54 //",
  "GP12brndp2_u:10425": "khyātimantastrayasteṣāṃ bhaṅgakārastu pūrvajaḥ /",
  "GP12brndp2_u:10426": "vīro vātapatiścaiva tapasvī ca bahupriyaḥ // BndP_2,71.55 //",
  "GP12brndp2_u:10427": "atha vīramatī nāma bhaṅgakārasya tu prasūḥ /",
  "GP12brndp2_u:10428": "suṣuve sā kumārīstu tisro rūpaguṇānvitāḥ // BndP_2,71.56 //",
  "GP12brndp2_u:10429": "satyabhāmottamā strīṇāṃ vratinī ca dṛḍhavratā /",
  "GP12brndp2_u:10430": "tathā tapasvinī caiva pitā kṛṣṇaya tāṃ dadau // BndP_2,71.57 //",
  "GP12brndp2_u:10431": "na ca satrājitaḥ kṛṣṇo maṇiratnaṃ syamantakam /",
  "GP12brndp2_u:10432": "ādatta tadupaśrutya bhojena śatadhanvanā // BndP_2,71.58 //",
  "GP12brndp2_u:10433": "tadā hi prārthayāmāsa satyabhāmāmaninditām /",
  "GP12brndp2_u:10434": "akrūro dhanamanvicchanmaṇiṃ caiva syamantakam // BndP_2,71.59 //",
  "GP12brndp2_u:10435": "satrājitaṃ tato itvā śatadhanvā mahābalaḥ /",
  "GP12brndp2_u:10436": "rātrau taṃ maṇimādāya tato 'krūrāya dattavān // BndP_2,71.60 //",
  "GP12brndp2_u:10437": "akrūrastu tadā ratnamādāya sa nararṣabhaḥ /",
  "GP12brndp2_u:10438": "samayaṃ kārayāñcakre bodhyo nānyasya cetyuta // BndP_2,71.61 //",
  "GP12brndp2_u:10439": "vayamabhyupayotsyāmaḥ kṛṣṇena tvāṃ pradharṣitam /",
  "GP12brndp2_u:10440": "mama vai dvārakā sarvā veśe tiṣṭhatya saṃśayam // BndP_2,71.62 //",
  "GP12brndp2_u:10441": "hate pitari duḥkhārttā satyabhāmā yaśasvinī /",
  "GP12brndp2_u:10442": "prayayau rathamāruhya nagaraṃ vāraṇāvatam // BndP_2,71.63 //",
  "GP12brndp2_u:10443": "satyabhāmā tu tadvṛttaṃ bhojasya śatadhanvanaḥ /",
  "GP12brndp2_u:10444": "bharturnivedya duḥkhārttā pārśvasthāśrūṇyavarttayat // BndP_2,71.64 //",
  "GP12brndp2_u:10445": "pāṇḍavānāṃ tu dagdhānāṃ hariḥ kṛtvodakakriyām /",
  "GP12brndp2_u:10446": "kalyārthe caiva bhrātṝṇāṃ nyayojayata sātyakim // BndP_2,71.65 //",
  "GP12brndp2_u:10447": "tatastvaritamāgatya dvārakāṃ madhusūdanaḥ /",
  "GP12brndp2_u:10448": "pūrvajaṃ halinaṃ śrīmānidaṃ vacanamabravīt // BndP_2,71.66 //",
  "GP12brndp2_u:10449": "hataḥ prasenaḥ siṃhena satrājicchatadhanvanā /",
  "GP12brndp2_u:10450": "syamantako mārgaṇīyastasya prabhurahaṃ prabho // BndP_2,71.67 //",
  "GP12brndp2_u:10451": "tahāroha rathaṃ śīghraṃ bhojaṃ hatvā mahābalam /",
  "GP12brndp2_u:10452": "syamantakaṃ mahābāho sāmānyaṃ vo bhaviṣyati // BndP_2,71.68 //",
  "GP12brndp2_u:10453": "tataḥ pravṛtte yuddhe tu tumule bhojakṛṣṇayoḥ /",
  "GP12brndp2_u:10454": "śatadhanvā tamakrūramavaikṣatsarvato diśam // BndP_2,71.69 //",
  "GP12brndp2_u:10455": "anālabdhāvahārau tu kṛtvā bhojajanārddanau /",
  "GP12brndp2_u:10456": "śakto 'pi śāṭhyāddhārdikyo nākrūro 'bhyupapadyata // BndP_2,71.70 //",
  "GP12brndp2_u:10457": "apayote tato buddhiṃ bhūyaścakre bhayānvitaḥ /",
  "GP12brndp2_u:10458": "yojanānāṃ śataṃ sāgraṃ hṛdayā pratyapadyata // BndP_2,71.71 //",
  "GP12brndp2_u:10459": "vikhyātā hṛdayā nāma śatayojanagāminī /",
  "GP12brndp2_u:10460": "bhojasya vaḍavā divyā yayā kṛṣṇamayodhayat // BndP_2,71.72 //",
  "GP12brndp2_u:10461": "kṣīṇāṃ javena tdṛdayāmadhvanaḥ śatayojane /",
  "GP12brndp2_u:10462": "dṛṣṭvā rathasya tāṃ vṛddhiṃ śatadhanvā samudravat // BndP_2,71.73 //",
  "GP12brndp2_u:10463": "tatastasyā hayāyāstu śramātkhedācca vai dvijāḥ /",
  "GP12brndp2_u:10464": "khamutpeturatha prāṇāḥ kṛṣṇo rāmamathābravīt // BndP_2,71.74 //",
  "GP12brndp2_u:10465": "tiṣṭhasveha mahābāho dṛṣṭadoṣā mayā hayī /",
  "GP12brndp2_u:10466": "padbhyāṃ gatvā hariṣyāmi maṇiratnaṃ syamantakam // BndP_2,71.75 //",
  "GP12brndp2_u:10467": "padbhyāmeva tato gatvā śatadhanvānamacyutaḥ /",
  "GP12brndp2_u:10468": "mithilopavane taṃ vai jaghāna paramāstravit // BndP_2,71.76 //",
  "GP12brndp2_u:10469": "syamantakaṃ na cāpaśyaddhatvā bhojaṃ mahābalam /",
  "GP12brndp2_u:10470": "nivṛttaṃ cābra vītkṛṣṇaṃ ratnaṃ dehīti lāṅgalī // BndP_2,71.77 //",
  "GP12brndp2_u:10471": "nāstīti kṛṣṇaścovāca tato rāmo ruṣānvitaḥ /",
  "GP12brndp2_u:10472": "dhikchabdapūrvamasakṛtpratyuvāca janārddanam // BndP_2,71.78 //",
  "GP12brndp2_u:10473": "bhātṛtvānmarṣayāmveṣa svasti te 'stu vrajāmyaham /",
  "GP12brndp2_u:10474": "kṛtyaṃ na me dvārakayā na tvayā na ca vṛṣṇibhiḥ // BndP_2,71.79 //",
  "GP12brndp2_u:10475": "praviveśa tato rāmo mithilāmarimarddanaḥ /",
  "GP12brndp2_u:10476": "sarvakāmairupahṛtairmaithilenaiva pūjitaḥ // BndP_2,71.80 //",
  "GP12brndp2_u:10477": "etasminneva kāle tu babhrurmatimatāṃ varaḥ /",
  "GP12brndp2_u:10478": "nānārūpānkratūnsarvā nājahāra nirargalān // BndP_2,71.81 //",
  "GP12brndp2_u:10479": "dīkṣāmayaṃ sakavacaṃ rakṣārthaṃ praviveśa ha /",
  "GP12brndp2_u:10480": "syamantakakṛte prājño kāndinījo mahāmanāḥ // BndP_2,71.82 //",
  "GP12brndp2_u:10481": "akūra yajñā iti te khyātāstasya mahātmanaḥ /",
  "GP12brndp2_u:10482": "bahvannadakṣiṇāḥ sarve sarvakāmapradāyinaḥ // BndP_2,71.83 //",
  "GP12brndp2_u:10483": "atha duryodhano rājā gatvātha mithilāṃ prabhuḥ /",
  "GP12brndp2_u:10484": "gadāśikṣāṃ tato divyāṃ balabhadrādavāptavān // BndP_2,71.84 //",
  "GP12brndp2_u:10485": "prasādya tu tato rāmo vṛṣṇyandhakamahārathaiḥ /",
  "GP12brndp2_u:10486": "ānīto dvārakāmeva kṛṣṇena ca mahātmanā // BndP_2,71.85 //",
  "GP12brndp2_u:10487": "akrūraścāndhakaiḥ sārddhamathāyātpuruṣarṣabhaḥ /",
  "GP12brndp2_u:10488": "yuddhe hatvā tu śatrughnaṃ saha bandhumatā balī // BndP_2,71.86 //",
  "GP12brndp2_u:10489": "suyajñatanayāyāṃ tu narāyāṃ narasattamau /",
  "GP12brndp2_u:10490": "bhaṅgakārasya tanayau viśrutau sumahābalau // BndP_2,71.87 //",
  "GP12brndp2_u:10491": "jajñāteṃ'dhakamukhyasya śakraghno bandhumāṃśca tau /",
  "GP12brndp2_u:10492": "vadhe ca bhaṅgakārasya kṛṣṇo na prītimānabhūt // BndP_2,71.88 //",
  "GP12brndp2_u:10493": "jñātibhedabhayādbhītastamubekṣitavānatha /",
  "GP12brndp2_u:10494": "apayāte tato 'krūre nāvarṣatpākaśāsanaḥ // BndP_2,71.89 //",
  "GP12brndp2_u:10495": "anāvṛṣṭyā hataṃ rāṣṭramabhavadbahudhā yataḥ /",
  "GP12brndp2_u:10496": "tataḥ prasādayāmāsurakrūraṃ kukurāndhakāḥ // BndP_2,71.90 //",
  "GP12brndp2_u:10497": "punardvāravatīṃ prāpte tadā dānapatau tathā /",
  "GP12brndp2_u:10498": "pravavarṣa sahasrākṣaḥ kukṣau jalanidhestataḥ // BndP_2,71.91 //",
  "GP12brndp2_u:10499": "kanyāṃ vai vāsudevāya svasāraṃ śīlasaṃmatām /",
  "GP12brndp2_u:10500": "akrūraḥ pradadau śrīmānprītyarthaṃ munipuṅgavāḥ // BndP_2,71.92 //",
  "GP12brndp2_u:10501": "atha vijñāya yogena kṛṣṇo babhrugataṃ maṇim /",
  "GP12brndp2_u:10502": "sabhāmadhye tadā prāha tamakrūraṃ janārddanaḥ // BndP_2,71.93 //",
  "GP12brndp2_u:10503": "yattadratnaṃ maṇivaraṃ tava hastagataṃ prabho /",
  "GP12brndp2_u:10504": "tatprayaccha svamānārha mayi mānāryakaṃ kṛthāḥ // BndP_2,71.94 //",
  "GP12brndp2_u:10505": "ṣaṣṭivarṣagate kāle yadroṣo 'bhūttadā mama /",
  "GP12brndp2_u:10506": "susaṃrūḍho 'sakṛtprāptastadā kālātyayo mahān // BndP_2,71.95 //",
  "GP12brndp2_u:10507": "tataḥ kṛṣṇasya vacanātsarvasāttvatasaṃsadi /",
  "GP12brndp2_u:10508": "pradadau taṃ maṇiṃ babhrurakleśena mahāmatiḥ // BndP_2,71.96 //",
  "GP12brndp2_u:10509": "tatastamārjavaprāptaṃ babhrorhastādarindamaḥ /",
  "GP12brndp2_u:10510": "dadau hṛṣṭamanāstuṣṭastaṃ maṇiṃ babhrave punaḥ // BndP_2,71.97 //",
  "GP12brndp2_u:10511": "sa kṛṣṇahastātsaṃprāpya maṇiratnaṃ syamantakam /",
  "GP12brndp2_u:10512": "ābadhya gāndinīputro virarājāṃśumāniva // BndP_2,71.98 //",
  "GP12brndp2_u:10513": "imāṃ mithyābhiśāptiṃ yo viśuddhimapi cottamām /",
  "GP12brndp2_u:10514": "veda mithyābhiśaptiṃ sa na labheta kathañcana // BndP_2,71.99 //",
  "GP12brndp2_u:10515": "anamitrācchinirjajñe kaniṣṭhādvṛṣṇinandanāt /",
  "GP12brndp2_u:10516": "satyavānsatyasaṃpannaḥ satyakastasya cātmajaḥ // BndP_2,71.100 //",
  "GP12brndp2_u:10517": "sātyakiryuyudhānaśca tasya bhūtiḥ suto 'bhavat /",
  "GP12brndp2_u:10518": "bhūteryugandharaḥ putra iti bhautyaḥ prakīrttitaḥ // BndP_2,71.101 //",
  "GP12brndp2_u:10519": "māḍyāḥ sutasya jajñe tu suto vṛṣṇiryudhājitaḥ /",
  "GP12brndp2_u:10520": "jajñāte tanayau vṛṣṇeḥ śvaphalkaścitrakaśca yaḥ // BndP_2,71.102 //",
  "GP12brndp2_u:10521": "śvaphalkastu mahārājo dharmātmā yatra vartate /",
  "GP12brndp2_u:10522": "nāsti vyādhibhayaṃ tatra na cāvṛṣṭibhayaṃ tathā // BndP_2,71.103 //",
  "GP12brndp2_u:10523": "kādācitkāśirājasya vibhostu dvijasattamāḥ /",
  "GP12brndp2_u:10524": "trīṇi varṣāṇi viṣaye nāvarṣatpākaśāsanaḥ // BndP_2,71.104 //",
  "GP12brndp2_u:10525": "sa tatravāsayāmāsa śvaphalkaṃ paramārcitam /",
  "GP12brndp2_u:10526": "śvaphalkaparivāsena prāvarṣatpākaśāsanaḥ // BndP_2,71.105 //",
  "GP12brndp2_u:10527": "śvaphalkaḥ kāśirājasya sutāṃ bhāryāmavindata /",
  "GP12brndp2_u:10528": "gāndinīṃnāma gāṃ sā hi dadau viprāya nityaśaḥ // BndP_2,71.106 //",
  "GP12brndp2_u:10529": "sā māturudarasthā vai bahūnvarṣaśātānkila /",
  "GP12brndp2_u:10530": "nivasaṃtī na vai jajñe garbhasthāṃ tāṃ pitābravīt // BndP_2,71.107 //",
  "GP12brndp2_u:10531": "jāyasva śīghraṃ bhadraṃ te kimarthaṃ vāpi tiṣṭhasi /",
  "GP12brndp2_u:10532": "provāca cainaṃ garbhasthā sā kanyā gāṃ dine dine // BndP_2,71.108 //",
  "GP12brndp2_u:10533": "yadi dadyāstato garbhādbahiḥ syāṃ hāyanaistribhiḥ /",
  "GP12brndp2_u:10534": "tathetyuvāca tāṃ tasyāḥ pitā kāmamapūrayat // BndP_2,71.109 //",
  "GP12brndp2_u:10535": "dātā yajvā ca śuraśca śrutavānatithipriyaḥ /",
  "GP12brndp2_u:10536": "tasyāḥ putraḥ smṛto 'krūraḥ śvāphalko bhūridakṣiṇaḥ // BndP_2,71.110 //",
  "GP12brndp2_u:10537": "upamaṅgustathā maṅgurmṛduraścārimejayaḥ /",
  "GP12brndp2_u:10538": "girirakṣastato yakṣaḥ śatrughno 'thārimardanaḥ // BndP_2,71.111 //",
  "GP12brndp2_u:10539": "dharmavṛddhaḥ sukarmā ca gandhamādastathāparaḥ /",
  "GP12brndp2_u:10540": "āvāhaprativāhau ca vasudevā varāṅganā // BndP_2,71.112 //",
  "GP12brndp2_u:10541": "akrūrādaugrasenyāṃ tu sutau dvau kulanandinau /",
  "GP12brndp2_u:10542": "devavānupadevaśca jajñāte devasaṃnibhau // BndP_2,71.113 //",
  "GP12brndp2_u:10543": "citrakasyābhavanputrāḥ pṛthurvipṛthureva ca /",
  "GP12brndp2_u:10544": "aśvagrīvo 'śvavāhaśca supārśvakagaveṣaṇau // BndP_2,71.114 //",
  "GP12brndp2_u:10545": "ariṣṭanemiraśvāsyaḥ suvārmā varmabhṛttathā /",
  "GP12brndp2_u:10546": "abhūmirbahubhūmiśca śraviṣṭhāśravaṇe striyau // BndP_2,71.115 //",
  "GP12brndp2_u:10547": "satyakātkāśiduhitā lebhe yā caturaḥ sutān /",
  "GP12brndp2_u:10548": "kukuraṃ bhajamānaṃ ca śuciṃ kaṃbala barhiṣam // BndP_2,71.116 //",
  "GP12brndp2_u:10549": "kukurasya suto vṛṣṇirvṛṣṇestu tanayo 'bhavat /",
  "GP12brndp2_u:10550": "kapotaromā tasyātha vilomābhavadātmajaḥ // BndP_2,71.117 //",
  "GP12brndp2_u:10551": "tasyāsīttuṃburusakhā vidvānputroṃ'dhakaḥ kila /",
  "GP12brndp2_u:10552": "khyāyate yasya nāmānyaccandanodakadundubhiḥ // BndP_2,71.118 //",
  "GP12brndp2_u:10553": "tasyābhijittataḥ putra utpannastu punarvasuḥ /",
  "GP12brndp2_u:10554": "aśvamedhaṃ tu putrārthamājahāra narottamaḥ // BndP_2,71.119 //",
  "GP12brndp2_u:10555": "tasya madhye 'tirātrasya sadomadhyātsasucchritaḥ /",
  "GP12brndp2_u:10556": "tatastu vidvāndharmajño dātā yajvā punarvasuḥ // BndP_2,71.120 //",
  "GP12brndp2_u:10557": "tasyātha putramithunaṃ babhūvābhijitaḥ kila /",
  "GP12brndp2_u:10558": "āhukaścāhukī caiva khyātau matimatāṃ varau // BndP_2,71.121 //",
  "GP12brndp2_u:10559": "imāṃścodā harantyatra ślokānprati tamāhukam /",
  "GP12brndp2_u:10560": "sopāsāṃgānukarṣāṇāṃ sadhvajānāṃ varūthinām // BndP_2,71.122 //",
  "GP12brndp2_u:10561": "rathānāṃ meghaghoṣāṇāṃ mahasrāṇi daśaiva tu /",
  "GP12brndp2_u:10562": "nāsatyavādī cāsīttu nāyajño nāsahasradaḥ // BndP_2,71.123 //",
  "GP12brndp2_u:10563": "nāśucirnāpyadharmātmā nāvidvānna kṛśo 'bhavat /",
  "GP12brndp2_u:10564": "ārdrakasya dhṛtiḥ putra ityevamanuśuśrum // BndP_2,71.124 //",
  "GP12brndp2_u:10565": "sa tena parivāreṇa kiśorapratimānhayān /",
  "GP12brndp2_u:10566": "aśītimaśvaniyutānyāhuko 'pratimo vrajan // BndP_2,71.125 //",
  "GP12brndp2_u:10567": "pūrvasyāṃ diśi nāgānāṃ bhojasya tvatibhāvayan /",
  "GP12brndp2_u:10568": "rūpyakāñcanakakṣāṇāṃ srahasrāṇyekaviṃśatiḥ // BndP_2,71.126 //",
  "GP12brndp2_u:10569": "tāvantyeva sahasrāṇi uttarasyāṃ tathādiśi /",
  "GP12brndp2_u:10570": "bhūmipālasya bhojasya uttiṣṭetkiṅkaṇī kila // BndP_2,71.127 //",
  "GP12brndp2_u:10571": "āhukaścāpyavantīṣu svasāraṃ tvāhukīṃ dadau /",
  "GP12brndp2_u:10572": "āhukātkāśyaduhiturdvai putrau saṃbabhūvatuḥ // BndP_2,71.128 //",
  "GP12brndp2_u:10573": "devakaścograsenaśca devagarbhasamāvubhau /",
  "GP12brndp2_u:10574": "devakasya sutā vīrā jajñire tridaśopamāḥ // BndP_2,71.129 //",
  "GP12brndp2_u:10575": "devavānupadevaśca sudevo devarakṣitaḥ /",
  "GP12brndp2_u:10576": "teṣāṃ svasāraḥ saptāsanvasudevāya tā dadau // BndP_2,71.130 //",
  "GP12brndp2_u:10577": "dhṛtadevopadevā ca tathānyā devarakṣitā /",
  "GP12brndp2_u:10578": "śrīdevā śāntidevā ca sahadevā tathāparā // BndP_2,71.131 //",
  "GP12brndp2_u:10579": "saptamī devakī tāsāṃ sānujā cārudarśanā /",
  "GP12brndp2_u:10580": "navograsenasya sutāḥ kaṃsasteṣāṃ tu pūrvajaḥ // BndP_2,71.132 //",
  "GP12brndp2_u:10581": "nyagro daśca sunāmā ca kaṅkaśaṅkusubhūmayaḥ /",
  "GP12brndp2_u:10582": "sutanū rāṣṭrapālaśca yuddhatuṣṭaśca tuṣṭimān // BndP_2,71.133 //",
  "GP12brndp2_u:10583": "teṣāṃ svasāraḥ pañcaiva kaṃsā kaṃsavatī tathā /",
  "GP12brndp2_u:10584": "sutanū rāṣṭrapālī ca kaṅkā caiva varāṅganā // BndP_2,71.134 //",
  "GP12brndp2_u:10585": "ugraseno mahāpatyo vyākhyātaḥ kukurodbhavaḥ /",
  "GP12brndp2_u:10586": "kukurāṇāmimaṃ vaṃśaṃ dhārayannamitaujasām // BndP_2,71.135 //",
  "GP12brndp2_u:10587": "ātmanovipulaṃ vaṃśaṃ prajāvāṃśca bhavennaraḥ /",
  "GP12brndp2_u:10588": "bhajamānasya putrastu rathimukhyo vidūrathaḥ // BndP_2,71.136 //",
  "GP12brndp2_u:10589": "rājādhidevaḥ śūraśca vidūrathasuto 'bhavat /",
  "GP12brndp2_u:10590": "tasya śūrasya tu sutā jajñire balavattarāḥ // BndP_2,71.137 //",
  "GP12brndp2_u:10591": "vātaścaiva nivātaśca śoṇitaḥ śvetavāhanaḥ /",
  "GP12brndp2_u:10592": "śamī ca gadavarmā ca nidāntaḥ khalu śatrujit // BndP_2,71.138 //",
  "GP12brndp2_u:10593": "śamīputraḥ pratikṣatraḥ pratikṣatrasya cātmajaḥ /",
  "GP12brndp2_u:10594": "svayaṃbhojaḥ svayaṃbhojāddhṛdikaḥ saṃbabhūva ha // BndP_2,71.139 //",
  "GP12brndp2_u:10595": "hṛdikasya sutāstvāsandaśa bhīmaparākramāḥ /",
  "GP12brndp2_u:10596": "kṛtavarmāgrajasteṣāṃ śatadhanvā tu madhyamaḥ // BndP_2,71.140 //",
  "GP12brndp2_u:10597": "devabāhussubāhuśca bhiṣakśvetarathaśca yaḥ /",
  "GP12brndp2_u:10598": "sudāntaścādhidāntaśca kanakaḥ kanakodbhavaḥ // BndP_2,71.141 //",
  "GP12brndp2_u:10599": "devabāhossuto vidvāñjajñe kaṃbalabarhiṣaḥ /",
  "GP12brndp2_u:10600": "asamaujāḥ sutastasya susamaujāśca viśrutaḥ // BndP_2,71.142 //",
  "GP12brndp2_u:10601": "ajātaputrāya tataḥ pradadāvasamaujase /",
  "GP12brndp2_u:10602": "sucandraṃ vasurūpaṃ ca kṛṣṇa ityandhakāḥ smṛtāḥ // BndP_2,71.143 //",
  "GP12brndp2_u:10603": "andhakānāmimaṃ vaṃśaṃ kīrttayedyastu nityaśaḥ /",
  "GP12brndp2_u:10604": "ātmano vipulaṃ vaṃśaṃ labhate nātra saṃśayaḥ // BndP_2,71.144 //",
  "GP12brndp2_u:10605": "aśmakyāṃ janayāmāsa śūraṃ vai deva mīḍhuṣam /",
  "GP12brndp2_u:10606": "māriṣyāṃ jajñire śūrādbhojāyāṃ puruṣā daśa // BndP_2,71.145 //",
  "GP12brndp2_u:10607": "vasudevo mahābāhuḥ pūrvamānakadundubhiḥ /",
  "GP12brndp2_u:10608": "jajñe tasya prasūtasya dundubhiḥ prāṇadaddivi // BndP_2,71.146 //",
  "GP12brndp2_u:10609": "ānakānāṃ ca saṃhnādaḥ sumahānabhavaddivi /",
  "GP12brndp2_u:10610": "papāta puṣpavarṣaṃ ca śarasya bhavane mahat // BndP_2,71.147 //",
  "GP12brndp2_u:10611": "manuṣyaloke kṛtsne 'pi rūpe nāsti samo bhuvi /",
  "GP12brndp2_u:10612": "yasyāsītpuruṣāgryasya kāntiścandramaso yathā // BndP_2,71.148 //",
  "GP12brndp2_u:10613": "devabhāgastato jajñe tato devaśravāḥ punaḥ /",
  "GP12brndp2_u:10614": "anādhṛṣṭivṛkaścaiva nandanaścaiva sṛṃjayaḥ // BndP_2,71.149 //",
  "GP12brndp2_u:10615": "śyāmaḥ śamīko gaṇḍūṣaḥ svasārastu varāganāḥ /",
  "GP12brndp2_u:10616": "pṛthā ca śrutadevā ca śrutakīrtiḥ śruta śravāḥ // BndP_2,71.150 //",
  "GP12brndp2_u:10617": "rājādhidevī ca tathā pañcaitā vīramātaraḥ /",
  "GP12brndp2_u:10618": "pṛthāṃ duhitaraṃ śūraḥ kuntibhojāya vai dadau // BndP_2,71.151 //",
  "GP12brndp2_u:10619": "tasmātsā tu smṛtā kuntī kuntibhojātmajā pṛthā /",
  "GP12brndp2_u:10620": "kuruvīraḥ pāṇḍumukhyastasmādbhāryāmavindata // BndP_2,71.152 //",
  "GP12brndp2_u:10621": "puthā jajñe tataḥ putrāṃstrīnagnisamatejasaḥ /",
  "GP12brndp2_u:10622": "loke pratirathānvīrāñchakratulyaparākramān // BndP_2,71.153 //",
  "GP12brndp2_u:10623": "dharmādyudhiṣṭiraṃ putraṃ mārutācca vṛkodaram /",
  "GP12brndp2_u:10624": "indrāddhanañjayaṃ caiva pṛthā putrānajīcanat // BndP_2,71.154 //",
  "GP12brndp2_u:10625": "mādravatyā tu janitāvaśvināviti viśrutam /",
  "GP12brndp2_u:10626": "nakulaḥ sahadevaśca rupasattvaguṇānvitau // BndP_2,71.155 //",
  "GP12brndp2_u:10627": "jajñe tu śrutadevāyāṃ tanayo vṛddhaśarmaṇaḥ /",
  "GP12brndp2_u:10628": "karūṣādhipaterṃvīro dantavakro mahābalaḥ // BndP_2,71.156 //",
  "GP12brndp2_u:10629": "kaikayācchrutikīrtyaṃ tu jajñe saṃtardano balī /",
  "GP12brndp2_u:10630": "cekitānabṛhatkṣatrau tathaivānyau mahābalau // BndP_2,71.157 //",
  "GP12brndp2_u:10631": "vindānuvindāvāvantyau bhrātarau sumahābalau /",
  "GP12brndp2_u:10632": "śrutaśravāyāṃ caidyastu śiśupālo babhūva ha // BndP_2,71.158 //",
  "GP12brndp2_u:10633": "damaghoṣasya rājarṣeḥ putro vikhyātapauruṣaḥ /",
  "GP12brndp2_u:10634": "yaḥ purā sadaśagrīvaḥ saṃbabhūvārimardanaḥ // BndP_2,71.159 //",
  "GP12brndp2_u:10635": "vaiśravāṇānujastasya kuṃbhakarṇo 'nujastathā patnyastu vasudevasya trayodaśa varāṅganāḥ // BndP_2,71.160 //",
  "GP12brndp2_u:10636": "pauravī rohiṇī caiva madirā cāparā tathā /",
  "GP12brndp2_u:10637": "tathaiva bhadravaiśākhī sunāmnī pañcamī tathā // BndP_2,71.161 //",
  "GP12brndp2_u:10638": "sahadevā śāntidevā śrīdevā devarakṣitā /",
  "GP12brndp2_u:10639": "dhṛtadevopadevā ca devakī saptamī tathā // BndP_2,71.162 //",
  "GP12brndp2_u:10640": "sugandhā vanarājī ca dvecānye paricārike /",
  "GP12brndp2_u:10641": "rohiṇī pauravī caiva bāhlīkasyānujābhavat // BndP_2,71.163 //",
  "GP12brndp2_u:10642": "jyeṣṭhā patnī mahābhāgadayitā'nakadundubheḥ /",
  "GP12brndp2_u:10643": "jyeṣṭhe lebhe sutaṃ rāmaṃ sāraṇaṃ hi śaṭhaṃ tathā // BndP_2,71.164 //",
  "GP12brndp2_u:10644": "durdamaṃ damanaṃ śubhraṃ piṇḍārakakuśītakau /",
  "GP12brndp2_u:10645": "citrāṃ nāma kumārīṃ ca rohiṇyaṣṭau vyajāyata // BndP_2,71.165 //",
  "GP12brndp2_u:10646": "putrau rāmasya jajñāte vijñātau niśaṭholmukau /",
  "GP12brndp2_u:10647": "pārśvī ca pārśvamardī ca śiśuḥ satyadhṛtistathā // BndP_2,71.166 //",
  "GP12brndp2_u:10648": "mandabāhyo 'tha rāmaṇāṅgiriko girireva ca /",
  "GP12brndp2_u:10649": "śulkagulmo 'tigulmaśca daridrāntaka eva ca // BndP_2,71.167 //",
  "GP12brndp2_u:10650": "kumāryaścāpi pañjānyā nāmatastā nibodhata /",
  "GP12brndp2_u:10651": "arciṣmatī sunandā ca surasā suvacāstathā // BndP_2,71.168 //",
  "GP12brndp2_u:10652": "tathā śatabalā caiva sāraṇasya sutāstvimāḥ /",
  "GP12brndp2_u:10653": "bhadrāśvo bhadraguptiśca bhadraviṣṭastathaiva ca // BndP_2,71.169 //",
  "GP12brndp2_u:10654": "bhadrabāhurbhadraratho bhadrakalpastathaiva ca /",
  "GP12brndp2_u:10655": "supārśvakaḥ kīrttimāṃśca rohitāśvaḥ śaṭhātmajāḥ // BndP_2,71.170 //",
  "GP12brndp2_u:10656": "durmadasyābhibhūtaśca rohiṇyāḥ kulajāḥ smṛtāḥ /",
  "GP12brndp2_u:10657": "nandopanandau mitraśca kukṣimitrastathā balaḥ // BndP_2,71.171 //",
  "GP12brndp2_u:10658": "citropacitrau kṛtakastuṣṭiḥ puṣṭirathāparaḥ /",
  "GP12brndp2_u:10659": "madirāyāḥ sutā ete vasudevāddhijajñire // BndP_2,71.172 //",
  "GP12brndp2_u:10660": "upabiṃbo 'tha biṃbaśca sattvadantamahaujasau /",
  "GP12brndp2_u:10661": "catvāra ete vikhyātā bhadrāputrā mahābalāḥ // BndP_2,71.173 //",
  "GP12brndp2_u:10662": "vaiśālyāmadadhācchauriḥ putraṃ kauśikamuttamam /",
  "GP12brndp2_u:10663": "devakyāṃ jajñire saureḥ suṣeṇaḥ kīrttimānapi // BndP_2,71.174 //",
  "GP12brndp2_u:10664": "udarṣirbhadrasenaśca ṛjudāyaśca pañcamaḥ /",
  "GP12brndp2_u:10665": "ṣaṣṭho hi bhadradevaśca kaṃsaḥ sarvāñjaghāna tān // BndP_2,71.175 //",
  "GP12brndp2_u:10666": "atha tasyā mavasthāyā āyuṣmānsaṃbabhūva ha /",
  "GP12brndp2_u:10667": "lokanāthaḥ punarviṣṇuḥ pūrvaṃ kṛṣṇaḥ prajāpatiḥ // BndP_2,71.176 //",
  "GP12brndp2_u:10668": "anujātābhavakṛṣṇātsubhadrā bhadrabhāṣiṇī /",
  "GP12brndp2_u:10669": "kṛṣṇā subhadreti punarvyākhyātā vṛṣṇinandinī // BndP_2,71.177 //",
  "GP12brndp2_u:10670": "subhadrāyāṃ rathī pārthādabhimanyurajāyata /",
  "GP12brndp2_u:10671": "vasudevasya bhāryāsu mahābhāgāsu saptasu // BndP_2,71.178 //",
  "GP12brndp2_u:10672": "ye putrā jajñire śurā nāmatastānnibodhata /",
  "GP12brndp2_u:10673": "pūrvādyāḥ sahadevāyāṃ śūrādvai jajñire sutāḥ // BndP_2,71.179 //",
  "GP12brndp2_u:10674": "śāntidevā janastambaṃ śaurerjajñe kulodvaham /",
  "GP12brndp2_u:10675": "āgāvaho mahātmā ca vṛkadevyā majāyata // BndP_2,71.180 //",
  "GP12brndp2_u:10676": "śrīdevāyāṃ svayaṃ jajñe mandako nāma nāmataḥ /",
  "GP12brndp2_u:10677": "upāsaṃgaṃ vasuṃ cāpi tanayau devarakṣitā // BndP_2,71.181 //",
  "GP12brndp2_u:10678": "evaṃ daśa sutāstasya kaṃsastānapyaghātayat /",
  "GP12brndp2_u:10679": "vijayaṃ rocanaṃ caiva varddhamānaṃ ca devalam // BndP_2,71.182 //",
  "GP12brndp2_u:10680": "etānmahātmanaḥ putrānsuṣāva śiśirāvatī /",
  "GP12brndp2_u:10681": "saptamī devakī putraṃ sunāmānamasūyata // BndP_2,71.183 //",
  "GP12brndp2_u:10682": "gaveṣaṇaṃ mahābhāgaṃ saṃgrāme citrayodhinam /",
  "GP12brndp2_u:10683": "śrāddhadevyāṃ purodyāne vane tu vicarandvijāḥ // BndP_2,71.184 //",
  "GP12brndp2_u:10684": "vaiśyāyāmadadhācchauriḥ putraṃ kauśikamavyayam /",
  "GP12brndp2_u:10685": "sugandhī vanarājī ca śaurerāstāṃ parigrahau // BndP_2,71.185 //",
  "GP12brndp2_u:10686": "puṇḍaśca kapilaścaiva sugandhyāścātmajau tu tau /",
  "GP12brndp2_u:10687": "tayo rājābhavatpuṇḍraḥ kapilastu vanaṃ yayau // BndP_2,71.186 //",
  "GP12brndp2_u:10688": "anyasyāmabhavadvīro vasudevātmajo balī /",
  "GP12brndp2_u:10689": "jarā nāma niṣādo 'sau prathamaḥ sa dhanurddharaḥ // BndP_2,71.187 //",
  "GP12brndp2_u:10690": "vikhyāto devabhāgyasya mahābhāgaḥ suto 'bhavat /",
  "GP12brndp2_u:10691": "paṇḍitānāṃ mataṃ prāhurdevaśravasamudbhavam // BndP_2,71.188 //",
  "GP12brndp2_u:10692": "aśmakyāṃ labhate putramanādhṛṣṭiryaśāsvinam /",
  "GP12brndp2_u:10693": "nivṛttaśatruṃ śatrughnaṃ śrāddhadevaṃ mahābalam // BndP_2,71.189 //",
  "GP12brndp2_u:10694": "vyajāyata śrāddhadevo naiṣādiryaḥ pāriśrutaḥ /",
  "GP12brndp2_u:10695": "ekalavyo mahābhāgo niṣādaiḥ parivarddhitaḥ // BndP_2,71.190 //",
  "GP12brndp2_u:10696": "gaṇḍūṣāyānapatyāya kṛṣṇastuṣṭo 'dadātsutau /",
  "GP12brndp2_u:10697": "cārudeṣṇaṃ ca sāṃbaṃ ca kṛtāstrau śastalakṣaṇau // BndP_2,71.191 //",
  "GP12brndp2_u:10698": "rantiśca rantipālaśca dvau putrau nandanasya ca /",
  "GP12brndp2_u:10699": "vṛkāya vai tvaputrāya vasudevaḥ pratāpavān // BndP_2,71.192 //",
  "GP12brndp2_u:10700": "saumiṃ dadau suta vīraṃ śauriḥ kauśikameva ca /",
  "GP12brndp2_u:10701": "sṛṃjayasya dhanuścaiva virajāśca sutāvimau // BndP_2,71.193 //",
  "GP12brndp2_u:10702": "anapatyo 'bhavacchyāmaḥ śamīkastu vanaṃ yayau /",
  "GP12brndp2_u:10703": "jugupsamāno bhojatvaṃ rājarṣitvamavāptavān // BndP_2,71.194 //",
  "GP12brndp2_u:10704": "ya idaṃ janma kṛṣṇasya paṭhate niyatavrataḥ /",
  "GP12brndp2_u:10705": "śrāvayedbrāhmaṇaṃvāpi sa mahātsukhamavāpnuyāt // BndP_2,71.195 //",
  "GP12brndp2_u:10706": "devadevo mahātejāḥ pūrvaṃ kṛṣṇaḥ prajāpatiḥ /",
  "GP12brndp2_u:10707": "vihārārthaṃ manuṣyeṣu jajñe nārāyaṇaḥ prabhuḥ // BndP_2,71.196 //",
  "GP12brndp2_u:10708": "devakyāṃ vasudevena tapasā puṣkarekṣaṇaḥ /",
  "GP12brndp2_u:10709": "caturbāhustu saṃjajñe divyarūpaśriyānvitaḥ // BndP_2,71.197 //",
  "GP12brndp2_u:10710": "prakāśyo bhagavānyogī kṛṣṇo mānuṣatāṃ gataḥ /",
  "GP12brndp2_u:10711": "avyakto vyaktaliṅgaśca sa eva bhagavānprabhuḥ // BndP_2,71.198 //",
  "GP12brndp2_u:10712": "nārāyaṇo yataścakre vyayaṃ caivāvyayaṃ hi yat /",
  "GP12brndp2_u:10713": "devo nārāyaṇo bhūtvā harirāsītsanātanaḥ // BndP_2,71.199 //",
  "GP12brndp2_u:10714": "yo 'buñjāccādipuruṣaṃ purā cakre prajāpatim /",
  "GP12brndp2_u:10715": "aditerapi putratvametya yādavanandanaḥ // BndP_2,71.200 //",
  "GP12brndp2_u:10716": "devo viṣṇuriti khyātaḥ śakrādavarajo 'bhavat /",
  "GP12brndp2_u:10717": "prāsādayanyaṃ ca vibhuṃ hyadityāḥ putrakāraṇe // BndP_2,71.201 //",
  "GP12brndp2_u:10718": "vadhārthaṃ suraśatrūṇāṃ daityadānavarakṣasām /",
  "GP12brndp2_u:10719": "yayātivaṃśajasyātha vasudevasya dhīmataḥ // BndP_2,71.202 //",
  "GP12brndp2_u:10720": "kulaṃ puṇyaṃ yato janma bheje nārāyamaḥ prabhuḥ /",
  "GP12brndp2_u:10721": "sāgarāḥ samakaṃpata celuśca dharaṇīdharāḥ // BndP_2,71.203 //",
  "GP12brndp2_u:10722": "jajvalustvagnihotrāṇi jāyamāne janārddane /",
  "GP12brndp2_u:10723": "śivāśca pravavurvātāḥ praśāntamabhavadrajaḥ // BndP_2,71.204 //",
  "GP12brndp2_u:10724": "jyotīṃṣyabhyadhikaṃ rejurjāyamāne janārddane /",
  "GP12brndp2_u:10725": "abhijinnāma nakṣatraṃ jayantī nāma śarvarī // BndP_2,71.205 //",
  "GP12brndp2_u:10726": "muhūrtto vijayo nāma yatra jāto janārddanaḥ /",
  "GP12brndp2_u:10727": "avyaktaḥ śāśvataḥ kṛṣṇo harirnārāyaṇaḥ prabhuḥ // BndP_2,71.206 //",
  "GP12brndp2_u:10728": "jajñe tathaiva bhagavānmāyayā mohayanprajāḥ /",
  "GP12brndp2_u:10729": "ākāśātpuṣpavṛṣṭiṃ ca vavarṣa tridaśeśvaraḥ // BndP_2,71.207 //",
  "GP12brndp2_u:10730": "gīrbhirmaṅgalayuktābhistuvanto madhusūdanam /",
  "GP12brndp2_u:10731": "maharṣayaḥ sagandharvā upatasthuḥ sahasraśaḥ // BndP_2,71.208 //",
  "GP12brndp2_u:10732": "vasudevastu taṃ rātrau jātaṃ putramadhokṣajam /",
  "GP12brndp2_u:10733": "śrīvatsalakṣaṇaṃ dṛṣṭvā hṛdi divyaiḥ svalakṣaṇaiḥ // BndP_2,71.209 //",
  "GP12brndp2_u:10734": "uvāca vasudevastaṃ rūpaṃ saṃhara vai prabho /",
  "GP12brndp2_u:10735": "bhīto 'haṃ kaṃsatastāta tasmādevaṃ bravīmyaham // BndP_2,71.210 //",
  "GP12brndp2_u:10736": "mama putrā hatāstena jyeṣṭhāste 'dbhutadarśanāḥ /",
  "GP12brndp2_u:10737": "vasudevavacaḥśrutvā rūpaṃ saṃhṛtavānprabhuḥ // BndP_2,71.211 //",
  "GP12brndp2_u:10738": "anujñātaḥ pitā tvenaṃ nandagopagṛhaṃ nayat /",
  "GP12brndp2_u:10739": "ugrasenagṛhe 'tiṣṭhadyaśodāyai tadā dadau // BndP_2,71.212 //",
  "GP12brndp2_u:10740": "tulyakālaṃ tu garbhiṇyau yaśodā devakī tathā /",
  "GP12brndp2_u:10741": "yaśodā nandagopasya patnī sā nandagopateḥ // BndP_2,71.213 //",
  "GP12brndp2_u:10742": "yāmeva rajanīṃ kṛṣṇo jajñe vṛṣṇikule prabhuḥ /",
  "GP12brndp2_u:10743": "tāmeva rajanīṃ kanyā yaśodāyāṃ vyajāyata // BndP_2,71.214 //",
  "GP12brndp2_u:10744": "taṃ jāta rakṣamāṇastu vasudevo mahāyaśāḥ /",
  "GP12brndp2_u:10745": "prādātputraṃ yaśodāyai kanyāṃ tu jagṛhe svayam // BndP_2,71.215 //",
  "GP12brndp2_u:10746": "dattvemaṃ nandagopasya rakṣemamiti cābravīt /",
  "GP12brndp2_u:10747": "sutaste sarvakalyāṇo yādavānāṃ bhaviṣyati // BndP_2,71.216 //",
  "GP12brndp2_u:10748": "ayaṃ sa garbhā devakyā mama kleśānhariṣyati /",
  "GP12brndp2_u:10749": "ugrasenātmajāyātha kanyāmānakadundubhiḥ // BndP_2,71.217 //",
  "GP12brndp2_u:10750": "nivedayāmāsa tadā kanyeti śubhalakṣaṇā /",
  "GP12brndp2_u:10751": "svasustu tanayaṃ kaṃso jātaṃ naivāvadhārayat // BndP_2,71.218 //",
  "GP12brndp2_u:10752": "atha tāmapi duṣṭātmā hyutsasarja mudānvitaḥ /",
  "GP12brndp2_u:10753": "tavaiṣā hi yathā kanyā tathā mama na saṃśayaḥ /",
  "GP12brndp2_u:10754": "na hanmīmāṃ mahābāho vrajatveṣā yathāruci // BndP_2,71.219 //",
  "GP12brndp2_u:10755": "kanyā sā vavṛdhe tatra vṛṣmisadmani pūjitā /",
  "GP12brndp2_u:10756": "putravatpālayāmāsa devī devīṃ mudā tadā // BndP_2,71.220 //",
  "GP12brndp2_u:10757": "tamevaṃ vidhinotpannamāhuḥ kṛṣṇaṃ prajāpatim /",
  "GP12brndp2_u:10758": "ekādaśā tu jajñe vai rakṣārthaṃ keśavasya ha // BndP_2,71.221 //",
  "GP12brndp2_u:10759": "etāṃ caikāgramanasaḥ pūjayiṣyanti yādavāḥ /",
  "GP12brndp2_u:10760": "devadevo divyavapuḥ kṛṣṇaḥ saṃrakṣito 'nayā // BndP_2,71.222 //",
  "GP12brndp2_u:10761": "ṛṣaya ūcuḥ",
  "GP12brndp2_u:10762": "kimarthaṃ vasudevasya bhojaḥ kaṃso narādhipaḥ /",
  "GP12brndp2_u:10763": "jaghāna putrānbālānvai tanno vyākhyātumarhasi // BndP_2,71.223 //",
  "GP12brndp2_u:10764": "sūta uvāca",
  "GP12brndp2_u:10765": "śṛṇudhvaṃ vai yathā kaṃsaḥ putrānānakadundubheḥ /",
  "GP12brndp2_u:10766": "jātāñjātāstu tānsarvānniṣpipeṣa vṛthāmatiḥ // BndP_2,71.224 //",
  "GP12brndp2_u:10767": "bhayādyathā mahābāho jātaḥ kṛṣṇo vivāsitaḥ /",
  "GP12brndp2_u:10768": "yathā ca goṣu govindaḥ saṃvṛddhaḥ puruṣottamaḥ // BndP_2,71.225 //",
  "GP12brndp2_u:10769": "udvāhe kila devakyā vasudevasya dhīmataḥ /",
  "GP12brndp2_u:10770": "sārathyaṃ kṛtavānkaṃso yuvarājastadābhavat // BndP_2,71.226 //",
  "GP12brndp2_u:10771": "tatoṃ'tarikṣe vāgāsīddivyābhūdyasya kasyacit /",
  "GP12brndp2_u:10772": "kaṃsasya nāmamātreṇa puṣkalā lokasākṣiṇī // BndP_2,71.227 //",
  "GP12brndp2_u:10773": "yāmetaṃ vahase kaṃsa rathena priyakāraṇāt /",
  "GP12brndp2_u:10774": "tasyā yaścāṣṭamo garbhaḥ sa te mṛtyurbhabiṣyati // BndP_2,71.228 //",
  "GP12brndp2_u:10775": "tāṃ śrutvā vyathito vāṇīṃ tadā kaṃso vṛthāmatiḥ /",
  "GP12brndp2_u:10776": "niṣkṛṣya khaḍgaṃ tāṃ kanyāṃ hantukāmo 'bhavattadā // BndP_2,71.229 //",
  "GP12brndp2_u:10777": "tamuvāca mahābāhurvasudevaḥ pratāpavān /",
  "GP12brndp2_u:10778": "ugrasenātmajaṃ kasaṃ sautdṛdātpraṇayena vā // BndP_2,71.230 //",
  "GP12brndp2_u:10779": "na striyaṃ kṣatriyo jātu hantumarhasi kaścana /",
  "GP12brndp2_u:10780": "upāyaḥ paridṛṣṭo 'tra mayā yādavanandana // BndP_2,71.231 //",
  "GP12brndp2_u:10781": "yo 'syāḥ saṃjāyate garbho hyaṣṭamaḥ pṛthivīpate /",
  "GP12brndp2_u:10782": "tamahaṃ te prayacchāmi tatra kuryā yathākramam // BndP_2,71.232 //",
  "GP12brndp2_u:10783": "na tvidānīṃ yatheṣṭaṃ tvaṃ varttethā bhūridakṣiṇa /",
  "GP12brndp2_u:10784": "sarvānapyatha vā garbhānpṛthaṅneṣyāmi te vaśam // BndP_2,71.233 //",
  "GP12brndp2_u:10785": "evaṃ mithyā naraśreṣṭha vāgeṣā na bhaviṣyati /",
  "GP12brndp2_u:10786": "evamukto 'nunītaḥ sa jagrāha vacanaṃ tadā // BndP_2,71.234 //",
  "GP12brndp2_u:10787": "vasudevaśca tāṃ bhāryāmavāpya mudito 'bhavat /",
  "GP12brndp2_u:10788": "kaṃsastasyāvadhītputrānpāpakarmā vṛthāmatiḥ // BndP_2,71.235 //",
  "GP12brndp2_u:10789": "ṛṣaya ūcuḥ",
  "GP12brndp2_u:10790": "ka eṣa vasudevastu devakī ca yaśasvinī /",
  "GP12brndp2_u:10791": "nandagopastu kastveṣa yaśodā ya mahāyaśāḥ // BndP_2,71.236 //",
  "GP12brndp2_u:10792": "yo viṣṇuṃ janayāmāsa yaṃ ca tātetyabhāṣata /",
  "GP12brndp2_u:10793": "yā garbhaṃ janayāmāsa yā vainaṃ yābhyavarddhayat // BndP_2,71.237 //",
  "GP12brndp2_u:10794": "sūta uvāca",
  "GP12brndp2_u:10795": "puruṣaḥ kaśyapastvāsī daditistatpriyā tathā /",
  "GP12brndp2_u:10796": "kaśyapo brahmaṇoṃ'śaśca pṛthivyā āditistathā // BndP_2,71.238 //",
  "GP12brndp2_u:10797": "nando droṇaḥ samākhyāto yaśodā ca dharābhavat /",
  "GP12brndp2_u:10798": "atha kāmānmahābāhurdevakyāḥ saṃpravarddhayan // BndP_2,71.239 //",
  "GP12brndp2_u:10799": "acaratsa mahīṃ devaḥ praviṣṭo mānuṣīṃ tanum /",
  "GP12brndp2_u:10800": "mohayansarvabhūtāni yogātmā yogamāyayā // BndP_2,71.240 //",
  "GP12brndp2_u:10801": "naṣṭe dharme tadā jajñe viṣṇurvṛṣṇikule svayam /",
  "GP12brndp2_u:10802": "karttuṃ dharmavyavasthānamasurāṇāṃ praṇāśanam // BndP_2,71.241 //",
  "GP12brndp2_u:10803": "vaidarbhī rukmiṇī kanyā satyā nagnajitastadā /",
  "GP12brndp2_u:10804": "satrājitaḥ satyabhāmā jāṃbavatyapi rohiṇī // BndP_2,71.242 //",
  "GP12brndp2_u:10805": "śaibyā dhanyāni devīnāṃ sahasrāṇi ca ṣoḍaśa /",
  "GP12brndp2_u:10806": "caturdaśa tu ye proktā gaṇāstvapsarasāṃ divi // BndP_2,71.243 //",
  "GP12brndp2_u:10807": "vicārya devaiḥ śakreṇa viśiṣṭāstviha preṣitāḥ /",
  "GP12brndp2_u:10808": "patnyarthaṃ vāsudevasya utpannā rājaveśmasu // BndP_2,71.244 //",
  "GP12brndp2_u:10809": "etāḥ patnyo mahābhāgā viṣvaksenasya viśrutāḥ /",
  "GP12brndp2_u:10810": "pradyumnaścārudeṣṇaśca sudevaḥ śarabhastathā // BndP_2,71.245 //",
  "GP12brndp2_u:10811": "cāruśca cārubhadraśca bhadracārustathāparaḥ /",
  "GP12brndp2_u:10812": "cāruvidyaśca rukmiṇyāṃ kanyā cārumatī tathā // BndP_2,71.246 //",
  "GP12brndp2_u:10813": "sānurbhānustathākṣaśca rohito mantravittathā /",
  "GP12brndp2_u:10814": "jaro 'dhakastāmracakrau saubhariśca jaredharaḥ // BndP_2,71.247 //",
  "GP12brndp2_u:10815": "catasro jajñire teṣāṃ svasāro garuḍadhvajāt /",
  "GP12brndp2_u:10816": "bhānuḥ saubharikā caiva tāmraparṇī jarandharaḥ // BndP_2,71.248 //",
  "GP12brndp2_u:10817": "satyabhāmāsutā ete jāṃbavatyāḥ prajāḥ śruṇu /",
  "GP12brndp2_u:10818": "bhadraśca bhadraguptaśca bhadracitrastathaiva ca // BndP_2,71.249 //",
  "GP12brndp2_u:10819": "badhrabāhuśca vikhyātaḥ kanyā bhadravatī tathā /",
  "GP12brndp2_u:10820": "saṃbodhanī ca vikhyātā jñeyā jāṃbavatīsutāḥ // BndP_2,71.250 //",
  "GP12brndp2_u:10821": "saṃgrāmajicca śatajittathaiva ca sahasra jit /",
  "GP12brndp2_u:10822": "ete putrāḥ sudevyāṃ ca viṣvaksenasya kīrttitāḥ // BndP_2,71.251 //",
  "GP12brndp2_u:10823": "vṛko vṛkāśvo vṛkajidvṛjinī ca varāṅganā /",
  "GP12brndp2_u:10824": "mitrabāhuḥ sunīthaśca nāgnajityā prajāstviha // BndP_2,71.252 //",
  "GP12brndp2_u:10825": "evamādīni putrāṇāṃ sahasrāṇi nibodhata /",
  "GP12brndp2_u:10826": "prayutaṃ tu samākhyātaṃ vāsudevasya ye sutāḥ // BndP_2,71.253 //",
  "GP12brndp2_u:10827": "ayu tāni yathāṣṭau ca śūrā raṇaviśāradāḥ /",
  "GP12brndp2_u:10828": "janārdanasya vaṃśo vaḥ kīrtito 'yaṃ yathātatham // BndP_2,71.254 //",
  "GP12brndp2_u:10829": "bṛhatī purubhāryāsītsumadhyā sugatistathā /",
  "GP12brndp2_u:10830": "kanyā sā bṛhadukthasya śaineyasya mahātmanaḥ // BndP_2,71.255 //",
  "GP12brndp2_u:10831": "tasyāḥ putrāstu vikhyātāstrayaḥ samitiśobhanāḥ /",
  "GP12brndp2_u:10832": "ānandaḥ kanakaḥ śvetaḥ kanyā śvetā tathaiva ca // BndP_2,71.256 //",
  "GP12brndp2_u:10833": "agāvahasya citraśca śūraścitrarathaśca yaḥ /",
  "GP12brndp2_u:10834": "citrasenaḥ smṛtaścāsya kanyā citravatī tathā // BndP_2,71.257 //",
  "GP12brndp2_u:10835": "tumbaśca tumbaṃvarcāśca jātau tumbasya tāvubhau /",
  "GP12brndp2_u:10836": "upāsaṃgasutau dvau tu vajrāraḥ kṣipra eva ca // BndP_2,71.258 //",
  "GP12brndp2_u:10837": "bhūrīndraseno bhūriśca gaveṣaṇasutāpubhau /",
  "GP12brndp2_u:10838": "yudhiṣṭirasya kanyāyāṃ sudhanustasya cātmajaḥ // BndP_2,71.259 //",
  "GP12brndp2_u:10839": "kāśyāṃ tu pañca tanayāṃllebhe sāṃbāttarasvinaḥ /",
  "GP12brndp2_u:10840": "satyaprakṛtayo devāḥ pañca vīrāḥ prakīrttitāḥ // BndP_2,71.260 //",
  "GP12brndp2_u:10841": "tisraḥ koṭyastu pautrāṇāṃ yādavānāṃ mahātmanām /",
  "GP12brndp2_u:10842": "sarvameva kulaṃ yacca varttante caiva ye kule // BndP_2,71.261 //",
  "GP12brndp2_u:10843": "viṣṇusteṣāṃ pramāṇe ca prabhutve ca vyavasthitaḥ /",
  "GP12brndp2_u:10844": "nideśasthāyibhistasya badhyante suramānuṣāḥ // BndP_2,71.262 //",
  "GP12brndp2_u:10845": "devāsurāhavahatā asurā ye mahābalāḥ /",
  "GP12brndp2_u:10846": "ihotpannā manuṣyeṣu bādhante te tu mānavān // BndP_2,71.263 //",
  "GP12brndp2_u:10847": "teṣāmutsādanārthāya utpannā yādave kule /",
  "GP12brndp2_u:10848": "samutpannaṃ kulaśataṃ yādavānāṃ mahātmanām // BndP_2,71.264 //",
  "GP12brndp2_u:10849": "iti prasūtirvṛṣṇīnāṃ samāsavyāsayogataḥ /",
  "GP12brndp2_u:10850": "kīrttitā kīrttanīyā sa kīrttisiddhimabhīpsatā // BndP_2,71.265 //",
  "GP12brndp2_u:10851": "iti śrībrahmāṇḍe mahāpurāṇe vāyuprokte madhyamabhāge tṛtīya upoddhātapade vṛṣṇivaṃśānukīrttanaṃ nāmaikasaptatitamo 'dhyāyaḥ // 71//",
  "GP12brndp2_u:10852": "_____________________________________________________________",
  "GP12brndp2_u:10853": "sūta uvāca",
  "GP12brndp2_u:10854": "manuṣyaprakṛtīndevānkīrtyamānānnibodhata /",
  "GP12brndp2_u:10855": "saṃkarṣaṇo vāsudevaḥ pradyumnaḥ sāṃba eva ca // BndP_2,72.1 //",
  "GP12brndp2_u:10856": "aniruddhaśca pañcaite vaṃśavīrāḥ prakīrttitāḥ /",
  "GP12brndp2_u:10857": "saptarṣyaḥ kuberaśca yajñe maṇivarastathā // BndP_2,72.2 //",
  "GP12brndp2_u:10858": "śālūkirnāradaścaiva vidvāndhanvantariśtathā /",
  "GP12brndp2_u:10859": "nandinaśca mahādevaḥ sālakāyana eva ca /",
  "GP12brndp2_u:10860": "ādideva stadā viṣṇurebhiśca saha daivataiḥ // BndP_2,72.3 //",
  "GP12brndp2_u:10861": "ṛṣaya ūcuḥ",
  "GP12brndp2_u:10862": "viṣṇuḥ kimarthaṃ saṃbhūtaḥ smṛtāḥ saṃbhūtayaḥ kati /",
  "GP12brndp2_u:10863": "bhaviṣyāḥ kati cānye ca prādurbhāvā mahātmanaḥ // BndP_2,72.4 //",
  "GP12brndp2_u:10864": "brahmakṣatreṣu śasteṣu kimarthamiha jāyate /",
  "GP12brndp2_u:10865": "punaḥ punarmanuṣyeṣu tannaḥ prabrūhi pṛcchatām // BndP_2,72.5 //",
  "GP12brndp2_u:10866": "vistareṇaiva sarvāṇi karmāṇi ripughātinaḥ // BndP_2,72.6 //",
  "GP12brndp2_u:10867": "śrotumicchāmahe samyagvada kṛṣṇasya dhīmataḥ /",
  "GP12brndp2_u:10868": "karmaṇāmānupūrvīṃ ca prādurbhāvāśca ye prabho // BndP_2,72.7 //",
  "GP12brndp2_u:10869": "yā vāsya prakṛtistāta tāṃ cāsmānvaktumarhasi /",
  "GP12brndp2_u:10870": "kathaṃ sa bhagavānviṣṇuḥ sureṣvariniṣūdanaḥ // BndP_2,72.8 //",
  "GP12brndp2_u:10871": "vasudevakule dhīmānvāsudevatvamāgataḥ /",
  "GP12brndp2_u:10872": "amarairāvṛtaṃ puṇyaṃ puṇyakṛdbhiralaṅkṛtam // BndP_2,72.9 //",
  "GP12brndp2_u:10873": "devalokaṃ kimutsṛjya martyalokamihāgataḥ /",
  "GP12brndp2_u:10874": "devamānuṣayornetā dhāturyaḥ prasavo hariḥ // BndP_2,72.10 //",
  "GP12brndp2_u:10875": "kimarthaṃ divyamātmānaṃ mānuṣye samaveśayat /",
  "GP12brndp2_u:10876": "yaścakraṃ varttayatyeko manuṣyāṇāṃ manomayam // BndP_2,72.11 //",
  "GP12brndp2_u:10877": "mānuṣye sa kathaṃ buddhiṃ cakre cakrabhṛtāṃ varaḥ /",
  "GP12brndp2_u:10878": "gopāyana yaḥ kurute jagataḥ sarvakālikam // BndP_2,72.12 //",
  "GP12brndp2_u:10879": "sa kathaṃ gāṃ gato viṣṇurgopatvamakarotprabhuḥ /",
  "GP12brndp2_u:10880": "mahābhūtāni bhūtātmā yo dadhāra cakāra ha // BndP_2,72.13 //",
  "GP12brndp2_u:10881": "śrīgarbhaḥ sa kathaṃ garbhe striyā bhūcarayā vṛtaḥ /",
  "GP12brndp2_u:10882": "yena lokānkramairjitvā saśrīkāstridaśāḥ kṛtāḥ // BndP_2,72.14 //",
  "GP12brndp2_u:10883": "sthāpitā jagato mārgāstrikramaṃ vapurāhṛtam /",
  "GP12brndp2_u:10884": "dadau jitāṃ vasumatīṃ surāṇāṃ surasattamaḥ // BndP_2,72.15 //",
  "GP12brndp2_u:10885": "yena saiṃhaṃ vapuḥ kṛtvā dvidhākṛtvā ca tatpunaḥ /",
  "GP12brndp2_u:10886": "pūrvadaityo mahāvīryo hiraṇyakaśipurhataḥ // BndP_2,72.16 //",
  "GP12brndp2_u:10887": "yaḥ purā hyanalo bhūtvā tvaurvaḥ saṃvarttako vibhuḥ /",
  "GP12brndp2_u:10888": "pātālasthor'ṇavagataḥ papau toyamayaṃ haviḥ // BndP_2,72.17 //",
  "GP12brndp2_u:10889": "sahasracaraṇaṃ devaṃ sahasrāṃśuṃ sahasraśaḥ /",
  "GP12brndp2_u:10890": "sahasraśirasaṃ devaṃ yamāhurvai yuge yuge // BndP_2,72.18 //",
  "GP12brndp2_u:10891": "nābhyaraṇyāṃ samudbhūtaṃ yasya paitāmahaṃ gṛham /",
  "GP12brndp2_u:10892": "ekārṇavagate loke tatpaṅkajamapaṅkajam // BndP_2,72.19 //",
  "GP12brndp2_u:10893": "yena te nihatā daityāḥ saṃgrāme tārakāmaye /",
  "GP12brndp2_u:10894": "sarvadevamayaṃ kṛtvā sarvāyudhadharaṃ vapuḥ // BndP_2,72.20 //",
  "GP12brndp2_u:10895": "mahābalena votsiktaḥ kālanemirnipātitaḥ /",
  "GP12brndp2_u:10896": "uttarāṃśe samudrasya kṣīrodasyāmṛtodadheḥ /",
  "GP12brndp2_u:10897": "yaḥ śeteśaśvataṃ yogamācchādya timiraṃ mahat // BndP_2,72.21 //",
  "GP12brndp2_u:10898": "surāraṇīgarbhamadhatta divyaṃ tapaḥprakarṣādaditiḥ purāyam /",
  "GP12brndp2_u:10899": "śakraṃ ca yo daityagaṇaṃ ca rūddhaṃ garbhāvamānena bhṛśaṃ cakāra ha // BndP_2,72.22 //",
  "GP12brndp2_u:10900": "padāni yo lokapadāni kṛtvā cakāra daityānsalileśayāṃstān /",
  "GP12brndp2_u:10901": "kṛtvā ca devāṃstridivasya devāṃścakre sureśaṃ puruhūtameva // BndP_2,72.23 //",
  "GP12brndp2_u:10902": "gārhapatyena vidhinā anvāhāryeṇa karmaṇā // BndP_2,72.24 //",
  "GP12brndp2_u:10903": "agnimāhavanīyaṃ ca vedīṃ caiva kuśaṃ sruvam /",
  "GP12brndp2_u:10904": "prokṣaṇīyaṃ śrutaṃ caiva āvabhṛthyaṃ tathaiva ca // BndP_2,72.25 //",
  "GP12brndp2_u:10905": "atharṣīṃścaiva yaścakre havyabhāgapradānmakhe /",
  "GP12brndp2_u:10906": "havyādāṃśca surāṃścakre kavyādāṃśca pitṝnapi /",
  "GP12brndp2_u:10907": "bhogārthaṃ yajñavidhinā yo yajño yajñakarmaṇi // BndP_2,72.26 //",
  "GP12brndp2_u:10908": "yūpānsamitsruvaṃ somaṃ pavitraṃ paridhīnapi /",
  "GP12brndp2_u:10909": "yajñiyāni ca dravyāṇi yajñiyāṃśca tathānalān // BndP_2,72.27 //",
  "GP12brndp2_u:10910": "sadasyānyajamānāṃśca hyaśvamedhānkratuttamān /",
  "GP12brndp2_u:10911": "vicitrānrājasūyadīnpārameṣṭhyena karmaṇā // BndP_2,72.28 //",
  "GP12brndp2_u:10912": "udgātrādīṃśca yaḥ kṛtvā yajñāṃllokānanukramam /",
  "GP12brndp2_u:10913": "kṣaṇā nimeṣāḥ kāṣṭhāśca kalāstraikālyameva ca // BndP_2,72.29 //",
  "GP12brndp2_u:10914": "muhūrttāstithayo māsā dinaṃ saṃvatsaraṃ tathā /",
  "GP12brndp2_u:10915": "ṛtavaḥ kālayogāśca pramāṇaṃ trividhaṃ triṣu // BndP_2,72.30 //",
  "GP12brndp2_u:10916": "āyuḥ kṣetrāṇyatha balaṃ kṣaṇaṃ yadrūpasauṣṭhavam /",
  "GP12brndp2_u:10917": "medhāvitvaṃ ca śauryaṃ ca śāstrasyeva ca pāraṇam // BndP_2,72.31 //",
  "GP12brndp2_u:10918": "trayo varṇāstrayo lokāstraividyaṃ pāvakāstrayaḥ /",
  "GP12brndp2_u:10919": "traikālyaṃ trīṇi karmāṇi tisro mātrā guṇāstrayaḥ // BndP_2,72.32 //",
  "GP12brndp2_u:10920": "sṛṣṭā lokeśvarāścaiva yena yena ca karmaṇā /",
  "GP12brndp2_u:10921": "sarvabhūtagaṇāḥ sṛṣṭāḥ sarvabhūtagaṇātmanā // BndP_2,72.33 //",
  "GP12brndp2_u:10922": "kṣaṇaṃ saṃdhāya pūrveṇa yogena ramate ca yaḥ /",
  "GP12brndp2_u:10923": "gatāgatānāṃ yo netā sarvatra vividheśvaraḥ // BndP_2,72.34 //",
  "GP12brndp2_u:10924": "yo gatirddharmayuktānāmagatiḥ pāpakarmaṇām /",
  "GP12brndp2_u:10925": "cāturvarṇyasya prabhavaścāturvarṇyasya rakṣitā // BndP_2,72.35 //",
  "GP12brndp2_u:10926": "cāturvidyasya yo vettā cāturāśamyasaṃśrayaḥ /",
  "GP12brndp2_u:10927": "digantaraṃ nabho bhūmirāpo vāyurvibhāvasuḥ // BndP_2,72.36 //",
  "GP12brndp2_u:10928": "candrasūryadvayaṃ jyotiryugeśāḥ kṣaṇadācarāḥ /",
  "GP12brndp2_u:10929": "yaḥ paraṃ śruyate devo yaḥ paraṃ śrūyate tapaḥ // BndP_2,72.37 //",
  "GP12brndp2_u:10930": "yaḥ paraṃ tamasaḥ prāhuryaḥ paraṃ paramātmavān /",
  "GP12brndp2_u:10931": "ādityādistu yo devo yaśca daityāntako vibhuḥ // BndP_2,72.38 //",
  "GP12brndp2_u:10932": "yugānteṣvantako yaśca yaśca lokāntakāntakaḥ /",
  "GP12brndp2_u:10933": "seturyo lokasetūnāṃ medho yo madhyakarmaṇām // BndP_2,72.39 //",
  "GP12brndp2_u:10934": "vedyo yo vedaviduṣāṃ prabhuryaḥ prabhavātmanām /",
  "GP12brndp2_u:10935": "somabhūtastu bhūtānāmagnibhūto 'gnivarcasām // BndP_2,72.40 //",
  "GP12brndp2_u:10936": "manuṣyāṇāṃ manurbhūtastapobhūtastapasvinām /",
  "GP12brndp2_u:10937": "vinayo nayatṛptānāṃ tejastejasvināmapi // BndP_2,72.41 //",
  "GP12brndp2_u:10938": "vigraho vigrahāṇāṃ yo gatirgatimatāmapi /",
  "GP12brndp2_u:10939": "ākāśaprabhavo vāyurvāyuprāṇo hutāśanaḥ // BndP_2,72.42 //",
  "GP12brndp2_u:10940": "devā hutāśanaprāṇāḥ prāṇo 'gnermadhusūdanaḥ /",
  "GP12brndp2_u:10941": "rasācchoṇitasaṃbhūtiḥ śoṇitānmāsamucyate // BndP_2,72.43 //",
  "GP12brndp2_u:10942": "māṃsātta medaso janma medaso 'sthi nirucyate /",
  "GP12brndp2_u:10943": "asyno majjā samabhavanmajjātaḥ śukrasaṃbhavaḥ // BndP_2,72.44 //",
  "GP12brndp2_u:10944": "śukrādgarbhaḥ samābhava drasamūlena karmaṇā /",
  "GP12brndp2_u:10945": "tatrāpāṃ prathamāvāpaḥ sa saumyo rāśirucyate // BndP_2,72.45 //",
  "GP12brndp2_u:10946": "garbho 'śmasaṃbhavo jñeyo dvitīyo rāśirucyate /",
  "GP12brndp2_u:10947": "śukraṃ somātmakaṃ vidyādārttavaṃ pāvakātmakam // BndP_2,72.46 //",
  "GP12brndp2_u:10948": "bhāvau rasānugāvetau vīrye ca śaśipāvakau /",
  "GP12brndp2_u:10949": "kaphavarge bhavecchukraṃ pittavarge ca śoṇitam // BndP_2,72.47 //",
  "GP12brndp2_u:10950": "kaphasya tdṛdayaṃ sthānaṃ nābhyāṃ pittaṃ pratiṣṭhitam /",
  "GP12brndp2_u:10951": "dehasya madhye tdṛdayaṃ sthānaṃ tu manasaḥ smṛtam // BndP_2,72.48 //",
  "GP12brndp2_u:10952": "nābhiścodara saṃsthā tu tatra devo hutāśanaḥ /",
  "GP12brndp2_u:10953": "manaḥ prajāpatirjñeyaḥ kaphaḥ somo vibhāvyate // BndP_2,72.49 //",
  "GP12brndp2_u:10954": "pittamagniḥ smṛto hyetadagnīṣomātmakaṃ jagat /",
  "GP12brndp2_u:10955": "evaṃ pravarttite garbhe vṛtte karkandhusaṃnibhe // BndP_2,72.50 //",
  "GP12brndp2_u:10956": "vāyuḥ praveśanaṃ cakre saṃgataḥ paramātmanā /",
  "GP12brndp2_u:10957": "sa pañcadhā śarīrastho vidyate varddhayetpunaḥ // BndP_2,72.51 //",
  "GP12brndp2_u:10958": "prāṇāpānau samānaśca hyudāno vyāna eva ca /",
  "GP12brndp2_u:10959": "prāṇo 'sya paramātmānaṃ varddhayanparivarttate // BndP_2,72.52 //",
  "GP12brndp2_u:10960": "apānaḥ paścimaṃ kāyamu dāno 'rddhaṃ śarīriṇaḥ /",
  "GP12brndp2_u:10961": "vyāno vyānīyate yena samānaḥ sarvasaṃdhiṣu // BndP_2,72.53 //",
  "GP12brndp2_u:10962": "bhūtāvāptistatastasya jāyatendriyagocarā /",
  "GP12brndp2_u:10963": "pṛthivī vāyurākāśamāpo jyotiśca pañcamam // BndP_2,72.54 //",
  "GP12brndp2_u:10964": "sarvedriyaniviṣṭāste svasvayogaṃ pracakrire /",
  "GP12brndp2_u:10965": "pārthivaṃ dehamāhustu prāṇātmānaṃ ca mārutam // BndP_2,72.55 //",
  "GP12brndp2_u:10966": "chidrāṇyākāśayonīni jalātsrāvaḥ pravarttate /",
  "GP12brndp2_u:10967": "jyotiścakṣuṣi koṣṭho 'smātteṣāṃ yannāmataḥ smṛtam // BndP_2,72.56 //",
  "GP12brndp2_u:10968": "saṃgrāhya viṣayāṃścaiva yasya vīryātpravartitāḥ /",
  "GP12brndp2_u:10969": "ityetānpuruṣaḥ sarvānsṛjatyekaḥ sanātanaḥ // BndP_2,72.57 //",
  "GP12brndp2_u:10970": "naidhane 'sminkathaṃ loke naratvaṃ viṣṇurāgataḥ /",
  "GP12brndp2_u:10971": "eṣa naḥ saṃśayo dhīmanneṣa vai vismayo mahān // BndP_2,72.58 //",
  "GP12brndp2_u:10972": "kathaṃ gatirgatimatāmāpanno mānuṣīṃ tanum /",
  "GP12brndp2_u:10973": "śrotumicchāmahe viṣṇoḥ karmāṇi ca yathākramam // BndP_2,72.59 //",
  "GP12brndp2_u:10974": "āścaryaṃ paramaṃ viṣṇurvedairdevaścai kathyate /",
  "GP12brndp2_u:10975": "viṣṇorutpattimāścaya kathayasva mahāmate // BndP_2,72.60 //",
  "GP12brndp2_u:10976": "etadāścaryamākhyātaṃ kathyatāṃ vai sukhāvaham /",
  "GP12brndp2_u:10977": "prakhyātabalavīryasya prādurbhāvanmahātmanaḥ /",
  "GP12brndp2_u:10978": "karmaṇāścaryabhūtasya viṣṇoḥ sattvamihocyate // BndP_2,72.61 //",
  "GP12brndp2_u:10979": "sūta uvāca",
  "GP12brndp2_u:10980": "ahaṃ vaḥ kīrttayiṣyāmi prādurbhāvaṃ mahātmanaḥ // BndP_2,72.62 //",
  "GP12brndp2_u:10981": "yathā babhūva bhagavānmānuṣeṣu mahātapāḥ /",
  "GP12brndp2_u:10982": "bhṛgustrīvadhadoṣeṇa bhṛguśāpena mānuṣe // BndP_2,72.63 //",
  "GP12brndp2_u:10983": "jāyate ca yugānteṣu devakāryārthasiddhaye /",
  "GP12brndp2_u:10984": "tasya divyāṃ tanuṃ viṣṇorgadato me nibodhata // BndP_2,72.64 //",
  "GP12brndp2_u:10985": "yugadharme parāvṛtte kāle ca śithile prabhuḥ /",
  "GP12brndp2_u:10986": "karttuṃ dharmavyavasthānaṃ jāyate mānuṣeṣviha /",
  "GP12brndp2_u:10987": "bhṛgoḥ śāpanimittena devāsurakṛtena ca // BndP_2,72.65 //",
  "GP12brndp2_u:10988": "ṛṣaya ūcuḥ",
  "GP12brndp2_u:10989": "kathaṃ devāsurakṛte tadvyāhāramavāptavān /",
  "GP12brndp2_u:10990": "etadveditumicchāmo vṛttaṃ devāsuraṃ katham // BndP_2,72.66 //",
  "GP12brndp2_u:10991": "sūta uvāca",
  "GP12brndp2_u:10992": "devāsuraṃ yathāvṛttaṃ bruvatastannibodhata // BndP_2,72.67 //",
  "GP12brndp2_u:10993": "hiraṇyakaśipurdaityastrailokyaṃ prākpraśāsati /",
  "GP12brndp2_u:10994": "balinādhiṣṭhitaṃ rājyaṃ punarlokatraye kramāt // BndP_2,72.68 //",
  "GP12brndp2_u:10995": "sakhyamāsītparaṃ teṣāṃ devānāmasuraiḥ saha /",
  "GP12brndp2_u:10996": "yugākhyā daśa saṃpūrṇā hyāsīdavyāhataṃ jagat // BndP_2,72.69 //",
  "GP12brndp2_u:10997": "nideśasthāyinaścaiva tayordevāsurābhavan /",
  "GP12brndp2_u:10998": "baddhe balau vivādo 'tha saṃpravṛttaḥ sudāruṇaḥ // BndP_2,72.70 //",
  "GP12brndp2_u:10999": "devāsurāṇāṃ ca tadā ghoraḥ kṣayakaro mahān /",
  "GP12brndp2_u:11000": "teṣāṃ dvīpanimittaṃ vai saṃgrāmā bahavo 'bhaven // BndP_2,72.71 //",
  "GP12brndp2_u:11001": "varāhe 'smindaśa dvau ca ṣaṇḍāmarkāntagāḥ smṛtāḥ /",
  "GP12brndp2_u:11002": "nāmatastu samāsena śṛṇudhvaṃ tānvivakṣataḥ // BndP_2,72.72 //",
  "GP12brndp2_u:11003": "prathamo nārasiṃhastu dvitīyaścāpi vāmanaḥ /",
  "GP12brndp2_u:11004": "tṛtīyaḥ sa tu vārāhaścaturtho 'mṛtamanthanaḥ // BndP_2,72.73 //",
  "GP12brndp2_u:11005": "saṃgrāmaḥ pañcamaścaiva sughorastārakāmayaḥ /",
  "GP12brndp2_u:11006": "ṣaṣṭho hyāḍībakasteṣāṃ saptamastraipuraḥ smṛtaḥ // BndP_2,72.74 //",
  "GP12brndp2_u:11007": "andhakāro 'ṣṭamasteṣāṃ dhvajaśca navamaḥ smṛtaḥ /",
  "GP12brndp2_u:11008": "vārtraśca daśamo ghorastato hālāhalaḥ smṛtaḥ // BndP_2,72.75 //",
  "GP12brndp2_u:11009": "smṛto dvādaśakasteṣāṃ ghoraḥ kolāhalo 'paraḥ /",
  "GP12brndp2_u:11010": "hiraṇyakaśipurdaityo narasiṃhena sūditaḥ // BndP_2,72.76 //",
  "GP12brndp2_u:11011": "vāmanena balirbaddhastrailokyākramaṇe kṛte /",
  "GP12brndp2_u:11012": "hiraṇyākṣo hato dvandve prativāde ca daivate // BndP_2,72.77 //",
  "GP12brndp2_u:11013": "mahābalo mahāsattvaḥ saṃgrāmeṣvaparājitaḥ /",
  "GP12brndp2_u:11014": "daṃṣṭrayā tu varāheṇa sa daityastu dvidhākṛtaḥ // BndP_2,72.78 //",
  "GP12brndp2_u:11015": "prahlādo nirjito yuddhe indreṇāmṛtamanthane /",
  "GP12brndp2_u:11016": "virocanastu prāhlādirnityamindravadhodyataḥ // BndP_2,72.79 //",
  "GP12brndp2_u:11017": "indreṇaiva sa vikramya nihatastārakāmaye /",
  "GP12brndp2_u:11018": "bhavādavadhyatāṃ prāpya viśeṣāstrādibhistu yaḥ // BndP_2,72.80 //",
  "GP12brndp2_u:11019": "sa jaṃbho nihataḥ ṣaṣṭhe śakrāviṣṭena viṣṇunā /",
  "GP12brndp2_u:11020": "aśaknuvatsu deveṣu paraṃ soḍhumadaivatam // BndP_2,72.81 //",
  "GP12brndp2_u:11021": "nihatā dānavāḥ sarve tripure tryaṃbakeṇa tu /",
  "GP12brndp2_u:11022": "atha daityāḥ surāścaiva rākṣasāstvandhakārike // BndP_2,72.82 //",
  "GP12brndp2_u:11023": "jitā devamanuṣyeste pitṛbhiścaiva saṃgatāḥ /",
  "GP12brndp2_u:11024": "savṛtrāndānavāṃścaiva saṃgatānkṛtsnaśaśca tān // BndP_2,72.83 //",
  "GP12brndp2_u:11025": "jaghne viṣṇusahāyena mahendrastena varddhitaḥ /",
  "GP12brndp2_u:11026": "hato dhvaje mahendreṇa mayāchatraśca yogavit // BndP_2,72.84 //",
  "GP12brndp2_u:11027": "dhvajalakṣaṃ samāviśya vipracittiḥ mahānujaḥ /",
  "GP12brndp2_u:11028": "daityāṃśca dānavāṃścaiva saṃhatānkṛtsnaśaśca tān // BndP_2,72.85 //",
  "GP12brndp2_u:11029": "jayaddhālāhale sarvairdevaiḥ parivṛto vṛṣā /",
  "GP12brndp2_u:11030": "rajiḥ kolāhale sarvāndaityānparivṛto 'jayat // BndP_2,72.86 //",
  "GP12brndp2_u:11031": "yajñasyāvabhṛthe jitvā ṣaṇḍāmakārai tu daivataiḥ /",
  "GP12brndp2_u:11032": "ete devāsurā vṛttāḥ saṃgrāmā dvādaśaiva tu // BndP_2,72.87 //",
  "GP12brndp2_u:11033": "surāsurakṣayakarāḥ prajānā maśivaśca ha /",
  "GP12brndp2_u:11034": "hiraṇyakaśipū rājā varṣāṇāmarbudaṃ babhau // BndP_2,72.88 //",
  "GP12brndp2_u:11035": "tathā śatasahasrāṇi hyadhikāni dvisaphatiḥ /",
  "GP12brndp2_u:11036": "aśītiśca sahasrāṇi trailokyasyeśvaro 'bhavat // BndP_2,72.89 //",
  "GP12brndp2_u:11037": "pāraṃparyeṇa rājā tu balirvarṣārbudhaṃ punaḥ /",
  "GP12brndp2_u:11038": "ṣaṣṭiścaiva sahasrāṇi triṃśacca niyutāni ca // BndP_2,72.90 //",
  "GP12brndp2_u:11039": "bale rājyādhikārastu yāvatkālaṃ babhūva ha /",
  "GP12brndp2_u:11040": "prahlādo nirjito 'bhūcca tāvatkālaṃ sahāsuraiḥ // BndP_2,72.91 //",
  "GP12brndp2_u:11041": "indrāstrayaste vikhyātā hyasurāṇāṃ mahau jasaḥ /",
  "GP12brndp2_u:11042": "daityasaṃsthamidaṃ sarvamāsīddaśayugaṃ kila // BndP_2,72.92 //",
  "GP12brndp2_u:11043": "aśapattu tataḥ śukro rāṣṭraṃ daśayugaṃ punaḥ /",
  "GP12brndp2_u:11044": "trailokyamidamavyagraṃ mahendro hyabhyayādbaleḥ // BndP_2,72.93 //",
  "GP12brndp2_u:11045": "prahlādasya hṛte tasmiṃstrailokye kālaparyayāt /",
  "GP12brndp2_u:11046": "paryāyeṇaiva saṃprāptaṃ trailokyaṃ pākaśāsanam // BndP_2,72.94 //",
  "GP12brndp2_u:11047": "tato 'surānparityajya yajño devānupāgamat /",
  "GP12brndp2_u:11048": "yajñe devānatha gate kāvyaṃ te hyasurāṃ bruvan // BndP_2,72.95 //",
  "GP12brndp2_u:11049": "kiṃ tanno miṣatāṃ rāṣṭraṃ tyaktvā yajñaḥ surāngataḥ /",
  "GP12brndp2_u:11050": "sthātuṃ na śakrumo hyadya praviśāma rasātalam // BndP_2,72.96 //",
  "GP12brndp2_u:11051": "evamukto 'bravīdetānviṣaṇṇaḥ sāṃtvayangirā /",
  "GP12brndp2_u:11052": "mābhaiṣṭa dhārayiṣyāmi tejasā svena vaḥ surāḥ // BndP_2,72.97 //",
  "GP12brndp2_u:11053": "vṛṣṭiroṣadhayaścaiva rasā vastu ca yatparam /",
  "GP12brndp2_u:11054": "kṛtsnāni hyapi tiṣṭhantu pāpasteṣāṃ sureṣu vai // BndP_2,72.98 //",
  "GP12brndp2_u:11055": "yuṣmadarthaṃ pradāsyāmi tatsarva dhāryate mayā /",
  "GP12brndp2_u:11056": "tato devāsurāndṛṣṭvā dhṛtānkāvyena dhīmatā // BndP_2,72.99 //",
  "GP12brndp2_u:11057": "amantrayaṃstadā te vai saṃvighnā vijigīṣayā /",
  "GP12brndp2_u:11058": "eṣa kāvya idaṃ sarvaṃ vyāvarttayati no balāt // BndP_2,72.100 //",
  "GP12brndp2_u:11059": "sādhu gacchāmahe tūrṇaṃ yāvannāpyāyayettu tān /",
  "GP12brndp2_u:11060": "prasahya hatvā śiṣṭāṃstu pātālaṃ prāpayāmahe // BndP_2,72.101 //",
  "GP12brndp2_u:11061": "tato devāstu saṃrabdhā dānavānabhisṛtya vai /",
  "GP12brndp2_u:11062": "jaghnustairvadhyamānāste kāvyamevābhidudruvuḥ // BndP_2,72.102 //",
  "GP12brndp2_u:11063": "tataḥ kāvyastu tāndṛṣṭvā tūrṇaṃ devairabhidrutān /",
  "GP12brndp2_u:11064": "samārakṣata saṃtrastāndevebhyastānditeḥ sutān // BndP_2,72.103 //",
  "GP12brndp2_u:11065": "kāvyo dṛṣṭvā sthitāndevāṃstatra daivamacintayat /",
  "GP12brndp2_u:11066": "tānuvāca tato dhyātvā pūrvavṛttamanusmaran // BndP_2,72.104 //",
  "GP12brndp2_u:11067": "trailokyaṃ vijitaṃ sarvaṃ vāmanena tribhiḥkramaiḥ /",
  "GP12brndp2_u:11068": "balirbaddho hato jaṃbho nihataśca virocanaḥ // BndP_2,72.105 //",
  "GP12brndp2_u:11069": "mahāsurā dvādaśasu saṃgrāmeṣu surairhatāḥ /",
  "GP12brndp2_u:11070": "taistairupāyairbhūyiṣṭhā nihatā ye pradhānataḥ // BndP_2,72.106 //",
  "GP12brndp2_u:11071": "kiñcicchiṣṭāstu vai yūyaṃ yuddhe svalpe tu vai svayam /",
  "GP12brndp2_u:11072": "nītiṃ vo hi vidhāsyāmi kālaḥ kaścitpratīkṣyatām // BndP_2,72.107 //",
  "GP12brndp2_u:11073": "yāsyāmyahaṃ mahādevaṃ mantrārthe vijayāya ca /",
  "GP12brndp2_u:11074": "agnimāpyāyayeddhotā metraireṣa dahiṣyati // BndP_2,72.108 //",
  "GP12brndp2_u:11075": "tato yāsyāmyahaṃ devaṃ mantrārthe nīlalohitam /",
  "GP12brndp2_u:11076": "yuṣmānanugrahīṣyāmi punaḥ paścādihāgataḥ // BndP_2,72.109 //",
  "GP12brndp2_u:11077": "yūyaṃ tapaścaradhvaṃ vai saṃvṛtā valkalairvane /",
  "GP12brndp2_u:11078": "na vai devā vādhiṣyanti yāvadāgamanaṃ mama // BndP_2,72.110 //",
  "GP12brndp2_u:11079": "apratīpāṃstato mantrāndevātprāpya maheśvarāt /",
  "GP12brndp2_u:11080": "yotsyāmahe punardevāṃstataḥ prāpsyatha vai jayam // BndP_2,72.111 //",
  "GP12brndp2_u:11081": "tataste kṛtasaṃvādā devānūcustato 'surāḥ /",
  "GP12brndp2_u:11082": "nyastaśastrā vayaṃ sarve lokānyūyaṃ kramantu vai // BndP_2,72.112 //",
  "GP12brndp2_u:11083": "vayaṃ tapaścariṣyāmaḥ saṃvṛttā valkalairvane /",
  "GP12brndp2_u:11084": "prahlādasya vacaḥ śrutvā satyānuvyātdṛtaṃ tu tat // BndP_2,72.113 //",
  "GP12brndp2_u:11085": "tato devā nyavarttanta vijvarā muditāśca ha /",
  "GP12brndp2_u:11086": "nyastaśastreṣu daityeṣu svānvai jagmuryathāgatān // BndP_2,72.114 //",
  "GP12brndp2_u:11087": "tatastānabravītkāvyaḥ kañcitkālaṃ pratīkṣyatām /",
  "GP12brndp2_u:11088": "nirutsukāstapoyuktāḥ kālaḥ kāryārthasādhakaḥ // BndP_2,72.115 //",
  "GP12brndp2_u:11089": "piturmamāśramasthā vai saṃpratīkṣata dānavāḥ /",
  "GP12brndp2_u:11090": "sa saṃdiśyasurānkāvyo mahodevaṃ prapadya ca // BndP_2,72.116 //",
  "GP12brndp2_u:11091": "praṇamyaivamuvācāyaṃ jagatprabhavamīśvaram /",
  "GP12brndp2_u:11092": "mantrānicchāmi he deva ye na saṃti bṛhaspatau // BndP_2,72.117 //",
  "GP12brndp2_u:11093": "parābhavāya devānāmasureṣvabhayāvahān /",
  "GP12brndp2_u:11094": "evamukto 'bravīddevo mantrānicchasi vai dvija // BndP_2,72.118 //",
  "GP12brndp2_u:11095": "vrataṃ cara mayoddiṣṭaṃ brahmacārī samāhitaḥ /",
  "GP12brndp2_u:11096": "pūrmaṃ varṣasahasraṃ vai kuṇḍadhūmamavākśirāḥ // BndP_2,72.119 //",
  "GP12brndp2_u:11097": "yadi pāsyati bhadraṃ te matto mantramavāpsyasi /",
  "GP12brndp2_u:11098": "tathokto devadevena sa śukrastu mahātapāḥ // BndP_2,72.120 //",
  "GP12brndp2_u:11099": "pādau saṃspṛśya devasya bāḍhamityabhāṣata /",
  "GP12brndp2_u:11100": "vrataṃ carāmyahaṃ deva yathoddiṣṭo 'smi vaiprabho // BndP_2,72.121 //",
  "GP12brndp2_u:11101": "tato niyukto devena kuṇḍadhāro 'sya dhūmakṛt /",
  "GP12brndp2_u:11102": "asurāṇāṃ hitārthāya tasmiñchukre gate tadā // BndP_2,72.122 //",
  "GP12brndp2_u:11103": "mantrārthaṃ tatra vasati brahma caryaṃ maheśvare /",
  "GP12brndp2_u:11104": "tadbuddhvā nītipūrvaṃ tu rāṣṭraṃ nyastaṃ tadāsuraiḥ // BndP_2,72.123 //",
  "GP12brndp2_u:11105": "tasmiñchidre tadāmarṣāddevāstānsamabhidravan /",
  "GP12brndp2_u:11106": "pragṛhītāyudhāḥ sarve bṛhaspatipurogamāḥ // BndP_2,72.124 //",
  "GP12brndp2_u:11107": "dṛṣṭvāsuragaṇā devānpragṛhītāyudhānpunaḥ /",
  "GP12brndp2_u:11108": "utpetuḥ sahasā sarve saṃtrastāste tato 'bhavan // BndP_2,72.125 //",
  "GP12brndp2_u:11109": "nyaste śastre 'bhaye datte hyācārye vratamāsthite /",
  "GP12brndp2_u:11110": "saṃtyajya samayaṃ devāste sapatnajighāṃsavaḥ // BndP_2,72.126 //",
  "GP12brndp2_u:11111": "anācāryāstu bhadraṃ vo viśvastāstapase sthitāḥ /",
  "GP12brndp2_u:11112": "cīravalkājinadharā niṣkriyā niṣparigrahāḥ // BndP_2,72.127 //",
  "GP12brndp2_u:11113": "raṇe vijetuṃ devānvai na śakṣyāmaḥ kathañcana /",
  "GP12brndp2_u:11114": "ayuddhena prapadyāmaḥ śaraṇaṃ kāvyamātaram // BndP_2,72.128 //",
  "GP12brndp2_u:11115": "prāpadyanta tato bhītāstayā caiva tadābhayam /",
  "GP12brndp2_u:11116": "dattaṃ teṣāṃ tu bhītānāṃ daityānāmabhayārthinām // BndP_2,72.129 //",
  "GP12brndp2_u:11117": "tayā cābhyupapannāṃstāndṛṣṭvā devāstadāsurān /",
  "GP12brndp2_u:11118": "abhijaghnuḥ prasahyaitānvicārya ca balābalam // BndP_2,72.130 //",
  "GP12brndp2_u:11119": "tata stānvadhyamānāṃstu devairdṛṣṭvāsurāṃstadā /",
  "GP12brndp2_u:11120": "devī kruddhābravīdenānanindratvaṃ karomyaham // BndP_2,72.131 //",
  "GP12brndp2_u:11121": "saṃstabhya śīghraṃ saṃraṃbhādindraṃ sābhyacarattataḥ /",
  "GP12brndp2_u:11122": "tataḥ saṃstaṃbhitaṃ dṛṣṭvā śakraṃ devāstu mūḍhavat // BndP_2,72.132 //",
  "GP12brndp2_u:11123": "vyadravanta tato bhītā dṛṣṭvā śakraṃ vaśīkṛtam /",
  "GP12brndp2_u:11124": "gateṣu surasaṃgheṣu viṣmurindramabhāṣata // BndP_2,72.133 //",
  "GP12brndp2_u:11125": "māṃ tvaṃ praviśa bhadraṃ te neṣyāmi tvāṃ sureśvara /",
  "GP12brndp2_u:11126": "evamuktastato viṣṇuḥ praviveśa purandaraḥ // BndP_2,72.134 //",
  "GP12brndp2_u:11127": "viṣmunā rakṣitaṃ dṛṣṭvā devī kruddhā vaco 'vadat /",
  "GP12brndp2_u:11128": "eṣā tvāṃ viṣṇunā sārddha dahāmi maghavanbalāt // BndP_2,72.135 //",
  "GP12brndp2_u:11129": "miṣatā sarvabhūtānāṃ dṛśyatāṃ me tapobalam /",
  "GP12brndp2_u:11130": "tayābhibhūtau tau devāvindrāviṣṇū jajalpatuḥ // BndP_2,72.136 //",
  "GP12brndp2_u:11131": "kathaṃ mucyeva sahitau viṣṇurindramabhāṣata /",
  "GP12brndp2_u:11132": "indro 'bravījjahi hyenāṃ yāvanno na dahe dvibho // BndP_2,72.137 //",
  "GP12brndp2_u:11133": "viśeṣeṇābhibhūto 'hamimāṃ tajjahi māciram /",
  "GP12brndp2_u:11134": "tataḥ samīkṣya tāṃ viṣṇuḥ strīvadhaṃ karttumāsthitaḥ // BndP_2,72.138 //",
  "GP12brndp2_u:11135": "abhidhyāya tataśśakramāpannaṃ satvaraṃ prabhuḥ /",
  "GP12brndp2_u:11136": "tasyāḥ saṃtvaramāṇāyāḥ śīghraṅkārī murārihā // BndP_2,72.139 //",
  "GP12brndp2_u:11137": "tridhā viṣṇustato devaḥ krūraṃ buddhvā cikīrṣitam /",
  "GP12brndp2_u:11138": "kruddhastadastramāvidhya śiraściccheda mādhavaḥ // BndP_2,72.140 //",
  "GP12brndp2_u:11139": "taṃ dṛṣṭvā strīvadhaṃ ghoraṃ cukopa bhṛgurīśvaraḥ /",
  "GP12brndp2_u:11140": "tato 'bhiśapto bhṛguṇā viṣṇurbhāryāvadhe tadā // BndP_2,72.141 //",
  "GP12brndp2_u:11141": "yasmātte jānatā dharmamavadhyā strī niṣūditā /",
  "GP12brndp2_u:11142": "tasmāttvaṃ saptakṛtvo vai manuṣyeṣu prapadyase // BndP_2,72.142 //",
  "GP12brndp2_u:11143": "tatastenābhiśāpena naṣṭe dharme punaḥ punaḥ /",
  "GP12brndp2_u:11144": "sarvaloka hitārthāya jāyate mānuṣeṣviha // BndP_2,72.143 //",
  "GP12brndp2_u:11145": "anuvyāhṛtya viṣmuṃ sa tadādāya śiraḥ svayam /",
  "GP12brndp2_u:11146": "samānīya tataḥ kāye samāyojyedamabravīt // BndP_2,72.144 //",
  "GP12brndp2_u:11147": "etāṃ tvāṃ viṣṇunā satyaṃ hatāṃ saṃjīvayāmyaham /",
  "GP12brndp2_u:11148": "yadi kṛtsno mayā dharmaścarito jñāyate 'pi vā // BndP_2,72.145 //",
  "GP12brndp2_u:11149": "tena satyena jīvasva yadi satyaṃ bravīmyaham /",
  "GP12brndp2_u:11150": "satyābhivyahṛtāttasya devī saṃjīvitā tadā // BndP_2,72.146 //",
  "GP12brndp2_u:11151": "tadā tāṃ prokṣya śītābhiradbhirjīveti so 'bravīt /",
  "GP12brndp2_u:11152": "tatastāṃ sarvabhūtānāṃ dṛṣṭvā suptotthitāmiva // BndP_2,72.147 //",
  "GP12brndp2_u:11153": "sādhusādhvityadṛśyānāṃ vācastāḥ sasvanurdiśaḥ /",
  "GP12brndp2_u:11154": "dṛṣṭvā saṃjīvitāmevaṃ devīṃ tāṃ bhṛguṇā tadā // BndP_2,72.148 //",
  "GP12brndp2_u:11155": "miṣatāṃ sarvabhūtānāṃ tadadbhutamivābhavat /",
  "GP12brndp2_u:11156": "asaṃbhrāntena bhṛguṇā patnī saṃjīvitāṃ tataḥ // BndP_2,72.149 //",
  "GP12brndp2_u:11157": "dṛṣṭvā śakro na lebhe 'tha śarma kāvyabhayāttataḥ /",
  "GP12brndp2_u:11158": "prajāgare tataścendro jayantīmātmanaḥ sutām // BndP_2,72.150 //",
  "GP12brndp2_u:11159": "provāca matimānvākyaṃ svāṃ kanyāṃ pākaśāsanaḥ /",
  "GP12brndp2_u:11160": "eṣa kāvyo hyanindrāya carate dāruṇaṃ tapaḥ // BndP_2,72.151 //",
  "GP12brndp2_u:11161": "tenāhaṃ vyākulaḥ putri kṛto dhṛtimanā dṛḍham /",
  "GP12brndp2_u:11162": "gaccha saṃbhāvayasvainaṃ śramāpanayanaiḥ śubhe // BndP_2,72.152 //",
  "GP12brndp2_u:11163": "taistairmano 'nukūlaiśca hyupacārairatadritā /",
  "GP12brndp2_u:11164": "devī sārīndraduhitā jayantī śubhacāriṇī // BndP_2,72.153 //",
  "GP12brndp2_u:11165": "susvarūpadharāgāttaṃ durvahaṃ vratamāsthitam /",
  "GP12brndp2_u:11166": "pitrā yathoktaṃ vākyaṃ sā kāvye kṛtavatī tadā // BndP_2,72.154 //",
  "GP12brndp2_u:11167": "gīrbhiścaivānukūlābhiḥ stuvantī valgubhāṣiṇī /",
  "GP12brndp2_u:11168": "gātrasaṃvāhanaiḥ kāle sevamānā tvacāsukhaiḥ // BndP_2,72.155 //",
  "GP12brndp2_u:11169": "śuśrūṣantyanukūlā ca uvāsa bahulāḥ samāḥ /",
  "GP12brndp2_u:11170": "pūrṇaṃ dhūmavrate cāpi ghore varṣasahasrake // BndP_2,72.156 //",
  "GP12brndp2_u:11171": "vareṇa cchandayāmāsa kāvyaṃ prīto 'bhavastadā /",
  "GP12brndp2_u:11172": "evaṃ vrataṃ tvayaikena cīrṇaṃ nānyena kena cit // BndP_2,72.157 //",
  "GP12brndp2_u:11173": "tasmāttvaṃ tapasā buddhyā śrutena ca balena ca /",
  "GP12brndp2_u:11174": "tejasā vāpi vibudhānsarvānabhibhaviṣyasi // BndP_2,72.158 //",
  "GP12brndp2_u:11175": "yacca kiñcinmamabrahma vidyate bhṛgunandana /",
  "GP12brndp2_u:11176": "sāṃga ca sarahasyaṃ ca yajñopaniṣadastathā // BndP_2,72.159 //",
  "GP12brndp2_u:11177": "pratibhāti te sarvaṃ tadvācyaṃ tu na kasyacit /",
  "GP12brndp2_u:11178": "sarvābhibhāvī tena tvaṃ dvijaśreṣṭho bhaviṣyasi // BndP_2,72.160 //",
  "GP12brndp2_u:11179": "evaṃ dattvā varaṃ tasyai bhārgavāya bhavaḥ punaḥ /",
  "GP12brndp2_u:11180": "prajeśatvaṃ dhaneśatvamavadhyatvaṃ ca vai dadau // BndP_2,72.161 //",
  "GP12brndp2_u:11181": "etāṃllabdhvā varānkāvyaḥ saṃprahṛṣṭatanūruhaḥ /",
  "GP12brndp2_u:11182": "harṣātprādurbabhau tasya divyaṃ stotraṃ maheśituḥ // BndP_2,72.162 //",
  "GP12brndp2_u:11183": "tadā tiryaksthitastvevaṃ tuṣṭuve nīlalohitam /",
  "GP12brndp2_u:11184": "namo 'stu śitikaṇṭhāya surādyāya suvarcase // BndP_2,72.163 //",
  "GP12brndp2_u:11185": "lelihānāya lehyāya vatsarāya jagatpate /",
  "GP12brndp2_u:11186": "kapardine hyūrddhvaromṇe haryakṣavaradāya ca // BndP_2,72.164 //",
  "GP12brndp2_u:11187": "saṃstutāya sutīrthāya devadevāya raṃhase /",
  "GP12brndp2_u:11188": "uṣṇīṣiṇe suvaktrāya sahasrākṣāya mīḍhuṣe // BndP_2,72.165 //",
  "GP12brndp2_u:11189": "vasuretāya rudrāya tapase cīravāsase /",
  "GP12brndp2_u:11190": "nisvāya muktakeśāya senānye rohitāya ca // BndP_2,72.166 //",
  "GP12brndp2_u:11191": "kavaye rājavṛddhāya takṣakakrīḍanāya ca /",
  "GP12brndp2_u:11192": "giriśāyārkanetrāya yataye cājyapāya ca // BndP_2,72.167 //",
  "GP12brndp2_u:11193": "suvṛttāya suhastāya dhanvine bhārgavāya ca /",
  "GP12brndp2_u:11194": "sahasrabāhave caiva sahasrāmalacakṣuṣe // BndP_2,72.168 //",
  "GP12brndp2_u:11195": "sahasrakukṣaye caiva sahasracaraṇāya ca /",
  "GP12brndp2_u:11196": "sahasraśirase caiva bahurūpāya vedhase // BndP_2,72.169 //",
  "GP12brndp2_u:11197": "bhavāya viśvarūpāya śvetāya puruṣāya ca /",
  "GP12brndp2_u:11198": "niṣaṅgiṇe kavacine sūkṣmāya kṣapaṇāya ca // BndP_2,72.170 //",
  "GP12brndp2_u:11199": "tāmrāya caiva bhīmāya ugrāya ca śivāya ca /",
  "GP12brndp2_u:11200": "mahādevāya sarvāya viśvarūpaśivāya ca // BndP_2,72.171 //",
  "GP12brndp2_u:11201": "hiraṇyāya vasiṣṭhāya varṣāya madhyamāya ca /",
  "GP12brndp2_u:11202": "dhāmne caiva piśaṅgāya piṅgalāyāruṇāya ca // BndP_2,72.172 //",
  "GP12brndp2_u:11203": "pinākine ceṣumate citrāya rohitāya ca /",
  "GP12brndp2_u:11204": "dundubhyāyaikapādāya arhāya buddhaye tathā /",
  "GP12brndp2_u:11205": "mṛgavyādhāya sarvāya sthāṇave bhīṣaṇāya ca // BndP_2,72.173 //",
  "GP12brndp2_u:11206": "bahurūpāya cogrāya trinetrāyeśvarāya ca /",
  "GP12brndp2_u:11207": "kapiloyaikavīrāya mṛtyave tryaṃbakāya ca // BndP_2,72.174 //",
  "GP12brndp2_u:11208": "vāstoṣpate pinākāya śaṅkarāya śivāya ca /",
  "GP12brndp2_u:11209": "āraṇyāya gṛhasthāya yatine bahmacāriṇe // BndP_2,72.175 //",
  "GP12brndp2_u:11210": "sāṃkhyāya caiva yogāya dhyānine dīkṣitāya ca /",
  "GP12brndp2_u:11211": "antarhitāya sarvāya tapyāya vyāpine tathā // BndP_2,72.176 //",
  "GP12brndp2_u:11212": "buddhāya caiva śuddhāya muktāya kevalāya ca /",
  "GP12brndp2_u:11213": "rodhase caikitānāya brahmiṣṭhāya mahārṣaye // BndP_2,72.177 //",
  "GP12brndp2_u:11214": "catuṣpādāya medhyāya varmiṇe śīghragāya ca /",
  "GP12brndp2_u:11215": "śikhaṇḍine kapālāya daṇḍine viśvamedhase // BndP_2,72.178 //",
  "GP12brndp2_u:11216": "apratītāya dīptāya bhāskarāya sumedhase /",
  "GP12brndp2_u:11217": "krūrāya vikṛtāyaiva bībhatsāya śivāya ca // BndP_2,72.179 //",
  "GP12brndp2_u:11218": "śucaye paridhānāya sadyojātāya mṛtyave /",
  "GP12brndp2_u:11219": "piśitāśāya śarvāya meghāya vaidyutāya ca // BndP_2,72.180 //",
  "GP12brndp2_u:11220": "dakṣāya ca jaghanyāya lokānāmīśvarāya ca /",
  "GP12brndp2_u:11221": "anāmayāya cedhmāya hiraṇyāyaikacakṣuṣe // BndP_2,72.181 //",
  "GP12brndp2_u:11222": "śreṣṭhāya vāmadevāya īśānāya ca dhīmate /",
  "GP12brndp2_u:11223": "mahākalpāya dīptāya rodanāya hasāya ca // BndP_2,72.182 //",
  "GP12brndp2_u:11224": "dṛḍhadhanvine kavacine rathine ca varūthine /",
  "GP12brndp2_u:11225": "bhṛgunāthāya śukrāya gahvariṣṭhāya dhīmate // BndP_2,72.183 //",
  "GP12brndp2_u:11226": "amoghāya praśāntāya sadā viprapriyāya ca /",
  "GP12brndp2_u:11227": "digvāsaḥ kṛttivāsāya bhagaghnāya namo 'stu te // BndP_2,72.184 //",
  "GP12brndp2_u:11228": "paśūnāṃ pataye caiva bhūtānāṃ pataye namaḥ /",
  "GP12brndp2_u:11229": "prabhave ṛgyajuḥsāmne svāhāyai ca sudhāya ca // BndP_2,72.185 //",
  "GP12brndp2_u:11230": "vaṣaṭkāratamāyaiva tubhyaṃ mantrātmane namaḥ /",
  "GP12brndp2_u:11231": "sraṣṭre dhātre tathā kartre hartre ca kṣapaṇāya ca // BndP_2,72.186 //",
  "GP12brndp2_u:11232": "bhūtabhavyabhaveśāya tubhyaṃ karmātmane namaḥ /",
  "GP12brndp2_u:11233": "vasave caiva sādhyāya rudrādityāśvināya ca // BndP_2,72.187 //",
  "GP12brndp2_u:11234": "viśvāya marute caiva tubhyaṃ devātmane namaḥ /",
  "GP12brndp2_u:11235": "agnīṣomavidhijñāya paśumantrau ṣadhāya ca // BndP_2,72.188 //",
  "GP12brndp2_u:11236": "dakṣiṇāvabhṛthāyaiva tubhyaṃ yajñātmane namaḥ /",
  "GP12brndp2_u:11237": "tapase caiva satyāya tyāgāya ca śamāya ca // BndP_2,72.189 //",
  "GP12brndp2_u:11238": "ahiṃsāyātha lobhāya suveṣāyāniśāya ca /",
  "GP12brndp2_u:11239": "sarvabhūtātprabhūtāya tubhyaṃ yogātmane namaḥ // BndP_2,72.190 //",
  "GP12brndp2_u:11240": "pṛthivyai cāntarikṣāya mahāse tridivāya ca /",
  "GP12brndp2_u:11241": "janastapāya satyāya tubhyaṃ lokātmane namaḥ // BndP_2,72.191 //",
  "GP12brndp2_u:11242": "avyaktāyātha mahate bhūtāyaivendriyāya ca /",
  "GP12brndp2_u:11243": "tanmātrāyātha mahate tubhyaṃ tattvātmane namaḥ // BndP_2,72.192 //",
  "GP12brndp2_u:11244": "nityāya cāpyaliṅgāya sūkṣmāya cetarāya ca /",
  "GP12brndp2_u:11245": "śuddhāya vibhave caiva tubhyaṃ nityātmane namaḥ // BndP_2,72.193 //",
  "GP12brndp2_u:11246": "namaste triṣu lokeṣu svaranteṣu bhuvādiṣu /",
  "GP12brndp2_u:11247": "satyāntamaharādyeṣu caturṣu ca namo 'stu te // BndP_2,72.194 //",
  "GP12brndp2_u:11248": "nāmastotre mayā hyasminyadasadvyāhṛtaṃ prabho /",
  "GP12brndp2_u:11249": "madbhakta itibrahmaṇya sarvaṃ tatkṣantumarhasi // BndP_2,72.195 //",
  "GP12brndp2_u:11250": "iti śrībrahmāṇḍe mahāpurāṇe vāyuprokte madhyamabhāge tṛtīya upoddhātapāde stavasamāptirnāma dvisaptatitamo 'dhyāyaḥ // 72//",
  "GP12brndp2_u:11251": "_____________________________________________________________",
  "GP12brndp2_u:11252": "sūta uvāca",
  "GP12brndp2_u:11253": "evamārādhya deveśamīśānaṃ nīlalohitam /",
  "GP12brndp2_u:11254": "prahvo 'tipraṇatastasmai prāñjalirvākyamabravīt // BndP_2,73.1 //",
  "GP12brndp2_u:11255": "kāvyasya gātraṃ saṃspṛśya hastena prītimānbhavaḥ /",
  "GP12brndp2_u:11256": "nikāmaṃ darśanaṃ dattvā tatraivāntaradhāddharaḥ // BndP_2,73.2 //",
  "GP12brndp2_u:11257": "tataḥ so 'tarhite tāsmindeve sānucare tadā /",
  "GP12brndp2_u:11258": "tiṣṭhantīṃ prājalirbhūtvā jayantīmidamabravīt // BndP_2,73.3 //",
  "GP12brndp2_u:11259": "kasya tvaṃ subhage kā vā duḥkhite mayi duḥkhitā /",
  "GP12brndp2_u:11260": "sahatā tapasā yuktaṃ kimarthaṃ māṃ jigīṣsi // BndP_2,73.4 //",
  "GP12brndp2_u:11261": "anayā satataṃ bhaktyā praśrayeṇa damena ca /",
  "GP12brndp2_u:11262": "snehena caiva suśroṇi prīto 'smi varavarṇini // BndP_2,73.5 //",
  "GP12brndp2_u:11263": "kimicchasi varārohe kaste kāmaḥ samṛddhyatām /",
  "GP12brndp2_u:11264": "taṃ te saṃpūrayāmyadya yadyapi syātsudurlabhaḥ // BndP_2,73.6 //",
  "GP12brndp2_u:11265": "evamuktābravīdenaṃ tapasā jñātumarhasi /",
  "GP12brndp2_u:11266": "cikīrṣitaṃ me brahmiṣṭha tvaṃ hi vettha yathātatham // BndP_2,73.7 //",
  "GP12brndp2_u:11267": "evamukto 'bravīdenāṃ dṛṣṭvā divyena cakṣuṣā /",
  "GP12brndp2_u:11268": "māhendrī tvaṃ varārohe maddhitārthamihāgatā // BndP_2,73.8 //",
  "GP12brndp2_u:11269": "mayā saha tvaṃ suśroṇi daśavarṣāṇi bhāmini /",
  "GP12brndp2_u:11270": "adṛśyaṃ sarvabhūtaistu saṃprayogamihecchasi // BndP_2,73.9 //",
  "GP12brndp2_u:11271": "devīndranīlavarṇābhevarārohe sulocane /",
  "GP12brndp2_u:11272": "imaṃ vṛṇīṣva kāmaṃ tvaṃ matto vai valgubhāṣiṇi // BndP_2,73.10 //",
  "GP12brndp2_u:11273": "evaṃ bhavatu gacchāvo gṛhānmattebhagāmini /",
  "GP12brndp2_u:11274": "tataḥ svagṛhamāgamya jayatyā sahitaḥ prabhuḥ // BndP_2,73.11 //",
  "GP12brndp2_u:11275": "sa tayā cāvasaddevyā daśa varṣāṇi bhārgavaḥ /",
  "GP12brndp2_u:11276": "adṛśyaḥ sarvabhūtānāṃ māyayā saṃvṛtastadā // BndP_2,73.12 //",
  "GP12brndp2_u:11277": "kṛtārthamāmataṃ jñātavā kāvyaṃ sarve diteḥ sutāḥ /",
  "GP12brndp2_u:11278": "abhijagsurgṛhaṃ tasya muditāstaṃ didṛkṣavaḥ // BndP_2,73.13 //",
  "GP12brndp2_u:11279": "gatā yadā na paśyanti jayatyā saṃvṛtaṃ gurum /",
  "GP12brndp2_u:11280": "lakṣamaṃ tasya tad buddhvā pratijagmuryathāgatam // BndP_2,73.14 //",
  "GP12brndp2_u:11281": "bṛhaspatistu saṃruddhaṃ jñātvā kāvyaṃ vareṇa ha /",
  "GP12brndp2_u:11282": "prītyarthe daśa varṣāṇi jayantyā hitakāmyayā // BndP_2,73.15 //",
  "GP12brndp2_u:11283": "buddhvā tadantaraṃ so 'tha devānāṃ mantracoditaḥ /",
  "GP12brndp2_u:11284": "kāvyasya rūpamāsthāya so 'surānsamabhāṣata // BndP_2,73.16 //",
  "GP12brndp2_u:11285": "tataḥ so 'bhyāgatāndṛṣṭvā bṛhaspatiruvāca tān /",
  "GP12brndp2_u:11286": "svāgataṃ mama yājyānāṃ saṃprāpto 'smi hitāya ca // BndP_2,73.17 //",
  "GP12brndp2_u:11287": "ahaṃ vo 'dhyāpayiṣyāmi prāptā vidyā mayā hi yāḥ /",
  "GP12brndp2_u:11288": "tataste hṛṣṭamanaso vidyārthamupapedire // BndP_2,73.18 //",
  "GP12brndp2_u:11289": "pūrṇe kāvyastadā tasminsamaye daśavārṣike /",
  "GP12brndp2_u:11290": "samayānte devayājī sadyo jātamatistadā // BndP_2,73.19 //",
  "GP12brndp2_u:11291": "buddhiṃ cakre tataścāpi yājyānāṃ pratyavekṣaṇe /",
  "GP12brndp2_u:11292": "śukra uvāca",
  "GP12brndp2_u:11293": "devi gacchāmyahaṃ draṣṭuṃ tava yājyāñchucismite // BndP_2,73.20 //",
  "GP12brndp2_u:11294": "vibhrāntaprekṣite sādhvi trivarṇāyatalocane /",
  "GP12brndp2_u:11295": "evamuktābravīddevī bhaja bhaktāṃ mahāvrata /",
  "GP12brndp2_u:11296": "eṣa brahmansatāṃ dharmo na dharmaṃ lopayāmi te // BndP_2,73.21 //",
  "GP12brndp2_u:11297": "sūta uvāca",
  "GP12brndp2_u:11298": "tato gatvā surāndṛṣṭvā devācāryeṇa dhīmatā // BndP_2,73.22 //",
  "GP12brndp2_u:11299": "vañcitānkāvyarūpeṇa vacasā punarabravīt /",
  "GP12brndp2_u:11300": "kāvyaṃ māmanujānīdhvameṣa hyāṅgiraso muniḥ // BndP_2,73.23 //",
  "GP12brndp2_u:11301": "vañcitā bata yūyaṃ vai mayi sakte tu dānavāḥ /",
  "GP12brndp2_u:11302": "śrutvā tathā bruvāṇaṃ taṃ saṃbhrāntā ditijāstataḥ // BndP_2,73.24 //",
  "GP12brndp2_u:11303": "saṃpraikṣantāvubhau tatra sthirāsīnau śucismitau /",
  "GP12brndp2_u:11304": "saṃpramūḍhāḥ sthitāḥ sarve prāpadyanta na kiñcana // BndP_2,73.25 //",
  "GP12brndp2_u:11305": "tatasteṣu pramūḍheṣu kāvyastānpunarabravīt /",
  "GP12brndp2_u:11306": "ācāryo yo hyayaṃ kāvyo devāyāryo 'yamaṅgirāḥ // BndP_2,73.26 //",
  "GP12brndp2_u:11307": "anugacchata māṃ sarve tyajatainaṃ bṛhaspatim /",
  "GP12brndp2_u:11308": "evamukte tu te sarve tāvubhau samavekṣya ca // BndP_2,73.27 //",
  "GP12brndp2_u:11309": "tadāsurā viśeṣa tu na vyajānaṃstayordvayoḥ /",
  "GP12brndp2_u:11310": "bṛhaspatiruvācaināmaṃ bhrāto 'yamaṅgirāḥ // BndP_2,73.28 //",
  "GP12brndp2_u:11311": "kāvyo 'haṃ vo gururdaityā madrūpo 'yaṃ bṛhaspatiḥ /",
  "GP12brndp2_u:11312": "saṃmohayati rūpeṇa māmakenaiṣa vo 'surāḥ // BndP_2,73.29 //",
  "GP12brndp2_u:11313": "śrutvā tasya vacaste vai saṃmantryātha vaco 'bruvan /",
  "GP12brndp2_u:11314": "ayaṃ no daśavarṣāṇi satataṃ śāsti vai prabhuḥ // BndP_2,73.30 //",
  "GP12brndp2_u:11315": "eṣa vai gururasmākamantarepsurayaṃ dvijāḥ /",
  "GP12brndp2_u:11316": "tatastedānavāḥ sarve praṇipatyābhivādya ca // BndP_2,73.31 //",
  "GP12brndp2_u:11317": "vacanaṃ jagṛhustasya vidyābhyāsena mohitāḥ /",
  "GP12brndp2_u:11318": "ūcustamasurāḥ sarve kruddhāḥ saṃraktalocanāḥ // BndP_2,73.32 //",
  "GP12brndp2_u:11319": "ayaṃ gururhito 'smākaṃ gaccha tvaṃ nāsi no guruḥ /",
  "GP12brndp2_u:11320": "bhārgavo 'giraso vāyaṃ bhavatveṣaiva no guruḥ // BndP_2,73.33 //",
  "GP12brndp2_u:11321": "sthitā vayaṃ nideśe 'sya gaccha tvaṃ sādhu mā ciram /",
  "GP12brndp2_u:11322": "evamuktvā surāḥ sarve prāpadyanta bṛhaspatim // BndP_2,73.34 //",
  "GP12brndp2_u:11323": "yadā na pratipadyante tenoktaṃ tanmahaddhitam /",
  "GP12brndp2_u:11324": "cukopa bhārgavaste ṣāmavalepena vai tadā // BndP_2,73.35 //",
  "GP12brndp2_u:11325": "bodhitāpi mayā yasmānna māṃ bhajata dānavāḥ /",
  "GP12brndp2_u:11326": "tasmātpraṇaṣṭasaṃjñā vai parābhavamavāpsyatha // BndP_2,73.36 //",
  "GP12brndp2_u:11327": "iti vyāhṛtya tānkāvyo jagāmātha yathāgatam /",
  "GP12brndp2_u:11328": "śaptāṃstānasurāñjñātvā kāvyena tu bṛhaspatiḥ // BndP_2,73.37 //",
  "GP12brndp2_u:11329": "kṛtārthaḥ sa tadā hṛṣṭaḥ svarūpaṃ pratyapadyata /",
  "GP12brndp2_u:11330": "buddhvāsurāṃstadā braṣṭānkṛtārthoṃ'tarddhimāgamat // BndP_2,73.38 //",
  "GP12brndp2_u:11331": "tataḥ pranaṣṭe tasmiṃste vibhrāntā dānavāstadā /",
  "GP12brndp2_u:11332": "aho dhigvañcitāḥ snehātparasparamathābruvan // BndP_2,73.39 //",
  "GP12brndp2_u:11333": "dharmato 'vimukhāścaiva kāritā vedhasā vayam /",
  "GP12brndp2_u:11334": "dagdhāścaivopadhāyogātsvesve kārye tu māyayā // BndP_2,73.40 //",
  "GP12brndp2_u:11335": "tato 'surāḥ paritrastā devebhyastvaritā yayuḥ /",
  "GP12brndp2_u:11336": "prahlādamagrataḥ kṛtvā kāvyasyānugamaṃ punaḥ // BndP_2,73.41 //",
  "GP12brndp2_u:11337": "tataḥ kāvyaṃ samāsādya hyabhitasthu ravāṅmukhāḥ /",
  "GP12brndp2_u:11338": "tānāgatānpunardṛṣṭvā kāvyo yājyānuvāca ha // BndP_2,73.42 //",
  "GP12brndp2_u:11339": "mayā saṃbodhitāḥ kāle yato māṃ nābhyanandatha /",
  "GP12brndp2_u:11340": "tatastenāvalepena gatā yūyaṃ parābhavam // BndP_2,73.43 //",
  "GP12brndp2_u:11341": "prahlādastamathovāca mānastvaṃ tyaja bhārgava /",
  "GP12brndp2_u:11342": "svānyājyānbhajamānāṃśca bhaktāṃścaiva viśeṣataḥ // BndP_2,73.44 //",
  "GP12brndp2_u:11343": "tvayyadṛṣṭe vayaṃ tena devācāryeṇa mohitāḥ /",
  "GP12brndp2_u:11344": "bhaktānarhasi nastrātuṃ jñātvā dīrgheṇa cakṣuṣā // BndP_2,73.45 //",
  "GP12brndp2_u:11345": "yadi nastvaṃ na kuruṣe prasādaṃ bhṛgunandana /",
  "GP12brndp2_u:11346": "apadhyātāstvayā hyadya pravekṣyāmorasātalam // BndP_2,73.46 //",
  "GP12brndp2_u:11347": "sūta uvāca",
  "GP12brndp2_u:11348": "jñātvā kāvyo yathātattvaṃ kāruṇyena mahīyasā /",
  "GP12brndp2_u:11349": "evaṃ śukro 'nunītaḥ saṃstataḥ kopaṃ nyavarttayat // BndP_2,73.47 //",
  "GP12brndp2_u:11350": "uvācedaṃ na bhetavyaṃ gantavyaṃ na rasātalam /",
  "GP12brndp2_u:11351": "avaśyaṃbhāvīhyartho 'yaṃ prāpto vo mayi jāgrati // BndP_2,73.48 //",
  "GP12brndp2_u:11352": "na śakyamanyathākarttuṃ diṣṭaṃ hi balavattaram /",
  "GP12brndp2_u:11353": "saṃjñā pranaṣṭā yā ceyaṃ kāmaṃ tāṃ pratilapsyatha // BndP_2,73.49 //",
  "GP12brndp2_u:11354": "prāptaḥ paryāyakālo vā iti brahmābhyabhāṣata /",
  "GP12brndp2_u:11355": "matprasādācca yuṣmābhirbhuktaṃ trailokyamūrjjitam // BndP_2,73.50 //",
  "GP12brndp2_u:11356": "yugākhyā daśa saṃpūrṇā devānākramya mūrddhani /",
  "GP12brndp2_u:11357": "tāvantameva kālaṃ vai brahmā rājyamabhāṣata // BndP_2,73.51 //",
  "GP12brndp2_u:11358": "sāvarṇike punastubhyaṃ rājyaṃ kila bhaviṣyati /",
  "GP12brndp2_u:11359": "lokānāmīśvaro bhāvī pautrastava punarbaliḥ // BndP_2,73.52 //",
  "GP12brndp2_u:11360": "evaṃ kālamayaṃ proktaḥ pautraste brahmaṇā svayam /",
  "GP12brndp2_u:11361": "tathāhṛteṣu lokeṣu na śoko na kilābhavat // BndP_2,73.53 //",
  "GP12brndp2_u:11362": "yasmātpravṛttayaścāsya na kāmairabhisaṃdhitāḥ /",
  "GP12brndp2_u:11363": "tasmādajena prītena dattaṃ sāvarṇike 'ntare // BndP_2,73.54 //",
  "GP12brndp2_u:11364": "devarājyaṃ balerbhāvyamiti māmīśvaro 'bravīt /",
  "GP12brndp2_u:11365": "tasmādadṛśyo bhūtānāṃ kālākāṅkṣī sa tiṣṭhati // BndP_2,73.55 //",
  "GP12brndp2_u:11366": "prītena cāmaratvaṃ vai dattaṃ tubhyaṃ svayaṃbhuvā /",
  "GP12brndp2_u:11367": "tasmānnirutsukastvaṃ vai paryāyaṃ sahasākulaḥ // BndP_2,73.56 //",
  "GP12brndp2_u:11368": "na ca śakyaṃ mayā tubhyaṃ pura stādvai visarpitum /",
  "GP12brndp2_u:11369": "brahmaṇā pratiṣiddho 'smi bhaviṣyaṃ jānatā prabho // BndP_2,73.57 //",
  "GP12brndp2_u:11370": "imau ca śiṣyau dvau mahyaṃ tulyāvetau bṛhaspateḥ /",
  "GP12brndp2_u:11371": "daivataiḥ saha saṃrabdhānsarvānvo dhārayiṣyataḥ // BndP_2,73.58 //",
  "GP12brndp2_u:11372": "sūta uvāca",
  "GP12brndp2_u:11373": "evamuktāstu daiteyā kāvyenākliṣṭakarmaṇā /",
  "GP12brndp2_u:11374": "tatastābhyāṃ yayuḥ sārddhaṃ prahlādapramukhāstadā // BndP_2,73.59 //",
  "GP12brndp2_u:11375": "avaśyabhāvyamarthaṃ taṃ śrutvā daiteyadānavāḥ /",
  "GP12brndp2_u:11376": "sahasā śaṃsamānāste jayaṃ kāvyena bhāṣitam // BndP_2,73.60 //",
  "GP12brndp2_u:11377": "daṃśitāḥ sāyudhāḥ sarve tato devānsamāhvayan /",
  "GP12brndp2_u:11378": "atha devāsurāndṛṣṭvā saṃgrāme samupasthitān // BndP_2,73.61 //",
  "GP12brndp2_u:11379": "tataḥ saṃvṛtasannāhā devāstānsamayodhayan /",
  "GP12brndp2_u:11380": "devāsure tatastasminvarttamāne śataṃ samāḥ /",
  "GP12brndp2_u:11381": "ajayantāsurā devānnagrā devā amantrayan // BndP_2,73.62 //",
  "GP12brndp2_u:11382": "devā ūcuḥ",
  "GP12brndp2_u:11383": "śaṇḍāmarkaprabhāveṇa jitāḥ smastvasurairvayam /",
  "GP12brndp2_u:11384": "tasmādyajñaṃ samuddiśya kāryaṃ cātmahitaṃ ca yat // BndP_2,73.63 //",
  "GP12brndp2_u:11385": "yajñenopāhvayiṣyāmastato jeṣyāmahe 'surān /",
  "GP12brndp2_u:11386": "athopāmannrayandevāḥ śaṇḍāmakārai tu tāvubhau // BndP_2,73.64 //",
  "GP12brndp2_u:11387": "yajñe cāhūya tau proktau tyajantāmasurā dvijau // BndP_2,73.65 //",
  "GP12brndp2_u:11388": "grahaṃ tu vāṃ grahīṣyāmo hyanujitya tu dānavān /",
  "GP12brndp2_u:11389": "evaṃ tatyajatustau tu ṣaṇḍāmakārai tadā surān // BndP_2,73.66 //",
  "GP12brndp2_u:11390": "tato devā jayaṃ prāptā dānavāśca parābhavam /",
  "GP12brndp2_u:11391": "devāsurānparābhāvya śaṇḍāmarkāvupāgaman // BndP_2,73.67 //",
  "GP12brndp2_u:11392": "kāvyaśāpabhibhūtāśca anādhārāśca te punaḥ /",
  "GP12brndp2_u:11393": "bādhyamānāstadā devairviviśuste rasātalam // BndP_2,73.68 //",
  "GP12brndp2_u:11394": "evaṃ nirudyamāste vai kṛtā śakreṇa dānavāḥ /",
  "GP12brndp2_u:11395": "tataḥ prabhṛti śāpena bhṛgunaimittikena ca // BndP_2,73.69 //",
  "GP12brndp2_u:11396": "yajñe punaḥ punarviṣṇuryajñe 'tha śithile prabhuḥ /",
  "GP12brndp2_u:11397": "kartuṃ dharmavyavasthāna madharmasya praṇāśanam // BndP_2,73.70 //",
  "GP12brndp2_u:11398": "prahnādasya nideśe tu ye 'surā na vyavasthitāḥ /",
  "GP12brndp2_u:11399": "manuṣyavadhyāṃstānsarvānbrahmā vyāharata prabhuḥ // BndP_2,73.71 //",
  "GP12brndp2_u:11400": "dharmānnārāyaṇastasmātsaṃbhūtaścākṣuṣe 'ntare /",
  "GP12brndp2_u:11401": "yajñaṃ pravarttayāmāsa vainyo vaivasvate 'ntare // BndP_2,73.72 //",
  "GP12brndp2_u:11402": "prādurbhāve tu vainyasya brahmaivāsītpurohitaḥ /",
  "GP12brndp2_u:11403": "caturthyāṃ tu yugākhyāyāmāpanneṣu sureṣvatha // BndP_2,73.73 //",
  "GP12brndp2_u:11404": "saṃbhutaḥ sa samudrāntarhiraṇyakaśiporvadhe /",
  "GP12brndp2_u:11405": "dvitīyo narasiṃho 'bhūdraudraḥ sutapurassaraḥ // BndP_2,73.74 //",
  "GP12brndp2_u:11406": "yajamānaṃ tu daityendramadityāḥ kulanandanaḥ /",
  "GP12brndp2_u:11407": "dvijo bhūtvā śubhe kāle baliṃ vairocanaṃ jagau // BndP_2,73.75 //",
  "GP12brndp2_u:11408": "trailokyasya bhavānrājā tvayi sarvaṃ pratiṣṭhitam /",
  "GP12brndp2_u:11409": "dātumarhasi me rājanvikramāṃstrīniti prabhuḥ // BndP_2,73.76 //",
  "GP12brndp2_u:11410": "dadāmītyeva taṃ rājā balirvairocano 'bravīt /",
  "GP12brndp2_u:11411": "vāmanaṃ taṃ ca vijñāya tato 'dānmuditaḥ svayam // BndP_2,73.77 //",
  "GP12brndp2_u:11412": "sa vāmano divaṃ khaṃ ca pṛthivīṃ ca dvijottamāḥ /",
  "GP12brndp2_u:11413": "tribhiḥ kramairviśvamidaṃ jagadākrāmata prabhuḥ // BndP_2,73.78 //",
  "GP12brndp2_u:11414": "atyaricyata bhūtātmā bhāskaraṃ svena tejasā /",
  "GP12brndp2_u:11415": "prakāśayandiśaḥ sarvāḥ pradiśaśca mahāyaśāḥ // BndP_2,73.79 //",
  "GP12brndp2_u:11416": "śuśubhe sa mahābāhuḥ sarvalokānprakāśayan /",
  "GP12brndp2_u:11417": "āsurīṃ śriyamāhṛtya trīṃllokāṃśca janārddanaḥ // BndP_2,73.80 //",
  "GP12brndp2_u:11418": "sa putrapautrānasurānpātālatalamānayan /",
  "GP12brndp2_u:11419": "namuciḥ śaṃbaraścaiva prahrādaścaiva viṣṇunā // BndP_2,73.81 //",
  "GP12brndp2_u:11420": "krūrā hatā vinirdūtā diśaḥ saṃpratipedire /",
  "GP12brndp2_u:11421": "mahābhūtāni bhūtātmā saviśeṣāṇi mādhavaḥ // BndP_2,73.82 //",
  "GP12brndp2_u:11422": "baliṃ caṃ sabalaṃ viprāstatrādbhutamadarśayat /",
  "GP12brndp2_u:11423": "tasya gātre jagatsarvamātmānamanupaśyati // BndP_2,73.83 //",
  "GP12brndp2_u:11424": "na kiñcidasti lokeṣu yadavyāptaṃ mahātmanā /",
  "GP12brndp2_u:11425": "tadvai rūpamupendrasya devādānavamānavāḥ // BndP_2,73.84 //",
  "GP12brndp2_u:11426": "dṛṣṭvā saṃmumuhuḥ sarve viṣṇutejovimohitāḥ /",
  "GP12brndp2_u:11427": "baliḥ sito mahāpāśaiḥ sabandhuḥ sasutdṛdgaṇaḥ // BndP_2,73.85 //",
  "GP12brndp2_u:11428": "virocanakulaṃ sarvaṃ pātāle sanniveśitam /",
  "GP12brndp2_u:11429": "tataḥ sarvāmaraiśvaryaṃ dattvendrāya mahātmane // BndP_2,73.86 //",
  "GP12brndp2_u:11430": "mānuṣeṣu mahābāhuḥ prādurāsa janārddanaḥ /",
  "GP12brndp2_u:11431": "etāstisraḥ samṛtāstasya divyāḥ saṃbhūtayaḥ śubhāḥ // BndP_2,73.87 //",
  "GP12brndp2_u:11432": "mānuṣyaḥ sapta yāstasya sāgragāstā nibodhata /",
  "GP12brndp2_u:11433": "tretāyuge tu daśame dattātreyo babhūva ha // BndP_2,73.88 //",
  "GP12brndp2_u:11434": "naṣṭe dharme caturthaśca mārkaṇḍeyapuḥ saraḥ /",
  "GP12brndp2_u:11435": "pañcamaḥ pañcadaśyāṃ tu tretāyāṃ saṃbabhūva ha // BndP_2,73.89 //",
  "GP12brndp2_u:11436": "māndhātā cakravarttitve tasyotathyaḥ purassaraḥ /",
  "GP12brndp2_u:11437": "ekonaviṃśayāṃ tretāyāṃ sarvakṣatrāntakṛdvibhuḥ // BndP_2,73.90 //",
  "GP12brndp2_u:11438": "jāmadagnyastadā ṣaṣṭhe viśpāmitrapurassaraḥ /",
  "GP12brndp2_u:11439": "caturviṃśe yuge rāmo vasiṣṭhena purodhasā // BndP_2,73.91 //",
  "GP12brndp2_u:11440": "saptamo rāvaṇasyārthe jajñe daśarathātmajaḥ /",
  "GP12brndp2_u:11441": "aṣṭamo dvāpare viṣṇuraṣṭāviṃśe parāśarāt // BndP_2,73.92 //",
  "GP12brndp2_u:11442": "vedavyāsastato jajñe jātūkarṇyapurassaraḥ /",
  "GP12brndp2_u:11443": "tathaiva navame viṣṇuradityāḥ kaśyapātmajaḥ // BndP_2,73.93 //",
  "GP12brndp2_u:11444": "devakyāṃ vasudevāttu jāto gārgyapurassaraḥ /",
  "GP12brndp2_u:11445": "aprameyo niyogaśca yatakāmavaro vaśī // BndP_2,73.94 //",
  "GP12brndp2_u:11446": "krīḍate bhagavāṃlloke bālaḥ krīḍanakeriva /",
  "GP12brndp2_u:11447": "na pramātuṃ mahābāhuṃ śakyo 'sau madhusūdanaḥ // BndP_2,73.95 //",
  "GP12brndp2_u:11448": "paraṃ hyavarametasmādviśvarūpānna vidyate /",
  "GP12brndp2_u:11449": "aṣṭāviṃśatike tadvaddvāparasyātha saṃkṣaye // BndP_2,73.96 //",
  "GP12brndp2_u:11450": "naṣṭe dharme tadā jajñe viṣṇurvṛṣṇikule prabhuḥ /",
  "GP12brndp2_u:11451": "kartuṃ dharmavyavasthānamasurāṇāṃ praṇāśanam /",
  "GP12brndp2_u:11452": "māhayansarvabhūtāni yogātmā yogamāyayā // BndP_2,73.97 //",
  "GP12brndp2_u:11453": "praviṣṭo mānuṣīṃ yoniṃ pracchannaścarate mahīm // BndP_2,73.98 //",
  "GP12brndp2_u:11454": "vihārārthaṃ manuṣyeṣu sāṃdīpanipurassaraḥ /",
  "GP12brndp2_u:11455": "yatra kaṃsaṃ ca śālvaṃ ca dvividaṃ ca mahāsuram // BndP_2,73.99 //",
  "GP12brndp2_u:11456": "ariṣṭhaṃ vṛṣabhaṃ caiva pūtanāṃ keśinaṃ hayam /",
  "GP12brndp2_u:11457": "nāgaṃ kuvalayāpīḍaṃ mallaṃ rājagṛhādhipam // BndP_2,73.100 //",
  "GP12brndp2_u:11458": "daityānmānuṣadehasthānsūdayāmāsa vīryavān /",
  "GP12brndp2_u:11459": "chinnaṃ bāhusahasraṃ ca bāṇasyādbhutakarmaṇā // BndP_2,73.101 //",
  "GP12brndp2_u:11460": "narakaśca hataḥ saṃkhye yavanaśca mahābalaḥ /",
  "GP12brndp2_u:11461": "hṛtāni ca mahīpānāṃ sarvaratnāni tejasā // BndP_2,73.102 //",
  "GP12brndp2_u:11462": "kuruvīrāśca nihatāḥ pārthivā ye rasātale /",
  "GP12brndp2_u:11463": "ete lokahitārthāya prādurbhāvā mahātmanaḥ // BndP_2,73.103 //",
  "GP12brndp2_u:11464": "asminneva yuge kṣīṇe saṃdhyāśiṣṭe bhaviṣyati /",
  "GP12brndp2_u:11465": "kalkirviṣṇuyaśā nāma pārāśaryaḥ pratāpavān // BndP_2,73.104 //",
  "GP12brndp2_u:11466": "daśamo bhāvyasaṃbhūto yājñavalkyapurassaraḥ /",
  "GP12brndp2_u:11467": "anukarṣansa vai senāṃ hastyaśvarathasaṃkulām // BndP_2,73.105 //",
  "GP12brndp2_u:11468": "pragṛhītāyudhairviprairvṛtaḥ śatasahasraśaḥ /",
  "GP12brndp2_u:11469": "nātyarthaṃ dhārmikā ye ca ye ca dharmadviṣaḥ kvacit // BndP_2,73.106 //",
  "GP12brndp2_u:11470": "udīcyānmadhyadeśāṃśca tathā vindhyā parāntikān /",
  "GP12brndp2_u:11471": "tathaiva dākṣiṇātyāṃśca draviḍānsiṃhalaiḥ saha // BndP_2,73.107 //",
  "GP12brndp2_u:11472": "gāndhārānpāradāṃścaiva pahlavānpavanāñchakān /",
  "GP12brndp2_u:11473": "tubarāñchabarāṃścaiva pulindānbaradān vasān // BndP_2,73.108 //",
  "GP12brndp2_u:11474": "laṃpākānāṅghrakānpuṇḍrānkirātāṃścaiva sa prabhuḥ /",
  "GP12brndp2_u:11475": "pravṛttacakro balavānmlecchānāmantakṛdbalī // BndP_2,73.109 //",
  "GP12brndp2_u:11476": "adṛśyaḥ sarvabhūtānāṃ pṛthivīṃ vicariṣyati /",
  "GP12brndp2_u:11477": "mānavaḥ sa tu saṃjajñe devasenasya dhīmataḥ // BndP_2,73.110 //",
  "GP12brndp2_u:11478": "pūrvajanmani viṣṇuryaḥ pramitirnāma vīryavān /",
  "GP12brndp2_u:11479": "gotreṇa vai candramasaḥ pūrṇe kaliyuge 'bhavat // BndP_2,73.111 //",
  "GP12brndp2_u:11480": "ityetāstasya devasya dakṣasaṃbhūtayaḥ sma-tāḥ /",
  "GP12brndp2_u:11481": "tantaṃ kālaṃ ca kāyaṃ ca tattaduddiśya kāraṇam // BndP_2,73.112 //",
  "GP12brndp2_u:11482": "aṃśena triṣu lokeṣu tāstā yonīḥ prapatsyate /",
  "GP12brndp2_u:11483": "pañcaviṃśe sthitaḥ kalpe pañcaviṃśatsa vai samāḥ // BndP_2,73.113 //",
  "GP12brndp2_u:11484": "vinighnansarvabhūtāni mānuṣāneva sarvaśaḥ /",
  "GP12brndp2_u:11485": "kṛtvā bījāvaśeṣāṃ tu mahīṃ krūreṇa karmaṇā // BndP_2,73.114 //",
  "GP12brndp2_u:11486": "śāntayitvā tu vṛṣalānprāyaśastāna dhārmikān /",
  "GP12brndp2_u:11487": "tataḥ sa vai tadā kalkiścaritārthaḥ sasainikaḥ // BndP_2,73.115 //",
  "GP12brndp2_u:11488": "karmaṇā nihatā ye tu siddhāste tu punaḥ svayam /",
  "GP12brndp2_u:11489": "akasmātkupitānyonyaṃ bhaviṣyanti ca mohitāḥ // BndP_2,73.116 //",
  "GP12brndp2_u:11490": "kṣapayitvā tu tānsarvānbhāvinārthena coditaḥ /",
  "GP12brndp2_u:11491": "gaṅgāyamunayormadhye niṣṭhāṃ prāpsyati sānugaḥ // BndP_2,73.117 //",
  "GP12brndp2_u:11492": "tato vyatīte kalpe tu samāpte sahasainike /",
  "GP12brndp2_u:11493": "nṛpeṣvatha viniṣṭeṣu tadā tvapragrahāḥ prajāḥ // BndP_2,73.118 //",
  "GP12brndp2_u:11494": "rakṣaṇe vinipṛtte tu hatvā cānyonyamāhave /",
  "GP12brndp2_u:11495": "parasparatdṛtasvāśca nirānandāḥ suduḥkhitāḥ // BndP_2,73.119 //",
  "GP12brndp2_u:11496": "purāṇi hitvā grāmāṃśca tulyāstā niṣparigrahāḥ /",
  "GP12brndp2_u:11497": "pranaṣṭaśrutidharmāścanaṣṭadharmāśramāstathā // BndP_2,73.120 //",
  "GP12brndp2_u:11498": "hrasvā alpāyuṣaścaiva bhaviṣyanti vanaukasaḥ /",
  "GP12brndp2_u:11499": "saritparvatasevinyaḥ patramūlaphalāśanāḥ // BndP_2,73.121 //",
  "GP12brndp2_u:11500": "cīrapatrājinagharāḥ saṃkaraṃ ghoramāsthitāḥ /",
  "GP12brndp2_u:11501": "alpāyuṣo naṣṭavārtā bahvābādhāḥ suduḥkhitāḥ // BndP_2,73.122 //",
  "GP12brndp2_u:11502": "evaṃ kāṣṭhāmanuprāptāḥ kalisaṃdhyāṃśake tadā /",
  "GP12brndp2_u:11503": "prajāḥ kṣayaṃ prayāsyanti sārddhaṃ kaliyugena tu // BndP_2,73.123 //",
  "GP12brndp2_u:11504": "kṣīṇe kaliyuge tasminpravṛtte ca kṛte punaḥ /",
  "GP12brndp2_u:11505": "prapatsyante yathānyāyaṃ svabhāvādeva nānyathā // BndP_2,73.124 //",
  "GP12brndp2_u:11506": "ityetatkīrttitaṃ sarvaṃ devāsuraviceṣṭitam /",
  "GP12brndp2_u:11507": "yaduvaṃśaprasaṃgena mahadvo vaiṣmavaṃ yaśaḥ // BndP_2,73.125 //",
  "GP12brndp2_u:11508": "turvasostu pravakṣyāmi pūrordruhyoranostathā // BndP_2,73.126 //",
  "GP12brndp2_u:11509": "iti śrībrahmāṇḍe mahāpurāṇe vāyuprokte madhyamabhāge tṛtīya upoddhātapāde viṣṇumāhātmyavarṇanaṃ nāma trisaptatitamo 'dhyāyaḥ // 73//",
  "GP12brndp2_u:11510": "_____________________________________________________________",
  "GP12brndp2_u:11511": "sūta uvāca",
  "GP12brndp2_u:11512": "turvasostu suto vahnirvahnergobhānurātmajaḥ /",
  "GP12brndp2_u:11513": "gobhānostu suto vīra strisānurapājitaḥ // BndP_2,74.1 //",
  "GP12brndp2_u:11514": "karandhamastu traisāno maruttastasya cātmajaḥ /",
  "GP12brndp2_u:11515": "anyastvāvijñito rājā maruttaḥ kathitaḥ purā // BndP_2,74.2 //",
  "GP12brndp2_u:11516": "anapatyo maruttastu sa rājāsīditi śrutam /",
  "GP12brndp2_u:11517": "duṣkantaṃ pauravaṃ cāpi sa vai putramakalpayat // BndP_2,74.3 //",
  "GP12brndp2_u:11518": "evaṃ yayātiśāpena jarāsaṃkramaṇe purā /",
  "GP12brndp2_u:11519": "turvasoḥ pauravaṃ vaṃśaṃ praviveśa purā kila // BndP_2,74.4 //",
  "GP12brndp2_u:11520": "duṣkantasya tu dāyādaḥ sarūpyo nāma pārthivaḥ /",
  "GP12brndp2_u:11521": "sarūpyāttu tathāṇḍīraścatvārastasya cātmajāḥ // BndP_2,74.5 //",
  "GP12brndp2_u:11522": "pāṇḍyaśca keralaścaiva colaḥ kulyastathaiva ca /",
  "GP12brndp2_u:11523": "teṣāṃ janapadāḥ kulyāḥ pāṇḍyāścolāḥ sakeralāḥ // BndP_2,74.6 //",
  "GP12brndp2_u:11524": "druhyośca tanayau vīrau babhruḥ setuśca viśrutau /",
  "GP12brndp2_u:11525": "aruddhaḥ setuputrastu bābravo ripurucyate // BndP_2,74.7 //",
  "GP12brndp2_u:11526": "yauvanāśvena samitau kṛccheṇa nihato balī /",
  "GP12brndp2_u:11527": "yuddhaṃ sumahadāsīttu māsānparicaturdaśa // BndP_2,74.8 //",
  "GP12brndp2_u:11528": "aruddhasya tu dāyādo gāndhāro nāma pārthivaḥ /",
  "GP12brndp2_u:11529": "khyāyate yasya nāmnā tu gāndhāraviṣayo mahān // BndP_2,74.9 //",
  "GP12brndp2_u:11530": "gāndhārādeśajāścāpi turagā vājināṃ varāḥ /",
  "GP12brndp2_u:11531": "gāndhāraputro dharmastu dhṛtastasya suto 'bhavat // BndP_2,74.10 //",
  "GP12brndp2_u:11532": "dhṛtasya durdamo jajñe pracetāstasya cātmajaḥ /",
  "GP12brndp2_u:11533": "pracetasaḥ putraśataṃ rājānaḥ sarva eva te // BndP_2,74.11 //",
  "GP12brndp2_u:11534": "mleccharāṣṭrādhipāḥ sarve hyudīcīṃ diśamāsthitāḥ /",
  "GP12brndp2_u:11535": "anoścaiva sutā vīrāstrayaḥ paramadhārmikāḥ // BndP_2,74.12 //",
  "GP12brndp2_u:11536": "sabhānaraḥ kālacakṣuḥ parākṣasceti viśrutāḥ /",
  "GP12brndp2_u:11537": "sabhānarasya putrastu vidvānkālānalo nṛpaḥ // BndP_2,74.13 //",
  "GP12brndp2_u:11538": "kālānalasya dharmātmā sṛṃjayo nāma viśrutaḥ /",
  "GP12brndp2_u:11539": "sṛṃjayasyābhavatputro vīro nāmnā purañjayaḥ // BndP_2,74.14 //",
  "GP12brndp2_u:11540": "āsīdindrasamo rājā pratiṣṭitayaśādivi /",
  "GP12brndp2_u:11541": "mahāmanāḥ sutastasya mahāśālasya dhārmikaḥ // BndP_2,74.15 //",
  "GP12brndp2_u:11542": "saptadvīpeśvaro rājā cakravarttī mahāyaśāḥ /",
  "GP12brndp2_u:11543": "mahāmanāstu dvau putrau janayāmāsa viśrutau // BndP_2,74.16 //",
  "GP12brndp2_u:11544": "uśīnaraṃ ca dharmajñaṃ titikṣuṃ caiva dhārmikam /",
  "GP12brndp2_u:11545": "uśīnarasya patnyastu pañca rājarṣivaṃśajāḥ // BndP_2,74.17 //",
  "GP12brndp2_u:11546": "nṛgā kṛmī navā darvā pañcamī ca dṛṣadvatī /",
  "GP12brndp2_u:11547": "uśīnarasya putryastu pañca tāsu kulodvahāḥ // BndP_2,74.18 //",
  "GP12brndp2_u:11548": "tapasyataḥ sumahato jātā vṛddhasya dhārmikāḥ /",
  "GP12brndp2_u:11549": "nṛgāyāstu nṛgaḥ putro navāyā nava eva tu // BndP_2,74.19 //",
  "GP12brndp2_u:11550": "kṛmyāḥ kṛmistu darvāyāḥ suvrato nāma dhārmikaḥ /",
  "GP12brndp2_u:11551": "dṛṣadvatī sutaścāpi śibirauśīnaro dvijāḥ // BndP_2,74.20 //",
  "GP12brndp2_u:11552": "śibe śivapuraṃ khyātaṃ yaudheyaṃ tu nṛgasya ca /",
  "GP12brndp2_u:11553": "navasya navarāṣṭraṃ tu kṛmestu kṛmilā purī // BndP_2,74.21 //",
  "GP12brndp2_u:11554": "suvratasya tathāṃbaṣṭā śibiputrānnibodhata /",
  "GP12brndp2_u:11555": "śibestu śibayaḥ putrāścatvāro lokasaṃmatāḥ // BndP_2,74.22 //",
  "GP12brndp2_u:11556": "vṛṣadarbhaḥ suvīrastu kekayo madrakastathā /",
  "GP12brndp2_u:11557": "teṣāṃ janapadāḥ sphītāḥ kekayā madrakāstathā // BndP_2,74.23 //",
  "GP12brndp2_u:11558": "vṛṣadarbhāḥ suvīrāśca titikṣoḥ śṛṇuta prajāḥ /",
  "GP12brndp2_u:11559": "titikṣurabhavadrājā pūrvasyāṃ diśi viśrutaḥ // BndP_2,74.24 //",
  "GP12brndp2_u:11560": "uśadratho mahābāhustasya hemaḥ suto 'bhavat /",
  "GP12brndp2_u:11561": "hemasya sutapā jajñe sutaḥ sutapaso baliḥ // BndP_2,74.25 //",
  "GP12brndp2_u:11562": "jāto manuṣyayonyāṃ vai kṣīṇe vaṃśe prajepsayā /",
  "GP12brndp2_u:11563": "mahāyogī sa tu balirbaddho yaḥ sa mahāmanāḥ // BndP_2,74.26 //",
  "GP12brndp2_u:11564": "putrānutpādayāmāsa jāturvarṇyakarānbhuvi /",
  "GP12brndp2_u:11565": "aṅgaṃ sa janayāmāsa vaṅgaṃ suhmaṃ tathaiva ca // BndP_2,74.27 //",
  "GP12brndp2_u:11566": "yuddhaṃ kaliṅgaṃ ca tathā vāleyaṃ kṣatramucyate /",
  "GP12brndp2_u:11567": "vāleyā brāhmaṇāścaiva tasya vaṃśakarāḥ prabhoḥ // BndP_2,74.28 //",
  "GP12brndp2_u:11568": "balestu brahmaṇā dattā varāḥ prītena dhīmataḥ /",
  "GP12brndp2_u:11569": "mahāyogitvamāyuśca kalpasya parimāṇakam // BndP_2,74.29 //",
  "GP12brndp2_u:11570": "saṃgrāme vāpyajeyatvaṃ dharme caiva prabhāvataḥ /",
  "GP12brndp2_u:11571": "trailokyadarśanaṃ caiva prādhānyaṃ prasave tathā // BndP_2,74.30 //",
  "GP12brndp2_u:11572": "baleścā pratimatvaṃ ve dharmatattvārthadarśanam /",
  "GP12brndp2_u:11573": "caturo niyatānvarṇāṃstvaṃ vai sthāpayiteti vai // BndP_2,74.31 //",
  "GP12brndp2_u:11574": "ityukto vibhunā rājā baliḥ śānti parāyayau /",
  "GP12brndp2_u:11575": "kālena mahatā vidvānsvaṃ ca sthānamupāgataḥ // BndP_2,74.32 //",
  "GP12brndp2_u:11576": "teṣāṃ janapadāḥ sphītā aṅgavaṅgāśca suhmakāḥ /",
  "GP12brndp2_u:11577": "puṇḍrāḥ kaliṅgaśca tathā teṣāṃ vaṃśaṃ nibodhata // BndP_2,74.33 //",
  "GP12brndp2_u:11578": "tasya te tanayāḥ sarve kṣetrajā munisaṃbhavāḥ /",
  "GP12brndp2_u:11579": "saṃbhūtā dīrghatamasaḥ sudeṣṇāyāṃ mahaujasaḥ // BndP_2,74.34 //",
  "GP12brndp2_u:11580": "ṛṣaya ūcuḥ",
  "GP12brndp2_u:11581": "kathaṃ baleḥ sutāḥ pañca janitāḥ kṣetrajāḥ prabho /",
  "GP12brndp2_u:11582": "ṛṣiṇā dīrghatamasā hyetatprabrūhi pṛcchatām // BndP_2,74.35 //",
  "GP12brndp2_u:11583": "sūta uvāca",
  "GP12brndp2_u:11584": "uśijo nāma vikhyāta āsīddhīmānṛṣiḥ purā /",
  "GP12brndp2_u:11585": "bhāryā vai mamatā nāma babhūvāsya mahātmanaḥ // BndP_2,74.36 //",
  "GP12brndp2_u:11586": "uśijasya kanīyāṃstu purodhā yo divaukasām /",
  "GP12brndp2_u:11587": "bṛhaspatirbṛhattejā mamatāṃ so 'bhyapadyata // BndP_2,74.37 //",
  "GP12brndp2_u:11588": "uvāca mamatā taṃ tu bṛhaspatimanicchatī /",
  "GP12brndp2_u:11589": "antarvatnyasmi te bhrāturjyeṣṭhasyāsya ca bhāminī // BndP_2,74.38 //",
  "GP12brndp2_u:11590": "ayaṃ hi me mahāngarbho roravīti bṛhaspate /",
  "GP12brndp2_u:11591": "ajasraṃ brahma cābhyasya ṣaḍaṅgaṃ vedamudgiran // BndP_2,74.39 //",
  "GP12brndp2_u:11592": "amoghare tāstvaṃ cāpi na māṃ bhajitumarhasi /",
  "GP12brndp2_u:11593": "asminneva yathākāle yathā vā manyase vibho // BndP_2,74.40 //",
  "GP12brndp2_u:11594": "evamuktastayā samyagbṛhatejā bṛhaspatiḥ /",
  "GP12brndp2_u:11595": "kāmātmānaṃ mahātmāpi nātmānaṃ so 'bhyadhārayat // BndP_2,74.41 //",
  "GP12brndp2_u:11596": "saṃbabhūvaiva dharmātmā tayā sārddhaṃ bṛhaspati /",
  "GP12brndp2_u:11597": "utsṛjantaṃ tadā reto garbhasthaḥ so 'sya bhāṣata // BndP_2,74.42 //",
  "GP12brndp2_u:11598": "śukraṃ tyākṣīśca mā jīva dvayornehāsti saṃbhavaḥ /",
  "GP12brndp2_u:11599": "amogharetāstvaṃ vāpi pūrvaṃ cāhamihāgataḥ // BndP_2,74.43 //",
  "GP12brndp2_u:11600": "śaśāpa taṃ tadā kruddha evamukto bṛhaspatiḥ /",
  "GP12brndp2_u:11601": "uśijasya sutaṃ bhrāturgarbhasthaṃ bhagavānṛṣiḥ // BndP_2,74.44 //",
  "GP12brndp2_u:11602": "yasmāttvamīdṛśe kāle sarvabhūtepsite sati /",
  "GP12brndp2_u:11603": "māmevamuktavānmohāttamo dīrghaṃ gravekṣyasi // BndP_2,74.45 //",
  "GP12brndp2_u:11604": "tato dīrghatamā nāma śāpādṛṣirajāyata /",
  "GP12brndp2_u:11605": "athauśijo bṛhatkīrtirbṛhaspatiribaujasā // BndP_2,74.46 //",
  "GP12brndp2_u:11606": "ūrddhvaretāstataścāpi nyavasadbhrāturāśrame /",
  "GP12brndp2_u:11607": "godharmaṃ saurabheyāttu vṛṣabhācchatavānprabhoḥ // BndP_2,74.47 //",
  "GP12brndp2_u:11608": "tasya bhrātā pitṛvyastu cakāra bhavanaṃ tadā /",
  "GP12brndp2_u:11609": "tasminhi tatra vasati yadṛcchābhyāgato vṛṣaḥ // BndP_2,74.48 //",
  "GP12brndp2_u:11610": "darśārthamāstṛtāndarbhāñcacāra surabhīsutaḥ /",
  "GP12brndp2_u:11611": "jagrāha taṃ dīrgha tamā visphurantaṃ tu śṛṅgayoḥ // BndP_2,74.49 //",
  "GP12brndp2_u:11612": "sa tena nigṛhītastu na cacāla padātpadam /",
  "GP12brndp2_u:11613": "tato 'bravīd vṛṣastaṃ vai suṃca māṃ balināṃ vara // BndP_2,74.50 //",
  "GP12brndp2_u:11614": "na mayā sāditastāta balavāṃstadvidhaḥ kvacit /",
  "GP12brndp2_u:11615": "tryaṃbakaṃ vahatā devaṃ yato jāto 'smi bhūtale // BndP_2,74.51 //",
  "GP12brndp2_u:11616": "suṃca māṃ balināṃ śreṣṭha pratisnehaṃ varaṃ vṛṇu /",
  "GP12brndp2_u:11617": "evamukto 'bravīdenaṃ jīvaṃstvaṃ me kva yāsyasi // BndP_2,74.52 //",
  "GP12brndp2_u:11618": "tena tvāhaṃ na mokṣyāmi parasvādaṃ catuṣpadam /",
  "GP12brndp2_u:11619": "tatastaṃ dīrghatamasaṃ sa vṛṣaḥ pratyuvāca ha // BndP_2,74.53 //",
  "GP12brndp2_u:11620": "nāsmākaṃ vidyate tāta pātakaṃ steyameva ca /",
  "GP12brndp2_u:11621": "bhakṣyābhakṣyaṃ na jānīmaḥ peyāpeyaṃ ca sarvaśaḥ // BndP_2,74.54 //",
  "GP12brndp2_u:11622": "kāryā kāryaṃ ca vai vipra gamyagamyaṃ tathaiva ca /",
  "GP12brndp2_u:11623": "na pāpmāno vayaṃ vipra dharmo hyeṣa gavāṃ śrutaḥ // BndP_2,74.55 //",
  "GP12brndp2_u:11624": "gavāṃ nāma sa ve śrutvā saṃbhrāntasta mamuñcata /",
  "GP12brndp2_u:11625": "bhaktyā cānuśravikayā gosutaṃ vai prasādayan // BndP_2,74.56 //",
  "GP12brndp2_u:11626": "prasādato vṛṣendrasya godharmaṃ jagṛhe 'tha saḥ /",
  "GP12brndp2_u:11627": "manasaiva tadā dadhre tadvidhastatparāyaṇaḥ // BndP_2,74.57 //",
  "GP12brndp2_u:11628": "tato yavīyasaḥ patnīmautathyasyābhyamanyata /",
  "GP12brndp2_u:11629": "viceṣṭamānāṃ rudatīṃ daivātsaṃmūḍhacetanaḥ // BndP_2,74.58 //",
  "GP12brndp2_u:11630": "avalepaṃ tu taṃmatvā suradvāṃstasya nākṣamat /",
  "GP12brndp2_u:11631": "godharma vai balaṃ kṛtvā snuṣāṃ sa hyabhyamanyata // BndP_2,74.59 //",
  "GP12brndp2_u:11632": "viparyayaṃ tu taṃ dṛṣṭvā śaradvānpravicintya ca /",
  "GP12brndp2_u:11633": "bhaviṣyamarthaṃ jñātvā ca mahātmā tvavamatya tam // BndP_2,74.60 //",
  "GP12brndp2_u:11634": "provāca dīrghatamasaṃ krodhātsaṃraktalocanaḥ /",
  "GP12brndp2_u:11635": "gamyāgamyaṃ na jānīṣe godharmātprārthayansruṣām // BndP_2,74.61 //",
  "GP12brndp2_u:11636": "durvṛttaṃ tvāṃ tyajāmyeṣa gaccha tvaṃ svena karmaṇā /",
  "GP12brndp2_u:11637": "yasmāttvamandho vṛddhaśca bharttavyo duranuṣṭhitaḥ // BndP_2,74.62 //",
  "GP12brndp2_u:11638": "tenāsi tvaṃ parityakto durācāro 'si me mataḥ /",
  "GP12brndp2_u:11639": "sūta uvāca",
  "GP12brndp2_u:11640": "karmaṇyasmiṃstataḥ krūre tasya buddhirajāyata // BndP_2,74.63 //",
  "GP12brndp2_u:11641": "nirbhartsya caiva bahuśo bāhubhyāṃ parigṛhya ca /",
  "GP12brndp2_u:11642": "koṣṭe samudre prakṣipya gaṅgāṃbhasi samutsṛjat // BndP_2,74.64 //",
  "GP12brndp2_u:11643": "uhyamānaḥ samudrastu saptāhaṃ śrotasā tadā /",
  "GP12brndp2_u:11644": "taṃ sastrīko balirnāma rājā dharmārthatattvavit // BndP_2,74.65 //",
  "GP12brndp2_u:11645": "apaśyanmajjamānaṃ tu srotasobhyāsamāgatam /",
  "GP12brndp2_u:11646": "taṃ gṛhītvā sa dharmātmā balirvairocanastadā // BndP_2,74.66 //",
  "GP12brndp2_u:11647": "antaḥpure jugopainaṃ bhakṣyairbhojyaiśca tarpayan /",
  "GP12brndp2_u:11648": "prītaḥ sa vai vareṇātha cchandayāmāsa vai balim // BndP_2,74.67 //",
  "GP12brndp2_u:11649": "sa ca tasmādvaraṃ vavre putrārthī dānavarṣabhaḥ /",
  "GP12brndp2_u:11650": "baliruvāca",
  "GP12brndp2_u:11651": "saṃtānārthaṃ mahābhāga bhāryāyāṃ mama mānada // BndP_2,74.68 //",
  "GP12brndp2_u:11652": "putrāndharmārthasaṃyuktānutpādayitumarhasi /",
  "GP12brndp2_u:11653": "evamuktastutenarṣistathāstvityuktavānhitam // BndP_2,74.69 //",
  "GP12brndp2_u:11654": "sudeṣṇāṃ nāma bhāryāṃ svāṃ rājāsmai prāhiṇottadā /",
  "GP12brndp2_u:11655": "andhaṃ vṛddhaṃ ca taṃ dṛṣṭvā na sā devī jagāma ha // BndP_2,74.70 //",
  "GP12brndp2_u:11656": "svāṃ ca dhātreyikāṃ tasmai bhūṣayitvā vyasarjayat /",
  "GP12brndp2_u:11657": "kakṣīvaccakṣuṣau tasyāṃ śūdrayonyāmṛṣirvaśī // BndP_2,74.71 //",
  "GP12brndp2_u:11658": "janayā māsa dharmātmā putrāvetau mahaujasau /",
  "GP12brndp2_u:11659": "kakṣīvaccakṣuṣau tau tu dṛṣṭvā rājā balistadā // BndP_2,74.72 //",
  "GP12brndp2_u:11660": "adhītau vidhivatsamya gīśvarau brahmavādinau /",
  "GP12brndp2_u:11661": "siddhau pratyakṣadharmāṇau buddhau śreṣṭhatamāvapi // BndP_2,74.73 //",
  "GP12brndp2_u:11662": "mamaitāviti hovāca balirvairocanastvṛṣim /",
  "GP12brndp2_u:11663": "netyuvāca tatastaṃ tu mamaitāviti cābravīt // BndP_2,74.74 //",
  "GP12brndp2_u:11664": "utpannau śūdrayonau tu bhavataḥ kṣmāsurottamau /",
  "GP12brndp2_u:11665": "andhaṃ vṛddhaṃ ca māṃ matvā sudeṣṇā mahiṣī tava // BndP_2,74.75 //",
  "GP12brndp2_u:11666": "prāhiṇodavamānīya śūdrīṃ dhātreyikāṃ mama /",
  "GP12brndp2_u:11667": "tataḥ prasādayāmāsa punastamṛṣisattamam // BndP_2,74.76 //",
  "GP12brndp2_u:11668": "balirbhāryāṃ sudeṣṇā ca bhartsayāmāsa vai prabhuḥ /",
  "GP12brndp2_u:11669": "punaścaināmalaṅkṛtya ṛṣaye pratyapādayat // BndP_2,74.77 //",
  "GP12brndp2_u:11670": "tāṃ sa dīrghatamā devīmabravīdyadi māṃ śubhe /",
  "GP12brndp2_u:11671": "dadhnā lavaṇamiśreṇa svabhyaktaṃ nagnakaṃ tathā // BndP_2,74.78 //",
  "GP12brndp2_u:11672": "lehiṣyasyajugupsantī hyāpādatalamastakam /",
  "GP12brndp2_u:11673": "tatastvaṃ prāpsyase devi putrāṃśca manasepsitān // BndP_2,74.79 //",
  "GP12brndp2_u:11674": "tasya sā tadvaco devī sarvaṃ kṛtavatī tathā /",
  "GP12brndp2_u:11675": "apānaṃ ca samāsādya jugupsaṃtī hyavarjayat // BndP_2,74.80 //",
  "GP12brndp2_u:11676": "tamuvāca tataḥ sarṣiryaste parihṛtaṃ śubhe /",
  "GP12brndp2_u:11677": "vināpānaṃ kumāraṃ tvaṃ janayiṣyasi pūrvajam // BndP_2,74.81 //",
  "GP12brndp2_u:11678": "tatastaṃ dīrghatamasaṃ sā devī pratyuvāca ha //",
  "GP12brndp2_u:11679": "nārhasi tvaṃ mahābhāga putraṃ dātuṃ mamedṛśam // BndP_2,74.82 //",
  "GP12brndp2_u:11680": "ṛṣiruvāca",
  "GP12brndp2_u:11681": "tavāparadho devyeṣa nānyathā bhavitā tu vai /",
  "GP12brndp2_u:11682": "devīdṛśaṃ ca te pautramahaṃ dāsyāmi suprate // BndP_2,74.83 //",
  "GP12brndp2_u:11683": "tasyāpānaṃ vinā caiva yogyabhāvo bhaviṣyati /",
  "GP12brndp2_u:11684": "tāṃ sa dīrghatamāścaiva kukṣau spṛṣṭvadamabravīt // BndP_2,74.84 //",
  "GP12brndp2_u:11685": "prāśitaṃ dadhiyatte 'dya mamāṅgādvai śucismite /",
  "GP12brndp2_u:11686": "tena te pūrito garbhaḥ paurṇamāsyāmivodadhiḥ // BndP_2,74.85 //",
  "GP12brndp2_u:11687": "bhaviṣyanti kumārāste pañca devasutopamāḥ /",
  "GP12brndp2_u:11688": "tejasvinaḥ parākrāntā yajvāno dhārmikāstathā // BndP_2,74.86 //",
  "GP12brndp2_u:11689": "tatoṃ'gastu sudeṣṇāyā jyeṣṭhaputro vyajāyata /",
  "GP12brndp2_u:11690": "vaṅgastasmātkaliṅgastu puṇḍraḥ suhmastathaiva ca // BndP_2,74.87 //",
  "GP12brndp2_u:11691": "vaṃśabhājastu pañcaite baleḥ kṣetre 'bhavaṃstadā /",
  "GP12brndp2_u:11692": "ityete dīrghatamasā balerdattāḥ sutāḥ purā // BndP_2,74.88 //",
  "GP12brndp2_u:11693": "prajā hyupahatāstasya brahmaṇā kāraṇaṃ prati /",
  "GP12brndp2_u:11694": "apatyamasya dāreṣu sveṣu mābhūnmahātmanaḥ // BndP_2,74.89 //",
  "GP12brndp2_u:11695": "tato manuṣyayonyāṃ vai janayāmāsa sa prajāḥ /",
  "GP12brndp2_u:11696": "surabhirdīrghata masamatha prīto vaco 'bravīt // BndP_2,74.90 //",
  "GP12brndp2_u:11697": "vicārya yasmādgodharmaṃ tvamevaṃ kṛtavānasi /",
  "GP12brndp2_u:11698": "bhaktyā cānanyayāsmāsu mune prītāsmi tena te // BndP_2,74.91 //",
  "GP12brndp2_u:11699": "tasmāttava tamo dīrghaṃ nistadāmyadya paśya vai /",
  "GP12brndp2_u:11700": "bārhaspatyaṃ ca yatte 'nyatpāpaṃ saṃtiṣṭhate tanau // BndP_2,74.92 //",
  "GP12brndp2_u:11701": "jarāmṛtyubhayaṃ caiva hyāghrāya praṇudāmi te /",
  "GP12brndp2_u:11702": "āghrātamātro 'sā paśyatsadyastamasi nāśite // BndP_2,74.93 //",
  "GP12brndp2_u:11703": "āyuṣmāṃśca yuvā caiva cakṣuṣmāṃśca tato 'bhavat /",
  "GP12brndp2_u:11704": "gavā hṛtatamāḥ so 'tha gautamaḥ samapadyata // BndP_2,74.94 //",
  "GP12brndp2_u:11705": "kakṣīvāṃstu tato gatvā saha pitrā girivrajam /",
  "GP12brndp2_u:11706": "yathoddiṣṭaṃ hi pitrātha cacāra vipulaṃ tapaḥ // BndP_2,74.95 //",
  "GP12brndp2_u:11707": "tataḥ kālena mahatā tapasā bhāvitaḥ sa vai /",
  "GP12brndp2_u:11708": "vidhūya sānujo doṣānbrāhmaṇyaṃ prāptavānprabhuḥ // BndP_2,74.96 //",
  "GP12brndp2_u:11709": "tato 'bravītpitā tvenaṃ putravānasmyahaṃ prabho /",
  "GP12brndp2_u:11710": "suputreṇa tvayā tāta kṛtārthaśca yaśasvinā // BndP_2,74.97 //",
  "GP12brndp2_u:11711": "yuktātmānaṃ tataḥ so 'tha prāptavānbrahmaṇaḥ kṣayam /",
  "GP12brndp2_u:11712": "brāhmaṇyaṃ prāpya kakṣīvānsahasramasṛjatsutān // BndP_2,74.98 //",
  "GP12brndp2_u:11713": "kūṣmāṇḍā gautamāste vai smṛtāḥ kakṣīvataḥ sutāḥ /",
  "GP12brndp2_u:11714": "ityeṣa dīrghatamaso balervairocanasya vai // BndP_2,74.99 //",
  "GP12brndp2_u:11715": "samāgamaḥ samākhyātaḥ saṃtānaścobhayostathā /",
  "GP12brndp2_u:11716": "balistānabhiṣicyeha pañca putrānakalmaṣān // BndP_2,74.100 //",
  "GP12brndp2_u:11717": "kṛtārthaḥ so 'pi yogātmā yogamāśritya ca prabhuḥ /",
  "GP12brndp2_u:11718": "adṛśyaḥ sarvabhūtānāṃ kālākākṣī caratyuta // BndP_2,74.101 //",
  "GP12brndp2_u:11719": "tatrāṅgasya tu rājarṣe rājāsīddadhivāhanaḥ /",
  "GP12brndp2_u:11720": "so 'parādhātsudeṣṇāyā anapāno 'bhavannṛpaḥ // BndP_2,74.102 //",
  "GP12brndp2_u:11721": "anapānasya putrastu rājā divirathaḥ smṛtaḥ /",
  "GP12brndp2_u:11722": "putro divirathasyāsīdvidvāndharmaratho nṛpaḥ // BndP_2,74.103 //",
  "GP12brndp2_u:11723": "ete ekṣvākavaḥ proktā bhavitāraḥ kalau yuge /",
  "GP12brndp2_u:11724": "bṛhadbalānvaye jātā mahāvīryaparākramāḥ // BndP_2,74.104 //",
  "GP12brndp2_u:11725": "śūrāśca kṛtavidyāśca satyasaṃdhā jitendriyāḥ /",
  "GP12brndp2_u:11726": "atrānuvaṃśaśloko 'yaṃ bhaviṣyajjñairudāhṛtaḥ // BndP_2,74.105 //",
  "GP12brndp2_u:11727": "ikṣvākūṇāmayaṃ vaṃśaḥ sumitrānto bhaviṣyati /",
  "GP12brndp2_u:11728": "sumitraṃ prāpya rājānaṃ saṃsthāṃ prāpsyati vai kalau // BndP_2,74.106 //",
  "GP12brndp2_u:11729": "ityetanmānavaṃ kṣatramailaṃ ca samudātdṛtam /",
  "GP12brndp2_u:11730": "ata ūrdhvaṃ pravakṣyāmi magadho yo bṛhadrathaḥ // BndP_2,74.107 //",
  "GP12brndp2_u:11731": "jarāsaṃdhasya ye vaṃśe sahadevānvaye nṛpāḥ /",
  "GP12brndp2_u:11732": "atītā varttamānāśca bhaviṣyāśca tathā punaḥ // BndP_2,74.108 //",
  "GP12brndp2_u:11733": "prādhānyataḥ pravakṣyāmi gadato me nibodhata /",
  "GP12brndp2_u:11734": "saṃgrāme bhārate tasminsahadevo nipātitaḥ // BndP_2,74.109 //",
  "GP12brndp2_u:11735": "somāpistasya tanayo rājarṣiḥ sa girivraje /",
  "GP12brndp2_u:11736": "pañcāśataṃ tathāṣṭau ca samā rājyamakārayat // BndP_2,74.110 //",
  "GP12brndp2_u:11737": "śrutaśravāḥ saptaṣaṣṭiḥ samāstasya suto 'bhavat /",
  "GP12brndp2_u:11738": "ayutāyustu ṣaḍviṃśadrājyaṃ varṣāṇyakārayat // BndP_2,74.111 //",
  "GP12brndp2_u:11739": "samāḥ śataṃ nirāmitro mahīṃ bhuktvā divaṃ gataḥ /",
  "GP12brndp2_u:11740": "pañcāśataṃ samāḥ ṣaṭ ca sukṣatraḥ prāptavānmahīm // BndP_2,74.112 //",
  "GP12brndp2_u:11741": "trayoviṃśadbṛhatkarmā rājyaṃ varṣāṇyakārayat /",
  "GP12brndp2_u:11742": "senājitsāṃprataṃ cāpi etā vai bhokṣyate samāḥ // BndP_2,74.113 //",
  "GP12brndp2_u:11743": "śrutañjayastu varṣāṇi catvāriṃśadbhaviṣyati /",
  "GP12brndp2_u:11744": "ripuñjayo mahābāhurmahābuddhiparākramaḥ // BndP_2,74.114 //",
  "GP12brndp2_u:11745": "pañjatriṃśattu varṣāṇi mahīṃ pālayitā nṛpaḥ /",
  "GP12brndp2_u:11746": "aṣṭapañjāśataṃ jābdānrājye sthāsyati vai śuciḥ // BndP_2,74.115 //",
  "GP12brndp2_u:11747": "aṣṭāviṃśatsamāḥ pūrṇāḥ kṣemo rājā bhaviṣyati /",
  "GP12brndp2_u:11748": "suvratastu catuḥṣaṣṭiṃ rājyaṃ prāpsyati vīryavān // BndP_2,74.116 //",
  "GP12brndp2_u:11749": "pañca varṣāṇi pūrṇāni dharmanetro bhaviṣyati /",
  "GP12brndp2_u:11750": "bhokṣyate nṛpatiścemā aṣṭapañcāśataṃ samāḥ // BndP_2,74.117 //",
  "GP12brndp2_u:11751": "aṣṭatriṃśatsamārāṣṭraṃ suśramasya bhaviṣyati /",
  "GP12brndp2_u:11752": "catvāriṃśaddaśāṣṭau ca dṛḍhaseno bhaviṣyati // BndP_2,74.118 //",
  "GP12brndp2_u:11753": "trayastriṃśattu varṣāṇi sumatiḥ prāpsyate tataḥ /",
  "GP12brndp2_u:11754": "catvāriṃśatsamā rājā sunetro bhokṣyate tataḥ // BndP_2,74.119 //",
  "GP12brndp2_u:11755": "satyajitpṛthivī rāṣṭraṃ tryaśītiṃ bhokṣyate samāḥ /",
  "GP12brndp2_u:11756": "prāpyemaṃ viśvājiccāpi pañcaviṃśadbhaviṣyati // BndP_2,74.120 //",
  "GP12brndp2_u:11757": "ariñjayastu varṣāṇāṃ pañcāśatprāpyate mahīm /",
  "GP12brndp2_u:11758": "dvāviṃśacca nṛpā hyete bhavitāro bṛhadrathāḥ // BndP_2,74.121 //",
  "GP12brndp2_u:11759": "pūrmaṃ varṣasahasraṃ vai teṣāṃ rājyaṃ bhaviṣyati /",
  "GP12brndp2_u:11760": "bṛhadratheṣvatīteṣu vīrahantṛṣvavarttiṣu // BndP_2,74.122 //",
  "GP12brndp2_u:11761": "śunakaḥ svāminaṃ hatvā putraṃ samabhiṣekṣyati /",
  "GP12brndp2_u:11762": "miṣatāṃ kṣatriyāṇāṃ hi pradyotiṃ nṛpatiṃ balāt // BndP_2,74.123 //",
  "GP12brndp2_u:11763": "sa vai praṇatasāmanto bhaviṣyeṇa pravarttitaḥ /",
  "GP12brndp2_u:11764": "trayoviṃśatsamā rājā bhavitā sa narottamaḥ // BndP_2,74.124 //",
  "GP12brndp2_u:11765": "caturviṃśatsamā rājā pālako bhavitā tataḥ /",
  "GP12brndp2_u:11766": "viśākhayūpo bhavitā nṛpaḥ pañcāśataṃ samāḥ // BndP_2,74.125 //",
  "GP12brndp2_u:11767": "ekaviṃśatsamā rājya majakasya bhaviṣyati /",
  "GP12brndp2_u:11768": "bhaviṣyati samā viṃśattatsuto nandivarddhanaḥ // BndP_2,74.126 //",
  "GP12brndp2_u:11769": "aṣṭatriṃśacchataṃ bhāvyāḥ prādyotāḥ pañca te nṛpāḥ /",
  "GP12brndp2_u:11770": "hatvā teṣāṃ yaśaḥ kṛtsnaṃ śiśunāgo bhaviṣyati // BndP_2,74.127 //",
  "GP12brndp2_u:11771": "vārāṇasyāṃ sutastasya saṃyāsyati girivrajam /",
  "GP12brndp2_u:11772": "śiśunāgaśca varṣāṇi catvāriṃśadbhaviṣyati // BndP_2,74.128 //",
  "GP12brndp2_u:11773": "kākavarṇaḥ sutastasya paṭtriṃśacca bhaviṣyati /",
  "GP12brndp2_u:11774": "tatastu viṃśatiṃ rājā kṣemadharmā bhavaṣyati // BndP_2,74.129 //",
  "GP12brndp2_u:11775": "catvāriṃśatsamā rāṣṭraṃ kṣatraujāḥ prāpsyate tataḥ /",
  "GP12brndp2_u:11776": "aṣṭatriṃśatsamā rājāvidhisāro bhaviṣyati // BndP_2,74.130 //",
  "GP12brndp2_u:11777": "ajātaśatrurbhavitā pañcaviṃśatsamā nṛpaḥ /",
  "GP12brndp2_u:11778": "pañcatriṃśatsamā rājā darbhakastu bhaviṣyati // BndP_2,74.131 //",
  "GP12brndp2_u:11779": "udayī bhavitā tasmāttrayastriṃśatsamā nṛpaḥ /",
  "GP12brndp2_u:11780": "sa vai puravaraṃ rājā vṛthivyāṃ kusumāhvayam // BndP_2,74.132 //",
  "GP12brndp2_u:11781": "gagāyā dakṣiṇe kūle caturthe 'hni kāriṣyati /",
  "GP12brndp2_u:11782": "catvāriśatsamā bhāvyo rājā vai nandivarddhanaḥ // BndP_2,74.133 //",
  "GP12brndp2_u:11783": "catvāriśattrayaścaiva sahānandirbhaviṣyati /",
  "GP12brndp2_u:11784": "bhaviṣyanti ca varṣāṇi ṣaṣṭyuttaraśatatrayam // BndP_2,74.134 //",
  "GP12brndp2_u:11785": "śiśunāgā daśaivaite rājānaḥ kṣatrabandhavaḥ /",
  "GP12brndp2_u:11786": "etaiḥ sārddhaṃ bhaviṣyanti tāvatkālaṃ nṛpāḥ pare // BndP_2,74.135 //",
  "GP12brndp2_u:11787": "ekṣvākavaścaturviṃśatpañcālāḥ pañcaviṃśatiḥ /",
  "GP12brndp2_u:11788": "kālakāstu caturviṃśaccaturviṃśattu haihayāḥ // BndP_2,74.136 //",
  "GP12brndp2_u:11789": "dvātriṃśadekaliṅgāstu pañcaviṃśattathā śakāḥ /",
  "GP12brndp2_u:11790": "kuravaścāpi ṣaṭtriṃśadaṣṭāviṃśati maithilāḥ // BndP_2,74.137 //",
  "GP12brndp2_u:11791": "śūrasenāstrayoviṃśadvītihotrāśca viṃśatiḥ /",
  "GP12brndp2_u:11792": "tulyakālaṃ bhaviṣyanti sarvaṃ eva mahīkṣitaḥ // BndP_2,74.138 //",
  "GP12brndp2_u:11793": "mahānandisutaścāpi śūdrāyāḥ kālasaṃvṛtaḥ /",
  "GP12brndp2_u:11794": "utpatsyate mahā padmaḥ sarvakṣatrāntakṛnnṛpaḥ // BndP_2,74.139 //",
  "GP12brndp2_u:11795": "tataḥ prabhṛti rājāno bhaviṣyaḥ śūdrayonayaḥ /",
  "GP12brndp2_u:11796": "ekarāṭ sa mahāpadma ekaccatro bhaviṣyati // BndP_2,74.140 //",
  "GP12brndp2_u:11797": "aṣṭāśīti tu varṣāṇi pṛthivīṃ pālayiṣyati /",
  "GP12brndp2_u:11798": "sarvakṣatraṃ samuddhṛtya bhāvinor'thasya vai balāt // BndP_2,74.141 //",
  "GP12brndp2_u:11799": "tatpaścāttatsutā hyaṣṭau samādvādaśa te nṛpāḥ /",
  "GP12brndp2_u:11800": "mahāpadmasya paryāye bhaviṣyanti nṛpāḥ kramāt // BndP_2,74.142 //",
  "GP12brndp2_u:11801": "uddhariṣyati tānsarvānkauṭilyo vai dvijarṣabhaḥ /",
  "GP12brndp2_u:11802": "bhuktvā mahīṃ varṣaśataṃ naredraḥ sa bhaviṣyati // BndP_2,74.143 //",
  "GP12brndp2_u:11803": "candraguptaṃ nṛpaṃ rājye kauṭilyaḥ sthāpayiṣyati /",
  "GP12brndp2_u:11804": "caturviṃśatsamā rājā candragupto bhaviṣyati // BndP_2,74.144 //",
  "GP12brndp2_u:11805": "bhavitā bhadrasārastu pañcaviṃśatsamā nṛpaḥ /",
  "GP12brndp2_u:11806": "ṣaṭtriṃśattu samā rājā aśokānāṃ ca tṛptidaḥ // BndP_2,74.145 //",
  "GP12brndp2_u:11807": "tasya putraḥ kulālastu varṣāṇyaṣṭau bhaviṣyati /",
  "GP12brndp2_u:11808": "kuśālasūnuraṣṭau ca bhoktā vai bandhupālitaḥ // BndP_2,74.146 //",
  "GP12brndp2_u:11809": "bandhupālitadāyādo bhavitā cendrapālitaḥ /",
  "GP12brndp2_u:11810": "bhavitā sapta varṣāṇi devavarmā narādhipaḥ // BndP_2,74.147 //",
  "GP12brndp2_u:11811": "rājā śatadhanuścāpi tasya putro bhaviṣyati /",
  "GP12brndp2_u:11812": "bṛhadrathaśca varṣāṇi sapta vai bhavitā nṛpaḥ // BndP_2,74.148 //",
  "GP12brndp2_u:11813": "ityete nava mauryā vai bhokṣyanti ca vasuṃdharām /",
  "GP12brndp2_u:11814": "saptatriṃśacchataṃ pūrṇaṃ tebhyaḥ śuṅgo gamiṣyati // BndP_2,74.149 //",
  "GP12brndp2_u:11815": "puṣpamitrastu senānīruddhṛtyatu bṛhadratham /",
  "GP12brndp2_u:11816": "kārayiṣyati vai rājyaṃ samāḥ ṣaṣṭiṃ sa caiva tu // BndP_2,74.150 //",
  "GP12brndp2_u:11817": "agnimitro nṛpaścāṣṭau bhaviṣyati samā nṛpaḥ /",
  "GP12brndp2_u:11818": "bhavitā cāpi sujyeṣṭaḥ sapta varṣāṇi vai tataḥ // BndP_2,74.151 //",
  "GP12brndp2_u:11819": "vasumitrastato bhāvyo daśavarṣāṇi pārthivaḥ /",
  "GP12brndp2_u:11820": "tato bhadraḥ same dve tu bhaviṣyati nṛpaśca vai // BndP_2,74.152 //",
  "GP12brndp2_u:11821": "bhaviṣyati samāstasmāttisra eva pulindakaḥ /",
  "GP12brndp2_u:11822": "rājā ghoṣastataścāpi varṣāṇi bhavitā trayaḥ // BndP_2,74.153 //",
  "GP12brndp2_u:11823": "sapta vai vajra mitraṃstu samā rājā tataḥ punaḥ /",
  "GP12brndp2_u:11824": "dvātriṃśadbhavitā vāpi samā bhāgavato nṛpaḥ // BndP_2,74.154 //",
  "GP12brndp2_u:11825": "bhaviṣyati sutastasya devabhūmiḥ samā daśa /",
  "GP12brndp2_u:11826": "daśaite śuṅgarājāno bhokṣyantīmāṃ vasuṃdharām // BndP_2,74.155 //",
  "GP12brndp2_u:11827": "śataṃ pūrmaṃ daśa dve ca tebhyaḥ kaṇvaṃ gamiṣyati /",
  "GP12brndp2_u:11828": "amātyo vasudevastu bālyādvyasaninaṃ nṛpam // BndP_2,74.156 //",
  "GP12brndp2_u:11829": "devabhūmiṃ tato hatvā śuṅgeṣu bhavitā nṛpaḥ /",
  "GP12brndp2_u:11830": "bhaviṣyati samā rājā pañca kaṇvāyanastu saḥ // BndP_2,74.157 //",
  "GP12brndp2_u:11831": "bhūmimitraḥ sutastasya caturviṃśadbhaviṣyati /",
  "GP12brndp2_u:11832": "bhavitā dvādaśa samāstasmānnārāyaṇo nṛpaḥ // BndP_2,74.158 //",
  "GP12brndp2_u:11833": "suśarmā tatsutaścāpi bhaviṣyati catuḥsamāḥ /",
  "GP12brndp2_u:11834": "kaṇvāyanāstu catvāraścatvāriṃśacca pañca ca // BndP_2,74.159 //",
  "GP12brndp2_u:11835": "samā bhokṣyanti vṛthivīṃ punarandhrāngamiṣyati /",
  "GP12brndp2_u:11836": "kaṇvāyanamathoddhṛtya suśarmāṇaṃ prasahya tam // BndP_2,74.160 //",
  "GP12brndp2_u:11837": "siṃdhuko hyandhrajātīyaḥ prāpsyatīmāṃ vasuṃdharām /",
  "GP12brndp2_u:11838": "trayoviṃśatsamā rājā siṃdhuko bhavitā tvatha // BndP_2,74.161 //",
  "GP12brndp2_u:11839": "kṛṣṇo bhrātāsya varṣāṇi so 'smāddaśa bhaviṣyati /",
  "GP12brndp2_u:11840": "śrīśāntakarṇirbhavitā tasya putrastu vai mahān // BndP_2,74.162 //",
  "GP12brndp2_u:11841": "pañcāśattu samāḥ ṣaṭ ca śāntakarṇir bhaviṣyati /",
  "GP12brndp2_u:11842": "āpolavodvādaśa vai tasya putro bhaviṣyati // BndP_2,74.163 //",
  "GP12brndp2_u:11843": "caturviṃśattu varṣāṇi paṭumāṃśca bhaviṣyati /",
  "GP12brndp2_u:11844": "bhavitāniṣṭakarmā tu varṣāṇāṃ pañcaviṃśatim // BndP_2,74.164 //",
  "GP12brndp2_u:11845": "tataḥ saṃvatsaraṃ pūrṇaṃ hālo rājā bhaviṣyati /",
  "GP12brndp2_u:11846": "pañcapattallako nāma bhaviṣyati mahābalaḥ // BndP_2,74.165 //",
  "GP12brndp2_u:11847": "bhāvyaḥpurīṣabhīrustu samāḥ so 'pyekaviṃśatim /",
  "GP12brndp2_u:11848": "śātakarṇirvarṣamekaṃ bhaviṣyati narādhipaḥ // BndP_2,74.166 //",
  "GP12brndp2_u:11849": "aṣṭaviṃśativarṣāṇi śivasvātirbhaviṣyati /",
  "GP12brndp2_u:11850": "rājā ca gautamī putra ekaviṃśatsamā nṛpaḥ // BndP_2,74.167 //",
  "GP12brndp2_u:11851": "ekonaviṃśati rājā yajñaḥ śrīśātakarṇyatha /",
  "GP12brndp2_u:11852": "ṣaḍeva bhavitā tsamādvijayastu samānṛpaḥ // BndP_2,74.168 //",
  "GP12brndp2_u:11853": "deḍaśrīśātakarṇī ca tasya putraḥ samāstrayaḥ /",
  "GP12brndp2_u:11854": "pulomāriḥ samāḥ sapta tataścaiṣāṃ bhaviṣyati // BndP_2,74.169 //",
  "GP12brndp2_u:11855": "ityete vai nṛpāstriṃśadandhrā bhokṣyanti vai mahīm /",
  "GP12brndp2_u:11856": "samāḥ śatāni catvāri pañcāśatṣaṭ tathaiva ca // BndP_2,74.170 //",
  "GP12brndp2_u:11857": "andhrāṇāṃ saṃsthitāḥ pañca teṣāṃ vaṃśyāśca ye punaḥ /",
  "GP12brndp2_u:11858": "saptaiva tu bhaviṣyanti daśābhīrāstato nṛpāḥ // BndP_2,74.171 //",
  "GP12brndp2_u:11859": "sapta gardabhinaścāpi tato 'tha daśa vai śakāḥ /",
  "GP12brndp2_u:11860": "yavanāṣṭau bhaviṣyanti tuṣārāstu caturdaśa // BndP_2,74.172 //",
  "GP12brndp2_u:11861": "trayodaśa guruṇḍāśca maunā hyekādaśaiva tu /",
  "GP12brndp2_u:11862": "andhrā bhokṣyanti vasudhāṃ śate dve ca śatañca vai // BndP_2,74.173 //",
  "GP12brndp2_u:11863": "saptaṣaṣṭiṃ ca varṣāṇi daśābhīrāstato nṛpāḥ /",
  "GP12brndp2_u:11864": "sapta gardabhinaścaiva bhokṣyantīmāṃ dvisaptatim // BndP_2,74.174 //",
  "GP12brndp2_u:11865": "śatāni trīṇyaśītiṃ ca bhokṣyanti vasudhāṃ śakāḥ /",
  "GP12brndp2_u:11866": "āśītī dve ca varṣāṇi bhoktāro yavanā mahīm // BndP_2,74.175 //",
  "GP12brndp2_u:11867": "pañcavarṣaśatānīha tuṣārāṇāṃ mahī smṛtā /",
  "GP12brndp2_u:11868": "śatānyarddhacaturthāni bhavitārastrayodaśa // BndP_2,74.176 //",
  "GP12brndp2_u:11869": "guruṇḍā vṛṣalaiḥ sārddhaṃ bhokṣyante mlecchajātayaḥ /",
  "GP12brndp2_u:11870": "śatāni trīṇi bhokṣyante maunā ekādaśaiva tu // BndP_2,74.177 //",
  "GP12brndp2_u:11871": "teṣu cchinneṣu kālena tataḥ kilakilo nṛpaḥ /",
  "GP12brndp2_u:11872": "tataḥ kilakilebhyaśca vindhyaśaktirbhaviṣyati // BndP_2,74.178 //",
  "GP12brndp2_u:11873": "samāḥ ṣaṇṇavatiṃ caiva pṛthivīṃ tu sameṣyati /",
  "GP12brndp2_u:11874": "nṛpānvaidiśakāṃścātha bhaviṣyāṃstu nibodhata // BndP_2,74.179 //",
  "GP12brndp2_u:11875": "śeṣasya nāgarājasya putraḥ sura purañjayaḥ /",
  "GP12brndp2_u:11876": "bhogī bhaviṣyate rājā nṛpo nāgakulodvahaḥ // BndP_2,74.180 //",
  "GP12brndp2_u:11877": "sadācandrastu candrāśurdvitīyo nakhavāṃstathā /",
  "GP12brndp2_u:11878": "dhanadharmā tataścāpi caturtho vaṃśajaḥ smṛtaḥ // BndP_2,74.181 //",
  "GP12brndp2_u:11879": "bhūtinandastataścāpi vaidiśe tu bhaviṣyati /",
  "GP12brndp2_u:11880": "tasya bhrātā yavīyāṃstu nāmnā nandiyaśāḥ kila // BndP_2,74.182 //",
  "GP12brndp2_u:11881": "tasyānvayo bhaviṣyanti rājānaste trayastu vai /",
  "GP12brndp2_u:11882": "daihitraḥ śiśiko nāma pūrikāyāṃ nṛpo 'bhavat // BndP_2,74.183 //",
  "GP12brndp2_u:11883": "vindhyaśaktisutaścāpi pravīro nāma vīryavān /",
  "GP12brndp2_u:11884": "bhokṣyate ca samāḥ ṣaṣṭiṃ purīṃ kāñcanakāṃ ca vai // BndP_2,74.184 //",
  "GP12brndp2_u:11885": "yakṣyate vājapeyaiśca samāptavaradakṣiṇaiḥ /",
  "GP12brndp2_u:11886": "tasya putrāstu catvāro bhaviṣyanti narādhipāḥ // BndP_2,74.185 //",
  "GP12brndp2_u:11887": "vindhyakānāṃ kulānāṃ te nṛpā vaivāhikāstrayaḥ /",
  "GP12brndp2_u:11888": "supratīko gabhīraśca samā bhokṣyati viṃśatim // BndP_2,74.186 //",
  "GP12brndp2_u:11889": "śaṅkamāno 'bhavadrājā mahiṣīṇāṃ mahīpatiḥ /",
  "GP12brndp2_u:11890": "puṣpamitrā bhaviṣyanti ṣaṭ strimitrāstrayodaśa // BndP_2,74.187 //",
  "GP12brndp2_u:11891": "mekalāyāṃ nṛpāḥ sapta bhaviṣyanti ca saptatiḥ /",
  "GP12brndp2_u:11892": "komalāyāṃ tu rājāno bhaviṣyanti mahābalāḥ // BndP_2,74.188 //",
  "GP12brndp2_u:11893": "meghā iti samākhyātā buddhimanto navaiva tu /",
  "GP12brndp2_u:11894": "naiṣadhāḥ pārthivāḥ sarve bhaviṣyantyāmanukṣayāt // BndP_2,74.189 //",
  "GP12brndp2_u:11895": "nalavaṃśaprasūtāste vīryavanto mahābalāḥ /",
  "GP12brndp2_u:11896": "magadhānāṃ mahāvīryo viśvasphāṇirbhaviṣyati // BndP_2,74.190 //",
  "GP12brndp2_u:11897": "utsādya pārthivānsarvānso 'nyānvarṇānkariṣyati /",
  "GP12brndp2_u:11898": "kaivarttānmadrakāṃśceva pulindānbrāhmaṇāṃstathā // BndP_2,74.191 //",
  "GP12brndp2_u:11899": "sthāpayiṣyanti gajāno nānādeśeṣu te janān /",
  "GP12brndp2_u:11900": "viśvasphāṇirmahāsattvo yuddhe viṣṇusamaprabhaḥ // BndP_2,74.192 //",
  "GP12brndp2_u:11901": "viśvasphāṇirnarapatiḥ klībākṛtirivocyate /",
  "GP12brndp2_u:11902": "utsādayitvā kṣatraṃ tu kṣatramanyatkariṣyati // BndP_2,74.193 //",
  "GP12brndp2_u:11903": "nava nāgāstu bhokṣyati purīṃ caṃpāvatīṃ nṛpāḥ /",
  "GP12brndp2_u:11904": "mathurāṃ ca purā ramyāṃ nāgā bhokṣyanti sapta vai // BndP_2,74.194 //",
  "GP12brndp2_u:11905": "anugaṅgāprayāgaṃ ca sāketaṃ magadhāṃstathā /",
  "GP12brndp2_u:11906": "etāñjanapadānsarvānbhokṣyante saptavaṃśajāḥ // BndP_2,74.195 //",
  "GP12brndp2_u:11907": "naiṣa dhānya dukāṃścaiva śaiśītān kālatoyakān /",
  "GP12brndp2_u:11908": "etāñjanapadānsarvānbhokṣyante maṇidhānyajān // BndP_2,74.196 //",
  "GP12brndp2_u:11909": "kośalāṃścāndhrapaiṇḍrāṃśca tāmraliptānsasāgarān /",
  "GP12brndp2_u:11910": "caṃpāṃ caiva purīṃ ramyāṃ bhokṣyante devarakṣitāḥ // BndP_2,74.197 //",
  "GP12brndp2_u:11911": "kaliṅgā mahiṣāścaiva mahendranilayāśca ye /",
  "GP12brndp2_u:11912": "etāñjanapadānsarvān pālayiṣyati vai guhaḥ // BndP_2,74.198 //",
  "GP12brndp2_u:11913": "strīrāṣṭrabhojakāṃścaiva bhokṣyate kanakāhvayaḥ /",
  "GP12brndp2_u:11914": "tulyakālaṃ bhaviṣyanti sarve hyate mahīkṣitaḥ // BndP_2,74.199 //",
  "GP12brndp2_u:11915": "alpaprasādā hyanṛtā mahākrodhā hyadhārmikāḥ /",
  "GP12brndp2_u:11916": "bhaviṣyantīha yavanā dharmataḥ kāmator'thataḥ // BndP_2,74.200 //",
  "GP12brndp2_u:11917": "naiva mūrddhābhiṣiktāste bhaviṣyanti narādhipāḥ /",
  "GP12brndp2_u:11918": "yugadoṣadurācārā bhaviṣyanti nṛpāstu te // BndP_2,74.201 //",
  "GP12brndp2_u:11919": "bhaviṣyantīha payāye kālena vṛthivīkṣitaḥ /",
  "GP12brndp2_u:11920": "vihīnāstu bhaviṣyanti dharmataḥ kāma tor'thataḥ // BndP_2,74.202 //",
  "GP12brndp2_u:11921": "tairvimiśrā janapadā mlecchācārāśca sarvaśaḥ /",
  "GP12brndp2_u:11922": "viparyayeṇa vartante nāśāyiṣyanti vai prajāḥ // BndP_2,74.203 //",
  "GP12brndp2_u:11923": "lubdhā anṛtavācaśca bhavitārastadā nṛpāḥ /",
  "GP12brndp2_u:11924": "teṣāṃ varttati paryāye bahustrīke yuge tadā // BndP_2,74.204 //",
  "GP12brndp2_u:11925": "lavāllavaṃ bhraśyamānā āyurūpabalaśrutaiḥ /",
  "GP12brndp2_u:11926": "tathā gatāsu vai kāṣṭhaṃ prajāsu jagatīśvarāḥ // BndP_2,74.205 //",
  "GP12brndp2_u:11927": "rājānaḥ saṃpraṇaśyati kālenopahatāstadā /",
  "GP12brndp2_u:11928": "kalkinā vyāhatāḥ sarve mlecchā yāsyanti saṃkṣayam // BndP_2,74.206 //",
  "GP12brndp2_u:11929": "adhārmikāśca ye 'tyarthaṃ pākhaṇḍāścaiva sarvaśaḥ /",
  "GP12brndp2_u:11930": "pranaṣṭe nṛpaśabde ca saṃdhyāśiṣṭe kalau yuge // BndP_2,74.207 //",
  "GP12brndp2_u:11931": "kiñcicchiṣṭāḥ prajāstā vai dharme naṣṭe parigrahāḥ /",
  "GP12brndp2_u:11932": "asādhanā hatasvāśca vyādhiśokanipīḍitāḥ // BndP_2,74.208 //",
  "GP12brndp2_u:11933": "anāvṛṣṭihatāścaiva parasparavadhena ca // BndP_2,74.209 //",
  "GP12brndp2_u:11934": "anādhārāḥ paritrastā vārtāmutsṛjya duḥkhitāḥ /",
  "GP12brndp2_u:11935": "tyaktvā purāṇi grāmāṃśca bhaviṣyanti vanaukasaḥ // BndP_2,74.210 //",
  "GP12brndp2_u:11936": "evaṃrūpeṣu naṣṭeṣu prajāstyaktvā gṛhāṇi tu /",
  "GP12brndp2_u:11937": "naṣṭe snehe durāpannā bhraṣṭasnehāḥ suhṛjjanaḥ // BndP_2,74.211 //",
  "GP12brndp2_u:11938": "varṇāśramaparibhraṣṭāḥ saṃkaraṃ ghoramāsthitāḥ /",
  "GP12brndp2_u:11939": "saritparvatasevinyo bhaviṣyanti prajāstadā // BndP_2,74.212 //",
  "GP12brndp2_u:11940": "saritaḥ sāgarānūpānsevante parvatānatha /",
  "GP12brndp2_u:11941": "aṅgānkaliṅgānvaṅgāṃśca kāśmīrānkāśikośalān // BndP_2,74.213 //",
  "GP12brndp2_u:11942": "ṛṣikāntāgiridroṇīḥ saṃśrayiṣyanti mānavāḥ /",
  "GP12brndp2_u:11943": "kṛtsnaṃ himavataḥ pṛṣṭhaṃ kūlaṃ ca lavaṇāṃbhasaḥ // BndP_2,74.214 //",
  "GP12brndp2_u:11944": "araṇyamabhipatsyante āryā mlecchajanaiḥ saha /",
  "GP12brndp2_u:11945": "mṛgairmīnairvihaṅgaiśca śvāpadaiścekṣubhistathā // BndP_2,74.215 //",
  "GP12brndp2_u:11946": "madhuśākaphalairmūlairvartayiṣyanti mānavāḥ /",
  "GP12brndp2_u:11947": "cīraṃ parṇaṃ ca vividhaṃ valkalānyajināni ca // BndP_2,74.216 //",
  "GP12brndp2_u:11948": "svayaṃ kṛtvā pidhāsyanti yathā munijanastathā /",
  "GP12brndp2_u:11949": "bījānnāni tathā nimneṣvī hantaḥ kāṣṭhaśaṅkubhiḥ // BndP_2,74.217 //",
  "GP12brndp2_u:11950": "ajaiḍakaṃ kharoṣṭraṃ ca pālayiṣyanti yatnataḥ /",
  "GP12brndp2_u:11951": "nadīrvatsyanti toyārthe nūnamāśritya mānavāḥ // BndP_2,74.218 //",
  "GP12brndp2_u:11952": "pārthivā vyavahāreṇa vibādhante parasparam /",
  "GP12brndp2_u:11953": "bahumanyāḥ prajāhīnāḥ śaucācāravivarjitāḥ // BndP_2,74.219 //",
  "GP12brndp2_u:11954": "evaṃ bhaviṣyanti narāstadādharma vyavasthitāḥ /",
  "GP12brndp2_u:11955": "hīnāndīnāṃstathādharmānprajā samanuvartsyati // BndP_2,74.220 //",
  "GP12brndp2_u:11956": "āyustadā trayoviṃśanna kaścidativartate /",
  "GP12brndp2_u:11957": "durbalā viṣayaglānā jarāyā saṃpariplutāḥ // BndP_2,74.221 //",
  "GP12brndp2_u:11958": "patramūlaphalāhārāścīrakṛṣṇājināṃbarāḥ /",
  "GP12brndp2_u:11959": "vṛttyarthamabhilipsyantaścariṣyanti vasuṃdharām // BndP_2,74.222 //",
  "GP12brndp2_u:11960": "etatkālamanuprāptāḥ prajāḥ kaliyugāntake /",
  "GP12brndp2_u:11961": "kṣīṇe kaliyuge tasmindivye varṣasahasrake // BndP_2,74.223 //",
  "GP12brndp2_u:11962": "niḥśeṣāstu bhaviṣyanti sārddhaṃ kaliyugena tu /",
  "GP12brndp2_u:11963": "sa saṃdhyāṃśe tu niḥśeṣe kṛtaṃ vai pratipatsyate // BndP_2,74.224 //",
  "GP12brndp2_u:11964": "yadā yandraśca sūryaśca tathā tiṣyabṛhaspatī /",
  "GP12brndp2_u:11965": "ekarāśau bhaviṣyanti tadā kṛtayugaṃ bhavet // BndP_2,74.225 //",
  "GP12brndp2_u:11966": "eṣa vaṃśakramaḥ kṛtsnaḥ kīrtito vo yathākramam /",
  "GP12brndp2_u:11967": "atītā vartamānāśca tathaivānāgatāśca ye // BndP_2,74.226 //",
  "GP12brndp2_u:11968": "mahānandābhiṣekānta janma yāvatparīkṣitaḥ /",
  "GP12brndp2_u:11969": "etadvarṣasahasraṃ tu jñeyaṃ pañcāśaduttaram // BndP_2,74.227 //",
  "GP12brndp2_u:11970": "pramāṇaṃ vai tathā vaktuṃ mahāpadmottaraṃ ca yat /",
  "GP12brndp2_u:11971": "antaraṃ ca śatānyaṣṭau ṣaṭtriṃśacca samāḥ smṛtāḥ // BndP_2,74.228 //",
  "GP12brndp2_u:11972": "etatkālāntara bhāvyamandhrāntādyāḥ prakīrttitāḥ /",
  "GP12brndp2_u:11973": "bhaviṣyaistatra saṃkhyātāḥ purāṇajñaiḥ śrutārṣibhiḥ // BndP_2,74.229 //",
  "GP12brndp2_u:11974": "saptarṣayastadā prāptāḥ pitrye pārīkṣite śatam /",
  "GP12brndp2_u:11975": "saptaviṃśaiḥ śatairbhāvyā andhrāṇāṃ te 'nvayāḥ punaḥ // BndP_2,74.230 //",
  "GP12brndp2_u:11976": "saptaviṃśatiparyante kṛtsne nakṣatramaṇḍale /",
  "GP12brndp2_u:11977": "saptarṣayastu tiṣṭhanti paryāyeṇa śataṃśatam // BndP_2,74.231 //",
  "GP12brndp2_u:11978": "saptarṣīṇāṃ yugaṃ tvetaddivyayā saṃkhyayā smṛtam /",
  "GP12brndp2_u:11979": "māsā divyāḥ smṛtāḥ ṣaṭca divyābdāścaiva sapta hi // BndP_2,74.232 //",
  "GP12brndp2_u:11980": "tebhyaḥ pravartate kālo divyaḥ saptarṣibhistu taiḥ /",
  "GP12brndp2_u:11981": "saptarṣīṇāṃ tu yau pūrvau dṛśyete uttarādiśi // BndP_2,74.233 //",
  "GP12brndp2_u:11982": "tayormadhye ca nakṣatraṃ dṛśyate yatsamaṃ divi /",
  "GP12brndp2_u:11983": "tena saptarṣayo yuktā jñeyā vyomni śataṃ samāḥ // BndP_2,74.234 //",
  "GP12brndp2_u:11984": "nakṣatrāṇāmṛṣīṇāṃ ca bhogasyaitannidarśanam /",
  "GP12brndp2_u:11985": "saptarṣayo hyathāyuktāḥ kāle parīkṣite śatam // BndP_2,74.235 //",
  "GP12brndp2_u:11986": "andhrāṃśe sacaturviṃśe bhaviṣyanti śataṃ samāḥ /",
  "GP12brndp2_u:11987": "imāstadā tu prakṛtīrvyāpatsyante prajā bhṛśam // BndP_2,74.236 //",
  "GP12brndp2_u:11988": "anṛtopahatāḥ sarvā dharmataḥ kāmator'thataḥ /",
  "GP12brndp2_u:11989": "śrautasmārtte praśithile dharme varṇāśrame tadā // BndP_2,74.237 //",
  "GP12brndp2_u:11990": "saṃkaraṃ durbalātmānaḥ pratiyāsyanti mohitāḥ /",
  "GP12brndp2_u:11991": "saṃsaktāśca bhaviṣyanti śūdrāḥ sārddhaṃ dvijātibhiḥ // BndP_2,74.238 //",
  "GP12brndp2_u:11992": "brāhmaṇāḥ śūdrayaṣṭāraḥ śūdrā vai mantrayonayaḥ /",
  "GP12brndp2_u:11993": "upasthāsyanti tānviprāṃstadā daurvṛttyalipsavaḥ // BndP_2,74.239 //",
  "GP12brndp2_u:11994": "lavāllavaṃ bhraśyamānāḥ prajāḥ sarvāḥ krameṇa tu /",
  "GP12brndp2_u:11995": "kṣayameva gamiṣyanti kṣīṇaśeṣā yugakṣaye // BndP_2,74.240 //",
  "GP12brndp2_u:11996": "yasminkṛṣṇo divyaṃ yātasta sminneva tadā dine /",
  "GP12brndp2_u:11997": "pratipannaḥ kaliyugastasya saṃkhyāṃ nibodhata // BndP_2,74.241 //",
  "GP12brndp2_u:11998": "sahasrāṇāṃ śatānīha trīṇi mānuṣasaṃkhyayā /",
  "GP12brndp2_u:11999": "ṣaṣṭiṃ caiva sahasrāṇi varṣāṇāṃ tūcyate kaliḥ // BndP_2,74.242 //",
  "GP12brndp2_u:12000": "divyaṃ varṣasahasraṃ tu tatsaṃdhyāṃśe hi kīrtite /",
  "GP12brndp2_u:12001": "niḥśeṣe ca tadā tasminkṛtaṃ vai pratipatsyate // BndP_2,74.243 //",
  "GP12brndp2_u:12002": "elaścekṣvākuvaṃśaśca saha bhedaiḥ prakīrtitau /",
  "GP12brndp2_u:12003": "ikṣvākostu samṛtaṃ kṣattraṃ sumitrāntaṃ vivasvataḥ // BndP_2,74.244 //",
  "GP12brndp2_u:12004": "ailaṃ kṣattraṃ kṣemakāntaṃ soma vaṃśavido viduḥ /",
  "GP12brndp2_u:12005": "ete vivasvataḥ putrāḥ kīrtitāḥ kīrttivarddhanāḥ // BndP_2,74.245 //",
  "GP12brndp2_u:12006": "atītā vartamānāśca tathaivānāgatāśca ye /",
  "GP12brndp2_u:12007": "brāhmaṇāḥ kṣattriyā vaiśyaḥ śūdrāścaivātra ye smṛtāḥ // BndP_2,74.246 //",
  "GP12brndp2_u:12008": "yugeyuge mahātmānaḥ samatītāḥ sahasraśaḥ /",
  "GP12brndp2_u:12009": "bahutvānnāmadheyānāṃ parisaṃkhyā kulekule // BndP_2,74.247 //",
  "GP12brndp2_u:12010": "punaruktibahutvācca na mayā parikīrttitā /",
  "GP12brndp2_u:12011": "vaivasvataṃ'tare hyasminna nimivaṃśaḥ samāpyate // BndP_2,74.248 //",
  "GP12brndp2_u:12012": "etasyāṃ tu yugākhyāyāṃ yataḥ kṣattraṃ prapatsyate /",
  "GP12brndp2_u:12013": "tathā hi kathayiṣyāmi gadato me nibodhata // BndP_2,74.249 //",
  "GP12brndp2_u:12014": "devāpiḥ pauravo rājā aikṣvākuścaiva yo maruḥ /",
  "GP12brndp2_u:12015": "māhāyogabalopetau kalāpagrāmamāsthitau // BndP_2,74.250 //",
  "GP12brndp2_u:12016": "etau kṣattrapraṇetārau caturviṃśe caturyuge /",
  "GP12brndp2_u:12017": "suvarcā nāma putrastu ikṣvākostu bhaviṣyati // BndP_2,74.251 //",
  "GP12brndp2_u:12018": "navaviṃśe yuge so 'tha vaṃśasyādirbhaviṣyati /",
  "GP12brndp2_u:12019": "devāpeśca sapaulastu elādirbhavitā nṛpaḥ // BndP_2,74.252 //",
  "GP12brndp2_u:12020": "kṣatrapravarttakau hyetau bhaviṣyete caturyuge /",
  "GP12brndp2_u:12021": "evaṃ sarvatra vijñeyaṃ saṃtānārthe tu latraṇam // BndP_2,74.253 //",
  "GP12brndp2_u:12022": "kṣīṇe kaliyuge tasminbhaviṣye ta kṛte yuge /",
  "GP12brndp2_u:12023": "saptarṣibhistu taiḥ sārddhamādye tretāyuge punaḥ // BndP_2,74.254 //",
  "GP12brndp2_u:12024": "gotrāṇāṃ kṣatriyāṇāṃ ca bhaviṣyete pravarttakau /",
  "GP12brndp2_u:12025": "dvāparāṃśena tiṣṭhanti kṣatriyā ṛṣibhiḥ saha // BndP_2,74.255 //",
  "GP12brndp2_u:12026": "bhaviṣye tu tataḥ sarge kāle kṛtayuge punaḥ /",
  "GP12brndp2_u:12027": "bījārthaṃ te bhaviṣyanti brahmakṣatrasya vai punaḥ // BndP_2,74.256 //",
  "GP12brndp2_u:12028": "evameva tu sarveṣu tiṣṭhantīhāsureṣu vai /",
  "GP12brndp2_u:12029": "saptarṣayo nṛpaiḥ sārddhaṃ saṃtānārthaṃ yugeyuge // BndP_2,74.257 //",
  "GP12brndp2_u:12030": "kṣatrasyaiva samucchedasaṃbandho vai dvijaiḥ smṛtaḥ /",
  "GP12brndp2_u:12031": "manvantarāṇāṃ saptānāṃ saṃtānaśca śrutaśca te // BndP_2,74.258 //",
  "GP12brndp2_u:12032": "parasparādyugānāṃ ca brahmakṣatrasya codbhavaḥ /",
  "GP12brndp2_u:12033": "yathā pravṛttisteṣāṃ vai pravṛttānāṃ tathā kṣayaḥ // BndP_2,74.259 //",
  "GP12brndp2_u:12034": "saptarṣayo vidusteṣāṃ dīrghāyuṣṭvādbhavābhavau /",
  "GP12brndp2_u:12035": "etena kramayogena ailekṣvākvanvayā dvijāḥ // BndP_2,74.260 //",
  "GP12brndp2_u:12036": "utpadyamānāstretāyāṃ kṣīyamāṇāḥ kalau punaḥ /",
  "GP12brndp2_u:12037": "anuyānti yugākhyāṃ tu yāvanmanvantarakṣayaḥ // BndP_2,74.261 //",
  "GP12brndp2_u:12038": "jāmadagnyena rāmeṇa kṣatre niravaśeṣite /",
  "GP12brndp2_u:12039": "kṛteyaṃ saṃkulā sarvā kṣatriyairvasudhādhipaiḥ // BndP_2,74.262 //",
  "GP12brndp2_u:12040": "dvipaṃśakāraṇañcaiva kīrtayiṣye nibodhata /",
  "GP12brndp2_u:12041": "ailasyekṣvākunandasya prakṛtiḥ parivarttate // BndP_2,74.263 //",
  "GP12brndp2_u:12042": "rājānaḥ śreṇibaddhāstu tathānye kṣatriyā nṛpāḥ /",
  "GP12brndp2_u:12043": "elavaṃśasya ye khyātāstathaivekṣvākavo nṛpāḥ // BndP_2,74.264 //",
  "GP12brndp2_u:12044": "teṣāmekaśataṃ pūrṇaṃ kulānāmabhiṣekitam /",
  "GP12brndp2_u:12045": "tāvadeva tu bhojānāṃ vistaro dviguṇaḥ smṛtaḥ // BndP_2,74.265 //",
  "GP12brndp2_u:12046": "bhajate tryaṃśakaṃ kṣattraṃ caturthātta dyathā diśam /",
  "GP12brndp2_u:12047": "teṣvatītāḥ samānā ye bruvatastānnibodhata // BndP_2,74.266 //",
  "GP12brndp2_u:12048": "śataṃ vai prativindhyānāṃ śataṃ nāgāḥ sahaihayāḥ /",
  "GP12brndp2_u:12049": "dhṛta rāṣṭraścaikaśatamaśītirjanamejayāḥ // BndP_2,74.267 //",
  "GP12brndp2_u:12050": "śataṃ ca brahmadattānāṃ śāriṇāṃ viriṇāṃ śatam /",
  "GP12brndp2_u:12051": "tataḥ śataṃ tu paulānāṃ śvetakāśya kuśādayaḥ // BndP_2,74.268 //",
  "GP12brndp2_u:12052": "tato 'pare sahasraṃ vai ye 'tītāḥ śaśavindavaḥ /",
  "GP12brndp2_u:12053": "ījire cāśvamedhaiste sarve niyutadakṣiṇaiḥ // BndP_2,74.269 //",
  "GP12brndp2_u:12054": "evaṃ rājarṣayo 'tītā śataśo 'tha sahasraśaḥ /",
  "GP12brndp2_u:12055": "manorvaivasvatasyāsminvarttamāneṃ'tare tu ye // BndP_2,74.270 //",
  "GP12brndp2_u:12056": "teṣāṃ nibodhatotpannā loke saṃtatayaḥ smṛtāḥ //",
  "GP12brndp2_u:12057": "na śakyevistarastāsāṃ saṃtatīnāṃ parasparam // BndP_2,74.271 //",
  "GP12brndp2_u:12058": "tatpūrvāparayogena vaktuṃ varṣaśatairapi /",
  "GP12brndp2_u:12059": "aṣṭāviṃśadyugākhyāstu gatā vaivasvatentare // BndP_2,74.272 //",
  "GP12brndp2_u:12060": "etai rājarṣibhiḥ sārddhaṃ śaṣṭāyāstā nibodhata /",
  "GP12brndp2_u:12061": "catvāriṃśattrayaścaiva bhaviṣyāḥ saha rājabhiḥ // BndP_2,74.273 //",
  "GP12brndp2_u:12062": "yugākhyānāva śiṣṭāstu tato vaivasvatakṣayaḥ /",
  "GP12brndp2_u:12063": "etadvaḥ kathitaṃ sarve samāsavyāsayogataḥ // BndP_2,74.274 //",
  "GP12brndp2_u:12064": "punaruktibahutvācca na śakya tu yugaiḥ saha /",
  "GP12brndp2_u:12065": "ete yayātiputrāṇāṃ pañca vaṃśā viśāṃ hitāḥ // BndP_2,74.275 //",
  "GP12brndp2_u:12066": "kīrttitāśca vyatītā ye ye lokāndhārayantyuta /",
  "GP12brndp2_u:12067": "labhate ca varānpañca durlabhā niha laukikān // BndP_2,74.276 //",
  "GP12brndp2_u:12068": "āyuḥ kīrttiṃ dhanaṃ putrānsvargaṃ cānantyamaśnute /",
  "GP12brndp2_u:12069": "dhāraṇācchravaṇāccaiva pañcavaṃśasya dhīmataḥ // BndP_2,74.277 //",
  "GP12brndp2_u:12070": "ityeṣa vo mayā pādastṛtīyaḥ kathito dvijāḥ /",
  "GP12brndp2_u:12071": "vistareṇānupūrvyā ca kiṃ bhūyo varṇayāmyaham // BndP_2,74.278 //",
  "GP12brndp2_u:12072": "iti śrībrahmāṇḍe mahāpurāṇe vāyuprokte madhyamabhāge tṛtīya upoddhātapāde vaṃśānuvarṇanaṃ nāma catuḥsaptatitamo 'dhyāyaḥ // 74//",
  "GP12brndp2_u:12073": "samāptaścāyaṃ tṛtīyaḥ pādaḥ"
}