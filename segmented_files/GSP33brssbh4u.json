{
  "GSP33brssbh4u:0": "____________________________________________________________________________________________",
  "GSP33brssbh4u:1": "atha caturtho 'dhyāyaḥ /",
  "GSP33brssbh4u:2": "[atra asmin phalādhyāye prathamapāde jīvanmuktinirūpaṇam]",
  "GSP33brssbh4u:3": "1 āvṛtti adhikaraṇam / sū. 1-2",
  "GSP33brssbh4u:4": "āvṛttir asakṛdupadeśāt | BBs_4,1.1 |",
  "GSP33brssbh4u:5": "tṛtīye adhyāye parā aparāsu vidyāsu sādhana āśrayo vicāraḥ prāyeṇātyagāt /",
  "GSP33brssbh4u:6": "atha iha caturthe phalāśraya āgamiṣyati /",
  "GSP33brssbh4u:7": "prasaṅgāgataṃ ca anyadapi kiñcit cintayiṣyate /",
  "GSP33brssbh4u:8": "prathamaṃ tāvat katibhiḥ cidadhikaraṇaiḥ sādhana āśrayavicāraśeṣameva anusarāmaḥ /",
  "GSP33brssbh4u:9": "'ātmā vā are draṣṭavyaḥ śrotavyo mantavyo nididhyāsitavyaḥ' (bṛ. 4.4.21)",
  "GSP33brssbh4u:10": "'tameva dhīro vijñāya prajñāṃ kurvīta'(bṛ. 4.5.6)",
  "GSP33brssbh4u:11": "'so 'nveṣṭavyaḥ sa vijijñāsitavyaḥ' (chā. 8.7.1)",
  "GSP33brssbh4u:12": "iti ca evamādiśravaṇeṣu saṃśayaḥ - kiṃ sakṛt pratyayaḥ kartavya āhosvit āvṛttya iti /",
  "GSP33brssbh4u:13": "kiṃ tāvat prāptaṃ sakṛt pratyayaḥ syāt prayājādivat /",
  "GSP33brssbh4u:14": "tāvatā śāstrasya kṛtārthatvāt /",
  "GSP33brssbh4u:15": "aśrūyamāṇāyāṃ kriyamāṇāyām aśāstrārthaḥ kṛto bhavet /",
  "GSP33brssbh4u:16": "nanu asakṛt upadeśā udāhṛtāḥ śrotavyo mantavyo nididhyāsitavya iti evamādayaḥ /",
  "GSP33brssbh4u:17": "evam api yāvat śabdam āvartayet sakṛt śravaṇaṃ sakṛt mananaṃ sakṛt nididhyāsanaṃ ca iti na atiriktam /",
  "GSP33brssbh4u:18": "sakṛt upadeśeṣu tu veda upāsīta iti evamādiṣu anāvṛttiḥ iti /",
  "GSP33brssbh4u:19": "evaṃ prāpte brūmaḥ - pratyayāvṛttiḥ kartavyā /",
  "GSP33brssbh4u:20": "kutaḥ - asakṛt upadeśāt /",
  "GSP33brssbh4u:21": "'śrotavyo mantavyo nididhyāsitavyaḥ' iti evañjātīyako hi asakṛt upadeśaḥ pratyayāvṛttiṃ sūcayati /",
  "GSP33brssbh4u:22": "nanu uktaṃ yāvat śabdameva āvartayet na adhikam iti /",
  "GSP33brssbh4u:23": "na /",
  "GSP33brssbh4u:24": "darśanaparyavasitatvāt adoṣam /",
  "GSP33brssbh4u:25": "darśanaparyavasānāni hi śravaṇādīni āvartyamānāni dṛṣṭārthāni bhavanti /",
  "GSP33brssbh4u:26": "yathā avaghātādīni taṇḍulādi niṣpattiparyasānāni tadvat //",
  "GSP33brssbh4u:27": "api ca upāsanaṃ nididhyāsanaṃ ca iti atyantarṇītāvṛttiguṇa eva kriyābhidhīyate /",
  "GSP33brssbh4u:28": "tathā hi - loke gurum upāste rājānam upāsta iti ca yaḥ tātparyeṇa gurvādīn anuvartate sa evam ucyate /",
  "GSP33brssbh4u:29": "tathā dhyāyati proṣitanāthā patim iti yā nirantara smaraṇā patiṃ prati sā utkaṇṭhā sā evam abhidhīyate /",
  "GSP33brssbh4u:30": "vidyupāstyoḥ ca vedānteṣu avyatirekeṇa prayogo dṛśyate /",
  "GSP33brssbh4u:31": "kvacit vidinā upakramya upāsina upasaṃharati yathā - 'yastadveda yatsa veda sa mayaitaduktaḥ' (chā. 4.1.4)",
  "GSP33brssbh4u:32": "iti atra 'anu ma etāṃ bhagavo devatāṃ śādhi yāṃ devatāmupāḥse' (chā. 5.2.2) iti /",
  "GSP33brssbh4u:33": "kvacit ca upāsina upakramya vidinā upasaṃharati yathā - 'mano brahmetyupāsīta' (chā. 3.18.1)",
  "GSP33brssbh4u:34": "iti atra 'bhāti ca tapati ca kīrtyā yaśasā brahmavarcasena ya evaṃ veda' (chā. 3.18.3) iti /",
  "GSP33brssbh4u:35": "tasmat sakṛt upadeśeṣu api āvṛttisiddhiḥ /",
  "GSP33brssbh4u:36": "asakṛt upadeśaḥ tu āvṛtteḥ sūcakaḥ // 1 //",
  "GSP33brssbh4u:37": "____________________________________________________________________________________________",
  "GSP33brssbh4u:38": "liṅgāc ca | BBs_4,1.2 |",
  "GSP33brssbh4u:39": "liṅgam api pratyayāvṛttiṃ pratyāyayati /",
  "GSP33brssbh4u:40": "tathā hi udgīthavijñānaṃ prastutya 'āditya udgīthaḥ' (chā. 1.5.1)",
  "GSP33brssbh4u:41": "iti etat ekaputratādoṣeṇa āpodya 'raśamīṃstavaṃ paryāvartayāt' (chā. 1.5.2)",
  "GSP33brssbh4u:42": "iti raśmibahutva vijñānaṃ bahuputratāyai vidadhat siddhavat pratyayāvṛttiṃ darśayati /",
  "GSP33brssbh4u:43": "tasmāt tat sāmānyāt sarvapratyayeṣu āvṛttisiddhiḥ /",
  "GSP33brssbh4u:44": "atra āha - bhavatu nāma sādhyaphaleṣu pratyayeṣu āvṛttiḥ /",
  "GSP33brssbh4u:45": "teṣu āvṛttisādyasya atiśayasya saṃbhavāt /",
  "GSP33brssbh4u:46": "yaḥ tu parabrahmaviṣayaḥ pratyayo nitya śuddha buddha mukta svabhāvameva ātmabhūtaṃ paraṃ brahma samarpayati tatra kim arthāvṛttiḥ iti /",
  "GSP33brssbh4u:47": "sakṛt śrutau ca brahma ātmatvapratīti anupapatteḥ āvṛtti abhyupagama iti cet /",
  "GSP33brssbh4u:48": "na /",
  "GSP33brssbh4u:49": "āvṛttau api tat anupapatteḥ /",
  "GSP33brssbh4u:50": "yadi hi 'tattvamasi' (chā. 6.8.7)",
  "GSP33brssbh4u:51": "iti evañjātīyakaṃ vākyaṃ sakṛt śrūyamāṇaṃ brahmātmatva pratītiṃ na utpādayet tataḥ tadeva āvartyamānam utpādayiṣyati iti kā pratyāśā syāt /",
  "GSP33brssbh4u:52": "atha ucyeta na kevalaṃ vākyaṃ kañcidarthaṃ sākṣātkartuṃ śaknoti ato yuktyapekṣaṃ vākyam anubhāvayiṣyati brahmātmatvam iti /",
  "GSP33brssbh4u:53": "tathā api āvṛtti ānarthakyameva /",
  "GSP33brssbh4u:54": "sā api hi yuktiḥ sakṛt pravṛttaiva svam artham anubhāvayiṣyati /",
  "GSP33brssbh4u:55": "athāpi syāt uktyā vākyena ca sāmānyaviṣayameva vijñānaṃ kriyate na viśeṣaviṣayam /",
  "GSP33brssbh4u:56": "yathā asti me hṛdaye śūlam ityato vākyāt gātra kampādi liṅgāt ca śūlasadbhāva sāmānyameva paraḥ pratipadyate na viśeṣam anubhavati yathā sa eva śūlī /",
  "GSP33brssbh4u:57": "viśeṣa anubhavaḥ ca avidyāyā nivartakaḥ tataḥ tadartha āvṛttiḥ iti cet /",
  "GSP33brssbh4u:58": "na /",
  "GSP33brssbh4u:59": "asakṛt api tāvat mātre kriyamāṇe viśeṣavijñāna utpatti asaṃbhavāt /",
  "GSP33brssbh4u:60": "na hi sakṛt prayuktābhyāṃ śāstrayuktibhyām anavagato viśeṣaḥ śatakṛtvaḥ api prayujyamānābhyām avagantuṃ śakyate /",
  "GSP33brssbh4u:61": "tasmāt yadi śāstrayuktibhyāṃ viśeṣaḥ pratipādyate yadi vā sāmānyameva ubhayathā api sakṛt pravṛtte eva te svakāryaṃ kuruta iti āvṛtti anupayogaḥ /",
  "GSP33brssbh4u:62": "na ca sakṛt prayukte śāstrayuktī kasyacit api anubhavaṃ na utpādayata iti śakyate niyantuṃ vicitraprajñatvāt pratipattṛṇām /",
  "GSP33brssbh4u:63": "api ca aneka aṃśopete laukike padārthe sāmānya viśeṣavat ekena avadhānena ekam aṃśam avadhārayati apareṇa aparam iti syāt api abhyāsa upayogo yathā dīrghaprapāṭhakagrahaṇādiṣu /",
  "GSP33brssbh4u:64": "na tu nirviśeṣe brahmaṇi sāmānya viśeṣarahite caitanyamātrātmake pramā utpattau abhyāsāpekṣā yukta iti /",
  "GSP33brssbh4u:65": "atra ucyate - bhavet āvṛtti ānarthakyaṃ taṃ prati yaḥ tattvamasi iti sakṛt uktameva brahmātmatvam anubhavituṃ śaknuyāt /",
  "GSP33brssbh4u:66": "yastu na śaknoti taṃ pratyupayujyata eva āvṛttiḥ /",
  "GSP33brssbh4u:67": "tathā hi chāndogye 'tattvamasi śvetaketo' (chā. 6.8.7)",
  "GSP33brssbh4u:68": "iti udiśya 'bhūya eva mā bhagavānvijñāpayatu' (chā. 6.8.7)",
  "GSP33brssbh4u:69": "iti punaḥ paricodyamānaḥ tat tat",
  "GSP33brssbh4u:70": "ādāśaṅkā kāraṇaṃ nirākṛtya tattvamasi iti eva asakṛt upadiśate /",
  "GSP33brssbh4u:71": "tathā ca 'śrotavyo mantavyo nididhyāsitavyaḥ' (bṛ. 4.5.6) ityādi darśitam /",
  "GSP33brssbh4u:72": "nanu uktaṃ sakṛt śrutaṃ cet tattvamasi vākyaṃ svam artham anubhāvayituṃ na śaknoti tata āvartyamānam api na eva śakṣyati iti /",
  "GSP33brssbh4u:73": "na eṣa doṣaḥ /",
  "GSP33brssbh4u:74": "nahi dṛṣṭe anupapannaṃ nāma /",
  "GSP33brssbh4u:75": "dṛśyante hi sakṛt śrutāt vākyāt mandapratītaṃ vākyārtham āvartayantaḥ tat tat ābhāsavyudāsena samyak pratipadyamānāḥ /",
  "GSP33brssbh4u:76": "api ca tattvamasi iti etat vākyaṃ tvaṃ padārthasya tat padārthabhāvam ācaṣṭe /",
  "GSP33brssbh4u:77": "tat padena ca prakṛtaṃ sat brahma īkṣitṛ jagato janmādikāraṇam abhidhīyate 'satyaṃ jñānamananta brahma' (tai. 2.1.1)",
  "GSP33brssbh4u:78": "'vijñānamānandaṃ brahma' (bṛ. 3.8.11)",
  "GSP33brssbh4u:79": "'adṛṣṭaṃ draṣṭṛ' (bṛ. 3.8.11)",
  "GSP33brssbh4u:80": "'avijñātaṃ vijñātṛ' (bṛ. 3.8.11)",
  "GSP33brssbh4u:81": "'ajamajaramamaram asthūlamanaṇvahrasvamadīrgham' (bṛ. 3.8.8)",
  "GSP33brssbh4u:82": "ityādi śāstra prasiddham /",
  "GSP33brssbh4u:83": "tatra ajādiśabdaiḥ janmādayo bhāvavikārā nivartitāḥ /",
  "GSP33brssbh4u:84": "asthūlādiśabdaiḥ ca sthaulyādayo dravyadharmāḥ /",
  "GSP33brssbh4u:85": "vijñānādiśabdaiḥ ca caitanyaprakāśātmakatvam uktam /",
  "GSP33brssbh4u:86": "eṣa vyāvṛttasarvasaṃsāradharmakaḥ /",
  "GSP33brssbh4u:87": "anubhāvātmako brahmasaṃjñakaḥ tat padārtho vedānta abhiyuktānāṃ prasiddhaḥ /",
  "GSP33brssbh4u:88": "tathā tvaṃpadārthaḥ api pratyagātmā śrotā dehāt ārabhya pratyagātmatayā saṃbhāvyamānaḥ caitanyaparyantatvena avadhāritaḥ /",
  "GSP33brssbh4u:89_0": "tatra yeṣām etau padārthau ajñāna saṃśaya viparyaya pratibaddhau teṣāṃ tatvamasi",
  "GSP33brssbh4u:89_1": "ityetat vākyaṃ svārthe pramāṃ na utpādayituṃ śaknoti padārthajñānapūrvakatvāt vākyārthasya",
  "GSP33brssbh4u:89_2": "iti atastāt pratyeṣṭavyaḥ padārthavivekaprayojanaḥ śāstrayuktyabhyāsaḥ /",
  "GSP33brssbh4u:90_0": "yadyapi ca pratipattavya ātmā niraṃśaḥ tathā api adhyāropitaṃ tasmin bahu aśatvaṃ",
  "GSP33brssbh4u:90_1": "deha indriya mano buddhi viṣaya vedanādi lakṣaṇaṃ tatra ekena avadhānena ekam aṃśam",
  "GSP33brssbh4u:90_2": "apohati apareṇa aparam iti yujyate tatra kramavatī pratipattiḥ /",
  "GSP33brssbh4u:91": "tat tu pūrvarūpameva ātmapratipatteḥ /",
  "GSP33brssbh4u:92_0": "yeṣāṃ punaḥ nipuṇamatīnāṃ na ajñānasaṃśayaviparyayalakṣaṇaḥ padārthaviṣayaḥ pratibandhaḥ",
  "GSP33brssbh4u:92_1": "asti te śaknuvanti sakṛt uktameva tattvamasi vākyārtham anubhavitum iti tān pratyāvṛtti",
  "GSP33brssbh4u:92_2": "ānarthakyam iṣṭameva /",
  "GSP33brssbh4u:93": "sakṛt utpanna eva hi ātmapratipattiḥ avidyāṃ nivartayati iti na atra kaścit api kramaḥ abhyupagamyate /",
  "GSP33brssbh4u:94": "satyamevaṃ yujyeta yadi kasyacit evaṃ pratipattiḥ bhavet /",
  "GSP33brssbh4u:95": "balavatī hi ātmano duḥkhatvādi pratipattiḥ /",
  "GSP33brssbh4u:96": "ato na duḥkhitvādi abhāvaṃ kaścit pratipadyata iti cet /",
  "GSP33brssbh4u:97": "na /",
  "GSP33brssbh4u:98": "dehādi abhimānavat duḥkhitvādi abhimānasya mithyā abhimānatva upapatteḥ /",
  "GSP33brssbh4u:99": "pratyakṣaṃ hi dehe chidyamāne dahyamāne vā ahaṃ chidye dahya iti ca mithyā abhimāno dṛṣṭaḥ /",
  "GSP33brssbh4u:100": "tathā bāhyatareṣu api putramitrādiṣu saṃtapyamāneṣu ahameva saṃtapya ityadi āropo dṛṣṭaḥ /",
  "GSP33brssbh4u:101": "tathā duḥkhitvādi abhimānaḥ api syāt /",
  "GSP33brssbh4u:102": "dehādivat eva caitanyāt bahiḥ upalabhamānatvāt duḥkhitvādīnāṃ suṣuptādiṣu ca ananuvṛtteḥ /",
  "GSP33brssbh4u:103": "caitanyasya tu suṣupte api anuvṛttim āmananti 'yadvai tanna paśyati paśyanvai tanna paśyati' (bṛ. 4.3.23) ityādinā /",
  "GSP33brssbh4u:104": "tasmāt sarvaduḥkhavinirmukta ekacaitanyātmakaḥ aham ityeṣa ātmānubhavaḥ /",
  "GSP33brssbh4u:105": "na ca evam ātmānam anubhavataḥ kiñcit anyat kṛtyam avaśiṣyate /",
  "GSP33brssbh4u:106": "tathā ca śrutiḥ - 'kiṃ prajayā kariṣyāmo yeṣāṃ no 'yamātmāyaṃ lokaḥ' (bṛ. 4.4.22)",
  "GSP33brssbh4u:107": "iti ātmavidaḥ kartavya abhāvaṃ darśayati /",
  "GSP33brssbh4u:108": "smṛtiḥ api - 'yastvātmaratireva syādātmatṛptaśca mānavaḥ /",
  "GSP33brssbh4u:109": "ātmanyeva ca saṃtuṣṭasya kāryaṃ na vidyate' (gī. 3.17) iti /",
  "GSP33brssbh4u:110": "yasya tu na eṣaḥ anubhavo drāgiva jāyate taṃ pratyanubhavārtha eva āvṛtti abhyupagamaḥ /",
  "GSP33brssbh4u:111": "tatra api na tattvamasi vākyārthāt pracyāvyāvṛttau pravartayet /",
  "GSP33brssbh4u:112": "na hi varaghātāya kanyām udvāhayanti /",
  "GSP33brssbh4u:113": "niyuktasya ca asmin adhikṛtaḥ ahaṃ kartā mayā idaṃ mandam apratibhānāt taṃ brahmapratyayāt viparītapratyaya utpadyate /",
  "GSP33brssbh4u:114": "yaḥ tu svayameva mandamatiḥ apratibhānāt taṃ vākyārthaṃ jihāset tasya etasmin eva vākyārthe sthirīkāra āvṛttyādi vāco yuktyā abhyupeyate /",
  "GSP33brssbh4u:115": "tasmāt parabrahmaviṣaye api pratyaye tat upāya upadeśeṣu āvṛttisiddhiḥ // 2 //",
  "GSP33brssbh4u:116": "____________________________________________________________________________________________",
  "GSP33brssbh4u:117": "2 ātmatva upāsana adhikaraṇam / sū. 3",
  "GSP33brssbh4u:118": "ātmeti tūpagacchanti grāhayanti ca | BBs_4,1.3 |",
  "GSP33brssbh4u:119": "yaḥ śāstroktaviśeṣaṇa paramātmā sa kim aham iti grahītavyaḥ kiṃvā mat anya iti etat vicārayati /",
  "GSP33brssbh4u:120": "kathaṃ punaḥ ātmaśabde pratyagātmaviṣaye śrūyamāṇe saṃśaya iti /",
  "GSP33brssbh4u:121": "ucyate - ayam ātmaśabdo mukhyaḥ śakyate abhyupagantuṃ sati jīva īśvarayoḥ abhedasaṃbhava itarathā tu gauṇaḥ ayam abhyupagantavya iti manyate /",
  "GSP33brssbh4u:122": "kiṃ tāvat prāptaṃ na aham iti grāhyaḥ /",
  "GSP33brssbh4u:123": "na hi apahatapāpmatvādi guṇo viparīta guṇatvena śakyate grahītuṃ viparīta guṇo ca apahatapāpmatvādi guṇatvena /",
  "GSP33brssbh4u:124": "apahatapāpmatvādi guṇaḥ ca parameśvaraḥ tadviparītaguṇaḥ tu śārīraḥ /",
  "GSP33brssbh4u:125": "īśvarasya ca saṃsāri ātmatva īśvara abhāvaprasaṅgaḥ /",
  "GSP33brssbh4u:126": "tataḥ śāstra ānarthakyam /",
  "GSP33brssbh4u:127": "saṃsāriṇaḥ api īśvara ātmatve adhikāri abhāvāt śāstra ānarthakyameva, pratyakṣādi virodhaḥ ca /",
  "GSP33brssbh4u:128": "anyatve api tādātmya darśanaṃ śāstrāt kartavyaṃ pratimādiṣu iva viṣṇu ādidarśanam iti cet kāmamevaṃ bhavatu /",
  "GSP33brssbh4u:129": "na tu saṃsāriṇo mukhya ātma īśvara ityetat naḥ prāpayitavyam /",
  "GSP33brssbh4u:130": "evaṃ prāpte brūmaḥ - ātma ityeva parameśvaraḥ pratipattavyaḥ /",
  "GSP33brssbh4u:131": "tathā hi parameśvara prakriyāyāṃ jābālā ātmatvena eva etam upagacchanti - 'tvaṃ vā ahamasmi bhagavo devato 'haṃ vai tvamasi bhagavo deveti' iti /",
  "GSP33brssbh4u:132": "tathā anye api 'ahaṃ brahmāsmi' ityevam ādaya ātmatva upagamā draṣṭavyāḥ /",
  "GSP33brssbh4u:133": "grāhayanti ca ātmatvena eva īśvaraṃ vedāntavākyāni 'eṣa ta ātmā sarvāntaraḥ' (bṛ. 3.4.1)",
  "GSP33brssbh4u:134": "'eṣa ta ātmāntaryāmyamṛtaḥ' (bṛ. 3.7.3)",
  "GSP33brssbh4u:135": "'tatsatyaṃ sa ātmā tattvamasi' (chā. 6.8.7) iti evamādīni /",
  "GSP33brssbh4u:136": "yat uktaṃ pratīka darśanam idaṃ viṣṇupratimā nyāyena bhaviṣyati iti tat ayuktaṃ gauṇatva prasaṅgāt /",
  "GSP33brssbh4u:137": "vākya vairūpyāt ca /",
  "GSP33brssbh4u:138": "yatra hi pratīkadṛṣṭiḥ abhipreyate sakṛdeva tatra vacanaṃ bhavati yathā - 'mano brahma' (chā. 3.18.1)",
  "GSP33brssbh4u:139": "'ādityo brahma' (chā. 3.19.1) ityādi /",
  "GSP33brssbh4u:140": "iha punaḥ tvam aham asmi ahaṃ ca tvam asi iti āha, ataḥ pratīka śruti vairūpyāt abhedapratipattiḥ /",
  "GSP33brssbh4u:141": "bhedadṛṣṭi apavādāt ca /",
  "GSP33brssbh4u:142": "tathā hi - 'atha yo 'nyāṃ devatāmupāste 'nyo 'sāvanyo 'hamīti na sa veda' (bṛ. 1.4.10)",
  "GSP33brssbh4u:143": "'mṛtyoḥ sa mṛtyumāpnoti ya iha nāneva paśyati' (bṛ. 4.5.7)",
  "GSP33brssbh4u:144": "iti evamādyā bhūyasī śrutiḥ bhedadarśanam apavadati /",
  "GSP33brssbh4u:145": "yat tu uktaṃ na viruddhaguṇayoḥ anyonya ātmasaṃbhava iti /",
  "GSP33brssbh4u:146": "na ayaṃ doṣaḥ /",
  "GSP33brssbh4u:147": "viruddhaguṇatāyā mithyātva upapatteḥ /",
  "GSP33brssbh4u:148": "yatpunaḥ uktam īśvara abhāvaprasaṅga iti /",
  "GSP33brssbh4u:149": "tat asat /",
  "GSP33brssbh4u:150": "śāstraprāmāṇyāt anabhyupagamāt ca /",
  "GSP33brssbh4u:151": "na hi īśvarasya saṃsāri ātmatvaṃ pratipādyata iti abhyupagacchāmaḥ kiṃ tarhi saṃsāriṇaḥ saṃsāritva apohena īśvarātmatvaṃ pratipipāyiṣitam iti /",
  "GSP33brssbh4u:152": "evaṃ ca sati advaita īśvarasya apahatapāpmatvādiguṇatā viparītaguṇatā tu itarasya mithyā iti vyavatiṣṭhate /",
  "GSP33brssbh4u:153": "yat api uktam adhikāri abhāvaḥ pratyakṣādivirodhaḥ ca iti /",
  "GSP33brssbh4u:154": "tat api asat /",
  "GSP33brssbh4u:155": "prākprabodhāt saṃsāritva abhyupagamāt /",
  "GSP33brssbh4u:156": "tadviṣayatvāt ca pratyakṣādi vyavahārasya /",
  "GSP33brssbh4u:157": "'yatra tvasya sarvamātmaivābhūttatkena kaṃ paśyet' (bṛ. 2.4.14)",
  "GSP33brssbh4u:158": "ityādinā hi prabodhe pratyakṣādi abhāvaṃ darśayati /",
  "GSP33brssbh4u:159": "pratyakṣādi abhāve śruteḥ api abhāvaprasaṅga iti cet /",
  "GSP33brssbh4u:160": "na /",
  "GSP33brssbh4u:161": "iṣṭatvāt /",
  "GSP33brssbh4u:162": "'atra pitāpitā bhavati' (bṛ. 4.3.22)",
  "GSP33brssbh4u:163": "iti upakramya 'vedā avedāḥ' (bṛ. 4.3.22)",
  "GSP33brssbh4u:164": "iti vacanāt iṣyata eva asmābhiḥ śruteḥ api abhāvaḥ prabodhe /",
  "GSP33brssbh4u:165": "kasya punaḥ ayam aprabodha iti cet /",
  "GSP33brssbh4u:166": "ya- tvaṃ pṛcchasi tasya ta iti vadāmaḥ /",
  "GSP33brssbh4u:167": "nanu aham īśvara eva uktaḥ śrutyā, yadi evaṃ pratibuddhaḥ asi na asti kasyacit aprabodhaḥ /",
  "GSP33brssbh4u:168": "yaḥ api doṣaḥ codyate kaiścit avidyā kila ātmanaḥ sadvitīyatvāt advaita anupapattiḥ iti saḥ api etena pratyuktaḥ /",
  "GSP33brssbh4u:169": "tasmāt ātma iti eva īśvare mano dadhīta // 3 //",
  "GSP33brssbh4u:170": "____________________________________________________________________________________________",
  "GSP33brssbh4u:171": "3 pratīka adhikaraṇam / sū. 4",
  "GSP33brssbh4u:172": "na pratīke na hi saḥ | BBs_4,1.4 |",
  "GSP33brssbh4u:173": "'mano brahmetyupāsītetyadhyātmamathādhidaivatamākāśo brahmeti' (chā. 3.18.1)",
  "GSP33brssbh4u:174": "'tathā ādityo brahmetyādeśaḥ' (chā. 3.19.1)",
  "GSP33brssbh4u:175": "'sa yo nāma brahmetyupāste' (chā. 7.1.5)",
  "GSP33brssbh4u:176": "iti evamādiṣu pratīka upāsaneṣu saṃśayaḥ - kiṃ teṣu api ātmagrahaḥ kartavyo na vā iti /",
  "GSP33brssbh4u:177": "kiṃ tāvat prāptam /",
  "GSP33brssbh4u:178": "teṣu api ātmagraha eva yuktaḥ /",
  "GSP33brssbh4u:179": "kasmāt /",
  "GSP33brssbh4u:180": "brahmaṇaḥ śrutiṣu ātmatvena prasiddhatvāt pratīkānām api brahmavikāratvāt brahmatve satyām ātmatva upapatteḥ iti /",
  "GSP33brssbh4u:181": "evaṃ prāpte brūmaḥ - na pratīkeṣu ātma matiṃ badhnīyāt /",
  "GSP33brssbh4u:182": "na hi sa upāsakaḥ pratīkāni vyastāni ātmatvenākalayet /",
  "GSP33brssbh4u:183": "yat punaḥ brahmavikāratvāt pratīkānāṃ brahmatvaṃ tataḥ ca ātmatvam iti /",
  "GSP33brssbh4u:184": "tat asat /",
  "GSP33brssbh4u:185": "pratīka abhāvaprasaṅgāt /",
  "GSP33brssbh4u:186": "vikārasvarūpa upamardena hi nāmādi jātasya brahmatvameva āśrite bhavati /",
  "GSP33brssbh4u:187": "svarūpa upamarde ca nāmādīnāṃ kutaḥ pratīkatvam ātmagraho vā /",
  "GSP33brssbh4u:188": "na ca brahmaṇa ātmatvāt brahmadṛṣṭi upadeśeṣu ātmadṛṣṭiḥ kalpyā /",
  "GSP33brssbh4u:189": "kartṛtvādi anirākaraṇāt /",
  "GSP33brssbh4u:190": "kartṛtvādi saṃvarga saṃsāra dharmanirākaraṇe hi brahmaṇa ātmatva upadeśaḥ /",
  "GSP33brssbh4u:191": "tat anirākaraṇena ca upāsanavidhānam /",
  "GSP33brssbh4u:192": "ataḥ ca upāsakasya pratīkaiḥ samatvāt ātmagraho na upapadyate /",
  "GSP33brssbh4u:193": "na hi rūcaka svastikayoḥ itaretara ātmatvam asti /",
  "GSP33brssbh4u:194": "suvarṇa ātmatvena iva tu brahma ātmatvena ekatve pratīka abhāvaprasaṅgam avocāma /",
  "GSP33brssbh4u:195": "ato na pratīkeṣu ātmadṛṣṭiḥ kriyate // 4 //",
  "GSP33brssbh4u:196": "____________________________________________________________________________________________",
  "GSP33brssbh4u:197": "4 brahma dṛṣṭi adhikaraṇam / sū. 5",
  "GSP33brssbh4u:198": "brahmadṛṣṭir utkarṣāt | BBs_4,1.5 |",
  "GSP33brssbh4u:199": "teṣu eva udāharaṇeṣu anyaḥ saṃśayaḥ - kim ādityādi dṛṣṭayo brahmaṇi adhyasitavyāḥ kiṃvā brahmadṛṣṭiḥ ādityādiṣu iti /",
  "GSP33brssbh4u:200": "kutaḥ saṃśayaḥ -sāmānādhikaramye kāraṇa anavadhāraṇāt /",
  "GSP33brssbh4u:201": "atra hi brahmaśabdasya ādityādiśabdaiḥ sāmānādhikaraṇyam upalabhyate /",
  "GSP33brssbh4u:202": "ādityo brahma prāṇo brahma vidyut brahma ityādi samāna vibhakti nirdeśāt /",
  "GSP33brssbh4u:203": "na ca atra āñjasaṃ sāmānādhikaraṇyam avakalpate /",
  "GSP33brssbh4u:204": "arthāntaravacanatvāt brahma ādityādiśabdānām /",
  "GSP33brssbh4u:205": "na hi bhavati gauḥ aśva iti sāmānādhikaraṇyam /",
  "GSP33brssbh4u:206": "nanu prakṛtivikārabhāvāt brahma ādityānāṃ mṛt śarāvādivat sāmānādhikaraṇyaṃ syāt /",
  "GSP33brssbh4u:207": "na iti ucyate /",
  "GSP33brssbh4u:208": "vikārapravilayo hi evaṃ prakṛtisāmānādhikaraṇyāt syāt /",
  "GSP33brssbh4u:209": "tataḥ ca pratīka abhāvaprasaṅgam avocāma /",
  "GSP33brssbh4u:210": "paramātma vākyaṃ ca idaṃ tadānīṃ syāt tataḥ ca upāsana adhikāro bādhyeta /",
  "GSP33brssbh4u:211": "parimitavikāra upādānaṃ ca vyartham /",
  "GSP33brssbh4u:212": "tasmāt brāhmaṇaḥ agniḥ vaiśvānara ityādivat anyatra anyadṛṣṭi adhyāse sati kva kindṛṣṭiḥ adhyasyatām iti saṃśayaḥ /",
  "GSP33brssbh4u:213": "tatra aniyamo niyamakāriṇaḥ śāstrasya abhāvāt ityevaṃ prāptam /",
  "GSP33brssbh4u:214": "athavā ādityādi dṛṣṭaya eva brahmaṇi kartavyā iti evaṃ prāptam /",
  "GSP33brssbh4u:215": "evaṃ hi ādityādi dṛṣṭibhiḥ brahma upāsitaṃ bhavati brahma upāsanaṃ ca phalavat iti śāstramaryādā /",
  "GSP33brssbh4u:216": "tasmāt na brahmadṛṣṭiḥ ādityādiṣu iti /",
  "GSP33brssbh4u:217": "evaṃ prāpte brūmaḥ - brahmadṛṣṭiḥ eva ādityādiṣu syāt iti /",
  "GSP33brssbh4u:218": "kasmāt /",
  "GSP33brssbh4u:219": "utkarṣāt /",
  "GSP33brssbh4u:220": "evam utkarṣeṇa ādityādayo dṛṣṭā bhavanti /",
  "GSP33brssbh4u:221": "utkṛṣṭadṛṣṭeḥ teṣu adhyāsāt /",
  "GSP33brssbh4u:222": "tathā ca laukiko nyāyo anugato bhavati /",
  "GSP33brssbh4u:223": "utkṛṣṭadṛṣṭiḥ hi nikṛṣṭe adhyasitavya iti laukiko nyāyaḥ /",
  "GSP33brssbh4u:224": "yathā rājadṛṣṭiḥ kṣattari /",
  "GSP33brssbh4u:225": "sa ca anusartavyaḥ /",
  "GSP33brssbh4u:226": "viparyaye pratyavāya prasaṅgāt /",
  "GSP33brssbh4u:227": "na hi kṣattṛdṛṣṭiparigṛhīto rājā nikarṣaṃ nīyamānaḥ śreyase syāt /",
  "GSP33brssbh4u:228": "nanu śāstraprāmāṇyāt anāśaṅkanīyaḥ atra pratyavāya prasaṅgo na ca lokikena nyāyena śāstrīyā dṛṣṭiḥ niyantuṃ yukta iti /",
  "GSP33brssbh4u:229": "atra ucyate - nirdhārite śāstrārtha etat evaṃ syāt /",
  "GSP33brssbh4u:230": "saṃdigdhe tu tasmin nirṇayaṃ prati lokikaḥ api nyāya āśrīyanāṇo na virudhyate /",
  "GSP33brssbh4u:231": "tena ca utkṛṣṭadṛṣṭi adhyāse śāstrārthe avadhāryamāṇe nikṛṣṭadṛṣṭim adhyasyan pratyaveyāt iti śliṣyate /",
  "GSP33brssbh4u:232": "prāthamyāt ca ādityādi śabdānāṃ mukhyārthatvam avirodhāt gṛhītavyam /",
  "GSP33brssbh4u:233": "taiḥ svārthavṛttibhiḥ avaruddhāyāṃ buddhau paścāt avatarato brahmaśabdasya mukhyayā vṛttyā sāmānādhikaraṇya asaṃbhavāt brahmadṛṣṭividhānārthata eva avatiṣṭhate /",
  "GSP33brssbh4u:234": "itiparatvāt api brahmaśabdasya eṣa eva artho nyāyyaḥ /",
  "GSP33brssbh4u:235": "tathā hi 'brahmetyādeśaḥ' 'brahmetyupāsīta' 'brahametyupāste' iti ca sarvatra itiparaṃ brahmaśabdam uccārayati śuddhān tu ādityādi śabdān /",
  "GSP33brssbh4u:236": "tata- ca yathā śuktikāṃ rajatam iti pratyeti ityatra śuktivacana eva śuktikā śabdo rajataśabdaḥ tu rajatapratīti lakṣaṇārthaḥ /",
  "GSP33brssbh4u:237": "pratyetyeva hi kevalaṃ rajatam iti na tu tatra rajatam asti /",
  "GSP33brssbh4u:238": "evam atra api ādityādīn brahma iti pratīyāt iti gamyate /",
  "GSP33brssbh4u:239": "vākyaśeṣaḥ api ca dvitīyānirdeśena ādityādīneva upāstikriyayā vyāpyamānān darśayati - 'sa ya etamevaṃ vidvānādityaṃ brahmetyupāste' (chā. 3.19.4)",
  "GSP33brssbh4u:240": ", 'yo vācaṃ brahmetyupāste' (chā. 7.2.2)",
  "GSP33brssbh4u:241": ", 'yaḥ saṃkalpaḥ brahmetyupāste' (chā. 7.4.3) iti ca /",
  "GSP33brssbh4u:242": "yat tu uktaṃ brahma upāsanām eva atra ādaraṇīyaṃ phalatvāya iti /",
  "GSP33brssbh4u:243": "tat ayuktam /",
  "GSP33brssbh4u:244": "uktena nyāyena ādityādīnām eva upāsyatva avagamāt /",
  "GSP33brssbh4u:245": "phalaṃ tu atithyādi upāsana iva ādityādi upāsane 'pi brahma eva dāsyati sarva adhyakṣatvāt /",
  "GSP33brssbh4u:246": "varṇitaṃ ca etat 'phalamata upapatteḥ' (bra.sū. 3.2.38) iti atra /",
  "GSP33brssbh4u:247": "īdṛśaṃ ca atra brahmaṇa upāsyatvaṃ yat pratīkeṣu tat dṛṣṭi adhyāropaṇaṃ pratimādiṣu iva viṣṇu ādīnām // 5 //",
  "GSP33brssbh4u:248": "____________________________________________________________________________________________",
  "GSP33brssbh4u:249": "ādityādimati adhikaraṇam / sū. 6",
  "GSP33brssbh4u:250": "ādityādimatayaś cāṅga upapatteḥ | BBs_4,1.6 |",
  "GSP33brssbh4u:251": "'ya evāsau tapati tamudgīthamupāsīta' (chā. 1.3.1)",
  "GSP33brssbh4u:252": ", 'lokeṣu pañcavidhaṃ sāmopāsīta' (chā. 2.2.1)",
  "GSP33brssbh4u:253": ", 'vāci saptavidhaṃ sāmopāsīta' (chā. 2.8.1)",
  "GSP33brssbh4u:254": ", 'iyamevargagniḥ sāma' (chā. 1.6.1)",
  "GSP33brssbh4u:255": "iti evamādiṣu aṅgāvabaddheṣu upāsaneṣu saṃśayaḥ kim ādityādiṣu udgīthādi dṛṣṭayo vidhīyante kiṃ vā udgīthādiṣu eva ādityādi dṛṣṭaya iti /",
  "GSP33brssbh4u:256": "tatra aniyamo niyamakāraṇa abhāvāt iti prāptam /",
  "GSP33brssbh4u:257_0": "na hi atra brahmaṇa iva kasyacit utkarṣaviśeṣaḥ avadhāryate 'brahma hi samasta jagat",
  "GSP33brssbh4u:257_1": "kāraṇatvāt apahatapāpmatvādi guṇayogāt ca ādityādibhya utkṛṣṭam iti śakyam avadhārayituṃ",
  "GSP33brssbh4u:257_2": "na tu āditya udgīthādīnāṃ vikāratva aviśeṣāt kañcit utkarṣaviśeṣa avadhāraṇe kāraṇam asti /",
  "GSP33brssbh4u:258": "athavā niyamena udgīthādimataya ādityādiṣu adhyasyeran /",
  "GSP33brssbh4u:259": "kasmāt /",
  "GSP33brssbh4u:260": "karmātmakatvāt udgīthādīnāṃ karmaṇaḥ ca phalaprāptiprasiddheḥ /",
  "GSP33brssbh4u:261": "udgīthādimatibhiḥ upāsyamānā ādityādayaḥ karmātmakāḥ santaḥ phalahetavo bhaviṣyanti /",
  "GSP33brssbh4u:262": "tathā ca 'iyamevargagniḥ sāma'(chā. 1.6.1)",
  "GSP33brssbh4u:263": "iti atra 'tadetadetasyāmṛcyadhyūḍhaṃ sāma' (chā. 1.6.1)",
  "GSP33brssbh4u:264": "iti ṛkśabdena pṛthivīṃ nirdiśati sāmaśabdena agniṃ tat ca pṛthivi agnyoḥ rṛk sāmadṛṣṭicīkīrṣāyām avakalpate na ṛk sāmayoḥ pṛthivi agnidṛṣṭi cikīrṣāyām /",
  "GSP33brssbh4u:265": "kṣattari hi rājadṛṣṭikaraṇāt rājaśabda upacaryate na rājani kṣattṛśabdaḥ /",
  "GSP33brssbh4u:266": "api ca 'lokeṣu pañcavidhaṃ sāmopāsīta' (chā. 2.2.1)",
  "GSP33brssbh4u:267": "iti adhikaraṇanirdeśāt lokeṣu sāma adhyasitavyam iti pratīyate /",
  "GSP33brssbh4u:268": "'etadgāyatraṃ prāṇeṣu protam' (chā. 2.11.1) iti ca etadevaṃ darśayati /",
  "GSP33brssbh4u:269": "prathamanirdiṣṭeṣu ca ādityādiṣu caramanirdiṣṭaṃ brahma adhyastam 'ādityo brahmetyādeśaḥ' (chā. 3.19.1) ityādiṣu /",
  "GSP33brssbh4u:270": "prathamanirdiṣṭāḥ ca pṛthivyādayaḥ caramanardiṣṭā hiṅkārādayaḥ 'pṛthivī hiṅkāraḥ' (chā. 2.2.1) ityādi śrutiṣu /",
  "GSP33brssbh4u:271": "ataḥ",
  "GSP33brssbh4u:272": "anaṅgeṣu ādityādiṣu aṅgam atinikṣepa iti /",
  "GSP33brssbh4u:273": "evaṃ prāpte brūmaḥ - ādityādimataya eva aṅgeṣu udgīthādiṣu kṣipyeran /",
  "GSP33brssbh4u:274": "kutaḥ - upapatteḥ /",
  "GSP33brssbh4u:275": "upapadyate hi evam apūrvasaṃnikarṣāt ādityādimatibhiḥ saṃskriyamāṇeṣu udgīthādiṣu karmasamṛddhiḥ /",
  "GSP33brssbh4u:276": "'yadeva vidyayā karoti śraddhayopaniṣadā tadeva vīryavattaraṃ bhavati' (chā. 1.1.10)",
  "GSP33brssbh4u:277": "iti ca vidyāyāḥ karmasamṛddhihetutvaṃ darśayati /",
  "GSP33brssbh4u:278": "bhavatu karmasamṛddhiphaleṣu evaṃ,",
  "GSP33brssbh4u:279": "svatantraphaleṣu tu katham 'ya etadevaṃ vidvāṃllokeṣu pañcavidhaṃ sāmopāste' (chā. 2.2.3) ityādiṣu /",
  "GSP33brssbh4u:280": "teṣu api adhikṛta adhikārāt prakṛta apūrvasaṃnikarṣeṇa eva phalakalpanā yuktā godohanādīniyamavat /",
  "GSP33brssbh4u:281": "phalātmakatvāt ca ādityādīnām udgīthādibhyaḥ karmātmakebhya utkarṣa upapattiḥ ādityādiprāptilakṣaṇaṃ hi karmaphalaṃ śiṣyate śrutiṣu /",
  "GSP33brssbh4u:282": "api ca 'omityetadakṣaramudgīthamupāsīta' (chā. 1.1.1)",
  "GSP33brssbh4u:283": "'khalvetasyaivākṣarasyopavyākhyātaṃ bhavati' (chā. 1.1.10)",
  "GSP33brssbh4u:284": "iti ca udgīthameva upāsyatvena upakramya ādityādimatīḥ vidadhāti /",
  "GSP33brssbh4u:285": "yat tu uktam udgīthādimatibhiḥ upāsyamānā ādityādayaḥ karmabhūyaṃ bhūtvā phalaṃ kariṣyanti iti /",
  "GSP33brssbh4u:286": "tat ayuktam /",
  "GSP33brssbh4u:287": "svayameva upāsanasya karmatvāt phalavattva upapatteḥ /",
  "GSP33brssbh4u:288": "ādityādibhāvena api ca dṛśyamānānām udgīthādīnāṃ karmātmakatvān apāyāt /",
  "GSP33brssbh4u:289": "'tadetadetasyāmṛcyadhyūḍhaṃ sāma' (chā. 1.6.1)",
  "GSP33brssbh4u:290": "iti tu lākṣaṇika eva pṛthivī agnyoḥ ṛk sāmaśabdaprayogaḥ /",
  "GSP33brssbh4u:291": "lakṣaṇā ca yathāsaṃbhavaṃ saṃnikṛṣṭena viprakṛṣṭena vā svārthasaṃbandhena pravartate /",
  "GSP33brssbh4u:292": "tatra yadi api ṛk sāmayoḥ pṛthivī agnyoḥ ca saṃnidhānayoreva eṣa ṛk sāmaśabdaprayoga ṛk sāmasaṃbandhāt iti niścīyate /",
  "GSP33brssbh4u:293": "kṣattṛśabdaḥapi hi kutaścit kāraṇāt rājānam upasarpan na nivārayituṃ pāryate /",
  "GSP33brssbh4u:294": "'iyamevarka'(chā. 1.6.1) iti ca yathā akṣaranyāsam ṛca eva pṛthivītvam avadhārayati /",
  "GSP33brssbh4u:295": "pṛthivyā hi aktve avadhāryamāṇa iyam ṛk eva ityakṣaranyāsaḥ syāt /",
  "GSP33brssbh4u:296": "'ya evaṃ vidvānsāma gāyati' (chā. 1.7.7)",
  "GSP33brssbh4u:297": "iti ca aṅgāśrayameva vijñānam upasaṃharati na pṛthivyādi āśrayam /",
  "GSP33brssbh4u:298": "tathā 'lokeṣu pañcavidhaṃ sāmopāsīta' (chā. 2.2.1)",
  "GSP33brssbh4u:299": "iti yadi api saptamīnirdiṣṭā lokāḥ tathāpi sāmnyeva te adhyasyeran dvitīyānirdeśena sāmna upāsyatva avagamāt /",
  "GSP33brssbh4u:300": "sāmani hi lokeṣu adhyasyamāneṣu sāma lokātmana upāsitaṃ bhavati /",
  "GSP33brssbh4u:301": "anyathā punaḥ lokāḥ sāmā ātmana upāsitāḥ syuḥ /",
  "GSP33brssbh4u:302": "etena 'etadgāyatraṃ prāṇeṣu protam' (chā. 2.11.1) ityādi vyākhyātam /",
  "GSP33brssbh4u:303": "yatra api tulyo dvitīyanirdeśaḥ - 'atha khalvamumādityaṃ saptavidhaṃ sāmopāsīta' (chā. 2.9.1)",
  "GSP33brssbh4u:304": "iti, tatra api 'samastasya khalu sāmna upāsanaṃ sādhu' (chā. 2.8.1)",
  "GSP33brssbh4u:305": "'iti ca pañcavidhasya' (chā. 2.7.2 )",
  "GSP33brssbh4u:306": "'atha saptavidhasya' (chā. 2.8.1)",
  "GSP33brssbh4u:307": "iti ca sāmna eva upāsyatva upakramāt tasmin eva ādityādi adhyāsaḥ /",
  "GSP33brssbh4u:308": "etasmāt eva ca sāmna upāsyatva avagamāt 'pṛthivī hiṅkāraḥ' (chā. 2.2.1)",
  "GSP33brssbh4u:309": "ityādinirdeśaviparyaye api hiṅkārādiṣu eva pṛthivyādi dṛṣṭiḥ /",
  "GSP33brssbh4u:310": "tasmāt anaṅgāśrayā ādityādimatayaḥ aṅgeṣu udgīthādiṣu kṣipyeran iti siddham // 6 //",
  "GSP33brssbh4u:311": "____________________________________________________________________________________________",
  "GSP33brssbh4u:312": "6 āsīna adhikaraṇam / sū. 7-10",
  "GSP33brssbh4u:313": "āsīnaḥ saṃbhavāt | BBs_4,1.7 |",
  "GSP33brssbh4u:314": "karmāṅgasaṃbaddheṣu tāvat upāsaneṣu karmatantratvāt na āsanādicintā na api samyak darśane vastutantratvāt vijñānasya /",
  "GSP33brssbh4u:315": "itareṣu tu upāsaneṣu kim aniyamena tiṣṭhan āsīnaḥ śayāno vā pravarteta uta niyamena āsīna eva iti cintayati /",
  "GSP33brssbh4u:316": "tatra mānasatvāt upāsanasya aniyamaḥ śarīrasthiteḥ iti /",
  "GSP33brssbh4u:317": "evaṃ prāpte bravīti - āsīna eva upāsīta iti /",
  "GSP33brssbh4u:318": "kutaḥ - saṃbhavāt /",
  "GSP33brssbh4u:319": "upāsanaṃ nāma samānapratyayapravāhakaraṇaṃ na ca tat gacchato dhāvato vā saṃbhavati gatyādīnāṃ cittavikṣepakatvāt /",
  "GSP33brssbh4u:320": "tiṣṭhataḥ api dehadhāraṇe vyāpṛtaṃ mano na sūkṣmavastunirīkṣaṇakṣamaṃ bhavati /",
  "GSP33brssbh4u:321": "śayānasya api akasmāt eva nidrayā abhibhūyeta /",
  "GSP33brssbh4u:322": "āsīnasya tu evañjātīyako bhūyān doṣaḥ suparihara iti saṃbhavati tasya upāsanam // 7 //",
  "GSP33brssbh4u:323": "____________________________________________________________________________________________",
  "GSP33brssbh4u:324": "dhyānāc ca | BBs_4,1.8 |",
  "GSP33brssbh4u:325": "api ca dhyāyati arthaṃ eṣa yat samānapratyayapravāhakaraṇam /",
  "GSP33brssbh4u:326": "dhyāyatiḥ ca praśithila aṅgaceṣṭeṣu pratiṣṭhitadṛṣṭiṣu ekaviṣaya ākṣiptacitteṣu upacaryamāṇo dṛśyate dhyāyati bako dhyāyati proṣitabandhuḥ iti /",
  "GSP33brssbh4u:327": "āsīnaḥ ca anāyāso bhavati /",
  "GSP33brssbh4u:328": "tasmāt api āsīnakarma upāsanam // 8 //",
  "GSP33brssbh4u:329": "____________________________________________________________________________________________",
  "GSP33brssbh4u:330": "acalatvaṃ cāpekṣya | BBs_4,1.9 |",
  "GSP33brssbh4u:331": "api ca 'dhyāyatīva pṛthivī' (chā. 7.6.1)",
  "GSP33brssbh4u:332": "iti atra pṛthivyādiṣu acalatvameva apekṣya dhyāyativādo bhavati tat ca liṅgam upāsanasya āsīnakarmatve // 9 //",
  "GSP33brssbh4u:333": "____________________________________________________________________________________________",
  "GSP33brssbh4u:334": "smaranti ca | BBs_4,1.10 |",
  "GSP33brssbh4u:335": "smaranti api ca śiṣṭā upāsana aṅgatvena āsanam - 'śucau deśe pratiṣṭhāpya sthiramāsanamātmanaḥ' (gī. 6.11) ityādinā /",
  "GSP33brssbh4u:336": "ata eva padmakādīnām āsanaviśeṣāṇām upadeśo yogaśāstre // 10 //",
  "GSP33brssbh4u:337": "____________________________________________________________________________________________",
  "GSP33brssbh4u:338": "7 ekāgratā adhikaraṇam / sū. 11",
  "GSP33brssbh4u:339": "yatraikāgratā tatrāviśeṣāt | BBs_4,1.11 |",
  "GSP33brssbh4u:340": "dik deśakāleṣu saṃśayaḥ - kim asti kaścit niyamo na asti vā iti /",
  "GSP33brssbh4u:341": "prāyeṇa vaidikeṣu ārambheṣu digādiniyamadarśanāt syāt iha api kaścit niyama iti yasya matiḥ taṃ prati āha dik deśakāleṣu arthalakṣaṇa eva niyamaḥ /",
  "GSP33brssbh4u:342": "yatra eva asya diśi deśe kāle vā manasaḥ sokaryeṇa ekāgratā bhavati tatra eva upāsīta prācīdik pūrvāhna prācīna pravaṇādivat viśeṣa aśrāvaṇāt /",
  "GSP33brssbh4u:343": "ekāgratayā iṣṭāyāḥ sarvatra aviśeṣāt /",
  "GSP33brssbh4u:344": "nanu viśeṣam api kecit āmananti - 'same śucau kharkarāvahnivālukāvivarjite śabdajalāśrayādibhiḥ /",
  "GSP33brssbh4u:345": "manonukūle natu cakṣupīḍane guhānivātāśrayaṇe prayojayet' (śve. 2.10) iti yathā iti /",
  "GSP33brssbh4u:346": "ucyate - satyam asti evañjātīyako niyamaḥ /",
  "GSP33brssbh4u:347": "sati tu etasmin tadgateṣu viśeṣaniyama iti suhṛt bhūtvā ācārya ācaṣṭe /",
  "GSP33brssbh4u:348": "'manonukūle' iti ca eṣā śrutiḥ yatra ekāgratā tatra eva iti etat eva darśayati // 11 //",
  "GSP33brssbh4u:349": "____________________________________________________________________________________________",
  "GSP33brssbh4u:350": "8 āprāyaṇa adhikaraṇam / sū. 12",
  "GSP33brssbh4u:351": "ā prayāṇāt tatrāpi hi dṛṣṭam | BBs_4,1.12 |",
  "GSP33brssbh4u:352": "āvṛttiḥ sarva upāsaneṣu ādartavya iti sthitam ādye adhikaraṇe /",
  "GSP33brssbh4u:353": "tatra yāni tāvat samyak darśanārthāni upāsanāni tāni avaghātādivat kāryaparyavasānāni iti jñātameva eṣām āvṛttiparimāṇam /",
  "GSP33brssbh4u:354": "na hi samyak darśane kārye niṣpanne yatnāntaraṃ kiñcit śāsituṃ śakyam /",
  "GSP33brssbh4u:355": "aniyojyabrahmātmatvapratipatteḥ śāstrasya aviṣayatvāt /",
  "GSP33brssbh4u:356": "yāni punaḥ abhyudayaphalāni teṣu eṣā cintā kiṃ kiyantañcit kālaṃ pratyayam āvartya uparamet uta yāvajjīvam āvartayet iti /",
  "GSP33brssbh4u:357": "kiṃ tāvat prāptam /",
  "GSP33brssbh4u:358": "kiyantañcit kālaṃ pratyayam abhyasya utsṛjet āvṛttiviśiṣṭasya upāsanaśabdārthasya kṛtatvāt iti /",
  "GSP33brssbh4u:359": "evaṃ prāpte brūmaḥ - āprāyaṇāt eva āvartayet pratyayam /",
  "GSP33brssbh4u:360": "antyapratyayavaśāt adṛṣṭaphalaprāpteḥ /",
  "GSP33brssbh4u:361": "karmāṇi api hi janmāntara upabhogyaṃ phalam ārabhamāṇāni tat anurūpaṃ bhāvanāvijñānaṃ prāyaṇakāla ākṣipanti,",
  "GSP33brssbh4u:362": "'savijñāno bhavati savijñānamevānvavakrāmati' 'yaccittastenaiṣa prāṇamāyāti,",
  "GSP33brssbh4u:363": "prāṇastejasā yuktaḥ sahātmanā yathāsaṃkalpitaṃ lokaṃ nayati' iti ca evamādiśrutibhyaḥ /",
  "GSP33brssbh4u:364": "tṛṇajalūkānidarśanāt ca /",
  "GSP33brssbh4u:365": "pratyayāḥ tu ete svarūpa anuvṛttiṃ muktvā kim anyat prāyaṇakālabhāvi bhāvanāvijñānam apekṣeran /",
  "GSP33brssbh4u:366": "tasmāt ye pratipattavyaphalabhāvanātmakāḥ pratyayaḥ teṣu aprāyaṇāt āvṛttiḥ /",
  "GSP33brssbh4u:367": "tathā ca śrutiḥ -'sa yāvatkraturayamasmāllokātpraiti' iti prāyaṇakāle api pratyaya anuvṛttiṃ darśayati /",
  "GSP33brssbh4u:368": "smṛtiḥ api - 'yaṃ yaṃ vāpi smaranbhāvaṃ tyajatyante kalevaram /",
  "GSP33brssbh4u:369": "taṃ tamevaiti kaunteya sadā tadbhāvabhāvitaḥ' (gī. 8.6)",
  "GSP33brssbh4u:370": "iti 'prayāṇakāle manasācalena' (gī. 8.10) iti ca /",
  "GSP33brssbh4u:371": "'so 'ntavelāyāmetattrayaṃ pratipadyeta' iti ca maraṇavelāyām api kartavyaśeṣaṃ śrāvayati // 12 //",
  "GSP33brssbh4u:372": "____________________________________________________________________________________________",
  "GSP33brssbh4u:373": "9 tat adhigama adhikaraṇam / sū. 13",
  "GSP33brssbh4u:374": "tadadhigama uttarapūrvāghayor aśleṣavināśau tadvyapadeśāt | BBs_4,1.13 |",
  "GSP33brssbh4u:375": "gataḥ tṛtīyaśeṣaḥ /",
  "GSP33brssbh4u:376": "atha idānīṃ brahmavidyāphalaṃ prati cintā pratāyate /",
  "GSP33brssbh4u:377": "brahma adhigame sati tat viparītaphalaṃ duritaṃ kṣīyate na kṣīyate vā iti saṃśayaḥ /",
  "GSP33brssbh4u:378": "kiṃ tāvat prāptam /",
  "GSP33brssbh4u:379": "phalārthatvāt karmaṇaḥ phalam adatvā na saṃbhāvyate kṣayaḥ /",
  "GSP33brssbh4u:380": "phaladāyinī hi asya śaktiḥ śrutyā samadhigatā /",
  "GSP33brssbh4u:381": "yadi tadantareṇa eva phala upabhogam apavṛjyeta śrutiḥ kadarthitā syāt /",
  "GSP33brssbh4u:382": "smaranti ca 'nahi karma kṣīyate' iti /",
  "GSP33brssbh4u:383": "nanu evaṃ sati prāyaścitta upadeśaḥanarthakaḥ prāpnoti /",
  "GSP33brssbh4u:384": "na eṣa doṣaḥ /",
  "GSP33brssbh4u:385": "prāyaścittānāṃ naimittikatva upapatteḥ gṛhadāha iṣṭyādivat /",
  "GSP33brssbh4u:386": "api ca prāyaścittānāṃ doṣasaṃyogena vidānāt bhavet api doṣakṣapaṇārthatā na tu evaṃ brahmavidyāyāṃ vidhānam asti /",
  "GSP33brssbh4u:387": "nanu anabhyupagamyamāne brahmavidaḥ karmakṣaye tatphalasya avaśyaṃ bhoktavyatāvāt anirmokṣaḥ syāt /",
  "GSP33brssbh4u:388": "na iti ucyate /",
  "GSP33brssbh4u:389": "deśakālanimittāpekṣo mokṣaḥ karmaphalavat bhaviṣyati /",
  "GSP33brssbh4u:390": "tasmāt na brahma adhigame duritanivṛttiḥ iti /",
  "GSP33brssbh4u:391": "evaṃ prāpte brūmaḥ- tat adhigame brahma adhigame sati uttarapūrvayoḥ aghayoḥ aśleṣavināśau bhavataḥ uttarasya aśleṣaḥ pūrvasya vināśaḥ /",
  "GSP33brssbh4u:392": "kasmāt /",
  "GSP33brssbh4u:393": "tat vyapadeśāt /",
  "GSP33brssbh4u:394_0": "tathā hi brahmavidyā prakriyāyāṃ saṃbhāvyamānasaṃbandhasya āgāmino duritasya anabhisaṃbandhaṃ",
  "GSP33brssbh4u:394_1": "viduṣo vyapadiśati - 'yathā puṣkarapalāśa āpo na śliṣyanta evamevaṃvidi pāpaṃ karma",
  "GSP33brssbh4u:394_2": "na śliṣyate' (chā.4.14.3) iti /",
  "GSP33brssbh4u:395": "tathā vināśam api pūrva ucitasya duritasya vyapadiśati - 'tadyatheṣīkātūlamagnau protaṃ pradūyetaivaṃ hāsya sarve pāpmānaḥ pradūyante' (chā. 5.24.3) iti /",
  "GSP33brssbh4u:396": "ayam aparaḥ karmakṣayavyapadeśo bhavati - 'bhidyate hṛdayagranthiśchidyante sarvasaṃśayāḥ /",
  "GSP33brssbh4u:397": "kṣīyante cāsya karmāṇi tasmindṛṣṭe parāvare' (mu. 2.2.8) iti /",
  "GSP33brssbh4u:398": "yat uktam anupabhuktaphalasya karmaṇaḥ kṣayakalpanāyāṃ śāstraṃ kadarthitaṃ syāt iti /",
  "GSP33brssbh4u:399": "na eṣa doṣaḥ /",
  "GSP33brssbh4u:400": "na hi vayaṃ karmaṇaḥ phaladāyinīṃ śaktim avajānīmahe,",
  "GSP33brssbh4u:401": "vidyata eva sā,",
  "GSP33brssbh4u:402": "sā tu vidyādinā kāraṇāntareṇa pratibadhyata iti vadāmaḥ /",
  "GSP33brssbh4u:403": "śaktisadbhāvamātre ca śāstraṃ vyāpriyate na pratibandha apratibandhayoḥ api /",
  "GSP33brssbh4u:404": "na hi karma kṣīyata iti etat api smaraṇam autsargikaṃ na bhogāt ṛte karma kṣīyata tadarthatvāt iti /",
  "GSP33brssbh4u:405": "iṣyata eva tu prāyaścittādinā tasya kṣayaḥ 'sarvaṃ pāpmānaṃ tarati' 'tarati brahmahatyāṃ yo 'śvamedhena yajate ya u cainameva vada' ityādi śrutismṛtibhyaḥ /",
  "GSP33brssbh4u:406": "yat tu uktaṃ naimittikāni prāyaścittāni bhaviṣyanti iti /",
  "GSP33brssbh4u:407": "tat asat /",
  "GSP33brssbh4u:408": "doṣasaṃyogena codyamānānām eṣāṃ doṣanirghātaphalasaṃbhave phalāntarakalpanā anupapatteḥ /",
  "GSP33brssbh4u:409": "yatpunaḥ etat uktaṃ na prāyaścittavat doṣakṣaya uddeśena vidyāvidānam asti iti /",
  "GSP33brssbh4u:410": "atra brūmaḥ - saguṇāsu tāvat vidyāsu vidyata eva vidhānam /",
  "GSP33brssbh4u:411": "tāsu ca vākyaśeṣa aiśvaryaprāptiḥ pāpanivṛttiḥ ca vidyāvata ucyate /",
  "GSP33brssbh4u:412": "tayoḥ ca avivakṣākāraṇaṃ na asti iti ataḥ pāpmaprahāṇapūrvaka aiśvaryaprāptiḥ tāsāṃ phalam iti niścīyate /",
  "GSP33brssbh4u:413": "nirguṇāyāṃ tu vidyāyāṃ yadi api vidhānaṃ na asti tathā api akartṛ ātmatvabodhāt karmapradāhasiddhiḥ /",
  "GSP33brssbh4u:414": "aśleṣa iti ca āgāmiṣu karmasu kartṛtvameva na pratipadyate brahmavit iti darśayati /",
  "GSP33brssbh4u:415": "atikrānteṣu tu yadi api mithyājñānāt kartṛtvaṃ pratipeda iva tathā api vidyāsāmarthyāt mithyājñānanivṛtteḥ tāni api pravilīyanta iti āha vināśa iti /",
  "GSP33brssbh4u:416_0": "pūrvasiddhakartṛtva bhoktṛtva viparītaṃ hi triṣu api kāleṣu akartṛtva abhoktṛtvasvarūpaṃ",
  "GSP33brssbh4u:416_1": "brahma aham asmi na itaḥ pūrvam api kartā bhoktā vā aham āsaṃ na idānīṃ na api bhaviṣyatkāla",
  "GSP33brssbh4u:416_2": "iti brahmavit avagacchati /",
  "GSP33brssbh4u:417": "evam eva ca mokṣa upapadyate /",
  "GSP33brssbh4u:418": "anyathā hi anādikālapravṛttānāṃ karmāṇāṃ kṣayābhāve mokṣa abhāvaḥ syāt /",
  "GSP33brssbh4u:419": "na ca deśakālanimittāpekṣo mokṣaḥ karmaphalavat bhavitum arhati /",
  "GSP33brssbh4u:420": "anityatva prasaṅgāt /",
  "GSP33brssbh4u:421": "parokṣatva anupapatteḥ ca jñānaphalam /",
  "GSP33brssbh4u:422": "tasmāt brahma adhigame duritakṣaya iti sthiram // 13 //",
  "GSP33brssbh4u:423": "____________________________________________________________________________________________",
  "GSP33brssbh4u:424": "10 itara asaṃśleṣa adhikaraṇam / sū. 14",
  "GSP33brssbh4u:425": "itarasyāpy evam asaṃśleṣaḥ pāte tu | BBs_4,1.14 |",
  "GSP33brssbh4u:426": "pūrvasmin adhikaraṇe bandhahetoḥ aghasya svābhāvikasya aśleṣavināśau jñānanimittau śāstravyapadeśāt nirūpitau /",
  "GSP33brssbh4u:427": "dharmasya punaḥ śāstrīyatvāt śāstrīyeṇa jñānena avirodha iti āśaṅkya tat nirākaraṇāya pūrva adhikaraṇanyāya atideśaḥ kriyate /",
  "GSP33brssbh4u:428": "itarasya api puṇyasya karmaṇa evam aghavat asaṃśleṣo vināśaḥ ca jñānavato bhavataḥ /",
  "GSP33brssbh4u:429": "kutaḥ - tasya api svaphalahetutvena jñānaphalapratibandhitvaprasaṅgāt /",
  "GSP33brssbh4u:430": "'ubhe u haivaiṣa ete tarati' (bṛ. 4.4.22)",
  "GSP33brssbh4u:431": "ityādiśrutiṣu ca duṣkṛtavat sukṛtasya api praṇāśavyapadeśāt /",
  "GSP33brssbh4u:432": "akartṛ ātmatvabodhanimittasya ca karmakṣayasya sukṛtaduṣkṛtayoḥ tulyatvāt 'kṣīyante cāsya karmāṇi' (mu. 2.2.8)",
  "GSP33brssbh4u:433": "iti ca aviśeṣaśruteḥ /",
  "GSP33brssbh4u:434": "yatra api kevala eva pāpmaśabdo dṛśyate tatra api tena eva puṇyam api akalitam iti draṣṭavyam /",
  "GSP33brssbh4u:435": "jñānaphala apekṣayā nikṛṣṭaphalatvāt /",
  "GSP33brssbh4u:436": "asti ca śrutau puṇye api pāpmaśabdaḥ 'nainaṃ setumahorātre tarataḥ' (chā. 8.4.1)",
  "GSP33brssbh4u:437": "iti atra saha duṣkṛtena sakṛtamapi anukramya sarve pāpmānaḥ ato nivartanta iti aviśeṣeṇa eva prakṛte puṇye pāpmaśabdaprayogāt /",
  "GSP33brssbh4u:438": "pāte tu iti tu śabdaḥ avadhāraṇārthaḥ /",
  "GSP33brssbh4u:439": "evaṃ dharma adharmayoḥ bandhahetvoḥ vidyāsāmarthyāt aśleṣavināśasiddheḥ avaśyaṃbhāvinī viduṣaḥ śarīrapāte muktiḥ iti avadhārayati // 14//",
  "GSP33brssbh4u:440": "____________________________________________________________________________________________",
  "GSP33brssbh4u:441": "11 anārabdha adhikaraṇam / sū. 15",
  "GSP33brssbh4u:442": "anārabdhakārye eva tu pūrve tadavadheḥ | BBs_4,1.15 |",
  "GSP33brssbh4u:443_0": "pūrvayoḥ adhikaraṇayoḥ jñānanimittaḥ sukṛtaduṣkṛtayoḥ vināśaḥ avadhāritaḥ sa kim",
  "GSP33brssbh4u:443_1": "aviśeṣeṇa ārabdhakāryayoḥ anārabdhakāryayoḥ ca bhavati uta viśeṣeṇa anārabdhakāryayoḥ eva iti vicāryate /",
  "GSP33brssbh4u:444": "'tatra ubhe u haivaiṣa ete tarati' (bṛ. 4.4.22)",
  "GSP33brssbh4u:445": "iti evamādiśrutiṣu aviśeṣaśravaṇāt aviśeṣeṇa eva kṣaya iti /",
  "GSP33brssbh4u:446": "evaṃ prāpte pratyāha - anārabdhakārye eva tu iti /",
  "GSP33brssbh4u:447_0": "apravṛttaphale eva pūrve janmāntarasaṃcite asmin api ca janmani prāk jñāna utpatteḥ",
  "GSP33brssbh4u:447_1": "saṃcite sukṛtaduṣkṛte jñāna adhigamāt kṣīyete na tu ārabdhakārye sāmibhuktaphale",
  "GSP33brssbh4u:447_2": "yābhyām etat brahmajñāna āyatanaṃ janma nirmitam /",
  "GSP33brssbh4u:448": "kuta etat - 'tasya tāvadeva ciraṃ yāvanna vimokṣye 'tha saṃpatsye' (chā. 6.14.2)",
  "GSP33brssbh4u:449": "iti śarīrapātau adhikaraṇāt kṣemaprāpteḥ /",
  "GSP33brssbh4u:450": "itarathā hi jñānāt aśeṣakarmakṣaye sati sthitihetu abhāvāt jñānaprāpti anantarameva kṣemamśnu avīta,",
  "GSP33brssbh4u:451": "tatra śarīrapātapratīkṣāṃ na ācakṣīta /",
  "GSP33brssbh4u:452": "nanu vastubalena eva ayam akartṛ ātmāvabodhaḥ karmāṇi kṣapayan kathaṃ kānicit kṣapayet kānicit ca upekṣeta /",
  "GSP33brssbh4u:453": "na hi samāne agnibījasaṃparke keṣāñcit bījaśaktiḥ kṣīyate keṣāñcit na kṣīyata iti śakyam aṅgīkartum iti /",
  "GSP33brssbh4u:454": "ucyate - na tāvat anāśritya ārabdhakāryaṃ karmāśayaṃ jñāna utpattiḥ upapadyate /",
  "GSP33brssbh4u:455": "āśrite ca tasmin kulālacakravat pravṛttavegasya antarāle pratibandha asaṃbhavāt bhavati vegakṣayapratipālanam /",
  "GSP33brssbh4u:456": "akartṛ ātmabodhaḥ api hi mithyājñānabādhanena karmāṇi ucchinatti /",
  "GSP33brssbh4u:457": "bādhitam api tu mithyājñānaṃ dvicandrajñānavat saṃskāravaśāt kañcitkālam anuvartata eva /",
  "GSP33brssbh4u:458": "api ca na eva atra vivaditavyaṃ brahmavidā kañcitkālaṃ śarīraṃ dhriyate na vā dhriyata iti /",
  "GSP33brssbh4u:459": "kathaṃ hi ekasya svahṛdayapratyayaṃ brahmavedanaṃ dehadhāraṇaṃ ca apareṇa pratikṣeptuṃ śakyeta /",
  "GSP33brssbh4u:460": "śrutismṛtiṣu ca sthitaprajñalakṣaṇanirdeśena etadeva nirucyate /",
  "GSP33brssbh4u:461": "tasmāt anārabdhakāryayoḥ eva sukṛtaduṣkṛtayoḥ vidyāsāmarthyāt kṣaya iti nirṇayaḥ // 15 //",
  "GSP33brssbh4u:462": "____________________________________________________________________________________________",
  "GSP33brssbh4u:463": "12 agnihotrādi adhikaraṇam / sū. 16-17",
  "GSP33brssbh4u:464": "agnihotrādi tu tatkāryāyaiva taddarśanāt | BBs_4,1.16 |",
  "GSP33brssbh4u:465": "puṇyasya api aśleṣavināśayoḥ aghanyāyaḥ atidiṣṭaḥ saḥ atideśaḥ sarvapuṇyaviṣaya iti āśaṅkya prativakti - agnihotrādi tu iti /",
  "GSP33brssbh4u:466": "tu śabda āśaṅkām upanudati /",
  "GSP33brssbh4u:467": "yat nityaṃ karma vaidikam agnihotrādi tat tat kāryāya eva bhavati,",
  "GSP33brssbh4u:468": "jñānasya yatkāryaṃ tadeva asya api kāryam ityarthaḥ /",
  "GSP33brssbh4u:469": "kutaḥ - 'tametaṃ vedānuvacanena brāhmaṇā vividiṣanti yajñena dānena' (bṛ. 4.4.22) ityādidarśanāt /",
  "GSP33brssbh4u:470": "nanu jñānakarmaṇoḥ vilakṣaṇakāryatvāt kārya ekatva anupapattiḥ /",
  "GSP33brssbh4u:471": "na eṣa doṣaḥ /",
  "GSP33brssbh4u:472": "jvaramaraṇakāryayoḥ api dadhiviṣayoḥ guḍamantrasaṃyuktayoḥ tṛptipuṣṭikāryadarśanāt /",
  "GSP33brssbh4u:473": "tadvat karmaṇaḥ api jñānasaṃyuktasya mokṣakārya upapatteḥ /",
  "GSP33brssbh4u:474": "nanu anārabhyo mokṣaḥ katham asya karmakāryatvam ucyate /",
  "GSP33brssbh4u:475": "na eṣa doṣaḥ /",
  "GSP33brssbh4u:476": "ārāt upakārakatvāt karmaṇaḥ /",
  "GSP33brssbh4u:477": "jñānasya eva hi prāpakaṃ satkarma prāṇāḍyā mokṣakāraṇam iti upacaryate /",
  "GSP33brssbh4u:478": "ata eva ca atikrāntaviṣayam etat kārya ekatva abhidhānam /",
  "GSP33brssbh4u:479": "na hi brahmavida āgāmi agnihotrādi saṃbhavati /",
  "GSP33brssbh4u:480": "aniyojyabrahmātmatva pratipatteḥ śāstrasya aviṣayatvāt /",
  "GSP33brssbh4u:481": "saguṇāsu tu vidyāsu kartṛtva anativṛtteḥ saṃbhavati āgāmi api agnihotrādi /",
  "GSP33brssbh4u:482": "tasya api nirabhisaṃdhinaḥ kāryāntara abhāvāt vidyāsaṃgati upapattiḥ // 16 //",
  "GSP33brssbh4u:483": "____________________________________________________________________________________________",
  "GSP33brssbh4u:484": "kiṃviṣayaṃ punaḥ idam aśleṣavināśa vacanaṃ kiṃviṣayaṃ vā ado viniyogavacanam ekeṣāṃ śākhinām 'tasya putrā dāyamupayanti suhṛdaḥ sādhukṛtyāṃ dviṣantaḥ pāpakṛtyām' iti /",
  "GSP33brssbh4u:485": "ata uttaraṃ paṭhati -",
  "GSP33brssbh4u:486": "ato 'nyāpi hy ekeṣām ubhayoḥ | BBs_4,1.17 |",
  "GSP33brssbh4u:487": "ataḥ agnihotrādeḥ nityātkarmaṇaḥ anyāpi hi asti sādhukṛtyā yā phalam abhisaṃdhāya kriyate tasyā eṣa viniyoga ukta ekeṣāṃ śākhinām 'suhṛdaḥ sādhukṛtyāmupayanti' iti /",
  "GSP33brssbh4u:488": "tasyā eva ca idam aghavat aśleṣavināśanirūpaṇam itarasya api evam aśleṣa iti /",
  "GSP33brssbh4u:489": "tathā jātīyakasya kāmyasya karmaṇo vidyāṃ prati anupakārakatve saṃpratipattiḥ ubhayoḥ api jaiminibādarāyaṇayoḥ ācāryayoḥ // 17 //",
  "GSP33brssbh4u:490": "____________________________________________________________________________________________",
  "GSP33brssbh4u:491": "13 vidyājñānasādhana adhikaraṇam / sū. 18",
  "GSP33brssbh4u:492": "yad eva vidyayeti hi | BBs_4,1.18 |",
  "GSP33brssbh4u:493_0": "samadhigatam etat anantara adhikaraṇe nityam agnihotrādikaṃ karma mumukṣuṇā mokṣaprayojana",
  "GSP33brssbh4u:493_1": "uddeśena kṛtam upāttaduritakṣayahetutvadvāreṇa sattvaśuddhikāraṇatāṃ pratipadyamānaṃ",
  "GSP33brssbh4u:493_2": "mokṣaprayojanabrahma adhigamanimittatvena brahmavidyayā saha ekakāryaṃ bhavati iti /",
  "GSP33brssbh4u:494": "tatra agnihotrādi karmāṅgavyapāśrayavidyāsaṃyuktaṃ kevalaṃ ca asti /",
  "GSP33brssbh4u:495": "'ya evaṃ vidvānayajati' 'ya evaṃ vidvāñjuhoti' 'ya evaṃ vidvāñchaṃsati' 'ya evaṃ vidvāngāyati' 'tasmādevaṃvidameva brahmāṇaṃ kurviti nānevaṃ vidaṃ' (chā. 4.17.10)",
  "GSP33brssbh4u:496": "'tenobhau kuruto yaścaitadevaṃ veda yaśca na veda' (chā. 1.1.10)",
  "GSP33brssbh4u:497": "ityādivacanebhyo vidyāsaṃyuktam asti kevalam api asti /",
  "GSP33brssbh4u:498_0": "tatra idaṃ vicāryate - kiṃ vidyāsaṃyuktameva agnihotrādikaṃ karma mumukṣoḥ vidyāhetutvena",
  "GSP33brssbh4u:498_1": "tayā saha ekakāryatvaṃ pratipadyate na kevalam uta vidyāsaṃyuktaṃ kevalaṃ ca aviśeṣeṇa iti /",
  "GSP33brssbh4u:499": "kutaḥ saṃśayaḥ - 'tametamātmānaṃ yajñena vividiṣanti' iti yajñādīnāmvi aśeṣeṇa ātmavedanāṅgatvena śravaṇāt /",
  "GSP33brssbh4u:500": "vidyāsaṃyuktasya ca agnihotrādīnām aviśeṣatva avagamāt /",
  "GSP33brssbh4u:501": "kiṃ tāvat prāptaṃ vidyāsaṃyuktam eva karmāgnihotrādi ātmavidyāśeṣatvaṃ pratipadyate na vidyāhīnam /",
  "GSP33brssbh4u:502": "vidyā upetasya viśiṣṭatva avagamāt vidyāvihīnāt /",
  "GSP33brssbh4u:503": "'yadahareva juhoti tadahaḥ punarmṛtyumapajayatyevaṃvidvān' ityādiśrutibhyaḥ /",
  "GSP33brssbh4u:504": "'buddhyā yukto yayā pārtha karmabandhaṃ prahāsyasi' (gī. 2.39)",
  "GSP33brssbh4u:505": "'dūreṇa hyavaraṃ karma buddhiyogāddhanañjaya' (gī. 2.49)",
  "GSP33brssbh4u:506": "ityādismṛtibhya- ca iti /",
  "GSP33brssbh4u:507": "evaṃ prāpte pratipadyate - yadeva vidyayā iti hi /",
  "GSP33brssbh4u:508": "satyam etat /",
  "GSP33brssbh4u:509": "vidyāsaṃyuktaṃ karmāgnihotrādikaṃ vidyāvihīnāt karmaṇaḥ agnihotrāt viśiṣṭaṃ vidvāniva brāhmaṇo vidyāvihīnāt brāhmaṇāt /",
  "GSP33brssbh4u:510": "tathā api na atyantam anapekṣaṃ vidyāvihīnaṃ karmāgnihotrādikam /",
  "GSP33brssbh4u:511": "kasmāt - 'tametamātmānaṃ yajñena vividiṣanti' iti aviśeṣeṇa agnihotrādeḥ vidyāhetutvena śrutatvāt /",
  "GSP33brssbh4u:512": "nanu vidyāsaṃyuktasya agnihotrādeḥ vidyāvihīnāt viśiṣṭatva avagamāt vidyāvihīnam agnihotrādi ātmavidyāhetutvena anapekṣameva iti yuktam /",
  "GSP33brssbh4u:513": "na etat evam /",
  "GSP33brssbh4u:514": "vidyāsahāyasya agnihotrādeḥ vidyānimittena sāmarthya atiśayena yogāt ātmajñānaṃ prati kaścit kāraṇa atiśayo bhaviṣyati na tathā vidyāvihīnasya iti yuktaṃ kalpayitum /",
  "GSP33brssbh4u:515": "natu 'yajñena vividiṣanti' iti atra aviśeṣeṇa ātmajñānāṅgatvena śrutasya agnihotrādeḥ anaṅgatvaṃ śakyam abhyupagantum /",
  "GSP33brssbh4u:516": "tathā hi śrutiḥ - 'yadeva vidyayā karoti śraddhayopaniṣadā tadeva vīryavattaraṃ bhavati' (chā. 1.1.10)",
  "GSP33brssbh4u:517_0": "iti vidyāsaṃyuktasya karmaṇaḥ agnihotrādeḥ vīryavattaratva abhidhānena svakāryaṃ",
  "GSP33brssbh4u:517_1": "prati kañcit atiśayaṃ bruvāṇā vidyāvihīnasya tasya eva tat prayojanaṃ prati vīryavattvaṃ darśayati /",
  "GSP33brssbh4u:518": "karmaṇa- ca vīryavattvaṃ tat yat svaprayojanasādhanaprasahatvam /",
  "GSP33brssbh4u:519_0": "tasmāt vidyāsaṃyuktaṃ nityam agnihotrādi vidyāvihīnaṃ ca ubhayam api mumukṣuṇā mokṣaprayojana",
  "GSP33brssbh4u:519_1": "uddeśena iha janmani janmāntare ca prāk jñāna utpatteḥ kṛtaṃ yat tat yathāsāmarthyaṃ",
  "GSP33brssbh4u:519_2": "brahma adhigamapratibandhakāraṇa upāttaduritakṣayahetutvadvāreṇa brahma adhigamakāraṇatvaṃ",
  "GSP33brssbh4u:519_3": "pratipadyamānaṃ śravaṇa manana śraddhā tātparyādi antaraṅgakāraṇāpekṣaṃ brahmavidyayā",
  "GSP33brssbh4u:519_4": "saha ekakāryaṃ bhavati iti sthitam // 18 //",
  "GSP33brssbh4u:520": "____________________________________________________________________________________________",
  "GSP33brssbh4u:521": "14 itarakṣapaṇa adhikaraṇam / sū. 19",
  "GSP33brssbh4u:522": "bhogena tv itare kṣapayitvātha saṃpadyate | BBs_4,1.19 |",
  "GSP33brssbh4u:523_0": "anārabdhakāryayoḥ puṇyapāpayoḥ vidyāsāmarthyāt kṣaya uktaḥ itare tu ārabdhakārye",
  "GSP33brssbh4u:523_1": "puṇyapāpe upabhogena kṣapayitvā brahma saṃpadyate 'tasya tāvadeva ciraṃ yāvanna vimokṣye",
  "GSP33brssbh4u:523_2": "'tha saṃpatsye' (chāndo. 6.14.2)",
  "GSP33brssbh4u:524": "iti 'brahmaiva sanbrahmāpyeti' iti ca evamādiśrutibhyaḥ /",
  "GSP33brssbh4u:525": "nanu sati api samyak darśane yathā prāk dehapātāt bhedadarśanaṃ dvicandradarśananyāyena anuvṛttamevaṃ paścāt api anuvarteta /",
  "GSP33brssbh4u:526": "na /",
  "GSP33brssbh4u:527": "nimitta abhāvāt /",
  "GSP33brssbh4u:528": "upabhogaśeṣakṣapaṇaṃ hi tatra anuvṛttinimittaṃ na ca tādṛśamātra kiñcit asti /",
  "GSP33brssbh4u:529": "nanu aparaḥ karmāśayoḥ abhinavam upabhogm ārapsyate /",
  "GSP33brssbh4u:530": "na /",
  "GSP33brssbh4u:531": "tasya dagdhabījatvāt /",
  "GSP33brssbh4u:532_0": "mithyājñāna avaṣṭambhaṃ hi karmāntaraṃ dehapāta upabhogāntaram ārabhate tat ca mithyājñāna",
  "GSP33brssbh4u:532_1": "avaṣṭambhaṃ hi karmāntaraṃ dehapāta upabhogāntaram ārabhate tatca mithyājñānaṃ samyak",
  "GSP33brssbh4u:532_2": "jñānena dagdham ityataḥ sādhu etat ārabdhakāryakṣaye viduṣaḥ kaivalyam avaśyaṃ bhavati iti // 19 //",
  "GSP33brssbh4u:533": "iti śrīgovindabhagavatpūjyapādaśiṣyaśrīmacchaṅkarabhagavatpādakṛtau śārīrakamīmāṃsābhāṣye caturthādhyāyasya prathamaḥ pādaḥ // 1 //",
  "GSP33brssbh4u:534_0": "____________________________________________________________________________________________",
  "GSP33brssbh4u:534_1": "____________________________________________________________________________________________",
  "GSP33brssbh4u:535": "caturthādhyāye dvitīyaḥ pādaḥ /",
  "GSP33brssbh4u:536": "atra pāde utkrāntigatinirūpaṇam",
  "GSP33brssbh4u:537": "1 vāgādhikaraṇam / sū. 1-2",
  "GSP33brssbh4u:538": "vāṅmanasi darśanāc chabdāc ca | BBs_4,2.1 |",
  "GSP33brssbh4u:539": "atha aparāsu vidyāsu phalaprāptaye devayānaṃ panthānam avatārayiṣyan prathamaṃ tāvat yathāśāstram utkrāntikramam anvācaṣṭe /",
  "GSP33brssbh4u:540": "samānā hi vidvat aviduṣoḥ utkrāntiḥ iti vakṣyati /",
  "GSP33brssbh4u:541": "asti prāyaṇaviṣayā śrutiḥ 'asya somya puruṣasya prayato vāk manasi saṃpadyate manaḥ prāṇe prāṇa- tejasi tejaḥ parasyāṃ devatāyām' (chā. 6.8.6) iti /",
  "GSP33brssbh4u:542": "kim iha vāca eva vṛttimattyā manasi saṃpattiḥ ucyata uta vāgvṛtteḥiti viśayaḥ /",
  "GSP33brssbh4u:543": "tatra vāk eva tāvat manasi saṃpadyata iti prāptam /",
  "GSP33brssbh4u:544": "tathā hi śrutiḥ anugṛhītā bhavati /",
  "GSP33brssbh4u:545": "itarathā lakṣaṇā syāt /",
  "GSP33brssbh4u:546": "śrutilakṣaṇa aviśaye ca śrutiḥ nyāyyā na lakṣaṇā /",
  "GSP33brssbh4u:547": "tasmāt vāca eva ayaṃ manasi pralaya iti /",
  "GSP33brssbh4u:548": "evaṃ prāpte brūmaḥ - vāk vṛttiḥ iti vyākhyāte yāvatā vāk menasi iti eva ācāryaḥ paṭhati /",
  "GSP33brssbh4u:549": "satyam etat /",
  "GSP33brssbh4u:550": "paṭhiṣyati tu purastāt 'avibhāgo vacanāt' (bra. sū. 4.2.16) iti /",
  "GSP33brssbh4u:551": "tasmāt atra vṛtti upaśamamātraṃ vivakṣitam iti gamyate /",
  "GSP33brssbh4u:552": "tattvapralayavivakṣāyāṃ tu sarvatra eva avibhāgasāmyāt kiṃ paratra eva viśiṣyāt avibhāga iti /",
  "GSP33brssbh4u:553": "tasmāt atra vṛtti upasaṃhāravivakṣā /",
  "GSP33brssbh4u:554": "vāk vṛttiḥ pūrvam upasaṃhriyate manovṛttau avasthitāyām iti arthaḥ /",
  "GSP33brssbh4u:555": "kasmāt /",
  "GSP33brssbh4u:556": "darśanāt /",
  "GSP33brssbh4u:557": "dṛśyate hi vāk vṛtteḥ pūrva upasaṃhāro manovṛttau vidyamānāyām /",
  "GSP33brssbh4u:558": "nanu śrutisāmarthyāt vāca eva ayaṃ manasi apyayo yukta iti uktam /",
  "GSP33brssbh4u:559": "na iti āha /",
  "GSP33brssbh4u:560": "atatprakṛtitvāt /",
  "GSP33brssbh4u:561": "yasya hi yata utpattiḥ tasya tatra pralayo nyāyyo mṛdīva śarāvasya /",
  "GSP33brssbh4u:562": "na ca manaso vāk utpadyata iti kiñcana pramāṇam asti /",
  "GSP33brssbh4u:563": "vṛttyutti udbhava abhibhavau tu aprakṛtisamāśrayau api dṛśyete /",
  "GSP33brssbh4u:564": "pārthivebhyo hi indhanebhyaḥ taijasasya agneḥ vṛttiḥ udbhavati apsu ca upaśāmyati /",
  "GSP33brssbh4u:565": "kathaṃ tarhi asmin pakṣe śabdo vāk manasi saṃpadyata iti /",
  "GSP33brssbh4u:566": "ata āha śabdāt ca iti /",
  "GSP33brssbh4u:567": "śabdaḥ api asmin pakṣe avakalpate vṛttivṛttimatoḥ abheda upacārāt iti arthaḥ // 1 //",
  "GSP33brssbh4u:568": "----------------------",
  "GSP33brssbh4u:569": "FN: prayato mriyamāṇasya /",
  "GSP33brssbh4u:570": "____________________________________________________________________________________________",
  "GSP33brssbh4u:571": "ata eva ca sarvāṇyanu | BBs_4,2.2 |",
  "GSP33brssbh4u:572": "'tasmādupaśāntatejāḥ /",
  "GSP33brssbh4u:573": "punarbhavamindriyairmanasi saṃpadyamānaiḥ' (praśna. 3.9)",
  "GSP33brssbh4u:574": "iti atra aviśeṣeṇa sarveṣām eva indriyāṇāṃ manasi saṃpattiḥ śrūyate /",
  "GSP33brssbh4u:575_0": "tatra api ata eva vāca iva cakṣurādīnām api savṛttike manasi avasthite vṛttilopadarśanāt",
  "GSP33brssbh4u:575_1": "tattvapralaya asaṃbhavāt śabda upapatteḥ ca vṛttidvāreṇa eva sarvāṇi indriyāṇi manaḥ anuvartante /",
  "GSP33brssbh4u:576": "sarveṣāṃ karaṇānāṃ manasi upasaṃhāra aviśeṣe sati vācaḥ pṛthak grahaṇaṃ vāk manasi saṃpadyata iti udāharaṇa anurodhena // 2 //",
  "GSP33brssbh4u:577": "____________________________________________________________________________________________",
  "GSP33brssbh4u:578": "manodhikaraṇam / sū. 3",
  "GSP33brssbh4u:579": "tanmanaḥ prāṇa uttarāt | BBs_4,2.3 |",
  "GSP33brssbh4u:580": "samadhigatametat 'vāṅmanasi saṃpadyate' (chā. 6.8.6) iti atra vṛttisaṃpattivivakṣa iti /",
  "GSP33brssbh4u:581": "atha yat uttaravākyam 'manaḥ prāṇe' (chā. 6.8.6)",
  "GSP33brssbh4u:582": "iti kim atra api vṛttisaṃpattiḥ eva vivakṣyata uta vṛttimat saṃpattiḥ iti vicikitsāyāṃ vṛttimat saṃpattiḥ eva atra iti prāptam /",
  "GSP33brssbh4u:583": "śruti anugrahāt tat prakṛtikatva upapatteḥ ca /",
  "GSP33brssbh4u:584": "tathā hi - 'annamayaṃ hi somya mana āpomayaḥprāṇaḥ' (chā. 6.5.4)",
  "GSP33brssbh4u:585": "iti annayoni mana ātmananti ap yoniṃ ca prāṇam /",
  "GSP33brssbh4u:586": "'āpaścānnamasṛjanta' iti śrutiḥ /",
  "GSP33brssbh4u:587": "ata- ca yat manaḥ prāṇe prakṛtivikāra abhedāt iti /",
  "GSP33brssbh4u:588": "evaṃ prāpte brūmaḥ - tat api agṛhīta bāhya indriyavṛtti mano vṛttidvāreṇa eva prāṇe pralīyate iti uttarāt vākyāt avagantavyam /",
  "GSP33brssbh4u:589": "tathā hi suṣupso- mumūrṣoḥ ca prāṇavṛttau parispanda ātmikāyām avasthitāyāṃ manovṛttīnām upaśamo dṛśyate /",
  "GSP33brssbh4u:590": "na ca manasaḥ svarūpa apyayaḥ prāṇe saṃbhavati /",
  "GSP33brssbh4u:591": "atat prakṛtitvāt /",
  "GSP33brssbh4u:592": "nanu darśitaṃ manasaḥ prāṇaprakṛtitvam /",
  "GSP33brssbh4u:593": "na etat sāram /",
  "GSP33brssbh4u:594": "na hi īdṛśena prāṇāḍikena tat prakṛtitvena manaḥ prāṇe saṃpattum arhati /",
  "GSP33brssbh4u:595": "evam api hi anne manaḥ saṃpadyeta apsu ca annam apsu eva ca prāṇaḥ /",
  "GSP33brssbh4u:596": "na hi etasmin api pakṣe prāṇabhāvapariṇatābhyaḥ adbhyo mano jāyata iti kiñcana pramāṇam asti tasmāt na manasaḥ prāṇe svarūpa apyayaḥ /",
  "GSP33brssbh4u:597": "vṛtti apyaye api tu śabdaḥ avakalpate vṛttivattimatoḥ abheda upacārāt iti darśitam // 3 //",
  "GSP33brssbh4u:598": "____________________________________________________________________________________________",
  "GSP33brssbh4u:599": "3 adhyakṣa adhikaraṇam / sū. 4-6",
  "GSP33brssbh4u:600": "so 'dhyakṣe tadupagamādibhyaḥ | BBs_4,2.4 |",
  "GSP33brssbh4u:601": "sthitam etat yasya yato na utpattiḥ tasya tasmin vṛttipralayo na svarūpapralaya iti /",
  "GSP33brssbh4u:602": "idam idānīṃ prāṇaḥ tejasi iti atra cintyate -",
  "GSP33brssbh4u:603": "kiṃ yathāśruti prāṇasya tejasi eva vṛtti upasaṃhāraḥ kiṃvā deha indriyapañjara adhyakṣe jīva iti /",
  "GSP33brssbh4u:604": "tatra śruteḥ anatiśaṅkyatvāt prāṇasya tejasi eva saṃpattiḥ syāt aśrutakalpanāyā anyāyyatvāt iti /",
  "GSP33brssbh4u:605": "evaṃ prāpte pratipadyate saḥ adhyakṣa iti /",
  "GSP33brssbh4u:606": "sa prakṛtaḥ prāṇaḥ adhyakṣe avidyākarmapūrvaprajña upādhike vijñāna ātmani avatiṣṭhate /",
  "GSP33brssbh4u:607": "tat pradhānā prāṇavṛttiḥ bhavati iti arthaḥ /",
  "GSP33brssbh4u:608": "kutaḥ - tat upagamādibhyaḥ /",
  "GSP33brssbh4u:609": "evam eva imam ātmānam antakāle sarve prāṇā abhisāmayanti yatra etat ūrdhva ucchvāsī bhavati iti hi śrutyantaram adhyakṣa upagāminaḥ sarvān prāṇān aviśeṣeṇa darśayati /",
  "GSP33brssbh4u:610": "viśeṣeṇa ca 'tamutkrāmantaṃ prāṇo 'nūtkrāmati' (bṛ. 4.4.2)",
  "GSP33brssbh4u:611": "iti pañcavṛtteḥ prāṇasya adhyakṣa anugāmitāṃ darśayati tat anuvṛttitāṃ ca itareṣām /",
  "GSP33brssbh4u:612": "'prāṇamanūtkrāmantaṃ sarve prāṇā anūtkrāmati' (bṛ. 4.4.2) iti /",
  "GSP33brssbh4u:613": "'savijñāno bhavati' iti ca adhyakṣasya antarvijñānavattva pradarśanena tasmin apītakaraṇagrāmasya prāṇasya avasthānaṃ gamayati /",
  "GSP33brssbh4u:614": "nanu prāṇaḥ tejasi iti śrūyate kathaṃ prāṇaḥ adhyakṣa iti adhikāvāpaḥ kriyate /",
  "GSP33brssbh4u:615": "na eṣa doṣaḥ /",
  "GSP33brssbh4u:616": "adhyakṣapradhānatvāt utkramaṇādivyavahārasya śrutyantaragatasya api ca viśeṣasya apekṣaṇīyatvāt // 4 //",
  "GSP33brssbh4u:617": "____________________________________________________________________________________________",
  "GSP33brssbh4u:618": "kathaṃ tarhi prāṇaḥ tejasi iti śrutiḥ iti ata āha -",
  "GSP33brssbh4u:619": "bhūteṣu tacchruteḥ | BBs_4,2.5 |",
  "GSP33brssbh4u:620": "sa prāṇasaṃpṛktaḥ adhyakṣaḥ tejaḥsahacariteṣu bhūteṣu dehabījabhūteṣu sūkṣmeṣu avatiṣṭhata iti avagantavyam /",
  "GSP33brssbh4u:621": "prāṇaḥ tejasi iti śruteḥ /",
  "GSP33brssbh4u:622": "nanu ca iyaṃ śrutiḥ prāṇasya tejasi sthitiṃ darśayati na prāṇasaṃpṛktasya adhyakṣasya /",
  "GSP33brssbh4u:623": "na eṣa doṣaḥ /",
  "GSP33brssbh4u:624": "saḥ adhyakṣa iti adhyakṣasya api antarāle api upasaṃkhyātatvāt /",
  "GSP33brssbh4u:625": "yaḥ api hi srughnānmathurāṃ gatvā mathurāyāḥ pāṭaliputraṃ vrajati saḥ api srughnātpāṭaliputraṃ yāti iti śakyate vaditum /",
  "GSP33brssbh4u:626": "tasmāt prāṇaḥ tejasi iti prāṇasaṃpṛktasya adhyakṣasya eva etat tejaḥ sahacariteṣu bhūteṣu avasthānam // 5 //",
  "GSP33brssbh4u:627": "kathaṃ tejaḥsahacariteṣu bhūteṣu iti ucyate yāvat ekameva śrūyate prāṇaḥ tejasi iti /",
  "GSP33brssbh4u:628": "ata āha -",
  "GSP33brssbh4u:629": "____________________________________________________________________________________________",
  "GSP33brssbh4u:630": "naikasmin darśayato hi | BBs_4,2.6 |",
  "GSP33brssbh4u:631": "na ekasmin eva tejasi śarīrāntaraprepsāvelāyāṃ jīvaḥ avatiṣṭhate kāryasya śarīrasya anekātmakatvadarśanāt /",
  "GSP33brssbh4u:632": "darśayataḥ ca etam arthaṃ praśnaprativacane 'āpaḥ puruṣavacasaḥ' (chā. 5.3.3) iti /",
  "GSP33brssbh4u:633": "tat vyākhyātam 'tryātmakatvāttu bhūyastvāt' (bra.sū. 3.1.2) iti atra /",
  "GSP33brssbh4u:634": "śrutismṛtī ca etamarthaṃ darśayataḥ /",
  "GSP33brssbh4u:635": "śrutiḥ 'pṛthvīmaya āpomayo vāyumaya ākāśamayastojomayaḥ' ityādyā /",
  "GSP33brssbh4u:636": "smṛtiḥ api 'aṇvyo mātrāvināśinyo daśārdhānāṃ tu yāḥsmṛtāḥ /",
  "GSP33brssbh4u:637": "tābhiḥ sārdhamidaṃ sarvaṃ saṃbhavatyanupūrvaśaḥ' ityādyā /",
  "GSP33brssbh4u:638": "nanu ca upasaṃhṛteṣu vāk ādiṣu karaṇeṣu śarīrāntaraprepsāvelāyāṃ 'kvāyaṃ tadā puruṣo bhavati' (bṛ. 3.2.13)",
  "GSP33brssbh4u:639": "iti upakramya śrutyantaraṃ karmāśrayatāṃ nirūpayati - 'tau ha yadūcatuḥ karma haiva tadūcaturatha ha yatpraśaśaṃsatuḥ karma haiva tatpraśaśaṃsatuḥ' (bṛ. 3.2.13) iti /",
  "GSP33brssbh4u:640": "atra ucyate - tatra karmaprayuktasya graha atigrahasaṃjñakastha indriyaviṣayātmakasya bandhanasya pravṛttiḥ iti karmāśrayatā uktā /",
  "GSP33brssbh4u:641": "iha punaḥ bhūta upādānāt dehāntara utpattiḥ iti bhūtāśrayatvam uktam /",
  "GSP33brssbh4u:642": "praśaṃsāśabdāt api tatra prādhānyamātraṃ karmaṇaḥ pradarśitaṃ na tu āśrayāntaraṃ nivāritam /",
  "GSP33brssbh4u:643": "tasmāt avirodhaḥ // 6 //",
  "GSP33brssbh4u:644": "----------------------",
  "GSP33brssbh4u:645": "FN: daśārdhānāṃ pañcabhūtānāṃ , aṇvyaḥ sūkṣmāḥ , mīyanta iti mātrāḥ /",
  "GSP33brssbh4u:646": "____________________________________________________________________________________________",
  "GSP33brssbh4u:647": "4 āsṛtyupakrama adhikaraṇam / sū. 7",
  "GSP33brssbh4u:648": "samānā cāsṛtyupakramād amṛtatvaṃ cānupoṣya | BBs_4,2.7 |",
  "GSP33brssbh4u:649": "sā iyam utkrāntiḥ kiṃ vidvat aviduṣoḥ samānā kiṃvā viśeṣavati iti viśayānānāṃ viśeṣavati iti tāvat prāptam /",
  "GSP33brssbh4u:650": "bhūtāśrayaviśiṣṭā hi eṣā /",
  "GSP33brssbh4u:651": "punaḥ bhavāya ca bhūtāni āśrīyante /",
  "GSP33brssbh4u:652": "na ca viduṣaḥ punarbhavaḥ saṃbhavati /",
  "GSP33brssbh4u:653": "'amṛtatvaṃ hi vidvānaśnute' iti sthitiḥ /",
  "GSP33brssbh4u:654": "tasmat aviduṣa eva eṣa utkrāntiḥ /",
  "GSP33brssbh4u:655": "nanu vidyāprakaraṇe samāmnānāt viduṣa eva eṣā bhavet /",
  "GSP33brssbh4u:656": "na /",
  "GSP33brssbh4u:657": "svāpādivat yathāprāpta anukīrtanāt /",
  "GSP33brssbh4u:658": "tathā hi 'yatraitatpuruṣaḥ svapiti nāma' 'aśiśiṣati nāma' 'pipāsati nāma' (chā. 6.8.3,5)",
  "GSP33brssbh4u:659": "iti ca sarvaprāṇisādhāraṇā eva svāpādayaḥ anukīrtyante vidyāprakaraṇe api pratipādayiṣitavastupratipādana anuguṇyena na tu viduṣo viśeṣavanto vidhitsyante /",
  "GSP33brssbh4u:660": "evam iyam api utkrāntiḥ mahājanagata eva anukīrtyate yasyāṃ parasyāṃ devatāyāṃ puruṣasya prayataḥ tejaḥ saṃpadyate sa ātmā tattvamasi iti etat pratipādayitum /",
  "GSP33brssbh4u:661": "pratiṣiddhā ca eṣā viduṣaḥ 'na tasya prāṇā utkrāmanti' (bṛ. 4.4.6) iti /",
  "GSP33brssbh4u:662": "tasmāt aviduṣa eva eṣa iti /",
  "GSP33brssbh4u:663": "evaṃ prāpte brūmaḥ - samānā ca eṣa utkrāntiḥ vāk manasi ityādyā vidvat aviduṣoḥ āsṛti upakramāt bhavitum arhati /",
  "GSP33brssbh4u:664": "aviśeṣaśravaṇāt /",
  "GSP33brssbh4u:665": "aviruddhān dehabījabhūtāni bhūtasūkṣmāṇi āśritya karmaprayukto dehagrahaṇam anubhavituṃ saṃsarati /",
  "GSP33brssbh4u:666": "vidvān tu jñānaprakāśitaṃ mokṣanāḍīdvāram āśrayate /",
  "GSP33brssbh4u:667": "tat etat āsṛti upakramāt iti uktam /",
  "GSP33brssbh4u:668": "nanu amṛtatvaṃ hi viduṣā prāptavyaṃ na ca tat deśāntara āyattaṃ tatra kṛto bhūta āśrayatvaṃ sṛti upakramo vā iti /",
  "GSP33brssbh4u:669": "atra ucyate - anupoṣya ca idam,",
  "GSP33brssbh4u:670": "adagdhvā atyantam avidyādīn kleśān aparavidyāsāmarthyāt āpekṣikam amṛtatvaṃ prepsate saṃbhavati tatra sṛti upakramo bhūta āśrayatvaṃ ca /",
  "GSP33brssbh4u:671": "ne hi nirāśrayāṇāṃ prāṇānāṃ gatiḥ upapadyate /",
  "GSP33brssbh4u:672": "tasmāt adoṣaḥ // 7 //",
  "GSP33brssbh4u:673": "____________________________________________________________________________________________",
  "GSP33brssbh4u:674": "5 saṃsāravyapadeśa adhikaraṇam // sū. 8-11",
  "GSP33brssbh4u:675": "tadāpīteḥ saṃsāravyapadeśāt | BBs_4,2.8 |",
  "GSP33brssbh4u:676": "'tejaḥ parasyāṃ devatāyām' (chā. 6.8.6)",
  "GSP33brssbh4u:677": "iti atra prakaraṇasāmarthyāt tat yathāprakṛtaṃ tejaḥ sādhyakṣaṃ saprāṇaṃ sakaraṇagrāmaṃ bhūtāntarasahitaṃ prayataḥ puṃsaḥ parasyāṃ devatāyāṃ saṃpadyata iti etat uktaṃ bhavati /",
  "GSP33brssbh4u:678": "kīdṛśī punaḥ iyaṃ saṃpattiḥ syāt iti cintyate /",
  "GSP33brssbh4u:679": "tatra ātyantika eva tāvat svarūpapravilaya iti prāptam /",
  "GSP33brssbh4u:680": "tat prakṛtitva upapatteḥ /",
  "GSP33brssbh4u:681": "sarvasya hi janimato vastujātasya prakṛtiḥ parā devatā iti pratiṣṭhāpitam /",
  "GSP33brssbh4u:682": "tasmāt ātyantikīyam avibhāgāpattiḥ iti /",
  "GSP33brssbh4u:683": "evaṃ prāpte brūmaḥ - tat teja ādi bhūtasūkṣmaṃ śrotrādikaraṇāśrayabhūtamāpīterā saṃsāramokṣāt samyak jñānanimittāt avatiṣṭhate /",
  "GSP33brssbh4u:684": "'yonimanye prapadyante śarīratvāya dehinaḥ /",
  "GSP33brssbh4u:685": "sthāṇumanye 'nusaṃyanti yathākarmayathāśrutam' (ka. 5.7) ityādi saṃsāravyapadeśāt /",
  "GSP33brssbh4u:686": "anyathā hi sarvaḥ prāyaṇasamaya eva upādhipratyastamayāt atyantaṃ brahma saṃpadyeta /",
  "GSP33brssbh4u:687": "tatra vidhiśāstram anarthakaṃ syāt vidyāśāstraṃ ca /",
  "GSP33brssbh4u:688": "mithyājñānanimittaḥ ca bandho na samyak jñānāt ṛte visraṃsitum arhati /",
  "GSP33brssbh4u:689": "tasmāt tat prakṛtitve api suṣuptapralayavat bījabhāva avaśeṣa eva eṣā saṃtsapattiḥ iti // 8 //",
  "GSP33brssbh4u:690": "____________________________________________________________________________________________",
  "GSP33brssbh4u:691": "sūkṣmaṃ pramāṇataś ca tathopalabdheḥ | BBs_4,2.9 |",
  "GSP33brssbh4u:692": "tat ca itarabhūtasahitaṃ tejo jīvasya asmāt śarīrāt pravasata āśrayabhūtaṃ svarūpataḥ pramāṇataḥ ca sūkṣmaṃ bhavitum arhati /",
  "GSP33brssbh4u:693": "tathā hi - nāḍīniṣkramaṇaśravaṇādibhyaḥ asya saukṣmyam upalabhyate /",
  "GSP33brssbh4u:694": "tatra tanutvāt saṃcāra upapattiḥ /",
  "GSP33brssbh4u:695": "svacchatvāt ca apratīghāta upapattiḥ /",
  "GSP33brssbh4u:696": "ata eva ca dehāt nirgacchan pārśvasthaiḥ na upalabhyate // 9 //",
  "GSP33brssbh4u:697": "____________________________________________________________________________________________",
  "GSP33brssbh4u:698": "nopamardenātaḥ | BBs_4,2.10 |",
  "GSP33brssbh4u:699": "ata eva sūkṣmatvāt na asya sthūlasya śarīrasya upamardena dāhādinimittena itarat sūkṣmaṃ śarīram upapadyate // 10 //",
  "GSP33brssbh4u:700": "____________________________________________________________________________________________",
  "GSP33brssbh4u:701": "asyaiva copapatter ūṣmā | BBs_4,2.11 |",
  "GSP33brssbh4u:702": "asya eva ca sūkṣmasyā śarīrasya eṣa ūṣmā yam etasmin śarīre saṃsparśena ūṣmāṇaṃ vijānanti /",
  "GSP33brssbh4u:703_0": "tathā hi mṛtāvasthāyām avasthite api dehe vidyamāneṣu api ca rūpādiṣu dehaguṇeṣu",
  "GSP33brssbh4u:703_1": "na ūṣma upalabhyate jīvat avasthāyām eva tu upalabhyata iti ata dehaguṇeṣu na ūṣma",
  "GSP33brssbh4u:703_2": "upalabhyate jīvat avasthāyām eva tu upalabhyata iti ata upapadyate prasiddhaśarīravyatiriktavyapāśraya eva eṣa ūṣma iti /",
  "GSP33brssbh4u:704": "tathā ca śrutiḥ - 'uṣṇa eva jīviṣyañśito mariṣyan iti' // 11 //",
  "GSP33brssbh4u:705": "____________________________________________________________________________________________",
  "GSP33brssbh4u:706": "6 pratiṣedha adhikaraṇam / sū. 12-14",
  "GSP33brssbh4u:707": "pratiṣedhād iti cen na śārīrāt | BBs_4,2.12 |",
  "GSP33brssbh4u:708": "'amṛtatvaṃ cānupoṣya' iti ato viśeṣaṇāt ātyantike amṛtatve gati utkrāntyoḥ abhāvo abhyupagataḥ /",
  "GSP33brssbh4u:709_0": "tatra api kenacit kāraṇena utkrāntim āśaṅkya pratiṣedhati - 'athākāmayamāno yo 'kāmo",
  "GSP33brssbh4u:709_1": "niṣkāma āptakāma ātmakāmo bhavati na tasya prāṇā utkrāmanti brahmaiva sanbrahmāpyeti' (bṛ. 4.4.6)",
  "GSP33brssbh4u:710": "iti ataḥ paravidyāviṣayāt pratiṣedhāt na parabrahmavido dehāt prāṇānām utkrāntiḥ asti iti cet /",
  "GSP33brssbh4u:711": "na iti ucyate /",
  "GSP33brssbh4u:712": "yataḥ śārīrāt ātmana eṣa utkrāntipratiṣedhaḥ prāṇānāṃ na śarīrāt /",
  "GSP33brssbh4u:713": "katham avagamyate 'na tasmātprāṇā utkrāmanti' iti śākhāntare pañcamī prayogāt /",
  "GSP33brssbh4u:714": "saṃbandhasāmānyaviṣayā hi ṣaṣṭhī śākhāntaragatayā pañcamyā saṃbandhaviśeṣe vyavasthāpyate /",
  "GSP33brssbh4u:715": "tasmāt iti ca prādhānyāt abhyudayaniḥśreyasa adhikṛto dehī saṃbadhyate na dehaḥ /",
  "GSP33brssbh4u:716": "na /",
  "GSP33brssbh4u:717": "tasmāt uccikramiṣoḥ jīvāt prāṇā apakrāmanti saha eva tena bhavanti iti arthaḥ // 12 //",
  "GSP33brssbh4u:718": "____________________________________________________________________________________________",
  "GSP33brssbh4u:719": "saprāṇasya ca pravasato bhavati utkrāntiḥ dehāt iti evaṃ prāpte prati ucyate -",
  "GSP33brssbh4u:720": "spaṣṭo hyekeṣām | BBs_4,2.13 |",
  "GSP33brssbh4u:721": "na tat asti yat uktaṃ parabrahmavidaḥ api dehāt asti utkrāntiḥ utkrāntipratiṣedhasya deha upādānatvāt iti /",
  "GSP33brssbh4u:722": "yato deha upādāna eva utkrāntipratiṣedha ekeṣāṃ samāmnātṛṇāṃ spaṣṭa upalabhyate /",
  "GSP33brssbh4u:723": "tathā hi - ārtabhāgapraśne 'yatrāyaṃ puruṣo mriyata udasmātprāṇāḥ krāmantyāho neti' (bṛ. 3.2.11)",
  "GSP33brssbh4u:724": "iti atra 'neti hovāca yājñavalkyaḥ' (bṛ. 3.211)",
  "GSP33brssbh4u:725_0": "iti anutkrāntipakṣaṃ parigṛhya na tarhi ayam anutkrānteṣu prāṇeṣu mriyata iti asyām",
  "GSP33brssbh4u:725_1": "āśaṅkāyām 'atraiva samavanīyanta' iti pravilayaṃ prāṇānāṃ pratijñāya tat siddhaye",
  "GSP33brssbh4u:725_2": "'sa ucchvayatyādhyātmāyatyādhmāto mṛtaḥ śete' (bṛ. 3.2.11)",
  "GSP33brssbh4u:726": "iti saśabdaparāmṛṣṭasya prakṛtasya utkrānti avadheḥ ucchvayanādīni samāmananti /",
  "GSP33brssbh4u:727": "dehasya ca etāni syuḥ",
  "GSP33brssbh4u:728": "na dehinaḥ /",
  "GSP33brssbh4u:729": "tat sāmānyāt 'na tasmātprāṇā utkrāmantyatraiva samavanīyante' iti atra api abheda upacāreṇa dehāpādānasya eva utkramaṇasya pratiṣedhaḥ /",
  "GSP33brssbh4u:730": "yadi api prādhānyaṃ dehina iti vyākhyeyaṃ yeṣāṃ pañcamī pāṭhaḥ /",
  "GSP33brssbh4u:731": "yeṣāṃ tu ṣaṣṭhīpāṭhaḥ teṣāṃ vidvat saṃbandhini utkrāntiḥ pratiṣidhyata iti prāpta utkrāntipratiṣedhārthatvāt asya vākyasya dehapādāna eva sā pratiṣiddhā bhavati,",
  "GSP33brssbh4u:732": "dehāt utkrāntiḥ prāptā na dehinaḥ /",
  "GSP33brssbh4u:733": "api ca 'cakṣuṣo vā mūrdhno vānyebhyo vā śarīradeśebhyastamutkrāmantaṃ prāṇo 'nūtkrāmati prāṇo 'nūtkrāmantaṃ sarve prāṇā anūtkrāmanti' (bṛ. 4.4.2)",
  "GSP33brssbh4u:734": "iti evam avidvat viṣayaṃ saprapañcam utkramaṇaṃ saṃsāragamanaṃ ca darśayitvā 'iti nu kāmayamānaḥ' (bṛ. 4.4.6)",
  "GSP33brssbh4u:735": "iti upasaṃhṛtya avidvat kathām 'athākāmayamānaḥ' (bṛ. 4.4.6)",
  "GSP33brssbh4u:736": "iti vyapadiśya vidvāṃsaṃ yadi tat viṣaye api utkrāntameva prāpadeyasamañjasa eva vyapadeśaḥ syāt /",
  "GSP33brssbh4u:737": "tasmāt avidviṣaye prāptayoḥ gati utkrāntyoḥ vidvat viṣaye pratiṣedha iti evameva vyākhyeyaṃ vyapadeśārthavattvāya /",
  "GSP33brssbh4u:738": "na ca brahmavidaḥ sarvagatabrahmātmabhūtasya prakṣīṇakāmakarmaṇa utkrāntiḥ gatiḥ vā upapadyate nimitta abhāvāt /",
  "GSP33brssbh4u:739": "'atra brahma samaśnute' iti ca evañjātīyakāḥ śrutayo gati utkrāntyoḥ abhāvaṃ sūcayanti // 13 //",
  "GSP33brssbh4u:740": "____________________________________________________________________________________________",
  "GSP33brssbh4u:741": "smaryate ca | BBs_4,2.14 |",
  "GSP33brssbh4u:742": "smaryate api ca mahābhārate gati utkrāntyoḥ abhāvaḥ - 'sarvabhūtātmabhūtasya samyagbhūtāni paśyataḥ /",
  "GSP33brssbh4u:743": "devā api mārge muhyantyapadasya padaiṣiṇaḥ' iti /",
  "GSP33brssbh4u:744": "nanu gatiḥ iti brahmavidaḥ sarvagatabrahmātmabhūtasya smaryate 'śukaḥ kila vaiyāsakirmumukṣurādityamaṇḍalamabhipratasthe pitrā cānugamyāhūto bho iti pratiśuśrāva' iti /",
  "GSP33brssbh4u:745": "na /",
  "GSP33brssbh4u:746": "saśarīrasya eva ayaṃ yogabalena viśiṣṭadeśaprāptipūrvakaḥ śarīra utsarga iti draṣṭavyam /",
  "GSP33brssbh4u:747": "sarvabhūtadṛśyatvādi upanyāsāt /",
  "GSP33brssbh4u:748": "na hi aśarīraṃ gacchantaṃ sarvabhūtāni draṣṭuṃ śaknuyuḥ /",
  "GSP33brssbh4u:749": "tathā ca tatra evaupasaṃhṛtam- 'śukastu mārutācchīghrāṃ gatiṃ kṛtvāntarikṣagaḥ /",
  "GSP33brssbh4u:750": "darśayitvā prabhāvaṃ svaṃ sarvabhūtagato 'bhavat' iti /",
  "GSP33brssbh4u:751": "tasmāt abhāvaḥ parabrahmavido gati utkrāntyoḥ /",
  "GSP33brssbh4u:752": "gatiśrutīnāṃ tu viṣayam upariṣṭāt vyākhyāsyāmaḥ // 14 //",
  "GSP33brssbh4u:753": "____________________________________________________________________________________________",
  "GSP33brssbh4u:754": "7 vāgādilaya adhikaraṇam / sū. 15",
  "GSP33brssbh4u:755": "tāni pare tathā hy āha | BBs_4,2.15 |",
  "GSP33brssbh4u:756": "tāni punaḥ prāṇaśabdoditāni indriyāṇi bhūtāni ca parabrahmavidaḥ tasmin eva parasmin ātmani pralīyante /",
  "GSP33brssbh4u:757": "kasmāt /",
  "GSP33brssbh4u:758": "tathā hi āha śrutiḥ - 'evamevāsya paridraṣṭurimāḥ ṣoḍaśa kalāḥ puruṣāyaṇāḥ puruṣaṃ prāpyāstaṃ gacchanti (praśna. 6.5) iti.",
  "GSP33brssbh4u:759": "nanu 'gatāḥ kalāḥ pañcadaśa pratiṣṭhāḥ' (mu. 3.2.7)",
  "GSP33brssbh4u:760": "iti vidvat viṣaya eva aparā śrutiḥ parasmāt ātmanaḥ anyatra api kalānāṃ pralayam āha sma /",
  "GSP33brssbh4u:761": "na /",
  "GSP33brssbh4u:762": "sā khalu vyavahārāpekṣā, pārthivādyāḥ kalāḥ pṛthivyādiḥ eva svaprakṛtīḥ apīyanti iti /",
  "GSP33brssbh4u:763": "itarā tu vidvat pratipatti apekṣā, kṛtsnaṃ kalājātaṃ parabrahmavido brahma eva saṃpadyata iti /",
  "GSP33brssbh4u:764": "tasmāt adoṣaḥ // 15 //",
  "GSP33brssbh4u:765": "____________________________________________________________________________________________",
  "GSP33brssbh4u:766": "8 avibhāga adhikaraṇam / sū. 16",
  "GSP33brssbh4u:767": "avibhāgo vacanāt | BBs_4,2.16 |",
  "GSP33brssbh4u:768": "sa puna- viduṣaḥ kalāpralayaḥ kim itareṣām iva sāvaśeṣo bhavati āhosvit niravaśeṣa iti /",
  "GSP33brssbh4u:769": "tatra pralayasāmānyāt śakti avaśeṣatāprasaktau bravīti - avibhāgāpattiḥ eva iti /",
  "GSP33brssbh4u:770": "kutaḥ - vacanāt /",
  "GSP33brssbh4u:771": "tathā hi kalāpralayam uktvā vakti - 'bhidyate tāsāṃ nāmarūpe puruṣa ityevaṃ procyate sa eṣo 'kalo 'mṛto bhavati' (pra. 6.5) iti /",
  "GSP33brssbh4u:772": "avidyā nimittānāṃ ca kalānāṃ na vidyānimitte pralaye sāvaśeṣatva upapattiḥ /",
  "GSP33brssbh4u:773": "tasmāt avibhāga eva iti // 16 //",
  "GSP33brssbh4u:774": "____________________________________________________________________________________________",
  "GSP33brssbh4u:775": "9 tadokaḥ adhikaraṇam / sū. 17",
  "GSP33brssbh4u:776": "tadokograjvalanaṃ tatprakāśitadvāro vidyāsāmarthyāt taccheṣagatyanusmṛtiyogāc ca hārdānugṛhītāḥ śatādhikayā | BBs_4,2.17 |",
  "GSP33brssbh4u:777": "samāptā prāsaṅgikī paravidyāgatā cintā /",
  "GSP33brssbh4u:778": "saṃpratitu aparavidyāviṣayām eva cintām anuvartayati /",
  "GSP33brssbh4u:779": "samānā ca asṛti upakramāt vidvat aviduṣoḥ utkrāntiḥiti uktaṃ tam idānīṃ sati upakramaṃ darśayati /",
  "GSP33brssbh4u:780": "tasya upasaṃhṛtavāgādi kalāpasya uccikramiṣato vijñānātmana oka āyatanaṃ hṛdayam 'sa etāstejomātrāḥ samabhyādadāno hṛdayamevānvavakrāmati' iti śruteḥ /",
  "GSP33brssbh4u:781_0": "tat agraprajvalanapūrvikā cakṣurādisthāna apādānā ca utkrāntiḥ śrūyate - 'tasya haitasya",
  "GSP33brssbh4u:781_1": "hṛdayasyāgraṃ pradyotate tena pradyotenaiṣa ātmā niṣkrāmati cakṣuṣo vā mūrdhno vānyebhyo",
  "GSP33brssbh4u:781_2": "vā śarīradeśebhyaḥ' (bṛ. 4.4.2) iti /",
  "GSP33brssbh4u:782_0": "sā kim aniyamena eva vidvat aviduṣoḥ bhavati atha asti kaścit viduṣo viśeṣaniyama",
  "GSP33brssbh4u:782_1": "iti vicikitsāyāṃ śruti aviśeṣāt aniyamaprāptau ācaṣṭe - samā api hi vidvat aviduṣoḥ",
  "GSP33brssbh4u:782_2": "hṛdayāgrapradyotane tat prakāśitadvāratve ca mūrdhasthānāt eva vidvān niṣkrāmati",
  "GSP33brssbh4u:782_3": "sthānāntarebhyaḥ tu itare /",
  "GSP33brssbh4u:783": "kutaḥ - vidyāsāmarthyāt /",
  "GSP33brssbh4u:784": "yadi vidvān apītaravat yataḥ kutaścit dehadeśāt utkrāmeta na eva utkṛṣṭaṃ lokaṃ labheta /",
  "GSP33brssbh4u:785": "tatra ānarthikā eva vidyā syāt /",
  "GSP33brssbh4u:786": "tat śeṣagati anusmṛtiyogāt ca vidyāśeṣabhūtā ca mūrdhani anāḍīsaṃbaddhā gatiḥ anuśīlayitavyā vidyāviśeṣeṣu vihitā tām abhyasyan tasya eva pratiṣṭhita iti yuktam /",
  "GSP33brssbh4u:787": "tasmāt hṛdayālayena brahmaṇā su upāsitena anugṛhītaḥ tadbhāvaṃ samāpanno vidvān mūrdhanyayā eva śatādhikayā śatāt atiriktayā ekaśatatamyā nāḍyā niṣkrāmati itarābhiḥ itare /",
  "GSP33brssbh4u:788": "tathā hi hārdavidyāṃ prakṛtya samāmananti - 'śataṃ caikā ca hṛdayasya nāḍyastāsāṃ mūrdhānamabhiniḥsṛtaikā /",
  "GSP33brssbh4u:789": "tayordhvamāyannamṛtatvameti viṣvaṅṅnyā utkrameṇa bhavanti' (chā. 8.6.6) iti // 17 //",
  "GSP33brssbh4u:790": "____________________________________________________________________________________________",
  "GSP33brssbh4u:791": "raśmi adhikaraṇam / sū. 18",
  "GSP33brssbh4u:792": "raśmyanusārī | BBs_4,2.18 |",
  "GSP33brssbh4u:793": "asti hārdavidyā - 'atha yadidamasminbrahmapure daharaṃ puṇḍarīkaṃ veśma' (chā. 8.1.1)",
  "GSP33brssbh4u:794": "iti upakramya vihitā /",
  "GSP33brssbh4u:795": "tat prakriyāyām 'atha yā etā hṛdayasya nāḍyaḥ' (chā. 8.6.1)",
  "GSP33brssbh4u:796": "iti upakramya saprapañcaṃ nāḍīraśmisaṃbandham uktvā uktam 'atha yatraitadasmāccharīrādutkrāmatyathaitaireva raśmibhirūrdhvamākramate' (chā. 8.6.5) iti /",
  "GSP33brssbh4u:797": "punaḥ ca uktam 'tayordhvamāyannamṛtatvameti' (chā. 8.6.6) iti /",
  "GSP33brssbh4u:798": "tasmāt śatādhikayā nāḍyā niṣkrāman raśmi anusārī niṣkrāmati iti gamyate /",
  "GSP33brssbh4u:799": "tat kiṃm aviśeṣeṇa eva ahani rātrau vā mriyamāṇasya raśmi anusāritvam āhosvit ahani eva iti saṃśaye sati aviśeṣaśravaṇāt aviśeṣeṇa eva tāvat raśmi anusāri iti pratijñāyate // 18 //",
  "GSP33brssbh4u:800": "____________________________________________________________________________________________",
  "GSP33brssbh4u:801": "niśi neti cen na sambandhasya yāvaddehabhāvitvād darśayati ca | BBs_4,2.19 |",
  "GSP33brssbh4u:802": "asti ahani nāḍīraśmisaṃbandha iti ahani mṛtasya syāt raśmi anusāritvaṃ rātrau tu pretasya na syāt /",
  "GSP33brssbh4u:803": "nāḍīraśmisaṃbandhavicchedāt iti cet /",
  "GSP33brssbh4u:804": "na /",
  "GSP33brssbh4u:805": "nāḍīraśmisaṃbandhasya yāvat dehabhāvitvāt /",
  "GSP33brssbh4u:806": "yāvat dehabhāvī hi śirākiraṇasaṃparkaḥ /",
  "GSP33brssbh4u:807": "darśayati ca etamarthaṃ śrutiḥ - 'amuṣmādādityātpratāyante tā āsu nāḍīṣu sṛptā ābhyo nāḍībhyaḥ pratāyante te 'muṣminnāditye sṛptāḥ' (chā. 8.6.2)",
  "GSP33brssbh4u:808": "iti nidāghasamaye ca niśāsu api kiraṇa anuvṛttiḥ upalabhyate pratāpādikāryadarśanāt /",
  "GSP33brssbh4u:809": "stoka anuvṛtteḥ tu durlakṣyatvam ṛtvantararajanīṣu śaiśireṣu iva durdineṣu /",
  "GSP33brssbh4u:810": "'aharevaitadrātrau dadhāti' iti ca etadeva darśayati /",
  "GSP33brssbh4u:811": "yadi ca rātrau preto vinā eva raśmi anusāreṇa ūrdhvam ākrameta raśmi anusāra ānarthakyaṃ bhavet /",
  "GSP33brssbh4u:812": "na hi etat viśiṣya adhīyate yo divā praiti sa raśmīn apekṣya ūrdvam ākramate yaḥ tu rātrau saḥ anapekṣya eva iti /",
  "GSP33brssbh4u:813": "atha tu vidvān api rātriprāyaṇa aparādhamātreṇa na ūrdhvam ākrameta pākṣikaphalā vidyā iti apravṛttiḥ eva tasyāṃ syāt /",
  "GSP33brssbh4u:814": "mṛtyukālāniyamāt /",
  "GSP33brssbh4u:815": "atha api rātrau uparataḥ aharāgamam udīkṣeta /",
  "GSP33brssbh4u:816": "aharāgame api asya kadācit araśmisaṃbandhārhaṃ śarīraṃ syāt pāvakādisaṃparkāt /",
  "GSP33brssbh4u:817": "'sa yāvatkṣipyenmanastāvadādityaṃ gacchati' (chā. 8.6.5) iti ca śrutiḥ anudīkṣāṃ darśayati /",
  "GSP33brssbh4u:818": "tasmāt tat aviśeṣeṇa eva idaṃ rātridivaṃ raśmi anusāritvam // 19 //",
  "GSP33brssbh4u:819": "____________________________________________________________________________________________",
  "GSP33brssbh4u:820": "11 dakṣiṇāyana adhikaraṇam / sū. 20-21",
  "GSP33brssbh4u:821": "ataś cāyane 'pi dakṣiṇe | BBs_4,2.20 |",
  "GSP33brssbh4u:822": "ata eva ca udīkṣā anupapatteḥ apākṣikaphalatvāt ca vidyāyā aniyatakālatvāt ca mṛtyoḥ dakṣiṇa ayane api mriyamāṇo vidvān prāpnoti eva vidyāphalam /",
  "GSP33brssbh4u:823": "uttarāyaṇa maraṇa prāśasti aprasiddherbhīṣmasya ca pratīkṣādarśanāt 'āpūryamāṇapakṣādyānṣaḍudaṅṅeti māsāṃstān' (chā. 4.15.5)",
  "GSP33brssbh4u:824": "iti ca śruteḥ apekṣitavyam uttarāyaṇam iti imām āśaṅkām anena sūtreṇa apanudati /",
  "GSP33brssbh4u:825": "prāśastyaprasiddhiḥ avidvat viṣayā /",
  "GSP33brssbh4u:826": "bhīṣmasya pratipālanam ācārapratipālanārthaṃ pitṛprasādalabdhasvacchandamṛtyutākhyāpanārthaṃ ca /",
  "GSP33brssbh4u:827": "śruteḥ tu arthaṃ vakṣyati 'ātivāhikāstalliṅgāt' (bra. sū. 4.3.4) iti // 20 //",
  "GSP33brssbh4u:828": "nanu ca - 'yatra kāle tvanāvṛttimāvṛttiṃ caiva yoginaḥ /",
  "GSP33brssbh4u:829": "prayātā yānti taṃ phalaṃ vakṣyāmi bharatarṣabha' (gī. 8.23)",
  "GSP33brssbh4u:830": "iti kālaprādhānyena upakramya aharādikālaviśeṣaḥ smṛtau apunarāvṛttaye niyamitaḥ kathaṃ rātrau dakṣiṇāyane vā prayāto anāvṛttiṃ yāyāditi /",
  "GSP33brssbh4u:831": "____________________________________________________________________________________________",
  "GSP33brssbh4u:832": "atra ucyate -",
  "GSP33brssbh4u:833": "yoginaḥ prati ca smaryete smārte caite | BBs_4,2.21 |",
  "GSP33brssbh4u:834": "yoginaḥ prati ca ayam aharādikālaviniyogaḥ anāvṛttaye smaryate /",
  "GSP33brssbh4u:835": "smārte ca ete yogasāṃkhye na śraute /",
  "GSP33brssbh4u:836": "ato viṣayabhedāt pramāṇāviśeṣāt ca na asya smārtasya kālaviniyogasya śrauteṣu vijñāneṣu avatāraḥ /",
  "GSP33brssbh4u:837": "nanu - 'agnirjyotirahaḥ śuklaḥ ṣaṇmāsā uttarāyaṇam' /",
  "GSP33brssbh4u:838": "'dhūmo rātristathā kṛṣṇaḥ ṣaṇmāsā dakṣiṇāyanam' (gī. 8. 24,25)",
  "GSP33brssbh4u:839": "iti ca śrautau etau devayānapitṛyāṇau pratyabhijñāyete smṛtau api iti /",
  "GSP33brssbh4u:840": "ucyate - 'taṃ kālaṃ vakṣyāmi' (gī. 8.23)",
  "GSP33brssbh4u:841": "iti smṛtau kālapratijñānāt virodham āśaṅkya parihāra uktaḥ /",
  "GSP33brssbh4u:842": "yadā punaḥ smṛtau api agnyādyā devatā eva ativāhikyo gṛhyante tadā na kaścit virodha iti // 21 //",
  "GSP33brssbh4u:843": "iti śrīmatparamahaṃsaparivrājakācāryaśrīmacchaṅkarabhagavataḥ kṛtau śārīrakamīmāṃsābhāṣye caturthādhyāyasya dvitīyaḥ pādaḥ // 2 //",
  "GSP33brssbh4u:844_0": "____________________________________________________________________________________________",
  "GSP33brssbh4u:844_1": "____________________________________________________________________________________________",
  "GSP33brssbh4u:845": "caturthe 'dhyāye tṛtīyaḥ pādaḥ /",
  "GSP33brssbh4u:846": "atra pāde saguṇavidyāvato mṛtasya uttaramārga abhidhānam",
  "GSP33brssbh4u:847": "1 arcirādi adhikaraṇam / sū. 1",
  "GSP33brssbh4u:848": "arcirādinā tatprathiteḥ | BBs_4,3.1 |",
  "GSP33brssbh4u:849": "āsṛti upakramāt samāna utkrāntiḥ iti uktam /",
  "GSP33brssbh4u:850": "sṛtistu śrutyantareṣu anekadhā śrūyate /",
  "GSP33brssbh4u:851": "nāḍīraśmisaṃbandhena ekadhā 'athaitaireva raśmibhirūrdhva ākramate' (chā. 8.6.5) iti /",
  "GSP33brssbh4u:852": "arcirādika ekā 'te 'rciṣamabhisaṃbhavantyarciṣo 'haḥ' (bṛ. 6.2.15) iti /",
  "GSP33brssbh4u:853": "'sa etaṃ devayānaṃ panthānamāsādyāgnilokamāgacchati' (kau. 1.3) iti anyā /",
  "GSP33brssbh4u:854": "'yadā vai puruṣo 'smāllokātpraiti sa vāyumāgacchati' (bṛ. 5.10.1) iti aparā /",
  "GSP33brssbh4u:855": "'sūryadvāreṇa te virajāḥ prayānti' (muṇḍa, 1.2.11) iti ca aparā /",
  "GSP33brssbh4u:856": "tatra saṃśayaḥ - kiṃ parasparaṃ bhinnā etāḥ sṛtaya kiṃ va eka eva anekaviśeṣaṇa iti /",
  "GSP33brssbh4u:857": "tatra prāptaṃ tāvat bhinnāḥ etāḥ sṛtaya iti /",
  "GSP33brssbh4u:858": "bhinnaprakaraṇatvāt /",
  "GSP33brssbh4u:859": "bhinna upāsanāśeṣatvāt ca /",
  "GSP33brssbh4u:860": "api ca 'athaitaireva raśmibhiḥ'(chā. 8.6.5) iti avadhāraṇam arcirādi apekṣāyām uparudhyeta /",
  "GSP33brssbh4u:861": "tvarāvacanaṃ ca pīḍyeta 'sa yāvatkṣipyenmanastāvadādityaṃ gacchati' (chā. 8.6.5) iti /",
  "GSP33brssbh4u:862": "tasmāt anyonyabhinnā eva ete panthāna iti /",
  "GSP33brssbh4u:863": "evaṃ prāpte abhidadhmahe - arcirādina iti - sarvo brahmaprepsuḥ arcirādina eva adhvanā raṃhati iti pratijānīmahe /",
  "GSP33brssbh4u:864": "kutaḥ - tat prathiteḥ /",
  "GSP33brssbh4u:865": "prathito hi eṣa mārgaḥ sarveṣāṃ viduṣām /",
  "GSP33brssbh4u:866": "tathā hi pañcāgnividyāprakaraṇe 'ye 'cāmī araṇye śraddhāṃ satyamupāsate' (bṛ. 6.2.15)",
  "GSP33brssbh4u:867": "iti vidyāntaraśīlinām api arcirādikā sṛtiḥ śrāvyate /",
  "GSP33brssbh4u:868": "syāt etat /",
  "GSP33brssbh4u:869": "yāsu vidyāsu na kācit gatiḥ ucyate tāsu iyam arcirādika upatiṣṭhatāṃ yāsu tu anyā śrāvyate tāsu kim iti arcirādi āśrayaṇam iti /",
  "GSP33brssbh4u:870": "atra ucyate - bhavet etadevaṃ yadi atyantabhinnā eva etāḥ sṛtayaḥ syuḥ /",
  "GSP33brssbh4u:871": "eka eva tu eṣā sṛtiḥanekaviśeṣaṇā brahmalokaprapadanī kvacit kenacit viśeṣaṇena upalakṣita iti vadāmaḥ /",
  "GSP33brssbh4u:872": "sarvatra ekadeśapratyabhijñānāt itaretara viśeṣaṇaviśeṣyabhāva upapatteḥ /",
  "GSP33brssbh4u:873": "prakaraṇabhede api hi vidyā ekatve bhavati itaretara viśeṣaṇa upasaṃhāravat gativiśeṣaṇānām api upasaṃhāraḥ /",
  "GSP33brssbh4u:874": "vidyābhede api tu gati ekadeśapratyabhijñānāt gantavya abhedāt ca gati abheda eva /",
  "GSP33brssbh4u:875": "tathā hi 'te teṣu brahmalokeṣu parāḥ parāvato vasanti' (bṛ. 6.2.15)",
  "GSP33brssbh4u:876": "'tasminvasanti śāśvatīḥ samāḥ' (bṛ. 5.101)",
  "GSP33brssbh4u:877": "'sā yā brahmaṇo jitiryā vyuṣṭistāṃ jitiṃ jayati tāṃ vyuṣṭiṃ vyaśnute' (kauṣī. 1.4)",
  "GSP33brssbh4u:878": "'tadya evaitaṃ brahmalokaṃ brahmacaryeṇānuvindati' (chā. 8.4.3)",
  "GSP33brssbh4u:879": "iti ca tatra tatra tat eva ekaṃ phalaṃ brahmalokaprāptilakṣaṇaṃ pradarśyate /",
  "GSP33brssbh4u:880": "yat tu etaiḥ eva iti avadhāraṇam arcirādi āśrayaṇe na syāt iti /",
  "GSP33brssbh4u:881": "na eṣa doṣaḥ /",
  "GSP33brssbh4u:882": "raśmiprāptiparatvāt asya /",
  "GSP33brssbh4u:883": "na hi eka eva śabdo raśmīn ca prāpayitum arhati arcirādīn ca vyāvartayitum /",
  "GSP33brssbh4u:884": "tasmāt raśmisaṃbandha eva ayamavadhāryata iti draṣṭavyam /",
  "GSP33brssbh4u:885": "tvarāvacanaṃ tu arcirādi apekṣāyām api gantavyāntarāpekṣā śaighryārthatvāt na uparudhyate /",
  "GSP33brssbh4u:886": "yathā nimiṣamātreṇa atra āgamyata iti /",
  "GSP33brssbh4u:887": "api ca 'athaitayoḥ pathornakatareṇācana' (chā. 5.108)",
  "GSP33brssbh4u:888": "iti mārgadvayabhraṣṭānāṃ kaṣṭaṃ tṛtīyaṃ sthānam ācakṣāṇā pitṛyāṇavyatiriktam ekameva devayānam arcirādiparvāṇaṃ panthānaṃ prathayati /",
  "GSP33brssbh4u:889": "bhūyāṃsi arcirādisṛtau mārgaparvāṇi alpīyāṃsi tu anyatra /",
  "GSP33brssbh4u:890": "bhūyasāṃ ca anuguṇyena alpīyasāṃ nayanaṃ nyāyyam iti ataḥ api arcirādinā tat prathiteḥ iti uktam // 1 //",
  "GSP33brssbh4u:891": "____________________________________________________________________________________________",
  "GSP33brssbh4u:892": "2 vāyu adhikaraṇam / sū. 2",
  "GSP33brssbh4u:893": "vāyum abdād aviśeṣaviśeṣābhyām | BBs_4,3.2 |",
  "GSP33brssbh4u:894": "kena punaḥ saṃniveśaviśeṣeṇa gativiśeṣāṇānām itaretara viśeṣaṇaviśeṣyabhāva iti tat etat suhṛt bhūtvā ācāryo grathayati /",
  "GSP33brssbh4u:895": "'sa etaṃ devayānaṃ panthānamāpadyāgnilokamāgacchati sa vāyulokaṃ sa indralokaṃ sa prajāpatilokaṃ sa brahmalokam'(kau. 1.3)",
  "GSP33brssbh4u:896": "iti kauṣītakīnāṃ devayānaḥ panthāḥ paṭhyate /",
  "GSP33brssbh4u:897": "tatra arciḥ agnilokaśabdau tāvat ekārthau jvalanavacanatvāt iti na atra saṃniveśakramaḥ kvacit anveṣyaḥ /",
  "GSP33brssbh4u:898": "vāyuḥ tu arcirādau vartmani na śrutaḥ katam asmin sthāne niveśayitavya iti /",
  "GSP33brssbh4u:899": "ucyate - 'te 'rciṣamevābhisaṃbhavantyarciṣo 'harahna āpūryamāṇapakṣamāpūryamāṇapakṣādyānṣaḍudaṅṅeti māṃsāstān māsebhyaḥsaṃvatsaraṃ saṃvatsarādityam' (chā. 5.10.1,2)",
  "GSP33brssbh4u:900": "iti atra saṃvatsarāt parāñcam ādityāt arvāñcaṃ vāyum abhisaṃbhavanti /",
  "GSP33brssbh4u:901": "kasmāt /",
  "GSP33brssbh4u:902": "aviśeṣaviśeṣābhyām /",
  "GSP33brssbh4u:903": "tathā hi - 'sa vāyulokam '(kau. 1.3)",
  "GSP33brssbh4u:904_0": "iti atrāviśeṣa upadiṣṭasya vāyoḥ śrutyantare viśeṣa upadośo dṛśyate 'yadā vai puruṣo",
  "GSP33brssbh4u:904_1": "'smāllokātpraiti sa vāyumāgacchati tasmai sa tatra vijihīte yathā rathacakrasya khaṃ",
  "GSP33brssbh4u:904_2": "tena sa ūrdhvamākramate sa ādityamāgacchati' (bṛ. 5.101) iti /",
  "GSP33brssbh4u:905": "etasmāt ādityāt vāyoḥ pūrvatvadarśanāt viśeṣāt abda ādityayoḥ antarāle vāyuḥ niveśayitavyaḥ /",
  "GSP33brssbh4u:906": "kasmāt punaḥ agneḥ paratvadarśanāt viśeṣāt arciṣaḥ anantaraṃ vāyuḥ na niveśyate /",
  "GSP33brssbh4u:907": "na eṣaḥ asti viśeṣa iti vadāmaḥ /",
  "GSP33brssbh4u:908": "nanu udāhṛtā śrutiḥ - 'sa etaṃ devayānaṃ panthānamāpadyāgnilokamāgacchati sa vāyulokaṃ sa varuṇalokam' (kauṣī. 1.3) iti /",
  "GSP33brssbh4u:909": "ucyate - kevala- atra pāṭhaḥ paurvāparyeṇāvasthito na atra kramavacanaḥ /",
  "GSP33brssbh4u:910": "kaścit śabdaḥ asti /",
  "GSP33brssbh4u:911_0": "padārtha upadarśanamātraṃ hi atra kriyate etam etaṃ ca āgacchati iti itaratra punaḥ",
  "GSP33brssbh4u:911_1": "vāyuprattena rathacakramātreṇa cchidreṇa ūrdhvam ākramya ādityam āgacchati iti avagamyate kramaḥ /",
  "GSP33brssbh4u:912": "tasmāt sūktam aviśeṣaviśeṣābhyām iti /",
  "GSP33brssbh4u:913": "vājasaneyinaḥ tu 'māsebhyo devalokaṃ devalokādādityam' (bṛ. 6.2.15) iti samāmananti /",
  "GSP33brssbh4u:914": "tatra ādityān antaryāya devalokāt vāyum abhisaṃbhaveyuḥ /",
  "GSP33brssbh4u:915": "vāyum abdāt iti tu chandogaśruti apekṣayā uktam /",
  "GSP33brssbh4u:916": "chāndogya vājasaneyakayoḥ tu ekatra devaloko na vidyate paratra saṃvatsaraḥ /",
  "GSP33brssbh4u:917": "tatra śrutidvayapratyayāt ubhau api ubhayatra grathayitavyau /",
  "GSP33brssbh4u:918": "tatra api māsasaṃbandhāt saṃvatsaraḥ pūrvaḥ paścimo devaloka iti vivektavyam // 2 //",
  "GSP33brssbh4u:919": "____________________________________________________________________________________________",
  "GSP33brssbh4u:920": "3 taḍidadhikaraṇam / sū. 3",
  "GSP33brssbh4u:921": "taṭito 'dhi varuṇaḥ saṃbandhāt | BBs_4,3.3 |",
  "GSP33brssbh4u:922": "'ādityāccandramasaṃ candramaso vidyutam' (chā. 4.15.5)",
  "GSP33brssbh4u:923": "iti asyā vidyuta upariṣṭāt sa varuṇalokam iti ayaṃ varuṇaḥ saṃbadhyate /",
  "GSP33brssbh4u:924": "asti hi saṃbandho vidyut varuṇayoḥ /",
  "GSP33brssbh4u:925": "yadā hi viśāla avidyutaḥ tīvraḥ tanitaniḥ ghoṣā jīmūta udareṣu pranṛtyanti āthāpaḥ prapatanti /",
  "GSP33brssbh4u:926": "vidyotate stanayati 'varṣiṣyati vā' (chā. 7.11.1) iti ca brāhmaṇam /",
  "GSP33brssbh4u:927": "apāṃ ca adhipatiḥ varuṇa iti śrutismṛtiprasiddhiḥ /",
  "GSP33brssbh4u:928": "varuṇāt adhīndraprajāpatī sthānāntara abhāvāt pāṭhasāmarthyāt ca /",
  "GSP33brssbh4u:929": "ānantukatvāt api varuṇādīnām anta eva niveśo vaiśeṣikasthānābhāvāt vidyut ca antya arcirādau vartmani // 3 //",
  "GSP33brssbh4u:930": "____________________________________________________________________________________________",
  "GSP33brssbh4u:931": "4 ātivāhika adhikaraṇam / sū. 4-6",
  "GSP33brssbh4u:932": "ātivāhikās talliṅgāt | BBs_4,3.4 |",
  "GSP33brssbh4u:933": "teṣu eva arcirādiṣu saṃśayaḥ - kim etāni mārgacihnāni uta bhogabhūmayaḥ athavā netāro gantṛṇām iti /",
  "GSP33brssbh4u:934": "tatra mārgalakṣaṇabhūtā arcirādaya iti tāvat prāptam /",
  "GSP33brssbh4u:935": "tatsvarūpatvāt upadeśasya /",
  "GSP33brssbh4u:936_0": "yathā hi loke kaścit grāmaṃ nagaraṃ vā pratiṣṭhāsamānaḥ anuśiṣyate gacchetaḥ tvam",
  "GSP33brssbh4u:936_1": "amuṃ giriṃ tato nyagrodhaṃ tato nadīṃ tato grāmaṃ tato nagaraṃ vā prāpsyasi iti evam",
  "GSP33brssbh4u:936_2": "iha api arciṣo aharahna āpūryamāṇapakṣim ityādi āha /",
  "GSP33brssbh4u:937": "athavā bhogabhūmaya iti prāptam /",
  "GSP33brssbh4u:938": "tathā hi - 'lokaśabdenāgnyādīnanubadhnāti agnilokamāgacchati' (kauṣī. 1.3) ityādi /",
  "GSP33brssbh4u:939": "lokaśabdaḥ ca prāṇināṃ bhogāyataneṣu bhāṣyate - 'manuṣyalokaḥ pitṛloko devalokaḥ' (bṛ. 1.5.16) iti ca /",
  "GSP33brssbh4u:940": "tathā ca brāhmaṇam - 'ahorātreṣu te lokeṣu sajjante' ityādi /",
  "GSP33brssbh4u:941": "tasmāt na ativāhikā arcirādayaḥ /",
  "GSP33brssbh4u:942": "acetanatvāt api eteṣām ativāhikatva anupapattiḥ /",
  "GSP33brssbh4u:943": "cetanā hi loke rājaniyuktāḥ puruṣā durgeṣu mārgeṣu ativāhyān ativāhayanti iti /",
  "GSP33brssbh4u:944": "evaṃ prāpte brūmaḥ - ātivāhikā eva ete bhavitum arhanti /",
  "GSP33brssbh4u:945": "kutaḥ - talliṅgāt /",
  "GSP33brssbh4u:946": "tathā hi 'candramaso vidyutaṃ tatpuruṣo 'mānavaḥ sa etānbrahma gamayati' (chā. 4.15.5)",
  "GSP33brssbh4u:947": "iti siddhat gamayitṛtvaṃ darśayati /",
  "GSP33brssbh4u:948": "tat vacanaṃ tat viṣayam eva upakṣīṇam iti cet /",
  "GSP33brssbh4u:949": "na /",
  "GSP33brssbh4u:950": "prāptamānavatva nivṛttiparatvāt viśeṣaṇasya /",
  "GSP33brssbh4u:951": "yadi arcirādiṣu puruṣā gamayitāraḥ prāptāḥ te ca mānavāḥ tato yuktaṃ tat nivṛttyarthaṃ puruṣaviśeṣaṇam amānava iti // 4 //",
  "GSP33brssbh4u:952": "____________________________________________________________________________________________",
  "GSP33brssbh4u:953": "nanu talliṅgamātram agamakaṃ nyāya abhāvāt /",
  "GSP33brssbh4u:954": "na eṣa doṣaḥ /",
  "GSP33brssbh4u:955": "ubhayavyāmohāt tat siddheḥ | BBs_4,3.5 |",
  "GSP33brssbh4u:956_0": "ye tāvat arcirādimārgāḥ te dehaviyogāt saṃpiṇḍitakaraṇagrāmā iti asvatantrā arcirādīnām",
  "GSP33brssbh4u:956_1": "api acetanatvāt asvātantryam iti ataḥ arcirādi abhimāninaḥ cetanā devatāviśeṣā atiyātrāyāṃ",
  "GSP33brssbh4u:956_2": "niyuktā iti gamyate /",
  "GSP33brssbh4u:957": "loke api hi matta mūrcchitādayaḥ saṃpiṇḍitakaraṇāḥ paraprayuktavartmāno bhavanti /",
  "GSP33brssbh4u:958": "anavasthitatvāt api arcirādīnāṃ na mārgalakṣaṇatva upapattiḥ /",
  "GSP33brssbh4u:959": "na hi rātrau pretasya ahaḥsvarūpa abhisaṃbhava upapadyate /",
  "GSP33brssbh4u:960": "na ca pratipālanamasti iti uktaṃ purastāt /",
  "GSP33brssbh4u:961": "dhruvatvāt tu devatā ātmānāṃ na ayaṃ doṣo bhavati /",
  "GSP33brssbh4u:962": "arcirādi śabdatā ca eṣām arcirādi abhimānāt upapadyate 'arciṣo 'haḥ'(chā. 4.15.5, 5,10.1)",
  "GSP33brssbh4u:963": "ityādinirdeśaḥ tu ativāhikatve api na virudhyate arciṣā hetunā ahaḥ abhisaṃbhavati /",
  "GSP33brssbh4u:964": "ahnā hetunā āpūryamāṇapakṣam iti /",
  "GSP33brssbh4u:965": "tathā ca loke prasiddheṣu api ativāhikeṣu evañjātīyaka upadeśo dṛśyate /",
  "GSP33brssbh4u:966": "gaccha tvam ito balavarmāṇaṃ tato jayasiṃhaṃ tataḥ kṛṣṇaguptam iti /",
  "GSP33brssbh4u:967": "api ca upakrame 'te 'rcirabhisaṃbhavanti' (bṛ. 6.2.15)",
  "GSP33brssbh4u:968": "iti saṃbandhamātramuktaṃ na saṃbandhaviśeṣaḥ kaścit /",
  "GSP33brssbh4u:969": "upasaṃhāre tu 'sa etānbrahma gamayati (chā. 4.15.6)",
  "GSP33brssbh4u:970": "iti saṃbandhaviśeṣaḥ ativāhi ativāhakatva lakṣaṇa uktaḥ tena sa eva upakrame api iti nirdhāryate /",
  "GSP33brssbh4u:971": "saṃpiṇḍitakaraṇatvāt eva ca gantṛṣu na tatra upabhogasaṃbhavaḥ /",
  "GSP33brssbh4u:972": "lokaśabdaḥ tu anupabhuñjāneṣu api gantṛṣu gamayituṃ śakyate /",
  "GSP33brssbh4u:973": "anyeṣāṃ tat lokavāsināṃ bhogabhūmitvāt /",
  "GSP33brssbh4u:974": "ataḥ agnisvāmikaṃ lokaṃ prāptaḥ agninā ativāhyate vāyusvāmikaṃ prāpto vāyunā iti yojayitavyam // 5 //",
  "GSP33brssbh4u:975": "____________________________________________________________________________________________",
  "GSP33brssbh4u:976": "kathaṃ punaḥ ativāhikatvapakṣe varuṇādiṣu tatsaṃbhavaḥ /",
  "GSP33brssbh4u:977": "vidyuto hi adhi varuṇādaya upakṣiptā vidyutaḥ tu anantaramā brahmaprāpteḥ amānavasya eva puruṣasya gamayitṛtvaṃ śrutam iti /",
  "GSP33brssbh4u:978": "ata uttaraṃ paṭhati -",
  "GSP33brssbh4u:979": "vaidyutenaiva tatas tacchruteḥ | BBs_4,3.6 |",
  "GSP33brssbh4u:980": "tato vidyut abhisaṃbhavanāt ūrdhvaṃ vidyut anantaravartina eva amānavena puruṣeṇa varuṇalokādiṣu ativāhyamānā brahmalokaṃ gacchanti iti avagantavyam /",
  "GSP33brssbh4u:981": "'tānvaidyutātpuruṣo 'mānavaḥ sa etya brahmalokaṃ gamayati' iti tasya eva gamayitṛtvaśruteḥ /",
  "GSP33brssbh4u:982": "varuṇādayaḥ tu tasya eva apratibandhakaraṇena sāhāyya anuṣṭhānena vā kenacit anugrāhakā iti avagantavyam /",
  "GSP33brssbh4u:983": "tasmāt sādhu uktam ativāhikā devatātmānaḥ arcirādaya iti // 6 //",
  "GSP33brssbh4u:984": "____________________________________________________________________________________________",
  "GSP33brssbh4u:985": "5 kārya adhikaraṇam / sū. 7-14",
  "GSP33brssbh4u:986": "kāryaṃ bādarirasya gatyupapatteḥ | BBs_4,3.7 |",
  "GSP33brssbh4u:987": "'sa enānbrahma gamayati (chā. 4.15.5)",
  "GSP33brssbh4u:988": "iti atra vicikitsyate - kiṃ kāryam aparaṃ brahma gamayati āhosvit param eva avikṛtaṃ mukhyaṃ brahma iti /",
  "GSP33brssbh4u:989": "kutaḥ saṃśayaḥ /",
  "GSP33brssbh4u:990": "brahmaśabdaprayogāt gatiśruteḥ ca /",
  "GSP33brssbh4u:991": "tatra kāryameva saguṇam aparaṃ brahma enān gamayati amānavaḥ puruṣa iti bādariḥ ācāryo manyate /",
  "GSP33brssbh4u:992": "kutaḥ - asya gati upapatteḥ /",
  "GSP33brssbh4u:993": "asya hi kāryabrahmaṇo gantavyatvam upapatteḥ /",
  "GSP33brssbh4u:994": "asya hi kāryabrahmaṇo gantavyatvam upapadyate pradeśavattvāt /",
  "GSP33brssbh4u:995": "na tu parasmin brahmaṇi gantṛtvaṃ gantavyatvaṃ gatiḥ vā avakalpate /",
  "GSP33brssbh4u:996": "sarvagatatvāt pratyagātmatvāt ca gantṛṇām // 7 //",
  "GSP33brssbh4u:997": "____________________________________________________________________________________________",
  "GSP33brssbh4u:998": "viśeṣitatvāc ca | BBs_4,3.8 |",
  "GSP33brssbh4u:999": "brahmalokāngamayati te teṣu brahmalokeṣu parāḥ parāvato vasanti' (bṛ. 6.2.15)",
  "GSP33brssbh4u:1000": "iti ca śrutyantare viśeṣitatvāt kāryabrahmaviṣaya eva gatiḥ iti gamyate /",
  "GSP33brssbh4u:1001": "nahi bahuvacanena viśeṣaṇaṃ parasmin brahmaṇi avakalpate /",
  "GSP33brssbh4u:1002": "kārye tu avasthābheda upapatteḥ saṃbhavati bahuvacanam /",
  "GSP33brssbh4u:1003": "lokaśrutiḥ api vikāragocarāyāma eva saṃniveśaviśiṣṭāyāṃ bhogabhūmāvau āñjasī /",
  "GSP33brssbh4u:1004": "gauṇī tu anyatra 'brahmaiva loka eṣa samrāṭ' ityādiṣu /",
  "GSP33brssbh4u:1005": "adhikaraṇa adhikartavyanirdeśaḥ api parasmin brahmaṇi anāñjasaḥ syāt /",
  "GSP33brssbh4u:1006": "tasmāt kāryaviṣayameva idaṃ nayanam // 8 //",
  "GSP33brssbh4u:1007": "____________________________________________________________________________________________",
  "GSP33brssbh4u:1008": "nanu kāryaviṣaye api brahmaśabdo na upapadyate samanvaye hi samastasya jagato janmādikāraṇaṃ sthāpitam iti /",
  "GSP33brssbh4u:1009": "atra ucyate -",
  "GSP33brssbh4u:1010": "sāmīpyāt tu tadvyapadeśaḥ | BBs_4,3.9 |",
  "GSP33brssbh4u:1011": "tu śabda āśaṅkā vyāvṛttyarthaḥ /",
  "GSP33brssbh4u:1012": "parabrahmasāmīpyāt aparasya brahmaṇaḥ tasmin api brahmaśabdaprayogo na virudhyate /",
  "GSP33brssbh4u:1013": "param eva hi brahma viśuddha upādhisaṃbandhaṃ kvacit kaiścit vikāradharmaiḥ manomayatvādibhiḥ upāsanāya upadiśyamānam aparam iti sthitiḥ // 9 //",
  "GSP33brssbh4u:1014": "____________________________________________________________________________________________",
  "GSP33brssbh4u:1015": "nanu kāryaprāptau anāvṛttiśravaṇaṃ na ghaṭate /",
  "GSP33brssbh4u:1016": "na hi parasmāt brahmaṇaḥ anyatra kvacit nityatāṃ saṃbhāvayanti /",
  "GSP33brssbh4u:1017": "darśayati ca devayānena pathā prasthitānām anāvṛttim /",
  "GSP33brssbh4u:1018": "'etena pratipadyamānā imaṃ mānavamāvartaṃ nāvartante' (chā. 4.15.6)",
  "GSP33brssbh4u:1019": "iti teṣām iha na punarāvṛttiḥ asti 'tayordhvamāyannamṛtatvameti' (chā. 8.6.6)",
  "GSP33brssbh4u:1020": ", ka. 6.16) iti cet /",
  "GSP33brssbh4u:1021": "atra brūmaḥ -",
  "GSP33brssbh4u:1022": "kāryātyaye tadadhyakṣeṇa sahātaḥ param abhidhānāt | BBs_4,3.10 |",
  "GSP33brssbh4u:1023": "kāryabrahmalokapralayapratyupasthāne sati tatra eva utpannasamyagdarśanāḥ santaḥ tat adhyakṣeṇa hiraṇyagarbheṇa sahātaḥ paraṃ pariśuddhaṃ viṣṇoḥ paramaṃ padaṃ pratipadyanta iti /",
  "GSP33brssbh4u:1024": "kramamuktiḥ anāvṛttyādi śruti abhidhānebhyo abhyupagantavyā /",
  "GSP33brssbh4u:1025": "na hi āñjasa eva gatipūrvikā paraprāptiḥ saṃbhavati iti upapaditam // 10 //",
  "GSP33brssbh4u:1026": "____________________________________________________________________________________________",
  "GSP33brssbh4u:1027": "smṛteś ca | BBs_4,3.11 |",
  "GSP33brssbh4u:1028": "smṛtiḥ api etam artham anujānāti - 'brahmaṇā saha te sarve saṃprāpte pratisaṃcare /",
  "GSP33brssbh4u:1029": "parasyānte kṛtātmānaḥ praviśanti paraṃ padam'iti /",
  "GSP33brssbh4u:1030": "tasmāt kāryabrahmaviṣayā gatiḥ śrūyata iti siddhāntaḥ // 11 //",
  "GSP33brssbh4u:1031": "____________________________________________________________________________________________",
  "GSP33brssbh4u:1032": "kaṃ puna- pūrvapakṣam āśaṅkya ayaṃ siddhāntaḥ pratiṣṭhāpitaḥ 'kāryaṃ bādariḥ' (bra.sū. 4.3.7) ityādina iti /",
  "GSP33brssbh4u:1033": "sa idānīṃ sūtraiḥ eva upadarśyate -",
  "GSP33brssbh4u:1034": "paraṃ jaiminir mukhyatvāt | BBs_4,3.12 |",
  "GSP33brssbh4u:1035": "jaiminiḥ tu ācāryaḥ 'sa enānbrahma gamayati'(chā. 4.15.6)",
  "GSP33brssbh4u:1036": "iti atra parameva brahma prāpayati iti manyate /",
  "GSP33brssbh4u:1037": "kutaḥ - mukhyatvāt /",
  "GSP33brssbh4u:1038": "paraṃ hi brahma brahmaśabdasya mukhyam ālambanaṃ,",
  "GSP33brssbh4u:1039": "gauṇam aparaṃ,",
  "GSP33brssbh4u:1040": "mukhyagauṇayogaḥ ca mukhye saṃpratyayo bhavati // 12 //",
  "GSP33brssbh4u:1041": "____________________________________________________________________________________________",
  "GSP33brssbh4u:1042": "darśanāc ca | BBs_4,3.13 |",
  "GSP33brssbh4u:1043": "'tayordhvamāyannamṛtatvameti' (chā. 8.6.6, ka. 6.16) iti ca gatipūrvakam amṛtatvaṃ darśayati /",
  "GSP33brssbh4u:1044": "amṛtatvaṃ ca parasmin brahmaṇi upapadyate na kārye, vināśitvāt kāryasya /",
  "GSP33brssbh4u:1045": "'atha yatrānyatpaśyati tadalpaṃ tanmartyam' (chā. 7.24.1) iti pravacanāt /",
  "GSP33brssbh4u:1046": "paraviṣaya eva ca eṣā gatiḥ kaṭhavallīṣu paṭhyate /",
  "GSP33brssbh4u:1047": "na hi tatra vidyāntaraprakramaḥ asti 'anyatra dharmādanyatrādharmāt' (ka. 2.14)",
  "GSP33brssbh4u:1048": "iti parasya eva brahmaṇaḥ prakrāntatvāt // 13 //",
  "GSP33brssbh4u:1049": "____________________________________________________________________________________________",
  "GSP33brssbh4u:1050": "na ca kārye pratipattyabhisaṃdhiḥ | BBs_4,3.14 |",
  "GSP33brssbh4u:1051": "api ca 'prajāpateḥ sabhāṃ veśma prapadye' (chā. 8.14.1)",
  "GSP33brssbh4u:1052": "iti na ayaṃ kāryaviṣayaḥ pratipatti abhisaṃdhiḥ 'nāmarūpayornirvahitā te yadantarā tadbrahma' (chā. 8.14.1)",
  "GSP33brssbh4u:1053": "iti kāryavilakṣaṇasya parasya eva brahmaṇaḥ prakṛtatvāt /",
  "GSP33brssbh4u:1054": "'yaśo 'haṃ bhavāmi brāhmaṇānām' (chā. 8.14.1) iti ca sarvātmatvena upakramaṇāt /",
  "GSP33brssbh4u:1055": "'na tasya pratimā asti, yasya nāmamahadyaśaḥ' (śvetā. 4.19)",
  "GSP33brssbh4u:1056": "iti ca parasya eva brahmaṇo yaśonāmatva prasiddheḥ /",
  "GSP33brssbh4u:1057": "'sā ceyaṃ veśmapratipattirgatipūrvikā hārdavidyāyāmuditā tadaparājitā pūrbrahmaṇaḥ prabhuvimitaṃ hiraṇmayam' (chā. 8.5.3) iti atra /",
  "GSP33brssbh4u:1058": "paderapi ca gatyarthatvāt mārga apekṣā avasīyate /",
  "GSP33brssbh4u:1059": "tasmāt parabrahmaviṣayā gatiśrutaya iti pakṣāntaram /",
  "GSP33brssbh4u:1060": "tau etau dvau pakṣau ācāryeṇa sūtritau gati upapattyādibhiḥ",
  "GSP33brssbh4u:1061": "eko mukhyatvādibhiḥ aparaḥ /",
  "GSP33brssbh4u:1062": "tatra gati upapattyādayaḥ prabhavanti mukhyatvādīna ābhāsayituṃ na tu mukhyatvādayo gati upapattyādīn ityādya eva siddhānto vyākhyāto dvitīyaḥ pūrvapakṣaḥ /",
  "GSP33brssbh4u:1063": "na hi asati api saṃbhave mukhyasya eva arthasya grahaṇam iti kaścit ājñāpayitā vidyate /",
  "GSP33brssbh4u:1064": "paravidyāprakaraṇe api ca tat stutyarthaṃ vidyāntara āśrayagati anukīrtanam upapadyate 'viṣvaṅṅanyā utkramaṇe bhavanti' (chā. 8.6.6) itivat /",
  "GSP33brssbh4u:1065": "'prajāpateḥ sabhāṃ veśma prapadye' (chā. 8.14.1)",
  "GSP33brssbh4u:1066": "iti tu pūrvavākyavicchedena kārye api pratipatti abhisaṃdhiḥ na virudhyate /",
  "GSP33brssbh4u:1067": "saguṇe api ca brahmaṇi sarvātmatva saṃkīrtanaṃ sarvakarmā sarvakāma ityādivat avakalpate /",
  "GSP33brssbh4u:1068": "tasmāt aparaviṣayā eva gatiśrutayaḥ /",
  "GSP33brssbh4u:1069_0": "kecit punaḥ pūrvāṇi pūrvapakṣasūtrāṇi bhavanti uttarāṇi siddhāntasūtrāṇi iti etāṃ",
  "GSP33brssbh4u:1069_1": "vyavasthānam anurudhyamānāḥ paraviṣayā eva gatiśrutīḥ pratiṣṭhāpayanti tat anupapannaṃ",
  "GSP33brssbh4u:1069_2": "gantavyatva anupapatteḥ brahmaṇaḥ /",
  "GSP33brssbh4u:1070": "yat sarvagataṃ sarvāntaraṃ sarvātmakaṃ ca paraṃ brahma 'ākāśavatsarvagataśca nityaḥ' 'yatsākṣādaparokṣādbrahma' (bṛ. 3.4.1)",
  "GSP33brssbh4u:1071": "'ya ātmā sarvāntaraḥ' (bṛ. 3.4.1)",
  "GSP33brssbh4u:1072": "'ātmaivedaṃ sarvam' (chā. 7.25.2)",
  "GSP33brssbh4u:1073": "'brahmaivedaṃ viśvamidaṃ variṣṭham' (mu. 2.2.11)",
  "GSP33brssbh4u:1074": "ityādi śrutinirdhārita viśeṣaṃ tasya gantavyatā na kadācit api upapadyate /",
  "GSP33brssbh4u:1075": "na hi gatameva gamyate /",
  "GSP33brssbh4u:1076": "anyo hi anyat gacchati iti prasiddhaṃ loke /",
  "GSP33brssbh4u:1077": "nanu loke gatasya api gantavyatā deśāntaraviśiṣṭā dṛṣṭā /",
  "GSP33brssbh4u:1078": "yathā pṛthivīstha eva pṛthivīṃ deśāntaradvāreṇa gacchati iti /",
  "GSP33brssbh4u:1079": "tathā ananyatve api sarvaśakti upetatvāt kathañcit gantavyatā syāt iti /",
  "GSP33brssbh4u:1080": "na /",
  "GSP33brssbh4u:1081": "pratiṣiddhasarvaviśeṣatvāt brahmaṇaḥ /",
  "GSP33brssbh4u:1082": "'niṣkalaṃ niṣkriyaṃ śāntaṃ niravadyaṃ nirañjanam'(śvetā. 6.19)",
  "GSP33brssbh4u:1083": "'asthūlamanaṇvahrasvamadīrgham'(bṛ. 3.8.8)",
  "GSP33brssbh4u:1084": "'sabāhyābhyantaro hyajaḥ'(mu. 2.1.2)",
  "GSP33brssbh4u:1085": "'sa vā eṣa mahānaja ātmājaro 'maro 'mṛto 'bhayo brahma'(bṛ. 4.4.25)",
  "GSP33brssbh4u:1086": "'sa eṣa neti netyātmā'(bṛ. 3.9.23)",
  "GSP33brssbh4u:1087": "ityādi śruti smṛti nyāyebhyo na deśakālādi viśeṣayogaḥ paramātmani kalpayituṃ śakyate /",
  "GSP33brssbh4u:1088": "yena bhūpradeśa vayovasthā nyāyena asya gantavyatā syāt /",
  "GSP33brssbh4u:1089": "bhūvayasoḥ tu pradeśa avasthādi viśeṣayogāt upapadyate deśa kāla viśiṣṭā gantavyatā /",
  "GSP33brssbh4u:1090": "jagat utpatti sthiti pralayahetutva śruteḥ anekaśaktitvaṃ brahmaṇa iti cet /",
  "GSP33brssbh4u:1091": "na /",
  "GSP33brssbh4u:1092": "viśeṣanirākaraṇaśrutīnām ananyārthatvāt /",
  "GSP33brssbh4u:1093": "utpattyādiśrutīnām api samānam ananyārthatvam iti cet /",
  "GSP33brssbh4u:1094": "na /",
  "GSP33brssbh4u:1095": "tāsām ekatvapratipādanaparatvāt /",
  "GSP33brssbh4u:1096": "mṛdādi dṛṣṭāntaiḥ hi sato brahmaṇa ekasya satyatvaṃ vikārasya ca āvṛtatvaṃ pratipādayat śāstraṃ na utpattyādiparaṃ bhavitum arhati /",
  "GSP33brssbh4u:1097": "kasmāt punaḥ utpattyādi śrutīnāṃ viśeṣatvaṃ na punaḥ itara śeṣatvam itarāsām iti /",
  "GSP33brssbh4u:1098": "ucyate - viśeṣanirākaraṇaśrutīnāṃ nirākāṅkṣārthatvāt /",
  "GSP33brssbh4u:1099": "na hi ātmana ekatva nityatva śuddhatvādi avagatau satyāṃ bhūyaḥ kācit ākāṅkṣā upajāyate puruṣārthasamāptibuddhi upapatteḥ /",
  "GSP33brssbh4u:1100": "'tatra ko mohaḥ kaḥ śoka ekatvamanupaśyataḥ' (īśā. 7)",
  "GSP33brssbh4u:1101": "'abhayaṃ vai janaka prāpto 'si' (bṛ. 4.2.4)",
  "GSP33brssbh4u:1102": "'vidvānna bibheti kutaścana /",
  "GSP33brssbh4u:1103": "etaṃ ha vāva na tapati kimahaṃ sādhu nākaravaṃ kimahaṃ pāpamakaravam' (taitti. 2.9.1) ityādiśrutibhyaḥ /",
  "GSP33brssbh4u:1104": "tathā eva ca viduṣāṃ tuṣṭi anubhavādi darśanāt /",
  "GSP33brssbh4u:1105": "vikāra anṛta abhisaṃdhi apavādāt ca 'mṛtyoḥ sa mṛtyumāpnoti ya iha nāneva paśyati' iti /",
  "GSP33brssbh4u:1106": "ato na viśeṣanirākaraṇa śrutīnām anyaśeṣatvam avagantuṃ śakyate /",
  "GSP33brssbh4u:1107": "na evam utpattyādi śrutīnāṃ nirākāṅkṣārtha pratipādanasāmarthyam asti /",
  "GSP33brssbh4u:1108": "pratyakṣaṃ tu tāsām anyārthatvaṃ samanugamyate /",
  "GSP33brssbh4u:1109": "tathā hi 'tatraitacchruṅgamutpatitaṃ somya vijānīhi nedamamūlaṃ bhaviṣyati' (chā. 6.8.3)",
  "GSP33brssbh4u:1110": "iti upanyasya udarke sata eva ekasya jagat mūlasya vijñeyatvaṃ darśayati /",
  "GSP33brssbh4u:1111": "'yato vā imāni bhūtāni jāyante /",
  "GSP33brssbh4u:1112": "yena jātāni jīvanti yatprayantyabhisaṃviśanti /",
  "GSP33brssbh4u:1113": "tadvijijñāsasva /",
  "GSP33brssbh4u:1114": "tadbrahmeti' (tai. 3.1.1) iti ca /",
  "GSP33brssbh4u:1115": "evam utpattyādiśrutīnām aikātmya avagamaparatvāt na anekaśaktiyogo brahmaṇaḥ /",
  "GSP33brssbh4u:1116": "ataḥ ca gantavyatva anupapattiḥ /",
  "GSP33brssbh4u:1117": "'na tasya prāṇā utkramanti brahmaiva sanbrahmāpyeti' (bṛ. 4.4.6)",
  "GSP33brssbh4u:1118": "iti ca parasmin brahmaṇi gatiṃ nivārayati /",
  "GSP33brssbh4u:1119": "tat vyākhyātaṃ 'spaṣṭo hyekeṣām' (bra. sū. 4.2.13) ityatra /",
  "GSP33brssbh4u:1120": "gatikalpanāyāṃ ca gantā jīvo gantavyasya brahmaṇaḥ avayavo vikāro vā tataḥ syāt /",
  "GSP33brssbh4u:1121": "atyanta tādātmye gamana anupapatteḥ /",
  "GSP33brssbh4u:1122": "yadi evaṃ tataḥ kiṃ syāt /",
  "GSP33brssbh4u:1123": "ucyate /",
  "GSP33brssbh4u:1124": "yadi ekadeśaḥ tena ekadeśino nityaprāptatvāt na punaḥ brahmagamanam upapadyate /",
  "GSP33brssbh4u:1125": "ekadeśitva kalpanā ca brahmaṇi anupapannā niravayavatva prasiddheḥ /",
  "GSP33brssbh4u:1126": "vikārapakṣe api etat atulyaṃ vikāreṇa api vikāriṇo nityaprāptatvāt /",
  "GSP33brssbh4u:1127": "na hi ghaṭo mṛdātmatāṃ parityajya avatiṣṭhate parityāge vā abhāvaprāpteḥ /",
  "GSP33brssbh4u:1128": "vikāra avayavapakṣayoḥ ca tadvataḥ sthiratvāt brahmaṇaḥ saṃsāragamanam api anavakḷptam /",
  "GSP33brssbh4u:1129": "atha anya eva jīvo brahmaṇaḥ /",
  "GSP33brssbh4u:1130": "saḥ aṇuḥ vyāpī madyama parimāṇo vā bhavitum arhati /",
  "GSP33brssbh4u:1131": "vyāpitve gamana anupapattiḥ /",
  "GSP33brssbh4u:1132": "madhyama parimāṇatve ca anityatvaprasaṅgaḥ /",
  "GSP33brssbh4u:1133": "aṇutve kṛtsnaśarīravedanā anupapattiḥ /",
  "GSP33brssbh4u:1134": "pratiṣiddhe ca aṇutva madhyama parimāṇatve vistareṇa purastāt /",
  "GSP33brssbh4u:1135": "parasmāt ca anyatve jīvasya 'tattvamasi' (chā. 6.8.7) ityādi śāstra bādha prasaṅgaḥ /",
  "GSP33brssbh4u:1136": "vikāra avayavapakṣayoḥ api samānaḥ ayaṃ doṣaḥ /",
  "GSP33brssbh4u:1137": "vikāra avayavayoḥ tadvatoḥ ananyatvāt adoṣa iti cet /",
  "GSP33brssbh4u:1138": "na /",
  "GSP33brssbh4u:1139": "mukhya ekatva anupapatteḥ /",
  "GSP33brssbh4u:1140": "sarveṣu eteṣu pakṣeṣu anirmokṣaprasaṅgaḥ /",
  "GSP33brssbh4u:1141": "saṃsāri ātmatva anivṛtteḥ /",
  "GSP33brssbh4u:1142": "nivṛttau vā svarūpanāśaprasaṅgaḥ /",
  "GSP33brssbh4u:1143": "brahmātmatva anabhyupagamāt ca /",
  "GSP33brssbh4u:1144_0": "yat tu kaiścit jalpyate nityāni naimittikāni karmāṇi anuṣṭhīyante pratyavāya anutpattaye",
  "GSP33brssbh4u:1144_1": "kāmyāni pratiṣiddhāni ca parihriyante svarganarakān avāptaye sāṃpratadeha upabhogyāni",
  "GSP33brssbh4u:1144_2": "ca karmāṇi upabhogena eva kṣapyanta ityato vartamānadehapātāt ūrdhvaṃ dehāntara pratisaṃdhāna",
  "GSP33brssbh4u:1144_3": "kāraṇa abhāvāt svarūpa avasthānalakṣaṇaṃ kaivalyaṃ vinā api brahmātmataya evaṃvṛttasya setsyati iti /",
  "GSP33brssbh4u:1145": "tat asat /",
  "GSP33brssbh4u:1146": "pramāṇa abhāvāt /",
  "GSP33brssbh4u:1147": "na hi etat śāstreṇa kenacit pratipāditaṃ mokṣārthi itthaṃ samācaret iti /",
  "GSP33brssbh4u:1148": "svamanīṣayā tu etat tarkitaṃ yasmāt karmanimittaḥ saṃsāraḥ tasmāt nimitta abhāvāt na bhaviṣyati iti /",
  "GSP33brssbh4u:1149": "na ca etat tarkayitum api śakyate nimitta abhāvasya durjñānatvāt /",
  "GSP33brssbh4u:1150": "bahūni hi karmāṇi jātyantarasaṃcitāni iṣṭa aniṣṭavipākāni ekaikasya jantoḥ saṃbhāvyante /",
  "GSP33brssbh4u:1151_0": "teṣāṃ viruddha phalānāṃ yugapat upabhoga asaṃbhavāt kānicit labdha avasarāṇi idaṃ",
  "GSP33brssbh4u:1151_1": "janma nirmimate kānicit tu deśakālanimittapratīkṣāṇi asata iti ataḥ teṣām avaśiṣṭānāṃ",
  "GSP33brssbh4u:1151_2": "sāṃpratena upabhogena kṣapaṇāsaṃbhavāt na yathāvarṇitacaritasya api vartamānadehapāte",
  "GSP33brssbh4u:1151_3": "dehāntaranimitta abhāvaḥ śakyate niścetum /",
  "GSP33brssbh4u:1152": "karmaśeṣasadbāvasiddhaḥ ca 'tadya iha ramaṇīyacaraṇāstataḥ śeṣeṇa' ityādi śruti smṛtibhyaḥ /",
  "GSP33brssbh4u:1153": "syāt etat /",
  "GSP33brssbh4u:1154": "nitya naimittikāni teṣāṃ kṣepakāṇi bhaviṣyanti iti /",
  "GSP33brssbh4u:1155": "tat na /",
  "GSP33brssbh4u:1156": "virodha abhāvāt /",
  "GSP33brssbh4u:1157": "sati hi virodhe kṣepyakṣepakabhāvo bhavati /",
  "GSP33brssbh4u:1158": "na ca janmāntara saṃcitānāṃ sukṛtānāṃ nitya naimittikaiḥ asti virodhaḥ /",
  "GSP33brssbh4u:1159": "śuddharūpatva aviśeṣāt /",
  "GSP33brssbh4u:1160": "duritānāṃ tu aśuddhirūpatvāt sati virodhe bhavatu kṣapaṇaṃ na tu tāvatā dehāntara nimitta abhāvasiddhiḥ /",
  "GSP33brssbh4u:1161": "sukṛtanimittatva upapatteḥ /",
  "GSP33brssbh4u:1162": "duścaritasya api aśeṣakṣapaṇa anavagamāt /",
  "GSP33brssbh4u:1163": "na ca nitya naimittikānuṣṭhānāt pratyavāya anutpattimātraṃ na punaḥ phalāntara utpattiḥ iti pramāṇam asti phalāntarasya api anuniṣpādinaḥ saṃbhavāt /",
  "GSP33brssbh4u:1164": "smarati hi āpastambaḥ - 'tadyathāmre phalārte nimitte chāyāgandhāvanūtpadyete evaṃ dharmaṃ caryamāṇārthā anūtpadyante' iti /",
  "GSP33brssbh4u:1165": "na ca asati samyak darśane sarvātmanā kāmyapratiṣiddhavarjanaṃ janmaprāyaṇāntarālaṃ kenacit pratijñātuṃ śakyam /",
  "GSP33brssbh4u:1166": "sunipuṇānam api sūkṣma aparādhadarśanāt /",
  "GSP33brssbh4u:1167": "saṃśayitavyaṃ tu bhavati tathā api nimitta abhāvasya durjñānatvameva /",
  "GSP33brssbh4u:1168": "na ca anabhyupagamyamāne jñānagamye brahmātmatve kartṛtva bhoktṛtva svabhāvasya ātmanaḥ kaivalyam ākāṅkṣituṃ śakyam /",
  "GSP33brssbh4u:1169": "agni auṣṇyavat svabhāvasya aparihāryatvāt /",
  "GSP33brssbh4u:1170": "syāt etat /",
  "GSP33brssbh4u:1171": "kartṛtva bhoktṛtva kāryam anartho na tat śaktiḥ tena śakti avasthāne 'pi kāryaparihārat upapanno mokṣa iti /",
  "GSP33brssbh4u:1172": "tatca na /",
  "GSP33brssbh4u:1173": "śaktisadbhāve kāryaprasavasya durnivāratvāt /",
  "GSP33brssbh4u:1174": "atha api syāt na kevalā śaktiḥ kāryam ārabhate anapekṣya anyāni nimittāni /",
  "GSP33brssbh4u:1175": "ata ekākinī sā sthitāpi na aparādhyati iti /",
  "GSP33brssbh4u:1176": "tat ca na /",
  "GSP33brssbh4u:1177": "nimittānām api śaktilakṣaṇena saṃbandhena nityasaṃbaddhatvāt /",
  "GSP33brssbh4u:1178": "tasmāt kartṛtva bhoktṛtva svabhāve satyām anyasatyāṃ vidyāgamyāyāṃ brahmātmatāyāṃ na kathañcana mokṣaṃ pratyāśā asti /",
  "GSP33brssbh4u:1179": "śrutiḥ ca - 'nānyaḥ panthā vidyate 'yanāya' (śvetā. 3.8) iti jñānāt anyaṃ mokṣamārgaṃ vārayati /",
  "GSP33brssbh4u:1180": "parasmāt ananyatve api jīvasya sarvavyavahāra lopaprasaṅgaḥ /",
  "GSP33brssbh4u:1181": "pratyakṣādi pramāṇa apravṛtteḥ iti cet /",
  "GSP33brssbh4u:1182": "na /",
  "GSP33brssbh4u:1183": "prāk prabodhāt svapnavyavahāravat tat upapatteḥ /",
  "GSP33brssbh4u:1184": "śāstraṃ ca 'yatra hi dvaitamiva bhavati taditara itaraṃ paśyati (bṛ. 2.4.14, 4.5.15)",
  "GSP33brssbh4u:1185": "ityādinā aprabuddhaviṣaye pratyakṣādi vyavahāram uktvā punaḥ prabuddhaviṣaye 'yatra tvasya sarvamātmaivābhūttatkena kaṃ paśyet' (bṛ. 2.4.14, 4.5.15)",
  "GSP33brssbh4u:1186": "ityādinā tat abhāvaṃ darśayati /",
  "GSP33brssbh4u:1187": "tat evaṃ parabrahmavido gantavyādi vijñānasya bādhitatvāt na kathañcana gatiḥ upapādayituṃ śakyā /",
  "GSP33brssbh4u:1188": "kiṃviṣayāḥ punaḥ gatiśrutaya iti /",
  "GSP33brssbh4u:1189": "ucyate - saguṇavidyāviṣayā bhaviṣyanti /",
  "GSP33brssbh4u:1190": "tathā hi kvacit pañcāgnividyāṃ prakṛtya gatiḥ ucyate yathā 'prāṇo brahma kaṃ brahma khaṃ brahma' (chā. 4.10.5)",
  "GSP33brssbh4u:1191": "iti 'atha yadidamasminbrahmapure daharaṃ puṇḍarīkaṃ veśma' (chā. 8.1.1)",
  "GSP33brssbh4u:1192": "iti ca tatra api vāmanītvādibhiḥ satyakāmādibhiḥ ca guṇaiḥ saguṇasya eva upāsyatvāt saṃbhavati gatiḥ /",
  "GSP33brssbh4u:1193": "na kvacit parabrahmaviṣayā gatiḥ śrāvyate yathā gatipratiṣedhaḥ śrāvitaḥ 'na tasya prāṇā utkrāmanti' (bṛ. 4.4.6) iti /",
  "GSP33brssbh4u:1194": "'brahmavidāpnoti param'(tai. 2.1.1)",
  "GSP33brssbh4u:1195_0": "ityādiṣu tu satyapi āpnoteḥ gatyarthatve varṇitena nyāyena deśāntaraprāpti asaṃbhavāt",
  "GSP33brssbh4u:1195_1": "svarūpapratipattiḥ eva iyam avidyā adhyāropita nāma rūpa pravilaya apekṣayā abhidhīyate",
  "GSP33brssbh4u:1195_2": "'brahmaiva sanbrahmāpyeti' (bṛ. 4.4.7)",
  "GSP33brssbh4u:1196": "ityādivat iti draṣṭavyam /",
  "GSP33brssbh4u:1197": "api ca paraviṣayā gatiḥ vyākhyāyamānā prarocanāya vā syāt anucintanāya vā /",
  "GSP33brssbh4u:1198": "tatra prarocanaṃ tāvat",
  "GSP33brssbh4u:1199": "brahmavido na gati uktyā kriyate /",
  "GSP33brssbh4u:1200": "svasaṃvedyena eva avyavahitena vidyāsamarpitena svāsthyena tat siddheḥ /",
  "GSP33brssbh4u:1201": "na ca nityasiddhaniḥśreyasanivedanasya asādhyaphalasya vijñānasya gati anucintane kācit apekṣā upapadyate /",
  "GSP33brssbh4u:1202": "tasmāt aparabrahmaṇi vartamānā gatiḥ /",
  "GSP33brssbh4u:1203": "tatra para aparabrahmaviveka anavadhāraṇena aparasmin brahmaṇi vartamānā gatiśrutayaḥ parasmin adhyāropyante /",
  "GSP33brssbh4u:1204": "kiṃ dve brahmaṇī param aparaṃ ca iti /",
  "GSP33brssbh4u:1205": "bāḍhaṃ dve 'etadvai satyakāma paraṃ cāparaṃ brahmayadoṅkāraḥ' (pra. 5.2) ityādi darśanāt /",
  "GSP33brssbh4u:1206": "kiṃ punaḥ paraṃ brahma kim aparam iti /",
  "GSP33brssbh4u:1207": "ucyate /",
  "GSP33brssbh4u:1208": "yatra avidyākṛta nāma rūpādi viśeṣapratiṣedhāt asthūlādiśabdaiḥ brahma upadiśyate tat param /",
  "GSP33brssbh4u:1209": "tat eva yatra nāmarūpādiviśeṣeṇa kenacit viśiṣṭam upāsanāya upadiśyate 'manomayaḥ prāṇaśarīro bhārūpaḥ' (chā. 3.14.2)",
  "GSP33brssbh4u:1210": "ityādiśabdaistadaparam /",
  "GSP33brssbh4u:1211": "nanu evam advitīyaśrutiḥ uparudhyeta /",
  "GSP33brssbh4u:1212": "na /",
  "GSP33brssbh4u:1213": "avidyākṛta nāma rūpa upādhikatayā parihṛtatvāt /",
  "GSP33brssbh4u:1214": "tasya ca aparabrahma upāsanasya tat saṃnidhau śrūyamāṇam 'sa yadi pitṛlokakāmo bhavati' (chā. 8.2.1)",
  "GSP33brssbh4u:1215": "ityādi jagat aiśvaryalakṣaṇaṃ saṃsāragocaram eva phalaṃ bhavati /",
  "GSP33brssbh4u:1216": "anivartitatvāt avidyāyāḥ /",
  "GSP33brssbh4u:1217": "tasya ca deśaviśeṣa avabaddhatvāt tatprāptyarthaṃ gamanam aviruddham /",
  "GSP33brssbh4u:1218": "sarvagatatve api ca ātmana ākāśasya iva ghaṭādigamane budhyādi upādhigamane gamanaprasiddhiḥ iti avādiṣma 'tadguṇasāratvāt' (bra.sū. 2.3.29) ityatra /",
  "GSP33brssbh4u:1219": "tasmāt 'kāryaṃ bādariḥ (bra. sū. 4.3.7) ityeṣa eva sthitaḥ pakṣaḥ /",
  "GSP33brssbh4u:1220": "'paraṃ jaiminiḥ' (bra.sū. 4.3.12)",
  "GSP33brssbh4u:1221": "iti tu pakṣāntarapratibhānamātrapradarśanaṃ prajñāvikāsanāya iti draṣṭavyam // 14 //",
  "GSP33brssbh4u:1222": "____________________________________________________________________________________________",
  "GSP33brssbh4u:1223": "6 apratīka ālambana adhikaraṇam / sū. 15-16",
  "GSP33brssbh4u:1224": "apratīkālambanān nayatīti bādarāyaṇa ubhayathā ca doṣāt tatkratuś ca | BBs_4,3.15 |",
  "GSP33brssbh4u:1225": "sthitam etat kāryaviṣayā gatiḥ na paraviṣayā iti /",
  "GSP33brssbh4u:1226": "idam idānīṃ saṃdihyate kiṃ sarvān vikāra ālambanān aviśeṣeṇa eva amānavaḥ puruṣaḥ prāpayati brahmalokam uta kāṃścit eva iti /",
  "GSP33brssbh4u:1227": "kiṃ tāvat prāptaṃ sarveṣām eva eṣāṃ viduṣām anyatra parasmāt brahṇaṇo gatiḥ syāt /",
  "GSP33brssbh4u:1228": "tathā hi - 'aniyamaḥ sarvāsām' - (bra. sū. 3.3.31)",
  "GSP33brssbh4u:1229": "iti atrāviśeṣeṇa eva eṣāṃ vidyāntareṣu avatārita iti /",
  "GSP33brssbh4u:1230": "evaṃ prāpte pratyāha - apratīka ālambanān iti /",
  "GSP33brssbh4u:1231": "pratīka ālambanān varjayitvā sarvān anyān vikāra ālambanān nayati brahmalokam iti bādarāyaṇa ācāryo manyate /",
  "GSP33brssbh4u:1232": "na hi evam ubhayathā",
  "GSP33brssbh4u:1233": "abhāva abhyupagame kaścit doṣaḥ asti /",
  "GSP33brssbh4u:1234": "aniyama nyāyasya pratīkavyatirikteṣu api upāsaneṣu upapatteḥ /",
  "GSP33brssbh4u:1235": "tatkratuḥ ca asya ubhayathābhāvasya samarthako hetuḥ draṣṭavyaḥ /",
  "GSP33brssbh4u:1236": "yo hi brahmakratuḥ sa brāhmam aiśvaryam āsīdediti śliṣyate 'taṃ yathā yatopāsate tadeva bhavati' iti śruteḥ /",
  "GSP33brssbh4u:1237": "na tu pratīkeṣu brahma akratutvam asti pratīkapradhānatvāt upāsanasya /",
  "GSP33brssbh4u:1238": "nanu abrahmakratuḥ api brahmagacchati iti śrūyate yathā pañcāgni vidyāyām 'sa enānbrahma gamayati' (chā. 4.15.5)",
  "GSP33brssbh4u:1239": "iti bhavatu yatra evam āhatyavāda upalabhyate tat abhāve tu autsargikeṇa tat kratunyāyena brahmakratūnām eva tatprāptiḥ na itareṣām iti gamyate // 15 //",
  "GSP33brssbh4u:1240": "____________________________________________________________________________________________",
  "GSP33brssbh4u:1241": "viśeṣaṃ ca darśayati | BBs_4,3.16 |",
  "GSP33brssbh4u:1242": "nāmādiṣu pratīka upāsaneṣu pūrvasmāt pūrvasmāt phalaviśeṣam uttarasmin uttarasmin upāsane darśayati - 'yāvannāmno gataṃ tatrāsya yathākāmacāro bhavati' (chā. 7.1.5)",
  "GSP33brssbh4u:1243": "'vāgvāva nāmno bhūyasī' (chā. 7.2.1)",
  "GSP33brssbh4u:1244": "'yāvadvāco gataṃ tatrāsya yathākāmacāro bhavati'(chā. 7.2.2)",
  "GSP33brssbh4u:1245": "'mano vāva vāco bhūyaḥ' (chā. 7.3.1)",
  "GSP33brssbh4u:1246": "ityādinā /",
  "GSP33brssbh4u:1247": "sa ca ayaṃ phalaviśeṣaḥ pratīka tantratvāt upāsanānām upapadyate /",
  "GSP33brssbh4u:1248": "brahma tantratve tu brahmaṇaḥ aviśiṣṭatvāt kathaṃ phalaviśeṣaḥ syāt /",
  "GSP33brssbh4u:1249": "tasmāt na pratīka ālambanānām itaraiḥ tulyaphalatvam iti // 16 //",
  "GSP33brssbh4u:1250": "iti śrīgovindabhagavatpūjyapādaśiṣyaśrīśaṅkarabhagavatpādakṛtau śrīmacchārīrakamīmāṃsābhāṣye caturthādhyāyasya tṛtīyaḥ pādaḥ // 3 //",
  "GSP33brssbh4u:1251_0": "____________________________________________________________________________________________",
  "GSP33brssbh4u:1251_1": "____________________________________________________________________________________________",
  "GSP33brssbh4u:1252": "caturtho 'dhyāye caturthaḥ pādaḥ /",
  "GSP33brssbh4u:1253": "[atra pāde brahmaprāpti-brahmalokasthitinirūpaṇam]",
  "GSP33brssbh4u:1254": "1 saṃpadyāvirbhāva adhikaraṇam / sū. 1-3",
  "GSP33brssbh4u:1255": "saṃpadyāvirbhāvaḥ svena śabdāt | BBs_4,4.1 |",
  "GSP33brssbh4u:1256": "evam eva eṣa saṃprasādaḥ asmāt śarīrāt samutthāya paraṃ jyotiḥ upasaṃpadya svena rūpeṇa abhiniṣpadyata iti śrūyate /",
  "GSP33brssbh4u:1257": "tatra saṃśayaḥ - kiṃ devalokādi upabhogasthāneṣu iva āgantukena kenacit viśeṣeṇa abhiniṣpadyata āhot ātmamātreṇa iti /",
  "GSP33brssbh4u:1258": "kiṃ tāvat prāptam /",
  "GSP33brssbh4u:1259": "sthānāntareṣu iva āgantukena kenacit rūpeṇa abhiniṣpattiḥ syāt /",
  "GSP33brssbh4u:1260": "mokṣasya api phalatvaprasiddheḥ /",
  "GSP33brssbh4u:1261": "abhiniṣpadyata iti ca utpattiparyāyatvāt /",
  "GSP33brssbh4u:1262": "svarūpamātreṇa cet abhiniṣpattiḥ pūrvāsu api avasthāsu svarūpa anāpāyāt vibhāvyeta /",
  "GSP33brssbh4u:1263": "tasmāt viśeṣeṇa kenacit abhiniṣpadyata iti /",
  "GSP33brssbh4u:1264": "evaṃ prāpte brūmaḥ - kevalena eva ātmana āvirbhavati na dharmāntareṇa iti /",
  "GSP33brssbh4u:1265": "kutaḥ - svena rūpeṇa abhiniṣpadyata iti svaśabdāt /",
  "GSP33brssbh4u:1266": "anyathā hi svaśabdena iti viśeṣaṇam anavakḷptaṃ syāt /",
  "GSP33brssbh4u:1267": "nanu ātmīya abhiprāyaḥ svaśabdo bhaviṣyati /",
  "GSP33brssbh4u:1268": "na /",
  "GSP33brssbh4u:1269": "tasya avacanīyatvāt /",
  "GSP33brssbh4u:1270": "yena eva hi kenacit rūpeṇa abhiniṣpadyate tasya eva ātmīyatva upapatteḥ svena iti viśeṣaṇamna arthakaṃ syāt /",
  "GSP33brssbh4u:1271": "ātmavacanatāyāṃ tu arthavat kevalena eva ātmarūpeṇa abhiniṣpadyate na āgantukena apararūpeṇāpi iti // 1 //",
  "GSP33brssbh4u:1272": "____________________________________________________________________________________________",
  "GSP33brssbh4u:1273": "kaḥ punaḥ viśeṣaḥ pūrvāsu avasthāsu iha ca svarūpa anapāyasāmye sati ityata āha -",
  "GSP33brssbh4u:1274": "muktaḥ pratijñānāt | BBs_4,4.2 |",
  "GSP33brssbh4u:1275": "yaḥ atra abhiniṣpadyata iti uktaḥ sa sarvabandha vinirmuktaḥ śuddhena eva ātmanā avatiṣṭhate /",
  "GSP33brssbh4u:1276": "pūrvatra tu andho bhavati api roditi iva vināśameva apīto bhavati iti ca avasthātraya kaluṣitena ātmana iti ayaṃ viśeṣaḥ /",
  "GSP33brssbh4u:1277": "kathaṃ punaḥ avagamyate muktaḥ ayam idānīṃ bhavati iti - pratijñānāt ityāha /",
  "GSP33brssbh4u:1278": "tathā hi 'etaṃ tveva te bhūyo 'nuvyākhyāsyāmi' (chā. 8.9.3, 8.10.4, 8.11.3)",
  "GSP33brssbh4u:1279": "iti avasthātraya doṣavihīnam ātmānaṃ vyākhyeyatvena pratijñāya 'aśarīraṃ vāva santaṃ na priyāpriye spṛśataḥ (chā. 8.12.1)",
  "GSP33brssbh4u:1280": "iti ca upanyasya 'svena rūpeṇābhiniṣpadyate sa uttamaḥ puruṣaḥ' (chā. 8.12.3)",
  "GSP33brssbh4u:1281": "iti ca upasaṃharati /",
  "GSP33brssbh4u:1282": "tathā ākhyāyika upakrame api 'ya ātmāpahatapāpmā' (chā. 8.7.1)",
  "GSP33brssbh4u:1283": "ityādi mukta ātmaviṣayam eva pratijñānam /",
  "GSP33brssbh4u:1284": "phalatvaprasiddhiḥ api mokṣasya bandhanivṛttimātra apekṣā na apūrva upajanana apekṣā /",
  "GSP33brssbh4u:1285": "yat api abhiniṣpadyata iti utpattiparyāyatvaṃ tat api pūrva avasthāpekṣaṃ yathā roganivṛttau arogaḥabhiniṣpadyata iti tadvat /",
  "GSP33brssbh4u:1286": "tasmāt adoṣaḥ // 2 //",
  "GSP33brssbh4u:1287": "____________________________________________________________________________________________",
  "GSP33brssbh4u:1288": "ātmā prakaraṇāt | BBs_4,4.3 |",
  "GSP33brssbh4u:1289": "kathaṃ punaḥ mukta iti ucyate - yāvatā 'paraṃ jyotirupasaṃpadya' (chā. 8.12.3)",
  "GSP33brssbh4u:1290": "iti kāryagocaram eva enaṃ śrāvayati /",
  "GSP33brssbh4u:1291": "jyotiḥśabdasya bhautike jyotiṣi rūḍhatvāt /",
  "GSP33brssbh4u:1292": "na ca anativṛtto vikāraviṣayāt kaścit mukto bhavitum arhati /",
  "GSP33brssbh4u:1293": "vikārasya ārtatvaprasiddheḥ iti /",
  "GSP33brssbh4u:1294": "na eṣa doṣaḥ /",
  "GSP33brssbh4u:1295": "yata jyotiḥ śabdena āvedyate prakaraṇāt 'ya ātmāpahatapāpmā vijaro vimṛtyuḥ' (chā. 8.7.1)",
  "GSP33brssbh4u:1296": "iti hi prakṛte parasmin ātmani na akasmāt bhautikaṃ jyotiḥ śakyaṃ grahītum /",
  "GSP33brssbh4u:1297": "prakṛtahāna aprakṛtaprakriyā prasaṅgāt /",
  "GSP33brssbh4u:1298": "jyotiḥśabdaḥ tu ātmani api dṛśyate 'taddevā jyotiṣaṃ jyotiḥ (bṛ. 4.4.16) iti /",
  "GSP33brssbh4u:1299": "prapañcitaṃ caitat'(bra. sū. 1.3.40) ityatra // 3 //",
  "GSP33brssbh4u:1300": "____________________________________________________________________________________________",
  "GSP33brssbh4u:1301": "2 avibhāgena dṛṣṭatva adhikaraṇam / sū. 4",
  "GSP33brssbh4u:1302": "avibhāgena dṛṣṭatvāt | BBs_4,4.4 |",
  "GSP33brssbh4u:1303": "paraṃ jyotiḥ upasaṃpadya svena rūpeṇa abhiniṣpadyate yaḥ sa kiṃ parasmāt ātmanaḥ pṛthageva bhavati uta avibhāgena eva avatiṣṭhata vīkṣāyām sa 'tatra paryeti' ( 8.12.3)",
  "GSP33brssbh4u:1304": "iti adhikaraṇa adhikartavya nirdeśāt jyotiḥ upasaṃpadya (chā. 8.12.3)",
  "GSP33brssbh4u:1305": "iti ca kartṛkarmanirdeśāt bhedena eva avasthānam iti yasya matiḥ taṃ vyutpādayati avibhakta eva pareṇa ātmanā muktaḥ avatiṣṭhate /",
  "GSP33brssbh4u:1306": "kutaḥ - dṛṣṭatvāt /",
  "GSP33brssbh4u:1307": "tathā hi 'tattvamasi' (chā. 6.8.7)",
  "GSP33brssbh4u:1308": "'ahaṃ brahmāsmi' (bṛ. 1.4.10)",
  "GSP33brssbh4u:1309": "'yatra nānyatpaśyati' (chā. 7.24.1)",
  "GSP33brssbh4u:1310": "'na tu taddvitīyamasti tato 'nyadvibhaktaṃ yatpaśyet' (bṛ. 4.3.23)",
  "GSP33brssbh4u:1311": "iti evamādīni vākyāni avibhāgena eva paramātmānaṃ darśayanti /",
  "GSP33brssbh4u:1312": "yathādarśanam eva ca phalaṃ yuktaṃ tatkratu nyāyāt /",
  "GSP33brssbh4u:1313": "'yathodakaṃ śuddhe śuddhamāsiktaṃ tādṛgeva bhavati /",
  "GSP33brssbh4u:1314": "evaṃ muneḥ vijānata ātmā bhavati gautama' (ka. 4.15)",
  "GSP33brssbh4u:1315": "iti ca evamādīni muktasvarūpanirūpaṇaparāṇi vākyāni avibhāgameva darśayanti /",
  "GSP33brssbh4u:1316": "nadī samudrādi nidarśanāni ca /",
  "GSP33brssbh4u:1317": "bhedanirdeśaḥ tu abhede api upacaryate /",
  "GSP33brssbh4u:1318": "'sa bhagavaḥ kasminpratiṣṭhita iti sve mahimni' (chā. 7.24.1)",
  "GSP33brssbh4u:1319": "iti 'ātmaratirātmakrīḍaḥ' (chā. 7.25.2)",
  "GSP33brssbh4u:1320": "iti ca evamādidarśanāt // 4 //",
  "GSP33brssbh4u:1321": "____________________________________________________________________________________________",
  "GSP33brssbh4u:1322": "3 brāhma adhikaraṇam / sū. 5-7",
  "GSP33brssbh4u:1323": "brāhmeṇa jaiminir upanyāsādibhyaḥ | BBs_4,4.5 |",
  "GSP33brssbh4u:1324": "sthitam etat 'svena rūpeṇa'(chā. 8.3.4)",
  "GSP33brssbh4u:1325": "iti atra ātmamātrarūpeṇa abhiniṣpadyata na āgantukena apararūpeṇa iti /",
  "GSP33brssbh4u:1326_0": "adhunā tu tat viśeṣabubhutsāyām abhidhīyate svam asya rūpaṃ brāhmam apahatapāpmatvādi",
  "GSP33brssbh4u:1326_1": "satyasaṃkalpatva avasānaṃ tathā sarvajñatvaṃ sarveśvaratvaṃ ca tena svarūpeṇa abhiniṣpadyata",
  "GSP33brssbh4u:1326_2": "iti jaiminiḥ ācāryo manyate /",
  "GSP33brssbh4u:1327": "kutaḥ - upanyāsādibhyaḥ tathātva avagamāt /",
  "GSP33brssbh4u:1328": "tathā hi - 'ya ātmāpahatapāpmā' (chā. 8.7.1)",
  "GSP33brssbh4u:1329": "ityādinā 'satyakāmaḥ satyasaṃkalpaḥ' (chā. 8.7.1)",
  "GSP33brssbh4u:1330": "iti evam antena upanyāsena evam ātmakatām ātmano bodhayati /",
  "GSP33brssbh4u:1331": "tathā 'sa tatra paryeti jakṣankrīḍanramamāṇaḥ' (chā. 8.12.3) iti aiśvaryarūpam āvedayati /",
  "GSP33brssbh4u:1332": "'tasya sarveṣu lokeṣu kāmacāro bhavati' (chā. 7.25.2) iti ca /",
  "GSP33brssbh4u:1333": "'sarvajñaḥ sarveśvaraḥ' ityādi vyapadeśāḥ ca evam upapannā bhaviṣyanti iti // 5 //",
  "GSP33brssbh4u:1334": "____________________________________________________________________________________________",
  "GSP33brssbh4u:1335": "cititanmātreṇa tadātmakatvād ity auḍulomiḥ | BBs_4,4.6 |",
  "GSP33brssbh4u:1336": "yadyapi apahapāpmatvādayobhedena eva dharmā nirdiśyante tathā api śabdavikalpajā eva ete /",
  "GSP33brssbh4u:1337": "pāpmādinivṛttimātraṃ hi tatra gamyate /",
  "GSP33brssbh4u:1338": "caitanyameva tu asya ātmanaḥ svarūpam iti tanmātreṇa svarūpeṇa abhiniṣpattiḥ yuktā /",
  "GSP33brssbh4u:1339": "tathā ca śrutiḥ - 'evaṃ vā are 'yamātmānantaro 'bāhyaḥ kṛtsnaḥ prajñānaghana eva' (bṛ. 4.5.13)",
  "GSP33brssbh4u:1340": "iti evañjātīyakā anugṛhītā bhaviṣyati /",
  "GSP33brssbh4u:1341": "satyakāmatvādayaḥ tu yadi api vastusvarūpeṇa eva dharmā ucyante satyāḥ kāmā asya iti /",
  "GSP33brssbh4u:1342": "tathā api upādhisaṃbandha adhīnatvāt teṣāṃ na caitanyavat svarūpasaṃbhavaḥ /",
  "GSP33brssbh4u:1343": "aneka ākāratvapratiṣedāt /",
  "GSP33brssbh4u:1344": "pratiṣiddhaṃ hi brahmaṇaḥ aneka ākāratvam 'na sthānato 'pi parasyobhayaliṅgam' (bra.sū, 3.2.11) ityatra /",
  "GSP33brssbh4u:1345": "ata eva ca jakṣaṇādi saṃkīrtanam api duḥkha abhāvamātra abhiprāyaṃ stutyartham ātmaratiḥ ityādivat /",
  "GSP33brssbh4u:1346": "na hi mukhyāni eva ratikrīḍāmithunāni ātmani śakyante varṇayituṃ dvitīya viṣayatvāt teṣām /",
  "GSP33brssbh4u:1347": "tasmāt nirasta aśeṣaprapañcena prasannena avyapadeśyena bodhātmanā abhiniṣpadyata iti auḍulomiḥ ācāryo manyate // 6 //",
  "GSP33brssbh4u:1348": "____________________________________________________________________________________________",
  "GSP33brssbh4u:1349": "evam apy upanyāsāt pūrvabhāvād avirodhaṃ bādarāyaṇaḥ | BBs_4,4.7 |",
  "GSP33brssbh4u:1350_0": "evam api pāramārthika caitanyamātrasvarūpa abhyupagame api vyavahāra apekṣayā pūrvasya",
  "GSP33brssbh4u:1350_1": "api upanyāsādibhyaḥ avagatasya brāhmasya aiśvaryarūpasya apratyayākhyānāt avirodhaṃ",
  "GSP33brssbh4u:1350_2": "bādarāyaṇa ācāryo manyate //7 //",
  "GSP33brssbh4u:1351": "____________________________________________________________________________________________",
  "GSP33brssbh4u:1352": "4 saṃkalpa adhikaraṇam / sū. 8-9",
  "GSP33brssbh4u:1353": "saṃkalpād eva tu tacchruteḥ | BBs_4,4.8 |",
  "GSP33brssbh4u:1354": "hārdavidyāyāṃ śrūyate - 'sa yadi pitṛlokakāmo bhavati saṃkalpādevāsya pitaraḥ samuttiṣṭhanti' (chā. 8.2.1) ityādi /",
  "GSP33brssbh4u:1355": "tatra saṃśayaḥ kiṃ saṃkalpa eva kevalaḥ pitrādisamutthāne hetuḥ uta nimittāntara sahita iti /",
  "GSP33brssbh4u:1356": "tatra sati api saṃkalpādeva iti śravaṇe lokavat nimittāntara apekṣatā yuktā /",
  "GSP33brssbh4u:1357": "yathā loke asmadādīnāṃ saṃkalpāt gamanādibhyaḥ ca hetubhyaḥ pitrādi saṃpattiḥ bhavati evaṃ muktasya api syāt /",
  "GSP33brssbh4u:1358": "evaṃ dṛṣṭaviparītaṃ na kalpitaṃ bhaviṣyati /",
  "GSP33brssbh4u:1359": "saṃkalpādeva iti tu rājña iva saṃkalpitārthasiddhikarīṃ sādhanāntarasāmagrīṃ sulabhām apekṣya ucyate /",
  "GSP33brssbh4u:1360": "na ca saṃkalpamātrasam utthānāḥ pitrādayo manorathāvijṛmbhitavat calatvāt puṣkalaṃ bhogaṃ samarpayituṃ paryāptāḥ syuḥ iti /",
  "GSP33brssbh4u:1361": "evaṃ prāpte brūmaḥ saṃkalpādeva tu kevalāt pitrādisamutthānam iti /",
  "GSP33brssbh4u:1362": "kutaḥ - tat śruteḥ /",
  "GSP33brssbh4u:1363": "'saṃkalpādevāsya pitaraḥ samuttiṣṭhanti' (chā. 8.2.1)",
  "GSP33brssbh4u:1364": "ityādikā hi śrutiḥ nimittāntara apekṣāyāṃ pīḍyeta /",
  "GSP33brssbh4u:1365": "nimittāntaram api tu yadi saṃkalpa anuvidhāyi eva syāt bhavatu na tu prayatnāntarasaṃpādyaṃ nimittāntaram iti iṣyate /",
  "GSP33brssbh4u:1366": "prāk tat saṃpatteḥ vandhyasaṃkalpatva prasaṅgāt /",
  "GSP33brssbh4u:1367": "na ca śruti avagamye arthe lokavat iti sāmānyato dṛṣṭaṃ kramate /",
  "GSP33brssbh4u:1368": "saṃkalpabalāt eva ca eṣāṃ yāvat prayojanaṃ sthairya upapattiḥ. prākṛtasaṃkalpavilakṣaṇatvāt muktasaṃkalpasya // 8 //",
  "GSP33brssbh4u:1369": "____________________________________________________________________________________________",
  "GSP33brssbh4u:1370": "ata eva cānanyādhipatiḥ | BBs_4,4.9 |",
  "GSP33brssbh4u:1371": "ata eva ca avandhyasaṃkalpatvāt ananya adhipatiḥ vidvān bhavati na asya anyaḥ adhipatiḥ bhavati ityarthaḥ /",
  "GSP33brssbh4u:1372": "na hi prākṛto api saṃkalpayan anyasvāmikatvam ātmanaḥ satyāṃ gatau saṃkalpayati /",
  "GSP33brssbh4u:1373": "śrutiḥ ca etat darśayati - 'atha ya ihātmānamanuvidya vrajantyeśca satyānkāmāṃsteṣāṃ sarveṣu lokeṣu kāmacāro bhavati' (chā. 8.1.6) iti // 9 //",
  "GSP33brssbh4u:1374": "____________________________________________________________________________________________",
  "GSP33brssbh4u:1375": "abhāva adhikaraṇam / sū. 10-14",
  "GSP33brssbh4u:1376": "abhāvaṃ bādarir āha hy evam | BBs_4,4.10 |",
  "GSP33brssbh4u:1377": "'saṃkalpādevāsya pitaraḥ samuttiṣṭhanti' (chā. 8.2.1)",
  "GSP33brssbh4u:1378": "ityādi śruteḥ manaḥ tāvat saṃkalpasādhanaṃ siddham /",
  "GSP33brssbh4u:1379": "śarīra indriyāṇi punaḥ prāpta aiśvaryasya viduṣaḥ santi na vā santi iti samīkṣyate /",
  "GSP33brssbh4u:1380": "tatra bādariḥ tāvat ācāryaḥ śarīrasya indriyāṇāṃ ca abhāvaṃ mahīyamānasya viduṣo manyate /",
  "GSP33brssbh4u:1381": "kasmāt /",
  "GSP33brssbh4u:1382": "evaṃ hi āha āmnāyaḥ 'manasaitānkāmānpaśyanramate' (chā. 8.12.5)",
  "GSP33brssbh4u:1383": "'ya ete brahmaloke' (chā. 8.13.1) iti /",
  "GSP33brssbh4u:1384": "yadi manasā śarīra indriyāṇāṃ mokṣe // 10 //",
  "GSP33brssbh4u:1385": "____________________________________________________________________________________________",
  "GSP33brssbh4u:1386": "bhāvaṃ jaiminir vikalpāmananāt | BBs_4,4.11 |",
  "GSP33brssbh4u:1387": "jaiminiḥ tu ācāryo manovat śarīrasya api sendriyasya bhāvaṃ muktaṃ prati manyate /",
  "GSP33brssbh4u:1388": "yataḥ 'sa ekadhā bhavati tridhā bhavati'(chā. 7.23.2) ityādinā anekadhā abhāvavikalpam āmananti /",
  "GSP33brssbh4u:1389": "na hi anekavidhatā vinā śarīrabhedena āñjasī syāt /",
  "GSP33brssbh4u:1390_0": "yadi api nirguṇāyāṃ bhūmavidyāyām ayam anekadhā abhāvavikalpaḥ paṭhyate tathā api",
  "GSP33brssbh4u:1390_1": "vidyamānameva idaṃ saguṇāvasthāyām aiśvaryaṃ bhūmavidyā stutaye saṃkīrtyata iti ataḥ",
  "GSP33brssbh4u:1390_2": "saguṇavidyāphalabhāvena upatiṣṭhata iti // 11 //",
  "GSP33brssbh4u:1391": "____________________________________________________________________________________________",
  "GSP33brssbh4u:1392": "ucyate -",
  "GSP33brssbh4u:1393": "dvādaśāhavad ubhayavidhaṃ bādarāyaṇo 'taḥ | BBs_4,4.12 |",
  "GSP33brssbh4u:1394": "bādarāyaṇaḥ punaḥ ācāryaḥ ata eva ubhayaliṅgaśrutidarśanāt ubhayavidhatvaṃ sādhu manyate yadā saśarīratāṃ saṃkalpayati tadā saśarīro bhavati yadā tu aśarīratāṃ tadā aśarīra iti /",
  "GSP33brssbh4u:1395": "satyasaṃkalpatvāt /",
  "GSP33brssbh4u:1396": "saṃkalpa vaicitryāt ca /",
  "GSP33brssbh4u:1397": "dvādaśa ahavat /",
  "GSP33brssbh4u:1398": "yathā dvādaśa ahaḥsatram ahīnaḥ ca bhavati /",
  "GSP33brssbh4u:1399": "ubhayaliṅga śrutidarśanāt evam idam api iti // 12 //",
  "GSP33brssbh4u:1400": "____________________________________________________________________________________________",
  "GSP33brssbh4u:1401": "tanvabhāve sandhyavad upapatteḥ | BBs_4,4.13 |",
  "GSP33brssbh4u:1402_0": "yadā tanoḥ sendriyasya śarīrasya abhāvaḥ tadā yathā saṃdhye sthāne śarīra indriyaviṣayeṣu",
  "GSP33brssbh4u:1402_1": "avidyamāneṣu api upalabdhimātrā eva pitrādikāmā bhavati evaṃ mokṣe api syuḥ evaṃ",
  "GSP33brssbh4u:1402_2": "hi etat upapadyate // 13 //",
  "GSP33brssbh4u:1403": "____________________________________________________________________________________________",
  "GSP33brssbh4u:1404": "bhāve jāgradvat | BBs_4,4.14 |",
  "GSP33brssbh4u:1405": "bhāve punaḥ tanoḥ yathā jāgarite vidyamānā eva pitrādikāmā bhavanti evaṃ muktasya api upapadyate // 14 //",
  "GSP33brssbh4u:1406": "____________________________________________________________________________________________",
  "GSP33brssbh4u:1407": "6 pradīpa adhikaraṇam / sū. 15-16",
  "GSP33brssbh4u:1408": "pradīpavadāveśas tathā hi darśayati | BBs_4,4.15 |",
  "GSP33brssbh4u:1409": "bhāvaṃ 'jaiminirvikalpāmananāt' ( bra.sū. 4.4.11) iti atra saśarīratvaṃ muktasya uktam /",
  "GSP33brssbh4u:1410": "tatra tridhābhāvādiṣu anekaśarīrasarge kiṃ nirātmakāni śarīrāṇi dāruyantrāṇi iva sṛjyante kiṃ vā sātmakāni asmadādi śarīravat iti bhavati vīkṣā /",
  "GSP33brssbh4u:1411": "tatra ca ātma manasoḥ bheda anupapatteḥ ekena śarīreṇa yogāt itarāṇi śarīrāṇi nirātmakāni iti /",
  "GSP33brssbh4u:1412": "evaṃ prāpte pratipadyate - pradīpavat āveśa iti /",
  "GSP33brssbh4u:1413": "yathā pradīpa ekaḥ anekapradīpabhāvam āpadyate vikāraśaktiyogāt /",
  "GSP33brssbh4u:1414": "evam ekaḥ api san vidvāna aiśvaryayogāt anekabhāvam āpadya sarvāṇi śarīrāṇi āviśati /",
  "GSP33brssbh4u:1415": "kutaḥ,",
  "GSP33brssbh4u:1416": "tathā hi darśayati śāstram ekasya anekabhāvam - 'sa ekadhā bhavati tridhā bhavati pañcadhā saptadhā navadhā' (chā. 7.26.2) ityādi /",
  "GSP33brssbh4u:1417": "na etat dāruyantra upamā abhyupagame avakalpate na api jīvāntarāveśe /",
  "GSP33brssbh4u:1418": "na ca nirātmakānāṃ śarīrāṇāṃ pravṛttiḥ saṃbhavati /",
  "GSP33brssbh4u:1419": "yat tu ātma manasoḥ bheda anupapatteḥ anekaśarīrayoga asaṃbhava iti /",
  "GSP33brssbh4u:1420": "na eṣa doṣaḥ /",
  "GSP33brssbh4u:1421": "ekamanonuvartini samanaskāni eva aparāṇi śarīrāṇi satyasaṃkalpatvāt srakṣyati /",
  "GSP33brssbh4u:1422": "sṛṣṭeṣu ca teṣu upādhibhedāt ātmanaḥ api bhedena adhiṣṭhātṛtvaṃ yokṣyate /",
  "GSP33brssbh4u:1423": "eṣa eva ca yogaśāstreṣu yoginām anekaśarīraprayogakriyā // 15 //",
  "GSP33brssbh4u:1424": "____________________________________________________________________________________________",
  "GSP33brssbh4u:1425": "kathaṃ punaḥ muktasya anekaśarīra āveśādilakṣaṇam aiśvaryam abhyupagamyate yāvatā 'tatkena kaṃ vijānīyāt' (bṛ. 4.5.15)",
  "GSP33brssbh4u:1426": "'na tu taddvitīyamasti tato 'nyadvibhaktaṃ yadvijānīyāt' (bṛ. 4.3.30)",
  "GSP33brssbh4u:1427": "'salila eko draṣṭādvaito bhavati' (bṛ. 4.3.32)",
  "GSP33brssbh4u:1428": "iti ca evañjātīyakā śrutiḥ viśeṣavijñānaṃ vārayati ityata uttaraṃ paṭhati -",
  "GSP33brssbh4u:1429": "svāpyayasaṃpatyor anyatarāpekṣam āviṣkṛtaṃ hi | BBs_4,4.16 |",
  "GSP33brssbh4u:1430": "svāpyayaḥ suṣuptam 'svamapīto bhavati tasmādenaṃ svapitītyācakṣate' (chā. 6.8.1) iti śruteḥ /",
  "GSP33brssbh4u:1431": "saṃpattiḥ kaivalyam, 'brahmaiva sanbrahmāpyeti' (bṛ. 4.4.6) iti śruteḥ /",
  "GSP33brssbh4u:1432": "tayoḥ anyatarām avasthām apekṣya etat viśeṣasaṃjñābhāva vacanam /",
  "GSP33brssbh4u:1433": "kvacit suṣupta avasthām apekṣya ucyate kvacit kaivalya avasthām /",
  "GSP33brssbh4u:1434": "katham avagamyate yataḥ tatra eva etat adhikāravaśāt āviṣkṛtam 'etebhyo bhūtebhyaḥ samutthāya tānyevānu vinaśyati na pretya saṃjñāstīti' (bṛ. 2.4.14)",
  "GSP33brssbh4u:1435": "'yatra tvasya sarvamātmaivābhūt' (bṛ. 2.4.14)",
  "GSP33brssbh4u:1436": "'yatra supto na kañcana kāmaṃ kāmayate na kañcana svapnaṃ paśyati' (bṛ. 4.3.19, māṇḍū. 5)",
  "GSP33brssbh4u:1437": "ityādi śrutibhyaḥ /",
  "GSP33brssbh4u:1438": "saguṇavidyāvipāka avasthānaṃ tu etat svargādivat avasthāntaraṃ yatra etat aiśvaryam upavarṇyate /",
  "GSP33brssbh4u:1439": "tasmāt adoṣaḥ // 16 //",
  "GSP33brssbh4u:1440": "____________________________________________________________________________________________",
  "GSP33brssbh4u:1441": "7 jagat vyāpāra adhikaraṇam / sū. 17-22",
  "GSP33brssbh4u:1442": "jagadvyāpāravarjaṃ prakaraṇād asaṃnihitatvāc ca | BBs_4,4.17 |",
  "GSP33brssbh4u:1443": "ye saguṇabrahma upāsanāt saha eva manasā īśvarasāyujyaṃ vrajanti kiṃ teṣāṃ niravagraham aiśvaryaṃ bhavati āhosvit sāvagraham iti saṃśayaḥ /",
  "GSP33brssbh4u:1444": "kiṃ tāvat prāptam /",
  "GSP33brssbh4u:1445": "niraṅ kuśameva eṣām aiśvaryaṃ bhavitum arhati 'āpnoti svārājyam' (tai. 1.6.2)",
  "GSP33brssbh4u:1446": "'sarve 'smai devā balimāvahanti' (tai. 1.5.3)",
  "GSP33brssbh4u:1447": "'teṣāṃ sarveṣu lokeṣu kāmacāro bhavati' (chā. 7.25.2, 8.1.6)",
  "GSP33brssbh4u:1448": "ityādi śrutibhya iti /",
  "GSP33brssbh4u:1449": "evaṃ prāpte paṭhati - jagat vyāpāravarjam iti /",
  "GSP33brssbh4u:1450": "jagat utpattyādi vyāpāraṃ varjayitvā anyat aṇimādi ātmakam aiśvaryaṃ muktānāṃ bhavitum arhati jagat vyāpāraḥ tu nityasiddhasya eva īśvarasya /",
  "GSP33brssbh4u:1451": "kutaḥ - tasya tatra prakṛtatvāt asaṃnihitatvāt ca itareṣām /",
  "GSP33brssbh4u:1452": "para eva hi īśvaro jagat vyāpāre adhikṛtaḥ /",
  "GSP33brssbh4u:1453": "tam eva prakṛtya utpattyādi upadeśāt /",
  "GSP33brssbh4u:1454": "nityaśabdanibandhanatvāt ca /",
  "GSP33brssbh4u:1455": "tat anveṣaṇavijijñāsanapūrvakaṃ tu itareṣām aṇimādi aiśvaryaṃ śrūyate /",
  "GSP33brssbh4u:1456": "tena asaṃnihitāḥ te jagat vyāpāre /",
  "GSP33brssbh4u:1457": "samanaskatvāt eva ca eteṣām anaikamatye kasyacit sthiti abhiprāyaḥ kasyacit saṃhāra abhiprāya iti evaṃ virodhaḥ api kadācit syāt /",
  "GSP33brssbh4u:1458": "atha kasyacit saṃkalpam anvayasya saṃkalpa iti avirodhaḥ samarthyeta tataḥ parameśvara ākūtatantratvam eva itareṣām iti vyavatiṣṭhate // 17 //",
  "GSP33brssbh4u:1459": "____________________________________________________________________________________________",
  "GSP33brssbh4u:1460": "pratyakṣopadeśād iti cen nādhikārikamaṇḍalasthokteḥ | BBs_4,4.18 |",
  "GSP33brssbh4u:1461": "atha yat uktam 'āpnoti svārājyam' (tai. 1.6.2)",
  "GSP33brssbh4u:1462": "ityādi pratyakṣa upadeśāt niravagraham aiśvaryaṃ viduṣāṃ nyāyyam iti tatparihartavyam /",
  "GSP33brssbh4u:1463": "atra ucyate /",
  "GSP33brssbh4u:1464": "na ayaṃ doṣaḥ /",
  "GSP33brssbh4u:1465": "ādhikārikamaṇḍalastha ukteḥ /",
  "GSP33brssbh4u:1466": "ādhikāriko yaḥ savitṛmaṇḍalādiṣu viśeṣa āyataneṣu avasthitaḥ para īśvaraḥ tadāyatta eva iyaṃ svārājyaprāptiḥ ucyate /",
  "GSP33brssbh4u:1467": "yatkāraṇam anantaram 'āpnoti manasaspatim' (tai. 1.6.2) ityāha /",
  "GSP33brssbh4u:1468": "yo hi sarvamanasāṃ patiḥ pūrvasiddha īśvaraḥ taṃ prāpnoti iti etat uktaṃ bhavati /",
  "GSP33brssbh4u:1469": "tat anusāreṇa eva ca anantaram 'vākpatiścakṣuṣpatiḥ śrotrapatirvijñānapatiśca bhavati' (tai. 1.6.2) ityāha /",
  "GSP33brssbh4u:1470": "evam anyatra api yathāsaṃbhavaṃ nityasiddha īśvara āyattam eva itareṣām aiśvaryaṃ yojayitavyam // 18 //",
  "GSP33brssbh4u:1471": "____________________________________________________________________________________________",
  "GSP33brssbh4u:1472": "vikārāvarti ca tathā hi sthitim āha | BBs_4,4.19 |",
  "GSP33brssbh4u:1473": "vikārāvartyapi ca nityamuktaṃ pārameśvaraṃ rūpaṃ na kevalaṃ vikāramātragocaraṃ savitṛmaṇḍalādi adhiṣṭhānam /",
  "GSP33brssbh4u:1474": "tathā hi asya dvirūpāṃ sthitim āha āmnāyaḥ 'tāvānasya mahimā tato jyāyāṃśca puruṣaḥ /",
  "GSP33brssbh4u:1475": "pādo 'sya sarvā bhūtāni, tripādasyāmṛtaṃ divi' (chā. 3.12.6) iti evamādiḥ /",
  "GSP33brssbh4u:1476": "na ca tat nirvikāraṃ rūpam itara ālambanāḥ prāpnuvanti iti śakyaṃ vaktum atatkratutvāt teṣām /",
  "GSP33brssbh4u:1477_0": "ataḥ ca yathā eva dvirūpe parameśvare nirguṇaṃ rūpam anavāpya saguṇa eva avatiṣṭhanta",
  "GSP33brssbh4u:1477_1": "evaṃ saguṇaḥ api niravagraham aiśvaryam anavāpya sāvagraha eva avatiṣṭhanta iti draṣṭavyam // 19 //",
  "GSP33brssbh4u:1478": "____________________________________________________________________________________________",
  "GSP33brssbh4u:1479": "darśayataś caivaṃ pratyakṣānumāne | BBs_4,4.20 |",
  "GSP33brssbh4u:1480": "darśayataḥ ca vikāra āvartitvaṃ parasya jyotiṣaḥ śruti smṛtī /",
  "GSP33brssbh4u:1481": "'na tatra sūryo bhāti na candratārakaṃ nemā vidyuto bhānti kuto 'yamagniḥ' (kaṭha. 5.15,",
  "GSP33brssbh4u:1482": "śvetā. 6.14,",
  "GSP33brssbh4u:1483": "muṇḍa. 2.2.10) iti /",
  "GSP33brssbh4u:1484": "'na tadbhāsayate sūryo na śaśāṅ ko na pāvakaḥ' (gī. 15.6) iti ca /",
  "GSP33brssbh4u:1485": "tat evaṃ vikāra āvartitvaṃ parasya jyotiṣaḥ prasiddham iti abhiprāyaḥ // 20 //",
  "GSP33brssbh4u:1486": "____________________________________________________________________________________________",
  "GSP33brssbh4u:1487": "bhogamātrasāmyaliṅgāc ca | BBs_4,4.21 |",
  "GSP33brssbh4u:1488_0": "itaḥ ca na niraṅ kuśaṃ vikāra ālambanānām aiśvaryaṃ yasmāt bhogamātram eva eṣām anādisiddhena",
  "GSP33brssbh4u:1488_1": "īśvareṇa samānam iti śrūyate - 'tamāhāpo vai khalu mīyante loko 'sau' iti 'sa yathaitāṃ",
  "GSP33brssbh4u:1488_2": "devatāṃ sarvāṇi bhūtānyavantyevaṃ haivaṃvidaṃ sarvāṇi bhūtānyavanti teno etasyai",
  "GSP33brssbh4u:1488_3": "devatāyai sāyujyaṃ salokatāṃ jayati'(bṛ. 1.5.23)",
  "GSP33brssbh4u:1489": "ityādibhedavyapadeśaliṅgebhyaḥ // 21 //",
  "GSP33brssbh4u:1490": "____________________________________________________________________________________________",
  "GSP33brssbh4u:1491": "nanu evaṃ sati sātiśayatvāt antavattvam aiśvaryasya syāt tataḥ ca eṣām āvṛttiḥ prasajyeta ityata uttaraṃ bhagavān bādarāyaṇa ācāryaḥ paṭhati -",
  "GSP33brssbh4u:1492": "anāvṛttiḥ śabdād anāvṛttiḥ śabdāt | BBs_4,4.22 |",
  "GSP33brssbh4u:1493_0": "nāḍīraśmisamanvitena arcirādiparvaṇā devayānena pathā ye brahmalokaṃ śāstroktaviśeṣaṇaṃ",
  "GSP33brssbh4u:1493_1": "gacchanti yasminnaraśca ha vai ṇyaścārṇavau brahmaloke tṛtīyasyāmito divi yasminnaśvatthaḥ",
  "GSP33brssbh4u:1493_2": "somasavano yasminnaparājitā pūrbrahmaṇo yasmiṃśca prabhuvimitaṃ hiraṇmayaṃ veśma",
  "GSP33brssbh4u:1493_3": "yaścānekadhā mantrārthavādādipradeśeṣu prapañcyate te taṃ prāpya na candralokādivabhuktabhogā āvartante /",
  "GSP33brssbh4u:1494": "kutaḥ /",
  "GSP33brssbh4u:1495": "'tayordhvamāyannamṛtatvameti' (chā. 8.6.6, kaṭha. 6.16)",
  "GSP33brssbh4u:1496": "'teṣāṃ na punarāvṛttiḥ' (bṛ. 6.2.15)",
  "GSP33brssbh4u:1497": "'brahmalokamabhisaṃpadyate' (chā. 8.15.1)",
  "GSP33brssbh4u:1498": "'na ca punarāvartate' (chā. 8.15.1)",
  "GSP33brssbh4u:1499": "ityādi śabdebhyaḥ /",
  "GSP33brssbh4u:1500": "antavattve api tu aiśvaryasya yathā anāvṛttiḥ tathā varṇitam 'kāryātyaye tadadhyakṣeṇa sahātaḥparam' (bra.sū. 4.3.10) ityatra /",
  "GSP33brssbh4u:1501_0": "samyak darśanavidhvasta tamasāṃ tu nityasiddhanirvāṇaparāyaṇānāṃ siddha eva anāvṛttiḥ",
  "GSP33brssbh4u:1501_1": "tadāśrayaṇena eva hi nityasiddhanirvāṇaparāyaṇānāṃ siddhā eva anāvṛttiḥ tadāśrayaṇena",
  "GSP33brssbh4u:1501_2": "eva hi saguṇaśaraṇānām api anāvṛttisiddhiḥ iti /",
  "GSP33brssbh4u:1502": "anāvṛttiḥ śabdāt anāvṛttiḥ śabdāt iti sūtra abhyāsaḥ śāstraparisamāptiṃ dyotayati // 22 //",
  "GSP33brssbh4u:1503": "____________________________________________________________________________________________",
  "GSP33brssbh4u:1504": "iti śrīmacchārīrakamīmāṃsābhāṣye śrīmatparamahaṃsaparivrājakācāryaśrīmadgovindabhagavatpūjyapādaśiṣyaśrīmacchaṅkarabhagavatpūjyapādakṛtau caturthādhyāyasya caturthaḥ pādaḥ // 4 //",
  "GSP33brssbh4u:1505": "samāptamidaṃ brahmasūtraśāṅ karabhāṣyam //"
}