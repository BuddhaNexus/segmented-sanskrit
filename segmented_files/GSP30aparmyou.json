{
  "GSP30aparmyou:0": "oṃ namaścidātmaparamārthavapuṣe //",
  "GSP30aparmyou:1": "atha",
  "GSP30aparmyou:2": "paramārthasāraḥ",
  "GSP30aparmyou:3": "śrīmanmahāmāheśvarācāryavaryaśrīmadabhinavaguptācāryaviracitaḥ /",
  "GSP30aparmyou:4": "śrīmadyogarājācāryakṛtavivṛtyupetaḥ /",
  "GSP30aparmyou:5": "cidghano 'pi jaganmūrtyā śyāno yaḥ sa jayatyajaḥ /",
  "GSP30aparmyou:6": "svātmapracchādanakrīḍāvidagdhaḥ parameśvaraḥ // 1 //",
  "GSP30aparmyou:7": "yo 'yaṃ vyadhāyi guruṇā yuktyā paramārthasārasaṃkṣepaḥ /",
  "GSP30aparmyou:8": "vivṛtiṃ karomi laghvīmasminvidvajjanārthito yogaḥ // 2 //",
  "GSP30aparmyou:9_0": "iha śivādvayaśāsane dehādipramātṛtāprādhānyasvasaṃkalpasamutthaśaṅkātaṅkālasyasaṃśayādirūpavighnaughaprasarapradhvaṃsapūrvikāṃ",
  "GSP30aparmyou:9_1": "śāstraniṣpattiṃ manyamānaḥ parimitapramātṛtādhaspadīkāreṇa cidānandaikaghanasvātmadevatāsamāveśaśālinīṃ",
  "GSP30aparmyou:9_2": "samastaśāstrārthasaṃkṣepagarbhāṃ prathamatastāvatparameśvarapravaṇatāṃ parāmṛśati /",
  "GSP30aparmyou:10": "paraṃ parasthaṃ gahanādanādimekaṃ niviṣṭaṃ bahudhā guhāsu /",
  "GSP30aparmyou:11": "sarvālayaṃ sarvacarācarasthaṃ tvāmeva śaṃbhuṃ śaraṇaṃ prapadye // 1 //",
  "GSP30aparmyou:12_0": "tvām sarvapramātṛsphurattāsāraṃ svātmadevatārūpameva śaṃbhum anuttaraśreyaḥsvabhāvaṃ",
  "GSP30aparmyou:12_1": "sattātmakam śaraṇam trātāraṃ tvatsamāveśasamāpattaye saṃśraye / evakāraḥ śaṃbhuṃ",
  "GSP30aparmyou:12_2": "svātmadevatākārameva prapadye na punarmāyāntaścāriṇaṃ kañcidbhinnaṃ devamityanyayogaṃ",
  "GSP30aparmyou:12_3": "vyavacchinatti / anyacca kiṃbhūtam param pūrṇaṃ cidānandecchājñānakriyāśaktinirbharamanuttarasvarūpaṃ",
  "GSP30aparmyou:12_4": "tathā parasthaṃ gahanāt iti gahanānmāyābhidhānāttattvātparasminpūrṇa eva śivādividyātattvaparyante",
  "GSP30aparmyou:12_5": "śuddhādhvani svarūpe tiṣṭhantaṃ na punastattadavasthāvaicitryeṇāpi sphuratastataḥ",
  "GSP30aparmyou:12_6": "parasmātpūrṇātsvarūpāttasya pracyāvo bhavati / yaduktam",
  "GSP30aparmyou:13": "jāgradādivibhede 'pi tadabhinne prasarpati /",
  "GSP30aparmyou:14": "nivartate nijānnaiva svarūpādupalabdhṛtaḥ //",
  "GSP30aparmyou:15_0": "iti spandaśāstre / anādim purāṇaṃ sarvapratītīnāmanubhavitṛtayā pramātṛtvenādisiddhatvāt",
  "GSP30aparmyou:15_1": "ekam ityasāhāyaṃ cidaikyena sphuraṇādbhedasyānupapatteḥ / tathā niviṣṭam ityādi /",
  "GSP30aparmyou:15_2": "evañjātīyakamapi svasvātantryeṇa bahudhā nānāprakārairbhedaiḥ guhāsu rudrakṣetrajñarūpāsu",
  "GSP30aparmyou:15_3": "hṛdguhāsvantarāviṣṭaṃ caitanyarūpo 'pi svayaṃ jaḍājaḍātmatāmābhāsya naṭavannānāpramātṛtayā",
  "GSP30aparmyou:15_4": "sthita iti yāvat / ata eva sarvālayam iti sarvasya rudrakṣetrajñādipramātṛprameyarūpasya",
  "GSP30aparmyou:15_5": "jagataḥ ālayam viśrāntisthānaṃ / sarvamidaṃ kila pūrṇapramātari sthitaṃ sadgrāhyagrāhakayugalakāpekṣayonmagnamiva",
  "GSP30aparmyou:15_6": "bhedena prakāśamānaṃ nānārupairvyapadiśyate 'nyathaitasyaprakāśādbhinnasya sattaiva",
  "GSP30aparmyou:15_7": "na syātkuta idaṃ viśvamiti sarvanāmapratyavamarśaḥ / naitāvatā bhagavataḥ samuttīrṇaṃ",
  "GSP30aparmyou:15_8": "svarūpamityāha sarvacarācarastham iti / sarvamidaṃ yajjaḍājaḍasvabhāvaṃ viśvaṃ tadrūpatayā tiṣṭhantaṃ",
  "GSP30aparmyou:16": "kartāsi sarvasya yataḥ svayaṃ vai vibho tataḥ sarvamidaṃ tvameva /",
  "GSP30aparmyou:17": "iti nyāyena hi vyatiriktasyānyasyāprakāśamānasya kāryatvānupapatteḥ /",
  "GSP30aparmyou:18": "bhoktaiva bhogyabhāvena sadā sarvatra saṃsthitaḥ /",
  "GSP30aparmyou:19_0": "iti bhagavāneva tathā tathā cakāstīti / evaṃvidhaṃ tvāmanuttaraṃ sarvasya svātmadevatāsvarūpaṃ",
  "GSP30aparmyou:19_1": "parāhantācamatkārasāramapi gṛhītanānātvamatha cātyantākhaṇḍitasvasvātantryaparamādvayaprakāśasvabhāvaṃ",
  "GSP30aparmyou:19_2": "bhagavantaṃ śaṃbhum prapadye śarīrādikṛtrimāhaṅkāraguṇīkāreṇaitādṛśaṃ tvāmeva svātmānaṃ",
  "GSP30aparmyou:19_3": "parāhantācamatkārasvarūpaṃ samāviśāmīti yāvat / anena grahaṇakavākyena paramopādeyāṃ",
  "GSP30aparmyou:19_4": "svasvabhāvasamāveśamayīṃ daśāmupadiśatā guruṇā vakṣyamāṇaheyopādeyatayā sakalagranthārthopakṣepaḥ kṛtaḥ // 1 //",
  "GSP30aparmyou:20": "evaṃ prakaraṇatātparyamadvayasvarūpaṃ stutidvāreṇa pratipādyedānīṃ śāstrāvatāramabhidadhatsaṃbandhābhidheyādikaṃ granthakṛdāryādvayenāha",
  "GSP30aparmyou:21": "garbhādhivāsapūrvakamaraṇāntakaduḥkhacakravibhrāntaḥ /",
  "GSP30aparmyou:22": "ādhāraṃ bhagavantaṃ śiṣyaḥ papraccha paramārtham // 2 //",
  "GSP30aparmyou:23": "ādhārakārikābhistaṃ gururabhibhāṣate sma tatsāram /",
  "GSP30aparmyou:24": "kathayatyabhinavaguptaḥ śivaśāsanadṛṣṭiyogena // 3 //",
  "GSP30aparmyou:25_0": "kaścidbhagavatprasādātsamutpannavairāgyaḥ saṃsārādviratamatirguroḥ śāsanīyo 'smīti",
  "GSP30aparmyou:25_1": "matvā sadgurum ādhāraṃ bhagavantam śeṣākhyaṃ muniṃ samyagārādhya paramārthopadeśasvarūpaṃ",
  "GSP30aparmyou:25_2": "pṛṣṭavān / tadā tadyogyatāparipākasvarūpapariśīlanakrameṇa tam śiṣyaṃ vigalitāntaḥkaraṇaṃ",
  "GSP30aparmyou:25_3": "matvā so 'pyanantanātho niḥśeṣaśāstropadeśajñaḥ paramārthasāranāmnā ādhārakārikābhiḥ",
  "GSP30aparmyou:25_4": "ityaparābhidhānagranthena sāṃkhyanayoktopadeśānusāreṇa prakṛtipuruṣavivekajñānātparabrahmāvāptirityevametaṃ",
  "GSP30aparmyou:25_5": "śiṣyaṃ proktavān / sa eva brahmopadeśaḥ paramādvayasvarūpasvasvātantryadṛṣṭyā pratipāditaḥ",
  "GSP30aparmyou:25_6": "sanyuktiyukto bhavatīti matvā sarvaṃ janamanugrahītuṃ paramādvayaśaivanayayuktyā",
  "GSP30aparmyou:25_7": "gururabhinavena alaukikena ciccamatkārasphāreṇa guptaḥ guhyaḥ sarahasya iti / so",
  "GSP30aparmyou:25_8": "'yaṃ puṇyanāmākṣarāvaliḥ tatsāram tasya paramārthopadeśasya yatsāraṃ dadhno navanītamivopādeyaṃ",
  "GSP30aparmyou:25_9": "parānugrahapravṛttaḥ sanpratipādayatīti / evaṃ saṃbandhābhidheyābhidhānaprayojanādaya",
  "GSP30aparmyou:25_10": "upapāditā neha punaḥ śāstragauravabhayātpratanyante / kīdṛśaḥ sa śiṣya ityāha garbhādhivāsa",
  "GSP30aparmyou:25_11": "iti / garbhādhivāsaprārambhaṃ jāyate 'sti vardhate vipariṇamate 'pakṣīyate vinaśyatīti",
  "GSP30aparmyou:25_12": "tattadavasthāvaicitryeṇa ṣaḍbhāvavikāranemiyuktaṃ yat maraṇāntakaduḥkharūpam āvirbhāvatirobhāvātsaṃsaraṇasvabhāvatayā",
  "GSP30aparmyou:25_13": "cakramiva cakram tasmin vibhrāntaḥ viparivṛttaḥ / anenāsya prāgjātismaraṇasvabhāvo",
  "GSP30aparmyou:25_14": "bodhāvirbhāvo dyotito 'nyathā kathaṃ kāṣṭhāprāptilakṣaṇaṃ praśnakutūhalitvaṃ syāt /",
  "GSP30aparmyou:25_15": "evaṃ ca yaḥ samutpannavairāgyaḥ parameśvarānugrahaśaktividdhahṛdayaḥ samuditasamyagjñāna",
  "GSP30aparmyou:25_16": "upadeśapātratāmavāpya parameśvarākāraṃ samucitamapi guruṃ samāsādya paramādvayajñānamabhilaṣate",
  "GSP30aparmyou:25_17": "sa eva ca gurūpadeśabhājanaṃ syāditi / etadeva cānyatroktam",
  "GSP30aparmyou:26": "śaktipātavaśāddevi nīyate sadguruṃ prati /",
  "GSP30aparmyou:27": "iti / iha ca purastādvakṣyate // 3 //",
  "GSP30aparmyou:28_0": "adhunā samutpattikrameṇa pīṭhikābandhaṃ vidhāya viśvavaicitryacitre 'smiñjagati pārameśvaramanuttamaṃ",
  "GSP30aparmyou:28_1": "svātantryamekameva saṃyojanaviyojanakartṛtvaheturiti tacchaktivikāsameva viśvamaṇḍacatuṣṭayamukhenāvedayangranthamavatārayati",
  "GSP30aparmyou:29": "nijaśaktivaibhavabharādaṇḍacatuṣṭayamidaṃ vibhāgena /",
  "GSP30aparmyou:30": "śaktirmāyā prakṛtiḥ pṛthvī ceti prabhāvitaṃ prabhuṇā // 4 //",
  "GSP30aparmyou:31": "cidānandaikaghanena prabhuṇā svatantreṇa bhagavatā maheśvareṇāṇḍacatuṣṭayaṃ viśvācchādakatvena kośarūpatayā vastupiṇḍabhūtam idam / yaduktam",
  "GSP30aparmyou:32": "... vastupiṇḍo 'ṇḍamucyate /",
  "GSP30aparmyou:33_0": "iti / prabhāvitam prakāśitaṃ bhavanakartṛtayā vā prayuktam / kasmādityāha nijaśaktivaibhavabharāt",
  "GSP30aparmyou:33_1": "iti / nijaḥ svātmīyo yo 'sāvasādhāraṇa icchādyaḥ śaktipracayaḥ tasya yat vaibhavam",
  "GSP30aparmyou:33_2": "vicitraḥ prasarastasya yo 'sau bharaḥ samudrekastasmāditi / bhagavataḥ kila svaśaktivikāsasphāra",
  "GSP30aparmyou:33_3": "eva jagannirmāṇam / yaduktaṃ śrīsarvamaṅgalāśāstre",
  "GSP30aparmyou:34": "śaktiśca śaktimāṃścaiva padārthadvayamucyate /",
  "GSP30aparmyou:35": "śaktayo 'sya jagatsarvaṃ śaktimāṃstu maheśvaraḥ //",
  "GSP30aparmyou:36_0": "iti / kiṃrūpāṇḍacatuṣṭayasaṃkhyetyāha śaktirmāyā prakṛtiḥ pṛthvī ca iti / viśvasya",
  "GSP30aparmyou:36_1": "pramātṛprameyarūpasya parāhantācamatkārasārasyāpi svasvarūpāpohanātmākhyātimayī niṣedhavyāpārarūpā",
  "GSP30aparmyou:36_2": "yā pārameśvarī śaktiḥ saivācchādakatvena bandhakatayā śaktyaṇḍamityucyate / sadāśiveśvaraśuddhavidyātattvaparyantadalaṃ",
  "GSP30aparmyou:36_3": "sadvakṣyamāṇamaṇḍatritayamantaḥ samantādgarbhīkṛtyāvatiṣṭhata iti kośarūpatayaiṣā",
  "GSP30aparmyou:36_4": "śaktiranena śabdena saṃjñitā / etasminnaṇḍe sadāśiveśvarāvevādhipatī /",
  "GSP30aparmyou:37_0": "anyacca malatrayasvabhāvaṃ mohamayaṃ bhedaikapravaṇatayā sarvapramātṝṇāṃ bandharūpaṃ",
  "GSP30aparmyou:37_1": "puṃstattvaparyantadalaṃ māyākhyamaṇḍamityucyate / tacca vakṣyamāṇamaṇḍadvayamantaḥ",
  "GSP30aparmyou:37_2": "samantātsvīkṛtya sthitam / aṇḍādhipatiścātra gahanābhidhāno rudraḥ /",
  "GSP30aparmyou:38_0": "tathā sattvarajastamomayī prakṛtiḥ kāryakaraṇātmanā pariṇatā satī paśupramātṝṇāṃ",
  "GSP30aparmyou:38_1": "bhogyarūpā sukhaduḥkhamoharūpatayā bandhayitrī prakṛtyabhidhānamaṇḍamityucyate /",
  "GSP30aparmyou:38_2": "tatrāpi mahāvibhūtiḥ śrībhagavānviṣṇurbhedapradhāno 'ṇḍādhipatiḥ /",
  "GSP30aparmyou:39_0": "tathā pṛthvī caivaṃ manuṣyasthāvarāntānāṃ pramātṝṇāṃ pratiprākārarūpatayā sthūlakañcukamayī",
  "GSP30aparmyou:39_1": "bandhayitrīti kṛtvā pṛthvyaṇḍamityucyate / tatrāpi caturdaśavidhe bhūtasarge pradhānatayāṇḍādhipo",
  "GSP30aparmyou:39_2": "bhagavānbrahmeti / evaṃ parameśvaravijṛmbhitamidamaṇḍacatuṣṭayaṃ bhagavatetthaṃ prakāśitaṃ",
  "GSP30aparmyou:39_3": "parisphurati // 4 //",
  "GSP30aparmyou:40": "evametadaṇḍacatuṣṭayaṃ pratipādyātraiva bhogyabhoktṛtvapratipādanaparatayā viśvasvarūpanirūpaṇāya kārikāmāha",
  "GSP30aparmyou:41": "tatrāntarviśvamidaṃ vicitratanukaraṇabhuvanasaṃtānam /",
  "GSP30aparmyou:42": "bhoktā ca tatra dehī śiva eva gṛhītapaśubhāvaḥ // 5 //",
  "GSP30aparmyou:43_0": "tatra teṣu caturṣvaṇḍeṣvāgamaprasiddheṣu viśvamidamantaḥ madhye vartate / kīdṛśamityāha",
  "GSP30aparmyou:43_1": "vicitra iti / rudrakṣetrajñabhedabhinnā nānāmukhahastapādādiracanārūpāḥ tanavaḥ ākārā",
  "GSP30aparmyou:43_2": "viśiṣṭasaṃsthānarūpeṇāścaryabhūtāḥ / tathānyonyabhedena sātiśayāni karaṇāni cakṣurādīni /",
  "GSP30aparmyou:43_3": "tadyathā rudrapramātṝṇāṃ niratiśayāni sarvajñatvādiguṇagaṇayuktāni taiḥ kila sarvamidamekasminkṣaṇe",
  "GSP30aparmyou:43_4": "yugapajjñāyate saṃpādyate ca / kṣetrajñānāṃ punaretānyeva karaṇāni parameśvaraniyatiśaktiniyantritāni",
  "GSP30aparmyou:43_5": "santi ghaṭādipadārthamātrajñānakaraṇasamarthānyeva na taiḥ sarvaṃ jñāyate nāpi kriyate /",
  "GSP30aparmyou:43_6": "tatrāpi yogināmatiśayaḥ karaṇānāṃ yanniyatiśaktisamullaṅghanāttadīyaiḥ karaṇaiḥ dūravyavahitaviprakṛṣṭamapi",
  "GSP30aparmyou:43_7": "paricchidyate parapramātṛgataṃ ca sukhaduḥkhādi jñāyate / evaṃ ca tiraścāmapi niyatiśaktyā",
  "GSP30aparmyou:43_8": "saṃkucitānāmapi manuṣyebhyo 'pyatiśayaḥ karaṇānāṃ vidyate / tadyathā gāvaḥ svagṛhaṃ",
  "GSP30aparmyou:43_9": "vyavahitamapi paśyantyaśvā rātrāvapi mārgamīkṣante gṛdhrā yojanaśatagatamapyāmiṣamavalokayanti",
  "GSP30aparmyou:43_10": "pakṣiṇo makṣikā maṣakaparyantā ākāśavihāriṇo dṛśyante sarīsṛpā urasā panthānaṃ gacchanti",
  "GSP30aparmyou:43_11": "dṛśā ca śṛṇvanti śabdānuṣṭrā dūrādapi gartācchvāsamātreṇa sarpamākarṣayantīti / evaṃ",
  "GSP30aparmyou:43_12": "sarvatra karaṇavaicitryamūhyam / tathā bhuvanāni āgamaprasiddhāni vartulatryaśracaturaśrārdhacandracchatrākāratayā",
  "GSP30aparmyou:43_13": "sātiśayasaṃsthānānīti / evam vicitraḥ nānātiśayādbhutasvabhāva eṣām tanukaraṇabhuvanānāṃ",
  "GSP30aparmyou:43_14": "saṃtānaḥ aviratabandhapravāho yasminviśvasmiṃstadevaṃvidhaṃ viśvam / evaṃvidhe cātra",
  "GSP30aparmyou:43_15": "bhogyasvabhāve viśvasminbhoktrā bhāvyamityāha bhoktā ca tatra dehī iti / malatrayāghrāto",
  "GSP30aparmyou:43_16": "deho bhogāyatanaṃ vidyate yasyāṇoḥ sa dehī sukhaduḥkhādisvabhāvaḥ śarīrī sukhaduḥkhādimaye",
  "GSP30aparmyou:43_17": "'smin bhoktā sukhaduḥkhādyanubhavitā paśupramāteti kathyate / nanu parapramātrapekṣayāṇumātrasyāpi",
  "GSP30aparmyou:43_18": "na bhedo vidyate kutastadvyatirikto dehī nāma varākaḥ / yaduktam",
  "GSP30aparmyou:44": "pradeśo 'pi brahmaṇaḥ sārvarūpyamanatikrāntaśca avikalpyaśca /",
  "GSP30aparmyou:45": "iti /",
  "GSP30aparmyou:46": "ekaikatra ca tattve 'pi ṣaṭtriṃśattattvarūpatā /",
  "GSP30aparmyou:47_0": "iti nyāyāccaika eva svaśaktiyukto mahāprakāśavapureva parameśvaraḥ pramātā sarvato",
  "GSP30aparmyou:47_1": "'bhinna evāvabhāsate / tato bhinnasyāprakāśamānasya dehino 'stitvābhyupagame 'pi",
  "GSP30aparmyou:47_2": "prakāśamānatvānupapatterna sattā niścīyate / prakāśate cettasminparabrahmātmani tarhi",
  "GSP30aparmyou:47_3": "prakāśābhinna evaikaḥ pramāteti punarapi kiṃparatvenāyaṃ bhogyabhoktṛlakṣaṇaḥ sanbheda",
  "GSP30aparmyou:47_4": "iti sarvaṃ samarthayamāna āha śiva eva gṛhītapaśubhāvaḥ iti / yo 'yaṃ bhagavānsamanantaraṃ",
  "GSP30aparmyou:47_5": "pratipāditaścidānandaikaghanaḥ svātantryasvabhāvaḥ śivaḥ sa eva svarūpagopanāsatattvaḥ",
  "GSP30aparmyou:47_6": "sansvecchayā naṭa iva dehapramātṛbhūmikāṃ samāpannaḥ pālyatvātpaśutvātpaśusattālakṣaṇaśca",
  "GSP30aparmyou:47_7": "sukhaduḥkhādimaye svayaṃnirmite 'sminbhogye bhoktā dehīti kathyate na punaḥ śivavyatiriktaṃ",
  "GSP30aparmyou:47_8": "kiñcitpadārthajātamasti / eṣa eva ca bhagavāñśivaḥ svātantryādbhoktṛbhogyalakṣaṇaṃ",
  "GSP30aparmyou:47_9": "pramātṛprameyayugalakaṃ krīḍanakamiva samutthāpayati yadapekṣayāyaṃ bhedapradhāno",
  "GSP30aparmyou:47_10": "vyavahāraḥ / tasmādetadeva parameśvarasya svātantryaṃ niratiśayaṃ yatpūrṇasvarūpatāparityāgena",
  "GSP30aparmyou:47_11": "bhoktṛbhogyasvabhāvaṃ paśubhāvamāpanno 'pi sarvapramātṝṇāmanubhavitṛtayā svātmani",
  "GSP30aparmyou:47_12": "prasphurañcidānandaikaghanaḥ śiva eva // 5 //",
  "GSP30aparmyou:48_0": "evamapyekaścitsvabhāvaḥ pramātā sa yadi māyādipramātṛprameyavaicitryeṇa nānātvādaneka",
  "GSP30aparmyou:48_1": "iti kathaṃ viruddhayaikatayā vyavahriyata ekaścetkimiti nānārūpa iti cchāyātapavadvirodhādviruddhadharmādhyāsaḥ",
  "GSP30aparmyou:48_2": "samāpatati na punaranekarūpa ekaśca padārthaḥ syāt / yaduktam",
  "GSP30aparmyou:49": "ayameva bhedo bhedaheturbhāvānāṃ yadviruddhadharmādhyāsaḥ kāraṇabhedo vā /",
  "GSP30aparmyou:50": "iti / laukikamatra dṛṣṭāntaṃ pradarśayandārṣṭāntike codyaṃ samarthayate",
  "GSP30aparmyou:51": "nānāvidhavarṇānāṃ rūpaṃ dhatte yathāmalaḥ sphaṭikaḥ /",
  "GSP30aparmyou:52": "suramānuṣapaśupādaparūpatvaṃ tadvadīśo 'pi // 6 //",
  "GSP30aparmyou:53_0": "yathā eko 'pi sphaṭikamaṇiḥ tattallākṣānīlādyupādhivaicitryasahasreṇa tattadvaicitryaṃ",
  "GSP30aparmyou:53_1": "svātmani dhārayaṃstathā vicitrito bhavati na punastasya sphaṭikatāhāniretāvatā samutpadyate /",
  "GSP30aparmyou:53_2": "etadeva sphaṭikamaṇermaṇitvaṃ yattattadviśeṣeṇācchurite 'pi tasminsphaṭikamaṇirayamityabādhitā",
  "GSP30aparmyou:53_3": "sarvasya sarvadaiva pratītiḥ / kevalamatrāmī lākṣādayaḥ sphurantīti vyavahriyate",
  "GSP30aparmyou:53_4": "na punarlākṣādyupādhiḥ paṭamiva taṃ viśinaṣṭi yena svarūpavipralopo 'sya syāt / tasmādetadevāmalatvaṃ",
  "GSP30aparmyou:53_5": "maṇeryadupādhirūpānākārānbibharti svasvarūpatayā ca prathate / tathaivāyamīśvaraḥ",
  "GSP30aparmyou:53_6": "svatantraścidekaghana ekako 'pi svacche svātmadarpaṇe devamanuṣyapaśupakṣisthāvarāntānāṃ",
  "GSP30aparmyou:53_7": "rudrakṣetrajñādipadārtharūpāṇāṃ viśeṣāṇāṃ svayaṃ nirmitānāṃ ca rūpatvam varṇavaicitryaṃ",
  "GSP30aparmyou:53_8": "sphaṭikamaṇivatsvātmābhedena dhārayaṃstato 'pi samuttīrṇatvādahamityevamakhaṇḍacamatkāropabṛṃhitaṃ",
  "GSP30aparmyou:53_9": "nānārūpamapyekaṃ svātmānaṃ pratyavamṛśati / itthamapyasyaikatākhaṇḍanāmayo bhinnarūpo",
  "GSP30aparmyou:53_10": "deśaḥ kālo vā na kaścidvidyate yadapekṣayaitasya svātmamaheśvarasya viruddhadharmādhyāsādidūṣaṇamucyetāpi /",
  "GSP30aparmyou:53_11": "sākṣātkāralakṣaṇaṃ citrajñānaṃ nānābhedasaṃbhinnamapi parairapyekameva tadabhyupagatam / yathā",
  "GSP30aparmyou:54": "nīlādiścitravijñāne jñānopādhirananyabhāk /",
  "GSP30aparmyou:55": "aśakyadarśanastaṃ hi patatyarthe vivecayan //",
  "GSP30aparmyou:56_0": "iti pramāṇavārtike / kiṃ punaḥ sarvataḥ pūrṇasya jñātuścidekavapuṣaḥ svatantrasya",
  "GSP30aparmyou:56_1": "yāvimau deśakālau bhedakatayābhimatau mūrtivaicitryakriyāvaicitryābhyāṃ yasya samullāsakatayā",
  "GSP30aparmyou:56_2": "sthitau kathaṃ tasyaiva bhagavato vyavacchedakau syātām / yadi nāma deśakālayoḥ kadācitsaṃvido",
  "GSP30aparmyou:56_3": "bhedena sthitirabhaviṣyattadā tatkṛto 'pi viruddhadharmādhyāsa udapatsyateti tatra",
  "GSP30aparmyou:56_4": "saṃbhāvanā syāt / yāvatā tayoḥ saṃvitprakāśenaiva svātmasattāsiddhiriti siddha evānekasvabhāvo",
  "GSP30aparmyou:56_5": "'pyeka eva maheśvaraścinmūrtirbhedadharme punarviruddhadharmādhyāso duruddhara eveti // 6 //",
  "GSP30aparmyou:57_0": "nanveka eva saṃvitsatattvaḥ pramātābhyupagatastanukaraṇabhuvanatāṃ samāpannaḥ sansa",
  "GSP30aparmyou:57_1": "evānekatāṃ yāta iti cettarhi tanvādivināśe sa eva vinaṣṭaḥ syāttadutpattau vaiṣa",
  "GSP30aparmyou:57_2": "eva tadotpadyeta / evaṃ pratipramātṛ sa eva jāyate 'stītyādiṣaḍbhāvavikāratayā vyavacchidyate",
  "GSP30aparmyou:57_3": "puṇyapāpasvabhāvakarmavaicitryeṇaitasyaiva bhagavataḥ svarganarakādibhogaḥ prāpta",
  "GSP30aparmyou:57_4": "iti kathamucyate svasvarūpa eva śiva iti / dṛṣṭāntadvāreṇaitadapi samarthayate",
  "GSP30aparmyou:58": "gacchati gacchati jala iva himakarabimbaṃ sthite sthitiṃ yāti /",
  "GSP30aparmyou:59": "tanukaraṇabhuvanavarge tathāyamātmā maheśānaḥ // 7 //",
  "GSP30aparmyou:60_0": "yathā jalapravāhe yāti sati himakarabimbam candravapurvastuvṛttenākāśasthaṃ svayamacalattātmakaṃ",
  "GSP30aparmyou:60_1": "jalapravāhāntaḥpatitamapi tat gacchati prayāti iva tathā tasminneva kṣaṇe 'nyatra",
  "GSP30aparmyou:60_2": "jalāśaye niḥstimite sati tadeva himakarabimbaṃ sthitim gacchatīvetyubhayathā sarvapramātṛbhiretatsaṃbhāvyate",
  "GSP30aparmyou:60_3": "na punaḥ paramārthena tattathaiva syāt / nāpi jalagatau deśakālau bhedakatayā candramasaḥ",
  "GSP30aparmyou:60_4": "svarūpaṃ gaganasthaṃ parāmṛśataḥ kevalaṃ jalameva tādṛśamatha ca tatpratibimbitasya",
  "GSP30aparmyou:60_5": "candrabimbasya jalagatacalattācalattādiko bhedo vyavahriyata ityetāvatā gaṅgājalagatasya",
  "GSP30aparmyou:60_6": "kardamapatitasya vā śaśinaḥ svasvarūpatāyāṃ na kācitkṣatiḥ / tathaivāyamātmā caitanyasvabhāvaḥ",
  "GSP30aparmyou:60_7": "svayaṃ nirmite tanukaraṇabhuvanasamūhe parikṣīṇe sati samutpanne vā prakṣīṇaḥ samutpannaśceti",
  "GSP30aparmyou:60_8": "māyāvyāmohitānāṃ vyavahāramātrametajjalagatacandravanna punaḥ svātmā jāyate mriyate",
  "GSP30aparmyou:60_9": "veti / gītāsvevamevoktam",
  "GSP30aparmyou:61": "na jāyate mriyate vā kadacinnāyaṃ bhūtvā bhavitā vā na bhūyaḥ /",
  "GSP30aparmyou:62": "ajo nityaḥ śāśvato 'yaṃ purāṇo na hanyate hanyamāne śarīre //",
  "GSP30aparmyou:63_0": "iti / tasmādayamātmā maheśānaḥ svatantraḥ sarvasvātmapratyavamarśasvabhāvaḥ sarvapramātṝṇāmanubhavitṛtayā",
  "GSP30aparmyou:63_1": "prathamānastatastattadavasthāvipralope samutpattau vā svasvarūpa eva / etadeva ca",
  "GSP30aparmyou:63_2": "durghaṭakāri maheśānatvaṃ saṃvittattvasya yattathā tathā paśupramātṛtayā svarganarakādibhogabhoktāpi",
  "GSP30aparmyou:63_3": "sarvānubhavitṛtayā saṃvitsvarūpa eva / pratyuta puṇyapāpasvarganarakakṣutpipāsādiko",
  "GSP30aparmyou:63_4": "yo 'yaṃ paśubhāvo bandhakatayā niyataḥ sa yadi bhagavatā svātmaprakāśena prakāśitaḥ",
  "GSP30aparmyou:63_5": "parāmṛṣṭaśca syāttadā yathoktāṃ svātmani sattāṃ labhate 'nyathā niḥsvabhāva evaiṣa",
  "GSP30aparmyou:63_6": "iti kathaṃ svātmanaḥ tasyaiva maheśasya svarūpavipralopāyocyate / sarvathā nirmitameva",
  "GSP30aparmyou:63_7": "vastu saṃhāryaṃ samutpādyaṃ vā dehādirūpaṃ syānna punaḥ nitye bhagavati caitanye",
  "GSP30aparmyou:63_8": "samutpattivināśau kadācidbhavetām / tasmādeka evātmā grāhyagrāhakatayā nānārūpasvabhāvaḥ",
  "GSP30aparmyou:63_9": "sanpunarapi sarvānubhavitṛtayā sarvasyaikatayā prathata iti na kācidadvayavādakṣatiḥ // 7 //",
  "GSP30aparmyou:64_0": "itthamapi sarveṣāmayamātmā viśvaprapañcasvabhāva eva saṃvinmātraparamārthaḥ sarvāvabhāsaḥ",
  "GSP30aparmyou:64_1": "sarvatra saṃvidanugamāditi yuktyāgamābhyāṃ pratipāditaścetkimiti loṣṭādāvapyaviśeṣātsvātmatayā",
  "GSP30aparmyou:64_2": "sa na pratīyate 'bhyupagame vā jaḍājaḍavyavastheyaṃ bhāsamānā na saṃgacchate lokavyavahāraśca",
  "GSP30aparmyou:64_3": "jaḍājaḍarūpa iti kathametatsyādityāha",
  "GSP30aparmyou:65": "rāhuradṛśyo 'pi yathā śaśibimbasthaḥ prakāśate tadvat /",
  "GSP30aparmyou:66": "sarvagato 'pyayamātmā viṣayāśrayaṇena dhīmukure // 8 //",
  "GSP30aparmyou:67_0": "ākāśadeśe rāhuḥ sarvatra paribhramannapi nopalabhyate sa eva punargrahoparāgakāle",
  "GSP30aparmyou:67_1": "candramūrtisthaḥ prathamāno 'yaṃ rāhuriti parīkṣyate 'nyathā sthito 'pi bhacakre",
  "GSP30aparmyou:67_2": "'sthita iva / tathaivehāpi sarvāntaratamatvena sthito 'pi ayamātmā svānubhavaikasvarūpatayā",
  "GSP30aparmyou:67_3": "pratyakṣaparidṛśyamānaḥ sarvasya tathā nopalakṣyate / yadā punaḥ puryaṣṭakapramātṝṇāṃ",
  "GSP30aparmyou:67_4": "buddhidarpaṇe pratibhāmukure grāhyavyavasthākāle śabdādiviṣayasvīkāreṇa śṛṇomītyevamahaṃpratītiviṣayo",
  "GSP30aparmyou:67_5": "bhavati tadā grāhakasvabhāvatayā loṣṭādāvapi sthitaḥ sansphuṭarūpastatraiva svātmā",
  "GSP30aparmyou:67_6": "prakāśate sarvaiśca svānubhavaikarūpaḥ pratīyate loṣṭādāvatyantatamomayatvātsthito",
  "GSP30aparmyou:67_7": "'pyasthitakalpo 'sau prathate rāhurākāśe yathā / evamayaṃ bhagavānmāyāśaktyā svātmakalpe",
  "GSP30aparmyou:67_8": "'pi bhāvavarge kāṃścitpuryaṣṭakasvarūpānvedyakhaṇḍānapyahantāvyavasthārasābhiṣiktānvedakīkaroti",
  "GSP30aparmyou:67_9": "kāṃścidvedyīkaroti yadapekṣayāyaṃ jaḍājaḍavyavasthāsvarūpo bhedavyavahāraḥ susthita",
  "GSP30aparmyou:67_10": "evopapadyate / tena loṣṭādirvedyatvājjaḍo vedakatvātpuryaṣṭakapramātāpyajaḍaḥ / na",
  "GSP30aparmyou:67_11": "punaḥ paramārthena parameśvarāpekṣayā jaḍājaḍavyavahāra iti // 8 //",
  "GSP30aparmyou:68_0": "nanu sarvapramātṝṇāṃ buddhau cetsvātmano 'pyaviśeṣeṇa prasphuraṇaṃ tarhi te sarve",
  "GSP30aparmyou:68_1": "kimiti svātmavido na syustajjñānavanto mā vā bhūvanviśeṣābhāvāt / yatpunaḥ saṃsārāvasthāyāmapi",
  "GSP30aparmyou:68_2": "kecana svātmajñānājjīvanmuktāḥ sarvajñatvasarvakartṛtvaśālinaḥ kecana svātmajñānayogyā",
  "GSP30aparmyou:68_3": "ārurukṣavaśca dṛśyante 'pare svātmajñānarahitāḥ santo dharmādharmanimittaśubhāśubhakarmanigaḍaprabandhabaddhāḥ",
  "GSP30aparmyou:68_4": "saṃsāriṇa eveti kathametatsaṃgacchata itthamantaḥ sarvaṃ kṛtvā pārameśvaraḥ śaktipāto",
  "GSP30aparmyou:68_5": "viśṛṅkhala iti pratipādayati",
  "GSP30aparmyou:69": "ādarśe malarahite yadvadvadanaṃ vibhāti tadvadayam /",
  "GSP30aparmyou:70": "śivaśaktipātavimale dhītattve bhāti bhārūpaḥ // 9 //",
  "GSP30aparmyou:71_0": "darpaṇe mālinyarahite yathā nirviśeṣarūpādiguṇagaṇayuktaṃ mukhaṃ cakāsti / na sa",
  "GSP30aparmyou:71_1": "deśo 'sti yaṃ vinivṛttamala ādarśo na svīkurute / samale darpaṇe tu mukhamananyātiśayamapi",
  "GSP30aparmyou:71_2": "dhyāmalatvādvaiparītyena prakāśate / nāpi malinastadīyānguṇānsvīkartumalam / pratyuta",
  "GSP30aparmyou:71_3": "tannyastamukhaḥ pumānmukhamanyathaiva dhyāmalatvādyupetamavalokya svātmano lajjāmāvahati",
  "GSP30aparmyou:71_4": "vikṛtaṃ madvadanamiti / tathaiva śivasya svātmano yāsāvanugrahākhyā śaktiḥ tasyāḥ",
  "GSP30aparmyou:71_5": "pātaḥ svakiraṇavisphārastena saṃmārjite pratibhāmukura āṇavamāyīyakārmamalavāsanāprakṣayādviśadīkṛte",
  "GSP30aparmyou:71_6": "keṣāñcidapaścimajanmanāṃ pramātṝṇām bhāḥ prakāśaḥ rūpam yasyeti saḥ bhārūpaḥ svātmā",
  "GSP30aparmyou:71_7": "yāvatsarvajñatvādiguṇagaṇayuktastāvānapyavabhāsate yena kecanaiva te svātmasvarūpaprathanātsaṃsāramadhyapatitā",
  "GSP30aparmyou:71_8": "api muktakalpāḥ sātiśayāśca / keṣāñcideva parameśvaratirodhānaśaktyāṇavamāyīyakārmamalasamācchādite",
  "GSP30aparmyou:71_9": "buddhitattve bhārūpo 'pyātmā mālinyādbhāto 'pyabhātakalpo yena te sāṃsārikāḥ paśava",
  "GSP30aparmyou:71_10": "ityabhidhīyante 'nye 'pyubhayaśaktiyogātpramātāra ārurukṣava iti / itthaṃ tīvramandamandatarādibhedena",
  "GSP30aparmyou:71_11": "śaktipātavaicitryaṃ sarvatrāpyūhyam / atra na māyāntaḥpātiniyatiśaktisamutthamaśvamedhādikaṃ",
  "GSP30aparmyou:71_12": "japadhyānādi vānyadyatkiñcitkarma mocanaheturātmanastasya hi māyātaḥ samuttīrṇatvādbhedapradhānaṃ",
  "GSP30aparmyou:71_13": "vastu tatsādhanāya na prakalpate / yadgītam",
  "GSP30aparmyou:72": "nāhaṃ vedairna tapasā na dānena na cejyayā /",
  "GSP30aparmyou:73": "iti / tasmādekamevātra parameśvarānugrahaḥ kāraṇamakṛtrimaṃ bhavyabuddhīnām / yaduktam",
  "GSP30aparmyou:74": "īśituḥ śaktipātāṃśe khyāpayitrī svatantratām /",
  "GSP30aparmyou:75": "dhīḥ kāraṇakalāghrātā naiva kiñcidapekṣate //",
  "GSP30aparmyou:76_0": "iti / paśupramātṝṇāṃ tu parameśvaratirodhānaśaktiḥ saṃsaraṇahetureva yenaite svasvarūpāprathanācchubhāśubhakarmaniratāḥ",
  "GSP30aparmyou:76_1": "sukhaduḥkhādibhogabhājaḥ punaḥ punarasminsaṃsaranti / tasmātpramātṝṇāṃ sādhāraṇe",
  "GSP30aparmyou:76_2": "'pi svātmani prakāśāprakāśarūpe anugrahatirodhānaśaktī dve eva te mokṣabandhapravibhāgahetū / yaduktam",
  "GSP30aparmyou:77": "badhnāti kācidapi śaktiranantaśakteḥ kṣetrajñamapratihatā bhavapāśajālaiḥ /",
  "GSP30aparmyou:78": "jñānāsinā ca vinikṛtya guṇānaśeṣānanyā karotyabhimukhaṃ puruṣaṃ vimuktau //",
  "GSP30aparmyou:79": "iti // 9 //",
  "GSP30aparmyou:80_0": "evamidaṃ sarvamāgamānubhavayuktiyuktaṃ pratipādya yatprākśaktyādyaṇḍacatuṣṭayaṃ pratipāditaṃ",
  "GSP30aparmyou:80_1": "tadantarālavarti samutpattikrameṇa ṣaṭtriṃśattattvātmakaṃ jagadyallagnaṃ bhāti tatprathamataḥ",
  "GSP30aparmyou:80_2": "kāraṇakāraṇaṃ paramaśivasvarūpaṃ kārikādvayenāha",
  "GSP30aparmyou:81": "bhārūpaṃ paripūrṇaṃ svātmani viśrāntito mahānandam /",
  "GSP30aparmyou:82": "icchāsaṃvitkaraṇairnirbharitamanantaśaktiparipūrṇam // 10 //",
  "GSP30aparmyou:83": "sarvavikalpavihīnaṃ śuddhaṃ śāntaṃ layodayavihīnam /",
  "GSP30aparmyou:84": "yatparatattvaṃ tasminvibhāti ṣaṭtriṃśadātma jagat // 11 //",
  "GSP30aparmyou:85_0": "yat evaṃvidham param pūrṇaṃ śivatattvaṃ tatra śivādidharāparyantaṃ vakṣyamāṇaṃ viśvaṃ",
  "GSP30aparmyou:85_1": "viśrāntaṃ satprakāśate tadabhinnameva cakāsadyuktyopapadyata iti yāvat / nanu tanyate",
  "GSP30aparmyou:85_2": "sarvaṃ tanvādi yatra tattattvaṃ tananādvā tadāpralayaṃ tasya bhāva iti vā tattvamityevamapi",
  "GSP30aparmyou:85_3": "tattvavyapadeśo 'yaṃ jāḍyāpādakaḥ kathaṃ cidrūpe bhagavati paramaśive syāducyate /",
  "GSP30aparmyou:85_4": "upadeśyajanāpekṣayā yāvatā śabdena pratipādyate tāvatā tatra tattvavyapadeśo na vastutaḥ /",
  "GSP30aparmyou:85_5": "kīdṛśaṃ tatparaṃ tattvam / bhāḥ prakāśaḥ rūpam svabhāvo yasya mahāprakāśavapurityarthaḥ /",
  "GSP30aparmyou:85_6": "tathā paripūrṇam nirākāṅkṣam / nirākāṅkṣamapi sphaṭikamaṇidarpaṇādi jaḍaṃ vastu bhavatītyāha",
  "GSP30aparmyou:85_7": "svātmani viśrāntito mahānandam iti / svasminsvabhāve 'khaṇḍāhantācamatkārarase viśramānmahānānandaḥ",
  "GSP30aparmyou:85_8": "parā nirvṛtiryasyeti / tadevaṃ paramāhlādakasphurattāsāratvātprakāśyasphaṭikāderjaḍādvailakṣaṇyamuktaṃ",
  "GSP30aparmyou:85_9": "bhavati / ata evāha icchāsaṃvitkaraṇairnirbharitam iti / icchājñānakriyāśaktisvabhāvameva",
  "GSP30aparmyou:85_10": "na punaḥ śāntabrahmavādināmiva śaktivirahitaṃ jaḍakalpam / anyacca anantaśaktiparipūrṇam",
  "GSP30aparmyou:85_11": "iti / anantāḥ niḥsaṃkhyā ghaṭapaṭādyā nāmarūpātmikāḥ śaktayaḥ icchājñānakriyāśaktīnāṃ",
  "GSP30aparmyou:85_12": "pallavabhūtā brāhmyādyāḥ śaktayaḥ śabdarāśisamutthāstābhiḥ paritaḥ samantāt pūrṇam",
  "GSP30aparmyou:85_13": "vyāptaṃ tata evollasantyastatraiva śāmyantīti / evaṃ parāvāgrūpaṃ bhagavati svātantryamuktaṃ",
  "GSP30aparmyou:85_14": "syāt / nanu vāgrūpaṃ cetparaṃ tattvaṃ tarhi kālpanikaṃ śabdasaṃbhinnatvātkathaṃ śuddhaprakāśavapuṣi",
  "GSP30aparmyou:85_15": "kalpanāyoga ityāśayenāha sarvavikalpavihīnam iti / parapramātari yo 'yaṃ parāhantācamatkāraḥ",
  "GSP30aparmyou:85_16": "sa vāgrūpo 'pi nirvikalpaḥ / vikalpo hyanyāpohalakṣaṇo dvayaṃ ghaṭāghaṭarūpamākṣipannaghaṭādvyavacchinnaṃ",
  "GSP30aparmyou:85_17": "ghaṭaṃ niścinoti / prakāśasya punaḥ parāhantācamatkārasārasyāpi nāprakāśarūpaḥ prakāśādanyaḥ",
  "GSP30aparmyou:85_18": "pratipakṣatayā vidyate yadvyavacchedāttasya vikalparūpatā syāt / vyavacchedyo hyartho",
  "GSP30aparmyou:85_19": "'prakāśātmā prakāśavapuṣi prakāśate cettarhi",
  "GSP30aparmyou:86": "tatsaṃvedanarūpeṇa tādātmyapratipattitaḥ /",
  "GSP30aparmyou:87_0": "ityādinyāyena yo 'pyarthaḥ prakāśasvabhāvatāṃ yātaḥ sansa kathaṃ svātmanastasyaiva",
  "GSP30aparmyou:87_1": "vyavacchedakaḥ syādyena vikalparūpatāṃ tatra samāvahet / atha pratipakṣatayā na prakāśata",
  "GSP30aparmyou:87_2": "iti kathamihāprakāśamānaḥ padārthaḥ pratipakṣarūpo 'stīti paricchettumapi śakyeteti",
  "GSP30aparmyou:87_3": "yatkiñcidetatsyāt / yataḥ sarvaiḥ vyavacchedātmakaiḥ vikalpairvihīnam aparicchinnasvabhāvaṃ",
  "GSP30aparmyou:87_4": "paraṃ tattvam / ata evāha śuddham iti vimalaṃ vikalpamayyā aśuddhimaṣyā abhāvāt /",
  "GSP30aparmyou:87_5": "tathā śāntam iti / grāhyagrāhakasamutthakṣobhābhāvācchaktisāmarasyena svasvarūpasthaṃ",
  "GSP30aparmyou:87_6": "na punaraśmaśakalakalpam / anyacca layodayavihīnam iti /",
  "GSP30aparmyou:88": "sakṛdvibhāto 'yamātmā /",
  "GSP30aparmyou:89_0": "iti kṛtvā sanātana eva / ato bhūtabhaviṣyadvartamānavapuḥ kālastatra na kramate yataḥ",
  "GSP30aparmyou:89_1": "kālasya tata eva samullāsa iti samutpattivināśabahiṣkṛte paratattve 'bhyupagate viśvasya",
  "GSP30aparmyou:89_2": "viśvatvamupapannamiti pratipāditaṃ syāt // 11 //",
  "GSP30aparmyou:90_0": "nanvevaṃvidhe paratattve jagadbhātīti yatpratipāditaṃ tatkathametatsyādyāvatā paratattvāpekṣayā",
  "GSP30aparmyou:90_1": "na kiñcidbhedena bhātuṃ pragalbheta / tato bhinnaṃ cejjagadbhāsate tadādvayavādakhaṇḍanābhinnaṃ",
  "GSP30aparmyou:90_2": "cejjagatprakāśata iti kathaṃ vācoyuktiriti dṛṣṭāntadvāreṇa tadbhedābhedarūpaṃ tattvamupadarśayannetatsamarthanāyāha",
  "GSP30aparmyou:91": "darpaṇabimbe yadvannagaragrāmādi citramavibhāgi /",
  "GSP30aparmyou:92": "bhāti vibhāgenaiva ca parasparaṃ darpaṇādapi ca // 12 //",
  "GSP30aparmyou:93": "vimalatamaparamabhairavabodhāttadvadvibhāgaśūnyamapi /",
  "GSP30aparmyou:94": "anyonyaṃ ca tato 'pi ca vibhaktamābhāti jagadetat // 13 //",
  "GSP30aparmyou:95_0": "yathā nirmale mukurāntarāle nagaragrāmapuraprākārāṭṭasthalanadanadījvalanavṛkṣaparvatapaśupakṣistrīpuruṣādikaṃ",
  "GSP30aparmyou:95_1": "sarvaṃ pratibimbatayā citram svālakṣaṇyena nānārūpaṃ bhāsate avibhāgi darpaṇādavibhaktaṃ",
  "GSP30aparmyou:95_2": "sat bhāti tadabhedenaivāntarākāraṃ samarpayati tatrābhedena bhāsamānamapi bhāti vibhāgenaiva",
  "GSP30aparmyou:95_3": "ca parasparam ityanyonyasvālakṣaṇyena ghaṭātpaṭo bhinnaḥ paṭātghaṭa iti vibhaktatayā",
  "GSP30aparmyou:95_4": "sphurati / tadantargatā hi bhāvā eva pṛthaktvena parāmṛśyante na punastaṃ darpaṇaṃ",
  "GSP30aparmyou:95_5": "tyaktvā pṛthakkiñcidupalabhyate kintu darpaṇasāmarasyena sthitamapi sarvato bhinnaṃ",
  "GSP30aparmyou:95_6": "jagatpratīyate / evamapi ghaṭādipratibimbena darpaṇastarhyantarhitaḥ syādityetannetyāha",
  "GSP30aparmyou:95_7": "darpaṇādapi ca iti / na kevalaṃ svayaṃ bhāvā darpaṇāntargatā api bhinnāḥ prakāśante",
  "GSP30aparmyou:95_8": "yāvaddarpaṇādapi vyatiricyante yato darpaṇastattatpratibimbamayo 'pi tebhyaḥ pratibimbebhyaḥ",
  "GSP30aparmyou:95_9": "samuttīrṇasvarūpatayā cakāsti na punastanmayaḥ saṃpadyate yena ca na darpaṇa iti",
  "GSP30aparmyou:95_10": "pratītaḥ syāt / sarvasya punastattatpratibimbagrahaṇe 'pi darpaṇo 'yamityabādhitā",
  "GSP30aparmyou:95_11": "pratipattiḥ / nāpi ghaṭādirdarpaṇaṃ viśinaṣṭi yenāyaṃ ghaṭadarpaṇo 'yaṃ paṭadarpaṇa",
  "GSP30aparmyou:95_12": "iti svasvarūpatāhāniratra jāyate / deśakṛtaḥ kālakṛto vā bhedo na tatra svabhāvavipralopāya",
  "GSP30aparmyou:95_13": "bhavati / tasmāttattatpratibimbasahiṣṇuḥ sansvātmani darpaṇo darpaṇa eveti na kācitpratibimbavādakṣatiḥ /",
  "GSP30aparmyou:95_14": "athocyate bhrāntireṣā yaduta darpaṇe hastīti parāmṛśyate na tu punardarpaṇe sa kaścidvidyate",
  "GSP30aparmyou:95_15": "tathātvenārthakriyāvirahādbhrāntyaivaiṣa niścaya iti / etāvatā pratibimbavādena dṛṣṭāntastāvatsiddhaḥ /",
  "GSP30aparmyou:95_16": "bhrāntestu svarūpaṃ samanantaraṃ nirūpyate / tadvat tathaiva darpaṇanagarādipratibimbadṛṣṭāntena",
  "GSP30aparmyou:95_17": "vimalatamaparamabhairavabodhāt atiśayena vigalitakālikātpūrṇānandodriktātprakāśāt",
  "GSP30aparmyou:95_18": "jagat viśvam vibhāgaśūnyamapi darpaṇapratibimbavattataḥ prakāśādavibhaktamapi parasparaṃ",
  "GSP30aparmyou:95_19": "ca vibhaktatvena grāhyagrāhakāpekṣayā nānārūpaṃ prathate tato 'pi ca iti bodhādapyunmagnamiva",
  "GSP30aparmyou:95_20": "ābhāti yato bodhastadrūpatayāpi prathamānastataḥ samuttīrṇaḥ prathate yathā pratibimbebhyo darpaṇaḥ",
  "GSP30aparmyou:96_0": "/ evamapi viśvabhāvapratibimbasahiṣṇuḥ prakāśo viśvabhāvebhyaḥ samuttīrṇaḥ sarvasyānubhavitṛtayā",
  "GSP30aparmyou:96_1": "svasvarūpeṇa prathate / bhāvagato 'pi deśakālākārabhedaḥ kevalamatra prakāśate darpaṇavanna",
  "GSP30aparmyou:96_2": "punaḥ svaṃ rūpaṃ saṃbhinatti / ata evaikānekasvarūpo 'pi bodha eka eva bodhābhyupagatacitrajñānavat /",
  "GSP30aparmyou:96_3": "kintu darpaṇaprakāśātsacamatkārasya citprakāśasyeyānviśeṣo yaddarpaṇe svacchatāmātrasanāthe",
  "GSP30aparmyou:96_4": "bhinnaṃ bāhyameva nagarādi pratibimbatvenābhimataṃ bhāti na tu svanirmitamato darpaṇe",
  "GSP30aparmyou:96_5": "'yaṃ hastīti yo niścayaḥ sa bhrāntaḥ syātprakāśaḥ punaḥ svacamatkārasāraḥ svecchayā",
  "GSP30aparmyou:96_6": "svātmabhittāvabhedena parāmṛśansvasaṃvidupādānameva viśvamābhāsayati / viśvasyābhāsanameva",
  "GSP30aparmyou:96_7": "nirmātṛtvaṃ bhagavata iti parāmarśa eva prakāśasya jaḍāddarpaṇaprakāśādervailakṣaṇyāpādakaṃ",
  "GSP30aparmyou:96_8": "mukhyaṃ rūpamiti / etadeva granthakṛtā vivṛtivimarśinyāmuktam",
  "GSP30aparmyou:97": "antarvibhāti sakalaṃ jagadātmanīha yadvadvicitraracanā makurāntarāle /",
  "GSP30aparmyou:98": "bodhaḥ punarnijavimarśanasārayuktyā viśvaṃ parāmṛśati no makurastathā tu //",
  "GSP30aparmyou:99_0": "iti / itthaṃ parameśvarāpekṣayā svāṅganirmite bhāvarāśau na kācidbhedabhrāntirmāyāpramātrapekṣayā",
  "GSP30aparmyou:99_1": "tu yo 'yaṃ bhedāvabhāsa eṣā pūrṇatvākhyātirūpā bhrāntiḥ pūrṇasyādvayātmano rūpasyākhyānamaprathā",
  "GSP30aparmyou:99_2": "pūrṇaṃ na bhāsate kintvapūrṇaṃ dvayarūpaṃ bhāsate bheda eva pratīyata iti yāvat /",
  "GSP30aparmyou:99_3": "tasmānniravadyo 'yaṃ pratibimbavādaḥ // 13 //",
  "GSP30aparmyou:100_0": "itthaṃ paratattvasvarūpanirūpaṇapūrvaṃ prakāśābhedena jagataḥ ṣaṭtriṃśattattvātmakasya",
  "GSP30aparmyou:100_1": "sthitiṃ vidhāya punarapyetasya samutpattikrameṇa pratitattvaṃ svarūpaṃ kārikābhiḥ pratipādayati",
  "GSP30aparmyou:101": "śivaśaktisadāśivatāmīśvaravidyāmayīṃ ca tattvadaśām /",
  "GSP30aparmyou:102": "śaktīnāṃ pañcānāṃ vibhaktabhāvena bhāsayati // 14 //",
  "GSP30aparmyou:103_0": "yo 'yaṃ paramaśivaḥ paratattvanirūpaṇayā samanantarapratipāditasvarūpaḥ svasvarūparūpā",
  "GSP30aparmyou:103_1": "yāḥ śaktayaścinnirvṛtīcchājñānakriyākhyāḥ pañcānantaśaktivrātahetubhūtāstāsāmeva",
  "GSP30aparmyou:103_2": "pañcānāṃ śaktīnām bhinnatvenātadvyāvṛttyemām tattvadaśām pañcasaṃkhyāvacchinnāmeva",
  "GSP30aparmyou:103_3": "bhāsayati svālakṣaṇyena prakaṭayatītyarthaḥ / kīdṛśīṃ tāmityāha śiva ityādi / śivaśca",
  "GSP30aparmyou:103_4": "śaktiśca sadāśivaśca teṣāṃ bhāvo yasyāḥ sā tathoktā tāṃ tathā īśvaravidye prakṛtiryasyāṃ",
  "GSP30aparmyou:103_5": "sā tatheti / atra pratitattvaṃ svarūpaṃ pradarśyate / tathā hi sarvapramātṝṇāmantaḥ",
  "GSP30aparmyou:103_6": "pūrṇāhantācamatkāramayaṃ sarvatattvottīrṇaṃ mahāprakāśavapuryaccaitanyametadeva śivatattvam /",
  "GSP30aparmyou:103_7": "atra tattvanirūpaṇamupadeśyajanāpekṣayeti / tasyaiva bhagavataścidrūpasyānandarūpā",
  "GSP30aparmyou:103_8": "viśvaṃ bhavāmīti parāmṛśato viśvabhāvasvabhāvamayī saṃvideva kiñciducchūnatārūpā",
  "GSP30aparmyou:103_9": "sarvabhāvānāṃ bījabhūmiriyaṃ śaktyavasthā / eṣaiva viśvagatasṛṣṭisaṃhāropacārātkṛśapūrṇobhayarūpāpyekaiva",
  "GSP30aparmyou:103_10": "sarvarahasyanayeṣu gīyate / punarapyatraiva viśvasamutpattibījabhūmau mahāśūnyātiśūnyākhyāyāṃ",
  "GSP30aparmyou:103_11": "maheśasyāhamidamityabhedena pūrṇāhantāmayo yaścamatkāro jñānaprādhānyātkriyābhāgasyāhantāviśrānteḥ",
  "GSP30aparmyou:103_12": "seyaṃ sadāśivadaśā / atra mantramaheśvarāḥ pramātārastiṣṭhanti / tathātraivāhamidamityabhedenāhantedantayoḥ",
  "GSP30aparmyou:103_13": "samadhṛtatulāpuṭanyāyena yaḥ svātmacamatkāraḥ saiṣā tasyeśvarāvasthā / atrāpi mantreśvarāḥ",
  "GSP30aparmyou:103_14": "pramātāraḥ / atrāpīdantāprādhānyenāhantāguṇīkāreṇa yo 'hamahamidamidamityevaṃrūpaścamatkāraḥ",
  "GSP30aparmyou:103_15": "sadyojātabālasyeva śiro 'ṅgulīnirdeśya etadeva bodhasāratvādbhagavataḥ śuddhavidyātattvam /",
  "GSP30aparmyou:103_16": "atra vidyeśvaraiḥ saha saptakoṭyastu mantrāṇāṃ vācakatayānugrahasvabhāvātpaśūnuddhartuṃ",
  "GSP30aparmyou:103_17": "vācyānmantramaheśvaramantreśvarānpratyavatiṣṭhante / atra vidyātattve vidyeśvarapramātṝṇāṃ",
  "GSP30aparmyou:103_18": "bodharūpatvāviśeṣe 'pi yā bhedaprathā sā māyāśaktikṛtaivetyāgameṣu gīyate",
  "GSP30aparmyou:104": "māyopari mahāmāyā ... /",
  "GSP30aparmyou:105_0": "iti / yena tatrasthā mantrā mahāmāyānupraveśādaṇava ityucyante / māyātattvopari śuddhavidyādhaśca",
  "GSP30aparmyou:105_1": "vijñānākalāḥ pramātāra āṇavamalabhājanam / evamekamevedaṃ śivasvarūpaṃ turyātītamapi",
  "GSP30aparmyou:105_2": "turyarūpatayā tattvapañcakatayā gīyate / tasmādeka evaiṣa svatantraḥ kartā prakāśate",
  "GSP30aparmyou:105_3": "yasyāhamidamiti sadāśiveśvarabhūmau yaḥ prakāśa etadeva śuddhavedanarūpaṃ karaṇaṃ",
  "GSP30aparmyou:105_4": "vakṣyamāṇo māyātattvādidharāntastattvasargaśca kāryamityeva kartṛkaraṇakriyārūpa",
  "GSP30aparmyou:105_5": "eka eva svātmamaheśvarākhyaḥ paramapramātā vijṛmbhate // 14 //",
  "GSP30aparmyou:106": "māyātattvasvarūpamāha",
  "GSP30aparmyou:107": "paramaṃ yatsvātantryaṃ durghaṭasaṃpādanaṃ maheśasya /",
  "GSP30aparmyou:108": "devī māyāśaktiḥ svātmāvaraṇaṃ śivasyaitat // 15 //",
  "GSP30aparmyou:109_0": "paramam ananyāpekṣam yat parameśituḥ svātantryam viśvanirmātṛtvaṃ saiveyam māyākhyā",
  "GSP30aparmyou:109_1": "śaktiḥ tasya śaktimataḥ / mīyate paricchidyate dharāntaḥ pramātṛprameyaprapañco yayā",
  "GSP30aparmyou:109_2": "sā māyā viśvamohakatayā vā māyā / eṣā devasya krīḍāśīlasya saṃbandhinīti kṛtvā devī",
  "GSP30aparmyou:109_3": "na punarbrahmavādināmiva vyatiriktā kācinmāyopapadyata iti / kīdṛśaṃ tatsvātantryam",
  "GSP30aparmyou:109_4": "durghaṭasaṃpādanam iti / duḥkhena ghaṭayituṃ śakyamiti durghaṭasya kāryasya pramātṛprameyarūpasya",
  "GSP30aparmyou:109_5": "saṃpādanam prāptiprāpakam / eṣaiva māyā svecchayā paśubhāvamāpannasya śivasya svātmāvaraṇam",
  "GSP30aparmyou:109_6": "svarūpagopanākhyamāṇavādimalatritayam // 15 //",
  "GSP30aparmyou:110": "vakṣyamāṇe ca prādhānike sukhādirūpe bhinne bhogye yadbhoktṛrūpaṃ puṃstattvaṃ tatsvarūpamāha",
  "GSP30aparmyou:111": "māyāparigrahavaśādbodho malinaḥ pumānpaśurbhavati /",
  "GSP30aparmyou:112": "kālakalāniyativaśādrāgāvidyāvaśena saṃbaddhaḥ // 16 //",
  "GSP30aparmyou:113_0": "māyā svīkārapāratantryātsarvajñatvasarvakartṛtvamayo 'pi bodhaḥ sarvajñatvādiguṇāpahastanenākhyātirūpamāṇavaṃ",
  "GSP30aparmyou:113_1": "malamāpanno yena ghaṭākāśavatpūrṇasvarūpāccidākāśādavacchedya parimitīkṛtaḥ saṃstadeva",
  "GSP30aparmyou:113_2": "puṃstattvamucyate / ato māyāyāḥ pālyaḥ pāśyaśceti paśuḥ āṇavamāyīyakārmamalasvabhāvānāṃ",
  "GSP30aparmyou:113_3": "pāśānāṃ bhājanam / anyacca kālakalā iti vakṣyamāṇasvarūpaiḥ kālādibhiḥ otaprotatayā",
  "GSP30aparmyou:113_4": "samyak baddhaḥ dṛbdha ityevaṃ tattvaṣaṭkaveṣṭitaṃ puṃstattvam // 16 //",
  "GSP30aparmyou:114": "kālādīnāṃ tattvānāṃ caitadveṣṭanakrameṇa svarūpamāha",
  "GSP30aparmyou:115": "adhunaiva kiñcidevedameva sarvātmanaiva jānāmi /",
  "GSP30aparmyou:116": "māyāsahitaṃ kañcukaṣaṭkamaṇorantaraṅgamidamuktam // 17 //",
  "GSP30aparmyou:117_0": "itthaṃ svatantro 'pi bodhaḥ svamāyayā yathāṇutvaṃ prāptastathaiva tadīye jñānakriyāśaktī",
  "GSP30aparmyou:117_1": "saṃkucite asya paśurūpasya vidyākale ityucyete / yathā rājñāpahṛtasarvasvasyānukampayā",
  "GSP30aparmyou:117_2": "jīvanārthaṃ kiñciddhanaṃ stokaṃ dīyate tathaivāṇutvamāpannasya bodhasyāpahṛtasarvajñatvādeḥ",
  "GSP30aparmyou:117_3": "kiñcitkartṛtāparamārthaṃ jñatvamupodbalyata iti jñatvasyaiva prādhānyātkālādīnāṃ",
  "GSP30aparmyou:117_4": "jānātinānvayo darśitaḥ / idaṃ kañcukaṣaṭkam uktarūpayā māyayā yuktam aṇoḥ āṇavamalāpahastitasarvajñatvādeḥ",
  "GSP30aparmyou:117_5": "puṃsaḥ svarūpācchādakaṃ svarṇasya kālikeva antaraṅgam nijaṃ kathitam / kiṃrūpamityāha",
  "GSP30aparmyou:117_6": "adhunā ityādi / adhunaiva jānāmi iti so 'ṇurvartamānatayedaṃ prāṅmayā jñātaṃ jānāmi",
  "GSP30aparmyou:117_7": "jñāsyāmītyevamapi kṛtaṃ karomi kariṣye veti jñānakriyāsvarūpeṇa bhāvānapi tathā kalayannavacchinatti",
  "GSP30aparmyou:117_8": "cetyeṣo 'sya kālaḥ / tathā kiñcideva ityavacchinnameva karoti sarvaṃ kartuṃ nālaṃ",
  "GSP30aparmyou:117_9": "ghaṭamātrakaraṇāya prabhavati na paṭādāvityetadasyāṇoḥ kalātattvam / idameva iti",
  "GSP30aparmyou:117_10": "niyatātkāranānniyataṃ kāryaṃ yadarthayate yathā vahnereva dhūmo 'śvamedhādikarmaṇa",
  "GSP30aparmyou:117_11": "eva svargādiphalaṃ na sarvasmādityevaṃ niyamena svasaṃkalpakṛtakarmaprabandhasamutthapuṇyāpuṇyairātmā",
  "GSP30aparmyou:117_12": "niyamyate yena tadasya niyatitattvam / tathā sarvātmanā iti yeyamapūrṇammanyatā sarvaṃ",
  "GSP30aparmyou:117_13": "mamedamupayujyate bhūyāsaṃ mā kadācinna bhūvamityetatpaśo rāgatattvam / buddhidharmo",
  "GSP30aparmyou:117_14": "yo rāgaḥ sa ekatra kutrāpi kāntālakṣaṇe 'rthe 'nyadapohyātra me rāga ityabhiṣvaṅgamātraṃ",
  "GSP30aparmyou:117_15": "na sarvākāṅkṣāmayasya rāgatattvasya samānaḥ / tathā jānāmi iti kiñcideva purovarti",
  "GSP30aparmyou:117_16": "ghaṭādikaṃ na punardūravyavahitaṃ vastviti vidyātattvam / śuddhavidyāpekṣayā kārikāyāmavidyeti",
  "GSP30aparmyou:117_17": "kathitaṃ na punarvedanābhāvāt / māyāsahitam bhedaprathāyuktametatkañcukaṣaṭkaṃ paśoriti // 17 //",
  "GSP30aparmyou:118": "kathametasya kañcukaṣaṭkasyāṇuṃ pratyantaraṅgatvamityāha",
  "GSP30aparmyou:119": "kambukamiva taṇḍulakaṇaviniviṣṭaṃ bhinnamapyabhidā /",
  "GSP30aparmyou:120": "bhajate tattu viśuddhiṃ śivamārgaunmukhyayogena // 18 //",
  "GSP30aparmyou:121_0": "vāstavena vṛttena bhinnamapi kambukam yathā abhidā taṇḍulakaṇaviniviṣṭam ityabhedena",
  "GSP30aparmyou:121_1": "taṇḍulāntaścotaṃ bhāsate nipuṇairapi yatnataḥ prakṣipyamāṇaṃ taṇḍulasyāntaraṅgatvānna",
  "GSP30aparmyou:121_2": "pṛthagavatiṣṭhate tathaitanmāyādikañcukamaṇostaṇḍulasthānīyasyāntaraṅgatvātkambukasthānīyaṃ",
  "GSP30aparmyou:121_3": "vyatiriktamapyavyatiriktatayā pūrṇasaṃvitsvarūpamācchādya sthitamiti śeṣaḥ / evamapi",
  "GSP30aparmyou:121_4": "durnivāraṃ kathaṃ tadvilīyata ityāha bhajate ityādi / tuḥ viśeṣe nānyo 'tropāyaḥ /",
  "GSP30aparmyou:121_5": "śivasya svātmamaheśvarasya yo 'sau mārgaḥ paramādvayacidānandaikaghano 'smi mamaivedaṃ",
  "GSP30aparmyou:121_6": "viśvaṃ svaśaktivijṛmbhaṇamātramiti yā svātmasvarūpavibhūtipratyavamarśarūpā saraṇiḥ",
  "GSP30aparmyou:121_7": "tadaunmukhyam dārḍhyena tannibhālanaparatvaṃ sa eva yogaḥ pūrṇarūpatayāṇoḥ svātmani",
  "GSP30aparmyou:121_8": "svasvarūpatvena saṃbandhastena tat uktasvarūpaṃ kañcukaṃ viśeṣeṇa śuddhiṃ bhajate",
  "GSP30aparmyou:121_9": "svayameva niḥśeṣeṇa vilayaṃ sevate / etaduktaṃ syādyadā parameśvaraśaktipātaviśuddhahṛdayaḥ",
  "GSP30aparmyou:121_10": "paśurbhavati tadāhameva maheśvara iti svātmajñānāvirbhāvātsvayameva paśutvāpādakaṃ",
  "GSP30aparmyou:121_11": "kañcukāvaraṇaṃ vilīyate na punaratra svātmajñānaṃ vihāya māyīyaṃ kiñcinniyatiśaktisamutthaṃ",
  "GSP30aparmyou:121_12": "karma pragalbhata iti // 18 //",
  "GSP30aparmyou:122": "evaṃvidhasyāṇorbhoktuśca bhogyena bhāvyamiti prādhānikaṃ tattvasargamāha",
  "GSP30aparmyou:123": "sukhaduḥkhamohamātraṃ niścayasaṃkalpanābhimānācca /",
  "GSP30aparmyou:124": "prakṛtirathāntaḥkaraṇaṃ buddhimano 'haṅkṛti kramaśaḥ // 19 //",
  "GSP30aparmyou:125_0": "sattvarajastamasāṃ yat sukhaduḥkhamohātmakam sāmānyaṃ rūpamaṅgāṅgibhāvo yatra nopalabhyate",
  "GSP30aparmyou:125_1": "sā mūlakāraṇam prakṛtiḥ / prakṛteranantaraṃ kāryarūpamantaḥkaraṇamāha niścaya ityādi /",
  "GSP30aparmyou:125_2": "niścayaḥ idametādṛgiti saṃkalpanam mananam abhimānaḥ mamateti krameṇa buddhirmano",
  "GSP30aparmyou:125_3": "'haṅkāraḥ ityevaṃrūpaṃ tritayam antaḥkaraṇam aṅgāṅgibhāvena guṇānāṃ kāryaṃ bhūtendriyādyapekṣayā",
  "GSP30aparmyou:125_4": "ca kāraṇamiti // 19 //",
  "GSP30aparmyou:126": "bāhyakaraṇamāha",
  "GSP30aparmyou:127": "śrotraṃ tvagakṣi rasanā ghrāṇaṃ buddhīndriyāṇi śabdādau /",
  "GSP30aparmyou:128": "vākpāṇipādapāyūpasthaṃ karmendriyāṇi punaḥ // 20 //",
  "GSP30aparmyou:129_0": "vakṣyamāṇe śabdādau viṣaye jñānapradhānāni śrotrādīni pañcendriyāṇi kriyāpradhānāni",
  "GSP30aparmyou:129_1": "cendriyāṇi pañca vāgādīni / vacanādānaviharaṇavisargānandātmakāḥ karmendriyāṇāṃ viṣayāḥ /",
  "GSP30aparmyou:129_2": "ityubhayathā ca śṛṇomi kathayāmītyahaṅkārānugamādahaṅkārakāryāṇi // 20 //",
  "GSP30aparmyou:130": "eṣāṃ śabdādiviṣayasvarūpaṃ kathayati",
  "GSP30aparmyou:131": "eṣāṃ grāhyo viṣayaḥ sūkṣmaḥ pravibhāgavarjito yaḥ syāt /",
  "GSP30aparmyou:132": "tanmātrapañcakaṃ tacchabdaḥ sparśo maho raso gandhaḥ // 21 //",
  "GSP30aparmyou:133_0": "jñeyakāryatayā svīkāryaḥ ya eṣām indriyāṇām viṣayaḥ gocaraḥ syāt / sa kīdṛśaḥ pravibhāgavarjitaḥ",
  "GSP30aparmyou:133_1": "viśeṣeṇa bahiṣkṛtaḥ sāmānyātmā sūkṣmaḥ yo 'rtho bhavettadeva śabdādi sāmānyarūpam",
  "GSP30aparmyou:133_2": "tanmātram śabdasāmānyaṃ śabdatanmātramiti / evamanyāni / viṣayaviṣayiṇoḥ parasparāpekṣitvādindriyavadidamapi",
  "GSP30aparmyou:133_3": "tanmātrapañcakam āhaṅkārikameveti // 21 //",
  "GSP30aparmyou:134": "viṣayāṇāṃ parasparasāṃkaryeṇa pṛthivyādīni kāryamityāha",
  "GSP30aparmyou:135": "etatsaṃsargavaśātsthūlo viṣayastu bhūtapañcakatām /",
  "GSP30aparmyou:136": "abhyeti nabhaḥ pavanastejaḥ salilaṃ ca pṛthvī ca // 22 //",
  "GSP30aparmyou:137_0": "eteṣāṃ saṃsargavaśāt parasparasaṃgharṣasāmarthyādyo viśeṣaḥ sthūlo viṣayaḥ sa eva",
  "GSP30aparmyou:137_1": "bhūtarūpatāṃ yāti / tathā hi śabdatanmātrācchabdaviśeṣo nabho jāyate śabdasparśābhyāṃ",
  "GSP30aparmyou:137_2": "pavano rūpasaṃyuktābhyāmetābhyāṃ tejaścaibhyo rasayuktebhyaścāpo gandhasaṃyuktebhyaśca",
  "GSP30aparmyou:137_3": "pṛthvīti pañca mahābhūtāni kāryaṃ kāraṇānuguṇam iti kṛtvaikottaraguṇānīti / evameṣā",
  "GSP30aparmyou:137_4": "prakṛtiḥ kāryakāraṇātmā puruṣasya parameśvarasyecchayā bhogyatayā pravṛtteti ṣaṭtriṃśattattvātmakaṃ",
  "GSP30aparmyou:137_5": "jagadvibhajya pratitattvaṃ nirūpitam // 22 //",
  "GSP30aparmyou:138": "māyākañcukavatprakṛteḥ kañcukatāṃ puruṣaṃ pratyāha",
  "GSP30aparmyou:139": "tuṣa iva taṇḍulakaṇikāmāvṛṇute prakṛtipūrvakaḥ sargaḥ /",
  "GSP30aparmyou:140": "pṛthvīparyanto 'yaṃ caitanyaṃ dehabhāvena // 23 //",
  "GSP30aparmyou:141_0": "ayamapi prādhānikaḥ sargaḥ dharāparyantaḥ taṇḍulakaṇam yathā tuṣaḥ dhānyacarma āvṛṇute",
  "GSP30aparmyou:141_1": "samācchādayati tathaiva māyākañcukena kambukasthānīyena samāvṛtam caitanyam punarapi",
  "GSP30aparmyou:141_2": "tuṣasthānīyena dehabhāvena etatsamāvṛṇute tatpratiprākāratayā sthagayati / atreme",
  "GSP30aparmyou:141_3": "pramātāraḥ kalābhirindriyamātrābhirviśeṣāntābhirdehasvabhāvāḥ sakalā ityucyante viśeṣavarjitā",
  "GSP30aparmyou:141_4": "videhāḥ pralayākalā iti ca / evaṃ śivādisakalāntapramātṛsaptakasanāthaṃ rudrakṣetrajñādhiṣṭhitaṃ jagaditi // 23 //",
  "GSP30aparmyou:142": "kañcukatritayasya parasūkṣmasthūlarūpatāmāha",
  "GSP30aparmyou:143": "paramāvaraṇaṃ mala iha sūkṣmaṃ māyādikañcukaṃ sthūlam /",
  "GSP30aparmyou:144": "bāhyaṃ vigraharūpaṃ kośatrayaveṣṭito hyātmā // 24 //",
  "GSP30aparmyou:145_0": "caitanyasya svasvarūpāpahastanasatattvākhyātirevāṇavaḥ malaḥ āntaraḥ svarṇasya kālikeva",
  "GSP30aparmyou:145_1": "param antaraṅgam āvaraṇam chādanaṃ tādātmyena sthitatvāt / māyādi vidyāntaṃ kañcukaṣaṭkam",
  "GSP30aparmyou:145_2": "sūkṣmam ātmana āvaraṇaṃ taṇḍulasya kambukamivāvaraṇaṃ pṛṣṭhapātitvenāste yena bhedamayī",
  "GSP30aparmyou:145_3": "jñatvakartṛtvādiprathā prathata ityeṣa māyīyo malaḥ / etadapekṣayā bāhyam tuṣasthānīyaṃ",
  "GSP30aparmyou:145_4": "prādhānikaṃ śarīrasattālakṣaṇamāvaraṇam sthūlam tvaṅmāṃsādirūpatvādeṣa tṛtīyaḥ kārmo",
  "GSP30aparmyou:145_5": "malo yena pramātā śubhāśubhakarmasaṃcayabhājanaṃ bhavati / evamanena parasūkṣmasthūlarūpeṇa",
  "GSP30aparmyou:145_6": "kośatrayena veṣṭitaḥ vikasvaro 'pi ghaṭākāśavatsaṃkucitīkṛtaḥ ātmā ityaṇuriti paśurityucyate // 24 //",
  "GSP30aparmyou:146": "etatsaṃbandhādupahata iva bhavatītyāha",
  "GSP30aparmyou:147": "ajñānatimirayogādekamapi svaṃ svabhāvamātmānam /",
  "GSP30aparmyou:148": "grāhyagrāhakanānāvaicitryeṇāvabudhyeta // 25 //",
  "GSP30aparmyou:149_0": "eṣa kośatrayasaṃbaddha ātmātmākhyātyandhakārasaṃbandhāt ekamapi advayasvabhāvamapi",
  "GSP30aparmyou:149_1": "svam nijaṃ nānyasmādupanatam ātmasvabhāvam caitanyamātmasattālakṣaṇaṃ svarūpaṃ pramātṛpramāṇaprameyanānāracanāprapañcena",
  "GSP30aparmyou:149_2": "jānātyabhedaviparītena bhedenābhimanyata iti yāvat / yathā rekhātimiropahataḥ puruṣa",
  "GSP30aparmyou:149_3": "ekamapi candraṃ paśyandvau candrāvimau nabhasi sta iti paricchindamṝÉllokamapi darśayati",
  "GSP30aparmyou:149_4": "dvau candrāvimau paśyeti / vastuvṛttenaika evāsau candra iti timiravaśāttathā bhāsate",
  "GSP30aparmyou:149_5": "yenodvegalakṣaṇāmānandalakṣaṇāṃ vārthakriyāṃ sa taimirikaḥ prāpnoti / tathaivājñānatimiraprāptabhedaprathaḥ",
  "GSP30aparmyou:149_6": "sarvaṃ svātmano 'bhinnamapi bhedena vyavaharanbhinnaṃ karmaphalamarthayate yena bhūyobhūyaḥ",
  "GSP30aparmyou:149_7": "svarganirayādibhogabhāgbhavati / ataścājñānasya timireṇa rūpaṇā viparītābhāsanāt // 25 //",
  "GSP30aparmyou:150": "ātmādvayaṃ dṛṣṭāntena nidarśayati",
  "GSP30aparmyou:151": "rasaphāṇitaśarkarikāguḍakhaṇḍādyā yathekṣurasa eva /",
  "GSP30aparmyou:152": "tadvadavasthābhedāḥ sarve paramātmanaḥ śaṃbhoḥ // 26 //",
  "GSP30aparmyou:153_0": "rasādayaḥ ikṣubhedāḥ yathā ekaḥ evekṣurasaḥ paramārthataḥ sarvatra mādhuryānugamāttathaiva",
  "GSP30aparmyou:153_1": "jāgradādi avasthābhedāḥ grāhyagrāhakaprapañcarūpāḥ sarve viśeṣāḥ paramātmanaḥ svasvabhāvasya",
  "GSP30aparmyou:153_2": "śaṃbhoḥ caitanyamaheśvarasyaiva / yataḥ sa eva bhagavānsarvasya svātmabhūtaḥ svasvātantryāttāṃ",
  "GSP30aparmyou:153_3": "tāmapi bhūmikāṃ samāpannastathā grāhyagrāhakādyavasthāviśiṣṭaḥ prathate yathekṣuraso",
  "GSP30aparmyou:153_4": "na punaḥ svātmanastasmādbhinnaṃ kiñcidastīti sa eka eva sarvāvasthāsu saṃvidanugamāt /",
  "GSP30aparmyou:153_5": "itthaṃ sarvatraikarūpatādarśanātpramātā sarvadṛśvā bhavati / yathāha śrīśaṃbhubhaṭṭārakaḥ",
  "GSP30aparmyou:154": "eko bhāvaḥ sarvabhāvasvabhāvaḥ sarve bhāvā ekabhāvasvabhāvāḥ /",
  "GSP30aparmyou:155": "eko bhāvastattvato yena dṛṣṭaḥ sarve bhāvāstattvatastena dṛṣṭāḥ //",
  "GSP30aparmyou:156": "iti / bhagavadgītāsvapi",
  "GSP30aparmyou:157": "sarvabhūteṣu yenaikaṃ bhāvamakṣayamīkṣate /",
  "GSP30aparmyou:158": "avibhaktaṃ vibhakteṣu tajjñānaṃ viddhi sāttvikam //",
  "GSP30aparmyou:159": "iti // 26 //",
  "GSP30aparmyou:160": "tīrthāntaraparikalpitastu bhedaḥ saṃvṛtyarthamabhyupagato 'pi na satyabhūmāvavakalpata ityāha",
  "GSP30aparmyou:161": "vijñānāntaryāmiprāṇavirāḍdehajātipiṇḍāntāḥ /",
  "GSP30aparmyou:162": "vyavahāramātrametatparamārthena tu na santyeva // 27 //",
  "GSP30aparmyou:163": "vijñānam iti bodhamātrameva kevalamanupādhi nāmarūparahitamapyanādivāsanāprabodhavaicitryasāmarthyānnīlasukhādirūpaṃ bāhyarūpatayā nānā prakāśata iti vijñānavādinaḥ /",
  "GSP30aparmyou:164": "puruṣa evedaṃ sarvam ... /",
  "GSP30aparmyou:165": "neha nānāsti kiñcana ... /",
  "GSP30aparmyou:166_0": "iti nyāyena antaryāmi sarvasyeti paraṃ brahmaivānādyavidyāvaśādbhedena prakāśata",
  "GSP30aparmyou:166_1": "iti brahmavādinaḥ / atrobhayatrāpi vedanasya svātantryaṃ jīvitabhūtaṃ viśvanirmāṇaheturiti na cetitam /",
  "GSP30aparmyou:167": "anye prāṇa brahmavādinastu yathāprāṇanameva viśvamāgūrya vartate nahi prāṇanādṛte 'nyatkiñcidbrahmaṇo rūpamiti savimarśaṃ śabdabrahmetyāhuḥ /",
  "GSP30aparmyou:168": "apare pratipannā yathā virāḍdeham iti vairājamapi brahmaṇaḥ satyabhūtamiti / yathoktam",
  "GSP30aparmyou:169": "yasyāgnirāsyaṃ dyaurmūrdhā khaṃ nābhiścaraṇau kṣitiḥ /",
  "GSP30aparmyou:170": "sūryaścakṣurdiśaḥ śrotre tasmai lokātmane namaḥ //",
  "GSP30aparmyou:171": "ityevamādi /",
  "GSP30aparmyou:172": "jātiḥ iti mahāsattāsāmānyalakṣaṇaṃ sarvaguṇāśrayaṃ vastu paramārthasaditi vaiśeṣikādayo bruvate /",
  "GSP30aparmyou:173_0": "anye piṇḍāḥ iti vyaktaya eva paramārthasatyo nahi sāmānyaṃ nāma kiñcidekamanekaguṇāśrayaṃ",
  "GSP30aparmyou:173_1": "prakāśate nāpyupapadyate veti vyaktīnāmeva vyavahāraḥ parisamāptaḥ kiṃ sāmānyeneti",
  "GSP30aparmyou:173_2": "nānāvṛttivikalpaiḥ sāmānyaṃ vivadamānā vyaktayo nānuyantyanyadanuyāyi na bhāsata",
  "GSP30aparmyou:173_3": "ityevamādi bahu bruvanto jātirna paramārtha iti pratipannā ityeva vijñānādiḥ piṇḍo",
  "GSP30aparmyou:173_4": "'nte yeṣāṃ bhedānāṃ te tathoktāḥ vyavahāramātrametat ityasminsvātantryavāde prakāśamānasya",
  "GSP30aparmyou:173_5": "vastuno 'napahnavanīyatvādete bhedāḥ saṃvṛtisatyatvena prakāśante paramārthena tu",
  "GSP30aparmyou:173_6": "na santyeva iti na punaḥ satattvatayaite bhedāstīrthāntaraparikalpitabhedā vidyamānā",
  "GSP30aparmyou:173_7": "eva / tasmādeka eva paramaprakāśaparamārthaḥ svatantraścaitanyamaheśvara itthamitthaṃ",
  "GSP30aparmyou:173_8": "cakāsti yato 'nyasyaitadvyatiriktasyāprakāśarūpasya prakāśamānatābhāvāt / yaduktam",
  "GSP30aparmyou:174": "tīrthakriyāvyasaninaḥ svamanīṣikābhirutprekṣya tattvamiti yadyadamī vadanti /",
  "GSP30aparmyou:175": "tattattvameva bhavato 'sti na kiñcidanyatsaṃjñāsu kevalamayaṃ viduṣāṃ vivādaḥ //",
  "GSP30aparmyou:176": "iti // 27 //",
  "GSP30aparmyou:177": "idānīṃ bhrānterasadarthapratipādanasāmarthyena nidarśanamāha",
  "GSP30aparmyou:178": "rajjvāṃ nāsti bhujaṅgastrāsaṃ kurute ca mṛtyuparyantam /",
  "GSP30aparmyou:179": "bhrāntermahatī śaktirna vivektuṃ śakyate nāma // 28 //",
  "GSP30aparmyou:180_0": "bhrānteḥ pūrṇatvākhyātirūpāyā atādrūpyapratibhāsane mahatī śaktiḥ uttamaṃ sāmarthyam",
  "GSP30aparmyou:180_1": "na kenacit vivektuṃ śakyate na kenacidvicārayituṃ pāryata iti yāvat / yathā vastuvṛttena",
  "GSP30aparmyou:180_2": "rajjuḥ paridṛśyamānā dīrghatvakuṇḍalinīrūpatvabhramātsarpo 'yamityadhyavasātṝṇāṃ",
  "GSP30aparmyou:180_3": "rajjudravye 'pyasadarthapratibhāso 'yaṃ sarpādhyavasāyaḥ sadarthapratibhāsādbhayaṃ",
  "GSP30aparmyou:180_4": "maraṇāvasāyaṃ vidadhāti / anubhavasiddhamapyetatsthāṇuṃ bhūtamiti matvā svayaṃ bhīṣaṇīyaṃ",
  "GSP30aparmyou:180_5": "vākāraṃ samullikhya bhrāntāḥ santo hṛdbhaṅganāśaṃ ke nāma na yātā iti vibhrama evāpūrṇatvaprathane heturiti // 28 //",
  "GSP30aparmyou:181": "etatprakṛte samarthayate",
  "GSP30aparmyou:182": "tadvaddharmādharmasvarnirayotpattimaraṇasukhaduḥkham /",
  "GSP30aparmyou:183": "varṇāśramādi cātmanyasadapi vibhramabalādbhavati // 29 //",
  "GSP30aparmyou:184_0": "evaṃ yathā rajjuḥ paramārthasatī bhrāntyā sarpatayā vimṛṣṭāpi sarpagatāmarthakriyāṃ",
  "GSP30aparmyou:184_1": "karoti tathaiva dehātmamānināṃ cetasi dharmādyasadapi tattvato 'vidyamānam vibhrama",
  "GSP30aparmyou:184_2": "vaśānmāyāvyāmohasāmarthyādeva bhavati etadeva tattvamiti bhrāntyā sattāṃ labhate /",
  "GSP30aparmyou:184_3": "dharmaḥ aśvamedhādiḥ adharmaḥ brahmahananādiḥ svaḥ niratiśayā prītiḥ nirayaḥ yātanā",
  "GSP30aparmyou:184_4": "utpattiḥ janma maraṇam janmābhāvaḥ sukham āhlādaḥ duḥkham rājasaḥ kṣobhastathā varṇaḥ",
  "GSP30aparmyou:184_5": "brāhmaṇo 'smītyādi āśramaḥ brahmacārītyādi ādi grahaṇāttapaḥpūjavratānīti sarvaṃ",
  "GSP30aparmyou:184_6": "kalpanāmātrasāraṃ vibhramavijṛmbhitameva māyāśaktyā dehādyātmatayābhimanyate / etatsarvaṃ",
  "GSP30aparmyou:184_7": "bhrānteḥ prabhavati yayānavaratasvarganarakajanmamaraṇaprabandhabhājaḥ paśavo na",
  "GSP30aparmyou:184_8": "punaḥ paramārthataḥ svātmano 'navacchinnacidānandaikaghanasya dharmādharmādikaṃ kiñcidvidyata iti // 29 //",
  "GSP30aparmyou:185": "evamasadarthapratibhāsane bhrānteḥ sāmarthyaṃ vicārya tadutpattimāha",
  "GSP30aparmyou:186": "etattadandhakāraṃ yadbhāveṣu prakāśamānatayā /",
  "GSP30aparmyou:187": "ātmānatirikteṣvapi bhavatyanātmābhimāno 'yam // 30 //",
  "GSP30aparmyou:188": "etattadandhakāram ityeṣā sā samanantarapratipāditā viśvamohinī pūrṇatvākhyātirūpā bhrāntiḥ yadbhāveṣu pramātṛprameyarūpeṣu viśvavartiṣu padārtheṣu prakāśamānatayā iti",
  "GSP30aparmyou:189": "... nāprakāśaḥ prakāśate /",
  "GSP30aparmyou:190_0": "iti prakāśamānatānyathānupapattyā prakāśaśarīrībhūteṣu ātmanaḥ caitanyamaheśvarādapṛthagbhūteṣu",
  "GSP30aparmyou:190_1": "satsvapi yaḥ ayam atirekeṇāmī bhāvā grāhyā bāhyā matto bhinnāśceti anātmābhimānaḥ",
  "GSP30aparmyou:190_2": "vāstavacidrūpatāpahastanena yatteṣvavāstavaṃ jaḍatvāpādanam / ayamāśayo bhāvaprakāśane",
  "GSP30aparmyou:190_3": "'nyasyāprakāśarūpasya bāhyavāsanāderhetoranupapadyamānatvātsvātmaprakāśa eva svatantro",
  "GSP30aparmyou:190_4": "'rthānnīlasukhādinā prakāśate 'taḥ pramātṛprameyarūpatayā citsvarūpo 'hameva prakāśa",
  "GSP30aparmyou:190_5": "iti yadvāstavaṃ rūpaṃ tanna prakāśate kevalamevāvāstavo bhedaḥ prathata iti tāttvikaprathanābhāvādbhrānterandhakāreṇa rūpaṇamiti // 30 //",
  "GSP30aparmyou:191": "ātmanyanātmābhimānapūrvo 'nātmanyātmābhimāno bhavatīti pratipādayanbhrānteḥ sutarāṃ moharūpatāmāha",
  "GSP30aparmyou:192": "timirādapi timiramidaṃ gaṇḍasyopari mahānayaṃ sphoṭaḥ /",
  "GSP30aparmyou:193": "yadanātmanyapi dehaprāṇādāvātmamānitvam // 31 //",
  "GSP30aparmyou:194_0": "ādau tāvadekasaṃvitsatattveṣvapi bhāveṣu bhedamayaṃ jāḍyāpādanamakhyātitimireṇa kṛtaṃ",
  "GSP30aparmyou:194_1": "yatsvātmano 'bhinnānāṃ bhāvānāṃ tato bhedena prathanamata eva timiramiva timiram",
  "GSP30aparmyou:194_2": "akhyātiḥ / yathaiko 'pi candraḥ cakṣusthena rekhātimireṇa dvidhā bhāsyate dvau candrāviti",
  "GSP30aparmyou:194_3": "tathaivākhyātitimiramekamapi sarvaṃ svātmasvarūpaṃ vastu bhedenānātmarūpaṃ prakāśitavat /",
  "GSP30aparmyou:194_4": "evamavasthite timiram aparamāyātaṃ mohānmoho 'yamāpatitaḥ gaṇḍasyopari piṭakodbhavaśca",
  "GSP30aparmyou:194_5": "yat akhyātyapahastitacitsvarūpeṣvapi viśvavartiṣu padārtheṣu jāḍyamāpāditeṣu madhyāduddhṛte",
  "GSP30aparmyou:194_6": "vyatirikte jaḍe dehaprāṇādau vedyakhaṇḍe kṛśo 'haṃ sthūlo 'haṃ kṣudhito 'haṃ sukhyasmi",
  "GSP30aparmyou:194_7": "na kiñcidahamiti pramātṛtayānātmabhūte ātmamānitvam atādrūpye tādrūpyapratipattiretadativaiśasam /",
  "GSP30aparmyou:194_8": "yadi tāvadātmābhimānena vinā vaiśasamasti tannīlasukhādiṣvapyastu mā vā kutrāpi bhūdyatpunaḥ",
  "GSP30aparmyou:194_9": "katipaye jaḍe dehādau loṣṭaprāya ātmatayāhantārasābhiṣeko 'nyatra nīlasukhādāvidantayānātmapratipādanameṣa",
  "GSP30aparmyou:194_10": "eva pūrṇaḥ saṃsāraḥ śocanīyo yadabhimānopanato dvandvābhighātaḥ karṣati paśūniti /",
  "GSP30aparmyou:194_11": "yaduktaṃ mārkaṇḍeyapurāṇe yoginyā madālasayā",
  "GSP30aparmyou:195": "yānaṃ kṣitau yānagataśca deho dehe 'pi cānyaḥ puruṣo niviṣṭaḥ /",
  "GSP30aparmyou:196": "mamatvamurvyāṃ na tathā yathā sve dehe 'timātraṃ ca vimūḍhataiṣā //",
  "GSP30aparmyou:197": "iti // 31 //",
  "GSP30aparmyou:198": "evamakhyātivaśānmithyāvikalpairitthamātmānaṃ badhnātītyāha",
  "GSP30aparmyou:199": "dehaprāṇavimarśanadhījñānanabhaḥprapañcayogena /",
  "GSP30aparmyou:200": "ātmānaṃ veṣṭayate citraṃ jālena jālakāra iva // 32 //",
  "GSP30aparmyou:201_0": "akhyātyapahastitacaitanyaḥ sarvaḥ pramātā svotthairvikalpanigaḍairvyāpakamapi ātmānaṃ",
  "GSP30aparmyou:201_1": "veṣṭayate / kathamityāha deha ityādi / dehaprāṇayorvimarśanaṃ dhiyo jñānam niścayaḥ",
  "GSP30aparmyou:201_2": "nabhasāṃ prapañcaḥ vistāraḥ tadyogena dehādivikalpasaṃbandhena / yathā kṛśaḥ sthūlo",
  "GSP30aparmyou:201_3": "rūpavānpaṇḍitaścāsmīti bālāṅganāpāmarāḥ kārṣikā itthaṃ svavikalpena dehamevātmatvena",
  "GSP30aparmyou:201_4": "pratipannāḥ kiñcidvivecakaṃmanyāḥ /",
  "GSP30aparmyou:202": "dehastāvadihaiva pralīyate kuto 'syātmatvamato yaḥ kṣudhitaḥ pipāsitaḥ so 'hamiti prāṇātmamāninaśca vivecakaṃmanyatarāḥ /",
  "GSP30aparmyou:203": "dehaprāṇau jaḍau loṣṭādivatkuto 'nayorātmabhāvastataḥ sukhyahaṃ duḥkhyahamiti yaḥ sukhaduḥkhādi cetate sa ātmeti puryaṣṭakābhimānino mīmāṃsakādayo 'pi vivecakatamāśca /",
  "GSP30aparmyou:204_0": "etatsukhaduḥkhādyapi buddhidharmaḥ kathamātmatayā vaktuṃ śakyastato dehaprāṇadhīvikalpānāṃ",
  "GSP30aparmyou:204_1": "yatrābhāvaḥ sa ātmeti śūnyābhimāninaḥ / evaṃ yatkiñcididaṃ bhāti tannāhamityaprathārūpaṃ",
  "GSP30aparmyou:204_2": "śūnyameva sarvāpohanasvabhāvamātmeti nabhaḥśabdenoktaḥ / tadapi śūnyaṃ yadā samādhānāvasare",
  "GSP30aparmyou:204_3": "vedyīkurvata etadapi śūnyaṃ vayaṃ na bhavāmastadā śūnyāntaramātmatvena vidadhānā",
  "GSP30aparmyou:204_4": "neti neti brahmavādyabhyupagatatattacchūnyaparityāgena tāṃ tāṃ śūnyātmatāṃ parigṛhṇantīti",
  "GSP30aparmyou:204_5": "nabhaḥprapañcaḥ kārikāyāṃ nirūpitaḥ / itthaṃ saṃvitsvarūpāparyavasānācchūnyātmamānino",
  "GSP30aparmyou:204_6": "yoginaḥ suṣuptaguhānimagnā jaḍātmāno bhrāntā evātmānaṃ saṃvitsvarūpamapi jāḍyenānubadhnanti /",
  "GSP30aparmyou:204_7": "citram ityāścaryametadyaduta vaiśasaṃ naitatsvayaṃ kartuṃ pāryata iti / atra dṛṣṭāntamāha",
  "GSP30aparmyou:204_8": "jālena ityādi / yathā jālakāraḥ kaścitkṛmirvā svanirmitena phenena jālamāvaraṇaṃ",
  "GSP30aparmyou:204_9": "nirmāya sarvato gatam ātmānaṃ veṣṭayate svaṃ svātmanidhanāya badhnāti yenottaratra",
  "GSP30aparmyou:204_10": "tatraiva nidhanaṃ yāti tathā dehādyātmamānī tu svavikalpakalpitairahaṃ mameti vikalpaiḥ",
  "GSP30aparmyou:204_11": "svātmānameva badhnāti / tathā ca bauddhāḥ",
  "GSP30aparmyou:205": "satyātmani parasaṃjñā svaparavibhāgātparigrahadveṣau /",
  "GSP30aparmyou:206": "anayoḥ saṃpratibaddhāḥ sarve doṣāḥ prajāyante //",
  "GSP30aparmyou:207": "ityāhuḥ // 32 //",
  "GSP30aparmyou:208": "kathameṣa durnivāro mahāmoho dehādipramātṛtāsamutthaḥ pralīyata iti bhagavatsvātantryamevātra heturityāha",
  "GSP30aparmyou:209": "svajñānavibhavabhāsanayogenodveṣṭayennijātmānam /",
  "GSP30aparmyou:210": "iti bandhamokṣacitrāṃ krīḍāṃ pratanoti paramaśivaḥ // 33 //",
  "GSP30aparmyou:211_0": "svasya ātmanaścaitanyalakṣaṇasya yat jñānam svasvātantryāvagamastasya vibhavaḥ dehādyabhimānavigalanena",
  "GSP30aparmyou:211_1": "yaccitsvarūpe parāhantācamatkārarūpasya svasvātantryasya sphītatvaṃ cidānandaikaghanaḥ",
  "GSP30aparmyou:211_2": "svatantro 'smīti tasya bodhasvātantryasvarūpasya vibhavasya bhāsanam prakāśaḥ sarvo",
  "GSP30aparmyou:211_3": "mamāyaṃ vibhava iti bāhyatayābhimatasya sarvasya svātmanyeva svīkārastasya yogaḥ",
  "GSP30aparmyou:211_4": "evaṃpariśīlanakrameṇātmani yadvimarśadārḍhyamevametena svajñānavibhavabhāsanayogena",
  "GSP30aparmyou:211_5": "nijamātmānam nānyata upanataṃ caitanyasvabhāvam udveṣṭayate dehaprāṇapuryaṣṭakaśūnyaparāmarśanānigaḍairyo",
  "GSP30aparmyou:211_6": "veṣṭita āsīttameva caitanyasvarūpaḥ svatantro 'smīti vimarśanena punarapi bhagavānevodveṣṭanaṃ",
  "GSP30aparmyou:211_7": "vigataveṣṭanaṃ kuruta iti / evamakhyātibalādāgataṃ svātmano dehādyāvaraṇaṃ tatpunarapi",
  "GSP30aparmyou:211_8": "khyātibalādvinaśyatīti svavikalpakalpita iyāndoṣa iti śrīmadgranthakṛtā tantrasāre nirūpitam",
  "GSP30aparmyou:212": "yo niścayaḥ paśujanasya jaḍo 'smi karmasaṃpāśito 'smi malino 'smi parerito 'smi /",
  "GSP30aparmyou:213": "ityetadanyadṛḍhaniścayalābhayuktyā sadyaḥ patirbhavati viśvavapuścidātmā //",
  "GSP30aparmyou:214_0": "iti / kimiti badhnāti muñcati ca bhagavānityāha iti bandha ityādi / iti prākpratipāditena",
  "GSP30aparmyou:214_1": "krameṇa bhagavānsvatantraḥ paramaśivaḥ pūrṇacidānandaikaghanalakṣaṇaḥ svarūpagopanasatattvakrīḍāśīlatvādakhyātyavabhāsanapūrvaṃ",
  "GSP30aparmyou:214_2": "svātmānameva dehādipramātṛtāpannaṃ vidhāya svarūpaṃ pracchādya ca bandhaṃ vidadhāti",
  "GSP30aparmyou:214_3": "tathaiva punaḥ svecchātaḥ svātmajñānaprakāśakrameṇa dehādipramātṛtābandhaṃ nivārya",
  "GSP30aparmyou:214_4": "sa eva taṃ svātmānaṃ mocayatītyubhayathā bandhamokṣacitrām saṃsārāpavargasvarūpāścaryamayīm",
  "GSP30aparmyou:214_5": "krīḍām khelām pratanoti vistārayatyekākī na ramāmyahamiti / svabhāva evaiṣa devasya",
  "GSP30aparmyou:214_6": "yattāṃ tāmapyavasthāmāpannaḥ svarūparūpaḥ sansarvatrānubhavitṛtayā prathata ityetadeva",
  "GSP30aparmyou:214_7": "svātantryam // 33 //",
  "GSP30aparmyou:215": "na kevalametadyāvadaparaḥ kaścidavasthāviśeṣaḥ svasminrūpe viśrānta evāvabhāsyate bhagavatetyāha",
  "GSP30aparmyou:216": "sṛṣṭisthitisaṃhārā jāgratsvapnau suṣuptamiti tasmin /",
  "GSP30aparmyou:217": "bhānti turīye dhāmani tathāpi tairnāvṛtaṃ bhāti // 34 //",
  "GSP30aparmyou:218_0": "viśvāpekṣayā ye sargādayo māyāpramātṛgatāśca ye jāgradādayo 'vasthāviśeṣāsta ubhayathaitasminbhagavatyānandaghane",
  "GSP30aparmyou:218_1": "turīye dhāmani caturthe pūrṇāhantāmaye pade bhānti tadviśrāntāḥ santaḥ svarūpasattāṃ",
  "GSP30aparmyou:218_2": "kalpitapramātrapekṣayā bāhyatayā labhante / parameśvarabhittau yanna prakāśate tadbāhyatayāpi na prakāśate 'taḥ",
  "GSP30aparmyou:219": "triṣu caturthaṃ tailavadāsecyam /",
  "GSP30aparmyou:220_0": "iti sarvāsvavasthāsu turīyaṃ rūpamanusyūtatvena sthitamiti paramārthaḥ / etāvatā",
  "GSP30aparmyou:220_1": "tatra taiḥ svarūpamācchāditaṃ syānna vetyāha tathāpi tairnāvṛtaṃ bhāti iti / itthamapi",
  "GSP30aparmyou:220_2": "taiḥ svarūpasattārthamāvṛtamapi tebhyaḥ samuttīrṇatayā sarvānubhavitṛtayā sarvatrāvabhāsata",
  "GSP30aparmyou:220_3": "eva na punastadāvaraṇena pūrṇasvarūpatāṃ tatra tirodhatta iti śivadhāma sarvāvasthāsvapi",
  "GSP30aparmyou:220_4": "sadaiva paripūrṇam // 34 //",
  "GSP30aparmyou:221": "vedāntabhāṣābhirjāgradādīnāṃ trayāṇāṃ svarūpaṃ vyavaharaṃstadanusyūtamapi tataḥ paraṃ turīyamāvedayati",
  "GSP30aparmyou:222": "jāgradviśvaṃ bhedātsvapnastejaḥ prakāśamāhātmyāt /",
  "GSP30aparmyou:223": "prājñaḥ suptāvasthā jñānaghanatvāttataḥ paraṃ turyam // 35 //",
  "GSP30aparmyou:224_0": "jāgradavasthaiva viśvam brahmaṇo vairājaṃ svarūpaṃ kutaḥ bhedāt śabdādiviṣayapañcakasya",
  "GSP30aparmyou:224_1": "bāhyatayā parameśvarasṛṣṭasyaiva sarvapramātṝṇāṃ cakṣurādīndriyapravṛtterityekasyaiva",
  "GSP30aparmyou:224_2": "brahmaṇo viṣayaviṣayibhāvena sthitasya nānendriyajñānavaicitryam / ata eva śivasūtreṣu",
  "GSP30aparmyou:225": "jñānaṃ jāgrat /",
  "GSP30aparmyou:226": "iti / eṣā brahmaṇo virāḍavasthā gīyate / yacchrutiḥ",
  "GSP30aparmyou:227": "yo viśvacakṣuruta viśvatomukho viśvatohasta uta viśvataspāt /",
  "GSP30aparmyou:228": "saṃbāhubhyāṃ namate saṃyajatrairdyāvāpṛthivī janayandeva ekaḥ //",
  "GSP30aparmyou:229_0": "iti / tathā svapnaḥ tejo 'vasthā brahmaṇaḥ / kuta ityāha prakāśamāhātmyāt iti / svapne",
  "GSP30aparmyou:229_1": "bahiṣkaraṇāni śabdādau viṣaye tāvanna pragalbhante nāpi tatra bāhyaṃ śabdādikaṃ nāma",
  "GSP30aparmyou:229_2": "kiñcitparamārthasadvidyate nāpi bāhyatayādhyavasāyasyāvidyādi kiñcidbhinnamabhinnaṃ",
  "GSP30aparmyou:229_3": "vā kāraṇāntaramupalabhyate yuktyā vicāryamāṇaṃ vopapadyate 'tha ca svapne sarvaṃ",
  "GSP30aparmyou:229_4": "prakāśate 'ta idamarthabalādāyātaṃ yatsa eva bhagavānsvasvabhāvo devastattatpramātṛtāṃ",
  "GSP30aparmyou:229_5": "samāviṣṭaḥ svapnāyamānaḥ svātmānameva prakāśasvātantryādgṛhanagarāṭṭālādyanekapramātṛvaicitryarūpatayā",
  "GSP30aparmyou:229_6": "pravibhajya pratipramātṛ svapne 'sādhāraṇameva viśvaṃ prakāśayatyeveti brahmaṇaḥ",
  "GSP30aparmyou:229_7": "svātantryaṃ svapna eva brahmavādibhirabhyupagatam / yato vedānteṣvidamuktam",
  "GSP30aparmyou:230": "pravibhajyātmanātmānaṃ sṛṣṭvā bhāvānpṛthagvidhān /",
  "GSP30aparmyou:231": "sarveśvaraḥ sarvamayaḥ svapne bhoktā prakāśate //",
  "GSP30aparmyou:232_0": "iti prakāśamāhātmyamevātra heturataḥ svapno brahmaṇastejo 'vastheti / tathā prājñaḥ",
  "GSP30aparmyou:232_1": "suptāvasthā iti / sarvapramātṝṇāṃ yā suptāvasthā suṣuptaṃ sā prājñaḥ iti brahmaṇaḥ",
  "GSP30aparmyou:232_2": "prājñāvastheti / yataḥ sarvapramātṝṇāṃ grāhyagrāhakaprapañcavilayānmahāśūnyatvarūpe",
  "GSP30aparmyou:232_3": "grāhyādivilaye saṃskāraśeṣe suṣupte viśvasya bījabhūtasya brahmaṇa eva prajñā brahma",
  "GSP30aparmyou:232_4": "prajñātṛtayāntaratamamavaśiṣyata iti yāvat / sarvasya pramāturnīlasukhādiviśvavaicitryaprathāyāḥ",
  "GSP30aparmyou:232_5": "saiṣā saṃskārabhūmistataḥ prabuddhasya prāganubhūtavadvyavahāradarśanādanyathā yadyasyāṃ",
  "GSP30aparmyou:232_6": "bhūmau sthiraṃ prajñātṛsvabhāvaṃ sarvakroḍīkāreṇa brahma na prākāśiṣyata kutastata",
  "GSP30aparmyou:232_7": "utthitasya pramātuḥ prāganubhūtavastunastathaiva tadityanubhūtacaratvena smṛtirudapatsyata",
  "GSP30aparmyou:232_8": "nāpi sukhamahamasvāpsaṃ duḥkhamahamasvāpsaṃ gāḍhamūḍho 'hamāsamityanubhavaḥ prādurabhaviṣyaditi /",
  "GSP30aparmyou:232_9": "tathā ca bhaṭṭadivākaravatsaḥ",
  "GSP30aparmyou:233": "sarve 'nubhūtā yadi nāntararthāstvadātmasātkārasurakṣitāḥ syuḥ /",
  "GSP30aparmyou:234": "vijñātavastvapratimoṣarūpā kācitsmṛtirnāma na saṃbhavettat //",
  "GSP30aparmyou:235_0": "iti / itthaṃ suṣuptaṃ cinmayameva brahmaṇaḥ prājñāvastheti gīyate / kutaḥ jñānaghanatvāt",
  "GSP30aparmyou:235_1": "iti / suṣuptaturyayoḥ sādhāraṇo 'yaṃ heturityubhayatra yojyam / eṣā suṣuptabhūmiḥ",
  "GSP30aparmyou:235_2": "jñānaghanā prakāśamūrtiḥ kevalaṃ viśvapralayasaṃskāreṇa dhyāmalā satī śuddhacinmayī",
  "GSP30aparmyou:235_3": "na bhavatīti / yaduktaṃ spandaśāstre",
  "GSP30aparmyou:236": "jñānajñeyasvarūpiṇyā śaktyā paramayā yutaḥ /",
  "GSP30aparmyou:237": "padadvaye vibhurbhāti tadanyatra tu cinmayaḥ //",
  "GSP30aparmyou:238_0": "iti / tathā tataḥ paraṃ turyam iti / tasmātsuṣuptāt param anyanniḥśeṣapāśavavāsanāsaṃskāraparikṣayācchuddhapūrṇānandamayaṃ",
  "GSP30aparmyou:238_1": "brahmaṇasturīyaṃ rūpamanuguṇaṃ nāma / yadatra nāmānvarthaṃ na kiñcidupapadyate 'to",
  "GSP30aparmyou:238_2": "vyākhyātasyāvasthātrayasya viśrāmabhūtaṃ sarvāntaratamatvenānusyūtamiti catuḥsaṃkhyāpūraṇena",
  "GSP30aparmyou:238_3": "turyam iti pūraṇapratyayena saṃkhyāvyapadeśo 'tra kṛtaḥ kathamavasthātrayasyānusyūtamapi",
  "GSP30aparmyou:238_4": "tataḥ parametadityāha jñānaghanatvāt iti / yato jāgradādayo 'vasthāḥ sarvā bhedapravaṇatvātpramātṝṇāmajñānamayyasturīyaṃ",
  "GSP30aparmyou:238_5": "grāhyagrāhakakṣobhapralayasaṃskāraparikṣayājjñānaghanaprakāśānandamūrtyatastadantaḥsthamapi",
  "GSP30aparmyou:238_6": "tābhyo 'vasthābhyaścinmayatayā samuttīrṇatvāt param anyaditi / evamavasthāvicitraṃ",
  "GSP30aparmyou:238_7": "paramādvayasvabhāvaṃ svatantraṃ brahmaiva pūrṇaṃ vijṛmbhate // 35 //",
  "GSP30aparmyou:239": "evamapi śuddhasya paramātmanaḥ sarvapramātranusyūtatvena sthitatvādavaśyaṃ pramātṛgaṇagatamakhyātimālinyamāyātīti yattanneti dṛṣṭāntenāvedayati /",
  "GSP30aparmyou:240": "jaladharadhūmarajobhirmalinīkriyate yathā na gaganatalam /",
  "GSP30aparmyou:241": "tadvanmāyāvikṛtibhiraparāmṛṣṭaḥ paraḥ puruṣaḥ // 36 //",
  "GSP30aparmyou:242_0": "yathā meghadhūmadhūlīpuñjairākāśasthairapyākāśapṛṣṭhamamalinaṃ svabhāvato na malinaṃ",
  "GSP30aparmyou:242_1": "vidhīyate nāpi nityatāvaitatyakhaṇḍanāṃ vā nīyate kevalaṃ darpaṇapratibimbavattattadavasthāvicitraṃ",
  "GSP30aparmyou:242_2": "gaganaṃ gaganameva sarvadā tathātvena pratyabhijñānāt / tadvat iti tathaiva māyāvikṛtibhiḥ",
  "GSP30aparmyou:242_3": "akhyātisamutthairvikārairnānāpramātṛgatairjanmamaraṇādyanekavicitrāvasthāmayairbhagavatsthairapi",
  "GSP30aparmyou:242_4": "bhagavānna parāmṛṣṭaḥ na tairapahṛtasvarūpo yataḥ sa eva paraḥ puruṣaḥ iti sarvapuruṣāṇāṃ",
  "GSP30aparmyou:242_5": "jīvānāmādya ullāso viśrāntisthānaṃ ceti sarvānubhavitṛtayā sadā sphuratīti paraśabdena",
  "GSP30aparmyou:242_6": "nirdiṣṭaḥ / tasmānna svasamutthairaprakāśarūpairmāyāvikārairaindrajālikavadbhagavataḥ",
  "GSP30aparmyou:242_7": "kācitkhaṇḍaneti parameṣṭhinā nareśvaraviveke 'pyuktam",
  "GSP30aparmyou:243": "yadyapyarthasthitiḥ prāṇapuryaṣṭakaniyantrite /",
  "GSP30aparmyou:244": "jīve niruddhā tatrāpi paramātmani sā sthitā //",
  "GSP30aparmyou:245": "tadātmanaiva tasya syātkathaṃ prāṇena yantraṇā /",
  "GSP30aparmyou:246": "iti // 36 //",
  "GSP30aparmyou:247": "nanvekacinmātraparamārthā api puruṣā viśiṣṭasukhaduḥkhamohajanmamaraṇādinānāvasthāvaicitryabhājaśceti kathametaditi dṛṣṭāntamāha",
  "GSP30aparmyou:248": "ekasminghaṭagagane rajasā vyāpte bhavanti nānyāni /",
  "GSP30aparmyou:249": "malināni tadvadete jīvāḥ sukhaduḥkhabhedajuṣaḥ // 37 //",
  "GSP30aparmyou:250_0": "yathā ekasmin kumbhākāśe dhūlipuñjasamācchādite nānyāni ghaṭākāśāni vimalānyapyākāśatvāviśeṣāt",
  "GSP30aparmyou:250_1": "malināni rajasācchāditāni bhavanti / vimalaṃ vyāpakaṃ nityamapi hi gaganaṃ yādṛśaṃ",
  "GSP30aparmyou:250_2": "ghaṭasaṃkocasaṃkucitaṃ bhavettādṛśameva tasyaiva ghaṭasya tadbhavati na punaḥ sarvāṇi",
  "GSP30aparmyou:250_3": "ghaṭapaṭādyākāśāni kṛṣṇāgurudhūpitāni mṛgamadādhivāsitāni viṭhiragandhīni vaikākāśasvarūpatvātsaṃkīryante",
  "GSP30aparmyou:250_4": "svagataghaṭādikṛtavicchedātpratyutaikatrāpi gagane vāstave sthite ghaṭādayaḥ svagatabhittisaṃkocaniyantritāḥ",
  "GSP30aparmyou:250_5": "santo nānāgaganavaicitryaṃ prathayanti / itthaṃ ghaṭakṛtaḥ saṃkoca eva gaganatayā",
  "GSP30aparmyou:250_6": "tathā viśiṣyate tathātvenārthakriyākāritvānna punaḥ gaganasyaitatkiñcidghaṭagataṃ",
  "GSP30aparmyou:250_7": "mālinyādi svarūpatirodhānāya bhavati nāpi parasparaṃ ghaṭādyavacchinnānāṃ gaganānāṃ",
  "GSP30aparmyou:250_8": "vyāmiśraṇeti / tadvat iti tathaivāmī jīvāḥ puruṣā ekacinmātraparamārthā api pārameśvaryā",
  "GSP30aparmyou:250_9": "māyāśaktyāṇavamāyīyaprākṛtakośatrayāveṣṭanena pūrṇaṃ vyāpi cidānandaikaghanaṃ svarūpamapahastya",
  "GSP30aparmyou:250_10": "parimitīkṛtā yenaikacaitanyātmāno 'pi svagatakośatrayavicchedadaurātmyātparasparaṃ",
  "GSP30aparmyou:250_11": "bhinnāśceti ghaṭapaṭādyākāśavat / itthaṃ māyīyakośakṛto viccheda eva jīvatayā vyavahriyate",
  "GSP30aparmyou:250_12": "na punaḥ parameśvare 'navacchinnacidānandaikaghane jīvāḥ puruṣā ātmāno 'ṇava iti",
  "GSP30aparmyou:250_13": "darśanāntaradṛṣṭaḥ kaścidvyavahāraḥ / evamāṇavādikośāvacchinnā jīvā anādivicitrakarmamalavāsanādhivāsitanānādehā",
  "GSP30aparmyou:250_14": "nānāśayā nānāpuṇyapāpasvarganarakasukhaduḥkhajanmamaraṇādidvandvabhedabhājaśca santo",
  "GSP30aparmyou:250_15": "nānyonyaṃ saṃkīryante yathā nānādravyādhivāsitāni ghaṭādyavacchinnāni ghaṭākāśānīti",
  "GSP30aparmyou:250_16": "sūpapannamekacinmātraparamārthā api svavicchedādanyonyabhedajuṣaśceti // 37 //",
  "GSP30aparmyou:251": "itthaṃ jīvamaṇḍalagatā avasthāviśeṣā ye te kevalaṃ bhagavatyupacaryante na punastattvataste 'tra kecidityāha",
  "GSP30aparmyou:252": "śānte śānta ivāyaṃ hṛṣṭe hṛṣṭo vimohavati mūḍhaḥ /",
  "GSP30aparmyou:253": "tattvagaṇe sati bhagavānna punaḥ paramārthataḥ sa tathā // 38 //",
  "GSP30aparmyou:254_0": "tattvagaṇe indriyavarge śānte uparate sati tadgataḥ paramātmā śāntaḥ naṣṭa ivābhimanyata",
  "GSP30aparmyou:254_1": "evaṃ tasmin hṛṣṭe sāhlāde sati sa tathaivopacaryate paraṃ tamomaye mūḍhe mohavāniti",
  "GSP30aparmyou:254_2": "yathā sthāvarayonau na punaḥ paramārthataḥ vastuvṛttena saḥ parameśvaraḥ tathā tena",
  "GSP30aparmyou:254_3": "prakāreṇa bhavati / sarvo hi jaḍabhāga utpādyaḥ saṃhāryo vā bhavati na punarnitye",
  "GSP30aparmyou:254_4": "bhagavati bodhasvabhāve māyādikañcukagate vināśotpattī syātāmiti bhagavānsadā samaḥ // 38 //",
  "GSP30aparmyou:255": "samutpattikrameṇāgatā bhrāntiḥ punarjñaptikrameṇa sutarāṃ samunmūlitā bhavatītyatra svātmana eva svātantryamityāha",
  "GSP30aparmyou:256": "yadanātmanyapi tadrūpāvabhāsanaṃ tatpurā nirākṛtya /",
  "GSP30aparmyou:257": "ātmanyanātmarūpāṃ bhrāntiṃ vidalayati paramātmā // 39 //",
  "GSP30aparmyou:258_0": "anātmani acetanalakṣaṇe dehādau kṛśaḥ sthūlaścāsmītyādi yat tadrūpāvabhāsanam anātmanyātmatayā",
  "GSP30aparmyou:258_1": "parāmarśanam tat tasmin purā ādāveva nirākṛtya ahaṃ cidānandaikaghano 'navacchinnasvabhāvaḥ",
  "GSP30aparmyou:258_2": "svatantraścetyakṛtrimāhantāsphuraṇayā kṛtrimadehādipramātṛtāmapahṛtyātmaiva vigalitadehabandhaḥ",
  "GSP30aparmyou:258_3": "paramātmatāṃ yātaḥ san ātmani asminsphuradrūpe viśvapadārthe prakāśavapuṣi svāṅgakalpe",
  "GSP30aparmyou:258_4": "'pi yā bhrāntiḥ dehādipramātṛtābhimānajanitā bhedaprathā tām vidalayati ahamevaiko",
  "GSP30aparmyou:258_5": "viśvātmanā sphurāmītyevaṃ cūrṇīkaroti / idamatra tātparyaṃ yāvadanātmani dehādāvātmābhimāno",
  "GSP30aparmyou:258_6": "na galitastāvatsvātmaprathārūpe 'pi jagati bhedaprathāmoho na vilīyate 'taścānātmanyātmābhimānabhramavināśādātmanyanātmābhimānabhrāntiṃ",
  "GSP30aparmyou:258_7": "paramātmaiva svātmamaheśvaro bhagavāneva vināśayati nānyasyātra sāmarthyam // 39 //",
  "GSP30aparmyou:259": "evaṃ bhrāntidvayāpasāraṇātparameśvarībhūtasya yogino na kiñcitkāryamavaśiṣyata ityāha",
  "GSP30aparmyou:260": "itthaṃ vibhramayugalakasamūlavicchedane kṛtārthasya /",
  "GSP30aparmyou:261": "kartavyāntarakalanā na jātu parayogino bhavati // 40 //",
  "GSP30aparmyou:262_0": "ittham kārikārthapratipāditaprakāreṇa bhrāntidvayasya prarohavidāraṇe kṛtārthasya",
  "GSP30aparmyou:262_1": "svasvātantryasya parijñapteraśeṣasaṃkocavidalanāt kṛtaḥ prāptaḥ arthaḥ puruṣārthalābho",
  "GSP30aparmyou:262_2": "yena tasya prakṛṣṭayogayuktasya na kadācit kartavyāntarasya tīrthāṭanakṣetraparigrahadīkṣājapadhyānavyākhyāśravaṇādirūpasya",
  "GSP30aparmyou:262_3": "kāryaśeṣasya kalanā manovyāpāro 'pi na vidyate",
  "GSP30aparmyou:263": "ayameva paro dharmo yadyogenātmadarśanam /",
  "GSP30aparmyou:264": "iti hi svātmayogasya prādhānyamatastatprāptyā nānyatra pariśramaḥ pūrṇayoginaḥ / yaduktam",
  "GSP30aparmyou:265": "yadā te mohakalilaṃ buddhirvyatitariṣyati /",
  "GSP30aparmyou:266": "tadā gantāsi nirvedaṃ śrotavyasya śrutasya ca //",
  "GSP30aparmyou:267": "iti gītāsu // 40 //",
  "GSP30aparmyou:268_0": "saṃprati pṛthivyādimāyāntasya bhedāvabhāsabhājo viśvasya bhedābhedamayaśāktabhūmikāveśena",
  "GSP30aparmyou:268_1": "pūrṇaprakāśānandaghanaśāṃbhavapadasamāpattyā bhedavilāyanena tadabhedamayatāprāptimabhidhāya",
  "GSP30aparmyou:268_2": "tataḥ śāṃbhavātpadātsaṃpūrṇasudhāmbhodhikalpānmahāpravāhadeśīyaśāktaprasarollāsapramukhaṃ",
  "GSP30aparmyou:268_3": "tattattaraṅgabhaṅgirūpatāmabhidadhatsvānubhavasiddhaṃ mahāmantravīryasāraṃ samastabhedavilāyanaparamādvayodayaṃ",
  "GSP30aparmyou:268_4": "naraśaktiśivasāmarasyātmakaṃ parasaṃviddhṛdayaṃ krameṇonmīlayiṣyanviśvasyāgamikāṇḍatrayātmatāsaṃkalanayuktyaikīkāraṃ tāvadāha",
  "GSP30aparmyou:269": "pṛthivī prakṛtirmāyā tritayamidaṃ vedyarūpatāpatitam /",
  "GSP30aparmyou:270": "advaitabhāvanabalādbhavati hi sanmātrapariśeṣam // 41 //",
  "GSP30aparmyou:271": "pārthivaprākṛtamāyīyāṇḍātmakaṃ yatsthūlasūkṣmapararūpaṃ trividham vedyarūpatāpatitam jñānagocaratāṃ prāptam",
  "GSP30aparmyou:272": "tattadrūpatayā jñānaṃ bahirantaḥ prakāśate /",
  "GSP30aparmyou:273": "jñānādṛte nārthasattā jñānarūpaṃ tato jagat //",
  "GSP30aparmyou:274": "nahi jñānādṛte bhāvāḥ kenacidviṣayīkṛtāḥ /",
  "GSP30aparmyou:275": "jñānaṃ tadātmatāṃ yātametasmādavasīyate //",
  "GSP30aparmyou:276": "iti śrīkālikākramoktanyāyena yat advaitabhāvanam tadbalāttatprakarṣāt sanmātrapariśeṣam prakāśamānatātmakasattāmātrātmakam bhavati / hiḥ yasmādarthe // 41 //",
  "GSP30aparmyou:277": "etadeva bhedasyāvāstavatvapratipādanābhiprāyeṇopapādayati",
  "GSP30aparmyou:278": "raśanākuṇḍalakaṭakaṃ bhedatyāgena dṛśyate yathā hema /",
  "GSP30aparmyou:279": "tadvadbhedatyāge sanmātraṃ sarvamābhāti // 42 //",
  "GSP30aparmyou:280_0": "yathā kila sauvarṇaṃ raśanādyābharaṇaṃ suvarṇārthino raśanāviśeṣaparihāreṇa hemamātratayaivābhāti",
  "GSP30aparmyou:280_1": "hemarajatakāṃsyatāmranāgādi tāvanmātrārthino loharūpatayā tadvatsarvam idaṃ tyaktahānādānādivikalpakalaṅkasyāvikalpapratibhāsamātraniṣṭhasya yogino",
  "GSP30aparmyou:281": "rūpādiṣu pariṇāmāttatsiddhiḥ /",
  "GSP30aparmyou:282": "iti bhaṭṭaśrīkallaṭoktanītyā bhedatyāge sati sanmātram sattāmātrātmakam ābhāti // 42 //",
  "GSP30aparmyou:283": "tadiyataḥ sarvasya saṃkocāvabhāsaparityāgādāgamaprasiddhyā nararūpasya śāktarūpopārohaṃ mantrasaṃpradāyaṃ kaṭākṣayannabhidadhāti",
  "GSP30aparmyou:284": "tadbrahma paraṃ śuddhaṃ śāntamabhedātmakaṃ samaṃ sakalam /",
  "GSP30aparmyou:285": "amṛtaṃ satyaṃ śaktau viśrāmyati bhāsvarūpāyām // 43 //",
  "GSP30aparmyou:286": "tat etatsattāmātrātmakaṃ sarvaṃ bṛhattvāt brahma / yadāhuḥ śrutyantavidaḥ",
  "GSP30aparmyou:287": "sadevedaṃ somya agra āsīt /",
  "GSP30aparmyou:288": "iti pūrṇatvāt param heyopādeyābhāvāt śuddham pṛthaktvopaśamāt śāntam ata eva abhedātmakam prakarṣāpakarṣābhāvāt samam",
  "GSP30aparmyou:289": "pradeśo 'pi brahmaṇaḥ sārvarūpyamanatikrāntaścāvikalpyaśca /",
  "GSP30aparmyou:290": "iti sthitvā sakalam ata eva amṛtam avināśi",
  "GSP30aparmyou:291": "satyāsatyau tu yau bhāgau pratibhāvaṃ vyavasthitau /",
  "GSP30aparmyou:292": "satyaṃ yattatra sā jātirasatyā vyaktayaḥ sthitāḥ //",
  "GSP30aparmyou:293": "iti /",
  "GSP30aparmyou:294": "yadādau ca yadante ca yanmadhye tasya satyatā /",
  "GSP30aparmyou:295": "iti tatrabhavadbhartṛharinirūpitanītyā satyam tadeva sattāmātrātmakametatsarvam bhāsvarūpāyām icchājñānakriyārūpaśaktisāmarasyātmikāyāṃ parasyāṃ śaktau viśrāmyati",
  "GSP30aparmyou:296": "saṃvinniṣṭhā viṣayavyavasthitiḥ /",
  "GSP30aparmyou:297": "iti sthityā tanmayībhavatīti /",
  "GSP30aparmyou:298_0": "atha ca śāntam śakārasyānte yanmūrdhanyarūpaṃ tataḥ paraṃ yat amṛtam amṛtabījātmakaṃ",
  "GSP30aparmyou:298_1": "brahma sanmātrātmakaṃ sādākhyapadasparśāt śuddham ata evāhamidaṃ sarvamiti sarvasamarasīkaraṇāt",
  "GSP30aparmyou:298_2": "samaṃ sakalam cātaścākhyātigalanāt satyam / yadādiṣṭaṃ bhagavatā",
  "GSP30aparmyou:299": "tṛtīyaṃ brahma suśroṇi ... /",
  "GSP30aparmyou:300": "iti śrītriṃśikāyām / tadidamamṛtībhāvāvamṛṣṭaṃ sadāśivapadopārūḍhametadviśvātmakaṃ brahma prāguktāyāṃ śaktau viśrāmyati // 43 //",
  "GSP30aparmyou:301": "kriyājñānecchāmukhena paraśaktau yanna viśrāmyati tanna kiñcidityāha",
  "GSP30aparmyou:302": "iṣyata iti vedyata iti saṃpādyata iti ca bhāsvarūpeṇa /",
  "GSP30aparmyou:303": "aparāmṛṣṭaṃ yadapi tu nabhaḥprasūnatvamabhyeti // 44 //",
  "GSP30aparmyou:304_0": "yadvastu vastuvṛttena bahirvidyamānapi tadyadīcchājñānakriyāmukhena bhāsvareṇaitacchaktitrayasāmarasyātmakaparāśaktisphāramayena",
  "GSP30aparmyou:304_1": "bodhena na parāmṛṣṭam tatprakhyopākhyāvikalaṃ gaganapuṣpatulyam / anena ca sadvṛttyūrdhvavartitriśūlātmakavṛttivīryaṃ sūcitam // 44 //",
  "GSP30aparmyou:305": "etacchāktapadāveśamasyānuvadañśāṃbhavapadasamāpattyā tanmayībhāvamāvirbhāvayati",
  "GSP30aparmyou:306": "śaktitriśūlaparigamayogena samastamapi parameśe /",
  "GSP30aparmyou:307": "śivanāmani paramārthe visṛjyate devadevena // 45 //",
  "GSP30aparmyou:308_0": "tadittham samastamapi etatsattāmātrarūpatvātproktabrahmaparamārtham śaktitriśūlaparigamayogena",
  "GSP30aparmyou:308_1": "nirṇītayuktyā parāśaktisamāpattikrameṇa śivanāmani paramārthe anavacchinnacidānandaikaghane",
  "GSP30aparmyou:308_2": "parameśvare svasminsvabhāve visṛjyate antarmukhavimarśanaprakarṣāttatsamāveśena tanmayībhāvamāpādyate",
  "GSP30aparmyou:308_3": "devānām brahmādisadāśivāntānāṃ sarvaprakāśānāmindriyāṇāṃ ca devena prabhuṇā paramaśivenaiva",
  "GSP30aparmyou:308_4": "nahyatrānyasya kasyacitkartṛtvaṃ ghaṭate nāpyetadvyatirikto 'nyaḥ kaścitpramātāstyasyaiva",
  "GSP30aparmyou:308_5": "ca bhagavatastattadbhūmikādhirohiṇastattadrudrakṣetrajñādipramātṛrūpatayā sphuraṇamiti",
  "GSP30aparmyou:308_6": "devadevena iti yuktaivoktiḥ / taditthaṃ visargavṛttirdarśitā // 45 //",
  "GSP30aparmyou:309_0": "evamiyatā bhedātmano nararūpasya jagato bhedābhedātmakaśāktapadādhyāroheṇābhinnacidghanaśivasāmarasyāpattimupasaṃhāradṛśā",
  "GSP30aparmyou:309_1": "pradarśyedānīṃ cidekaghanaḥ śiva eva śaktirūpatayollāsya narātmakaviśvarūpatayā sphurati",
  "GSP30aparmyou:309_2": "na tu śivavyatiriktaṃ śaktinarayoḥ kimapi rūpaṃ śiva eva tvitthaṃ nijarasāśyānatayā",
  "GSP30aparmyou:309_3": "sphuratīti prasarayuktiṃ mahāmantrasphāramayīṃ darśayati",
  "GSP30aparmyou:310": "punarapi ca pañcaśaktiprasaraṇakrameṇa bahirapi tat /",
  "GSP30aparmyou:311": "aṇḍatrayaṃ vicitraṃ sṛṣṭaṃ bahirātmalābhena // 46 //",
  "GSP30aparmyou:312_0": "cidānandecchājñānakriyākhyaśaktipañcakasāmarasyātmā yaḥ paramaśivastena cidādiśaktiprādhānyaprathanātmakaśivaśaktisadāśiveśvaraśuddhavidyākhyabhūmikonmīlanayuktyā",
  "GSP30aparmyou:312_1": "tadaṇḍatrayaṃ vicitram iti tattadbhuvanādirūpam sṛṣṭaṃ bahirātmalābhena iti bāhyābhāsātmatayā",
  "GSP30aparmyou:312_2": "svātmanaḥ pradarśanena / punarapi ityanenaitaddarśayati yatparamaśiva eva svatantraḥ",
  "GSP30aparmyou:312_3": "sadā svabhittau viśvaprapañcollāsanavilāpanakrīḍāṃ svātmānatiriktāmapyatiriktāmivādarśayannevamitthaṃ",
  "GSP30aparmyou:312_4": "sthito na tu tadvyatiriktaṃ kimapyastīti // 46 //",
  "GSP30aparmyou:313_0": "itthaṃ viśvollāsanavilāyanakrīḍāśīlo bhagavānyaḥ śivaḥ iti vyapadiśyate sa katamaḥ",
  "GSP30aparmyou:313_1": "kutra tiṣṭhati katamena vā pramāṇena prasiddha ityāśaṅkya sarveṣāṃ svātmaiva śivaḥ",
  "GSP30aparmyou:313_2": "sarvatrādisiddhatayā sphuransargādīnvidadhātītyasmacchabdavācakaiḥ śabdaiḥ pratipādayati",
  "GSP30aparmyou:314": "iti śakticakrayantraṃ krīḍāyogena vāhayandevaḥ /",
  "GSP30aparmyou:315": "ahameva śuddharūpaḥ śaktimahācakranāyakapadasthaḥ // 47 //",
  "GSP30aparmyou:316": "mayyeva bhāti viśvaṃ darpaṇa iva nirmale ghaṭādīni /",
  "GSP30aparmyou:317": "mattaḥ prasarati sarvaṃ svapnavicitratvamiva suptāt // 48 //",
  "GSP30aparmyou:318": "ahameva viśvarūpaḥ karacaraṇādisvabhāva iva dehaḥ /",
  "GSP30aparmyou:319": "sarvasminnahameva sphurāmi bhāveṣu bhāsvarūpamiva // 49 //",
  "GSP30aparmyou:320": "draṣṭā śrotā ghrātā dehendriyavarjito 'pyakartāpi /",
  "GSP30aparmyou:321": "siddhāntāgamatarkāṃścitrānahameva racayāmi // 50 //",
  "GSP30aparmyou:322_0": "iti vyākhyātena prakāreṇa cidādiśaktipañcakākṣipto 'nanto yaḥ śaktisamūhastadeva",
  "GSP30aparmyou:322_1": "yantraṃ krīḍāyogena vāhayan araghaṭṭaghaṭīyantranyāyena sṛṣṭyādyunmajjananimajjanahelākrameṇa",
  "GSP30aparmyou:322_2": "viparivartayannahameveti devaḥ sarvaprāṇinām aham ityanāhato nādātmā parāhantācamatkārasāraḥ",
  "GSP30aparmyou:322_3": "svātmaparāmarśaḥ sa eva sarvasyānapahnavanīyo 'yaṃ svātmaiva devaḥ krīḍanaśīlaḥ sphuratīti /",
  "GSP30aparmyou:322_4": "anena svasvarūpaniṣṭha eva śiva iti pratipāditam / tathā śuddharūpa iti kalpanātikrāntagocaraḥ /",
  "GSP30aparmyou:322_5": "anyacca śaktīnāṃ karaṇadevatānāṃ viṣayāharaṇatyāgādivyavahārasvātantryadātṛ yat mahācakranāyakapadam",
  "GSP30aparmyou:322_6": "tatra tiṣṭhati tatsthaḥ / yataḥ karaṇaśaktīnāṃ caitanyaviśrāntiṃ vinā svarūpasattā",
  "GSP30aparmyou:322_7": "na vidyate 'taḥ śaktimantameva svarūpāsādanāyānavarataṃ bhajanta ityanena sarvapramātṛhṛdayādhiṣṭhātṛtvādbhagavato",
  "GSP30aparmyou:322_8": "niyatabhuvanādhiṣṭhātṛtvaṃ parihṛtam / tathā yadidaṃ kiñcidviśvatayābhimataṃ tatsarvamādarśapratibimbanyāyena",
  "GSP30aparmyou:322_9": "mayyeva bhāti vyākhyātarūpāsmadarthaviśrāntamevāvabhāsate 'hantāsārameva sphuratīti",
  "GSP30aparmyou:322_10": "yāvat / tathā mattaḥ iti pūrṇādahamiti rūpātsvātmanaḥ sakalaṃ niḥśeṣamidaṃ viśvam",
  "GSP30aparmyou:322_11": "prasarati pramātrapekṣayāpahṛtatayā sphurati / kathamityāha svapnavicitratvamiva",
  "GSP30aparmyou:322_12": "suptāt iti yathā nidritātpramātuḥ svapnāvasthāyāṃ bāhyapadārthābhāve 'pi puraprākāradevagṛhādi",
  "GSP30aparmyou:322_13": "nānāścaryaṃ svapnapadārthavaicitryamavidyādiparikalpitakāraṇāntarābhāvātsvasaṃvidupādānameva",
  "GSP30aparmyou:322_14": "prasarati tathaiva tīrthāntaraniyamitakāraṇāntarānupapatteranavacchinnacidānandaikaghanādahamiti",
  "GSP30aparmyou:322_15": "rūpādviśvamiti / tathā ahameva viśvarūpaḥ ityādi / ahamityeva yaḥ pūrṇaścaitanyaparāmarśa",
  "GSP30aparmyou:322_16": "eṣa evāsmi nānādehādipramātṛtāsamāpanno viśvarūpa āgopālabālāṅganādiṣvantarabhedena",
  "GSP30aparmyou:322_17": "sphuraṇādviśvāni mamaiva rūpāṇīti yāvat / ka iva karacaraṇādisvabhāvo deha iva yathā",
  "GSP30aparmyou:322_18": "sāmānyena sarveṣāmeko dehaḥ karacaraṇādisvabhāvaḥ pratipramātṛ svālakṣaṇyena nānārūpastathaivaikaścaitanyalakṣaṇaḥ",
  "GSP30aparmyou:322_19": "padārthaḥ sarvāvāsatvādviśvarūpa",
  "GSP30aparmyou:323_0": "iti / tathā sarvasmin pramātṛpramāṇaprameyarūpe 'smin ahameva sphurāmi sarvasya svātmānubhavitṛtvena",
  "GSP30aparmyou:323_1": "prakāśanāt / kathaṃ bhāveṣu bhāsvarūpamiva iti yathā nānāvastuṣu bhāsvarūpam atiśayena",
  "GSP30aparmyou:323_2": "dyotanaśīlaṃ vastu dedīpyate tathaiva jaḍe 'smiñjagatyekaścidrūpo 'hamiti / ataśca",
  "GSP30aparmyou:323_3": "draṣṭā ityādi dehendriyavarjito 'pi cinmūrtatvādahameva paśyāmi śṛṇomi jighrāmi rasayāmi",
  "GSP30aparmyou:323_4": "spṛśāmīti sarvatra pūrṇāhantāviśrānteḥ kṛtakṛtyatā / dehendriyavargo hi paśyāmītyādi",
  "GSP30aparmyou:323_5": "manyate paraṃ svāpādyavasthāsu draṣṭṛtvādyabhāvāttasmāddehendriyādivargasamullāsakastadvarjito",
  "GSP30aparmyou:323_6": "'pi cidānandaikaghanaḥ sarvabhūtahṛdayāntaracārī viṣayopabhogabhoktāsmacchabdavācyaḥ",
  "GSP30aparmyou:323_7": "paraḥ puruṣa eva / tathā ca śrutiḥ",
  "GSP30aparmyou:324": "apāṇipādo javano grahītā paśyatyacakṣuḥ sa śṛṇotyakarṇaḥ /",
  "GSP30aparmyou:325": "sa vetti vedyaṃ na ca tasyāsti vettā tamāhuragryaṃ puruṣaṃ mahāntam //",
  "GSP30aparmyou:326_0": "iti / tathākartāpi siddhāntāgama ityādi svayamavidhātāpi devamunimanuṣyādyāśayāviṣṭaḥ",
  "GSP30aparmyou:326_1": "saṃkṣepavistāravivakṣayāntaḥpratibhāsvarūpo 'haṃ siddhāntādīnnānāścaryānkaromi na",
  "GSP30aparmyou:326_2": "punarjaḍānāṃ loṣṭasthānīyānāṃ dehendriyāṇāṃ tatkaraṇaṃ śakyamiti tattadvyavadhānenāhameva",
  "GSP30aparmyou:326_3": "sarvapramāṇanirmāteti / anena parāhantāsvarūpasya svātmamaheśvarasya sattāyāṃ na",
  "GSP30aparmyou:326_4": "pramāṇopayoga upapadyata upayujyate vetyuktaṃ syāt / evamanapahnavanīyaḥ aham ityevamanubhavitṛtayā",
  "GSP30aparmyou:326_5": "sarveṣāṃ svātmaiva śivaḥ sarvatrāvasthitaḥ sarvapramāṇeṣvādisiddha iti // 47 // 48 // 49 // 50 //",
  "GSP30aparmyou:327": "tadevaṃ vyākhyātena krameṇa sarvo mamāyaṃ vibhava iti dārḍhyena svātmānaṃ pratyavamṛśanparabrahmasvarūpo yogī bhavatītyāha",
  "GSP30aparmyou:328": "itthaṃ dvaitavikalpe galite pravilaṅghya mohanīṃ māyām /",
  "GSP30aparmyou:329": "salile salilaṃ kṣīre kṣīramiva brahmaṇi layī syāt // 51 //",
  "GSP30aparmyou:330_0": "anena prakāreṇa sarvāhaṃbhāvapariśīlanayuktyā dvaitavikalpe galite bhedaprathāyāṃ",
  "GSP30aparmyou:330_1": "vilīnāyāṃ mohanīṃ māyāṃ pravilaṅghya anātmanyātmābhimānarūpāmakhyātiṃ bhedaprathāhetumahameva",
  "GSP30aparmyou:330_2": "viśvātmeti saṃkocāpasaraṇena samutsṛjya jñānī brahmaṇi bṛṃhaṇātmake pūrṇe cidānandaikaghane",
  "GSP30aparmyou:330_3": "svarūpe layī syāt saṃkocavilayādbrahmatādātmyaṃ yāyāt / kiṃ yathetyāha salile ityādi /",
  "GSP30aparmyou:330_4": "yathā salilam uddhṛtaṃ nānāghaṭādibhirjalaṃ kṣīraṃ vā vividhaśāvaleyabāhuleyādyanekagosahasrasaṃbhinnaṃ",
  "GSP30aparmyou:330_5": "punarapi ghaṭaśāvaleyādikṛtabhedasaṃkocaparikṣayāt salile salilaṃ praviṣṭam kṣīre",
  "GSP30aparmyou:330_6": "kṣīram vetyekameva tadvastu na tatra bhedaḥ sphurati tathaiva dehaprāṇapuryaṣṭakaśūnyātmakapratyavamarśabhaṅgādbrahmaiva",
  "GSP30aparmyou:330_7": "saṃpadyate / yathāha bhaṭṭadivākaravatsaḥ",
  "GSP30aparmyou:331": "jāte dehapratyayadvīpabhaṅge prāptaikadhye nirmale bodhasindhau /",
  "GSP30aparmyou:332": "avyāvartya tvindriyagrāmamantarviśvātmā tvaṃ nitya eko 'vabhāsi //",
  "GSP30aparmyou:333": "iti kakṣyāstotre // 51 //",
  "GSP30aparmyou:334": "evaṃ brahmasattāmadhirūḍhasya yogino dvandvābhibhavo 'pi brahmamaya eva na svarūpavipralopāya pragalbhata ityāha",
  "GSP30aparmyou:335": "itthaṃ tattvasamūhe bhāvanayā śivamayatvamabhiyāte /",
  "GSP30aparmyou:336": "kaḥ śokaḥ ko mohaḥ sarvaṃ brahmāvalokayataḥ // 52 //",
  "GSP30aparmyou:337_0": "evaṃ nirṇītena prakāreṇa galitakañcukabandhasya yoginaḥ tattvasamūhe bhūtaviṣayendriyavrāte",
  "GSP30aparmyou:337_1": "bhāvanayā sarvamidamekā svasaṃviditi dṛḍhapratipattyā śivamayatvam prāpte paramādvayarūpatāṃ",
  "GSP30aparmyou:337_2": "yāte śokamohopalakṣitā dvandvābhibhavāḥ sarvam idaṃ tattvavrātam brahma paśyato 'sya",
  "GSP30aparmyou:337_3": "na kecanaiva te brahmamayatvātsarve svarūparūpā iti na khedāya prabhavanti // 52 //",
  "GSP30aparmyou:338": "nanu paramādvayarūpasyāpi jñānino 'vaśyaṃ sthite śarīre 'pi taddhetukaśubhāśubhakarmaphalasaṃcayaḥ kimiti na syāditi pariharati",
  "GSP30aparmyou:339": "karmaphalaṃ śubhamaśubhaṃ mithyājñānena saṃgamādeva /",
  "GSP30aparmyou:340": "viṣamo hi saṅgadoṣastaskarayogo 'pyataskarasyeva // 53 //",
  "GSP30aparmyou:341_0": "aśvamedhabrahmahananādirūpapuṇyāpuṇyakarmaphalapracayasaṃcayo 'pi mithyājñānena saṃgamādeva",
  "GSP30aparmyou:341_1": "prādurbhavatyahaṃ śarīrīdamaśvamedhādi mamopāyatayāstviti yadanātmanyātmābhimānalakṣaṇaṃ",
  "GSP30aparmyou:341_2": "vaiparītyena jñānaṃ tena yo 'bhiṣvaṅgastasmādeva paśoḥ śubhāśubhakarmaphalasaṃcayo",
  "GSP30aparmyou:341_3": "yenānavaratādhivāsitaḥ saṃsārakleśabhājanaṃ bhavati / nanu brahmātmakasyāpi pramātuḥ",
  "GSP30aparmyou:341_4": "kimityetāvatā paśutvamāyātītyatrārthāntaramupakṣipati viṣamo hi ityādi / yasmāt saṅgadoṣaḥ",
  "GSP30aparmyou:341_5": "sarvathāviṣahyo yathāsādhuyogo 'tyantasādhorapi svagatadoṣasamarpaṇaṃ kurute tathaiva",
  "GSP30aparmyou:341_6": "śuddhasyāpi pramāturakhyātijanito mohayogaḥ paśutvamāpādya śubhāśubhakarmasaṃbandhaṃ dadāti // 53 //",
  "GSP30aparmyou:342": "janmamaraṇādyapi na brahmarūpasya yogino 'pi tu māyāpramātṝṇāmevetyāha",
  "GSP30aparmyou:343": "lokavyavahārakṛtāṃ ya ihāvidyāmupāsate mūḍhāḥ /",
  "GSP30aparmyou:344": "te yānti janmamṛtyū dharmādharmārgalābaddhāḥ // 54 //",
  "GSP30aparmyou:345_0": "ye pramātāro dehātmamānino bhūtvā phalakāmanākaluṣitā lokācārarūpāṃ puṇyāpuṇyamayīm",
  "GSP30aparmyou:345_1": "avidyām bhedaprathārūpāṃ māyāṃ jagati svarganarakādiphalaprāptyupāyatvena sevante",
  "GSP30aparmyou:345_2": "te mūḍhāḥ ajñāḥ puṇyāpuṇyanigaḍabaddhāstatphalopabhogāya punaḥ punarjāyante mriyante",
  "GSP30aparmyou:345_3": "cetyanavaratasaṃsārakleśabhājo bhavanti na punaḥ prakṣīṇamohāvaraṇo vigalitadharmādharmabandho",
  "GSP30aparmyou:345_4": "brahmasvabhāvo yogī jāyate mriyate veti // 54 //",
  "GSP30aparmyou:346": "evamavidyopārjitānyapi karmāṇi jñānāvirbhāvādeva kṣīyante nānyathetyāha",
  "GSP30aparmyou:347": "ajñānakālanicitaṃ dharmādharmātmakaṃ tu karmāpi /",
  "GSP30aparmyou:348": "cirasaṃcitamiva tūlaṃ naśyati vijñānadīptivaśāt // 55 //",
  "GSP30aparmyou:349_0": "ajñānakāle kṛtrimapramātṛtābhimānāvasare puṇyāpuṇyarūpam karma anuguṇaphalaprārthanayā",
  "GSP30aparmyou:349_1": "yat nicitam svīkṛtaṃ tat vijñānadīptivaśāt viśiṣṭajñānadīptivaśāt naśyati ahameva",
  "GSP30aparmyou:349_2": "paraṃ brahmeti kṛtrimapramātṛtādāhasamarthaṃ vijñānaṃ tasya yā paunaḥpunyena pratyavamarśanātprabhā",
  "GSP30aparmyou:349_3": "tatsāmarthyāttadadarśanaṃ yāti / kimivetyāha cirasaṃcitaṃ tūlamiva yathā cirasaṃcitaṃ",
  "GSP30aparmyou:349_4": "tūlaṃ haṃsaroma vahnipradīptivaśājjhaṭityeva bhasmasādyāti tathaiva sarvaḥ karmaphalapracayo",
  "GSP30aparmyou:349_5": "vijñānavahnisāmarthyātkṣaṇamadhye pralayamupagacchatīti / gītāsu",
  "GSP30aparmyou:350": "yathaidhāṃsi samiddho 'gnirbhasmasātkurute 'rjuna /",
  "GSP30aparmyou:351": "jñānāgniḥ sarvakarmāṇi bhasmasātkurute tathā //",
  "GSP30aparmyou:352": "iti // 55 //",
  "GSP30aparmyou:353": "na kevalaṃ prākkṛtaṃ karma jñānaprasādādupalīyate yāvadidānīntanamapi karma jñāneddhayā dṛṣṭyā na phalopabhogāya paryavasyatītyāha",
  "GSP30aparmyou:354": "jñānaprāptau kṛtamapi na phalāya tato 'sya janma katham /",
  "GSP30aparmyou:355": "gatajanmabandhayogo bhāti śivārkaḥ svadīdhitibhiḥ // 56 //",
  "GSP30aparmyou:356_0": "ātmamaheśvarapratyavamarśaprarūḍhau kṛtamapi śubhāśubhādikam karma kṛtrimapramātṛtābhimānābhāvānnānuguṇaphaladānāya",
  "GSP30aparmyou:356_1": "pragalbhata iti karmaphalābhāvāttadupabhogayogyasya janmanaḥ kena prakāreṇa sattā",
  "GSP30aparmyou:356_2": "syānna bhavedyoginaḥ punarjanmetyarthaḥ / nanu sa piṇḍapātātpunarna jāyate cettarhi",
  "GSP30aparmyou:356_3": "kīdṛśaḥ syādityāha gatajanma ityādi / gato janmarūpasya bandhasya yogaḥ saṃbandho",
  "GSP30aparmyou:356_4": "yasya sa evamiti prakṣīṇamohāvaraṇaḥ svadīdhitibhiḥ cinmarīcinicayaiḥ saḥ śivarūpo",
  "GSP30aparmyou:356_5": "'rko bhāti sphurati na punastīrthāntaraparikalpito 'sya mokṣaḥ kutracitprāptiriti",
  "GSP30aparmyou:356_6": "kevalaṃ māyādikañcukakṛtasaṃkocavināśātsvaśaktivikasvaratāmāpadyata iti // 56 //",
  "GSP30aparmyou:357": "atraiva yuktimāha",
  "GSP30aparmyou:358": "tuṣakambukakiṃśārukamuktaṃ bījaṃ yathāṅkuraṃ kurute /",
  "GSP30aparmyou:359": "naiva tathāṇavamāyākarmavimukto bhavāṅkuraṃ hyātmā // 57 //",
  "GSP30aparmyou:360_0": "yathā kiṃśārukatuṣakambukebhyaḥ pṛthakkṛtaṃ śālibījaṃ bījasvabhāvakiṃśārukādisāmagryabhāvātkṣitijalātapamadhyavartyapi",
  "GSP30aparmyou:360_1": "naiva aṅkurajananalakṣaṇakārye heturbhavati tathaiva kambukasthānīyena āṇavena malena",
  "GSP30aparmyou:360_2": "tuṣasthānīyena māyāmalena kiṃśārukasthānīyena kārmamalena ca muktaḥ pṛthagbhūtaḥ",
  "GSP30aparmyou:360_3": "ātmā caitanyaṃ malatrayarūpasāmagryabhāvānna punaḥ bhavāṅkuram saṃsāraprarohaṃ vidadhāti",
  "GSP30aparmyou:360_4": "kevalaṃ viśvagatanānāpadārthasārthaprādurbhāvavināśavaicitryaṃ svātmani parāmṛśanmaheśvara",
  "GSP30aparmyou:360_5": "eva bhavati // 57 //",
  "GSP30aparmyou:361": "evaṃ jñānāgnidagdhakañcukabījasya jñānino na kiñcicchaṅkāsthānaṃ heyopādeyaṃ vetyata āha",
  "GSP30aparmyou:362": "ātmajño na kutaścana bibheti sarvaṃ hi tasya nijarūpam /",
  "GSP30aparmyou:363": "naiva ca śocati yasmātparamārthe nāśitā nāsti // 58 //",
  "GSP30aparmyou:364_0": "yaḥ ātmajñaḥ svātmamaheśvarasvātantryavitsaḥ na kutaścana bibheti na sa kasmādapi",
  "GSP30aparmyou:364_1": "rājñaḥ śatroḥ prāṇibhyo vā bhayamādatte / kuta etadityāha sarvaṃ hi tasya nijarūpam",
  "GSP30aparmyou:364_2": "iti yataḥ tasya svātmamaheśvarādvayavedinaḥ sarvam padārthajātamidaṃ viśvam nijasya",
  "GSP30aparmyou:364_3": "svātmano mahāprakāśaikavapuṣa eva rūpam ākāraḥ sarvatra prakāśānugamāditi prakāśa",
  "GSP30aparmyou:364_4": "eva svātantryātsvaparātmanā prakāśate 'ta eva bhayasthānaṃ loke yatkiñcitpratibhāti",
  "GSP30aparmyou:364_5": "tattasya tathaiva svāṅgakalpameva kathaṃ bhayajanakaṃ syādyaduta svātmano vyatiriktaḥ",
  "GSP30aparmyou:364_6": "padārtho bhayaheturbhavetkaḥ punaḥ sarvataḥ paripūrṇasyāvadhibhūto bhinno yamādirasti",
  "GSP30aparmyou:364_7": "yasmājjñānyapahastitadehātmamānitvo 'pi bibhiyāditi sarvatra nijarūpopalabdheḥ saṃsārasthito",
  "GSP30aparmyou:364_8": "'pyekako vigalitasvaparavibhāgatayā niḥśaṅkaṃ vicaratyeva / yathoktaṃ parameṣṭhipādaiḥ",
  "GSP30aparmyou:365": "yo 'vikalpamidamarthamaṇḍalaṃ paśyatīśa nikhilaṃ bhavadvapuḥ /",
  "GSP30aparmyou:366": "svātmamātraparipūrite jagatyasya nityasukhinaḥ kuto bhayam //",
  "GSP30aparmyou:367": "iti / granthakāro 'pi",
  "GSP30aparmyou:368": "ekako 'hamiti saṃsṛtau janastrāsasāhasarasena khidyate /",
  "GSP30aparmyou:369": "ekako 'hamiti ko 'paro 'sti me itthamasmi gatabhīrvyavasthitaḥ //",
  "GSP30aparmyou:370_0": "iti / anyacca naiva ca śocati ityādi / nāpyātmajñaḥ śocati yathā dhanadārādikaṃ mama",
  "GSP30aparmyou:370_1": "naṣṭaṃ rikto 'smi vyādhinākrānto 'haṃ mriye vetyādi yato vyākhyātena krameṇa paramārthe",
  "GSP30aparmyou:370_2": "tāttvike vastuni caitanyarūpe 'ntarmukhe pramātṛmātre nāśitā kṣayadharmitvaṃ na vidyate /",
  "GSP30aparmyou:370_3": "sarvaṃ hyabhimānasāraṃ kāryatvena pratibhāsamānamidantāvācchinnamutpadyate kṣīyate",
  "GSP30aparmyou:370_4": "ca na punaḥ saṃvinmayasyātmano 'hantāsārasyākṛtrimasya svatantrasya kāryonmukhaprayatnānupalabdheḥ /",
  "GSP30aparmyou:370_5": "na caitāvatā svarūpavipralopaḥ syāditi vimṛśato yogino dehasthasyāpi taddhetukaḥ",
  "GSP30aparmyou:370_6": "śokādyāvirbhāvaḥ svarūpācchādakatvena na bhavediti // 58 //",
  "GSP30aparmyou:371": "nāpi svātmamaheśvarasvarūpapariśīlanadārḍhyādasya jñāninaścetasyapūrṇatvādidoṣaḥ syāditi pratipādayati",
  "GSP30aparmyou:372": "atigūḍhahṛdayagañjaprarūḍhaparamārtharatnasaṃcayataḥ /",
  "GSP30aparmyou:373": "ahameveti maheśvarabhāve kā durgatiḥ kasya // 59 //",
  "GSP30aparmyou:374_0": "atigūḍham atiśayena guptam hṛdayameva gañjam sarvaparamārthasvasvarūpaviśrāntisthānasvabhāvaṃ",
  "GSP30aparmyou:374_1": "bhāṇḍāgāraṃ tatra yo 'titīvratamasamāśvāsaprarūḍhaḥ paramārthaḥ sadgurūpadiṣṭaḥ svātmajñānasatattvaḥ",
  "GSP30aparmyou:374_2": "sa eva sarvavibhūtihetutvādratnasaṃcaya iva ratnasaṃcayaḥ tena hetunā ahameveti sarvamidamasmīti",
  "GSP30aparmyou:374_3": "ya āvirbhūtaḥ pūrṇaḥ parāhantāviśrāntilakṣaṇaḥ maheśvarabhāvaḥ śarīriṇo 'pi svātmaprakāśasvātantryaṃ",
  "GSP30aparmyou:374_4": "tasminsthite sati kā nāma varākī durgatiḥ daridrabhāvastadupalakṣito vā kaścitkṛtrimo",
  "GSP30aparmyou:374_5": "vibhūtyādyatiśayaḥ syāt / ābhāsasārā hi sarve padārthā yadaivābhāsante tadaiva yoginaḥ",
  "GSP30aparmyou:374_6": "svātmakalpāḥ santaḥ kathamutkarṣāpakarṣādau pragalbhanta iti na kiñciddaurgatyādikaṃ",
  "GSP30aparmyou:374_7": "bhavet / kasya veti ko vāsyā durgateḥ samāśrayo dehādyātmābhimānino hyasyā durgateḥ",
  "GSP30aparmyou:374_8": "samāśrayā bhavantu yataste vyatiriktasyaiṣaṇīyasya prāptyeśvarāstadapahārādriktā",
  "GSP30aparmyou:374_9": "iti / yaḥ punarakṛtrimāhantāpratyavamarśaparamārtho jñānī sarvamasmītyavyatiriktenaiṣaṇīyena",
  "GSP30aparmyou:374_10": "maheśvaraḥ sa kathaṃ vyatiriktaprāptyaprāptyabhāvāddaurgatyāderbhājanaṃ syādata eva",
  "GSP30aparmyou:374_11": "gañjaśabdasya ratnasaṃcayaśabdasyeśvaraśabdasya ca hṛdayaprarūḍhaparamārtho mahānityakṛtrimārthavācakāni",
  "GSP30aparmyou:374_12": "viśeṣaṇānyupapāditāni // 59 //",
  "GSP30aparmyou:375": "idānīṃ mokṣasvarūpamāha",
  "GSP30aparmyou:376": "mokṣasya naiva kiñciddhāmāsti na cāpi gamanamanyatra /",
  "GSP30aparmyou:377": "ajñānagranthibhidā svaśaktyabhivyaktatā mokṣaḥ // 60 //",
  "GSP30aparmyou:378_0": "mokṣasya parāhantācamatkārasārasya kaivalyasya dhāma vyatiriktaṃ sthānaṃ na vidyata",
  "GSP30aparmyou:378_1": "eva deśakālākārāvacchedābhāvādata eva na cāpyanyatra kutracidvyatirikte gamanam layo",
  "GSP30aparmyou:378_2": "mokṣo yathā bhedavādināṃ matenotkrāntyā cakrādhārādibhedanādūrdhvaṃ dvādaśānte laya",
  "GSP30aparmyou:378_3": "eṣaiva muktiriti / yaduktam",
  "GSP30aparmyou:379": "vyāpinyāṃ śivasattāyāmutkrāntyā kiṃ prayojanam /",
  "GSP30aparmyou:380": "avyāpini pare tattve hyutkrāntyā kiṃ prayojanam //",
  "GSP30aparmyou:381_0": "iti / evaṃvidhāpyanye tīrthāntaraparikalpitā bahavo mokṣabhedāḥ santi te pratanyamānā",
  "GSP30aparmyou:381_1": "granthagauravabhayamānayantīti neha pratanyanta iti sarvatra dvaitamalasya saṃbhavādamokṣe",
  "GSP30aparmyou:381_2": "mokṣalipsā mokṣābhāsa eva / kiṃ punarmokṣalakṣaṇamityāha ajñāna ityādi / ajñānam",
  "GSP30aparmyou:381_3": "akhyātijanita ātmanyanātmābhimānapūrvo 'nātmani dehādāvātmābhimānalakṣaṇo mohaḥ sa",
  "GSP30aparmyou:381_4": "eva pūrṇasvarūpasaṃkocadāyitvādgranthiriva granthiḥ svasvātantryalakṣaṇasya nijasya",
  "GSP30aparmyou:381_5": "vyāpitvāderdehādyabhimānatayā bandhastasya bhit bhedanaṃ nijapūrṇasvātmasvātantryapariśīlanadārḍhyāddehādyabhimānalakṣaṇasya",
  "GSP30aparmyou:381_6": "granthervidāraṇaṃ tena hetunā svaśaktibhiḥ svātmasvātantryalakṣaṇairdharmaiḥ abhivyaktatā",
  "GSP30aparmyou:381_7": "svātmaśaktivikasvarataiṣa eva niratiśayaḥ mokṣaḥ iti / ayamāśayo yathā sahajanityavyāpakatvādidharmayuktamākāśamapi",
  "GSP30aparmyou:381_8": "ghaṭādibhittibandhasaṃkucitaṃ tata eva tadevāvyāpakatvādidharmayuktaṃ ghaṭākāśamityucyata",
  "GSP30aparmyou:381_9": "ākāśādbhinnamiva prathate punarapi ghaṭādibhittikṛtasaṃkocabhaṅgāttadeva ghaṭādyākāśaṃ",
  "GSP30aparmyou:381_10": "tadaiva vyāpakatvādidharmayuktaṃ syānna punastasya ghaṭādibhaṅgānnūtanaḥ kaściddharmāvirbhāva",
  "GSP30aparmyou:381_11": "āyātīti / tathaiva dehādyabhimānakṛtasaṃkocasaṃkucitaṃ caitanyaṃ baddhamivetyucyate",
  "GSP30aparmyou:381_12": "tadeva punaḥ svasvarūpajñānābhivyakterdehādipramātṛtābandhasaṃkṣayātsvaśaktivivekavikasvaraṃ",
  "GSP30aparmyou:381_13": "muktamivetyabhimānamātrasārau parimitapramātrapekṣayā bandhamaukṣau na punaḥ paramārthe",
  "GSP30aparmyou:381_14": "saṃvittattva evaṃ kiñcitsaṃbhavatīti / tasmānmuktau nūtanaṃ na kiñcitsādhyate nijameva",
  "GSP30aparmyou:381_15": "svarūpaṃ prathate / etadeva viṣṇudharmeṣvapyuktam",
  "GSP30aparmyou:382": "yathodapānakaraṇātkriyate na jalāmbaram /",
  "GSP30aparmyou:383": "sadeva nīyate vyaktimasataḥ saṃbhavaḥ kutaḥ //",
  "GSP30aparmyou:384": "bhinne dṛtau yathā vāyurnaivānyaḥ saha vāyunā /",
  "GSP30aparmyou:385": "kṣīṇapuṇyāghabandhastu tathātmā brahmaṇā saha //",
  "GSP30aparmyou:386": "iti // 60 //",
  "GSP30aparmyou:387": "evaṃ prakṣīṇājñānabandho jñānī parānugrahārthaṃ śarīramapi dhārayanmukta ityāvedayati",
  "GSP30aparmyou:388": "bhinnājñānagranthirgatasaṃdehaḥ parākṛtabhrāntiḥ /",
  "GSP30aparmyou:389": "prakṣīṇapuṇyapāpo vigrahayoge 'pyasau muktaḥ // 61 //",
  "GSP30aparmyou:390_0": "śarīrasaṃbandhe 'pi svātmajñānaviccharīrādyabhimānābhāvājjīvannapi muktaḥ vikasvaraśaktirbhavet /",
  "GSP30aparmyou:390_1": "nanu vigrahayoga eva bandhaḥ kathaṃ tatsaṃbandhe 'pyasau muktaḥ syādityāha bhinna",
  "GSP30aparmyou:390_2": "ityādi / bhinno vidārito 'jñānarūpo granthirapūrṇatvakhyātisamuttho dehādyabhimānarūpo",
  "GSP30aparmyou:390_3": "bandho yena sa evam / tathā gatasaṃdehaḥ ityata eva naṣṭasaṃśayaḥ / parākṛtā nyakkṛtā",
  "GSP30aparmyou:390_4": "paramādvayajñānalābhāt bhrāntiḥ dvayarūpo bhramo yena sa tatheti / evaṃ pariśīlanena",
  "GSP30aparmyou:390_5": "prakṣīṇāni puṇyāpuṇyāni vigalitasaṃskārāṇi dehātmamānitvābhāvāddharmādharmāṇi yasya",
  "GSP30aparmyou:390_6": "sa evaṃvidha iti / anena ajñānameva bandhaḥ iti pratipāditam / tacca vigrahayoge",
  "GSP30aparmyou:390_7": "'pi yasya prakṣīṇaṃ sa tadaiva jīvanneva mukto na punaḥ śarīrayogo bandhastadapagamo",
  "GSP30aparmyou:390_8": "muktiriti kiṃ tu dehapātātpūrṇo mokṣa iti // 61 //",
  "GSP30aparmyou:391": "jīvanmuktasya karmahetau śarīre sthite 'pi śarīrayātrāmātrārthaṃ jñāneddhaṃ kurvāṇasya karma na phalāya tasya bhavatītyatropapattimāha",
  "GSP30aparmyou:392": "agnyabhidagdhaṃ bījaṃ yathā prarohāsamarthatāmeti /",
  "GSP30aparmyou:393": "jñānāgnidagdhamevaṃ karma na janmapradaṃ bhavati // 62 //",
  "GSP30aparmyou:394_0": "vahninirbhṛṣṭaṃ śālibījaṃ kṣitisalilātapamadhyavartyapi sāmagrīvaikalyādyathāṅkurādijanane",
  "GSP30aparmyou:394_1": "'śaktatāṃ yāti tathaiva jñānāgninā dagdham paramādvayabodhadīptyā pluṣṭam karma yathāhamevetthaṃ",
  "GSP30aparmyou:394_2": "viśvātmanā sphurāmītyevaṃrūpeṇa dehādyātmamānitvahānerheyopādeyabuddhiparityāgena",
  "GSP30aparmyou:394_3": "yatkiñcicchubhāśubhaṃ karma kriyamāṇaṃ taddagdhavīryaṃ na punarjñāninaḥ piṇḍapātādanantaraṃ",
  "GSP30aparmyou:394_4": "janmaphalapradam bhavati dehanirmāṇahetuḥ saṃpadyate dagdhaṃ bījamivāṅkure / tasmānna",
  "GSP30aparmyou:394_5": "sarvāhaṃbhāvarūpāyāścitiśakteraphalābhisaṃdhānatayā kṛtaṃ karma bhūyo janma dātuṃ",
  "GSP30aparmyou:394_6": "prabhavatīti // 62 //",
  "GSP30aparmyou:395": "evaṃ punarvikasvarāpi citiśaktiḥ kathaṅkāraṃ dehavatī syādityāha",
  "GSP30aparmyou:396": "parimitabuddhitvena hi karmocitabhāvidehabhāvanayā /",
  "GSP30aparmyou:397": "saṅkucitā citiretaddehadhvaṃse tathā bhāti // 63 //",
  "GSP30aparmyou:398_0": "yasmāt parimitabuddhitvena akhyātijanitena dehādyabhimānavāsanāpūrvakakāmanākāluṣyaniścayena",
  "GSP30aparmyou:398_1": "yatkṛtam karma yathāhamaśvamedhena yakṣya ihāmutra ca sukhī bhūyāsaṃ mā kadācana",
  "GSP30aparmyou:398_2": "duḥkhyahaṃ bhūyāsamamunā karmaṇā vaindraṃ padaṃ prāpnuyāmityevaṃ vāsanāviśiṣṭasya",
  "GSP30aparmyou:398_3": "karturevamanuguṇaṃ karma tasya manovāsanālabdhaprarūḍheḥ karmaṇaḥ ucitaḥ tadanuguṇaphalabhoktṛtāyogyo",
  "GSP30aparmyou:398_4": "'sau bhāvī dehaḥ prārabdhakarmaphalabhoktṛśarīrādhikāraparikṣayādyaduttaratra bhaviṣyaccharīraṃ",
  "GSP30aparmyou:398_5": "tasya yā bhāvanā amunāśvamedhādikarmaṇā sāmrājyādyāpnuyāmityabhimatakarmaphalavāsanādhirūḍhistayā",
  "GSP30aparmyou:398_6": "karmocitabhāvidehabhāvanayeyaṃ sarvataḥ pūrṇāpi citiśaktirāṇavamāyīyamalamūlena kārmamalenāghrātā",
  "GSP30aparmyou:398_7": "saṃkucitā vyāpinyapi ghaṭākāśavatkarmānuguṇaphalabhoktṛśarīravāsanāvacchedavatī saṃpannā",
  "GSP30aparmyou:398_8": "satī etaddehadhvaṃse tathā bhavati iti / etasya prārabdhasya karmaphalasya yo bhoktā",
  "GSP30aparmyou:398_9": "dehaḥ tasya bhogaparikṣayādyaḥ dhvaṃsaḥ mṛtistasmindehadhvaṃse sati sā citiḥ udbhūtakarmavāsanā",
  "GSP30aparmyou:398_10": "tathā bhavati yenāśayena pūrvakarmaphalamupārjitaṃ tatkarmaphalabhoktā yo dehastadvatī",
  "GSP30aparmyou:398_11": "saṃpadyate yadvaśāccitirapi svarganarakādibhogabhājanaṃ syāt / tasmāccharīrībhūtvā",
  "GSP30aparmyou:398_12": "parimitaphalalaulyādyatkṛtaṃ karma tatphalabhoktṛ janma dātumavaśyaṃ prabhavati /",
  "GSP30aparmyou:398_13": "yatpunaraśarīrībhūtvā sarvaṃ brahmāsmīti saṃvidrūpatayā kṛtaṃ tadvāsanāprarohānāsādanātkathaṃ",
  "GSP30aparmyou:398_14": "vyāpinyāścitiśakterjanmane syāditi tātparyārthaḥ // 63 //",
  "GSP30aparmyou:399": "evamanātmatayā samucitaṃ karma saṃsaraṇāya pramāturbhavatīti cettarhyātmasvarūpaṃ vaktavyaṃ yena saṃsārī na syāditi pratipāditamapi śiṣyajanahṛdayaṅgamīkartuṃ punaḥ kathayati",
  "GSP30aparmyou:400": "yadi punaramalaṃ bodhaṃ sarvasamuttīrṇaboddhṛkartṛmayam /",
  "GSP30aparmyou:401": "vitatamanastamitoditabhārūpaṃ satyasaṃkalpam // 64 //",
  "GSP30aparmyou:402": "dikkālakalanavikalaṃ dhruvamavyayamīśvaraṃ suparipūrṇam /",
  "GSP30aparmyou:403": "bahutaraśaktivrātapralayodayaviracanaikakartāram // 65 //",
  "GSP30aparmyou:404": "sṛṣṭyādividhisuvedhasamātmānaṃ śivamayaṃ vibudhyeta /",
  "GSP30aparmyou:405": "kathamiva saṃsārī syādvitatasya kutaḥ kva vā saraṇam // 66 //",
  "GSP30aparmyou:406_0": "yadi punaḥ paraśaktipātaviddhahṛdayaḥ pramātā dehādipramātṛtābhimānamadhaspadīkṛtya",
  "GSP30aparmyou:406_1": "svātmānaṃ śivamayaṃ vibudhyeta cidānandaikaghanaṃ vijānīyātsa parijñātasvātmamaheśvarabhāvaḥ",
  "GSP30aparmyou:406_2": "kathamiva kena prakāreṇa saṃsārī saṃsaraṇaśīlo bhavenna syāditi yāvadyataścidacidrūpapuryaṣṭakātmā",
  "GSP30aparmyou:406_3": "kārmamalasaṃbandhena saṃsarati yaḥ punaścidekamūrtiḥ śivamayaḥ prakṣīṇāṇavādimalakañcukaḥ",
  "GSP30aparmyou:406_4": "sa kathaṃ saṃsārīti tātparyam / nanu cidekamūrtiḥ syātsaṃsārī ca bhavediti kiṃ duṣyedityevamāśaṅkyāha",
  "GSP30aparmyou:406_5": "vitata ityādi / vitatasya anavacchinnadeśakālākārasya pramāturdehādyabhimānapūrvasvakṛtavāsanāparikṣayātpūrṇasya",
  "GSP30aparmyou:406_6": "tasya kutaḥ saraṇam sarvavyāpitvāttadatiriktaṃ kimasti yadvastvapekṣya tato viśliṣṭo",
  "GSP30aparmyou:406_7": "'nyatra bhinne saṃsaraṇaṃ gamanaṃ kuryādyato dehādipramātṛtābhimānāvacchinnasya kilāpādānādhikaraṇādikārakasaṃbhavo",
  "GSP30aparmyou:406_8": "yaḥ punaścidekaghano brahmabhūto 'navacchinnadeśakālaḥ pramātā tasya saṃsaraṇe vācoyuktirapi",
  "GSP30aparmyou:406_9": "na bhavediti / kīdṛśaṃ śivarūpamātmānaṃ vibudhyetetyāha amalaṃ bodham ityādi / apagata",
  "GSP30aparmyou:406_10": "āṇavādimalapracayo yasya tamata eva vaimalyāt bodham śuddhacaitanyam / tathā sarvasamuttīrṇam",
  "GSP30aparmyou:406_11": "niratiśayaṃ jñānakriyāsvātantryaṃ prakṛtaṃ yasyeti tam vitatam deśādikṛtavicchedābhāvādvyāpinam /",
  "GSP30aparmyou:406_12": "tathāvidyamāne 'stodite pralayodayau yasyāḥ bhāsaḥ bodhadīpteḥ saiva rūpam deho yasya",
  "GSP30aparmyou:406_13": "tam / anyacca satyāḥ paramārthāḥ saṃkalpāḥ svecchāvihārā yasya yadyadicchati tattathaiva",
  "GSP30aparmyou:406_14": "bhavatīti tamevaṃvidham / tathā dikkālākārakalanābhiścarcābhirvirahitaṃ vyāpitvanityatvadharmayogādata",
  "GSP30aparmyou:406_15": "eva dhruvam kūṭastham avyayam avināśinam / tathā īśvaram svatantram / anyacca tathā",
  "GSP30aparmyou:406_16": "suparipūrṇam suṣṭhu nirākāṅkṣam / tadanu bahutarāṇi prabhūtāni śabdarāśisamutthāni",
  "GSP30aparmyou:406_17": "brāhmyādiśaktyadhiṣṭhitāni ghaṭapaṭādiśaktivrātāni teṣāṃ layotpattividhau svatantram /",
  "GSP30aparmyou:406_18": "anyacca sṛṣṭyādividhisuvedhasam supravīṇam vedhasam vidhātāramityevamādiviśeṣaṇaiḥ",
  "GSP30aparmyou:407": "sarvataḥ paripūrṇaṃ svātmamaheśvaraṃ jānāno yatkiñcidapi kurvāṇo dagdhakarmabījo na punaḥ saṃsārabhāgjīvanneva vimukto bhavediti yāvat // 64 // 65 // 66 //",
  "GSP30aparmyou:408": "evaṃ svātmapratyavamarśopapattyā jñāninā vigalitakarmaphalābhilāṣeṇa kṛtamapi karma na phalāyetyāvedayansvānubhavasiddhaṃ lokadṛṣṭāntamāha",
  "GSP30aparmyou:409": "iti yuktibhirapi siddhaṃ yatkarma jñānino na saphalaṃ tat /",
  "GSP30aparmyou:410": "na mamedamapi tu tasyeti dārḍhyato nahi phalaṃ loke // 67 //",
  "GSP30aparmyou:411_0": "ahameva cidghanaḥ svatantraḥ sarvapramātrantaratamatvena sarvakarmakārī nāhaṃ vā",
  "GSP30aparmyou:411_1": "kartā pārameśvarī svātantryaśaktiritthaṃ karotīti mama śuddhacaitanyarūpasyaitāvatā",
  "GSP30aparmyou:411_2": "kimāyātam iti yuktibhiḥ prākpratipāditasvarūpābhirupapattibhirvyākhyātasvātmasvarūpavidaḥ",
  "GSP30aparmyou:411_3": "pramāturubhayathā dehādyahaṃbhāvābhāvāddheyopādeyaśūnyatvena yatsiddhaṃ karma niṣpannamapi",
  "GSP30aparmyou:411_4": "kṛtam na saphalam na tatphalena yujyate tasyātmajñāninaḥ pratipāditavadubhayathā",
  "GSP30aparmyou:411_5": "kṛtrimatvābhāvātkṛtamapi karma kutra phalena yogaṃ kuryāddehādipramātṛtābhimānasvabhāvāśrayābhāvānna",
  "GSP30aparmyou:411_6": "kutraciditi yāvat / kṛtasya karmaṇo yā pramātuḥ phalābhimānarūḍhireṣa evāśrayo jñāninastvabhimānābhāvātsvasminrūpa",
  "GSP30aparmyou:411_7": "eva prakṣīṇaṃ karma na phalena saṃbadhyata iti / nanvabhimānādeva karma phalena yujyata",
  "GSP30aparmyou:411_8": "iti kutra yathetyāha na mamedamapi ityādi / dṛṣṭaṃ caitannāpūrvaṃ yathā na mamedam",
  "GSP30aparmyou:411_9": "yajñādikaṃ karma api tu tasya kasyāpyarthavato yajamānasya iti anayā buddhyā kṛtamapi",
  "GSP30aparmyou:411_10": "yajñādikaṃ karma loke mūlyārthitayā phalābhimānābhāvānna yatastatkarma pāralaukikena",
  "GSP30aparmyou:411_11": "phalena yuktaṃ kalpate / tathā hi yajanti yājakā yajate yajamāna iti nyāyena yajatāmṛtvijāṃ",
  "GSP30aparmyou:411_12": "yajñakarma svayaṃ kṛtavatāmapīdamaśvamedhādikaṃ yajñakarma nāsmākaṃ kiñcidapi tu",
  "GSP30aparmyou:411_13": "dīkṣitasya puṇyavato vayaṃ kileha yajñakarmāṇi niyamitamūlyamātrārthino 'tra na kecanaiva",
  "GSP30aparmyou:411_14": "yajamānaḥ punaramunā karmaṇā svargādiphalabhāgapīti teṣāṃ karmaphalābhimānābhāvānna",
  "GSP30aparmyou:411_15": "svayaṃ kṛtamapi karma tadīyena svargādinā phalena yujyate yajamānastu tatra yajñakarma",
  "GSP30aparmyou:411_16": "svayamakurvāṇa ṛtviṅnirvartyakarmamukhaprekṣyapi mamedamaśvamedhādikaṃ yajñakarma",
  "GSP30aparmyou:411_17": "madīyena dhanenāmyṛtvijaḥ karmaṇi pravṛttā iti mamaiva svargādiphalaṃ dehapātādavaśyaṃbhāvītyakurvāṇasyāpi",
  "GSP30aparmyou:411_18": "yathā samīhitakarmaphalābhimānadārḍhyāttattasya karma phalena yujyate / ata eva kartrabhiprāye",
  "GSP30aparmyou:411_19": "kriyāphala iti dīkṣitātkarturyajate yajamāna ityātmanepadaṃ kartranabhiprāye tu parasmaipadaṃ",
  "GSP30aparmyou:411_20": "yajanti yājakā iti / iyānmahimā durlaṅghyo vikalpasvātantryasya yatsvayaṃ kṛtamapi",
  "GSP30aparmyou:411_21": "karma phalābhimānābhāvāttatphalena",
  "GSP30aparmyou:412": "na yujyate 'nyaiḥ kṛtamapi karma mamedam ityabhimānadārḍhyātphalayuktaṃ syāttasmādṛtvigvyāpāravatkriyamāṇaṃ yoginā karma phalābhimānābhāvānna tatsaphalaṃ bhavediti // 67 //",
  "GSP30aparmyou:413": "evaṃ sarvakarmasu heyopādeyakalpanākalaṅkaparityaktabuddhirjñānī dīptaḥ syādityāha",
  "GSP30aparmyou:414": "itthaṃ sakalavikalpānpratibuddho bhāvanāsamīraṇataḥ /",
  "GSP30aparmyou:415": "ātmajyotiṣi dīpte juhvajjyotirmayo bhavati // 68 //",
  "GSP30aparmyou:416_0": "ittham vyākhyātena prakāreṇa yā bhāvanā ahameva caitanyamaheśvaraḥ sarvātmanā sarvadaivaṃ",
  "GSP30aparmyou:416_1": "sphurāmīti yātmani vimarśarūḍhiḥ saiva śanaiḥ prasarantī samīraṇaḥ vāyuriva tena",
  "GSP30aparmyou:416_2": "jñānī pratibuddhaḥ bhasmacchanno vāyunā pratibodhito vahniryathā sakalavikalpān paśurasmi",
  "GSP30aparmyou:416_3": "karmabandhabaddho deharūpī mamedaṃ putradārādyamunā karmaṇā svargo nirayo vā bhaviṣyatītyādisarvāḥ",
  "GSP30aparmyou:416_4": "kalpanā ahamevedaṃ sarvamiti parāmarśaśeṣībhūtāḥ ātmajyotiṣi caitanyakṛśānau dīpte",
  "GSP30aparmyou:416_5": "parāhantācamatkārasāre juhvat avikalpakasaṃvidrūpānupraveśena samarpayansa jyotirmayo",
  "GSP30aparmyou:416_6": "bhavati dāhyavikalpendhanaparikṣayāddāhakākāraścidagnireva saṃpadyate parapramātrekavapurasāvavaśiṣyata iti yāvat // 68 //",
  "GSP30aparmyou:417": "evaṃ vyākhyātena prakāreṇa yaḥ prakṛṣṭajñānayogābhyāsarataḥ sa śeṣavartanayā kathaṃ kālamativāhayatītyāha",
  "GSP30aparmyou:418": "aśnanyadvā tadvā saṃvīto yena kenacicchāntaḥ /",
  "GSP30aparmyou:419": "yatra kvacana nivāsī vimucyate sarvabhūtātmā // 69 //",
  "GSP30aparmyou:420_0": "yatkiñcitpuraḥ patitamadanayogyaṃ padārtham aśnan camatkurvanna punarniyamenedaṃ",
  "GSP30aparmyou:420_1": "pavitramidamapavitramidaṃ kadannamidaṃ miṣṭānnamiti heyopādeyakalpanāvirahādayatnenāpatitaṃ",
  "GSP30aparmyou:420_2": "yadapi tadapi samāharan / tathā saṃvito yena ityādi / kanthayā carmaṇā valkalena",
  "GSP30aparmyou:420_3": "vā tūlapaṭādinā divyātmavastrairvā samācchādita ityubhayathotkarṣāpakarṣābhāvāccharīrācchādanārthakriyārthī",
  "GSP30aparmyou:420_4": "bhūtvā nāpi kiñciddveṣṭi nāpi stautīti / kathametadyataḥ saḥ śāntaḥ sukhaduḥkhādivikalpanātikrānta",
  "GSP30aparmyou:420_5": "iti / tathā yatra kvacana nivāsī iti / yatra kvacana yādṛśe tādṛśe sthāne svapariśrayamātrārthī",
  "GSP30aparmyou:420_6": "na punastasya kṣetrāyatanatīrthādi pavitratvātsvīkāryaṃ bhavati nāpi śmaśānaśvapacasadanādyapavitratvātparihāryaṃ",
  "GSP30aparmyou:420_7": "syādayatnena yadyatsthānamāpatitaṃ tattadadhivasati pavitrāpavitrakalpanākalaṅkavirahāt /",
  "GSP30aparmyou:420_8": "vimucyate ityevamapi śeṣavartanayā parānugrahārthapravṛttaḥ kālamativāhayan vimucyate",
  "GSP30aparmyou:420_9": "paramaśivībhavati / uktaṃ ca yena kenacidācchanno yena kenacidāśitaḥ / yatra kvacana",
  "GSP30aparmyou:420_10": "śāyī yastaṃ devā brāhmaṇaṃ viduḥ //",
  "GSP30aparmyou:421": "iti / mokṣadharmeṣvapi",
  "GSP30aparmyou:422": "aniyataphalabhakṣyabhojyapeyaṃ vidhipariṇāmavibhaktadeśakālam /",
  "GSP30aparmyou:423": "hṛdayasukhamasevitaṃ kadaryairvratamidamājagaraṃ śuciścarāmi //",
  "GSP30aparmyou:424_0": "iti / kathamevamapi kurvañjñānī svayaṃ mucyetetyāha sarvabhūtātmā iti / yataḥ sa",
  "GSP30aparmyou:424_1": "jñānī sarvabhūtātmā sarveṣāṃ bhūtānāmātmā sarvāṇi ca bhūtāni tasyātmeti kṛtvā na",
  "GSP30aparmyou:424_2": "kiñcidbandhakatayā bhavati sarvaṃ vimuktaye 'sya saṃpadyata iti // 69 //",
  "GSP30aparmyou:425": "nāpyevaṃrūpasya nirabhimānasya yatkiñcitkurvato 'pi puṇyapāpasaṃbhava ityāha",
  "GSP30aparmyou:426": "hayamedhaśatasahasrāṇyapi kurute brahmaghātalakṣāṇi /",
  "GSP30aparmyou:427": "paramārthavinna puṇyairna ca pāpaiḥ spṛśyate vimalaḥ // 70 //",
  "GSP30aparmyou:428_0": "ya evam paramārthavit svātmamaheśvarasvabhāvasatattvajñaḥ so 'śvamedharājasūyāptoryāmādiyajñānniḥsaṃkhyānphalakāmanābhimānavirahātkartavyatāmātramidamityevaṃ",
  "GSP30aparmyou:428_1": "kṛtvā krīḍārthaṃ yadi kadācidvihitāni karmāṇi vidadhātyathavā brahmahananasurāpānastainyādīni",
  "GSP30aparmyou:428_2": "pramādopanatāni mahāpātakānyavihitānyapyaśarīratayā cetyubhayathāhaṃ mametyabhimānābhāvātparameśvarecchaivetthaṃ",
  "GSP30aparmyou:428_3": "vijṛmbhate mama kimāyātamiti buddhyā na puṇyaiḥ śubhaphalairnāpi pāpaiḥ aśubhaiḥ",
  "GSP30aparmyou:428_4": "sa jñānī spṛśyate malinīkriyata iti / kathametadityāha vimalaḥ iti / yatastasya vigatāḥ",
  "GSP30aparmyou:428_5": "prakṣīṇā āṇavamāyīyakārmamalāḥ saṃsaraṇahetava iti / evaṃ malinasya hi pramāturvicchinnadehādipramātṛtayātmātmīyābhimānabhāvo",
  "GSP30aparmyou:428_6": "yena mamedaṃ karma śubhamidamaśubhamityabhimānadaurātmyātpuṇyapāpasaṃcayayogaḥ syādyasya",
  "GSP30aparmyou:428_7": "karmaphalasaṃcayo mamatvaheturmalapracayo vigataḥ syāttasyābhimānābhāvātkathaṃ puṇyapāpasparśaḥ /",
  "GSP30aparmyou:428_8": "yathā śrībhagavadgītāsu",
  "GSP30aparmyou:429": "yasya nāhaṅkṛto bhāvo buddhiryasya na lipyate /",
  "GSP30aparmyou:430": "hatvāpi sa imāṃllokānna hanti na nibadhyate //",
  "GSP30aparmyou:431": "iti // 70 //",
  "GSP30aparmyou:432": "evaṃvidhasya jñānino niyatacaryāṃ parāmṛśannāha",
  "GSP30aparmyou:433": "madaharṣakopamanmathaviṣādabhayalobhamohaparivarjī /",
  "GSP30aparmyou:434": "niḥstotravaṣaṭkāro jaḍa iva vicaredavādamatiḥ // 71 //",
  "GSP30aparmyou:435_0": "madaḥ dehapramātṛtābhimānaḥ harṣaḥ alabdhasya lābhātpramodaḥ kopaḥ krodhaḥ manmathaḥ",
  "GSP30aparmyou:435_1": "saṃbhogābhilāṣaḥ viṣādaḥ iṣṭaviyogānmūḍhatvam bhayam śatroḥ siṃhavyāghrādervā daraḥ",
  "GSP30aparmyou:435_2": "lobhaḥ kārpaṇyam mohaḥ bhūteṣvātmātmīyabhāva ityetāndehasaṃskārapratyavamarśānmadhye",
  "GSP30aparmyou:435_3": "madhye samāyātānapi sarvaṃ brahmāsmīti parivarjayatyavikalpakasaṃvidrūpānupraveśena",
  "GSP30aparmyou:435_4": "svātmapratyavamarśaśeṣībhūtānsaṃpādayati / tathā nirgataḥ stotravaṣaṭkārebhyo yaḥ",
  "GSP30aparmyou:435_5": "sa evaṃ stutyasya vyatiriktasyābhāvānna tasya stotrādyupayogo nāpi vaṣaḍādimantrasaṃśrayo",
  "GSP30aparmyou:435_6": "bhinnasya devatāviśeṣasya virahātkevalaṃ saḥ jaḍa iva vicaredavādamatiḥ iti / pūrṇatvādākāṅkṣāvirahācconmatta",
  "GSP30aparmyou:435_7": "ivetikartavyatārūpe śāstrīye karmaṇi pramāṇopapanne vā prameyasatattve pramātṛbhiḥ",
  "GSP30aparmyou:435_8": "sahedamupapannamidaṃ neti vicārabahiṣkṛtabuddhirnāpi svātmanyupadeśamapekṣate parānupadeṣṭuṃ",
  "GSP30aparmyou:435_9": "vā prameyamupanyasyatīti dāntaprāyo bhūtvā sarvaṃ brahmāvalokayankrīḍārthaṃ viharedeveti",
  "GSP30aparmyou:435_10": "jaḍatvena nirūpitaḥ // 71 //",
  "GSP30aparmyou:436": "evamapi parivarjyamānenāpi madādivargeṇa vayamiva jñānī sati śarīre kimiva na spṛśyata ityatra kāraṇamāha",
  "GSP30aparmyou:437": "madaharṣaprabhṛtirayaṃ vargaḥ prabhavati vibhedasaṃmohāt /",
  "GSP30aparmyou:438": "advaitātmavibodhastena kathaṃ spṛśyatāṃ nāma // 72 //",
  "GSP30aparmyou:439_0": "samanantarakārikāvyākhyātaḥ madādivargo 'yaṃ vibhedasaṃmohāt ityātmātmīyarūpo yaḥ",
  "GSP30aparmyou:439_1": "vibhedasaṃmohaḥ apūrṇatvakhyātistataḥ prabhavati paśupramātṛbhyo dvaitabhrāntyā heyopādeyatayā",
  "GSP30aparmyou:439_2": "samutpadyate / yaḥ punaḥ sarvaṃ brahmāsmīti paramādvayātmabodhaḥ prakṛṣṭajñānyākāśakalpaḥ",
  "GSP30aparmyou:439_3": "saḥ tena madādivargeṇa kathaṃ nāma spṛśyatām kena prakāreṇābilīkriyatāṃ bhinnaṃ vastu",
  "GSP30aparmyou:439_4": "bhinnasya hi kadācitsvarūpamarpayatāṃ brahmabhūtatvena gṛhīto madādivargo brahmabhūtasya",
  "GSP30aparmyou:439_5": "jñāninaḥ samānajāteḥ kathaṃ virodhāya syāditi // 72 //",
  "GSP30aparmyou:440": "bāhyastavanahavanavargo 'pi dvaitasamāśraya eva na tasya paritoṣāyālamityāha",
  "GSP30aparmyou:441": "stutyaṃ vā hotavyaṃ nāsti vyatiriktamasya kiñcana ca /",
  "GSP30aparmyou:442": "stotrādinā sa tuṣyenmuktastannirnamaskṛtivaṣaṭkaḥ // 73 //",
  "GSP30aparmyou:443_0": "stutyam kiñciddevatārūpam hotavyaṃ vā kiñcijjñānino 'dvayabodharūpasya na vyatiriktam",
  "GSP30aparmyou:443_1": "bhinnarūpaṃ vidyate yatstūyate hūyate veti / nāpi kartavyam ityevaṃrūpatayā ca stotrādinā",
  "GSP30aparmyou:443_2": "saḥ ātmajñaḥ paritoṣaṃ yātyabhedabodhasaṃbhogena hi nityānandamayatvātkṛtrimamānandaṃ",
  "GSP30aparmyou:443_3": "nādriyate tasmānnirgato namaskṛtivaṣaṭkebhyo yaḥ sa eva muktaḥ vedānteṣu evaṃstuta iti // 73 //",
  "GSP30aparmyou:444": "na ca tasya bhinnena devagṛheṇopayogaḥ svaśarīramevātmadevatādhiṣṭhānaṃ saṃvidāśrayo vā nānyaḥ kaściditi no bhinnaṃ devagṛhamasyetyāha",
  "GSP30aparmyou:445": "ṣaṭtriṃśattattvabhṛtaṃ vigraharacanāgavākṣaparipūrṇam /",
  "GSP30aparmyou:446": "nijamanyadatha śarīraṃ ghaṭādi vā tasya devagṛham // 74 //",
  "GSP30aparmyou:447_0": "tasya jñānino nijaḥ parakīyo vā deha eva devatāveśma svātmadevatāyā bhogyādhāratvāt /",
  "GSP30aparmyou:447_1": "bāhyastu mervādiprāsādastadā devagṛhībhavati yadā guruṇā śarīravyāptyā ṣaṭtriṃśattattvakalanarūpayā",
  "GSP30aparmyou:447_2": "parikalpitaḥ syāttadgato bāhyo 'pi devaḥ svātmavyāptyā cidghanatvena parigṛhītaścettadā",
  "GSP30aparmyou:447_3": "so 'pi tatra devo bhavedanyathobhayametajjaḍaṃ śilāśakalakalpameva kathaṃ bhaktānuddharenmṛtānsāmīpyādi",
  "GSP30aparmyou:447_4": "vā nayedityevaṃ mukhyayā vṛttyā śarīram saṃvidāśrayatvāddevagṛhaṃ tadgataḥ sarveṣāmapi",
  "GSP30aparmyou:447_5": "svātmā deva iti deha eva saṃprabuddhasya devagṛham / kīdṛśaṃ tadityāha ṣaṭtriṃśattattva",
  "GSP30aparmyou:447_6": "iti / bāhyaṃ ṣaṭtriṃśattattvavyāptyā parikalpyate paraṃ dehadevagṛhaṃ punaḥ sākṣātṣaṭtriṃśatā",
  "GSP30aparmyou:447_7": "tattvaiḥ bhṛtam poṣitam / bāhyadevagṛhe gavākṣaracanā bhavatīdaṃ tu vigraharacanāgavākṣaparipūrṇam",
  "GSP30aparmyou:447_8": "iti vigrahe śarīre racanā indriyadvāraparipāṭiḥ saiva tamorikalpanā tayā paripūrṇam",
  "GSP30aparmyou:447_9": "akṣuṇṇamiti bāhyadevagṛhasadṛśam / na kevalaṃ sarīraṃ saṃvida āśraya iti kṛtvā devagṛhaṃ",
  "GSP30aparmyou:447_10": "yāvadyatkiñcidvā saṃvidadhiṣṭhitaṃ tatsarvaṃ tasya devagṛhamityāha ghaṭādi vā iti /",
  "GSP30aparmyou:447_11": "ghaṭādyupalakṣitaṃ viṣayapañcakamidaṃ bhogyarūpaṃ cakṣurādidvāreṇa saṃvidādhiṣṭhitam",
  "GSP30aparmyou:448": "bhoktaiva bhogyabhāvena sadā sarvatra saṃsthitaḥ /",
  "GSP30aparmyou:449_0": "iti spandaśāstropadeśadṛśā saṃvinmayameva jñānino bhūtaśarīravadghaṭādi viśvaṃ bhāvaśarīramiti",
  "GSP30aparmyou:449_1": "kṛtvā tadapyabhinnaṃ svaśarīravat devagṛham devasya krīḍāvataḥ svatantrasya svātmamaheśvarasya",
  "GSP30aparmyou:449_2": "gṛham bhogyādhiṣṭhānamiti // 74 //",
  "GSP30aparmyou:450": "bāhyadevagṛhe kila bhaktaḥ puṣpādyāharaṇapūrvaṃ devapūjāparo dṛṣṭo dehadevagṛhe punarjñānī kiṃ kurvannadhitiṣṭhatītyāha",
  "GSP30aparmyou:451": "tatra ca paramātmamahābhairavaśivadevatāṃ svaśaktiyutām /",
  "GSP30aparmyou:452": "ātmāmarśanavimaladravyaiḥ paripūjayannāste // 75 //",
  "GSP30aparmyou:453_0": "tasminsvadehadevagṛhe prakṛṣṭayogī paramaḥ sarvātiśāyī yaścaitanyalakṣaṇaḥ ātmā sa",
  "GSP30aparmyou:453_1": "eva niḥśeṣaśabdādiviṣayopabhogavilāyanapragalbhatvāt bhairavaḥ bharaṇaravaṇavamanasvabhāvaḥ",
  "GSP30aparmyou:453_2": "sa eva śivadevatā prakṛṣṭaśreyorūpo devastām paripūjayannāste anavarataṃ vakṣyamāṇena",
  "GSP30aparmyou:453_3": "krameṇa tāṃ tarpayanparisphuret / nanu bāhyadevatā parivārayutā bhavatyetāṃ kiṃparivārayutāṃ",
  "GSP30aparmyou:453_4": "samarcayedityāha svaśaktiyutām iti / svāḥ caitanyaraśmirūpāścinnirvṛtīcchājñānakriyāśaktīnāṃ",
  "GSP30aparmyou:453_5": "vibhavātmikāścakṣurādikaraṇaśaktayastābhiḥ yutām samantādāvṛtām / kaiḥ paripūjayannāsta",
  "GSP30aparmyou:453_6": "ityāha ātmāmarśana ityādi / svātmaivedaṃ sarvamiti yat āmarśanam sarvapadārthānāṃ",
  "GSP30aparmyou:453_7": "saṃvidrūpatayā pūrṇāhantāviśrāntilakṣaṇo yaḥ parāmarśastena dvaitakāluṣyakalaṅkaparikṣayāt",
  "GSP30aparmyou:453_8": "vimalāni yāni śabdādiviṣayapañcakarūpāṇi pūjārtham dravyāṇi jāḍyāpagamena viśuddhāni",
  "GSP30aparmyou:453_9": "tairātmāmarśanavimaladravyairiti / ayamāśayo jñānī heyopādeyabhedakalaṅkaparityāgenāyatnopanataṃ",
  "GSP30aparmyou:453_10": "śabdādiviṣayapañcakaṃ śrotrādikaraṇadevībhiḥ samāhṛtyāntaścamatkurvansvātmanābhedamāpādayatītyevamanavarataṃ",
  "GSP30aparmyou:453_11": "prativiṣayasvīkārakāle yo 'ntarabhedena camatkāraḥ pūrṇāhantāsphuraṇametadeva svātmadevatāpūjanamata",
  "GSP30aparmyou:453_12": "eva śabdādayo viṣayāḥ pūjopakaraṇamityavadhānavatā viṣayagrahaṇakāle pratikṣaṇaṃ",
  "GSP30aparmyou:453_13": "svātmadevatāpūjakena bhāvyamiti rahasyavidaḥ / etadeva stutidvāreṇa rājānakarāmo dṛbdhavānyathā",
  "GSP30aparmyou:454": "nityoddāmasamudyamāhṛtajagadbhāvopahārārpaṇa-",
  "GSP30aparmyou:455": "vyagrābhistava taijasīprabhṛtibhiryacchaktibhistarpyate /",
  "GSP30aparmyou:456": "tanmāṃsāsravasāsthikūṭakalile kāye śmaśānālaye",
  "GSP30aparmyou:457": "rūpaṃ darśaya bhairavaṃ bhavaniśāsaṃcāravīrasya me //",
  "GSP30aparmyou:458": "iti // 75 //",
  "GSP30aparmyou:459": "pūjānte tāvadagnihavanena bhāvyamiti jñāninaḥ kathaṃ tadityāha",
  "GSP30aparmyou:460": "bahirantaraparikalpanabhedamahābījanicayamarpayataḥ /",
  "GSP30aparmyou:461": "tasyātidīptasaṃvijjvalane yatnādvinā bhavati homaḥ // 76 //",
  "GSP30aparmyou:462_0": "tasya evaṃvidhasya svātmadevatāpūjakasya atidīpte parāhantācamatkārabhāsvare caitanyāgnau",
  "GSP30aparmyou:462_1": "yatnādvinā tilājyendhanādisvīkārakadarthanāyā ṛte homaḥ vahnitarpaṇaṃ saṃpadyate /",
  "GSP30aparmyou:462_2": "kiṃ kurvata ityāha bahirantara ityādi / bahiḥ nīlādau prameye yatsvaparapramātṛkalpanamantargrāhye",
  "GSP30aparmyou:462_3": "sukhādau ca yatsaṃkalpanamityevaṃrūpo yaḥ bhedaḥ bāhyābāhyayoḥ pramātṛprameyayorniścayasaṃkalpanābhimānavṛttisvabhāvaṃ",
  "GSP30aparmyou:462_4": "nānātvametadeva mahābījam pramātṛprameyayostataḥ samutpattestasya kalpanārūpasya",
  "GSP30aparmyou:462_5": "bhedabījabhūtasya nicayaḥ bhedasyānantyādrāśistam arpayataḥ paramādvayadṛṣṭyāvikalpakasaṃvidrūpānupraveśena",
  "GSP30aparmyou:462_6": "svātmavahnau juhvata iti / ayamāśayaḥ parabrahmātmakasya yogino dehādipramātṛtābhimānābhāvādyaḥ",
  "GSP30aparmyou:462_7": "svarasasiddhaḥ svaparapramātṛprameyakalanaparikṣayaḥ sa evākṛtrimo homaḥ / yathāha",
  "GSP30aparmyou:462_8": "bhaṭṭaśrīvīravāmanaḥ",
  "GSP30aparmyou:463": "yatrendhanaṃ dvaitavanaṃ mṛtyureva mahāpaśuḥ /",
  "GSP30aparmyou:464": "alaukikena yajñena tena nityaṃ yajāmahe //",
  "GSP30aparmyou:465": "iti // 76 //",
  "GSP30aparmyou:466": "evaṃrūpasya yājakasya dhyānamāha",
  "GSP30aparmyou:467": "dhyānamanastamitaṃ punareṣa hi bhagavānvicitrarūpāṇi /",
  "GSP30aparmyou:468": "sṛjati tadeva dhyānaṃ saṃkalpālikhitasatyarūpatvam // 77 //",
  "GSP30aparmyou:469_0": "niyatākāracintitasyākārasyānyatra manovṛttergamanātkṣayo 'stīdam punaranastamitaṃ",
  "GSP30aparmyou:469_1": "dhyānam yasmāt eṣa bhagavān apyanantaḥ svātmarūpo maheśvaraḥ kriyāśaktisvabhāvavikalpasvātantryeṇa",
  "GSP30aparmyou:469_2": "yāni vicitrāṇi rūpāṇi sṛjati anavarataṃ nānāpadārthānvikalparūpānākārānbuddhidarpaṇe",
  "GSP30aparmyou:469_3": "samullikhati tadeva astodayavarjitametasya dhyānam cintanaṃ nāto 'nyatkiñcit / itaratra",
  "GSP30aparmyou:469_4": "tu devatāviśeṣe nānāvaktrāṅgaparikalpanayā naiyatyaṃ syāt / sarvo manovyāpāraḥ parāśaktisphārapallavabhūta",
  "GSP30aparmyou:469_5": "iti jānānasyānavacchinnamidaṃ sarvaṃ parameśvarībhūtam / tathā saṃkalpena manasā",
  "GSP30aparmyou:469_6": "ālikhitam saṃvidbhittau citrīkṛtam satyarūpatvam paramārthatā yasya dhyānasya tat /",
  "GSP30aparmyou:469_7": "evaṃ yataḥ sarvamidaṃ prakāśamānaṃ vikalpollikhitaṃ manovyāpārarūpamapi prakāśānatiriktaṃ",
  "GSP30aparmyou:469_8": "satyaṃ sarvatra saṃvidanugamāditi / taduktaṃ śrīmatsvacchandaśāstre",
  "GSP30aparmyou:470": "yatra yatra mano yāti tatra tatraiva dhārayet /",
  "GSP30aparmyou:471": "calitvā kutra gantāsi sarvaṃ śivamayaṃ yataḥ //",
  "GSP30aparmyou:472": "iti / tathā śaivopaniṣadi",
  "GSP30aparmyou:473": "yatra yatra mano yāti bāhye vābhyantare priye /",
  "GSP30aparmyou:474": "tatra tatra śivāvasthā vyāpakatvātkva yāsyati //",
  "GSP30aparmyou:475": "iti / tasmātsvarasoditametadyogino dhyānamiti // 77 //",
  "GSP30aparmyou:476": "japaścāsya kīdṛśaḥ syādityāha",
  "GSP30aparmyou:477": "bhuvanāvalīṃ samastāṃ tattvakramakalpanāmathākṣagaṇam /",
  "GSP30aparmyou:478": "antarbodhe parivartayati ca yatso 'sya japa uditaḥ // 78 //",
  "GSP30aparmyou:479_0": "vakṣyamāṇena krameṇa yo viśvasya pratikṣaṇamabhedena parāhantāpratyavamarśaḥ saḥ",
  "GSP30aparmyou:479_1": "ayam asya japa uditaḥ akṛtrimatvena kathitaḥ / ko 'sāvityāha bhuvanāvalīṃ samastām",
  "GSP30aparmyou:479_2": "ṣaṭtriṃśattattvasamūhāntarvartinīṃ caturviṃśatyuttaraśatadvayasaṃkhyātāṃ prākārapaṅktiṃ",
  "GSP30aparmyou:479_3": "niḥśeṣāṃ tathā tattvakramakalpanām iti tattvakramasya ātmavidyāśivākhyasya parikalpanām",
  "GSP30aparmyou:479_4": "paricchedam athākṣagaṇam ityantarbahiṣkaraṇarūpamindriyasamūhaṃ ceti antarbodhe madhyamaprāṇaśaktyakṣasūtrabhūtāyāṃ",
  "GSP30aparmyou:479_5": "svasaṃvittau nādabindupravāhakrameṇa yatparivartayati araghaṭṭaghaṭīyantravatpratiprāṇavikṣepasṛṣṭisthitisaṃhārakrameṇa",
  "GSP30aparmyou:479_6": "sarvametatsvasaṃvittau paribhramayati pratikṣaṇaṃ nādātmanā parāmṛśatīti yāvat /",
  "GSP30aparmyou:479_7": "sa eva pūrṇāhantāviśrāntilakṣaṇo 'kṛtrimo 'sya japaḥ / ayamāśayo japaḥ kila vācyarūpāyā",
  "GSP30aparmyou:479_8": "devatāyā vācakasya mantrasyoccāraḥ sa cākṣamālayā prāṇaśaktivyāptikayākṣaparivartanakrameṇa",
  "GSP30aparmyou:479_9": "saṃkhyeyaḥ / paramādvayayoginastu svā prāṇaśaktistantubhūtā madhyamaprāṇe pravāhakrameṇa",
  "GSP30aparmyou:479_10": "nadantī svarasoditā sarvākṣakroḍīkāreṇa sahajaivākṣamālocyate yataḥ sarvamidaṃ vācyaṃ",
  "GSP30aparmyou:479_11": "ṣaṭtriṃśattattvātmakaṃ viśvaṃ prāṇaśaktāveva pratiṣṭhitaṃ satpratiprāṇavikṣepamudayavyayakrameṇa",
  "GSP30aparmyou:479_12": "parāsvabhāvā bhagavatī prāṇasvarūpamāśritya vimṛśantī pratiprāṇaspandamavadhānavato",
  "GSP30aparmyou:479_13": "yogino japamakṛtrimaṃ sādhayati / atra japasaṃkhyā",
  "GSP30aparmyou:480": "ekaviṃśatsahasrāṇi ṣaṭśatāni divāniśam /",
  "GSP30aparmyou:481": "japo devyāḥ samuddiṣṭaḥ sulabho durlabho jaḍaiḥ //",
  "GSP30aparmyou:482": "iti śaivopaniṣadi / śivasūtreṣu",
  "GSP30aparmyou:483": "kathā japaḥ /",
  "GSP30aparmyou:484": "iti / evameṣa vandyacaraṇānāmavadhānavatāmeva gocara iti // 78 //",
  "GSP30aparmyou:485": "idaṃ vratamasyetyāha",
  "GSP30aparmyou:486": "sarvaṃ samayā dṛṣṭyā yatpaśyati yacca saṃvidaṃ manute /",
  "GSP30aparmyou:487": "viśvaśmaśānaniratāṃ vigrahakhaṭvāṅgakalpanākalitām // 79 //",
  "GSP30aparmyou:488": "viśvarasāsavapūrṇaṃ nijakaragaṃ vedyakhaṇḍakakapālam /",
  "GSP30aparmyou:489": "rasayati ca yattadetadvratamasya sudurlabhaṃ ca sulabhaṃ ca // 80 //",
  "GSP30aparmyou:490_0": "evam yat vakṣyamāṇam etadevāsya jñāninaḥ vratam svātmadevatāsamārādhanāya niyamaḥ /",
  "GSP30aparmyou:490_1": "kīdṛśaṃ tadāha sudurlabhaṃ ca sulabhaṃ ca iti / suṣṭhu kṛtvā duḥkhenākhyātiparikṣayādanyopāyaparihārarupeṇa",
  "GSP30aparmyou:490_2": "parameśvarānugraheṇa labhyata ityataḥ sudurlabham tathā sukhena bāhyāsthibhasmādyābharaṇāhāraniyamādisvīkārakadarthanāṃ",
  "GSP30aparmyou:490_3": "ca vinā labhyata ityataḥ sulabhaṃ ca / kiṃ tadvratamityāha sarvam ityādi / yatsarvamidaṃ",
  "GSP30aparmyou:490_4": "prātītikaṃ bhedāvabhāsarūpaṃ yuktyāgamānubhavapariśīlanenābhedadṛśā sarvamidamekaḥ",
  "GSP30aparmyou:490_5": "sphurāmīti samīkṣate / yathā śrībhagavadgītāsu",
  "GSP30aparmyou:491": "sarvabhūtasthamātmānaṃ sarvabhūtāni cātmani /",
  "GSP30aparmyou:492": "īkṣate yogayuktātmā sarvatra samadarśanaḥ //",
  "GSP30aparmyou:493_0": "ityādi / evamabhedabuddhidārḍhyameva vratam / anyacca yadviśvaśmaśānaniratāṃ saṃvidaṃ",
  "GSP30aparmyou:493_1": "manute tadapi vratam / yathā viśvam grāhyagrāhakasvabhāvaṃ ghaṭadehādijaḍalakṣaṇapadārthaśavaśatasamākrāntamiti",
  "GSP30aparmyou:493_2": "kṛtvā tadeva śmaśānam pitṛvanaṃ yataḥ saṃvidekā bhagavatyajaḍāto 'nyattadullāsitaṃ",
  "GSP30aparmyou:493_3": "sarvamidaṃ śavasthānīyaṃ jaḍamato viśvasya śmaśānena sādṛśyam / tasmin viśvaśmaśāne",
  "GSP30aparmyou:493_4": "niḥśeṣeṇa ratāṃ saṃvidam samutpattinidhanatayā mahābhīṣaṇe madhyavartinīm manute",
  "GSP30aparmyou:493_5": "avabudhyate / vratī kila śmaśāne vasatyayaṃ punaralaukiko vratī sarvatrāhamevaikacittatattvaparamārtha",
  "GSP30aparmyou:493_6": "iti matvā jaḍaiḥ paśupramātṛbhirghaṭādibhiḥ prameyaiśca paretasthānīyaiḥ sahonmattavatkrīḍāṃ",
  "GSP30aparmyou:493_7": "kurvāṇaḥ saṃsārabhuvamimāṃ sarvapramātṛprameyanidhanatayā bhīṣaṇaṃ śmaśānasvabhāvāmadhyāste /",
  "GSP30aparmyou:493_8": "anyacca yat vigrahakhaṭvāṅgakalpanākalitāṃ saṃvidaṃ manute iti / vigrahaḥ śarīraṃ",
  "GSP30aparmyou:493_9": "sa eva khaṭvāṅgakalpanā kaṅkālavidhiryoginaḥ kila svaśarīrapramātṛtābhimānadurgrahasaṃkṣayāccharīrātītaṃ",
  "GSP30aparmyou:493_10": "svātmānaṃ manyamānasya saṃskāraśeṣībhūto vigrahaḥ śavaprāyamevetyavadhārayataḥ svaśarīrameva",
  "GSP30aparmyou:493_11": "kaṅkālamudrākalpanā tayā kalitām bhogyādhāratvena mudritām / vīravratino hi śmaśānasthasya",
  "GSP30aparmyou:493_12": "khaṭvāṅgamudrayā bhāvyamato 'sya svasaṃvidvapuṣaḥ svaśarīramapi vedyatayā bhinnamavadhārayataḥ",
  "GSP30aparmyou:493_13": "saiva khaṭvāṅgamudretyetadapyasya vratam / tathā vedyakhaṇḍakakapālaṃ rasayati carvayati",
  "GSP30aparmyou:493_14": "yacca śabdādiviṣayapañcakalakṣaṇaṃ sarvabhogyarūpamidam vedyam jñeyatvakāryatvābhyāṃ",
  "GSP30aparmyou:493_15": "paricchinnamiti khaṇḍakam karparaprāyaṃ tadeva kapālam śiro 'sthiśakalam yadrasayati",
  "GSP30aparmyou:493_16": "sārāharaṇakrameṇa pūrṇāhantāviśrāntyā camatkuruta ityetadapi vratam / vratinā kila",
  "GSP30aparmyou:493_17": "kapālasthaṃ vīrapānaṃ rasyata ityāha viśvarasa iti / viśvasmin vedyaśabdādiviṣayapañcakarūpe",
  "GSP30aparmyou:493_18": "kapālakhaṇḍe yo 'sau sārabhāgaścarvaṇāmṛtamayoṃ'śaḥ sa eva paramānandadāyitvāt rasāsavaḥ uttamaṃ pānaṃ",
  "GSP30aparmyou:494_0": "tena pūrṇam nirbharam / etaduktaṃ syādviśvasya yaḥ śalkasthānīyaḥ kaṭhinoṃ'śaḥ pātrakalpaḥ",
  "GSP30aparmyou:494_1": "sa eva kapālaṃ tadgataḥ sārabhāgaścamatkārakṣama āhlādadāyitvātpānamiti / kapālaṃ",
  "GSP30aparmyou:494_2": "tu vratinaḥ karagataṃ bhavatītyāha nijakaragam iti / nijāḥ svātmīyā ye karāḥ cakṣurādikaraṇadevīsvabhāvāścinmarīcayasteṣu",
  "GSP30aparmyou:494_3": "bhogyatayā tadvedyakhaṇḍakaṃ viṣayatvaṃ gacchatīti nijakaragaṃ yathā pāṇisthena kapālena",
  "GSP30aparmyou:494_4": "pānaṃ pīyate tathaiva vedyakhaṇḍakakapālena viśvarasāsavaścakṣurādisaṃvitkarairyoginā",
  "GSP30aparmyou:494_5": "samāhṛtyāsvādyate / ayamāśayo yogī sarvadaiva yathopanataṃ viṣayapañcakaṃ karaṇadevībhirāhṛtya",
  "GSP30aparmyou:494_6": "yuktyā svacaitanyabhairavaviśrāntimavyucchinnāṃ bhajamānaścaramakṣaṇaparyantaṃ yathopadiṣṭamadvayadṛśā",
  "GSP30aparmyou:494_7": "nirvāhayatītyetadevāsya pariśīlitasadgurucaraṇapaṅkajasya vratamato 'nyaccharīraśoṣaṇamātramiti // 80 //",
  "GSP30aparmyou:495": "prākpratipāditaṃ saṃkalayannasyopadeśasyotkṛṣṭatvamāha",
  "GSP30aparmyou:496": "iti janmanāśahīnaṃ paramārthamaheśvarākhyamupalabhya /",
  "GSP30aparmyou:497": "upalabdhṛtāprakāśātkṛtakṛtyastiṣṭhati yatheṣṭam // 81 //",
  "GSP30aparmyou:498_0": "iti samanantaroktena prakāreṇa yatpratipāditaṃ rahasyam paramārthamaheśvarākhyam",
  "GSP30aparmyou:498_1": "tāttvikaṃ maheśvaram upalabhya svātmani dṛḍhapratipattyā samyaganubhūya / kīdṛgāha",
  "GSP30aparmyou:498_2": "janmanāśahīnam iti yenādhigatenotpattimaraṇe na syātāmiti yāvat / kṛtakṛtyastiṣṭhati",
  "GSP30aparmyou:498_3": "yatheṣṭam iti yogyetatprāpya kartavyatāntarasyābhāvānniṣpannaparapuruṣārthaḥ yatheṣṭam",
  "GSP30aparmyou:498_4": "svecchātikramaṃ vinā svātantryeṇa cakrabhramavaddhṛtaśarīraḥ tiṣṭhati kālamativāhayannāste /",
  "GSP30aparmyou:498_5": "kathamāha upalabdhṛtāprakāśāt iti / etadrahasyapariśīlanena sarvāsu daśāsvanubhavitṛtayā",
  "GSP30aparmyou:498_6": "prakāśaḥ parisphuraṇaṃ tasmāditi śarīrastho 'pi pūrṇānandamaya iti yāvat // 81 //",
  "GSP30aparmyou:499": "itthaṃ svātmānaṃ yaḥ kaścijjīvatāṃ madhyājjānānaḥ sa sarvastadrūpaḥ syādityadhikāriniyamābhāvamāha",
  "GSP30aparmyou:500": "vyāpinamabhihitamitthaṃ sarvātmānaṃ vidhūtanānātvam /",
  "GSP30aparmyou:501": "nirupamaparamānandaṃ yo vetti sa tanmayo bhavati // 82 //",
  "GSP30aparmyou:502_0": "ittham ityuktena prakāreṇa vyāpinam anavacchinnacidānandaikaghanaṃ śivam abhihitam",
  "GSP30aparmyou:502_1": "yuktyāgamānubhavapariśīlanakrameṇāveditam yo vetti yaḥ kaścideva prāṇiprāyo jānāti",
  "GSP30aparmyou:502_2": "saḥ sarvastyaktasaṃkocaḥ tanmayaḥ śiva eva syāditi / atra svātmajñāne nādhikāriniyamo",
  "GSP30aparmyou:502_3": "yato ye kecana janmamaraṇādidoṣāghrātāstiryañco 'pi vā te sarve svātmamaheśvarapratyabhijñānāttanmayā",
  "GSP30aparmyou:502_4": "bhavantīti yacchabdasya parāmarśaḥ / kīdṛśaṃ ca sarvātmānam iti / sarveṣāṃ pramātṛprameyāṇāmātmā",
  "GSP30aparmyou:502_5": "sarvāṇi vā pramātṛprameyāṇi yasyātmā taṃ sarvottīrṇaṃ sarvamayamiti yāvat / ata eva",
  "GSP30aparmyou:502_6": "vidhūtam nyakkṛtaṃ sarvadā sarvatra cidrūpatayā sphuraṇāt nānātvam bhedānantyaṃ yena",
  "GSP30aparmyou:502_7": "tamevamākāṅkṣāvirahāt nirupamaḥ viśeṣaṇarahitaḥ prakṛṣṭaḥ ānandaḥ yasya tamevaṃvidhamiti",
  "GSP30aparmyou:502_8": "svātmānaṃ jānānaḥ sarvaḥ śivarūpī syāditi // 82 //",
  "GSP30aparmyou:503": "evamadhigatasvātmamaheśvaraḥ svaśarīrādhikāraparikṣaye kutra śarīraṃ parityajetkiṃ vā yātītyādisaṃśayaṃ pariharati",
  "GSP30aparmyou:504": "tīrthe śvapacagṛhe vā naṣṭasmṛtirapi parityajandeham /",
  "GSP30aparmyou:505": "jñānasamakālamuktaḥ kaivalyaṃ yāti hataśokaḥ // 83 //",
  "GSP30aparmyou:506_0": "evaṃ pariśīlitasvasvarūpo jñānī sarvamidaṃ svātmaprakāśasvātantryamiti paramādvayadṛśā",
  "GSP30aparmyou:506_1": "gāḍhaṃ samāśvastahṛdayaḥ tīrthe prayāgapuṣkarakurukṣetrādau mahāpuṇye sthāne 'tha",
  "GSP30aparmyou:506_2": "vā śvapacasadane 'ntyajanagṛhopalakṣite 'tipāpīyasi śarīraṃ muñcannityubhayathā svīkāraparityāgakadarthanāvirahito",
  "GSP30aparmyou:506_3": "'pyātmajñānādeva kaivalyaṃ yāti kalevaraparikṣayātpradhānādikāryakāraṇavargebhyo",
  "GSP30aparmyou:506_4": "'nyāṃ cidānandaikaghanāṃ turyātītarūpāṃ kevalatāṃ yātīti yāvat / yato 'sya sarvamidaṃ",
  "GSP30aparmyou:506_5": "viśvaṃ svātmanā pūrṇaṃ samadṛśā parameśvarādhiṣṭhitaṃ paśyato na kṣetrākṣetrapravibhāgo",
  "GSP30aparmyou:506_6": "'ta eva hataḥ parākṛto vikalpaśaṅkāsamutthaḥ śokaḥ yena sa evam / yathoktam",
  "GSP30aparmyou:507": "himavati gaṅgādvāre vārāṇasyāṃ kurau prayāge vā /",
  "GSP30aparmyou:508": "veśmani caṇḍālādeḥ śivatattvavidāṃ samaṃ maraṇam //",
  "GSP30aparmyou:509_0": "iti śrīnirvāṇayogottare / nāpyasya dehapātāvasare smṛtyupayoga ityāha naṣṭasmṛtirapi",
  "GSP30aparmyou:509_1": "iti / āstāṃ saṃsmṛtirityapiśabdārthaḥ / yadi vā sa jñānī śarīratyāgakāle tadutthavātapittaśleṣmābhibhavāt",
  "GSP30aparmyou:509_2": "naṣṭasmṛtiḥ kāṣṭhapāṣāṇatulyatvādvigatasvātmasaṃbodhaḥ kalevaramavaśo bhutvā tyajati",
  "GSP30aparmyou:509_3": "tathāpi prāgadhigatasvātmajñānaḥ kaivalyamavaśyaṃ yāti tato na svātmajñānādhigame",
  "GSP30aparmyou:509_4": "pramayasamaye smaraṇāsmaraṇe viśeṣo 'sti / nanu tīrthātīrthapravibhāgo 'sya svātmajñānavido",
  "GSP30aparmyou:509_5": "mā bhūdyatpunarantakāle sa naṣṭasmṛtirapīti yadeva svātmajñānamupāyatayā gṛhītaṃ",
  "GSP30aparmyou:509_6": "tasya dehapātāvasare tu vismaraṇaṃ cettarhi kathaṃ sa muktaḥ syāt / yaduktam",
  "GSP30aparmyou:510": "antakāle 'pi māmeva smaranmuktvā kalevaram /",
  "GSP30aparmyou:511": "yaḥ prayāti sa madbhāvaṃ yāti nāstyatra saṃśayaḥ //",
  "GSP30aparmyou:512_0": "iti śrīgītāsu / evamapyatra smaraṇasyaiva upayogo yadapi parameśvarasmaraṇābhāve",
  "GSP30aparmyou:512_1": "'pyantakāle tadbhāvāpattiḥ syāttarhi sarvaḥ paśujanaḥ pramayasamaye mūḍho 'pi viśeṣābhāvātparameśvarasamāpattiṃ",
  "GSP30aparmyou:512_2": "yāyādvākyāni caivamādīnyapramāṇāni syurna caivamityatrottaramāha jñānasamakālamuktaḥ",
  "GSP30aparmyou:512_3": "iti / satyaṃ nāsya smaraṇenopayogaḥ kintu sadguruṇā yadaiva tasya karṇamūle svātmamaheśvarajñānopadeśaḥ",
  "GSP30aparmyou:512_4": "kṛtastasminneva kāle 'hameva sarvamidamityadhirūḍhasvātmajñānaparamārtho vigalitamāyādikañcukabhāvo",
  "GSP30aparmyou:512_5": "nānyatkiñcidapekṣate kevalaṃ saṃskāraśeṣatayā cakrabhramavaccharīraṃ vahamāna iti",
  "GSP30aparmyou:512_6": "na punastasyottarakāle smaraṇāsmaraṇakadarthanā yasmādajñānajanitāṇavamāyīyakañcukasaṃbandhe",
  "GSP30aparmyou:512_7": "sati dehakañcukaṃ prabhavati svātmajñānopadeśenājñānajanitakañcukakṣayātkathaṃ dehakañcukaṃ",
  "GSP30aparmyou:512_8": "vinaṣṭaprāyaṃ paryante jñānino yantraṇāṃ kartumalamiti svātmajñānakathanāvasara eva",
  "GSP30aparmyou:512_9": "sa jīvanneva muktaḥ syāt / yathoktaṃ kularatnamālikāyāṃ sāhastrikāyām",
  "GSP30aparmyou:513": "yadā guruvaraḥ samyakkathayettadasaṃśayam /",
  "GSP30aparmyou:514": "muktastatraiva kāle 'sau yantravatkevalaṃ vaset //",
  "GSP30aparmyou:515": "iti / śrīmanniśāṭane 'pi",
  "GSP30aparmyou:516": "godohamiṣupātaṃ vā nayanonmīlanātmakam /",
  "GSP30aparmyou:517": "sakṛdyuktaḥ pare tattve sa mukto mocayetparān //",
  "GSP30aparmyou:518": "yasmātpūrvaṃ pare nyasto yenātmā brahmaṇi kṣaṇam /",
  "GSP30aparmyou:519": "smaraṇaṃ tu kathaṃ tasya prāṇānte samupasthite //",
  "GSP30aparmyou:520_0": "iti / atha vātmavidaḥ paryantakṣaṇaḥ svānubhavaikasākṣī kenānubhūyate yadvaśāttasya",
  "GSP30aparmyou:520_1": "smaraṇamasmaraṇaṃ vā parikalpyate yāvatā tatrārvāgdṛśāṃ nāsti gocara iti sarvajñāstratra",
  "GSP30aparmyou:520_2": "praṣṭavyā na punaḥ śarīraceṣṭāmātrānmaraṇāvasare 'dhigataparamārthasyāpi dehatyāgakṣaṇaḥ",
  "GSP30aparmyou:520_3": "śubhāśubhatvenānumātuṃ śakyaḥ / tasmādavaśyameva sadā tadbhāvabhāvitaṃ svātmajñānavidaṃ",
  "GSP30aparmyou:520_4": "svātmastha eva parameśvaro maraṇāvasare svaṃ svarūpaṃ kāṣṭhapāṣāṇatulyamapi smārayati / yaduktam",
  "GSP30aparmyou:521": "svasthaceṣṭāśca ye martyāḥ smaranti mama nārada /",
  "GSP30aparmyou:522": "kāṣṭhapāṣāṇatulyāṃstānantakāle smarāmyaham //",
  "GSP30aparmyou:523": "tathā",
  "GSP30aparmyou:524": "sthire cetasi susvasthe śarīre sati yo naraḥ /",
  "GSP30aparmyou:525": "dhātusāmye sthire smartā viśvarūpaṃ ca māmakam //",
  "GSP30aparmyou:526": "tatastu mriyamāṇaṃ taṃ kāṣṭhapāṣāṇasaṃnibham /",
  "GSP30aparmyou:527": "ahaṃ smarāmi madbhaktaṃ nayāmi paramāṃ gatim //",
  "GSP30aparmyou:528_0": "iti bhagavatā lakṣmīsaṃhitāyāmuktam / evamatra sadātadbhāvabhāvitatvameva heturanyathā",
  "GSP30aparmyou:528_1": "pūrvānubhavasaṃskāradārḍhyaṃ vinā kathamante smṛtirapi syāditi na kenacidapi jñānino",
  "GSP30aparmyou:528_2": "maraṇāvasare samupayoga iti // 83 //",
  "GSP30aparmyou:529": "yadi punastīrthādyāśrayaṇamuktaprakāreṇa na kutracidapyaṅgabhāvaṃ yāti tarhi kimiti vidvadbhistatsamāśrīyata iti viṣayavibhāgamāha",
  "GSP30aparmyou:530": "puṇyāya tīrthasevā nirayāya śvapacasadananidhanagatiḥ /",
  "GSP30aparmyou:531": "puṇyāpuṇyakalaṅkasparśābhāve tu kiṃ tena // 84 //",
  "GSP30aparmyou:532_0": "yeṣāṃ viduṣāmapi dehādipramātṛtāgrahaḥ sāmprataṃ na vigalitaḥ svātmajñānacarcāyāṃ",
  "GSP30aparmyou:532_1": "ca na tathā samāśvāsasteṣāmiṣṭāpūrtādidharmasaṃgrahaṃ kurvatāmadharmasaṃgrahaṃ vā",
  "GSP30aparmyou:532_2": "prayāgāditīrthasevā maraṇāvasare kṣetraparigrahaḥ puṇyāya uttamalokaprāptaye niścitaṃ",
  "GSP30aparmyou:532_3": "syādeva / tathaiva śvapacasadananidhanagatiḥ iti / śvapākādigṛhopalakṣite pāpīyasi",
  "GSP30aparmyou:532_4": "sthāne nidhanagatiḥ pramayaprāptiḥ nirayāya avīcyādinarakapātāyaiteṣāṃ kimiti na",
  "GSP30aparmyou:532_5": "bhaveddehapramātṛtāgrahasya vidyamānatvāt / maraṇasthānānuguṇaṃ bhogamapi bhuktvā",
  "GSP30aparmyou:532_6": "śubhāśubheṣu deheṣu jāyante punarmriyante cetyanavaratajanmamaraṇaprabandhā dehādyātmamānina",
  "GSP30aparmyou:532_7": "evaṃprāyāḥ syuḥ / yasya punaḥ svātmajñānapratyavamarśadārḍhyāddehādipramātṛtābhimāno",
  "GSP30aparmyou:532_8": "niḥśeṣeṇa vigalitastasya cinnabhaḥsvabhāvasya dharmādharmasvabhāvavāsanāsparśaprakṣaye",
  "GSP30aparmyou:532_9": "vṛtte sati kiṃ tena / evaṃ sa yataḥ śubhāśubhakarmabhājāṃ tīrthādiparigrahastatastena",
  "GSP30aparmyou:532_10": "tīrthasevādinā vimalasya jñānino nāstyupayogaḥ / yaduktaṃ mānave dharmaśāstre",
  "GSP30aparmyou:533": "yamo vaivasvato rājā yastavaiṣa hṛdi sthitaḥ /",
  "GSP30aparmyou:534": "tena cedavivādastvaṃ mā gaṅgāṃ mā gayāṃ gamaḥ //",
  "GSP30aparmyou:535": "iti / atra dehātmamānitaiva hṛdayavartinī yamaḥ sā yaiḥ pūrṇasvātmamaheśvarasvabhāvamupalabhya saṃbhakṣitā teṣāṃ kathameṣa tīrthādisevāprayāsa iti siddhāntaḥ // 84 //",
  "GSP30aparmyou:536_0": "nanu prākpratipāditaṃ yathā jñānadagdhāṇavamāyīyakārmamalasvarūpa ātmā piṇḍapātātsvasvarūpastha",
  "GSP30aparmyou:536_1": "eva na punarbhavaprarohaṃ vidhatte dagdhabījamivāṅkuramiti / svātmajñānāvirbhāvasamakālaṃ",
  "GSP30aparmyou:536_2": "dehakañcukabhaṅgaścettarhyuttaratra mā vidhattāṃ yatpunarvidyamāne dehādikañcukabandhe",
  "GSP30aparmyou:536_3": "kathaṅkāraṃ sa tadgatadharmācchurito na syāttadācchuritaḥ sanmṛtaḥ kathaṃ na saṃsārīti codyamapavadati",
  "GSP30aparmyou:537": "tuṣakambukasupṛthakkṛtataṇḍulakaṇatuṣadalāntarakṣepaḥ /",
  "GSP30aparmyou:538": "taṇḍulakaṇasya kurute na punastadrūpatādātmyam // 85 //",
  "GSP30aparmyou:539": "tadvatkañcukapaṭalīpṛthakkṛtā saṃvidatra saṃskārāt /",
  "GSP30aparmyou:540": "tiṣṭhantyapi muktātmā tatsparśavivarjitā bhavati // 86 //",
  "GSP30aparmyou:541_0": "tuṣakambukābhyām suṣṭhu pṛthakkṛtaḥ viśliṣṭo yaḥ taṇḍulakaṇaḥ tasya yaḥ tuṣadalāntarakṣepaḥ",
  "GSP30aparmyou:541_1": "prāgiva punastatraiva vinyāsaḥ sa yathā tuṣadalāntaraprakṣepaḥ taṇḍulakaṇasya tadrūpatayāṅkurajananakṣamatvena",
  "GSP30aparmyou:541_2": "sthito 'pi tādātmyam gāḍhāvaṣṭambham na kurute ayaḥśalākāvadbhinnāveva tuṣataṇḍulau",
  "GSP30aparmyou:541_3": "tiṣṭhato na punarekakāryajananavyagrau bhavataḥ tadvat tathaiva jñānina iyam saṃvit",
  "GSP30aparmyou:541_4": "cetanā kañcukapaṭalyāḥ āṇavamalādikañcukasamūhāt pṛthakkṛtā ahameva svātmamaheśvarasvabhāvo",
  "GSP30aparmyou:541_5": "viśvātmanā sarvadā sarvatra sphurāmīti svātmajñānapariśīlanadārḍhyātsamuddhṛtā atra",
  "GSP30aparmyou:541_6": "ityasyāṃ kañcukapaṭalyāṃ kañcitkālaṃ śeṣavartanayā dehabhāvena tiṣṭhantyapi sthitā",
  "GSP30aparmyou:541_7": "satī vimuktātmā pradhvastabandhā tatsparśavivarjitā bhavati tasyā dehādikañcukapaṭalyāḥ",
  "GSP30aparmyou:541_8": "sparśaḥ puṇyāpuṇyarūpakārmamalopajanito ya uparāgaḥ saṃsārāṅkurajananakṣamastena",
  "GSP30aparmyou:541_9": "vivarjitā parihṛtā saṃpadyate yathā tuṣadalāntare kṣiptastaṇḍulo 'ṅkuraprarohasparśarahito",
  "GSP30aparmyou:541_10": "bhavatīti / idamuktaṃ syādajñānakāraṇakastāvatsaṃsārastatra samuditasvātmajñānadalitakañcukasya",
  "GSP30aparmyou:541_11": "yoginaḥ saṃvinna punaḥ saṃsāraheturajñānajanitasāmagrīvaikalyānnāpi tasya śeṣavartanayā",
  "GSP30aparmyou:541_12": "saṃskāravaśena tiṣṭhannayaṃ dehakañcukabandho jñānāgnidagdhājñānamūlaḥ svagatadharmāvirbhāvena",
  "GSP30aparmyou:541_13": "saṃsāraprarohaṃ dātumalamiti jñānī jīvanneva turīyarūpo dehābhāvātturyātītarūpa ityubhayathā",
  "GSP30aparmyou:541_14": "punarna kācitsaṃsāraśaṅketi // 86 //",
  "GSP30aparmyou:542": "nanu śeṣavartanayā yāvaccharīrāvasthitaṃ yogisaṃvedanamadhigatasvasvarūpamapi dehopādhikṛtamālinyasyāpi tāvadaṃśena vidyamānatvādaśuddhameveti dṛṣṭāntena pariharati",
  "GSP30aparmyou:543": "kuśalatamaśilpikalpitavimalībhāvaḥ samudgakopādheḥ /",
  "GSP30aparmyou:544": "malino 'pi maṇirupādhervicchede svacchaparamārthaḥ // 87 //",
  "GSP30aparmyou:545": "evaṃ sadguruśāsanavimalasthiti vedanaṃ tanūpādheḥ /",
  "GSP30aparmyou:546": "muktamapyupādhyantaraśūnyamivābhāti śivarūpam // 88 //",
  "GSP30aparmyou:547_0": "yathā maṇiḥ atipravīṇavaikaṭikasamuddyotitanairmalyaḥ sansamudgakaviśliṣṭatvāt malino",
  "GSP30aparmyou:547_1": "'pi dhūsaraprāyo bhavati sa eva punaḥ samudgakopādhivicchede āvaraṇaviśeṣābhāve svacchaparamārthaḥ",
  "GSP30aparmyou:547_2": "yathāvannirmalasvarūpaḥ saṃpadyate / evam anenaiva prakāreṇedam vedanaṃ sadguruśāsanavimalasthiti",
  "GSP30aparmyou:547_3": "paripūrṇasvātmajñānavidyo daiśikapravarastasya yat śāsanam svātmajñānarahasyamukhāmnāyastasya",
  "GSP30aparmyou:547_4": "pariśīlanena vigatā kālikārūpasyāṇavamalasya māyīyakārmamalabhittibhūtasya sthitiryasya",
  "GSP30aparmyou:547_5": "tadevaṃvidhaṃ maulikamalaprakṣayānnabhorūpamapi vedanam tanūpādheḥ tanuḥ śarīraṃ",
  "GSP30aparmyou:547_6": "tallakṣaṇā upādhiḥ viśeṣaṇaṃ tataḥ muktam pṛthakkṛtaṃ viśeṣaṇāntarābhāvāttat śivarūpamābhātyeva",
  "GSP30aparmyou:547_7": "dehabhaṅgātparamaśivatvena bhāsata iti yāvat / yathā samudgakopādhivirahānmaṇiḥ svasvarūpo",
  "GSP30aparmyou:547_8": "bhāti tathaiva svasvarūpāvabodhādvimalamapyaśuddhābhimataśarīropādhikṣayādviśuddhameva",
  "GSP30aparmyou:547_9": "saṃvedanaṃ bhāsate / nanu maṇiryathā samudgakopādhervimukto 'pi punaranyatamopādhiparigrahātsamalaḥ",
  "GSP30aparmyou:547_10": "saṃpadyate tathaiva tanūpādhermuktamapi saṃvedanaṃ maṇivadupādhyantaraṃ cedgṛhṇāti",
  "GSP30aparmyou:547_11": "tarhi punarapi sopādhitvādaśuddhameveti pariharati upādhyantaraśūnyamapi iti / na",
  "GSP30aparmyou:547_12": "dṛṣṭāntadārṣṭāntikayoḥ sarvathā sāmyaṃ yataḥ piṇḍapātāttasya mahāprakāśavapuṣaḥ paramādvayarūpasya",
  "GSP30aparmyou:547_13": "sarvamidamupādhyabhimataṃ svāṅgakalpaṃ bhāsate 'to vyatiriktasyopādhyantarasyābhāvānna",
  "GSP30aparmyou:547_14": "punastadupādhyantareṇa viśiṣyata iti na maṇinopādhigrahaṇasya sāmyam / ajñānamūlaṃ",
  "GSP30aparmyou:547_15": "kila śarīropādhigrahaṇaṃ taccetsvātmajñānakuṭhāreṇa dalitaṃ kathaṅkāraṃ punarupādhisaṃśrayo bhavet / yaduktam",
  "GSP30aparmyou:548": "ajñānenāvṛtaṃ jñānaṃ tena muhyanti jantavaḥ //",
  "GSP30aparmyou:549": "jñānena tu tadajñānaṃ yeṣāṃ nāśitamātmanaḥ /",
  "GSP30aparmyou:550": "teṣāmādityavajjñānaṃ prakāśayati tatparam //",
  "GSP30aparmyou:551": "iti śrīgītāsu / tasmātsvasvarūpajñānādyoginaḥ svasaṃvedanaṃ sadaiva śuddhameveti // 88 //",
  "GSP30aparmyou:552": "sarvopādhyutpattau yathāvatpariśīlitavyāpāramanaḥsaṃskāraprarūḍhireva nimittaṃ na punarnūtanatvena kimapyāyātītyāvedayati",
  "GSP30aparmyou:553": "śāstrādiprāmāṇyādavicalitaśraddhayāpi tanmayatām /",
  "GSP30aparmyou:554": "prāptaḥ sa eva pūrvaṃ svargaṃ narakaṃ manuṣyatvam // 89 //",
  "GSP30aparmyou:555_0": "āgamaprāmāṇyādgurūpadeśapāramparyakathanādyuktipariśīlanātprāgvāsanāprarūḍhayā śraddhayā",
  "GSP30aparmyou:555_1": "vā svātmajñāna iṣṭāpūrte pāśave karmaṇi vā kṛtābhyāsaḥ pramātā tadaiva tatsaṃskārapraroheṇa",
  "GSP30aparmyou:555_2": "tanmayatām tattadabhyastavastusvarūpatām prāptaḥ sannuttaratra dehapātādvāsanānuguṇyena",
  "GSP30aparmyou:555_3": "svargam niratiśayāṃ prītim narakam avīcyādiduḥkham manuṣyatvam sukhaduḥkhobhayarūpaṃ",
  "GSP30aparmyou:555_4": "manuṣyabhāvaṃ prāpnoti na punaranabhyastavāsanasyāpi puruṣasya dehapātādeva yatkiñcidāpatati /",
  "GSP30aparmyou:555_5": "yataḥ sarvaḥ pramātā yenāśayena yadabhyasyati tadaiva sa tadrūpo bhavati kintu maraṇasamaye",
  "GSP30aparmyou:555_6": "sphuṭatayā yadabhilaṣitaṃ vastu tatpramāturabhivyaktiṃ yātīti nābhyastavastunaḥ kadācidviparyayaḥ",
  "GSP30aparmyou:555_7": "syānnāpyanabhyastavastusvarūpaṃ kiñcidapūrvatvenāpatediti sarvatra pūrvābhyāsa eva",
  "GSP30aparmyou:555_8": "kāraṇamiti bhāvaḥ // 89 //",
  "GSP30aparmyou:556": "evaṃ sadā tadbhāvabhāvitatvaṃ svātmavido dehatyāgāvasare pūrṇaprathāheturna punarlokaparidṛśyaḥ puṇyāpuṇyarūpo maraṇāvasaraḥ kaścitsvarganirayādikāraṇaṃ parikalpanīyamityāha",
  "GSP30aparmyou:557": "antyaḥ kṣaṇastu tasminpuṇyāṃ pāpāṃ ca vā sthitiṃ puṣyan /",
  "GSP30aparmyou:558": "mūḍhānāṃ sahakārībhāvaṃ gacchati gatau tu na sa hetuḥ // 90 //",
  "GSP30aparmyou:559": "ye 'pi tadātmatvena viduḥ paśupakṣisarīsṛpādayaḥ svagatim /",
  "GSP30aparmyou:560": "te 'pi purātanasaṃbodhasaṃskṛtāstāṃ gatiṃ yānti // 91 //",
  "GSP30aparmyou:561_0": "evaṃpratipādite jñānini antyaḥ kṣaṇaḥ caramo dehavināśasahabhāvī kālo dhātudoṣavaśena",
  "GSP30aparmyou:561_1": "duṣṭavyādhyanubhavādvā samīpasthitaiḥ pramātṛbhiranumitām puṇyāṃ pāpamayīṃ vā sthitiṃ",
  "GSP30aparmyou:561_2": "puṣyan sevamānaḥ san mūḍhānām dehātmamānināṃ pramātṝṇāmeva sahakārībhāvam kāraṇatvaṃ",
  "GSP30aparmyou:561_3": "gacchati / gacchatu varāko naitāvatā nirbhagnadehātmamānitve sadā svātmamaheśvaranibhālanacature",
  "GSP30aparmyou:561_4": "tasmin yogini saḥ antyaḥ kṣaṇaḥ gatau dehāddehāntaraprāptau hetuḥ kāraṇaṃ bhavet /",
  "GSP30aparmyou:561_5": "kuta etadāgatamiti nidarśayannāha ye 'pi iti / ye 'pi kenāpyāśayavaśena śāpādinā",
  "GSP30aparmyou:561_6": "vā pāpayonayaḥ paśurūpatāmapi prāptāḥ svagatim ātmasthitiṃ maraṇāvasare ātmatvena",
  "GSP30aparmyou:561_7": "jānīyuḥ te mūḍhāḥ santo 'pi prāgabhyastasvātmajñānavāsanāprabodhānugṛhītāḥ svātmasthitiṃ",
  "GSP30aparmyou:561_8": "ca labhante / gajendramokṣaṇādau yathā hastinā paśusvabhāvenāpi satā prākpariśīlitaparameśvarabhaktisaṃskāraprabuddhena",
  "GSP30aparmyou:561_9": "viṣṇuṃ bhagavantaṃ stutvā samyakkañcukaṃ vihāya svasvarūpamupalabdhaṃ kastatra smaraṇe",
  "GSP30aparmyou:561_10": "heturabhūt / ayaṃ bhāvaḥ śarīrādyutthadhātudoṣavaśātkāṣṭhapāṣāṇaceṣṭo jñānī puṇyaṃ",
  "GSP30aparmyou:561_11": "pāpamālabiḍālādikaṃ vā yatkiñcitpralapandehaṃ tyajati naitāvatā svasthaceṣṭatayā",
  "GSP30aparmyou:561_12": "yadabhyastaṃ jñānādikaṃ tasya vipralopaḥ syāccharīrādigatā dharmāḥ śarīrādāveva nipatanti",
  "GSP30aparmyou:561_13": "na punaḥ sadā bhāvitaṃ vastu sthagayituṃ prabhavantītyāmaraṇakṣaṇaṃ sarvatra prarūḍhireva",
  "GSP30aparmyou:561_14": "paramārthaḥ / yathā gītāsūktam",
  "GSP30aparmyou:562": "yaṃ yaṃ vāpi smaranbhāvaṃ tyajatyante kalevaram /",
  "GSP30aparmyou:563": "taṃ tamevaiti kaunteya sadā tadbhāvabhāvitaḥ //",
  "GSP30aparmyou:564": "tathā",
  "GSP30aparmyou:565": "teṣāṃ satatayuktānāṃ bhajatāṃ prītipūrvakam /",
  "GSP30aparmyou:566": "dadāmi buddhiyogaṃ taṃ yena māmupayānti te //",
  "GSP30aparmyou:567": "iti bhāvitāntaḥkaraṇataiva paryantagatidānahetuḥ // 91 //",
  "GSP30aparmyou:568_0": "evaṃ darśitadṛṣṭyā yataḥ sadā tadbhāvabhāvitatvamapahastya nūtanatvena śarīravināśe",
  "GSP30aparmyou:568_1": "nāpūrvaṃ kiñcitsamāpatejjñānino yato deha eva vināśī kevalaṃ sa eva vinaśyati na",
  "GSP30aparmyou:568_2": "punarvāsanāpraroha iti darśayannāha",
  "GSP30aparmyou:569": "svargamayo nirayamayastadayaṃ dehāntarālagaḥ puruṣaḥ /",
  "GSP30aparmyou:570": "tadbhaṅge svaucityāddehāntarayogamabhyeti // 92 //",
  "GSP30aparmyou:571": "evaṃ jñānāvasare svātmā sakṛdasya yādṛgavabhātaḥ /",
  "GSP30aparmyou:572": "tādṛśa eva tadāsau na dehapāte 'nyathā bhavati // 93 //",
  "GSP30aparmyou:573_0": "tat tasmāccharīraghaṭādiniviṣṭaḥ puruṣaḥ sarvasya kārmamalādhivāsita ātmā svargādyabhiprāyapūrvakṛtakarmaphalavāsanāvāsitāntaḥkaraṇaḥ",
  "GSP30aparmyou:573_1": "svargamayaḥ prarūḍhasvargaphalavāsanāviśiṣṭatvātsvargaphalabhokteti yāvat / evaṃ",
  "GSP30aparmyou:573_2": "duṣkṛtapūrvakarmavāsanāprarūḍho narakaphalabhoktā kevalaṃ deha ubhayakarmaphalabhogāyatanam",
  "GSP30aparmyou:573_3": "tadbhaṅge svaucityāt iti tasmindehakṣaye svasya ātmano yathāhitavāsanānuguṇyādanyena",
  "GSP30aparmyou:573_4": "bhogāyatanena śarīrāntareṇa samanantaraṃ saṃbandhamupayātyuttarakālaṃ yena viśiṣṭakarmavāsanādattaphalabhogabhāgī",
  "GSP30aparmyou:573_5": "bhavati / tathaiva jñānāvasare upadeśyasya gurūpadiṣṭasvātmaprakāśanakāle svātmā",
  "GSP30aparmyou:573_6": "caitanyam sakṛt ekavāraṃ yādṛk yādṛśaḥ avabhātaḥ upadeśakramānusāreṇa paripūrṇasvātantryalakṣaṇāṃ",
  "GSP30aparmyou:573_7": "mitāṃ vā parāmarśadaśāṃ gataḥ tadṛśa eva sadā asau yenaiva svarūpeṇa jñāninā svātmā",
  "GSP30aparmyou:573_8": "sarvakālaṃ parāmṛṣṭaḥ tādrūpyeṇa vāsanāprarohāttasya prathate na punaḥ dehapāte prakāśito",
  "GSP30aparmyou:573_9": "'pi svātmā jñāninaḥ anyathā samācchāditaḥ bhavati / na hi bhātamabhātaṃ syādaparathā",
  "GSP30aparmyou:573_10": "na kaścitkiñcidabhyasediti sarvavyavahāravipralopo bhavet",
  "GSP30aparmyou:574": "dharmeṇa gamanamūrdhvaṃ gamanamadhastādbhavatyadharmeṇa /",
  "GSP30aparmyou:575": "jñānena cāpavargo viparyayādiṣyate bandhaḥ //",
  "GSP30aparmyou:576": "ityādi sarvaṃ ca truṭyettasmānmaraṇakāle śarīraṃ yathāstu tathāstu kevalaṃ vāsanāprarohaḥ svātmagataḥ sarvasya bandhe mokṣe ca heturiti // 93 //",
  "GSP30aparmyou:577": "yadi punardhātuvaiṣamyāccharīre maraṇavyathopalabdhiḥ syānnaitāvatābhyāsaprarohe kācitkṣatirityāveditāmeva sthitimupalabdhuṃ parighaṭayate",
  "GSP30aparmyou:578": "karaṇagaṇasaṃpramoṣaḥ smṛtināśaḥ śvāsakalilatā cchedaḥ /",
  "GSP30aparmyou:579": "marmasu rujāviśeṣāḥ śarīrasaṃskārajo bhogaḥ // 94 //",
  "GSP30aparmyou:580": "sa kathaṃ vigrahayoge sati na bhavettena mohayoge 'pi /",
  "GSP30aparmyou:581": "maraṇāvasare jñānī na cyavate svātmaparamārthāt // 95 //",
  "GSP30aparmyou:582_0": "karaṇagaṇasya bāhyāntargatasya trayodaśātmakasya samyak pramoṣaḥ svarūpavipralopo",
  "GSP30aparmyou:582_1": "yathā cakṣurādīnīndriyāṇi rūpādiviṣayālocanāyāṃ na pragalbhante vāgādikarmendriyāṇyapyevaṃ",
  "GSP30aparmyou:582_2": "vacanādānādau na pravartante nāpi buddhiryathārthamarthamadhyavasyati manaso 'navasthitirahaṅkāro",
  "GSP30aparmyou:582_3": "'pi madhye madhye saṃskāratayāste / tathā smṛtināśaḥ anubhūtaviṣayasya saṃpramoṣo",
  "GSP30aparmyou:582_4": "bandhubhirarthyamāno 'pi mumūrṣuḥ puro 'vasthitaṃ vastu śataśo 'nubhūtamapi na pratyabhijānātyata",
  "GSP30aparmyou:582_5": "eva sadā tadbhāvabhāvitatvaṃ vinā brahmavidyādikathanamantakāle dānamanyatkiñcidvā",
  "GSP30aparmyou:582_6": "tasyāmavasthāyāṃ nabhaścitramiva na citte prarohati kintu taditikartavyatāmātraṃ",
  "GSP30aparmyou:582_7": "kāryamiti niyogaḥ / tathā śvāsaḥ kaṇṭhyo vāyustasya kalilatā kaṇṭhadeśe gadgadikā",
  "GSP30aparmyou:582_8": "hikkā vā / anyacca marmasu chedaḥ asthisaṃdhiṣu troṭaḥ / tathā rujāviśeṣāḥ jvarātīsāraprabhṛtaya",
  "GSP30aparmyou:582_9": "iti / evaṃ yaḥ śarīrasya bhūtakañcukasya vātapittaśleṣmadhātuvaiṣamyāt śarīrasaṃskārajo",
  "GSP30aparmyou:582_10": "bhogaḥ dehajo duḥkhānubhavaḥ sa katham kena prakāreṇa vigrahayoge sati jñānino 'pi",
  "GSP30aparmyou:582_11": "na bhavet syādeva / tena hetunā jñānī sadādhaspadīkṛtadehādyabhimānaḥ samāviṣṭasvātmamaheśvarabhāvaśca",
  "GSP30aparmyou:582_12": "maraṇakṣaṇajanitaśārīrājñānasaṃbandhe 'pi svātmaparamārthāt prarūḍhacaitanyapratyavamarśasatattvāt",
  "GSP30aparmyou:582_13": "na cyavate nānyathābhāvaṃ yāti / yato 'sau jñānī nyakkṛtadehasaṃbandho na tajjena",
  "GSP30aparmyou:582_14": "bhogena tanmayīkartuṃ pāryate kevalaṃ lokavacceccharīrapātasamanantaraṃ kṣaṇaṃ nopalabhata",
  "GSP30aparmyou:582_15": "ityetāvatā tasya svasthahṛdayasya svasaṃkalpitābhiprāyeṇa svasthaceṣṭatayābhyastabhagavadbhakterna",
  "GSP30aparmyou:582_16": "kiñcidapūrvaṃ samāpatati tasmājjñānī svātmaprathāsamanantarameva mukto na śarīrasaṃskāro",
  "GSP30aparmyou:582_17": "'sya bandhadāyīti śataśaḥ prākpratipāditam / yastu sadā dehātmamānī puṇyapāpamayaḥ",
  "GSP30aparmyou:582_18": "sa kathaṃ dehasaṃskārodbhūtasukhaduḥkhādibhogajanitaṃ tanmayatvaṃ nāyāti / yaduktam",
  "GSP30aparmyou:583": "yadā sattve pravṛddhe tu pralayaṃ yāti dehabhṛt /",
  "GSP30aparmyou:584": "tadottamavidāṃ lokānamalānpratipadyate //",
  "GSP30aparmyou:585_0": "ityādi / sattvādayo guṇāḥ prakṛtidharmāstanmayasyaiva niyantraṇāṃ vidadhate yena",
  "GSP30aparmyou:585_1": "punastato viviktatayā pariśīlitā na taṃ pratyete kecaneti jñānino 'nya eva panthāḥ /",
  "GSP30aparmyou:585_2": "ye punaradṛṣṭagurucaraṇāḥ paśupramātāraste svagatāndharmānanyatrāpādayanti / yathā",
  "GSP30aparmyou:585_3": "yadyayaṃ jñānī syātkimiti vyādhyādyupahataśarīro bhuṅkte paridadhāti ca yadi vā maraṇasamaye",
  "GSP30aparmyou:585_4": "jāḍyamāyātaḥ smṛtamanena na kiñcidityevaṃ bahuprakāramavidyopahatatvādvivadamānāśca",
  "GSP30aparmyou:585_5": "kena paryanuyujyantām / yadyayaṃ jñānī syāddehadharmasaṃskārayuktaśca bhavetkimetāvatā",
  "GSP30aparmyou:585_6": "ca tasya duṣyet / jñāninaḥ svātmaprakāśastattadavasthāvicitro 'pi svātmaprakāśa eva",
  "GSP30aparmyou:585_7": "na punastasya svātmānubhavitṛtayā vipralopaḥ syādyena jñānaṃ naśyet / pūrṇaṣāḍguṇyamahimāpi",
  "GSP30aparmyou:585_8": "bhagavānvāsudevaḥ kṛṣṇāvatāre vyādhaśarāghātajanitavyatho bhūtaśarīraṃ tyaktavānityevaṃ",
  "GSP30aparmyou:585_9": "kṛtvā kiṃ tasya jagatprabhoḥ svasvarūpavipralopo 'bhūdityā kīṭātsadāśivāntasyāpi",
  "GSP30aparmyou:585_10": "dehasaṃskāra etādṛśa eva kintvekaḥ svātmapratyavamarśamātrasanāthadeho 'parastu dehādyātmamānitāsatattva",
  "GSP30aparmyou:585_11": "itīyānviśeṣaḥ / tasmāccharīradharmā jñānyajñāninoḥ sadṛśā eva naitāvatā phalasāmyamityetadeva gītāsūktam",
  "GSP30aparmyou:586": "sadṛśaṃ ceṣṭate svasyāḥ prakṛterjñānavānapi /",
  "GSP30aparmyou:587": "prakṛtiṃ yānti bhūtāni nigrahaḥ kiṃ kariṣyati //",
  "GSP30aparmyou:588": "iti // 95 //",
  "GSP30aparmyou:589": "idānīmakrameṇa krameṇa ca jñānayogapariśīlane vicitraparaśaktipātameva kāraṇaṃ pratipādayanphalabhedamāha",
  "GSP30aparmyou:590": "paramārthamārgamenaṃ jhaṭiti yadā gurumukhātsamabhyeti /",
  "GSP30aparmyou:591": "atitīvraśaktipātāttadaiva nirvighnameva śivaḥ // 96 //",
  "GSP30aparmyou:592_0": "yasminneva kāle janaḥ paścimajanmā gurumukhāt pravaradaiśikavaktrāt enam śataśaḥ",
  "GSP30aparmyou:592_1": "pratipāditam paramārthamārgam pūrṇasvātantryalakṣaṇaṃ svātmasaṃbodhamukhāmnāyarahasyasaraṇiṃ",
  "GSP30aparmyou:592_2": "yaḥ kaścit abhyeti samabhiyāti saḥ tadaiva tasminnevāvasare gurūpadeśasamanantaramevānantarāyaṃ",
  "GSP30aparmyou:592_3": "kṛtvā śiva eva syāt / śrīkule yathoktam",
  "GSP30aparmyou:593": "helayā krīḍayā vāpi ādarādvātha tattvavit /",
  "GSP30aparmyou:594": "yasya saṃpātayeddṛṣṭiṃ sa muktastatkṣaṇātpriye //",
  "GSP30aparmyou:595_0": "iti / nanu kathamevaṃvidhaṃ mukhāmnāyarahasyamevopanayedityāha atitīvraśaktipātāt",
  "GSP30aparmyou:595_1": "iti / atiśayena tīvraḥ karkaśo yo 'sāvanugrahākhyāyāḥ pārameśvaryāḥ śakteḥ pātaḥ",
  "GSP30aparmyou:595_2": "paśuhṛtkamalāvataraṇaṃ yena paśurapi gurvāmnāyavedanācchivībhavati jīvanneva mukta",
  "GSP30aparmyou:595_3": "iti yāvat / yathā tāmradravyaṃ siddharasapātātsuvarṇībhavati / ayamarthaḥ parameśvarānugrahopāya",
  "GSP30aparmyou:595_4": "eva svātmajñānalābha iti nātra niyatiśaktisamutthaṃ japadhyānayajñādikamupāyatayā",
  "GSP30aparmyou:595_5": "kramate / anugrahaśaktividdhahṛdayasya tu haṭhādevākramaṃ devatāmukhāmnāyarahasyaṃ",
  "GSP30aparmyou:595_6": "hṛdayamāvarjayati yena jhaṭityeva parameśvarībhāvaṃ yātītyaparyanuyojyo vicitraḥ",
  "GSP30aparmyou:595_7": "pārameśvaraḥ śaktipāta iti // 96 //",
  "GSP30aparmyou:596": "yasya punarmadhyamandamandatarādibhedena pravṛttaḥ śaktipātastasya gurūpadeśamāmaraṇakṣaṇaṃ yāvadyogakrameṇa vimṛśataḥ piṇḍapātācchivatvaṃ syāditi pratipādayati",
  "GSP30aparmyou:597": "sarvottīrṇaṃ rūpaṃ sopānapadakrameṇa saṃśrayataḥ /",
  "GSP30aparmyou:598": "paratattvarūḍhilābhe paryante śivamayībhāvaḥ // 97 //",
  "GSP30aparmyou:599_0": "evaṃ kila śaktipātamandatvātpūrṇajñānopadeśānāsādanena sarvottīrṇaṃ rūpam sarvatattvaparyantavartisvabhāvam",
  "GSP30aparmyou:599_1": "saṃśrayataḥ sākṣātkurvataḥ kathamityāha sopānapadakrameṇa iti / kandanābhihṛtkaṇṭhalampikābindunādaśaktirūpāṇi",
  "GSP30aparmyou:599_2": "sopānāni ūrdhvamākramaṇāya tīrthānyeva teṣāṃ padam āsādanaṃ tatra hānādānarūpaḥ kramaḥ",
  "GSP30aparmyou:599_3": "śanaiḥśanaiḥ kande tato nābhau tato hṛdītyevamākramaṇaṃ teneti / evaṃ yāvatparamārthaprarohopalabdhau",
  "GSP30aparmyou:599_4": "piṇḍapātāvasare yoginastasya krameṇa śivatāsvabhāvā sthitirbhavatītyeṣā kramayuktiḥ kathitā // 97 //",
  "GSP30aparmyou:600_0": "evamapi kramayogamabhyasyato yoginaḥ samāśvastasyāpi satastathārūḍhirna syādabhīṣṭaprāptāvantarāyo",
  "GSP30aparmyou:600_1": "jāyate yadi paramanāsāditatattvasya maraṇaṃ syāttadā kiṃ bhavedityāśaṅkāṃ pariharati",
  "GSP30aparmyou:601": "tasya tu paramārthamayīṃ dhārāmagatasya madhyaviśrānteḥ /",
  "GSP30aparmyou:602": "tatpadalābhotsukacetaso 'pi maraṇaṃ kadācitsyāt // 98 //",
  "GSP30aparmyou:603": "yogabhraṣṭaḥ śāstre kathito 'sau citrabhogabhuvanapatiḥ /",
  "GSP30aparmyou:604": "viśrāntisthānavaśādbhūtvā janmāntare śivībhavati // 99 //",
  "GSP30aparmyou:605_0": "evamullaṅghanakrameṇa yogamabhyasyataḥ kenāpyantarāyeṇa madhyaviśrānteḥ kutraciccakrādhāre",
  "GSP30aparmyou:605_1": "'pyanubhavopalabdhestatraiva paritoṣaṃ gatasyāta eva paramārthamayīṃ dhārāmagatasya",
  "GSP30aparmyou:605_2": "paratattvarūpāṃ pratijñātāṃ daśāṃ sarvādhvottīrṇāmaprāptavato yadi vā tatpadalābhotsukacetaso",
  "GSP30aparmyou:605_3": "'pi pratijñātaparamārthasattāsādanasābhilāṣasyāpi kadācit madhye vipattiḥ saṃbhāvyate",
  "GSP30aparmyou:605_4": "tadaitasyālabdhalābhasyāpi piṇḍapātātkā gatirityāha yogabhraṣṭaḥ ityādi / saḥ yogāt",
  "GSP30aparmyou:605_5": "samādherubhayathā bhraṣṭaḥ calitaḥ śāstre āgamagranthe kathitaḥ uktaḥ / kīdṛgbhavedityāha",
  "GSP30aparmyou:605_6": "citra ityādi / piṇḍapātādeva citrabhogāni nānāścaryastryannapānamālyavastrānulepanagītavādyādipradhānāni",
  "GSP30aparmyou:605_7": "yāni bhuvanāni svaviśrāntyanuguṇāni tattveśvarasthānāni teṣu patiḥ īśvaro bhavati",
  "GSP30aparmyou:605_8": "maraṇasamanantarameva divyairbhogairyujyata iti yāvat / tadbhogādhikāraparikṣaye",
  "GSP30aparmyou:605_9": "punarapi sa yogabhraṣṭaḥ kathaṃ syādityāha viśrānti ityādi / viśrāntisthānasya kandādeḥ",
  "GSP30aparmyou:605_10": "pradeśasya vaśāt tadabhyāsasaṃskāraprabodhasāmarthyātsaḥ janmāntare dvitīye janmani",
  "GSP30aparmyou:605_11": "bhūtvā saṃsāre 'dhikāriśarīraṃ yogābhyāsayogyaṃ prāpya pūrvābhyastaṃ yogaṃ prayāsena",
  "GSP30aparmyou:605_12": "svīkṛtya helayā paramārthamayīṃ prāgjanmapratijñātāṃ daśāmadhiruhya piṇḍapātācchiva",
  "GSP30aparmyou:605_13": "eva bhavati // 99 //",
  "GSP30aparmyou:606": "athābhyasyato 'pi yogaṃ yogino manaścāñcalyādviśrāntimekadeśe 'pi manāgapyalabhamānasya yogaṃ prati śraddhāvataśca piṇḍapātātkā gatiḥ syādityāha",
  "GSP30aparmyou:607": "paramārthamārgamenaṃ hyabhyasyāprāpya yogamapi nāma /",
  "GSP30aparmyou:608": "suralokabhogabhāgī muditamanā modate suciram // 100 //",
  "GSP30aparmyou:609": "viṣayeṣu sārvabhaumaḥ sarvajanaiḥ pūjyate yathā rājā /",
  "GSP30aparmyou:610": "bhuvaneṣu sarvadaivairyogabhraṣṭastathā pūjyaḥ // 101 //",
  "GSP30aparmyou:611_0": "enam iti śataśaḥ pratipāditaṃ svātmajñānasatattvaṃ panthānam abhyasya śraddhābhaktibhyāṃ",
  "GSP30aparmyou:611_1": "sevitvāpi cittadoṣānavasthānena yathāvadyogalakṣaṇāṃ viśrāntiṃ janmamadhye 'pyanadhigataḥ",
  "GSP30aparmyou:611_2": "sanmṛtaścettadā sa yogabhraṣṭo jñānayogaviṣayaprarūḍhaśraddhābhaktiprasādasāmarthyena",
  "GSP30aparmyou:611_3": "devalokabhogabhāgī sāhlādacittaḥ suciram kālaṃ harṣaṃ prayāti surairapi bhuvaneṣu",
  "GSP30aparmyou:611_4": "nijanijasthāneṣu pūjyo bhavati / ka ivetyāha sārva ityādi / yathā sārvabhaumo rājā",
  "GSP30aparmyou:611_5": "saptadvīpeśvaro rājā cakravartī viṣayeṣu nānāmaṇḍaleṣu sarvajanaiḥ pūjyate samabhyarcyate",
  "GSP30aparmyou:611_6": "tathaiva ayaṃ prakṣīṇapuṇyāpuṇyaviṣayaḥ samutpannavairāgyaḥ paścimajanmā vandyo 'smākaṃ",
  "GSP30aparmyou:611_7": "yasya svātmani jijñāsārthaṃ prāgjanmanyudyamo 'bhūditi surairapi stūyata iti yāvat // 100 // 101 //",
  "GSP30aparmyou:612": "tasya lokāntarabhogādhikāranivṛtteranantaraṃ kiṃ syādityāha",
  "GSP30aparmyou:613": "mahatā kālena punarmānuṣyaṃ prāpya yogamabhyasya /",
  "GSP30aparmyou:614": "prāpnoti divyamamṛtaṃ yasmādāvartate na punaḥ // 102 //",
  "GSP30aparmyou:615_0": "devalokeṣu yathānirdiṣṭeṣu bhogānbhuktvātidīrgheṇa kālena sa yogabhraṣṭaḥ saṃsāre",
  "GSP30aparmyou:615_1": "'sminmanuṣyabhāvamāgatya yogābhyāsasādhanayogyaṃ śarīramāsādya prāgjanmani manaścāñcalyādyo",
  "GSP30aparmyou:615_2": "yogo duṣprāpo 'bhūttameva yogam prāgjātabhaktiśraddhāprarūḍhayogavāsanāsaṃskāraprabodhamanāyāsena",
  "GSP30aparmyou:615_3": "prāpya samabhyasya ca dehānte divyamamṛtam paratattvasvarūpamupalabhate parasvarūpatādārḍhyaṃ",
  "GSP30aparmyou:615_4": "gacchatīti yāvat / ata eva tasmātpunarāvartanaṃ tasya na syāditi / evaṃ mahati kalyāṇe",
  "GSP30aparmyou:615_5": "svātmajñānaviṣaye manāgapi pratyavamarśaḥ saṃsārasaraṇāya na bhavati / yaduktaṃ śrīgītāsu",
  "GSP30aparmyou:616": "nehābhikramanāśo 'sti pratyavāyo na vidyate /",
  "GSP30aparmyou:617": "svalpamapyasya dharmasya trāyate mahato bhayāt //",
  "GSP30aparmyou:618": "iti / tathā",
  "GSP30aparmyou:619": "ayatiḥ śraddhayopeto yogāccalitamānasaḥ /",
  "GSP30aparmyou:620": "aprāpya yogasaṃsiddhim ... //",
  "GSP30aparmyou:621": "ityādipraśnādārabhya",
  "GSP30aparmyou:622": "anekajanmasaṃsiddhastato yāti parāṃ gatim //",
  "GSP30aparmyou:623": "ityuttaraparyanto grantho muninā pratipādito 'pi smartavya iti // 102 //",
  "GSP30aparmyou:624_0": "evamanena jñānayogakrameṇa jantormanāgapi spṛṣṭasya sata iyānvibhūtyatiśayo yaḥ pravaktuṃ",
  "GSP30aparmyou:624_1": "na pāryate tasmātsarvātmanā vivekārdrahṛdayairjananamaraṇanivṛttau sāvadhānairbhāvyamiti nirūpayati",
  "GSP30aparmyou:625": "tasmātsanmārge 'sminnirato yaḥ kaścideti sa śivatvam /",
  "GSP30aparmyou:626": "iti matvā paramārthe yathātathāpi prayatanīyam // 103 //",
  "GSP30aparmyou:627_0": "yata evaṃ svātmapratyavamarśābhyāsaḥ pratipāditakramavaśāduttamaphalalābhaḥ tasmāt",
  "GSP30aparmyou:627_1": "etasminsuśobhane mārge prakṛṣṭamuktiprāpake pathi yaḥ kaścinnirataḥ ityadhikāriniyamābhāvaḥ",
  "GSP30aparmyou:627_2": "pradarśitaḥ / yaḥ kaścit jano jananamaraṇavyādhyādikleśaśataparipīḍitaḥ nirataḥ vivekabuddhyā",
  "GSP30aparmyou:627_3": "niḥśeṣeṇa ratastatraiva śraddadhāno bhūtvā nimagnaḥ saḥ janturacirāllaghunaiva kālena",
  "GSP30aparmyou:627_4": "śivatvameti sakalasāṃsārikakleśānavadhūya paraśreyorūpadaśāmekenaiva janmanā prāpnoti /",
  "GSP30aparmyou:627_5": "yathā śivadharmottare śāstre",
  "GSP30aparmyou:628": "ihaikabhaviko mokṣa eṣa tāvatparīkṣyatām /",
  "GSP30aparmyou:629": "anekabhavikā muktirbhavatāṃ kena vāryate //",
  "GSP30aparmyou:630_0": "iti / iti matvā evaṃ vimṛśya tasmin paramārthe yathātathā yena tenāpi prakāreṇa prayatanīyam",
  "GSP30aparmyou:630_1": "prakarṣeṇa samudyamaḥ kāryaḥ / pradhāne yatnaḥ phalavāniti kṛtvātrārthe manāgapyavalepo",
  "GSP30aparmyou:630_2": "na vidheyo yena yogābhyāsena svātmaprarūḍhiścetsamutpannā siddhaṃ naḥ samīhitaṃ na",
  "GSP30aparmyou:630_3": "ceddivyalokāntaraprāptiḥ / tato 'pi pratyāvṛttasya prāksamabhyastayogavāsanāprabodhabalena",
  "GSP30aparmyou:630_4": "punarapi yogasaṃbandha iti śreyomārgapariśīlanānna viruddhaṃ kiñcitkartuḥ samāpatatīti",
  "GSP30aparmyou:630_5": "paramapuruṣārthasādhanāyāṃ manāgapyavalepo na kārya iti śivam // 103 //",
  "GSP30aparmyou:631_0": "evaṃ śāstrakāraḥ śeṣabhaṭṭārakoktaṃ paramārthasāropadeśaṃ śivādvayaśāsanakrameṇa",
  "GSP30aparmyou:631_1": "yuktyanubhavāgamasanāthaṃ pratipādya svātmanaḥ paritoṣamātrārthitayā svābhidhānapradarśanapūrvakamayamevopadeśaḥ",
  "GSP30aparmyou:631_2": "parapuruṣārthasādhanopāya iti nirūpayangranthārthopasaṃhāramāha",
  "GSP30aparmyou:632": "idamabhinavaguptoditasaṃkṣepaṃ dhyāyataḥ paraṃ brahma /",
  "GSP30aparmyou:633": "acirādeva śivatvaṃ nijahṛdayāveśamabhyeti // 104 //",
  "GSP30aparmyou:634_0": "idam prathamānaṃ vitatya pratipāditaṃ yat param prakṛṣṭam brahma bṛṃhakatvātparipūrṇānandamayaṃ",
  "GSP30aparmyou:634_1": "svātmasvarūpam dhyāyataḥ anāyāsena svātmani pratyavamṛśato janasya acirāt śīghrameva",
  "GSP30aparmyou:634_2": "na tu punarbahūnāṃ janmanāmanta iti / tadevaṃvidhasya brahmabhūtasya śivatvamabhyeti",
  "GSP30aparmyou:634_3": "niḥśreyasaprāptiḥ saṃbhavati / katham nijahṛdayāveśam kṛtvā nijaṃ hṛdayam parāmarśasthānamāviśya /",
  "GSP30aparmyou:634_4": "kīdṛśaṃ tadbrahma kīrtanīyanāmnā abhinavaguptenoditaḥ prakāśitaḥ saṃkṣepaḥ tātparyaṃ",
  "GSP30aparmyou:634_5": "yatra tadevaṃvidham / atra ca nāmavyājenedamapyuktaṃ syādyathā abhinavaḥ yo 'nyairadṛṣṭaḥ",
  "GSP30aparmyou:634_6": "parabrahmarahasyātiśayaḥ guptaśca avacchanna ivābhūtsa evaṃvidhaḥ uditaḥ prakāśitaḥ",
  "GSP30aparmyou:634_7": "saṃkṣepaḥ yatra tadevaṃvidhaṃ brahmeti / evamāvedayatā durlabhatopadeśasya pratipāditā syāt // 104 //",
  "GSP30aparmyou:635": "granthaparimāṇaṃ nirūpayannasminprakaraṇe kartṛtvamāha",
  "GSP30aparmyou:636": "āryāśatena tadidaṃ saṃkṣiptaṃ śāstrasāramatigūḍham /",
  "GSP30aparmyou:637": "abhinavaguptena mayā śivacaraṇasmaraṇadīptena // 105 //",
  "GSP30aparmyou:638_0": "idaṃ śāstrasāram bahūnāṃ granthānāṃ yatprakṛṣṭaṃ satattvaṃ tat mayā saṃkṣiptam granthasahasrairapyupapādayitumaśakyaṃ",
  "GSP30aparmyou:638_1": "tadeva laghunā vṛttaśataparimāṇena svīkṛtyoktamityanena pratibhākauśalamuktaṃ bhavet /",
  "GSP30aparmyou:638_2": "kīdṛśeṇa mayā śivacaraṇasmaraṇadīptena iti / śivasya paraśreyaḥsvabhāvasya svātmasthasya",
  "GSP30aparmyou:638_3": "cidānandaikamūrteryāni caraṇāni cidraśmayasteṣām smaraṇam śabdādiviṣayagrahaṇakāle",
  "GSP30aparmyou:638_4": "nibhālanaṃ pratikṣaṇaṃ svānubhavāpramoṣastena dīptaḥ parāhantācamatkārabhāsvaro 'ta",
  "GSP30aparmyou:638_5": "eva kīrtanīyābhidhānena / anyathā kathaṃ dehādyātmamānino 'jñātasvātmamaheśvarasatattvasyeyati",
  "GSP30aparmyou:638_6": "mahārthopadeśe 'sya kartṛtādhikāritvamupapadyate yato yo yatsvabhāvaḥ sa tatsvabhāvaṃ",
  "GSP30aparmyou:638_7": "vivektuṃ pragalbhata ityupadeṣṭuḥ samāviṣṭamaheśvarasvabhāvo 'nena vākyenoktaḥ syāditi śivam // 105 //",
  "GSP30aparmyou:639": "iti śrīmahāmāheśvarācāryābhinavaguptaviracitaḥparamārthasāraḥ //",
  "GSP30aparmyou:640": "śrīmataḥ kṣemarājasya sadgurvāmnāyaśālinaḥ /",
  "GSP30aparmyou:641": "sākṣātkṛtamaheśasya tasyāntevāsinā mayā // 1 //",
  "GSP30aparmyou:642": "śrīvitastāpurīdhāmnā viraktena tapasvinā /",
  "GSP30aparmyou:643": "vivṛtiryoganāmneyaṃ pūrṇādvayamayī kṛtā // 2 //",
  "GSP30aparmyou:644": "saṃpūrṇeyaṃ paramārthasārasaṃgrahavivṛtiḥ kṛtistatrabhavatparamamāheśvaraśrīrājānakayogarājasya //"
}