{
    "K08bsu029_u:0": " Rāṣṭrapālaparipṛcchā",
    "K08bsu029_u:1": " namaḥ sarvabuddhabodhisattvāryaśrāvakapratyekabuddhebhyaḥ //",
    "K08bsu029_u:2": " nidānaparivartaḥ prathamaḥ /",
    "K08bsu029_u:3": " evaṃ mayā śrutam /",
    "K08bsu029_u:4": " ekasmin samaye bhagavān rājagṛhe viharati sma gṛdhrakūṭe parvate mahatābhikṣusaṃghena sārdhamardhatrayodaśabhirbhikṣuśataiḥ pañcabhiśca bodhisattvasahasraiḥ,",
    "K08bsu029_u:5": " sarvairasaṅgapratibhānaiḥ kṣāntipratilabdhairnihatamārapratyarthikaiḥ sarvabuddhadharmātyāsannībhūtairekahātipratibaddhairdharaṇīpratilabdhaiḥ",
    "K08bsu029_u:6": " samādhipratilabdhairanantapratibhānapratilabdhairasaṅgavaiśāradyapratirṛddhivaśitāparamapāramiprāptairyāvatsarvaguṇavarṇaparyādattaiḥ /",
    "K08bsu029_u:7": " tadyathā - samantabhadreṇa ca nāma bodhisattvena mahāsattvena,",
    "K08bsu029_u:8": " samantanetreṇa ca bodhisattvena mahāsattvena,",
    "K08bsu029_u:9": " samantāvalokitena ca samantaraśminā ca samantaprabheṇa ca uttaramatinā ca vardhamānamatinā",
    "K08bsu029_u:10": " ca anantamatinā ca vipulamatinā ca akṣayamatinā ca dharaṇīdhareṇa ca jagatīṃdhareṇa",
    "K08bsu029_u:11": " ca jayamatinā ca viśeṣamatinā ca dhāraṇīśvararājena ca bodhisattvena mahāsattvena /",
    "K08bsu029_u:12": " mañjuśrīpramukhaiśca ṣaṣṭibhiranupamacittaiḥ bhadrapālapūrvaṃgamaiśca ṣoḍaśabhiḥsatpuruṣaiḥ",
    "K08bsu029_u:13": " bramhaṇā ca sahāṃpatinā śakreṇa ca devānāmindreṇa caturbhiśca lokapālaiḥ susīmena",
    "K08bsu029_u:14": " ca devaputreṇa susthitamatinā ca devaputreṇa sarvaiśca devendrairnāgendaiḥ kinnarendrairgandharvendrairyakṣendrairasurendrairgaruḍendraiḥ",
    "K08bsu029_u:15": " sarvairanekajātiśatasahasraparivāraistatraiva parṣadi saṃnipatitaiḥ saṃniṣaṇṇaiḥ //",
    "K08bsu029_u:16": " atha khalu bhagavān śrīgarbhasiṃhāsane saṃniṣaṇṇo merurivābhyudgataḥ sarvaparṣanmaṇḍalāt,",
    "K08bsu029_u:17": " sūrya iva sarvalokamavabhāsayan,",
    "K08bsu029_u:18": " candra iva sarvajagadavabhāsayan,",
    "K08bsu029_u:19": " bramheva praśāntavihārī,",
    "K08bsu029_u:20": " śakra iva durāsadakāyaḥ,",
    "K08bsu029_u:21": " cakravartīva saptabodhyaṅgaratnasamanvāgataḥ,",
    "K08bsu029_u:22": " siṃha ivānātmaśūnyasarvadharmavādī,",
    "K08bsu029_u:23": " agniskandha iva sarvajagadavabhāsakaraḥ,",
    "K08bsu029_u:24": " sarvadevaprabhāsamaṇiratnasamuccayamaṇirājavaddedīpyamānaḥ,",
    "K08bsu029_u:25": " sarvaṃ trisāhasramahāsāhasraṃ lokadhātumābhayā sphuritvā bramhasvararutaravitena",
    "K08bsu029_u:26": " sarvasattvavijñāpanānugatena ghoṣeṇāśuviniścitārthaḥ sarvadharmaparamapāramiprāptaḥ",
    "K08bsu029_u:27": " parṣadgato dharmaṃ deśayati sma ādau kalyāṇaṃ madhye kalyāṇaṃ paryavasāne kalyāṇam,",
    "K08bsu029_u:28": " svarthaṃsuvyañjanaṃ kevalaṃ paripūrṇaṃ pariśuddhaṃ paryavadātaṃ bramhacaryaṃ saṃprakāśayati sma //",
    "K08bsu029_u:29": " atha khalu prāmodyarājo nāma bodhisattvo mahāsattvastasyāmeva parṣadi saṃnipatito 'bhūt saṃniṣaṇṇaḥ /",
    "K08bsu029_u:30": " sa bhagavantaṃ siṃhāsanasthaṃ sūryasahasrātirekayā prabhayā sarvaparṣanmaṇḍalaṃ jihmīkurvantamatīva",
    "K08bsu029_u:31": " virocamānaṃ dṛṣṭvā hṛṣṭatuṣṭaḥ prasādāvarjirahṛdaya utthāyāsanātkṛtakarapuṭo bhagavantamābhirgāthābhirabhyaṣṭāvīt -",
    "K08bsu029_u:32": " abhibhūya jino jagadetān devagaṇāsurakinnaranāgān /",
    "K08bsu029_u:33": " śrāvakabuddhasutān merutejā bhāsati hemagiriḥ sa yathaiva // 1 //",
    "K08bsu029_u:34": " (Vaidya, RP 121)",
    "K08bsu029_u:35": " merurivāmarasaṃghanivāsaḥ sāgaramadhyagato 'pi virājan /",
    "K08bsu029_u:36": " kṛpasāgaramadhyagato 'sau muñcati raśmisahasraśatāni // 2 //",
    "K08bsu029_u:37": " bramhavihāragataḥ sa ca bramha bramhapurastha ivābhirarāja /",
    "K08bsu029_u:38": " dhyānavimokṣasamādhivihārī bhāsati sarvajage varasattvaḥ // 3 //",
    "K08bsu029_u:39": " śakra iva tridaśeṣu virājan devatamadhyagataḥ pṛthutejāḥ /",
    "K08bsu029_u:40": " bhāsati sarvajage munirājā lakṣaṇacitrita jñānaguṇāḍhyaḥ // 4 //",
    "K08bsu029_u:41": " dvīpacaturnṛpatirhyavabhāsī śobhati lokamimaṃ tvanubhāsan /",
    "K08bsu029_u:42": " āryapathe ca neyojayamānaḥ śobhati eṣa kṛpāśayabuddhiḥ // 5 //",
    "K08bsu029_u:43": " agnimaṇiprabhadhyāmakaro 'sau bhāsati khe pratiyanniva sūryaḥ /",
    "K08bsu029_u:44": " sūryasahasraviśiṣṭaprabhāso bhāsati buddharavirjagatīha // 6 //",
    "K08bsu029_u:45": " candra ivāmala bhāti niśīthe bhāsati sarvajageṣu viśuddhaḥ /",
    "K08bsu029_u:46": " pūrṇaśaśāṅkanibhaṃ jinavaktraṃ sarvaprabhāmabhibhūya vibhāti // 7 //",
    "K08bsu029_u:47": " parvatamūrdhani agniryathaiva rātripraśānta prabhāsati sattvān /",
    "K08bsu029_u:48": " mohatamo nikhitaṃ vinihatya bhāsati jñānaprabhāsu maharṣiḥ // 8 //",
    "K08bsu029_u:49": " parvatakandaradhīraninādī trāsayatīha mṛgān bhuvi siṃhaḥ /",
    "K08bsu029_u:50": " śūnyanirātmaninādi narendraḥ bhāsayate hi tathāparatīrthyān // 9 //",
    "K08bsu029_u:51": " sanmaṇirāja ivojjvalatejā bhāsati sarvamaṇīnabhibhūya /",
    "K08bsu029_u:52": " kāñcanavarṇanibho jinakāyo bhāsati sarvajagatyabhibhūya // 10 //",
    "K08bsu029_u:53": " na ca te 'sti samaḥ kvaci loke uttari nāpi ca vidyati sattvaḥ /",
    "K08bsu029_u:54": " puṇyatu jñānatu vīryaupāyaiḥ sarvaguṇaiśca samo na tavāsti // 11 //",
    "K08bsu029_u:55": " bhāsayate hi jagannaravīro dṛṣṭu mayā guṇasāgara nāthaḥ /",
    "K08bsu029_u:56": " gauravajātavivardhitaprītiḥ pādatale patito 'smi jināya // 12 //",
    "K08bsu029_u:57": " stutya mayā rūpasāgarabuddhiṃ sarvaguṇākara lokapradīpam /",
    "K08bsu029_u:58": " puṇyamupārjitamatra tena sarvajagatspṛśatāṃ varabodhim // 13 //",
    "K08bsu029_u:59": " atha khalu prāmodyarājo bodhisattvo mahāsattvo bhagavantamābhirgāthābhirabhiṣṭutya",
    "K08bsu029_u:60": " kṛtāñjalipuṭo 'nimiṣābhyāṃ nayanābhyāṃ tathāgatakāyamavalokayan dharmadhātumeva vicārayamāṇo",
    "K08bsu029_u:61": " gambhīraṃ duravagāhaṃ durdṛśaṃ duranubodhamatarkyaṃ tarkāpagataṃ śāntaṃ sūkṣmaṃ cānupraviśan,",
    "K08bsu029_u:62": " acintyaṃ buddhagocaramanuvicārayamāṇaḥ,",
    "K08bsu029_u:63": " sarvadharmaprasṛtaṃ tathāgatajñānamanucintayamānaḥ,",
    "K08bsu029_u:64": " asamasamaṃ buddhaviṣayaṃ saṃpaśyamānaḥ,",
    "K08bsu029_u:65": " acintyaṃ tathāgatopāyaviṣayagocaramavataran,",
    "K08bsu029_u:66": " dahrmadhātunayasvabhāvāvatāratāṃ ca buddhānāṃ bhagavatāmavakalpayamānaḥ,",
    "K08bsu029_u:67": " anālayagaganagocarā hi buddhā bhagavanta iti saṃpaśyan,",
    "K08bsu029_u:68": " bhūtakoṭyakoṭisvabhāvāvatāraṃ sarvadharmāṇāmityadhimucyamānaḥ,",
    "K08bsu029_u:69": " anāvaraṇaṃ ca buddhavimokṣamabhilaṣamāṇaḥ, (Vaidya, RP 122)",
    "K08bsu029_u:70": " dhruvaṃ śivaṃ śāśvataṃ ca buddhānāṃ bhagavatāṃ kāyamityavataramāṇaḥ,",
    "K08bsu029_u:71": " sarvabuddhakṣetraprasarānugatāṃ sarvasattvābhimukhatā ca tathāgatakāyasyāvataran,",
    "K08bsu029_u:72": " aparāntakalpakoṭibhirapi nāsti buddhānāṃ bhagavatāṃ guṇaparyantaṃ ityanusmaran,",
    "K08bsu029_u:73": " prāmodyarājo bodhisattvo mahāsattvastūṣṇīvyavasthito 'bhūt dharmadhātumeva vicārayamāṇaḥ //",
    "K08bsu029_u:74": " tena khalu punaḥ samayena āyuṣmān rāṣṭrapālaḥ śrāvastyāṃ traimāsyaṃ varṣamupagataḥ /",
    "K08bsu029_u:75": " traimāsyātyayena kṛtacīvaro niṣṭhitacīvaraḥ sa pātracīvaramādāya bhikṣusaṃghena sārdhaṃ",
    "K08bsu029_u:76": " navakairādikarmikairacirapravrajitairanupūrveṇa janapadacārikāṃ caran yena rājagṛhaṃ",
    "K08bsu029_u:77": " mahānagaraṃ yena ca gṛdhrakūṭaḥ parvatarājastenopasaṃkrāntaḥ //",
    "K08bsu029_u:78": " atha khalvāyuṣmān rāṣṭrapālo yena bhagavāṃstenopasaṃkrāmat /",
    "K08bsu029_u:79": " upasaṃkramya bhagavataḥ pādau śirasābhivandya bhagavantaṃ triḥ pradakṣiṇikṛtyaikānte 'tiṣṭhat /",
    "K08bsu029_u:80": " ekāntasthitaścāyuṣmān rāṣṭrapālaḥ kṛtāñjalipuṭo bhagavantamābhirgāthābhirabhyaṣṭavīt -",
    "K08bsu029_u:81": " vandamo naravaraṃ prabhaṃkaraṃ vandamo gaganatulyamānasam // 14 //",
    "K08bsu029_u:82": " kīrtayanti tava varṇa nāyakāḥ kṣetrakoṭiprasarātsamantataḥ /",
    "K08bsu029_u:83": " śrutva buddhasuta enti harṣitāḥ pūjanāya guṇasāgaraṃ munim // 15 //",
    "K08bsu029_u:84": " pūja kṛtva sugatānurūpato dharma śrutva virajaṃ mahāmuneḥ /",
    "K08bsu029_u:85": " yānti kṣetra svaka hṛṣṭamānasā varṇamāla tava tāṃ prabhāṣataḥ // 16 //",
    "K08bsu029_u:86": " kalpakoṭinayutānacintiyān sattvakāraṇamacāracārikām /",
    "K08bsu029_u:87": " no ca asti tava khinna mānasaṃ eṣamāṇa varabodhimuttamām // 17 //",
    "K08bsu029_u:88": " dānaśīlacarito 'si nāyakā kṣāntivīrya api dhyānaśikṣitaḥ /",
    "K08bsu029_u:89": " prajñupāya sada pāramiṃ gatā tena vandasi mahāvināyakam // 18 //",
    "K08bsu029_u:90": " ṛddhipādavarabhijñakovidam indriyairbalavimokṣaśikṣitam /",
    "K08bsu029_u:91": " sarvasattvacarite gatiṃ gataṃ vandamo asamajñānapāragam // 19 //",
    "K08bsu029_u:92": " cittadhāra jagataḥ prajānase yā cariryatha ca karmasaṃbhavaḥ /",
    "K08bsu029_u:93": " yena vā nayamukhena mucyate taṃ ca vetsi bhagavannarottamā // 20 //",
    "K08bsu029_u:94": " rāgadveṣa jahi mohasaṃbhavaṃ yena sattva trirapāyagāminaḥ /",
    "K08bsu029_u:95": " yena yānti sugatiṃ ca karmaṇā jānase sukṛtaduṣkṛtaṃ jage // 21 //",
    "K08bsu029_u:96": " ye jagaddhitakarā atītakāḥ sāṃprataṃ ca naradevapūjitāḥ /",
    "K08bsu029_u:97": " ye anāgata guṇāgrapāragāstāṃ ca sarvasugatān prajānase // 22 //",
    "K08bsu029_u:98": " kṣetraśuddhirapi cāpi saṃbhavo bodhisattvagaṇāḥ śrāvakāstathā /",
    "K08bsu029_u:99": " yāvadāyuratha vā maharṣiṇāṃ sarvathā hyakhilato vijānasi // 23 //",
    "K08bsu029_u:100": " (Vaidya, RP 123)",
    "K08bsu029_u:101": " nirvṛtau ca sthiti dharma yādṛśī yādṛśī ca jinadhātupūjanā /",
    "K08bsu029_u:102": " dharmakośadhara tatra yādṛśā tān prajānasi narottamākhilān // 24 //",
    "K08bsu029_u:103": " jñāna daśabalasya viditaṃ hyanāvṛtaṃ vartate satatamadhvasu triṣu /",
    "K08bsu029_u:104": " sarvadharmanayayuktamānasā jñānasāgara jinā namo 'stu te // 25 //",
    "K08bsu029_u:105": " nāsti te samasamaḥ kutottaro lakṣaṇaiśca pratimaṇḍitāśrayaḥ /",
    "K08bsu029_u:106": " tārakābhiriva khaṃ vicitritaṃ vandamo munivaraṃ narottamam // 26 //",
    "K08bsu029_u:107": " rūpamapyasamakaṃ manoramaṃ jimha kurvati jagatsadevakam /",
    "K08bsu029_u:108": " bramha śakra akaniṣṭhadevatā agratastava na te virājite // 27 //",
    "K08bsu029_u:109": " kāñcanācala ivāsi nirmalaḥ snigdha keśa mṛdu dakṣiṇotthitā /",
    "K08bsu029_u:110": " merurāja iva uṣṇiṣodgato bhāsate vipulapuṇyasaṃbhavaḥ // 28 //",
    "K08bsu029_u:111": " raśmikoṭiniyutān pramuñcato rājatorṇa tava ca bhruvostaṭe /",
    "K08bsu029_u:112": " netra utpalanibhaṃ manoramaṃ yena vīkṣyasi jagatkṛpāśayaḥ // 29 //",
    "K08bsu029_u:113": " pūrṇacandra iva nirmale nabhe bhāsate tava mukhaṃ vināyaka /",
    "K08bsu029_u:114": " tṛpyate na hi nirīkṣako jano vandamo suvadanaṃ narottamam // 30 //",
    "K08bsu029_u:115": " haṃsabarhimṛgarājavikramā mattavāraṇavilambagāminaḥ /",
    "K08bsu029_u:116": " kampayan vrajasi medinītalaṃ vandamo daśabalaṃ dṛḍhavratam // 31 //",
    "K08bsu029_u:117": " dīrghavṛttarucirā karāṅgulī śuddhatāmra nakhajālacitritam /",
    "K08bsu029_u:118": " utthitaḥ spṛśati jānumaṇḍale vandamo kanakavarṇasaṃnibham // 32 //",
    "K08bsu029_u:119": " citrayan vrajasi midinītalaṃ cakrajālacitapādavikramaiḥ /",
    "K08bsu029_u:120": " pādaraśmiparipācitāścyutā devalokamupayānti mānavāḥ // 33 //",
    "K08bsu029_u:121": " dharmarāja dhanasaptadāyakā dharmadānapati dāntamānasā /",
    "K08bsu029_u:122": " śāsamānu jaga dharmacaryayā dharmasvāmi praṇamāmi nāyakam // 34 //",
    "K08bsu029_u:123": " maitra varma smṛti khaḍgamuttamaṃ śīla cāpamiṣu prajñupāyataḥ /",
    "K08bsu029_u:124": " yena kleśaripavo vighātitāṃ jātimṛtyubhavatṛṣṇavardhakāḥ // 35 //",
    "K08bsu029_u:125": " tīrṇa tārayasi sattvakoṭiyo mukta mocayasi bandhanājjagat /",
    "K08bsu029_u:126": " mārga darśayasi kṣema nirjvaraṃ yena yānti sugatāḥ śivaṃ padam // 36 //",
    "K08bsu029_u:127": " yatra jātimaraṇā na vidyate viprayoga na ca duḥkhasaṃbhavaḥ /",
    "K08bsu029_u:128": " taṃ śivaṃ padavaraṃ hyasaṃskṛtaṃ deśitāsi karuṇāmupetya hi // 37 //",
    "K08bsu029_u:129": " stutya lokapravaraṃ mahāmuniṃ sarvadharmavaśipāragaṃ jinam /",
    "K08bsu029_u:130": " puṇyamatra yadupārjitaṃ mayā tena bodhimabhibudhyatāṃ jagat // 38 //",
    "K08bsu029_u:131": " atha khalvāyuṣmān rāṣṭrapālo bhagavantamābhirgāthābhirabhiṣṭutya kṛtāñjalipuṭa utthāyāsanādekāṃsamuttarāsaṅgaṃ",
    "K08bsu029_u:132": " kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya yena bhagavāṃstenāñjaliṃ (Vaidya, RP 124)",
    "K08bsu029_u:133": " praṇamya bhagavantametadavecat - pṛccheyamahaṃ bhagavantaṃ tathāgatamarhantaṃ samyaksaṃbuddhaṃ kaṃcideva pradeśam,",
    "K08bsu029_u:134": " sacenme bhagavānavakāśaṃ kuryātpṛṣṭaḥ praśnavyākaraṇāya /",
    "K08bsu029_u:135": " evamukte bhagavānāyuṣmāntaṃ rāṣṭrapālametadavocat - pṛccha tvaṃ rāṣṭrapāla yadyadevākāṅkṣasi /",
    "K08bsu029_u:136": " ahaṃ te tasyaiva praśnasya pṛṣṭasya vyākaraṇena cittamārādhayiṣyāmi //",
    "K08bsu029_u:137": " evamukte āyuṣmān rāṣṭrapālo bhagavantametadavocat - katamairbhagavan dharmaiḥ samanvāgato bodhisattvo mahāsattvaḥ sattvadharmaguṇaviśeṣatāmanuprāpnoti,",
    "K08bsu029_u:138": " aparādhīnajñānatāṃ ca pratilabhate,",
    "K08bsu029_u:139": " āśuprajñatāṃ cānuprāpnoti,",
    "K08bsu029_u:140": " viniścayapratibhānatāṃ ca pratilabhate,",
    "K08bsu029_u:141": " ālokatāṃ ca pratilabhate,",
    "K08bsu029_u:142": " sarvajñatāpraveśaṃ sattvaparipākaṃ vimatiprahāṇaṃ kāṅkṣaprahāṇaṃ sarvajñatāviniścayaṃ pratilabhate,",
    "K08bsu029_u:143": " sattvāvatārakauśalyaṃ yathā vāditathākāritāṃ ca bhūtasaṃdhāyavacanaṃ sattvakauśalyatāṃ ca,",
    "K08bsu029_u:144": " buddhānusmṛtipratilābhaṃ sarvapraśnaparipṛcchanatāṃ ca,",
    "K08bsu029_u:145": " sarvadharmadhāraṇatāṃ ca kṣipraṃ ca sarvajñatā manuprāpnoti ?",
    "K08bsu029_u:146": " atha khalvāyuṣmān rāṣṭrapālastasyāṃ velāyāmimā gāthā abhāṣata -",
    "K08bsu029_u:147": " bodhisattvacaryā suniścitā tattvato bhavati yo 'sya saṃbhavaḥ /",
    "K08bsu029_u:148": " jñāgasāgarakathāviniścayaṃ bhāṣatāṃ mama jino narottamā // 39 //",
    "K08bsu029_u:149": " uttaptacāmikaravigrahopamā agrasattvavara puṇyasaṃcayā /",
    "K08bsu029_u:150": " tvaṃ hi trāṇa layanaṃ parāyaṇa agracaryamamalaṃ vadādya me // 40 //",
    "K08bsu029_u:151": " jñānalotu(pu ?)",
    "K08bsu029_u:152": " bhavate kṣayaḥ kathaṃ dhāraṇī amṛta bodhi udgatam /",
    "K08bsu029_u:153": " prajñāsāgara kathaṃ viśudhyate yena chindati jane 'sya saṃśayam // 41 //",
    "K08bsu029_u:154": " saṃsaran subahukalpakoṭiyaḥ khedabuddhi na ca jātu jāyate /",
    "K08bsu029_u:155": " vīkṣya lokamapi duḥkhapīḍitaṃ teṣamarthakuśalaṃ niṣevate // 42 //",
    "K08bsu029_u:156": " kṣetraśuddhiparivārasaṃpadaṃ āyuragryamatha kṣetrasaṃpadam /",
    "K08bsu029_u:157": " sattvakāraṇakathā niruttarā bodhicaryamamalāṃ prakāśaya // 43 //",
    "K08bsu029_u:158": " mārabhañjana kudṛṣṭiśodhanā tṛṣṇaśoṣaṇa vimuktisparśanā /",
    "K08bsu029_u:159": " dharmanetri rayina pramuhyata sattvaratna nigadottamāṃ carim // 44 //",
    "K08bsu029_u:160": " rūpa bhoga pratibhānasaṃpadaṃ snigdhavākparṣadaśca toṣaṇī /",
    "K08bsu029_u:161": " meghavatsugata tarpayañjagat deśayasyapi ca buddhagocaram // 45 //",
    "K08bsu029_u:162": " mañjughoṣa kalaviṅkususvarā brahmaghoṣa kumatipraṇāśanā /",
    "K08bsu029_u:163": " dharmakāma parṣatsamāgatā tarpayāmṛtarasena tāṃ prabho // 46 //",
    "K08bsu029_u:164": " asti chanda pravarāgrabodhaye dharmachanda vihito na yujyate /",
    "K08bsu029_u:165": " deśanāsamaya eṣa nāyakā kāla eṣa vararatnaśrāvaṇe // 47 //",
    "K08bsu029_u:166": " bodhikāṅkṣu mama vidyate mune āśayaṃ mama jina prajānase /",
    "K08bsu029_u:167": " prārthayāmi na jinasya heṭhanāṃ sādhu uttamacariṃ prakāśaya // 48 //",
    "K08bsu029_u:168": " (Vaidya, RP 125)",
    "K08bsu029_u:169": " evamukte bhagavānāyuṣmāntaṃ rāṣṭrapālametadavocat - sādhu sādhu rāṣṭrapāla /",
    "K08bsu029_u:170": " sādhu sādhu punastvaṃ rāṣṭrapāla yastvaṃ tathāgatametamarthaṃ paripraṣṭavyaṃ manyase /",
    "K08bsu029_u:171": " bahujanahitāya tvaṃ rāṣṭrapāla pratipanno bahujanasukhāya arthāya hitāya devānāṃ ca manuṣyāṇāṃ ca,",
    "K08bsu029_u:172": " etarhi cānāgatānāṃ ca bodhisattvānāṃ mahāsattvānāṃ saṃparigrahāya /",
    "K08bsu029_u:173": " tena hi rāṣṭrapāla śṝṇu,",
    "K08bsu029_u:174": " sādhu ca suṣṭhu ca manasi kuru /",
    "K08bsu029_u:175": " bhāṣiṣye /",
    "K08bsu029_u:176": " sādhu bhagavannityāyuṣmān rāṣṭrapālo bhagavataḥ pratyaśroṣīt /",
    "K08bsu029_u:177": " bhagavāṃstasyaitadavocat -",
    "K08bsu029_u:178": " caturbhī rāṣṭrapāla dharmaiḥ samanvāgato bodhisattvo mahāsattva etāṃ pariśuddhiṃ pratilabhate /",
    "K08bsu029_u:179": " katamaiścaturbhiḥ ?",
    "K08bsu029_u:180": " yaduta ārāgādhyāśayapratipattyā sarvasattvasamacittatayā śūnyatābhāvanatayā yathāvāditathākāritayā /",
    "K08bsu029_u:181": " ebhī rāṣṭrapāla catirbhirdharmaiḥ samanvāgato bodhisattvo mahāsattva etāṃ pariśuddhiṃ pratilabhate /",
    "K08bsu029_u:182": " iyamatra dharmatā //",
    "K08bsu029_u:183": " tatredamucyate -",
    "K08bsu029_u:184": " āśayena hi sadābhiyuktakā bodhimārga avivartyamānasāḥ /",
    "K08bsu029_u:185": " no ca śāṭhya na khilaṃ na māyatā teṣu vidyati anantajñāninām // 49 //",
    "K08bsu029_u:186": " dṛṣṭva sattva dukhitānanāyakān jātivyādhijaramṛtyumarditān /",
    "K08bsu029_u:187": " tāraṇārtha bhavato * * jagat dharmanāva samudānayanti te // 50 //",
    "K08bsu029_u:188": " sarvasattvasamacitta sūratā ekaputrakavadīkṣate jagat /",
    "K08bsu029_u:189": " sarvametadapi mocayāmyaham evamāśaya tathāgrapudgalāḥ // 51 //",
    "K08bsu029_u:190": " śūnyatāsu satataṃ gatiṃ gata naiva cātma na ca sattva vidyate /",
    "K08bsu029_u:191": " svapnamāyasadṛśaṃ hi saṃskṛtam atra bāla abudho vimohitā // 52 //",
    "K08bsu029_u:192": " vācayā yatha vadanti te budhāstatra caiva pratipattiyā sthitāḥ /",
    "K08bsu029_u:193": " dānta śānta sada doṣavarjitā bodhisattvamārganiratā jinātmajāḥ // 53 //",
    "K08bsu029_u:194": " catvāra ime rāṣṭrapāla bodhisattvānāmāśvāsapratilābhā dharmāḥ /",
    "K08bsu029_u:195": " katame catvāraḥ ?",
    "K08bsu029_u:196": " dhāraṇī pratilābhaḥ kalyāṇamitrapratilābhaḥ gambhīradharmakṣāntipratilābhaḥ pariśuddhaśīlasamācāratā /",
    "K08bsu029_u:197": " ime rāṣṭrapāla catvāri bodhisattvānāmāśvāsapratilābhā dharmāḥ /",
    "K08bsu029_u:198": " iyamatra dharmatā //",
    "K08bsu029_u:199": " tatredamucyate -",
    "K08bsu029_u:200": " lābhino bhavanti dhāraṇīṣu te sadā mahāyaśā",
    "K08bsu029_u:201": " dhārayanti yena dharma śreṣṭha sarvabuddhabhāṣitam /",
    "K08bsu029_u:202": " na ca praṇāśayanti jātu bhūyu vardhate rati",
    "K08bsu029_u:203": " asaṅgameva teṣu jñāna sarvadharmapāragāḥ // 54 //",
    "K08bsu029_u:204": " kalyāṇamitramāpnuvanti bodhi aṅgavardhakā",
    "K08bsu029_u:205": " deśayanti śreṣṭha mārga tasya yena yānti nāyakāḥ /",
    "K08bsu029_u:206": " na kvacicca te bhavanti pāpamitrasevakā",
    "K08bsu029_u:207": " dūrato vivarjayanti te 'gnivacca dāhanātmakān // 55 //",
    "K08bsu029_u:208": " (Vaidya, RP 126)",
    "K08bsu029_u:209": " gambhīra dharma śrutva dhīra śūnyatopasaṃhitaṃ",
    "K08bsu029_u:210": " na cātmasattvajīvadṛṣṭi teṣu bhonti sarvaśaḥ /",
    "K08bsu029_u:211": " acchidraśīla te bhavanti śāntadāntamānasā",
    "K08bsu029_u:212": " anuttare ca buddhaśīli sa tva tāṃ niyojayet // 56 //",
    "K08bsu029_u:213": " catvāra ime rāṣṭrapāla bodhisattvānāṃ saṃsāraprāptānāṃ prītikaraṇā dharmāḥ /",
    "K08bsu029_u:214": " katame catvāraḥ ?",
    "K08bsu029_u:215": " buddhadarśanaṃ rāṣṭrapāla bodhisattvānāṃ prītikaraṇo dharmaḥ /",
    "K08bsu029_u:216": " anulomadharmaśravaṇaṃ rāṣṭrapāla bodhisattvānāṃ prītikaraṇo dharmaḥ /",
    "K08bsu029_u:217": " sarvasvaparityāgaḥ /",
    "K08bsu029_u:218": " anupalambhadharmakṣāntiḥ /",
    "K08bsu029_u:219": " ime rāṣṭrapāla bodhisattvānāṃ saṃsāraprāptānāṃ catvāraḥ prītikaraṇā dharmāḥ /",
    "K08bsu029_u:220": " iyamatra dharmatā //",
    "K08bsu029_u:221": " tatredamucyate -",
    "K08bsu029_u:222": " paśyanti te narottamaṃ saṃbuddhaṃ sarvajātiṣu",
    "K08bsu029_u:223": " sarvaloka bhāsayanta tejasā samantataḥ /",
    "K08bsu029_u:224": " pūjayaṃstathā narendrarāja premagauravasthitā",
    "K08bsu029_u:225": " varāgrabodhimeṣamāṇa sattvamokṣakāraṇāt // 57 //",
    "K08bsu029_u:226": " śṛṇoti dharma nāyakāna śāntamānulomikam",
    "K08bsu029_u:227": " āśayena śrutva dhīra yoniśaḥ prayujyate /",
    "K08bsu029_u:228": " anopalambhadharma śrutva kāṅkṣa nāsya jāyate",
    "K08bsu029_u:229": " niḥsattva iti sattvadharma nātra ātma vidyate // 58 //",
    "K08bsu029_u:230": " sarvasvaparityāgi so bhaveta ityamagraho",
    "K08bsu029_u:231": " prahṛṣṭacitta dṛṣṭva caiva yācakamupāgatam /",
    "K08bsu029_u:232": " grāmarāṣṭramedinīṃ ca putra dāra jīvitaṃ",
    "K08bsu029_u:233": " saṃtyajanti sarva nāsya jāyate ca cittaiñjanā // 59 //",
    "K08bsu029_u:234": " caturṣu rāṣṭrapāla dharmeṣu bodhisattvenānapekṣeṇa bhavitavyam /",
    "K08bsu029_u:235": " katameṣu caturṣu ?",
    "K08bsu029_u:236": " gṛhavāsādrāṣṭrapāla bodhisattvenānapekṣeṇa bhavitavyam /",
    "K08bsu029_u:237": " pravrajitvā rāṣṭrapāla bodhisattvena lābhasatkārādanapekṣeṇa bhavitavyam /",
    "K08bsu029_u:238": " kulasaṃstavādrāṣṭrapāla bodhisattvenānapekṣeṇa bhavitavyam /",
    "K08bsu029_u:239": " kāyajīvitādrāṣṭrapāla bodhisattvenānapekṣeṇa bhavitavyam /",
    "K08bsu029_u:240": " eṣu caturṣu rāṣṭrapāla dharmeṣu bodhisattvenānapekṣeṇa bhavitavyam /",
    "K08bsu029_u:241": " iyamatra dharmatā //",
    "K08bsu029_u:242": " tatredamucyate -",
    "K08bsu029_u:243": " tyaktvā gehamanantadoṣagahanaṃ cintānapekṣā sadā",
    "K08bsu029_u:244": " te 'raṇye ratimāpnuvanti guṇinaḥ śāntendriyāḥ sūratāḥ /",
    "K08bsu029_u:245": " na strīsaṃstavu naiva cāpi purusaisteṣāṃ kvacidvidyate",
    "K08bsu029_u:246": " ekākī viharanti khaḍgavimalāḥ śuddāśayā nirmalāḥ // 60 //",
    "K08bsu029_u:247": " (Vaidya, RP 127)",
    "K08bsu029_u:248": " lābhairnāpi ca teṣu harṣita mano līyantyalārbhairna ca",
    "K08bsu029_u:249": " alpecchā itaretarairabhiratā māyākuhāvarjitāḥ /",
    "K08bsu029_u:250": " sattvārthāya ca vīryayuktamanaso dāne dame 'vasthitā",
    "K08bsu029_u:251": " dhyāne vīryaguṇe ca pāramigatāḥ saṃbuddhajñānārthinaḥ // 61 //",
    "K08bsu029_u:252": " kāye cāpyanapekṣya jīvita tathā tyaktvā priyān bāndhavām",
    "K08bsu029_u:253": " yujyante sada bodhimārga sudṛḍhā vajropamādhyāśayāḥ /",
    "K08bsu029_u:254": " kāyaśchidyati khaṇḍaśaśca na bhavetteṣāṃ ca citteñjanā",
    "K08bsu029_u:255": " bhūyo vīryamihārabhanti sudṛḍhaṃ sarvajñatākāṅkṣiṇaḥ // 62 //",
    "K08bsu029_u:256": " catvāra ime rāṣṭrapāla bodhisattvānāmananutāpakaraṇā dharmāḥ /",
    "K08bsu029_u:257": " katame catvāraḥ ?",
    "K08bsu029_u:258": " śīlākhaṇḍanatā rāṣṭrapāla bodhisattvānāmananutāpakaraṇo dharmaḥ,",
    "K08bsu029_u:259": " araṇyavāsākutsyajanatā,",
    "K08bsu029_u:260": " catuṇāmāryavaṃśānāmanuvartanatā,",
    "K08bsu029_u:261": " bāhuśrutyapratilābho rāṣṭrapāla bodhisattvānāmananutāpakaraṇo dharmaḥ /",
    "K08bsu029_u:262": " ime rāṣṭrapāla catvāro bodhisattvānāmananutāpakaraṇā dharmāḥ /",
    "K08bsu029_u:263": " iyamatra dharmatā //",
    "K08bsu029_u:264": " tatredamucyate -",
    "K08bsu029_u:265": " rakṣanti śīlamamalaṃ maṇiratnatulyaṃ na ca teṣu bhoti anuśīla susaṃyato vā /",
    "K08bsu029_u:266": " tatreva śīli sada sattva niyojayanti /",
    "K08bsu029_u:267": " ākāṅkṣamāṇamimamuttamabuddhaśīlam // 63 //",
    "K08bsu029_u:268": " śūnye ca te hi nivasanti śubhe araṇye naivātmasaṃjña bhavate 'pi na jīvasaṃjñā /",
    "K08bsu029_u:269": " tṛṇakāṣṭhakothasama paśayati sattvarūpaṃ strī neha nāsti ca pumānna ca ātmanīyam // 64 //",
    "K08bsu029_u:270": " caturāryavaṃśaniratā akuhā āśāṭhyā adhyāśayena ca prayujyati so 'pramattaḥ /",
    "K08bsu029_u:271": " kurvanti ca śrutiguṇeṣu sadābhiyogaṃ saṃprārthayan sugatajñānamahānubhāvam // 65 //",
    "K08bsu029_u:272": " bhavacārake jagadavekṣya idaṃ hyanāthaṃ jātījarāmaraṇaśokahataṃ rujārtam /",
    "K08bsu029_u:273": " samudānayitva pravarāṃ śivadharmanāvaṃ saṃtārayanti janatāṃ bhavasāgaraughāt // 66 //",
    "K08bsu029_u:274": " na trāṇamanya śaraṇaṃ hi parāyaṇaṃ vā lokasya saṃskṛtagatau bhramato 'sti kaścit /",
    "K08bsu029_u:275": " mayi sarva eva parimocayitavya sattvā ityarthameva praṇidhirmama agrabodhau // 67 //",
    "K08bsu029_u:276": " (Vaidya, RP 128)",
    "K08bsu029_u:277": " catasra imā rāṣṭrapāla ājāneyagatayo bodhisattvenānugantavyāḥ /",
    "K08bsu029_u:278": " katamāścatasraḥ ?",
    "K08bsu029_u:279": " sugatipratilābhaḥ,",
    "K08bsu029_u:280": " sa ca buddhotpādasamavadhānatayā /",
    "K08bsu029_u:281": " guruśuśrūṣaṇā,",
    "K08bsu029_u:282": " sā ca nirāmiṣasevanatayā /",
    "K08bsu029_u:283": " prāntaśayyāsanābhiratiḥ,",
    "K08bsu029_u:284": " sā ca lābhasatkārānapekṣatayā /",
    "K08bsu029_u:285": " pratibhānapratilābhaḥ,",
    "K08bsu029_u:286": " sa ca gambhīradharmakṣantisamanvāgatatayā /",
    "K08bsu029_u:287": " imā rāṣṭrapāla catasra ājāneyagatayo 'nugantavyāḥ /",
    "K08bsu029_u:288": " iyamatra dharmatā //",
    "K08bsu029_u:289": " tatredamucyate -",
    "K08bsu029_u:290": " vanakandareṣu satataṃ nivasanti dhīrā lābhena te sada anarthika bhonti nityam /",
    "K08bsu029_u:291": " pratibhānavān sada bhavanti asaṅgabuddhī gambhīradharmakuśalā vigataprapañcāḥ // 68 //",
    "K08bsu029_u:292": " śuśrūṣakāḥ sada bhavanti guruṣu nityaṃ yatha te vadanti hi tathaiva ca te prayuktāḥ /",
    "K08bsu029_u:293": " ārāgayanti sugatān bahāvo 'prameyān kurvanti pūja vipulāṃ jinajñānahetoḥ // 69 //",
    "K08bsu029_u:294": " śreṣṭhā gatirbhavati cāpi mahāśayānāṃ deveṣu caiva manujeṣu ca mūrdhnaprāptāḥ /",
    "K08bsu029_u:295": " sambodhimārga sada sattva samādayanti saṃyojayanti kuśaleṣu daśasvathāpi // 70 //",
    "K08bsu029_u:296": " śrutvā ca buddhaguṇa te ca bhavanti tuṣṭā āsanna te tu nacirādbhavitā hi mahyam /",
    "K08bsu029_u:297": " saṃbudhyate 'pi ca śivāṃ virajāgrabodhiṃ mociṣya sattvaniyutāni anantaduḥkhāt // 71 //",
    "K08bsu029_u:298": " catvāra ime rāṣṭrapāla bodhisattvānāṃ bodhicaryāpariśodhakā dharmāḥ /",
    "K08bsu029_u:299": " katame catvāraḥ ?",
    "K08bsu029_u:300": " apratihatavijñānavirahitasya bodhisattvacaryā,",
    "K08bsu029_u:301": " kuhanalapananiṣpeṣaṇaparivarjitasyāraṇyavāsaḥ,",
    "K08bsu029_u:302": " sarvasvaparityāgino vipākāpratikāṅkṣatā,",
    "K08bsu029_u:303": " rātriṃdivaṃ dharmakāmatā dharmabhāṇakānāṃ ca skhalitāgaveṣaṇatā /",
    "K08bsu029_u:304": " ime rāṣṭrapāla bodhisattvānāṃ catvāro bodhisattvacaryāpariśodhakā dharmāḥ //",
    "K08bsu029_u:305": " atha khalu bhagavaṃstasyāṃ vilāyāmimā gāthā abhāṣata -",
    "K08bsu029_u:306": " na khila mala na cāpi roṣacittaṃ na ca punareṣati kasyacit sadoṣam /",
    "K08bsu029_u:307": " aśaṭha akuha niṣprapañcacitto bhavati anuttarabodhimīpsamānaḥ // 72 //",
    "K08bsu029_u:308": " (Vaidya, RP 129)",
    "K08bsu029_u:309": " gṛhamativiṣamaṃ ca śokamūlaṃ kujanasamāgamayonimasya dūram /",
    "K08bsu029_u:310": " tyajati tadanapekṣya pravrajitvā girigahane vicaranti mokṣakāmāḥ // 73 //",
    "K08bsu029_u:311": " araṇya vividha sevamāno bhavati aniśrita sarvajñātralābhe /",
    "K08bsu029_u:312": " kāya api ca jīvite 'napekṣo viharati siṃha ivottrasan jitārim // 74 //",
    "K08bsu029_u:313": " bhavati ca itaretareṇa tuṣṭaḥ śakunisamaḥ sada saṃcayaṃ vihāya /",
    "K08bsu029_u:314": " na ca bhavati niketu sarvaloke jñāna gaveṣati nitya bodhimārge // 75 //",
    "K08bsu029_u:315": " eka viharati yathaiva khaḍgo na ca puna sa trasate yathaiva siṃhaḥ /",
    "K08bsu029_u:316": " na ca bhuvi viśvasate mṛgeva trasto na ca punarunnamate sa pūjanena // 76 //",
    "K08bsu029_u:317": " jagadidamabhivīkṣya ca prapāte prapatitamudyate pramokṣahetoḥ /",
    "K08bsu029_u:318": " ahamapi jagato 'sya trāṇabhūto yadi kuśaleṣu careyamapramattaḥ // 77 //",
    "K08bsu029_u:319": " sumadhuravacanaḥ smitābhilāṣī akaluṣacitta priyāpriyeṣu nityam /",
    "K08bsu029_u:320": " viharati na ca sajjate 'nilo vā naravaracaryāmimābhīpsamānaḥ // 78 //",
    "K08bsu029_u:321": " śūnyatamadhimuktamānimittaṃ vicarati saṃskṛta sarvamāyabhūtam /",
    "K08bsu029_u:322": " śamadamanirato viśālabuddhiḥ amṛtarasena ca sarvadā sa tuṣṭaḥ // 79 //",
    "K08bsu029_u:323": " prativadasi yathā (vasapathā ?)",
    "K08bsu029_u:324": " ca bodhimārge sa tu pariśodhayate sadāśayaṃ ca /",
    "K08bsu029_u:325": " dhāraṇīpratilābhameṣamāṇaḥ sahati ca duḥkha satāṃ guṇābhikāṅkṣī // 80 //",
    "K08bsu029_u:326": " (Vaidya, RP 130)",
    "K08bsu029_u:327": " imu carimabhivīkṣya bodhisattvo yo bhavate 'rthiku śo bhaveta tuṣṭaḥ /",
    "K08bsu029_u:328": " ya iha bhavati bodhaye asakto janayati doṣaśatāni so 'lpabuddhiḥ // 81 //",
    "K08bsu029_u:329": " catvāra ime rāṣṭrapāla bodhisattvānāṃ prapātāḥ /",
    "K08bsu029_u:330": " katame catvāraḥ ?",
    "K08bsu029_u:331": " agauravatā rāṣṭrapāla bodhisattvānāṃ prapātaḥ /",
    "K08bsu029_u:332": " akṛtajñatā śāṭhyasevanatā rāṣṭrapāla bodhisattvānāṃ prapātaḥ /",
    "K08bsu029_u:333": " lābhasatkārādhyavasānaṃ rāṣṭrapāla bodhisattvānāṃ prapātaḥ /",
    "K08bsu029_u:334": " kuhanalapanatayā lābhasatkāraniṣpādanaṃ rāṣṭrapāla bodhisattvānāṃ prapātaḥ /",
    "K08bsu029_u:335": " ime rāṣṭrapāla bodhisattvānāṃ catvāraḥ prapātāḥ //",
    "K08bsu029_u:336": " atha khalu bhagavāṃstasyā velāyāmimā gāthā abhāṣata -",
    "K08bsu029_u:337": " nityamagaurava te hi bhavanti āryaguruṣvapi mātṛpitṛṣu /",
    "K08bsu029_u:338": " akṛtajña śaṭhāśca bhavanti nityamasaṃyatacāriṇa mūḍhāḥ // 82 //",
    "K08bsu029_u:339": " adhyavasānaparāḥ sada lābhe te kuhaśāṭhyāprayogaratāśca /",
    "K08bsu029_u:340": " kaścidapīha samo mama nāsti vakṣyati śīlaguṇeṣu kathaṃcit // 83 //",
    "K08bsu029_u:341": " te ca parasparameva ca dviṣṭā chidragaveṣaṇanityaprayuktāḥ /",
    "K08bsu029_u:342": " kṛṣikarmavaṇijyaratāśca śravaṇā (śramaṇā)",
    "K08bsu029_u:343": " hi sudūrata teṣām // 84 //",
    "K08bsu029_u:344": " evamasaṃyata paścimakāle bhikṣava śīlaguṇeṣu sudūre /",
    "K08bsu029_u:345": " te 'ntara hāpayiṣyanti madharmaṃ (maddharmaṃ ?)",
    "K08bsu029_u:346": " bhaṇḍanavigraha īrṣyavaśena // 85 //",
    "K08bsu029_u:347": " bodhipathādapi nitya sudūre āryadhanādapi te ca sudūre /",
    "K08bsu029_u:348": " mokṣapathaṃ ca vihāya praṇītaṃ pañcasu te gatiṣu bhamiṣyanti // 86 //",
    "K08bsu029_u:349": " catvāra ime rāṣṭrapāla bodhisattvānāṃ bodhiparipanthakārakā dharmāḥ /",
    "K08bsu029_u:350": " katame catvāraḥ ?",
    "K08bsu029_u:351": " aśraddadhānatā rāṣṭrapāla bodhisattvānāṃ bodhiparipanthakārako dharmaḥ /",
    "K08bsu029_u:352": " kausīdyaṃ rāṣṭrapāla bodhisattvānāṃ bodhiparipanthakārako dharmaḥ /",
    "K08bsu029_u:353": " māno rāṣṭrapāla bodhisattvānāṃ bodhiparipanthakārako dharmaḥ /",
    "K08bsu029_u:354": " parapūjerṣyāmātsaryacittaṃ rāṣṭrapāla bodhisattvānāṃ bodhiparipanthakārako dharmaḥ /",
    "K08bsu029_u:355": " ime rāṣṭrapāla bodhisattvānāṃ catvāro bodhiparipanthakārakā dharmāḥ //",
    "K08bsu029_u:356": " atha khalu bhagavāṃstasyāṃ velāyāmimā gāthā abhāṣata -",
    "K08bsu029_u:357": " aśraddhāḥ kusīdāḥ sada mūḍhacittā abhimāninaste 'pi sadā ca krodhanā /",
    "K08bsu029_u:358": " kṣamiṇaśca dṛṣṭvā sada bhikṣu yuktaṃ dāsyanti daṇḍaṃ vrajato vihārāt // 87 //",
    "K08bsu029_u:359": " parasya pūjārthamiherṣya jātā avasthānu cittasya ca teṣu nāsti /",
    "K08bsu029_u:360": " (Vaidya, RP 131)",
    "K08bsu029_u:361": " avatāraprekṣī skhalitāṃ gaveṣī ko 'syāparādho 'stiha codayiṣye // 88 //",
    "K08bsu029_u:362": " dūre itaste mama śāsanasya guṇadveṣiṇaste hi apāyanimnāḥ /",
    "K08bsu029_u:363": " tyaktvā jinasyāpi ca śāsanaṃ te yāsyantyapāyaṃ jvalitaṃ pracaṇḍam // 89 //",
    "K08bsu029_u:364": " śrutvā ca teṣāmiha pāpacaryām adharmayuktāṃ ca gatiṃ sudāruṇām /",
    "K08bsu029_u:365": " yujyadhva nityaṃ sada bodhimārge mā tapsyathā durgatiṣūpapannāḥ // 90 //",
    "K08bsu029_u:366": " bahukalpakoṭībhi kadāci buddho utpadyate lokahito maharṣiḥ /",
    "K08bsu029_u:367": " labdho 'dhunā sa pravaraḥ kṣaṇo 'dya tyaja pramādaṃ yadi mokṣakāmaḥ // 91 //",
    "K08bsu029_u:368": " catvāra ime rāṣṭrapāla pudgalā bodhisattvena na sevitavyāḥ /",
    "K08bsu029_u:369": " katame catvāraḥ ?",
    "K08bsu029_u:370": " pāpamitraṃ rāṣṭrapāla pudgalo bodhisattvena na sevitavyaḥ /",
    "K08bsu029_u:371": " upalambhadṛṣṭiko rāṣṭrapāla pudgalo bodhisattvena na sevitavyaḥ /",
    "K08bsu029_u:372": " saddharmapratikṣepakaḥ pudgalo rāṣṭrapāla bodhisattvena na sevitavyaḥ /",
    "K08bsu029_u:373": " āmiṣalolupaḥ pudgalo rāṣṭrapāla bodhisattvena na sevitavyaḥ /",
    "K08bsu029_u:374": " ime rāṣṭrapāla catvāraḥ pudgalā bodhisattvena na sevitavyāḥ //",
    "K08bsu029_u:375": " atha khalu bhagavāṃstasyāṃ velāyāmimā gāthā abhāṣata -",
    "K08bsu029_u:376": " ye pāpamitrāṇi vivarjayanti kalpāṇamitrāṇi sadā bhajanti /",
    "K08bsu029_u:377": " vardhanti te bodhipatheṣu nityaṃ yatha śuklapakṣe divi candramaṇḍalam // 92 //",
    "K08bsu029_u:378": " upalambhadṛṣṭyāṃ ca sadā niviṣṭā ātme niviṣṭāstatha jīvapoṣe /",
    "K08bsu029_u:379": " viṣakumbhavatte sada varjayanti ye buddhajñānena bhavanti arthikāḥ // 93 //",
    "K08bsu029_u:380": " kṣipanti ye dharma narottamānāṃ śāntaṃ virāgamamṛtānukūlam /",
    "K08bsu029_u:381": " tān varjayenmīḍhaghaṭāṃ yathaiva ya icchate budhyitumagrabodhim // 94 //",
    "K08bsu029_u:382": " adhyoṣitā āmiṣa pātracīvare kulasaṃstave caiva sadābhiyuktāḥ /",
    "K08bsu029_u:383": " kurvīta sārdhaṃ na hi teṣu saṃstavaṃ tān varjayedagnikhadhāṃ (khadāṃ) yathaiva // 95 //",
    "K08bsu029_u:384": " yasyepsitaṃ dharṣayituṃ hi māraṃ pravartituṃ cakravaraṃ hyanuttaram /",
    "K08bsu029_u:385": " sattvārthamevaṃ vipulaṃ ca kartuṃ varjyāśca tenāpi ca pāpamitrāḥ // 96 //",
    "K08bsu029_u:386": " vivarjayitvā ca priyāpriyāṇi lābhaṃ yaśo bhaṇḍanamānamīrṣyām /",
    "K08bsu029_u:387": " eṣeta nityaṃ sada buddhajñānaṃ ya icchate budhyitumagrabodhim // 97 //",
    "K08bsu029_u:388": " (Vaidya, RP 132)",
    "K08bsu029_u:389": " catvāra ime rāṣṭrapāla bodhisattvānāṃ duḥkhavipākā dharmāḥ /",
    "K08bsu029_u:390": " katame catvāraḥ ?",
    "K08bsu029_u:391": " jñānenābhimanyanatā rāṣṭrapāla bodhisattvānāṃ duḥkhavipāko dharmaḥ /",
    "K08bsu029_u:392": " īrṣyāmātsaryacittaṃ rāṣṭrapāla bodhisattvānāṃ duḥkhavipāko dharmāḥ /",
    "K08bsu029_u:393": " anadhimuktī rāṣṭrapāla bodhisattvānāṃ duḥkhavipāko dharmaḥ /",
    "K08bsu029_u:394": " apariśuddhajñānakṣāntisaṃbhogaparyeṣṭī rāṣṭrapāla bodhisattvānāṃ duḥkhavipāko dharmaḥ /",
    "K08bsu029_u:395": " ime rāṣṭrapāla bodhisattvānāṃ duḥkhavipākā dharmāḥ //",
    "K08bsu029_u:396": " atha khalu bhagavāṃstasyāṃ velāyāmimā gāthā abhāṣata -",
    "K08bsu029_u:397": " dharmadharā bhuvi ye tu bhavanti pūjita sarvajageṣu bhavanti /",
    "K08bsu029_u:398": " avamanyati tāni ājñaḥ (?)",
    "K08bsu029_u:399": " tena sa vindati duḥkhamanantam // 98 //",
    "K08bsu029_u:400": " viṣameṇa sa deśati bhogen chandaruciḥ sada jñāni aśuddhe /",
    "K08bsu029_u:401": " mānonnata yaśca hi nityaṃ namate guruāryajaneṣu // 99 //",
    "K08bsu029_u:402": " adhimukti na vidyati buddhe dharmagaṇe ca na tasyadhimuktiḥ /",
    "K08bsu029_u:403": " śikṣa dhuteṣu na tasyadhimuktiḥ pāpamatestrirapāyamukhasya // 100 //",
    "K08bsu029_u:404": " sa itaścyuto hi manujeṣu karmavaśādabudho hi vimūḍhaḥ /",
    "K08bsu029_u:405": " narakeṣvatha tiryaggatiṣu pretagatiṣu ca vandati duḥkham / 101 //",
    "K08bsu029_u:406": " yasya matirbhuvi lokapradīpo duḥkhakṣayāntakaro naravīraḥ /",
    "K08bsu029_u:407": " tena apāyapathaṃ pravihāya bodhipathaḥ satataṃ hi niṣevyaḥ // 102 //",
    "K08bsu029_u:408": " catvārīmāni rāṣṭrapāla bodhisattvānāṃ bandhanāni /",
    "K08bsu029_u:409": " katamāni catvāri ?",
    "K08bsu029_u:410": " parāvamanyanatā bodhisattvānāṃ bandhanam /",
    "K08bsu029_u:411": " laukikenopāyena bhāvanatāprayoganimittasaṃjñā bodhisattvānāṃ bandhanam /",
    "K08bsu029_u:412": " anigṛhītacittasya jñānavirahitasya pramādasevanatā rāṣṭrapāla bodhisattvasya bandhanam /",
    "K08bsu029_u:413": " pratibaddhacittasya kulasaṃstavo rāṣṭrapāla bodhisattvasya bandhanam /",
    "K08bsu029_u:414": " imāni rāṣṭrapāla bodhisattvānāṃ catvāri bandhanāni //",
    "K08bsu029_u:415": " atha khalu bhagavaṃstasyāṃ velāyāmimā gāthā abhāṣata -",
    "K08bsu029_u:416": " avamanyati nitya parasya bhāvayate sada laukikadhyānam /",
    "K08bsu029_u:417": " badhyati tebhi sa dṛṣṭiśatebhiḥ paṅki gajo yatha durbalakāyaḥ // 103 //",
    "K08bsu029_u:418": " kulasaṃstavabandhanayukto yastu pramatta sadā grahacittaḥ /",
    "K08bsu029_u:419": " jñānavivarjita mūḍhamatiśca badhyati ebhi ayuktacarībhiḥ // 104 //",
    "K08bsu029_u:420": " yo hyata icchati duḥkhabhayebhyo jātijarāmaraṇādivimokṣam /",
    "K08bsu029_u:421": " so avamanyana manyana tyaktvā yujyati bodhipathe satataṃ ca // 105 //",
    "K08bsu029_u:422": " duḥkhamananta sahitvamaśeṣaṃ sarvasukhādanapekṣi bhavitvā /",
    "K08bsu029_u:423": " tyaktva priyāpriyajñātramaśeṣaṃ buddha bhavanti vikalmaṣa dhīrāḥ // 106 //",
    "K08bsu029_u:424": " ṣaṭsu prayujyata bhūmiguṇeṣu balendriyajñāne /",
    "K08bsu029_u:425": " sarvaguṇaiśca sadā samupetā buddha bhavejjarapañjaramuktaḥ // 107 //",
    "K08bsu029_u:426": " (Vaidya, RP 133)",
    "K08bsu029_u:427": " kalpa acintiya pūrva carantaḥ sattvahitāya caran varabodhau /",
    "K08bsu029_u:428": " dānadame niyame 'pi ca nityaṃ susthita āsi tyajitva ca jñātīn // 108 //",
    "K08bsu029_u:429": " prāntavane sada nitya rato 'haṃ śoṣita āśrayu bodhinidānam /",
    "K08bsu029_u:430": " na ca saṃsṛtu vīryaṃ kadācideṣata jñāna mahāpuruṣāṇām // 109 //",
    "K08bsu029_u:431": " bhavacārake jagati dṛṣṭvā pañcagatibhramabhrāmita sattvān /",
    "K08bsu029_u:432": " kṛtva kṛpāṃ vipulāmiha pūrve ārjita bodhi balājjagadarthe // 110 //",
    "K08bsu029_u:433": " duhitṛsvasutāḥ priyabhāryāḥ tyakta purā dhanadhānya prabhūtāḥ /",
    "K08bsu029_u:434": " jīvita iṣṭa mahī susamṛddhā eṣata bodhivarāṃ bahukalpān // 111 //",
    "K08bsu029_u:435": " phalapuṣpajalāḍhya suramya āsi vane muni kṣāntirato 'ham /",
    "K08bsu029_u:436": " chinna karau caraṇau kalirājñā naiva mano 'pi tadā mama duṣṭam // 112 //",
    "K08bsu029_u:437": " vanakandari śyāmaku nāma āsi munirbharato gurujīrṇo /",
    "K08bsu029_u:438": " dṛḍhabāṇahatena nṛpeṇa naiva manaṃ paridūṣitamāsīt // 113 //",
    "K08bsu029_u:439": " śailataṭādanapekṣya śarīraṃ protsṛjataśca subhāṣitahetoḥ /",
    "K08bsu029_u:440": " kāye na ca me na ca jīve bodhinimittamavekṣya babhūva // 114 //",
    "K08bsu029_u:441": " vyāghrisutānapi jīvitahetostyajya tanuṃ paritarpita vyāghrī /",
    "K08bsu029_u:442": " gagane 'bhyanadan surasaṃghāḥ sādhu mahāpuruṣa sthiravīrya // 115 //",
    "K08bsu029_u:443": " atidānarataśca yadāsīt māṇava pūrvabhaveṣu caraṃśca /",
    "K08bsu029_u:444": " śoṣitu ratnanidāna samudraḥ prāpya maṇiṃ sukhitāḥ kṛta sattvāḥ // 116 //",
    "K08bsu029_u:445": " sutasoma mahīpatirāsīt viśrutakīrti caraṃśca yadāham /",
    "K08bsu029_u:446": " vadhyagataṃ kṛtakṛtyanayairme rājaśataṃ parimocitamāśu // 117 //",
    "K08bsu029_u:447": " duḥkhita vīkṣya naraṃ ca daridraṃ tyakta mayā priyameva śarīram /",
    "K08bsu029_u:448": " prāpya dhanaṃ sa kṛtaśca mayāḍhyaḥ sarvadadena nṛpeṇa satā me // 118 //",
    "K08bsu029_u:449": " śaraṇāgata vīkṣya kapotaṃ svaṃ piśitaṃ vinikṛtya śarīrāt /",
    "K08bsu029_u:450": " dattamapi svatanurna bhayārtastyakta ihāpi nṛpeṇa satā me // 119 //",
    "K08bsu029_u:451": " kṛtsnamupārjitamāpya bhiṣagbhirbhaiṣajamapratimaṃ mama pūrvam /",
    "K08bsu029_u:452": " jīvita tyajya parasya dadau taṃ kesarirāja babhūva yadāham // 120 //",
    "K08bsu029_u:453": " (Vaidya, RP 134)",
    "K08bsu029_u:454": " caratā ca purā jagadarthe madri pativrata tyakta saputrā /",
    "K08bsu029_u:455": " duhitāpyanapekṣyadasaṃgha āsi nṛpātmajo yada sudaṃṣṭraḥ // 121 //",
    "K08bsu029_u:456": " varṣasahasra mayā paripūrṇā marṣita duṣkarāścaturaśīti /",
    "K08bsu029_u:457": " uttaptavīryu yada āsīt arthadhanaśriyo 'pi ca purā me // 122 //",
    "K08bsu029_u:458": " jinadhātustūpapurato me jvalita āśrayaḥ paramabhaktyā /",
    "K08bsu029_u:459": " pūjā kṛtā daśabalānām āsi nṛpātmaji vimalatejāḥ // 123 //",
    "K08bsu029_u:460": " raudrākṣa eva ca ruṣitvā yācitavān sa cāpi mama śīrṣam /",
    "K08bsu029_u:461": " dattaṃ nikṛtya ca mayā tad rāja yadā ca candraprabha āsīt // 124 //",
    "K08bsu029_u:462": " sarvatra grāmanagareṣu vīthimukheṣu bhaiṣajamudāram /",
    "K08bsu029_u:463": " sattvārtha sthāpit mayā te puṇyasamo babhūva ca yadāham // 125 //",
    "K08bsu029_u:464": " srīṇām sahasramabhirūpāḥ kāñcanamuktibhūṣitaśarīrāḥ /",
    "K08bsu029_u:465": " tyaktāṃ pūrvabhaveṣu caratā me āsi yadā śubho nṛpati pūrve // 126 //",
    "K08bsu029_u:466": " puṣpairvarairapi ca gandhaiḥ kāñcanamuktikāpravara śrīmān /",
    "K08bsu029_u:467": " tyaktaśca me makuṭa pūrva āsi nṛpo yadā ratanacūḍaḥ // 127 //",
    "K08bsu029_u:468": " mṛdutūlapicūpamasūkṣmau komalapadmapatrasukumārau /",
    "K08bsu029_u:469": " tyaktau karau sacaraṇau me pūrva nṛpeṇa dhṛtimatā ca // 128 //",
    "K08bsu029_u:470": " vinigṛhya rākṣasiśatāni nirghṛṇadāruṇaprabalacaṇḍā /",
    "K08bsu029_u:471": " kṛta mānuṣā badaradvīpe siṃhala sārthavāha yada āsīt // 129 //",
    "K08bsu029_u:472": " kāmeṣu mṛrcchitamanā me bāli sa rākṣasī pramadasaṃjñā /",
    "K08bsu029_u:473": " pañcaśatāni vaṇijānāṃ mokṣita te yadā bhave sunetraḥ // 130 //",
    "K08bsu029_u:474": " catvāri koṭi pramadānām apsaratulyarūpiṇāṃ vihāya /",
    "K08bsu029_u:475": " pravrajya nirgatu jinasya śāsane puṇyaraśmi yada āsīt // 131 //",
    "K08bsu029_u:476": " mayi tyaktamaṅguli udārā sattvahitārthameva caratā me /",
    "K08bsu029_u:477": " jālārcitā vimalaśuddhā kāñcanavarṇa pārthiva yada āsīt // 132 //",
    "K08bsu029_u:478": " śubha nīlapadmasamavarṇā netra manoramā hṛdayakāntā /",
    "K08bsu029_u:479": " tyaktā mayā ca jagadarthe utpalanetre pārthiva yadāsīt // 133 //",
    "K08bsu029_u:480": " priyaviprayogahata dṛṣṭvā strī ca pranaṣṭarūpamativeṣā /",
    "K08bsu029_u:481": " parimocitā karuṇayā me keśava vaidyarāja yada āsīt // 134 //",
    "K08bsu029_u:482": " vyādhyāturaṃ ca naramīkṣya svaṃ rudhiraṃ pradattamapi me 'bhūt /",
    "K08bsu029_u:483": " nirvyādhitaḥ sa ca kṛto me prāgbhava sarvadarśi yadabhūvam // 135 //",
    "K08bsu029_u:484": " (Vaidya, RP 135)",
    "K08bsu029_u:485": " hitvā svamasthi ca śarīrād vyādhikṛśasya majja mayā dattam /",
    "K08bsu029_u:486": " na ca sattva tyakta maya jātu āsi nṛpo yadā kusuma nāma // 136 //",
    "K08bsu029_u:487": " sarvasvakośamapi tyaktva jīvita tyakta me priya manāpam /",
    "K08bsu029_u:488": " naru mokṣito vyasanaprāpta āsi nṛpo 'rthasiddhi yada pūrvam // 137 //",
    "K08bsu029_u:489": " cakrāṅkitaṃ kamalatulyaṃ paṇiyugaṃ pradamattamanapekṣam /",
    "K08bsu029_u:490": " nṛpa āśuketu yada āsīd bodhimabhīpsamāna jagadarthe // 138 //",
    "K08bsu029_u:491": " nṛpa sarvadarśi yada āsīt kāruṇiko janārthahitakāmaḥ /",
    "K08bsu029_u:492": " tyaktā mayā caturo 'pi ca dvīpāḥ sphītanarairvranarīśataiśca // 139 //",
    "K08bsu029_u:493": " mṛdu komalaṃ vikalagauraṃ ūru tacchittva hṝṣṭamuditāyā /",
    "K08bsu029_u:494": " dattaṃ svamāṃsa rudhiraṃ me jñānavatī yadāsi nṛpaputrī // 140 //",
    "K08bsu029_u:495": " kanakābhapīnasukumāraṃ tyakta stanadvayaṃ hṝdayakāntam /",
    "K08bsu029_u:496": " strī prekṣya me kṣudhatṛṣārtaṃ sā rūpya (pa ?)",
    "K08bsu029_u:497": " vatīti vanitā yadābhūt // 141 //",
    "K08bsu029_u:498": " varabhūṣaṇānapi suramyān ratnamanekavastrarathayānān /",
    "K08bsu029_u:499": " saṃtyakta dustyajamanekaṃ viśrutaśrīnṛpeṇa ca mayābhūt // 142 //",
    "K08bsu029_u:500": " rājñaḥ suto tu vikṛtajñaḥ tārita sāgarādyada kṛtajñaḥ /",
    "K08bsu029_u:501": " ratnārtha netra mama tena uddhṛta naiva me ruṣita cittam // 143 //",
    "K08bsu029_u:502": " mā bhūtpipīlikavadho me tyakta varāśrayo 'pi canapekṣya /",
    "K08bsu029_u:503": " na ca citta kampita tadā me tyakta pūrvabhaveṣu godha yada āsīt // 144 //",
    "K08bsu029_u:504": " upasthānagauravarato 'haṃ vṛddhacarīṣu nitya rata āsīt /",
    "K08bsu029_u:505": " na ca mānavānapi ca stabdha āsi kapiṃjalo vicaramāṇaḥ // 145 //",
    "K08bsu029_u:506": " śaraṇāgatasya ca mayārthe tyakta samucchrayaḥ kṛpa janitvā /",
    "K08bsu029_u:507": " na ca tyakta vānaragatena vyādhanaraḥ śarābhinihatena // 146 //",
    "K08bsu029_u:508": " gajavaśagatena śoṣito me tanurapi vṛddhaguruṃ jagatsmaritvā /",
    "K08bsu029_u:509": " suruciramaśanaṃ mayā na bhuktaṃ mokṣita ātma gajā yadā tadāsīt // 147 //",
    "K08bsu029_u:510": " ṛkṣapatirabhūva śailadurge himahata sapta dināni rakṣito me /",
    "K08bsu029_u:511": " puruṣa vadhaku tena me prayukto na ca pratighāta kṛtaśca me tadāsmin // 148 //",
    "K08bsu029_u:512": " āsi gajo himakundanikāśo bodhivarāśrita buddhaguṇārthī /",
    "K08bsu029_u:513": " sa viṣeṇa śareṇa ca viddho daṃṣṭravarāṃstyajamāna na dviṣṭaḥ // 149 //",
    "K08bsu029_u:514": " (Vaidya, RP 136)",
    "K08bsu029_u:515": " vanagocari khaṇḍakadvīpe tittiripotaka maitravihārī /",
    "K08bsu029_u:516": " sahadarśanena śamito 'gniṃ devagaṇā kusumāni kṣipanti // 150 //",
    "K08bsu029_u:517": " gaṅgataraṅgajalairhiyamāṇaḥ tārita me yada āsi mṛgatve /",
    "K08bsu029_u:518": " vadhakā mama tenapanītā naiva mano mama tatra praduṣṭam // 151 //",
    "K08bsu029_u:519": " tārita pañcaśataṃ vaṇijānāṃ sāgaramadhyagatāśca anāthāḥ /",
    "K08bsu029_u:520": " taiśca hataḥ kṣudhitaiśca tadāhaṃ kacchapayonigato 'pi ca maitraḥ // 152 //",
    "K08bsu029_u:521": " bodhicariṃ caramāṇahu pūrvaṃ matsya babhūva yadā jalacarī /",
    "K08bsu029_u:522": " tyakta mayāśraya sattvahitāya bhakṣita prāṇisahasraśatebhiḥ // 153 //",
    "K08bsu029_u:523": " vyādhiśatābhihataṃ jagadīkṣya samucchraya kṛtvā /",
    "K08bsu029_u:524": " sattva kṛtāḥ sukhitā nirujāśca prāṇaku saumya tadā ca yadāsīt // 154 //",
    "K08bsu029_u:525": " siṃha babhūva yadā mṛgarājā sthāmabalānvita kāruṇikaśca /",
    "K08bsu029_u:526": " viddha śareṇa na dūṣita cittaṃ maitri tadā vadhake 'pi tadā me // 155 //",
    "K08bsu029_u:527": " śaṅkhatuṣāranibho hayarājā āsi purā ca samudrataṭe 'ham /",
    "K08bsu029_u:528": " rākṣasimadhyagatā vaṇijo me tārita kṛtva kṛpāṃ karuṇāṃ ca // 156 //",
    "K08bsu029_u:529": " bodhicariṃ caramāṇa janārthe āsi kuṇāla ahaṃ yada pakṣī /",
    "K08bsu029_u:530": " varjita kāmaguṇā bahudoṣā no ca vaśaṃ pramadāna gato 'ham // 157 //",
    "K08bsu029_u:531": " āsi śaśo vanagulmanivāsī śāsatī taṃ sukṛte śaśavargam /",
    "K08bsu029_u:532": " munirāśramavāsi kṣudhārtastasya kṛtena mayāśrayu tyaktaḥ // 158 //",
    "K08bsu029_u:533": " āsi śuko drumapuṣpaphalāḍhyo śuṣkadrumo na ca me sa hi tyaktaḥ /",
    "K08bsu029_u:534": " dṛṣṭa kṛtajña tadā mama śakrastaṃ kṛtavāṃstaru patraphalāḍhyam // 159 //",
    "K08bsu029_u:535": " vānarasaṃghamupadruta dṝṣṭvā nāganṛpeṇa vivarjītadeśam /",
    "K08bsu029_u:536": " rājabhayāttu vimokṣita te me vānararāja ahaṃ yada āsīt // 160 //",
    "K08bsu029_u:537": " śuka bhūta purā guruhetoḥ śāli haraṃśca nareṇa gṛhītaḥ /",
    "K08bsu029_u:538": " kiṃ nu śukā harase mama śāli nāśayate 'pi ca pakṣi maśasyam ( matsasyam) // 161 //",
    "K08bsu029_u:539": " śuka so 'bravīdbhadra śṛṇuṣva caurya harāmi na te ahu śālim /",
    "K08bsu029_u:540": " jīrṇagurudvayapoṣaṇahetoḥ śāli harāmi kṛpārtha tu teṣām // 162 //",
    "K08bsu029_u:541": " (Vaidya, RP 137)",
    "K08bsu029_u:542": " bīja prakīrṇa yadā prathamaṃ te bhāga dadāmi sarvajanasya /",
    "K08bsu029_u:543": " tacca giraṃ vadato mama śrutvā tenāpi caurya bhavenna kadācit // 163 //",
    "K08bsu029_u:544": " sādhu śukā hara śāli yatheṣṭaṃ durlabha mānuṣa yasyimu bhaktiḥ /",
    "K08bsu029_u:545": " mānuṣa tvaṃ maya tīryagatehā sādhu damaḥ śama saṃyama tubhyam // 164 //",
    "K08bsu029_u:546": " ityevamāni caritāni pūrva caranta duṣkara kṛtāni /",
    "K08bsu029_u:547": " na ca me manasi tatra bhavi kheda eṣata uttamāṃ viraja bodhim // 165 //",
    "K08bsu029_u:548": " ādhyātmikaṃ hyatha ca bāhyaṃ nāsti hi vastu yanmayā na dattam /",
    "K08bsu029_u:549": " śīle ca kṣānti tatha vīrya dhyāna upāya prajña carito 'ham // 166 //",
    "K08bsu029_u:550": " māṃsaṃ tvacaṃ tathapi ca majja śoṇitameva datta svaśarīrāt /",
    "K08bsu029_u:551": " prānte guhāsu ca yadā me śoṣita āśrayo 'pi caratā me // 167 //",
    "K08bsu029_u:552": " dhutayāna deśita jinebhiḥ yatra prayujyato jina bhavanti /",
    "K08bsu029_u:553": " tatra dhute satataṃ ca prayukto āsi caranta pure ahu nityam // 168 //",
    "K08bsu029_u:554": " etādṛśā vrata udārā ye ca niṣevitā caratā me /",
    "K08bsu029_u:555": " śrutvā ca teṣamimāścaryamekapade na bhaviṣyati chandaḥ // 169 //",
    "K08bsu029_u:556": " hāsyu bhaviṣyati ima śruṇitvā śāsanametadeva ca taḍānīm /",
    "K08bsu029_u:557": " āhāramaithunaparāste middhasadābhibhūta śatakāṅkṣāḥ // 170 //",
    "K08bsu029_u:558": " dharmadviṣaḥ sada anāryāḥ śāsanadūṣakā guṇavihīnāḥ /",
    "K08bsu029_u:559": " śrutvā ca dharmamima śāntaṃ naiṣa jinokta ityabhivadanti // 171 //",
    "K08bsu029_u:560": " ācāryo me śrutasamudro āsi bahuśrutaḥ kathikaśreṣṭhaḥ /",
    "K08bsu029_u:561": " tenāpi caiṣa pratiṣiddho buddhavaco hi naiṣa tu kathaṃcit // 172 //",
    "K08bsu029_u:562": " parato 'pyabhūdapi ca vṛddhaḥ tasya guruḥ sa śāmitaguṇaughaḥ /",
    "K08bsu029_u:563": " tenāpi naiṣa hi gṛhīto mātra prayujyatha vitathametat // 173 //",
    "K08bsu029_u:564": " yatrātma nāsti na ca jīvo deśita pudgalo 'pi na kathaṃcit /",
    "K08bsu029_u:565": " vyarthaḥ śramo 'tra ghaṭate yaḥ śīlaprayoga saṃvarakriyā ca // 174 //",
    "K08bsu029_u:566": " yadyasti caiva mahāyānaṃ nātra hi ātma sattva manujo vā /",
    "K08bsu029_u:567": " vyarthaḥ śramo 'tra hi kṛto me yatra na cātmasattvaupalabdhiḥ // 175 //",
    "K08bsu029_u:568": " kavitāni haiva svamatāni pāpamataiḥ kutīrthikamataiśca /",
    "K08bsu029_u:569": " bhāṣeta no jina kadācit vācamimāṃ hi bhikṣuparibhāṣām // 176 //",
    "K08bsu029_u:570": " hrīrapatrāpaśīlacaritāśca dhvāṅkṣa pragambha uddhatapracaṇḍāḥ /",
    "K08bsu029_u:571": " bhavitā hi bhikṣava mameha śāsani īrṣyamānamadadagdhāḥ // 177 //",
    "K08bsu029_u:572": " vidhyanta hasta tathā pādāṃścīvarakarṇakā nidhunantaḥ /",
    "K08bsu029_u:573": " kāṣāyakaṇṭha vicarantā grāmakuleṣu madyamadamattāḥ // 178 //",
    "K08bsu029_u:574": " (Vaidya, RP 138)",
    "K08bsu029_u:575": " buddhasya te dhvaja gṛhītvā sevakarā gṛhasthajanatāyām /",
    "K08bsu029_u:576": " lekhaṃ vahanti satataṃ te śāsanadaṃ vihāya guṇarāśim / 179 //",
    "K08bsu029_u:577": " gogardabhāśvapaśudānātsaṃbhavate hi dāsya pi teṣām /",
    "K08bsu029_u:578": " kṛṣikarmavāṇijyaprayogā yuktamanāśca te 'niśamāryāḥ // 180 //",
    "K08bsu029_u:579": " naiṣāmanāryamapi vācyaṃ naiva ca kiṃcidasti yadakāryam /",
    "K08bsu029_u:580": " staupika sāṃghikaṃ hyapi ca vittaṃ paugdalikaṃ ca yacca samameṣām // 181 //",
    "K08bsu029_u:581": " bhikṣuṇa vīkṣya ca guṇāḍhyaṃ teṣvapi cāpyavarṇa kathayanti /",
    "K08bsu029_u:582": " duḥśīla vañcaka praviśya kuhāste strī ca vināśayanti hi sughorāḥ // 182 //",
    "K08bsu029_u:583": " gṛddho gṛhīṇa tathā kāmairyādṛśe pravrajitva te gṛddhāḥ /",
    "K08bsu029_u:584": " bhāryāṃ sutā duhitaraśca teṣu bhaviṣya gṛhisamānam // 183 //",
    "K08bsu029_u:585": " yatraiva satkṛta kule te cīvarapiṇḍapātaparibhogaiḥ /",
    "K08bsu029_u:586": " tasyaiva dāraparigṛddhā kleśavaśānugāḥ sada anāryāḥ // 184 //",
    "K08bsu029_u:587": " kāmā ime khalu na sevyāḥ pātana tiryakpretanirayeṣu /",
    "K08bsu029_u:588": " vakṣyanti te sada gṛhīṇāṃ te ca svayamadānta anupaśāntāḥ // 185 //",
    "K08bsu029_u:589": " svayameva te yatha adāntāḥ śiṣyagaṇo 'pi teṣa na sudāntaḥ /",
    "K08bsu029_u:590": " āhāramaithunakathāyāṃ rātridivāni teṣu gamiṣyanti // 186 //",
    "K08bsu029_u:591": " sevārthameva na guṇārthaṃ te khalu saṃgrahaṃ dadati teṣām /",
    "K08bsu029_u:592": " śiṣyagaṇaiḥ svakaiḥ parivṛto 'haṃ pūja jane sadātra cala sidhya // 187 //",
    "K08bsu029_u:593": " kathayanti te 'pi ca janasya saṃgraha eṣa me karuṇayaiṣām /",
    "K08bsu029_u:594": " upasthāma prārthayāmi tebhya śiṣyagaṇebhya eva na kadācit // 188 //",
    "K08bsu029_u:595": " rogābhibhūta bahu tatra kuṣṭhilāścitragātrasuvirūpāḥ /",
    "K08bsu029_u:596": " pravrajiṣyanti narakeṣu āgatā āgatā sada anāryāḥ // 189 //",
    "K08bsu029_u:597": " uddeśasaṃvaravihīnā bhikṣuguṇeṣu te sada viyuktāḥ /",
    "K08bsu029_u:598": " gṛhiṇo na te 'pi vna ca bhikṣū varjita te yathā śmaśāna iva dāruḥ // 190 //",
    "K08bsu029_u:599": " śikṣāsu cādara na teṣāṃ syānna ca prātimokṣavinaye vā /",
    "K08bsu029_u:600": " uddāmagāḥ svavaśagāste aṅkuśamuktakā iva gajendrāḥ // 191 //",
    "K08bsu029_u:601": " vanavāsināmapi hi teṣāṃ grāmagataṃ bhaviṣyati hi cittam /",
    "K08bsu029_u:602": " kleśāgninā prapatitānāṃ cittamavasthitaṃ hi na ca teṣām // 192 //",
    "K08bsu029_u:603": " vismṛtya buddhaguṇa sarvān śikṣadhutāṃśca te 'pi ca upāyāna /",
    "K08bsu029_u:604": " madamānadarpaparipūrṇāṃ te prapatanti dāruṇavīcīm // 193 //",
    "K08bsu029_u:605": " (Vaidya, RP 139)",
    "K08bsu029_u:606": " rājakathāratāśca satataṃ te corakathābhikīrtanaratāśca /",
    "K08bsu029_u:607": " jñātiniṣevane ca niratāste cintayamāna rātriṃdivasāni // 194 //",
    "K08bsu029_u:608": " dhyānaṃ tathādhyayanaṃ tyaktvā nitya vihārakarmaṇi niyuktāḥ /",
    "K08bsu029_u:609": " āvāsagṛdhrakuṭīkāste ca adāntaśiṣyaparivārāḥ // 195 //",
    "K08bsu029_u:610": " na ca karmiko hyahaṃ vihāre ātmana hetureṣa hi kṛto me /",
    "K08bsu029_u:611": " ye bhikṣavo mamānukūlāsteṣvavakāśamasti hi vihāre // 196 //",
    "K08bsu029_u:612": " ye śīlavanta guṇavanto dharmadharā janārthamabhiyuktāṃ /",
    "K08bsu029_u:613": " damasaṃyame satatayuktāḥ saṃgraha teṣu te na kurute ca // 197 //",
    "K08bsu029_u:614": " layanaṃ mamaitaduddiṣṭaṃ sārdhavihāriṇo 'pi ca mamedam /",
    "K08bsu029_u:615": " saṃmodikasya ca mamedaṃ gaccha na te 'sti vāsa iha kaścit // 198 //",
    "K08bsu029_u:616": " śayyāsanaṃ nikhila dattaṃ bhikṣavaḥ sthāpitā iha prabhūtāḥ /",
    "K08bsu029_u:617": " na ca lābhasaṃbhava ihāsti kiṃ paribhokṣyase 'tra vraja bhikṣo // 199 //",
    "K08bsu029_u:618": " śayyāsanoddiśana teṣāṃ naiva bhaviṣyate 'pi ca kadācit /",
    "K08bsu029_u:619": " gṛhisaṃcayāśca bhavitāraste ca prabhūtabhāṇḍaparivārāḥ // 200 //",
    "K08bsu029_u:620": " nirbhartsitā pi ca samantātte hi mamaurasāścarimakāle /",
    "K08bsu029_u:621": " vacanaṃ na caite mam hi smṛtvā prāntavane tadābhinivasanti // 201 //",
    "K08bsu029_u:622": " hā śāsanaṃ jinavarasya nāśamupekṣya hi nacireṇa /",
    "K08bsu029_u:623": " lābhābhibhūta guṇadviṣṭā bhikṣavaḥ prādurbhūta bahu yatra // 202 //",
    "K08bsu029_u:624": " paribhūtakāśca satataṃ te paścimakāli śīlaguṇayuktāḥ /",
    "K08bsu029_u:625": " te cāpyaraṇyavanavāsī grāma vihāya rāṣṭranagarāṇi // 203 //",
    "K08bsu029_u:626": " sada satkṛtā guṇavihīnā bhedaka sūcakāḥ kalahakāmāḥ /",
    "K08bsu029_u:627": " te śāstṛsaṃmata janasya te ca bhaviṣyanti mānamadadagdhāḥ // 204 //",
    "K08bsu029_u:628": " ima śāsanaṃ guṇanidhānaṃ sarvaguṇākāraṃ paramaramyam /",
    "K08bsu029_u:629": " nāśaṃ prayāsyati mameha śīlavipattirirṣyamadadoṣaiḥ // 205 //",
    "K08bsu029_u:630": " ratnākaro yatha viluptaḥ sthāsyati padminīva pariśuṣkā /",
    "K08bsu029_u:631": " yūpa vararatnamayaṃ bhagnaṃ naśyati śāsanaṃ carimakāle // 206 //",
    "K08bsu029_u:632": " pretādṛśaścarimakāle dharmavilopa vartato sughoraḥ /",
    "K08bsu029_u:633": " te cāpi bhikṣava adāntā nāśayitāraḥ śāsanaṃ mamedam // 207 //",
    "K08bsu029_u:634": " ma caryasevaniratānāṃ dūrata saṃgatiḥ kvacana teṣām /",
    "K08bsu029_u:635": " pretagatirnrake 'pi ca vāsaḥ tiryagatiśca ito hi cyutānām // 208 //",
    "K08bsu029_u:636": " (Vaidya, RP 140)",
    "K08bsu029_u:637": " anubhūya tīvrakaṭukāni duḥkhamananta varṣaśatamanekaiḥ /",
    "K08bsu029_u:638": " labdhvā sa mānuṣabhavaṃ vā jāyati duḥkhitaḥ satata śocyaḥ // 209 //",
    "K08bsu029_u:639": " andho 'tha vā badhira kāṇo jāyati citragātra suvirūpā /",
    "K08bsu029_u:640": " bībhatsarūpabhayadarśī pāpacarīmimāṃ satata sevī // 210 //",
    "K08bsu029_u:641": " viśrambhate 'sya na ca kaścit śraddadhate 'sya cāpi na ca vākyam /",
    "K08bsu029_u:642": " nirbharstito bhavati nityaṃ yo 'bhiniṣevate viṣamacaryām // 211 //",
    "K08bsu029_u:643": " te rogaduḥkhaśatataptāstāḍita loṣṭakāṣṭhapraharebhiḥ /",
    "K08bsu029_u:644": " kṣuttṛṣṇa yena paritaptāste ca bhavanti sadā suparibhūtāḥ // 212 //",
    "K08bsu029_u:645": " duḥkhā ananta iti jñātvā dūra pāpacaryaṃ vijahitvā /",
    "K08bsu029_u:646": " sevetha sādhucari nityaṃ mā bhavitānutāpa iha paścāt // 213 //",
    "K08bsu029_u:647": " yasya priyo bhavati buddho āryagaṇaśca śikṣa dhutadharmāḥ /",
    "K08bsu029_u:648": " abhiyujyathā satatamevaṃ tyaktva ca jñātralābhayaśakīrti // 214 //",
    "K08bsu029_u:649": " māyopamaṃ hi (bhi ?)",
    "K08bsu029_u:650": " durametatsvapnasamaṃ ca saṃskṛtamavīkṣyam /",
    "K08bsu029_u:651": " nacirādbhaviṣyati viyogaḥ sarvapriyairna nityamiha kaścit // 215 //",
    "K08bsu029_u:652": " udyujyatāṃ ghaṭata nityaṃ pāramitāsu bhūmiṣu baleṣu /",
    "K08bsu029_u:653": " mā jātu saṃśayata vīryaṃ yāvanna budhyathā pravarabodhim // 216 //",
    "K08bsu029_u:654": " nidānaparivartaḥ prathamaḥ //",
    "K08bsu029_u:655": " dvitīyaḥ parivartaḥ /",
    "K08bsu029_u:656": " yadbhūyasā rāṣṭrapāla bodhisattvayānīyānāṃ pudgalānāmime doṣā bhaviṣyanti - anabhiyuktā anabhiyuktān pūjayiṣyanti,",
    "K08bsu029_u:657": " śaṭhāḥ śaṭhān pūjayiṣyanti,",
    "K08bsu029_u:658": " ajñā ajñān satkartavyān manyante,",
    "K08bsu029_u:659": " āmiṣapriyāśca bhaviṣyanti /",
    "K08bsu029_u:660": " adhyavasāne bahulāḥ kulamatsarāḥ śaṭhā dhvāṅkṣā mukharāḥ kuhakāḥ kṣātragurukāḥ /",
    "K08bsu029_u:661": " anyonyavarṇabhāṣaṇatayā lābhaṃ niṣpādayiṣyanti /",
    "K08bsu029_u:662": " lābhaparyeṣṭyarthaṃ ca te grāmaṃ pravekṣyanti,",
    "K08bsu029_u:663": " na sattvaparipākārthaṃ na sattvānukampārtham /",
    "K08bsu029_u:664": " te ajñānino jñānanimittamātmānaṃ pratijñāsyanti - kathaṃ māṃ pare vijānīyuḥ ?",
    "K08bsu029_u:665": " bahuśrutaḥ kalyāṇadharma iti /",
    "K08bsu029_u:666": " agauravāśca bhaviṣyanti yathātrānabhiyuktāḥ /",
    "K08bsu029_u:667": " bhinnabhājanībhūtā bhaviṣyanti anyonyaskhalitagaveṣiṇaḥ /",
    "K08bsu029_u:668": " naṣṭaprayogā ajñāḥ kusīdājñānā navakalpanabahulāḥ /",
    "K08bsu029_u:669": " anyonyabhinnadharmasaṃgāyanatayā svacchandā dṛḍhavairā ākīrṇavyāpādā ayuktaparibhāṣāñjanasaṃjñaptyā iha śāsane cariṣyanti āparipṛcchanaśīlāḥ",
    "K08bsu029_u:670": " dharmaśravaṇenānarthikāḥ /",
    "K08bsu029_u:671": " ayuktacaryayā daridrakuleṣūpapattiṃ parigṛhīṣyanti /",
    "K08bsu029_u:672": " te daridrakule pravrajitāḥ samānā lābhamātrakeneha śāsane tuṣṭimutpādayiṣyanti /",
    "K08bsu029_u:673": " teṣāmatyayadeśanāpi na bhaviṣyati kiṃ punarjñānābhisamayaḥ /",
    "K08bsu029_u:674": " te buddhaguṇān ricitvā jñātralābhamātrakena śrava(ma)",
    "K08bsu029_u:675": " ṇāḥ sma ityātmānaṃ pratijñāsyanti /",
    "K08bsu029_u:676": " nāhaṃ rāṣṭrapāla teṣāṃ tathārūpāṇāṃ (Vaidya, RP 141)",
    "K08bsu029_u:677": " pudgalānāmānulomikāmapi kṣāntiṃ vadāmi kutaḥ punarbuddhajñānam /",
    "K08bsu029_u:678": " sugatisteṣāṃ dūre,",
    "K08bsu029_u:679": " kiṃ punarbodhiḥ /",
    "K08bsu029_u:680": " teṣāṃ punā rāṣṭrapāla tathārūpāṇāṃ pudgalānāmaṣṭau bodheḥ paripanthakarān dharmān vadāmi /",
    "K08bsu029_u:681": " katamānaṣṭau ?",
    "K08bsu029_u:682": " apāyopapattiḥ daridrakulopapattiḥ pratyantajanapadopattiḥ nīcalukopapattirdurvarṇatāndhatvagatikāḥ pāpamitrasamavadhānaṃ bahumānyatā viṣamāparihāreṇa kālakriyāḥ /",
    "K08bsu029_u:683": " imān rāṣṭrapāla aṣṭau dharmān bodheḥ paripanthakarān vadāmi /",
    "K08bsu029_u:684": " tatkasya hetoḥ ?",
    "K08bsu029_u:685": " nāhaṃ rāṣṭrapāla vacanapratijñasya bodhimiti vadāmi /",
    "K08bsu029_u:686": " na kuhakasya caryāpariśuddhiṃ vadāmi /",
    "K08bsu029_u:687": " na śaṭhasya bodhicaryāṃ vadāmi /",
    "K08bsu029_u:688": " nāmiṣagurukasya buddhapūjāṃ vadāmi /",
    "K08bsu029_u:689": " nābhimāninaḥ prajñāpariśuddhiṃ vadāmi /",
    "K08bsu029_u:690": " nāhaṃ duṣprajñasamanvāgatasya saṃśayacchedanaṃ vadāmi /",
    "K08bsu029_u:691": " nāhaṃ matsariṇa āśayapariśuddhiṃ vadāmi /",
    "K08bsu029_u:692": " nāhamanadhimuktibahulasya dhāraṇīpratilābhaṃ vadāmi /",
    "K08bsu029_u:693": " nāhamasadguṇaparyeṣakasya sugatipratilābhaṃ vadāmi /",
    "K08bsu029_u:694": " na kulamatsarasya kāyapariśuddhiṃ vadāmi /",
    "K08bsu029_u:695": " nāhamakalpitāryapathasya buddhasamavadhānaṃ vadāmi /",
    "K08bsu029_u:696": " na kulādhyavasitasya vākpariśuddhiṃ vadāmi /",
    "K08bsu029_u:697": " na gauravasya cittapariśuddhiṃ vadāmi /",
    "K08bsu029_u:698": " nāhamamātrajñasya dharmakāmatāṃ vadāmi /",
    "K08bsu029_u:699": " na kāyajīvitasāpekṣasya dharmaveṣṭiṃ vadāmi /",
    "K08bsu029_u:700": " nāhaṃ rāṣṭrapāla ṣaṭaśāstṝṃstathā vigarhāmi yathā tān mohapuruṣān vigarhāmi /",
    "K08bsu029_u:701": " tatkasya hetoḥ ?",
    "K08bsu029_u:702": " anyathāvādinaste anyathākāriṇaḥ,",
    "K08bsu029_u:703": " visaṃvādakāḥ sadevakasya lokasya //",
    "K08bsu029_u:704": " atha khalu bhagavaṃstasyāṃ velāyāmimā gāthā abhāṣata -",
    "K08bsu029_u:705": " asaṃyatā uddhata unnatāśca agauravā mānina lābhautsadā /",
    "K08bsu029_u:706": " kleśābhibhūtāḥ sakhilāḥ sakiṃcanāḥ sudūra te tādṛśa agrabodhaye // 217 //",
    "K08bsu029_u:707": " lābhābhibhūtasya kusīda vardhate kusīdabhūtasya pranaṣṭa śraddhā /",
    "K08bsu029_u:708": " śraddhāvipannasya pranaṣṭa śīla duḥśīlabhūtasya pranaṣṭa saṃgatiḥ // 218 //",
    "K08bsu029_u:709": " daridrabhūtāśca hi pravrajitvā dāridyramuktāṃ samavāpya pūjām /",
    "K08bsu029_u:710": " taiḥ kāñcano bhāramivāpaviddhaḥ sa sasyabhāraḥ punarudgṛhītaḥ // 219 //",
    "K08bsu029_u:711": " lābhārthikoaraṇyamupaiti vastuṃ gaveṣate tatra gataśca jñātīn /",
    "K08bsu029_u:712": " abhijñavidyāpratibhānasaṃpado vihāya gṛhṇāti sa cāpi jñātīn // 220 //",
    "K08bsu029_u:713": " apāyabhūmiṃ gatimakṣaṇeṣu daridratāṃ nīcakulopapattim /",
    "K08bsu029_u:714": " jātyandhadaurbalyamathālpasthāmatāṃ gṛhṇanti te mānavaśena mūḍhāḥ // 221 //",
    "K08bsu029_u:715": " te vṛtticaryāparihīnabhāvāḥ pramādalābhena smṛtipranaṣṭāḥ /",
    "K08bsu029_u:716": " ghoraṃ prayāsyanti mahāprapātaṃ yato na mokṣo 'styapi kalpakoṭibhiḥ // 222 //",
    "K08bsu029_u:717": " yadīha lābhina bhaveta bodhistaddevadatto 'pi labheta bodhim /",
    "K08bsu029_u:718": " vairambhavātena yathaiva pakṣī kṣipyanti lābhena tathā ayuktāḥ // 223 //",
    "K08bsu029_u:719": " puṇyairvihīnāḥ paradāragṛddhā aśuddhaśīlāḥ kuśaleṣu boddaraḥ /",
    "K08bsu029_u:720": " te śāsane 'narthaśmaśānadāruvat ye bodhicittena alabdhajñānāḥ // 224 //",
    "K08bsu029_u:721": " bodhyarthiko 'nveṣati buddhadharmān na tiṣṭhate cāpi yathā samokṣaḥ /",
    "K08bsu029_u:722": " dṛḍhāḥ sa lepena kṛtaḥ kapirvā mānābhibhūtasya tathaiva bodhiḥ // 225 //",
    "K08bsu029_u:723": " (Vaidya, RP 142)",
    "K08bsu029_u:724": " bodhyarthikenāpi mayā svajīvaṃ tyaktaḥ priyaḥ dharmapadasya hetoḥ /",
    "K08bsu029_u:725": " tyaktvā ca dharmāṃsta ayuktayogāḥ nirarthabhūtā nipatanti śāsanam // 226 //",
    "K08bsu029_u:726": " mahāprapātaṃ jvalitaṃ hutāśanaṃ subhāṣitārthe patito 'smi pūrve /",
    "K08bsu029_u:727": " śrutvā ca tasmin pratipattiye sthito vihāya sarvāṇi priyāpriyāṇi // 227 //",
    "K08bsu029_u:728": " śrutvā guṇāḍhyaṃ ca vicitraśāsanaṃ teṣāṃ spṛhā naikapade 'pi jāyate /",
    "K08bsu029_u:729": " adharmakāmasya kuto 'sti bodhiḥ yathaiva cāndhasya pathi prakāśanam // 228 //",
    "K08bsu029_u:730": " iti //",
    "K08bsu029_u:731": " bhūtapūrvaṃ rāṣṭrapāla atīte 'dhvanyasaṃkhyaeyaiḥ kalpairasaṃkhyeyatarairacintyairatulyairapramāṇairvipulairaprameyairyadāsīt /",
    "K08bsu029_u:732": " tena kālena tena samayena siddhārthabuddhirnāma tathāgato 'rhan samyaksaṃbuddho loka",
    "K08bsu029_u:733": " udapādi vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devamanuṣyāṇāṃ",
    "K08bsu029_u:734": " ca buddho bhagavān /",
    "K08bsu029_u:735": " tena ca samayena arciṣmānnāma rājābhūt /",
    "K08bsu029_u:736": " arciṣmataḥ punā rāṣṭrapāla rājño jambūdvīpe rājyamabhūtṣoḍaśayojanasahasrāṇi /",
    "K08bsu029_u:737": " tena ca rāṣṭrapāla kālena tasmin jambūdvīpe viṃśatinagarasahasrāṇyabhūvan sarvāṇi kulakoṭisahasrikāṇi /",
    "K08bsu029_u:738": " tasya khalu punā rāṣṭrapāla rājño 'rciṣmato ratnaprabhāsaṃ nāma nagaramabhūdrājadhānī yatra sa rājā arciṣmān prativasati dvādaśayojanānyāyāmena pūrveṇa paścimena ca,",
    "K08bsu029_u:739": " sapta yojanāni vistareṇa dakṣiṇenottareṇa ca,",
    "K08bsu029_u:740": " saptānāṃ ratnānāṃ ca saptaprākāramaṣṭāpadasukṛtam /",
    "K08bsu029_u:741": " tena ca samayena daśavarṣakoṭiniyutāni sattvānāmāyuḥpramāṇamabhūt /",
    "K08bsu029_u:742": " rājñaḥ punā rāṣṭrapāla arciṣmataḥ puṇyaraśmirnāma putro 'bhūdabhirūpaḥ prāsādiko darśanīyaḥ paramaśubhavarṇapuṣkalatayā samanvāgataḥ /",
    "K08bsu029_u:743": " tasya jātamātrasyaiva nidhānasahasraṃ prādurbhūtam /",
    "K08bsu029_u:744": " saptānāṃ ratnānāmekaṃ cātra nidhānaṃ rājñaḥ prāsāde prādurbhūtaṃ daśapauruṣapramāṇaṃ saptānāṃ ratnānām /",
    "K08bsu029_u:745": " tasya khalu punā rāṣṭrapāla puṇyaraśme rājakumārasya jātāmātrasyaiva sarve jāmbūdvīpakāḥ sattvā āttamanaso 'bhūvan /",
    "K08bsu029_u:746": " ye ca sattvā bandhanagatāsteṣāṃ bandhanamokṣo 'bhūt /",
    "K08bsu029_u:747": " tena khalu punā rāṣṭrapāla puṇyaraśminā rājakumāreṇa saptabhirdivasaiḥ sarvaśilpānyadhigatāni yāvanti laukikāni //",
    "K08bsu029_u:748": " atha khalu rāṣṭrapāla puṇyaraśme rājakumārasya śuddhāvāsakāyikā devatā ardharātrakālasamaye saṃcodayanti sma - apramattena te kumāra sadā bhavitavyam",
    "K08bsu029_u:749": " anityatāpratyavekṣaṇakuśalena bhavitavyam /",
    "K08bsu029_u:750": " alpaṃ hi kumāra jīvitaṃ manuṣyāṇām /",
    "K08bsu029_u:751": " gamanīyaḥ saṃparāyaḥ /",
    "K08bsu029_u:752": " paralokabhayadarśinā ca te bhavitavyaṃ na sarmakriyoddhureṇa /",
    "K08bsu029_u:753": " tasyāṃ velāyāmimā gāthā abhāṣata -",
    "K08bsu029_u:754": " mā kumāra bhava supramattako mā pramādavaśamabhyupeṣyase /",
    "K08bsu029_u:755": " apramāda sugatena varṇito ninditā hi sugataiḥ pramattakāḥ // 229 //",
    "K08bsu029_u:756": " apramatta iha ye ca sūratā dānasaṃyamaratā amatsarāḥ /",
    "K08bsu029_u:757": " sarvasattvakṛpamaitramānasā te bhavanti nacirānnarottamāḥ // 230 //",
    "K08bsu029_u:758": " ye 'prameya sugatā atītāḥ sāṃprataṃ ca hi ye 'pyanāgatāḥ /",
    "K08bsu029_u:759": " sarvaeva kuśalaista udgatā apramādapatha eva susthitāḥ // 231 //",
    "K08bsu029_u:760": " annapānamatha vastrabhojanaṃ hemarūpyamaṇibhūṣaṇam /",
    "K08bsu029_u:761": " dattaṃ tairapi ca kalpakoṭiyaḥ prārthayadbhiriha bodhimuttamām // 232 //",
    "K08bsu029_u:762": " (Vaidya, RP 143)",
    "K08bsu029_u:763": " hastapādamatha karṇanāsikā yācitā dadati saṃpraharṣitāḥ /",
    "K08bsu029_u:764": " sarvabodhiguṇapūritāśayāḥ te bhavanti nacirānnarottamāḥ // 233 //",
    "K08bsu029_u:765": " rajyasaukhyavibhavāṃśca sarvaśo viprahāya dayitāḥ sriyo 'pi ca /",
    "K08bsu029_u:766": " raṅgamāyasadṛśaṃ hi saṃskṛtaṃ saṃśrayasva vanameva niḥspṛhaḥ // 234 //",
    "K08bsu029_u:767": " jīvitaṃ capalamadhruvaṃ sadā mṛttikāghaṭaka eva bhedi ca /",
    "K08bsu029_u:768": " yācitopamamaśāśvataṃ sadā nātra nityamaśubhaṃ kumāraka // 235 //",
    "K08bsu029_u:769": " neha mātra na pitā na bāndhavā dhārayanti yatamāna durgatim /",
    "K08bsu029_u:770": " yatkṛtaṃ hi śubhāśubhaṃ tatprāyantamanuyāti pṛṣṭhataḥ // 236 //",
    "K08bsu029_u:771": " kāmahetu bahukalpasāgarā anyamanyavadhitā nirarthakāḥ /",
    "K08bsu029_u:772": " kasyacinna ca kṛtaṃ tvayā hitaṃ vyartha eva ca niveśitaḥ śramaḥ // 237 //",
    "K08bsu029_u:773": " adya te jagata eṣato hitaṃ bodhiśāntamatulaṃ padottamam /",
    "K08bsu029_u:774": " majjamāṃsamapi carma śuṣyate yadyapi tvamapi mā kṛthā śramam // 238 //",
    "K08bsu029_u:775": " durlabho hi sugatasya saṃbhavaḥ śāntadharmaśravaṇaṃ sudurlabham /",
    "K08bsu029_u:776": " mārapakṣamavadhūya yatnato buddhajñāna nacireṇa lapsyase // 239 //",
    "K08bsu029_u:777": " bhadramitraparisevakaḥ sadā pāpamitraparivarjako bhava /",
    "K08bsu029_u:778": " satpathe upanayanti te sadā duṣpathā ca satataṃ nivārakāḥ // 240 //",
    "K08bsu029_u:779": " sādhu vīryamapi kṛtva susthiraṃ kāyajīvitaspṛhāṃ vihāya ca /",
    "K08bsu029_u:780": " vajrakalpahṛdayā dṛḍhāśrayā buddhamārgamimameva suśrutam // 241 //",
    "K08bsu029_u:781": " durlabhaṃ padavaraṃ hyanuttaraṃ sarva eva purimā narottamā /",
    "K08bsu029_u:782": " araṇyagocararatāḥ prabhaṃkarāḥ teṣa tvaṃ cara pathe 'nuvartakaḥ // 242 //",
    "K08bsu029_u:783": " araṇyavāsanirataḥ sadā bhava mātṛputrapitṛbāndhavān priyān /",
    "K08bsu029_u:784": " viprahāya sakalaṃ suhṛjjanaṃ kāyajīvitakṛtāmapi tṛṣṇām /",
    "K08bsu029_u:785": " eṣatādya vipulaṃ sugatajñānasaṃcayam eṣatā padavaraṃ hyanuttaram // 243 //",
    "K08bsu029_u:786": " atha khalu rāṣṭrapāla puṇyaraśmī rājakumārastata upādāya daśabhirvarṣairna jātu styānamiddhamavakrāmitavān,",
    "K08bsu029_u:787": " na jātu hasitavān,",
    "K08bsu029_u:788": " na krīḍito na ramitaḥ,",
    "K08bsu029_u:789": " na paricārito na jātūdyānabhūmiṃ gato na jātu sakhāyān dṛṣṭvā vismitaḥ /",
    "K08bsu029_u:790": " na jātu gītābhilāṣyabhūt /",
    "K08bsu029_u:791": " na rājyadhanagṛhanagareṣu spṛhāmutpāditavān /",
    "K08bsu029_u:792": " evaṃ sarvavastuṣu anapekṣo 'bhūt /",
    "K08bsu029_u:793": " ekaḥ pradhyāyamānaḥ sthito 'bhūt pratisaṃlīnaḥ paramadaurbalyabhāvaṃ vicintayan /",
    "K08bsu029_u:794": " asāramitvaraṃ ca lokamanāśvasan /",
    "K08bsu029_u:795": " apriyasamavadhānaṃ priyavinābhāvaṃ bālollāpanaṃ saṃsāraratinirāsvādaṃ rājyasukhaṃ vimoghadharmaṃ (Vaidya, RP 144)",
    "K08bsu029_u:796": " bhavābhīṣṭaṃ śamatṛptaṃ pṛthagjanatvaṃ sadā viruddham /",
    "K08bsu029_u:797": " bālāyuktajanamadhyagato 'smi yannvahaṃ tūṣṇībhāvenātināmadhyeyam /",
    "K08bsu029_u:798": " sa ekānte tūṣṇībhūtaḥ apramādaṃ vicintayan priyavinābhāvamekākī viharati sma //",
    "K08bsu029_u:799": " atha khalu rāṣṭrapāla rājñārciṣmatā anyatarasmin pṛthivīpradeśe ratipradhānaṃ nāma nagaraṃ māpitamabhūt kumārasya paribhogārtham /",
    "K08bsu029_u:800": " dakṣiṇenottareṇa ca sapta vīthīśatāni,",
    "K08bsu029_u:801": " saptabhiḥ prākāraiḥ samantato 'nuparikṣiptamabhūtsaptaratnamayaiḥ kiṅkiṇījālasamucchritairmuktājālaratnayaṣṭivitānaiḥ /",
    "K08bsu029_u:802": " sarveṣu ca vīthīmukheṣu aśītiratnayaṣṭisahasrāṇi sthāpitānyabhūvan /",
    "K08bsu029_u:803": " sarvasyā ca ratnayaṣṭayāṃ yaṣṭiratnasūtrasahasrāṇi nibaddhānyabhūvan /",
    "K08bsu029_u:804": " sarvatra ca ratnasūtre caturdaśa tālapaṅktikoṭyo nibaddhānyabhūvan,",
    "K08bsu029_u:805": " yāsāṃ vāteneritānāṃ vātasaṃghaṭṭitānāṃ tadyathāpi nāma tūryaśatasahasrasya ghoṣaśabdaḥ syāt /",
    "K08bsu029_u:806": " sarveṣu ca vīthīmukheṣu pañca pañca kanyāśatāni sthāpitānyabhūvan gītakuśalāni nṛttakuśalāni prathamayauvanaprāptāni sarvajagatparibhogyāni",
    "K08bsu029_u:807": " tāsāṃ ca rājñārciṣmatā ājñā dattābhūt - rātridivaṃ bhavantībhirnānyā kthā kāryāṃ anyatra nṛttagītavāditena /",
    "K08bsu029_u:808": " sarve rañjayitavyā ye keciccaturṣu dikṣvāgacchanti /",
    "K08bsu029_u:809": " apyevaṃ nāma kumārasya raticittamutpadyeta /",
    "K08bsu029_u:810": " na ca kasyacit sattvasyāpanāyaṃ vaktavyam /",
    "K08bsu029_u:811": " teṣu ca punaḥ sarvavīthīmukheṣu annamannārthikebhyo dīyate,",
    "K08bsu029_u:812": " pānaṃ pānārthikebhyaḥ,",
    "K08bsu029_u:813": " yānaṃ yānārthikebhyo yāvadvadvastragandhamālyavilepanaśayyopāśrayajīvitapariṣkāraṃ",
    "K08bsu029_u:814": " suvarṇarūpyamaṇimuktāvaiḍūrya śaṅkhaśilāpravālajātarūparajata hastyaśvaśodhanaṃ sarvābharaṇaṃ",
    "K08bsu029_u:815": " ratnarāśayaśca sthāpitā abhūvan sarvajanaparibhogārtham /",
    "K08bsu029_u:816": " tena ca samayena madhye nagarasya samantato yojanaṃ gṛhaṃ kumārasya māpitamabhūtparibhogāya saptānāṃ ratnānāmaṣṭāpadanibaddhaṃ toraṇasaptapratimaṇḍitam",
    "K08bsu029_u:817": " tatra caikaḥ prāsādaḥ kārito 'bhūt,",
    "K08bsu029_u:818": " yatra catasraḥ śayanakoṭyaḥ prajñaptamabhūtkumārasya paribhogārtham /",
    "K08bsu029_u:819": " tatra ca madhye udyānaṃ māpitamabhūtsarvapuṣpavṛkṣasarvaphalavṛkṣasarvaratnavṛkṣapratisphuṭaṃ saṃchāditamabhūta /",
    "K08bsu029_u:820": " tasya khalu punā rāṣṭrapāla udyānasya madhye puṣkariṇi kāritābhūt saptaratnamayī catūratnasopānī,",
    "K08bsu029_u:821": " tadyathā suvarṇasya rūpyasya vaiḍūryasya sphaṭikasya /",
    "K08bsu029_u:822": " aṣṭottaraṃ ca siṃhamukhaśataṃ yena gandhodakaṃ praviśati tasyāḥ khalu punaḥ puṣkariṇyāḥ /",
    "K08bsu029_u:823": " aṣṭaśatameva siṃhamukhānāṃ yena punareva tadvāri nirvahati /",
    "K08bsu029_u:824": " utpalapadmakumudapuṇḍarīkaiḥ satatasamitaṃ saṃpuṣpitā samantataśca ratnavṛkṣaparivāritā sarvakālikaiśca puṣpaphalavṛkṣaiḥ parisphuṭā /",
    "K08bsu029_u:825": " tasyāḥ puṣkariṇyāḥ tīre aṣṭaśataṃ ratnavṛkṣāṇāṃ māpitamabhūt /",
    "K08bsu029_u:826": " sarvasmin ratnavṛkṣe ṣaṣṭiṣaṣṭi ratnasūtrāṇi nibaddhāni /",
    "K08bsu029_u:827": " sarvatra ca tālapaṅktikoṭyo nibaddhāḥ /",
    "K08bsu029_u:828": " tāsāṃ ca vāteneritānāṃ vātasaṃghaṭṭitānāṃ śabdo niścarati tadyathāpi nāma tūryaśatasahasrasya saṃpravāditasya /",
    "K08bsu029_u:829": " sā ca puṣkariṇi upariratnajālasaṃchāditābhūt,",
    "K08bsu029_u:830": " mā kumārasya rajo pāṃśurvā śarīre nipatiṣyatīti //",
    "K08bsu029_u:831": " tena ca samayena tasmin prāsāde catasra āsanakoṭyaḥ prajñaptā abhūvan saptaratnamayyaḥ /",
    "K08bsu029_u:832": " sarvasmiṃścāsane pañca pañca dūṣyaśatāni prajñptānyabhūvan /",
    "K08bsu029_u:833": " tatra ca madhye āsanaṃ prajñaptaṃ saptaratnamayaṃ saptapauruṣamuccatvena aśītidūṣyakoṭibhiḥ prajñaptam,",
    "K08bsu029_u:834": " yatra puṇyaraśmī rājakumāro (Vaidya, RP 145)",
    "K08bsu029_u:835": " niṣetsyata iti /",
    "K08bsu029_u:836": " sarvatra cāsanamūle agarugandhaghaṭikā dhūpyate /",
    "K08bsu029_u:837": " triṣkṛtvo divasasya triṣkṛtvo rātreḥ puṣpasaṃstaraḥ kriyate /",
    "K08bsu029_u:838": " suvarṇachadanācchāditaṃ suvarṇapadmapralambitaṃ muktājālavitataṃ maṇiratnaprabhāvabhāsitamaśītisahasrapralambitam /",
    "K08bsu029_u:839": " sarvatra ca ratnavṛkṣe patākāśatāni pralambitānyabhūvan /",
    "K08bsu029_u:840": " sarvatra codyāne navatirmaṇiratnaśatasahasrāṇi yojanaprabhāṇi sthāpitānyabhūvan,",
    "K08bsu029_u:841": " teṣāṃ ca prabhayā sarvaloko 'vabhāsito 'bhūt /",
    "K08bsu029_u:842": " tasmin punā rāṣṭrapāla udyāne śukasārikakroñcakokilamayūrahaṃsacakravākakunālakalaviṅkajīvaṃjīvakā manuṣyapralāpinaḥ pakṣiṇo 'bhūvan /",
    "K08bsu029_u:843": " yeṣāṃ nikūjitāni nadatāṃ nandane devānāmiva madanīyaḥ śabdo niścarati /",
    "K08bsu029_u:844": " kumārasya ca paribhogārthaṃ pañcarasaśataprakārāṇi bhojanāni satatasamitamabhisaṃskṛtānyabhūvan sarvākārasaṃpannāni //",
    "K08bsu029_u:845": " tena ca punaḥ samayena viṃśavarṣāḥ samānāḥ ṣoḍaśavarṣātikrāntāḥ kumārakāḥ sarvanagarebhyaḥ samudānīya tatra ca nagare praveśitā abhūvan sarvaśilpasthānakarmasthānavidhijñāḥ",
    "K08bsu029_u:846": " sarvaloikikaratyupakaraṇavidhijñānāmaśītikoṭyaḥ tasminnagare praveśitā abhūvan /",
    "K08bsu029_u:847": " tasya mātāpitṛbhyāṃ koṭiḥ kanyānāṃ dattā,",
    "K08bsu029_u:848": " jñātisaṃghena koṭiḥ,",
    "K08bsu029_u:849": " naigamajñānapadaiḥ koṭiḥ,",
    "K08bsu029_u:850": " sarvarājena koṭiḥ kanyānāṃ dattā abhūvan /",
    "K08bsu029_u:851": " tāśca sarvā abhurūpāḥ prāsādikā darśanīyāḥ sarvāḥ ṣoḍaśavarṣapramāṇā jātyā gītakuśalā",
    "K08bsu029_u:852": " vādyakuśalā nṛttakuśalā hasitakuśalāḥ puruṣopasaṃkramaṇakuśalā ārjavāḥ śiśavā madhurā",
    "K08bsu029_u:853": " vṛddhayaḥ pūrvābhilāpinyaḥ smitamukhāśopacārakuśalāḥ sarvakalāsu vidhijñā nātidīrghā",
    "K08bsu029_u:854": " nātihrasvā nātisthūlā nātigauryo nātiśyāmāḥ /",
    "K08bsu029_u:855": " yāsāmutpalagandho mudhāt pravāti,",
    "K08bsu029_u:856": " candanagandho gātrebhyaḥ pravāti /",
    "K08bsu029_u:857": " vyaktāṃ iva devakanyakāḥ,",
    "K08bsu029_u:858": " ekāntamanāmayacāroṇyaḥ /",
    "K08bsu029_u:859": " tāsāṃ madhyagataḥ puṇyaraśmī rājakumāraḥ saṃgītisaṃprabhāṇitena tatra ca saṃgītiśabde",
    "K08bsu029_u:860": " caivaṃ cittamutpādayati - mahānamitrasaṃgho batāyaṃ mama prādurbhutaḥ kuśaladharmaparimoṣakaḥ /",
    "K08bsu029_u:861": " hanta anapekṣo bhaviṣyāmi /",
    "K08bsu029_u:862": " sa tasmin samaye syādyathāpi nāma vadhyaḥ puruṣo dṛṣṭvā na vismayacitta mutpādayati,",
    "K08bsu029_u:863": " evameva puṇyaraśmī rājakumāraḥ tāṃ pramadāṃ dṛṣṭvā na viṣmayati,",
    "K08bsu029_u:864": " nāpi tatra nagare,",
    "K08bsu029_u:865": " na ca sakhībhiṃrvismayati sma /",
    "K08bsu029_u:866": " taiśca daśabhirvarṣairna jātu rūpanimittamudgṛhītavān /",
    "K08bsu029_u:867": " na śabdanimittaṃ na gandha nimittaṃ na rasanimittaṃ na sparśanimittamudgṛhītavān /",
    "K08bsu029_u:868": " anyatraivaṃrūpaṃ cittaṃ pravartayate sma - kadā tāvadevaṃrūpādamitrasaṃghamadhyānmama mokṣo bhaviṣyati ?",
    "K08bsu029_u:869": " kadāhamapramādacaryāṃ cariṣyāmi yena me mokṣo bhaviṣyati ?",
    "K08bsu029_u:870": " atha khalu tāḥ kanyakāḥ rājño 'rciṣmata ārocayanti sma - na deva kumāraḥ krīḍati,",
    "K08bsu029_u:871": " na ramate,",
    "K08bsu029_u:872": " na paricārayati ?",
    "K08bsu029_u:873": " atha khalu rāṣṭrapāla rājā arciṣmānaśītibhī rājasahasraiḥ sārdhaṃ yena puṇyaraśmī rājakumārastenopasaṃkrāmat /",
    "K08bsu029_u:874": " upasaṃkramyāśrumukhaḥ pravepamānena kāyena śocamāno dharaṇitale prapatitaḥ /",
    "K08bsu029_u:875": " sa utthāya dharaṇitalātpuṇyaraśmiṃ rājakumāraṃ gāthābhidhyabhāṣata -",
    "K08bsu029_u:876": " prakṣasva putravararatna mama pralāpaṃ śokārdito nipatito 'smi bhuvi kṣapānte /",
    "K08bsu029_u:877": " kenāpriyaṃ tava kṛtaṃ mam tadbravīhi jyeṣṭhaṃ dadāmi yadihāsya kṣaṇena daṇḍam // 244 //",
    "K08bsu029_u:878": " (Vaidya, RP 146)",
    "K08bsu029_u:879": " prekṣasva me 'dya nagaraṃ surasaṃgharamyaṃ manasā mayābhiracittaṃ yadidaṃ tvadarthe /",
    "K08bsu029_u:880": " kimihāṅgamadya vikalaṃ mama tadvadāśu śakrasya vādya vibhavaṃ tava darśayāmi // 245 //",
    "K08bsu029_u:881": " śokārditaṃ kamalalocanacārunetraṃ strīsaṃghamapsarasamaṃ vilapantamīkṣa /",
    "K08bsu029_u:882": " etābhiranyaiśca ramasva vinīya śokaṃ kiṃ śalyaviddha iva dhyāyasi dīnavakraḥ // 246 //",
    "K08bsu029_u:883": " etāḥ svaraṅgarucirāḥ suratervidhijñāḥ saṃgītitālasamaye ca viniścayajñāḥ /",
    "K08bsu029_u:884": " kālastavādya suratasya na śocitasya mlānaṃ saroruhamivāsi kimadya dīnaḥ // 247 //",
    "K08bsu029_u:885": " udyānapuṣpaphalapatravikīrṇaśākhā udviddhacitramiva citrarathaṃ surāṇām /",
    "K08bsu029_u:886": " saṃcintayasva prathamaṃ hi vayastavedaṃ kālo rate rama ihādya suta prasīda // 248 //",
    "K08bsu029_u:887": " tulyā taveyamapi puṣkariṇī surāṇāṃ snānārthamutpalasarojavanābhikīrṇā /",
    "K08bsu029_u:888": " padmāni mattavaraṣaṭpadabhūṣitāni saṃcintya tāṃ ka iha nābhirameta putra // 249 //",
    "K08bsu029_u:889": " haṃsā mayūraśukasārikakokilāśca koṇālajīvakalaviṅka manojñaghoṣāḥ /",
    "K08bsu029_u:890": " gandharvamādana ivā himavatsamīpe śrutvā naraḥ ka iha nātra ratiṃ labheta // 250 //",
    "K08bsu029_u:891": " etā vimānamaṇicūḍasamuktajālā vaiḍūryakāñcanacitā iva vaijayante /",
    "K08bsu029_u:892": " ratnāsanāni ca varāṇi varāstṛtāni cārusvarā kanakakaṅkaṇatālapaṅktyaḥ // 251 //",
    "K08bsu029_u:893": " gambhīradhīravaratūryaninādaghuṣṭā vīthīṣu dānavisarāstava cāpi hetoḥ /",
    "K08bsu029_u:894": " kanyāḥ sahasrabahugītarutāḥ kriyante śrūyanti nandanavane 'psarasāṃ yathaiva /",
    "K08bsu029_u:895": " (Vaidya, RP 147)",
    "K08bsu029_u:896": " kasmān triviṣṭapasame bhavane manojñe vikṣiptacitta iha kiṃ na ratiṃ karoṣi // 252 //",
    "K08bsu029_u:897": " ete kumāra tava devasamānagarbhāḥ krīḍāsakhāya saha putra ramasva caibhiḥ /",
    "K08bsu029_u:898": " mātā pitā ca tava saṃsthita sāśrukaṇṭhāḥ kiṃ duḥkha nāsti karuṇā ca jane tavāsmin // 253 //",
    "K08bsu029_u:899": " so 'thābravīdguṇacito bhavadoṣadarśī nirviṇṇa saṃskṛtamanarthika kāmabhogaiḥ /",
    "K08bsu029_u:900": " saṃsārapañcaragataṃ jagadīkṣyaṃ cedaṃ mokṣārthikaḥ pitaramāha śṛṇuṣva deva // 254 //",
    "K08bsu029_u:901": " devāpriyaṃ mam kṛtaṃ na hi kenacinme kiṃ tvasti me 'dya na hi kāmaguṇeṣu chandaḥ /",
    "K08bsu029_u:902": " sarve priyāṃ ripusamā hi nirānuraktā ye kleśadurgatiprapāta prapātayanti // 255 //",
    "K08bsu029_u:903": " etāḥ striyo hyabudhabālajanābhirāmā mārasya pāśaguṇabaddha mahāprapātāḥ /",
    "K08bsu029_u:904": " nityaṃ tathā vigarhita āryajanena caitāḥ sevāmi kiṃ narakadurgatiśokamūlāḥ // 256 //",
    "K08bsu029_u:905": " etāḥ striyo hi chavimātrakarūparabhyāḥ snāyvasthiyantramaśucībhi nirarthako 'ham /",
    "K08bsu029_u:906": " prasrāviṇī rudhiramūtraśakṛnmalānāṃ vyaktaṃ śmaśānasadṛśīṣu kathaṃ rameyam // 257 //",
    "K08bsu029_u:907": " gītaṃ na śroṣyamapi vādyarutaṃ na grāhyaṃ svapnāya mābhiratayo 'budhamohanāśca /",
    "K08bsu029_u:908": " saṃkalpalālasa gatā abudhā tu nāśaṃ kiṃ kleśadāsa iva bālajano bhaviṣye // 258 //",
    "K08bsu029_u:909": " sarve ime drumalatā śiśire pravṛtte kāntāravṛkṣasadṛśā hi bhavantyaramyāḥ /",
    "K08bsu029_u:910": " sarvaśriyo vidhamanī hi anityateyaṃ mohātpramādamupayāmi cale tu jīve // 259 //",
    "K08bsu029_u:911": " cittaṃ samudra iva tarpayituṃ na śakyaṃ tṛṣṇāpravṛttinirataḥ punareva kāṅkṣa /",
    "K08bsu029_u:912": " (Vaidya, RP 148)",
    "K08bsu029_u:913": " anyonyaghāti jagadīkṣya hi kāmahetoḥ meruryathaiva pavanairahamaprampyaḥ // 260 //",
    "K08bsu029_u:914": " na tvaṃ pitā na sahajā mama nāpi bhāryāḥ trātā na bāndhavajanā nṛpate hmapāyāt /",
    "K08bsu029_u:915": " sarve vayaṃ tṛṇagatā iva bindulekhā mā tāta cittavaśagā bhavatāṃ pramattāḥ // 261 //",
    "K08bsu029_u:916": " dhigyauvanena manujeśvara yanna nityaṃ dhigjīvitasya gamanaṃ giritoyaśīghram /",
    "K08bsu029_u:917": " dhiksaṃskṛtaṃ kṣayamidaṃ taḍidabhralolaṃ dhikkaṇḍitasya tribhave nṛpa kāmarāgaḥ // 262 //",
    "K08bsu029_u:918": " saṃcodito 'smi vibudhairbhava apramatto no bodhisattva bhavate viṣayābhilagnaḥ /",
    "K08bsu029_u:919": " buddho bhaveyamiha lokahitānukampī nāsti pramādacaritasya narendra bodhiḥ // 263 //",
    "K08bsu029_u:920": " kāmāturo bhavati yo nṛpa cittadāsaḥ sa hi puṇyanāśanirato vinivṛttasvargaḥ /",
    "K08bsu029_u:921": " hiṃsāsamiddhamapi nābhicareta jātu pakṣīva pañjaragataḥ kathamāśvaseta // 264 //",
    "K08bsu029_u:922": " dhātūśca sarpasadṛśā vadhakāśca skandhāḥ cittaṃ ca sāsravamanarthaka śūnya grāmaḥ /",
    "K08bsu029_u:923": " viṣastambapuṣpita iveha narendra kāyaḥ oghe 'tiruhyati kathaṃ nu ratirmamātra // 265 //",
    "K08bsu029_u:924": " saṃprekṣase jagadidaṃ kugatiprapannaṃ vyaktaṃ padaṃ gaganatulyamapi jvalantam /",
    "K08bsu029_u:925": " teṣāṃ pramokṣaṇanimittamihādya rājan śivadharmanāva samudānayitāsmi śīghram // 266 //",
    "K08bsu029_u:926": " suptān vibodhayitumātura jīvitārthaṃ śalya nimūlayitumutpathagān vinetum /",
    "K08bsu029_u:927": " prod ghuṣya bandhanabimokṣa mahāsahasre saṃtarpayaṃściradaridra subhāṣitena // 267 //",
    "K08bsu029_u:928": " sīdanta durgatipathādapi coddhariṣye andhe cakṣurapi tṛṣṇalatāviśoṣī /",
    "K08bsu029_u:929": " (Vaidya, RP 149)",
    "K08bsu029_u:930": " prajñārciruttamavimuktikṛtapradīpo drakṣanti yena tribhavaṃ naṭaraṅgakalpam // 268 //",
    "K08bsu029_u:931": " meghaṃ kṛpākaruṇapāramitābhrakūṭaṃ sattvārthagarjita vipaśyanavidyumālī /",
    "K08bsu029_u:932": " bodhyaṅgadhārasukhaśītalavṛṣṭijālaiḥ śītīkaromi ca jagaccirakālataptam // 269 //",
    "K08bsu029_u:933": " etatsmarannahamiha kṣitiśopaviṣṭo nāstīha me praṇidhi saṃskṛtasarvakāmaiḥ /",
    "K08bsu029_u:934": " bodhyarthiko hi vicarāmiha sattvahetoḥ ekāṃśiko na hi bhavābhiratau mamecchā // 270 //",
    "K08bsu029_u:935": " jānan vasetka iha pārthiva śatrumadhye ko buddhimān sabhayamārgapathaṃ vrajeta /",
    "K08bsu029_u:936": " ko vā sacakṣuriha tāta patetprapāte ko bodhimārgamadhigamya bhavetpramattaḥ // 271 //",
    "K08bsu029_u:937": " anusrota sarvajagatī pratisrotā so 'haṃ vācā na śakyamiha pārthiva bodhi prāptum /",
    "K08bsu029_u:938": " meruprayātamapi sāgaramutsaheyaṃ na tveva me mana ihābhirameta kāmaiḥ // 272 //",
    "K08bsu029_u:939": " gacchāśu pārthiva varasvajanena sārdhaṃ sarvāṃ hi rāṣṭraratimutsṛja sarvaloke /",
    "K08bsu029_u:940": " ādāya gacchatu yathābhimataṃ hi yasya gṛhyāpramāda mama tāta na rājyakoṭyā // 273 //",
    "K08bsu029_u:941": " śakyā na nārigaṇamadhyagatena bodhiḥ prāptuṃ śivaṃ padamanuttarayogakṣemam /",
    "K08bsu029_u:942": " gacchāmyahaṃ girivanāntaramāśrayāmi prāptā hyaraṇyaniratena jinena bodhiḥ // 274 //",
    "K08bsu029_u:943": " atha khalu rāṣṭrapāla puṇyaraśmī rājakumāraḥ prāsādatalagata eva tābhiḥ pramadābhiḥ sārdhaṃ caṃkramannudvignamanāḥ saṃstribhirīryāpathairviharati",
    "K08bsu029_u:944": " katamaistribhiḥ ?",
    "K08bsu029_u:945": " sthānena caṃkrameṇa niṣadyayā /",
    "K08bsu029_u:946": " styānamiddhaparivarjitaḥ upariprāsādatalagato 'ṣṭamyāṃ bhūmau sthitaḥ /",
    "K08bsu029_u:947": " so 'rdharātrakālasamaye aśroṣīt - antarīkṣācchuddhāvāsakāyikā devatā buddhasya varṇaṃ bhāṣamāṇā gacchanti,",
    "K08bsu029_u:948": " vistareṇa dharmasya saṃghasya varṇaṃ bhāṣamāṇā gacchanti /",
    "K08bsu029_u:949": " śrutvā ca rāṣṭrapāla puṇyaraśmī rājakumāraḥ saṃhṛṣṭaromakūpajātaḥ aśru nipātayati /",
    "K08bsu029_u:950": " sa saṃvegajāto 'ñjaliṃ kṛtvā tāṃ devatāṃ gāthābhiradhyabhāṣata -",
    "K08bsu029_u:951": " (Vaidya, RP 150)",
    "K08bsu029_u:952": " mayi karuṇa janitvā devatā duḥkhite 'smin yadi na kuruta manyuṃ kiṃcidevābhipṛcche /",
    "K08bsu029_u:953": " kasya guṇa vadanto gacchetātrāntarīkṣe sukhitamiha mano me vākyametaṃ niśāmya // 275 //",
    "K08bsu029_u:954": " atha khalu rāṣṭrapāla tā devatāḥ puṇyaraśmirājakumāraṃ gāthābhiradhyabhāṣanta -",
    "K08bsu029_u:955": " śravaṇamupagataste kiṃ na buddhaḥ kumāra śaraṇamaśaraṇānāṃ nāma siddhārthabuddhiḥ /",
    "K08bsu029_u:956": " paracarikuśalo 'sau puṇyaprajñāguṇaḍhyo daśaniyutasahasrādhyāyināṃ tasya saṃghaḥ // 276 //",
    "K08bsu029_u:957": " puṇyarasmirāha -",
    "K08bsu029_u:958": " ahamapi jina dṛkṣye kīdṛśaṃ tasya rūpaṃ vadata api ca sarve kīdṛśo cāsya varṇaḥ /",
    "K08bsu029_u:959": " ahamapi paripṛcche kīdṛśī bodhicaryā bhavati yatha caran vai sarvasattvaikanāthaḥ // 277 //",
    "K08bsu029_u:960": " atha khalu tā devatāḥ puṇyaraśmiṃ rājakumāraṃ gāthābhiradhyabhāṣanta -",
    "K08bsu029_u:961": " snugdharucikeśā dakṣiṇāvartajātā giritatamiva haima śobhate cāsya coṣṇi /",
    "K08bsu029_u:962": " gagana iva ca śūnyo bhāsate cāsya ūrṇā sphaṭikamaṇiviśuddhā dakṣiṇā nābhi jātā // 278 //",
    "K08bsu029_u:963": " bhramaragaṇaviśuddhā netra nīlotpalābhā siṃhahanu narendrao bimba oṣṭhaḥ svayaṃbhūḥ /",
    "K08bsu029_u:964": " sṛjati ca sahasraṃ vai raśmikoṭīranantān sphurati ca trisahasrān durgatīḥ śoṣayaṃśca // 279 //",
    "K08bsu029_u:965": " samasahitasuvṛttā danta citra suśuklā himarajataviśuddhā viṃśati dveguṇāsya /",
    "K08bsu029_u:966": " jinavarapravarasya tasya daṃṣṭrāścatasraḥ svakamukhapraticchādā tasya jihvā prabhūtā // 280 //",
    "K08bsu029_u:967": " giri varasahitārthā tasya pralhādanīyā sahita akuṭilā ca bramhaghoṣā suyuktā /",
    "K08bsu029_u:968": " tūryaśatasahasrairvāgjinasyārhatulyā vimatiśamakarī sā toṣaṇī arthikānām // 281 //",
    "K08bsu029_u:969": " (Vaidya, RP 151)",
    "K08bsu029_u:970": " avikalaguṇacitrā bodhi aṅgānukūlā hāraśatasahasrā gumphitā dharmamālā /",
    "K08bsu029_u:971": " tūryarativighuṣṭā devatāgītaramyā amararucisvarā vai hlādanī vāgjinasya // 282 //",
    "K08bsu029_u:972": " kīnnarakalaviṅkākokilācakravākā barhiṇakalahaṃsāghoṣa konālakānām /",
    "K08bsu029_u:973": " bramharutanirghoṣā kinnarāṇāṃ svarāṅgā akhalitamanavadyā sarvārthānubodhā // 283 //",
    "K08bsu029_u:974": " citrasphaṭikaślakṣṇā paṇḍitānāṃ manāpā codanī vinayanīyā bodhanī premaṇīyā /",
    "K08bsu029_u:975": " paracarimanakūlā toṣaṇī pṛcchamānā imaguṇa vacanā caitasya dharmeśvarasya // 284 //",
    "K08bsu029_u:976": " kamburucira grīvā śāntasaṃvṛttaskandhaḥ /",
    "K08bsu029_u:977": " dīrghaparigha bāhū tasya saptotsadāṅgam /",
    "K08bsu029_u:978": " kara rucirasuvṛttā dirghavṛttāṅgulīkāḥ tapitakanakavarṇaṃ tasya gātraṃ jinasya // 285 //",
    "K08bsu029_u:979": " roma pariṇatāśca dakṣiṇo caikajātā nābhi nikhila durgā guhyakośo hayo vā /",
    "K08bsu029_u:980": " ūru gajakaro vā eṇajaṅghaḥ svayaṃbhūḥ karatala suvicitrā svastikāścakracitrāḥ // 286 //",
    "K08bsu029_u:981": " gajapatigatigāmī siṃhavikrāntagāmī vṛṣabhalalitagāmī indrayaṣṭipravṛddhaḥ /",
    "K08bsu029_u:982": " gaganakusumavṛṣṭiḥ puṣpachatrā bhavanti vrajatimanuvrajanti dharma ete 'dbhutasya // 287 //",
    "K08bsu029_u:983": " lābha atha alābhe saukhyaduḥkhe jinasya ayaśasi yaśa evaṃ nindaśaṃsāsu caivam /",
    "K08bsu029_u:984": " jalaruhamiva toyaiḥ sarvato nopaliptaḥ evamiha nṛsiṃho nāsti sattvaḥ samo 'sya // 288 //",
    "K08bsu029_u:985": " atha khalu rāṣṭrapāla puṇyaraśmī rājakumāraḥ buddhasya varṇaṃ śrutvā,",
    "K08bsu029_u:986": " vistareṇa dharmasya saṃghasya varṇaṃ śrutvā,",
    "K08bsu029_u:987": " tuṣṭa udagra āttamanāḥ pramuditaḥ prītisaumanasyajāto 'bhūt /",
    "K08bsu029_u:988": " atha khalu rāṣṭrapāla puṣparaśme rājakumārasyaitadabhavat - yādṛśaḥ saṃbudho bhagavān,",
    "K08bsu029_u:989": " yādṛśī cāsya saṃghasaṃpat,",
    "K08bsu029_u:990": " yādṛśaśca tena dharmaḥ sākṣātkṛtaḥ,",
    "K08bsu029_u:991": " yādṛśī cāsya śiṣyasaṃpat,",
    "K08bsu029_u:992": " yathā viṣayasamavadhānaśca (Vaidya, RP 152)",
    "K08bsu029_u:993": " saṃsāraḥ, yathākṛtajñaśca saṃsāraḥ,",
    "K08bsu029_u:994": " yathākṝtajñāśca bālapṛthagjanāḥ,",
    "K08bsu029_u:995": " yathā viṣamā ca satkāyadṛṣṭiḥ,",
    "K08bsu029_u:996": " yathā bahvādīnavaśca gṛhāvāsaḥ,",
    "K08bsu029_u:997": " yathā bahudoṣāśca kāmāḥ,",
    "K08bsu029_u:998": " yathā garhitaśca paṇḍitaiḥ pramādaḥ,",
    "K08bsu029_u:999": " yathā saṃmohaṃ cāvidyāndhakāram,",
    "K08bsu029_u:1000": " yathā duḥprativedhāśca saṃskārāḥ,",
    "K08bsu029_u:1001": " yathā durdamaṃ citram,",
    "K08bsu029_u:1002": " yathā gambhīraṃ nāmarūpam,",
    "K08bsu029_u:1003": " yathānāsvādaṃ ṣaḍāyatanam,",
    "K08bsu029_u:1004": " yathā duḥkhavipākaścāparijñātaḥ sparśaḥ,",
    "K08bsu029_u:1005": " yathā bahvādīnavā vedanāḥ,",
    "K08bsu029_u:1006": " yathā gāḍhabandhanā tṛṣṇā,",
    "K08bsu029_u:1007": " yathā duḥpratiniḥsaraṇaṃ copādānam,",
    "K08bsu029_u:1008": " yathānāryā bhavatṛṣṇā,",
    "K08bsu029_u:1009": " bhave sati yathā duḥkhasamucchedyā ca jātiḥ,",
    "K08bsu029_u:1010": " yathā vikārakarī ca jarā,",
    "K08bsu029_u:1011": " yathā vilopakārakaśca vyādhiḥ,",
    "K08bsu029_u:1012": " yathā niruvuraktaṃ ca maraṇam,",
    "K08bsu029_u:1013": " yathālpāsvādā ca pravṛttiḥ,",
    "K08bsu029_u:1014": " yathā bahvādīnavā ca bhavābhinirvṛttiḥ,",
    "K08bsu029_u:1015": " yathā ramaṇīyaṃ ca tathāgataśāsanam,",
    "K08bsu029_u:1016": " nedaṃ śakyaṃ kāmadāsena kleśasaṃmohitena cittakhilena pramādābhiratena bālamadhyagatenāyoniśaścittena",
    "K08bsu029_u:1017": " saṃsāraraktacittena durjanamadhyagatena na śakyaṃ sugatipanthānamapi viśodhayituṃ",
    "K08bsu029_u:1018": " kutaḥ punaranuttarāṃ samyaksaṃbodhimabhisaṃboddhum /",
    "K08bsu029_u:1019": " tasyaitadabhūt - yannvahamita eva prāsādātprāṅbhukhaḥ prapateyam,",
    "K08bsu029_u:1020": " mā me dvāreṇa niṣkramato jñātisaṃgho 'ntarāyaṃ kuryāt //",
    "K08bsu029_u:1021": " atha khalu rāṣṭrapāla puṇyaraśmī rājakumāro yena bhagavān siddhārthabuddhisthathāgatastanmukhastataḥ prāsādādātmānamutsṛṣṭavān,",
    "K08bsu029_u:1022": " evaṃ ca bhāṣate sma - sacetsa tathāgataḥ sarvaṃ jānāti sarvaṃ paśyati,",
    "K08bsu029_u:1023": " samanvāharatu māṃ tathāgataḥ /",
    "K08bsu029_u:1024": " atha khalu rāṣṭrapāla siddhārthabuddhistathāgato 'rhan samyaksaṃbuddho dakṣiṇapāṇiṃ prasārya prabhāṃ prāmuñcat,",
    "K08bsu029_u:1025": " yayā puṇyaraśmi rājakumāraḥ spṛṣṭo 'bhūt /",
    "K08bsu029_u:1026": " tasyāśca prabhāyāḥ śatasahasrapatraṃ padmaṃ śakaṭacakrapramāṇamātraṃ prādurbhūtam /",
    "K08bsu029_u:1027": " tasmācca padmāt raśmiśatasahasrāṇi niścaranti sma,",
    "K08bsu029_u:1028": " mahāṃścāvabhāso 'bhūt,",
    "K08bsu029_u:1029": " yenāvabhāsena puṇyaraśmī rājakumāraḥ sphuṭo 'bhūt /",
    "K08bsu029_u:1030": " aht khalu rāṣṭrapāla puṇyaraśmī rājakumārastasmin padme sthitvā yena sa bhagavān siddhārdhabuddhistathāgato 'rhan samyaksaṃbuddhaḥ,",
    "K08bsu029_u:1031": " tenāñjaliṃ praṇamya namo buddhāyetyudānamudānayati sma //",
    "K08bsu029_u:1032": " atha khalu rāṣṭrapāla tena siddhārthabuddhinā tathāgatena sā prabhā pratisaṃhṛtā /",
    "K08bsu029_u:1033": " sa ca kumārastasya bhagavataḥ pādamūle chinnāpādapa iva prapatitaḥ śatasahasrakṛtvastathāgataṃ vandate sma //",
    "K08bsu029_u:1034": " atha khalu rāṣṭrapāla puṇyaraśmī rājakumārastaṃ bhagavantaṃ gāthābhiradhyabhāṣata -",
    "K08bsu029_u:1035": " mayā cirādadya hi vaidyarājaḥ kṛcchrādavāpto 'dya cirātureṇa /",
    "K08bsu029_u:1036": " ācakṣva me nātha kathaṃ sthito 'haṃ lābhī bhaveyaṃ sugatasya śāsane // 289 //",
    "K08bsu029_u:1037": " śruto mayā nāyaka apramādo niśāmya rātrau divi devatābhyaḥ /",
    "K08bsu029_u:1038": " śrutvā ca saṃvigna hi āgato 'haṃ kathaṃ narāṇāṃ bhavate pramādaḥ // 290 //",
    "K08bsu029_u:1039": " pranaṣṭamārgasya bhavādya deśiko jātyandhabhūtasya bhavādya cakṣuḥ /",
    "K08bsu029_u:1040": " mahāprapātādiha māṃ samuddhara śraddhākarā kāruṇikā cikitsakā // 291 //",
    "K08bsu029_u:1041": " daridrabhūtasya kuruṣva saṃgrahaṃ baddhasya mokṣaṃ kuru me 'dya nātha /",
    "K08bsu029_u:1042": " sasaṃśayebhyo vimatiṃ ca chinda caryāṃ ca me vyākuru bodhimārge // 292 //",
    "K08bsu029_u:1043": " (Vaidya, RP 153)",
    "K08bsu029_u:1044": " tīrthaṃ ca saṃdarśaya uhyato me dīpaṃ kuruṣvāpi mamāndhakāre /",
    "K08bsu029_u:1045": " vraṇīkṛtaṃ māṃ hi kuruṣva nirvraṇaṃ śalyaṃ ca me uddhara vaidyarāja // 293 //",
    "K08bsu029_u:1046": " vimocya māṃ durgatisaṃkaṭāttvaṃ bhavopalambhagrahaṇaṃ nikṛnta /",
    "K08bsu029_u:1047": " saṃtāra māṃ śokamahaughapāram aṣṭāṅgamārgeṇa mahāpathena // 294 //",
    "K08bsu029_u:1048": " parīttamāyuḥ kṣayadharmi jīvitaṃ bahvantarāyaṃ kuśalaṃ bhavatyapi /",
    "K08bsu029_u:1049": " puṇyasya sidhyatyacirādvipākaḥ labdhakṣaṇo me 'dya vadaikaniścayam // 295 //",
    "K08bsu029_u:1050": " etaddhi me vyākuru lokanātha syādbodhisattvo hi yathāpramattaḥ /",
    "K08bsu029_u:1051": " yathā carannuttamabodhicārikāṃ pramocayeyaṃ bhavabandhanājjagat // 296 //",
    "K08bsu029_u:1052": " atha khalu rāṣṭrapāla siddhārthabuddhistathāgataḥ puṇyaraśme rājakumārasyādhyāśayaṃ viditvā vistareṇa bodhicaryāṃ saṃprakāśayati,",
    "K08bsu029_u:1053": " yaṃ śrutvā puṇyaraśminā rājakumāreṇa vimokṣā nāma dhāraṇī praolabdhā,",
    "K08bsu029_u:1054": " pañcābhijñāḥ pratilabdhāḥ /",
    "K08bsu029_u:1055": " sa vaihāyase sthitvā puṣpāṇyabhinirmāya taṃ tathāgatamabhyavakirati sma,",
    "K08bsu029_u:1056": " abhiprakirati sma //",
    "K08bsu029_u:1057": " atha khalu rāṣṭrapāla puṇyaraśmi rājakumārastasmādantarīkṣādavatīrya taṃ bhagavantaṃ siddhārthabuddhiṃ tathāgataṃ gāthābhirabhyaṣṭāvīt -",
    "K08bsu029_u:1058": " vandāmi te kanakavarṇanibhā varalakṣaṇā vimalacandramukhā /",
    "K08bsu029_u:1059": " vandāmi te asamajñānadharā sadṛśo na te 'sti tribhave virajaḥ // 297 //",
    "K08bsu029_u:1060": " mṛdu cāru snigdha śubha keśa jinā girirājatulya tava coṣṇiriha /",
    "K08bsu029_u:1061": " noṣṇīṣamīkṣitu tavāsti samo vibhrājate bhruvi vare 'pi tavorṇa mune // 298 //",
    "K08bsu029_u:1062": " kundenduśaṅkhahimaśubhranibhā nīlotpalābhaśubhanetravarā /",
    "K08bsu029_u:1063": " kṛpayekṣase jagadidaṃ hi yayā vandāmi te vimalanetra jinā // 299 //",
    "K08bsu029_u:1064": " jihvā prabhūta tanu tāmrani(bhā)",
    "K08bsu029_u:1065": " vadanaṃ ca chādayasi yenasvakam /",
    "K08bsu029_u:1066": " dharmaṃ vadan vinayase ca jagat vandāmi te madhurasnugdhagiram // 300 //",
    "K08bsu029_u:1067": " daśanā śubhāḥ sudṛḍha vajranibhāḥ triṃśaddaśāpyaviralāḥ sahitāḥ /",
    "K08bsu029_u:1068": " kurvan smitaṃ vinayase ca jagat vandāmi te madhurasatyakathā // 301 //",
    "K08bsu029_u:1069": " rūpeṇa cāpratisamo 'si jinā prabhayā ca bhāsayasi kṣetraśatān /",
    "K08bsu029_u:1070": " bramhendrapāla jagato bhagavan jimhībhavanti tava te prabhayā // 302 //",
    "K08bsu029_u:1071": " eṇeyajaṅgha bhagavanna samā gajarājabarhimṛgarājagateḥ /",
    "K08bsu029_u:1072": " īkṣan vrajasyati yugaṃ bhagavan saṃkampayan dharaṇiśailataṭam // 303 //",
    "K08bsu029_u:1073": " kāyaśca lakṣaṇacito bhagavan ślakṣṇa cchavī kanakavarṇaṃ tava /",
    "K08bsu029_u:1074": " nekṣan jagad vrajati tṛptimidaṃ rūpaṃ tavāpratimarūpadhara // 304 //",
    "K08bsu029_u:1075": " tvaṃ pūrva kalpaśatacīrṇatapā tvaṃ sarvatyāgadamadānarataḥ /",
    "K08bsu029_u:1076": " tvaṃ sarvasattvakṛpamaitramanā vandāmi te paramakāruṇika // 305 //",
    "K08bsu029_u:1077": " (Vaidya, RP 154)",
    "K08bsu029_u:1078": " tvaṃ dānaśīlanirataḥ satataṃ tvaṃ kṣāntivīryanirataḥ sudṛḍham /",
    "K08bsu029_u:1079": " tvaṃ dhyānaprajñaprabhatejadharo vandāmi te asamajñānadhara // 306 //",
    "K08bsu029_u:1080": " tva vādiśūra kugaṇipramathi tvaṃ siṃhavannadasi parṣadi ca /",
    "K08bsu029_u:1081": " tvaṃ vaidyarāja trimalāntakaro vandāmi te paramaprītikara // 307 //",
    "K08bsu029_u:1082": " vākkāyamānasaviśuddha mune tribhaveṣvalipta jalapadmamiva /",
    "K08bsu029_u:1083": " tvaṃ bramhaghoṣa kalaviṅkaravā vandāmi te tribhavapāragatam // 308 //",
    "K08bsu029_u:1084": " māyopamaṃ jagadidaṃ bhavatā naṭaraṅgasvapnasadṛśaṃ viditam /",
    "K08bsu029_u:1085": " nātmā na sattva na ca jīvagati dharmā marīcidakacandrasamāḥ // 309 //",
    "K08bsu029_u:1086": " śūnyāśca śānta anutpādanaya avijānadeva jagadudbhramati /",
    "K08bsu029_u:1087": " teṣāmupāyanayayuktiśatairavatāratyasyapi kṛpālutayā // 310 //",
    "K08bsu029_u:1088": " rāgādibhiśca bahurogaśataiḥ saṃtāpitaṃ satatamīkṣya jagad /",
    "K08bsu029_u:1089": " vaidyottamo vicarase 'pratimaḥ parimocaya sugata sattvaśatān // 311 //",
    "K08bsu029_u:1090": " jātījarāmaraṇaśokahataṃ priyaviprayogaparidevaśataiḥ /",
    "K08bsu029_u:1091": " satatāturaṃ ca jagadīkṣya mune parimocayan vicarase kṛpayā // 312 //",
    "K08bsu029_u:1092": " rathacakravadbhramati sarvajagat tiryakṣu pretaniraye sugatau /",
    "K08bsu029_u:1093": " mūḍhā adeśika anāthagatāḥ teṣāṃ pradarśayasi mārgam // 313 //",
    "K08bsu029_u:1094": " ye te babhūva purimāśca jinā dharmeśvarā jagati cārthakarāḥ /",
    "K08bsu029_u:1095": " ayameva taiḥ prakathito 'ryapatho yaṃ deśayasyapi vibho 'pratimaḥ // 314 //",
    "K08bsu029_u:1096": " snigdhaṃ hyakarṣaya manojña varaṃ bramhādhikaṃ paramaprītikaram /",
    "K08bsu029_u:1097": " gandharvakinnaravarāpsarasāmabhibhūya tāṃ giramudāharase // 315 //",
    "K08bsu029_u:1098": " satyārjavakṣayamupāyanayaiḥ pariśodhitāṃ giramanantaguṇām /",
    "K08bsu029_u:1099": " śrutvā hi yāṃ niyutasattvaśatā yānatrayeṇa jina yānti śamam // 316 //",
    "K08bsu029_u:1100": " tava pūjayā sukhamanekavidhaṃ divyaṃ labhanti manujeṣu tathā /",
    "K08bsu029_u:1101": " āḍhyo mahādhana mahāvibhavo bhavate jagaddhitakaro nṛpatiḥ // 317 //",
    "K08bsu029_u:1102": " valacakravartyapi ca dvīpapatiḥ jagadāvṛṇoti daśabhiḥ kuśalaiḥ /",
    "K08bsu029_u:1103": " ratnāni sapta labhate suśubhāṃ tvayi saṃprasādajanako 'pratima // 318 //",
    "K08bsu029_u:1104": " bramhāpi śakra api lokapatiḥ bhavate ca saṃtuṣitadevapatiḥ /",
    "K08bsu029_u:1105": " parinirmito 'pi ca suyāmapatiḥ tvatpūjayā bhavati cāpi jinaḥ // 319 //",
    "K08bsu029_u:1106": " evaṃ hyamogha tava pūja kṛtā saṃdarśanaṃ śravaṇamapyasamam /",
    "K08bsu029_u:1107": " bhavate jagadvividhaduḥkhaharaḥ spṛśate paraṃ padavaraṃ hyajaram // 320 //",
    "K08bsu029_u:1108": " mārgajña mārgakuśalā bhagavan kupathānnivārayasi lokamimam /",
    "K08bsu029_u:1109": " kṣeme śive viraja āryapathe pratiṣṭhāpapyasyapi jagadbhagavan //321 //",
    "K08bsu029_u:1110": " (Vaidya, RP 155)",
    "K08bsu029_u:1111": " puṇyādhikasya tava puṇyanidheḥ satatākṣayā bhavati puṇyakriyā /",
    "K08bsu029_u:1112": " bahukalpakoṭīṣu na yāti kṣayaṃ yāvanna saṃspṛśati bodhicarām // 322 //",
    "K08bsu029_u:1113": " pariśuddha kṣetra labhate ruciraṃ paranirmitābha sada prītikaram /",
    "K08bsu029_u:1114": " śuddhāśca kāyavacasā manasā sattvā bhavantyapi ca kṣetravare // 323 //",
    "K08bsu029_u:1115": " ityevamādiguṇa naikavidhān labhate jinārcanakṛtān manujaḥ /",
    "K08bsu029_u:1116": " svargāpavarga manujeṣu sukhaṃ bhavate ca puṇyanidhi sarvajage // 324 //",
    "K08bsu029_u:1117": " kīrtiryaśaśca prasṛtaṃ vipulaṃ tava sarvadikṣu bahukṣetraśatān /",
    "K08bsu029_u:1118": " saṃkīrtayanti sugatāḥ satataṃ tava varṇamāla parṣatsu jinā // 325 //",
    "K08bsu029_u:1119": " vigatajvarā jagati mokṣakarā priyadarśanā paramakāruṇikā /",
    "K08bsu029_u:1120": " śāntendriyā śamaratā bhagavan vandāmi te naravarapravarā // 326 //",
    "K08bsu029_u:1121": " labdhā abhijña jina pañca mayā gagane sthitastava niśāmya giram /",
    "K08bsu029_u:1122": " bhavitāsmi vīra sugatau pratimaḥ vibhajiṣya dharmamamalaṃ jagataḥ // 327 //",
    "K08bsu029_u:1123": " stutvādya sarvaguṇapāragataṃ naradevanāgamahitaṃ sugatam /",
    "K08bsu029_u:1124": " puṇyaṃ yadarjitamidaṃ vipulaṃ jagadāpnuyādapi ca buddhapadam // 328 //",
    "K08bsu029_u:1125": " atha khalu rāṣṭrapāla rājā arciṣmāṃstasyā rātryā atyayenāśroṣītkumārasyāntaḥpure ruditaśabdam /",
    "K08bsu029_u:1126": " śrutvā ca śīghraṃ tvaramāṇarūpo yena ratipradhānaṃ nagaraṃ tenopasaṃkrāmat /",
    "K08bsu029_u:1127": " upasaṃkramyaitadavocat - kiṃ bhavantyo rudanti ?",
    "K08bsu029_u:1128": " tā avocān - puṇyaraśmī rājakumāro na dṛśyate /",
    "K08bsu029_u:1129": " atha khalu rāṣṭrapāla rājā arciṣmān kumārasyārthe chinnapādapa ina dharaṇītale prapatitaḥ /",
    "K08bsu029_u:1130": " sa utthāya dharaṇitalāt sahasraśaśca tannagaraṃ paricarati rudamānaḥ /",
    "K08bsu029_u:1131": " atha khalu rāṣṭrapāla yā tasminnagare nagaradevatā sā rājānamarciṣmantametadavocat",
    "K08bsu029_u:1132": " - gato mahārāja kumāraḥ pūrvasmin digbhāge siddhārthabuddhiṃ tathāgataṃ darśanāya",
    "K08bsu029_u:1133": " vandanāya paryupāsanāya //",
    "K08bsu029_u:1134": " atha khalu rāṣṭrapāla rājā arciṣmān kumārasyāntaḥpureṇa sārdhaṃ caturaśītibhiḥ prāṇakoṭiniyutaśatasahasrairyena pūrvo digbhāgastenopajagāma",
    "K08bsu029_u:1135": " yena siddhārthabuddhistathāgato 'rhan samyassaṃbuddhastenopasaṃkrāntaḥ /",
    "K08bsu029_u:1136": " upasaṃkramya tasya bhagavataḥ pādau śirasābhivanditvā ekānte 'tiṣṭhat /",
    "K08bsu029_u:1137": " ekāntasthitaśca rājā arciṣmān bhagavantamābhirgāthābhirabhyaṣṭāvīt -",
    "K08bsu029_u:1138": " vandāmi guṇajñānasāgaraṃ naravīraṃ yasya nāsti samaḥ kuto 'dhikastribhave 'smin /",
    "K08bsu029_u:1139": " devendrāsurarājasatkṛtaṃ varasattvaṃ tṛptiṃ naiti jano nirīkṣatastava rūpam // 329 //",
    "K08bsu029_u:1140": " dvātriṃśattava kāyalakṣaṇā suviśuddhā merurvā vararatnacitritaḥ pariśuddhaḥ /",
    "K08bsu029_u:1141": " ślakṣṇaṃ kāñcanavarṇasaṃnibhaṃ jinakāntaṃ vandāmi priyarūpadarśanaṃ munikāyam // 330 //",
    "K08bsu029_u:1142": " (Vaidya, RP 156)",
    "K08bsu029_u:1143": " kalpānacintya śatāśca koṭiyo vrata cīrṇā buddhakoṭiśatāśca satkṛtā bahukalpān /",
    "K08bsu029_u:1144": " yaṣṭā yajñaśatā acintiyāparimāṇā kāyastena tavābhirājate abhirūpaḥ // 331 //",
    "K08bsu029_u:1145": " dānaśīlasamādhiprajñayāpi ca kṣāntyā vīryadhyānamupāyaśodhitaṃ tava rūpam /",
    "K08bsu029_u:1146": " candrārkamaṇidyutiprabhā na virāji śakrabramhaprabhā na bhāsate purataste // 332 //",
    "K08bsu029_u:1147": " rūpaṃ darśayate manoramaṃ jagadarthe pratibhāsodakacandrasaṃnibhaṃ yatha māyā /",
    "K08bsu029_u:1148": " sarvāsveva ca dikṣu dṛśyate jinakāyo no cā rūpapramāṇu dṛśyate sugatānām // 333 //",
    "K08bsu029_u:1149": " tuṣiteṣu kvacideva dṛśyase nivasaṃstvaṃ vyūḍhamānaśca punaḥ supāṇḍaragajabhūtaḥ /",
    "K08bsu029_u:1150": " mātu kukṣigataśca dṛśyase 'pi ca vīraḥ sarvatrānugato mahāmune nabhatulyaḥ // 334 //",
    "K08bsu029_u:1151": " jātiṃ saṃdarśayase kvacidbhavān diśatāsu gacchan sapta padāni dṛśyase kvacidurvyām /",
    "K08bsu029_u:1152": " hyeṣṭho 'haṃ sanarāmare jage atidevo mociṣye jaga duḥkhasāgarādgira muñcan // 335 //",
    "K08bsu029_u:1153": " dharmasaṃśayu nāsti te mune kvacideva śikṣāṃ cāpi ca loka dṛśyate lipijñāne śāntaṃ dhyānasamādhigocaramanuprāptaṃ strīṇāṃ madhyagataśca dṛśyate kvacideva // 336 //",
    "K08bsu029_u:1154": " tyaktvā mātāpitā mahītale pramadāśca jñātīn śokahatān vimūrcchitān viruvantaḥ /",
    "K08bsu029_u:1155": " niṣkrānto vanavāsamīkṣyase padamekaṃ devākoṭiśataiḥ parivṛto varasattvaḥ // 337 //",
    "K08bsu029_u:1156": " mārāste caturo 'pi nirjitāścirakālaṃ mārān dharṣayamāṇa dṛśyate 'pi ca kṣetre /",
    "K08bsu029_u:1157": " cakraṃ vartayase 'pyacintiyaṃ purimeṇa cakraṃ vartayamāna dṛśyase kṛpayā tvam // 338 //",
    "K08bsu029_u:1158": " (Vaidya, RP 157)",
    "K08bsu029_u:1159": " nityaṃ śāśvatadṛṣṭisaṃjñitaṃ jagadīkṣya nirvāsya iti vāca bhāṣase pariṣatsu /",
    "K08bsu029_u:1160": " saṃsārābhirataṃ jagatsatatamīkṣya śāntāṃ śītagatiṃ ca nirvṛtiṃ vadasi tvam // 339 //",
    "K08bsu029_u:1161": " puṇyajñānamupāyaprajñato na samaste sphurase kāyaprabhāya tvaṃ mune bahukṣetrān /",
    "K08bsu029_u:1162": " bhāṣante tava varṇa nāyakā diśatāsu vande tvāmasamantagocaraṃ munirājam // 340 //",
    "K08bsu029_u:1163": " vandāmo 'pi ca dharmatāmakhilaprāptaṃ sarvasattvakriyāsu dṛśyase yatha māyā /",
    "K08bsu029_u:1164": " na ca te 'styāgamanaṃ kvacidgamanaṃ vā māyādharma sati pratiṣṭhitamabhivande // 341 //",
    "K08bsu029_u:1165": " sādhu tvaṃ naravīra bhāṣase varamārgaṃ bodhiryena varā hyavāpyate jagadarthe /",
    "K08bsu029_u:1166": " etāmapyahamāśu dharmatāmanubuddhā deśeyaṃ naravīraṃ dhamatāṃ jagadarthe // 342 //",
    "K08bsu029_u:1167": " sarvajñaṃ vigatajvaraṃ naravīraṃ yasya nāsti samaḥ kuto 'dhikastribhave 'smin /",
    "K08bsu029_u:1168": " stutvā puṇyamupārjitaṃ mayā yadiha tena śāntāṃ bodhivarāmanuttarāṃ spṛśatu lokaḥ // 343 //",
    "K08bsu029_u:1169": " atha khalu rāṣṭrapāla sa tathāgataḥ siddhārthabuddhiḥ rājño 'rciṣmato 'dhyāśayaṃ viditvā tathā dharmaṃ deśayāmāsa yathā sarve avaivartikā abhūvannanuttarāyāṃ samyaksaṃbodhau //",
    "K08bsu029_u:1170": " atha khalu rāṣṭrapāla puṇyaraśmī rājakumārastaṃ bhagavantaṃ siddhārthabuddhiṃ tathāgatametadavocat - adhivāsayatu bhagavānasmākāṃ nagare śvobhaktena",
    "K08bsu029_u:1171": " adhivāsayati ca bhagavān puṇyaraśme rājakumārasya tūṣṇībhāvenānukampāmupādāya //",
    "K08bsu029_u:1172": " atha khalu puṇyaraśmī rājakumārastau mātāpitarau tāśva pramadā āmantrayati sma - anumodayantu bhavantaḥ sarve sahitāḥ sarve samagrāḥ /",
    "K08bsu029_u:1173": " yathālaṃkṛtaṃ ratipradhānaṃ nagaraṃ tathāgatasya niryātayāmuanapekṣaḥ /",
    "K08bsu029_u:1174": " tairekasvareṇānumoditam //",
    "K08bsu029_u:1175": " atha khalu rāṣṭrapāla puṇyaraśmī rājakumāro yathālaṃkṛtaṃ ratipradhānaṃ nagaraṃ tathāgatāya niryātayati sma anapekṣaḥ /",
    "K08bsu029_u:1176": " pañcarasaśatavyūhena ca bhojanena taṃ tathāgataṃ pratipādayati sma sārdhaṃ bhikṣusaṃghena /",
    "K08bsu029_u:1177": " sarveṣāṃ teṣāṃ bhikṣūṇāṃ saptaratnacitān vihārān kārayāmāsa maṇicaṃkramān prajñaptānupari ca ratnajālavitānavitatān vāmadakṣiṇena puṣpavṛkṣasupariniṣṭhitān",
    "K08bsu029_u:1178": " puṇḍarīkapuṣkariṇyupaśibhitānyubhayato mukhanirmaladūṣyaśatasahasraprajñaptāni (Vaidya, RP 158)",
    "K08bsu029_u:1179": " śayyāsanāni /",
    "K08bsu029_u:1180": " ekaikasya ca bhikṣorabhivandya cīvaro dīyate sma ekaikaḥ /",
    "K08bsu029_u:1181": " anyonyāni cīvarāṇyanipradīyante divase divase /",
    "K08bsu029_u:1182": " sa tribhirvarṣakoṭibhiḥ styānamiddhaṃ nāvakrāmitavān,",
    "K08bsu029_u:1183": " nātmaprema kṛtavān,",
    "K08bsu029_u:1184": " buddhapūjāṃ prati nānyamanasikāraḥ /",
    "K08bsu029_u:1185": " etasminnantare na kāmavitarkaṃ vitarkitavān,",
    "K08bsu029_u:1186": " na vyāpādavitarkaṃ na vihiṃsāvitarkaṃ na rājyatṛṣṇām /",
    "K08bsu029_u:1187": " sarvathānapekṣo 'bhūtkāye jīvite ca,",
    "K08bsu029_u:1188": " prāgevānyatarasmin bāhyavastuni /",
    "K08bsu029_u:1189": " etasminnantare yadbhagavatā bhāṣitaṃ tatsarvamavadhāritam,",
    "K08bsu029_u:1190": " na ca dvirapi sa tathāgataḥ pṛṣṭaḥ /",
    "K08bsu029_u:1191": " etasminnantare na snāto na sarpitailena vā gātraṃ mrakṣitam,",
    "K08bsu029_u:1192": " na pādadhāvanaṃ kṛtam,",
    "K08bsu029_u:1193": " na klāntasaṃjñotpāditā,",
    "K08bsu029_u:1194": " na jātu niṣaṇṇo 'nyatra bhaktaparibhogārthamuccāraprasrāvaṇārthaṃ ca /",
    "K08bsu029_u:1195": " yasmiṃśca samaye sa tathāgataḥ parinirvṛtastasmin samaye lohitacandranasya citā kāritā /",
    "K08bsu029_u:1196": " yatra sa tathāgato dhmāpitastasminneva ca pṛthivipradeśe varṣaśatasahasraṃ dhātūnāṃ pūjāṃ kṛtavān /",
    "K08bsu029_u:1197": " sarvaṃ jambūdvīpaṃ sarvapuṣpaiḥ sarvamālyaiḥ sarvagandhaiḥ sarvavādyairyāvat sarvapūjāsatkārān kṛtvā pañcāccaturnavatiḥ stūpakoṭyaḥ pratiṣṭhāpitavān",
    "K08bsu029_u:1198": " te ca stūpāḥ saptaratnamayā ratnajālasaṃchannā muktājālavitānavitatāḥ /",
    "K08bsu029_u:1199": " saptānāṃ ratnānāṃ pañca pañca chatraśatānyekaikasmin stūpe āropitavān /",
    "K08bsu029_u:1200": " sarvatra ca stūpe tūryaśatasahasrāṇi niścāritavān /",
    "K08bsu029_u:1201": " samantataśca jambūdvīpe puṣpavṛkṣān ropitavān /",
    "K08bsu029_u:1202": " ekaikatra dīpyate sarvagandhatailasya /",
    "K08bsu029_u:1203": " sarvagandhamālyavilepanaiśca pūjāmakarot /",
    "K08bsu029_u:1204": " anenopāyena varṣakoṭiṃ pūjāṃ kṝtvāḥ tataḥ pravrajitaḥ /",
    "K08bsu029_u:1205": " sa pravrajitā traicīvariko 'bhavat /",
    "K08bsu029_u:1206": " nityaṃ piṇḍapātacāriko 'naiṣadyikaḥ /",
    "K08bsu029_u:1207": " na jātu pārśvaṃ dattavān,",
    "K08bsu029_u:1208": " na styānamiddhamavakrāmitavān /",
    "K08bsu029_u:1209": " tena nirāmiṣacittena catako varṣakoṭyo dharmadānaṃ dattam /",
    "K08bsu029_u:1210": " na cānenāntaśaḥ /",
    "K08bsu029_u:1211": " sādhukāro 'pi parasyāntikātpratikāṅkṣitaḥ,",
    "K08bsu029_u:1212": " kutaḥ punarlābhasatkāraḥ /",
    "K08bsu029_u:1213": " nāpi klānto 'bhūddharmaśravaṇena dharmadeśanayā ca /",
    "K08bsu029_u:1214": " tasya devatāḥ paricaryāṃ kurvanti sma /",
    "K08bsu029_u:1215": " tasya cānuśikṣitvā sarvajanapado 'ntaḥpuraṃ sarvapādamūlaṃ sarvasahāyāśca pravrajitāḥ //",
    "K08bsu029_u:1216": " atha khalu rāṣṭrapāla śūddhāvāsakāyikānāṃ devaputrāṇāmetadabhavat - puṇyaraśmeranuśikṣamāṇaḥ sarvarājyajanakadaḥ pravrajitaḥ /",
    "K08bsu029_u:1217": " asmābhistasyopasthānaparicaryā kartavyā /",
    "K08bsu029_u:1218": " trayāṇāṃ ratnānāmupasthāna kṛtaṃ bhaviṣyati /",
    "K08bsu029_u:1219": " tasya punastathāgatasya parinirvṛtasya catuḥṣaṣṭivarṣakoṭyaḥ saddharmastasthau /",
    "K08bsu029_u:1220": " sarvasya puṇyaraśminā bhikṣuṇā buddhasahasrasya caivaṃrūpā pūjā kṛtābhūt //",
    "K08bsu029_u:1221": " syātkhalu punaste rāṣṭrapāla etarhi kāṅkṣā vā vimatirvā vicikitsā vā - anyaḥ sa tena kālena tena samayenārciṣmān nāma rājābhūt /",
    "K08bsu029_u:1222": " na khalu punastvayaivaṃ draṣṭavyam /",
    "K08bsu029_u:1223": " tatkasya hetoḥ ?",
    "K08bsu029_u:1224": " amitāyuḥ sa tathāgatastena kālena tena samayenārciṣmānnāma rājābhūt /",
    "K08bsu029_u:1225": " syātkhalu punaste rāṣṭrapāla - anyaḥ sa tena kālena tena samayena puṇyaraśmirnāma rājakumāro 'bhūt /",
    "K08bsu029_u:1226": " na khalu punastvayaivaṃ draṣṭavyam /",
    "K08bsu029_u:1227": " tatkasya hetoḥ ?",
    "K08bsu029_u:1228": " ahaṃ sa tena kālena tena samayena puṇyaraśmirnāma rājakumāro 'bhūt /",
    "K08bsu029_u:1229": " yāpi sā nagaradevatā,",
    "K08bsu029_u:1230": " akṣobhyastathāgato 'bhūt /",
    "K08bsu029_u:1231": " (Vaidya, RP 159) tasmāttarhi rāṣṭrapāla bodhisattvena mahāsattvenānuttarāṃ samyaksaṃbodhimabhisaṃboddhukāmena",
    "K08bsu029_u:1232": " tasya puṇyaraśmirājakumārasyāniśikṣitavyamadhyāśayapratipattyā priyāpriyaparityāgitayā",
    "K08bsu029_u:1233": " apramādacaryayā - evaṃ duḥkhābhisaṃskārapratilabdhā me 'nuttarā samyaksaṃbodhiriti /",
    "K08bsu029_u:1234": " tatte 'nabhiyuktā lābhasatkāraślokagurukā jñātyadhyavasitā mānahatā lābhahatāstapasvino vihanyante,",
    "K08bsu029_u:1235": " lābhahetoḥ śāsanāddūrībhavanti,",
    "K08bsu029_u:1236": " nirarthakaṃ pravrajitāḥ śramaṇadūṣakā bodhisattvakhaṭukāḥ kāyavākcittavaṅkāḥ naimittikāḥ",
    "K08bsu029_u:1237": " vitathapratijñāḥ svapratijñātaścyutāḥ cīvarapiṇḍapātaśayyāsanaglānapratyayabhaiṣajyapariṣkāranimittamadhyavasitāḥ /",
    "K08bsu029_u:1238": " ahrīkā anapatrapā acāritrā asaddharmaprasṛtā gocaravirahitā buddhagocarāddūrībhūtā buddhajñānavirahitāḥ mokṣacittavirahitāḥ bodhicittavirahitāḥ",
    "K08bsu029_u:1239": " tasmāttarhi rāṣṭrapāla imamevaṃrūpaṃ dharmaṃ śrutvā boddhavyam - pāpamitrānyudyuktāni na sevitavyāni lābhārthikānām //",
    "K08bsu029_u:1240": " atha khalu bhagavāṃstasyāṃ velāyāmimā gāthā abhāṣata -",
    "K08bsu029_u:1241": " aprameye daśabalacalite lābhe jñātau parigatahṛdayā /",
    "K08bsu029_u:1242": " hitvā bodhiṃ guṇaśatanicitāṃ lābhārthaṃ te parakulanicatāḥ // 344 //",
    "K08bsu029_u:1243": " dhvāṅkṣā duṣṭā hrīdhṛtirahitā kṣetrārthaṃ te namucivaśagatāḥ /",
    "K08bsu029_u:1244": " kleśādhīnā bhavagatipraṇatā bhāṣantyevaṃ vayamapi guṇinaḥ // 345 //",
    "K08bsu029_u:1245": " kāyo 'raṇye smṛtirapi nagare lābhārthaṃ te caritavikalpe /",
    "K08bsu029_u:1246": " dūre mokṣo nabha iva dharaṇi dūre jāhu bhujagavadetān // 346 //",
    "K08bsu029_u:1247": " buddho dharmo na ca priyavadatāṃ tadvatsaṃgho guṇaśatabharitaḥ /",
    "K08bsu029_u:1248": " hitvā svargaṃ kupathaprayātā aṣṭavighātairbhavaśatavihatāḥ // 347 //",
    "K08bsu029_u:1249": " śrutvaināṃ mama cārikāṃ samupadiṣṭāṃ bhūtādhyāśayato 'tra yujyathā pratipattyā /",
    "K08bsu029_u:1250": " duṣprāpyaṃ bahukalpakoṭibhiḥ kṣaṇaprāptā tasmādatra yathoktadharmatāmabhiyujyet // 348 //",
    "K08bsu029_u:1251": " yo hīcchedvarabodhi budhyituṃ varayāne smāryāstena mahīpate guṇāstasya /",
    "K08bsu029_u:1252": " saṃcintya yathābhūta yoniśaḥ sthātavyamevaṃ bodhi asaṅga ridhyate sugatānām // 349 //",
    "K08bsu029_u:1253": " āryaṃ vaṃśaṃ niṣevate guṇaprekṣī jñānaṃ tatra utpādayecchu ivātra /",
    "K08bsu029_u:1254": " mā evaṃ pravijahya śāsanaṃ guṇamaṇḍaṃ sarvāsvetagatīṣu pañcasū yatha bālāḥ // 350 //",
    "K08bsu029_u:1255": " (Vaidya, RP 160)",
    "K08bsu029_u:1256": " śailāraṇyaguhānijāsino bhavateha tatrasthāśca ma ātma manyathā paṭapaṃsī /",
    "K08bsu029_u:1257": " ātmānaṃ paribhāṣathā satatanitya - manusmaranto buddhakoṭi virāgitā purimā ye // 351 //",
    "K08bsu029_u:1258": " kāye jīvita tṛṣṇa utsṛha anapekṣā dharme yujyata tīvra gauravaṃ janayitvā /",
    "K08bsu029_u:1259": " pratipattiśca mayāpi bhāṣitā iha sūtre paścā bodhi na teṣu durlabhā iha sthitvā // 352 //",
    "K08bsu029_u:1260": " ye yuktāśca ihāpi harṣitā jinayāne śrutvā yukta sudurmanā bhavitāraḥ /",
    "K08bsu029_u:1261": " tasmādvai janayeta śāsane adhimuktiṃ mā paścādanutāpa bheṣyathā vicaramāṇāḥ // 353 //",
    "K08bsu029_u:1262": " yaśca punā rāṣṭrapāla bodhisattvaḥ pañcapāramitāsu caret,",
    "K08bsu029_u:1263": " yaśceha dharmaparyāyapratipatyā saṃpādayet - ahamatra śikṣiṣye 'hamatra saṃvare sthāsyāmi /",
    "K08bsu029_u:1264": " eṣa puṇyaskandho 'sya puṇyaskandhasya purataḥ śatatamāmapi kalāṃ nopaiti sahasratamāmapi śatasahasratamāmapi koṭiśatasahasratamāmapi,",
    "K08bsu029_u:1265": " saṃkhyāmapi kalāmapi gaṇanāmapi upamāmapi upanisāmapi dhṛtipadamapi nopaiti /",
    "K08bsu029_u:1266": " asmin khalu punardharmaparyāye bhāsyamāṇe triṃśatāṃ niyutānāṃ sadevamānuṣāsurāyāśca prajāyā anutpadantapūrvāṇyanuttarasyāṃ samyaksaṃbodhau cittānyutpannāni",
    "K08bsu029_u:1267": " avaivartyāścābhūvannanuttarasyāḥ samyaksambodheḥ /",
    "K08bsu029_u:1268": " saptānāṃ ca bhikṣusahasrāṇāmanupādāyāsravebhyaścittāni vimuktāni //",
    "K08bsu029_u:1269": " atha khalu āyuṣmān rāṣṭrapālo bhagavantametadavocat - kiṃnāmāyaṃ bhagavan dharmaparyāyaḥ,",
    "K08bsu029_u:1270": " kathaṃ cainaḥ dhārayāmi ?",
    "K08bsu029_u:1271": " evamukte bhagavānāyuṣmantaṃ rāṣṭrapālametadavocat - amoghapratijñāviśuddhamiti nāma dhāraya /",
    "K08bsu029_u:1272": " satpuruṣavikrīḍitaṃ bodhisattvacaryāviniścayaṃ nāma dhāraya /",
    "K08bsu029_u:1273": " arthapāripūrī ca nāma dhāraya //",
    "K08bsu029_u:1274": " idamavocadbhagavān /",
    "K08bsu029_u:1275": " āttamanā āyuṣmān rāṣṭrapālaḥ sadevamānuṣāsuragandharvaśca loko bhagavato bhāṣitamabhyanandan //",
    "K08bsu029_u:1276": " iti puṇyaraśmeḥ satpuruṣasya pūrvayogasūtraratnarājaṃ samāptam //",
    "K08bsu029_u:1277": " āryarāṣṭrapālaparipṛcchā nāma mahāyānasūtraṃ samāptam //",
    "K08bsu029_u:1278": " (Vaidya, RP 161-164): ślokasūcī"
}