{
  "XXavsata_u:0": "Avadānaśatakam* /",
  "XXavsata_u:1": "// namaḥ śrīsarvajñāya //",
  "XXavsata_u:2": "-------------------- Vaidya, p. 1 -------------------- prathamo vargaḥ /",
  "XXavsata_u:3": "AVŚ_1 tasyoddānam* /",
  "XXavsata_u:4": "pūrṇabhadro yaśomatī kusīdo vaṇijas tathā /",
  "XXavsata_u:5": "somo vaḍikaḥ padmāṅkaḥ pañcālo dhūpa eva ca /",
  "XXavsata_u:6": "rājānaṃ paścimaṃ kṛtvā vargo hy eṣa samudditaḥ //",
  "XXavsata_u:7": "*******************************************************",
  "XXavsata_u:8": "AVŚ_1 pūrṇabhadraḥ /",
  "XXavsata_u:9": "(ed. Speyer, vol. I)",
  "XXavsata_u:10_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:10_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:10_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:10_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
  "XXavsata_u:10_4": "rājagṛham upaniśritya viharati veṇuvane kalandakanivāpe /",
  "XXavsata_u:11": "tatra bhagavato 'cirābhisaṃbuddhabodher yaśasā ca sarvaloka āpūrṇaḥ //",
  "XXavsata_u:12": "atha dakṣiṇāgiriṣu janapade saṃpūrṇo nāma brāhmaṇamahāśālaḥ prativasati āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
  "XXavsata_u:13": "sa ca śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ prajāvatsalas tyāgaruciḥ pradānaruciḥ pradānābhirato mahati tyāgo vartate //",
  "XXavsata_u:14": "yāvad asau sarvapāṣaṇḍikaṃ yajñam ārabdho yaṣṭum*,",
  "XXavsata_u:15": "yatrānekāni tīrthikaśatasahasrāṇi bhuñjate sma /",
  "XXavsata_u:16": "yadā bhagavatā rājā bimbisāraḥ saparivāro vinītaḥ,",
  "XXavsata_u:17": "tasya ca vinayād bahūni prāṇiśatasahasrāṇi vinayam upagatāni,",
  "XXavsata_u:18": "tadā rājagṛhāt pūrṇasya jñātayo 'bhyāgatya pūrṇasya purastād buddhasya varṇaṃ bhāṣayituṃ pravṛttā dharmasya saṃghasya ca /",
  "XXavsata_u:19": "atha pūrṇo brāhmaṇamahāśālo bhagavato guṇasaṃkīrtanaṃ pratiśrutya mahāntaṃ prasādaṃ pratilabdhavān* /",
  "XXavsata_u:20": "tataḥ śaraṇam abhiruhya rājagṛhābhimukhaḥ sthitvā ubhau jānumaṇḍale pṛthivyāṃ pratiṣṭhāpya puṣpāṇi kṣipan*,",
  "XXavsata_u:21": "dhūpam udakaṃ ca bhagavantam āyācituṃ pravṛttaḥ:",
  "XXavsata_u:22": "āgacchatu bhagavān yajñaṃ me anubhavituṃ yajñavāṭam iti /",
  "XXavsata_u:23": "atha tāni puṣpāṇi buddhānāṃ buddhānubhāvena devatānāṃ ca devatānubhāvenopari bhagavataḥ puṣpamaṇḍapaṃ kṣiptvā tasthuḥ dhūpo 'bhrakūṭavad udakaṃ vaiḍūryaśalākavat //",
  "XXavsata_u:24": "athāyuṣmān ānandaḥ kṛtakarapuṭo bhagavantaṃ papraccha:",
  "XXavsata_u:25": "kuta idaṃ bhadanta nimantraṇam āyātam iti /",
  "XXavsata_u:26": "bhagavān āha:",
  "XXavsata_u:27": "dakṣiṇāgiriṣv ānanda janapade saṃpūrṇo nāma brāhmaṇamahāśālaḥ prativasati,",
  "XXavsata_u:28": "-------------------- Vaidya, p. 2 --------------------",
  "XXavsata_u:29": "tatrāsmābhir gantavyam,",
  "XXavsata_u:30": "sajjībhavantu bhikṣava iti /",
  "XXavsata_u:31": "bhagavān bhikṣusahasraparivṛtto dakṣiṇāgiriṣu janapade cārikāṃ caritvā pūrṇasya brāhmaṇamahāśālasya yajñavāṭasamīpe sthitvā cintām āpede:",
  "XXavsata_u:32": "yanv ahaṃ pūrṇabrāhmaṇam ṛddhiprātihāryeṇāvarjayeyam iti /",
  "XXavsata_u:33": "atha bhagavāṃs taṃ bhikṣusahasram antardhāpya ekaḥ pātracarakavyagrahastaḥ pūrṇasmīpe sthitaḥ /",
  "XXavsata_u:34_0": "atha pūrṇo brāhmaṇamahāśālo bhagavantaṃ dadarśa dvātriṃśatā mahāpuruṣalakṣaṇaiḥ samalaṃkṛtam",
  "XXavsata_u:34_1": "aśītyā cānuvyaṃjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "XXavsata_u:34_2": "jaṅgamam iva ratnaparvataṃ samantato bhadrakam* /",
  "XXavsata_u:35": "dṛṣṭvā ca punas tvaritatvaritaṃ bhagavataḥ samīpam upasaṃkramya bhagavantam uvāca:",
  "XXavsata_u:36": "svāgataṃ bhagavan,",
  "XXavsata_u:37": "niṣīdatu bhagavān,",
  "XXavsata_u:38": "kriyatāṃ āsanaparigraho mamānugrahārtham iti /",
  "XXavsata_u:39": "bhagavān āha:",
  "XXavsata_u:40": "yadi te parityaktaṃ dīyatām asmin pātra iti /",
  "XXavsata_u:41": "atha pūrṇo brāhmamahāśālaḥ pañcamāṇavakaśataparivṛto bhagavato vividhabhakṣyabhojyakhādyalehyapeyacoṣyādibhir āhārair ārabdhaḥ pātraṃ paripūrayitum* /",
  "XXavsata_u:42": "bhagavān api svakāt pātrād bhikṣupātreṣv āhāraṃ saṃkramayati /",
  "XXavsata_u:43": "yadā bhagavato viditaṃ pūrṇāni bhikṣusahasrasya pātrāṇīti,",
  "XXavsata_u:44": "tadā svapātraṃ pūrṇam ādarśitum* /",
  "XXavsata_u:45": "tato bhikṣusahasraṃ pūrṇapātram ardhacandrākāreṇa darśitavān /",
  "XXavsata_u:46": "devatābhir apy ākāśasthābhiḥ śabdam udīritam:",
  "XXavsata_u:47": "pūrṇāni bhagavato bhikṣusahasrasya ca pātrāṇīti /",
  "XXavsata_u:48": "tataḥ prātihāryadarśanāt pūrṇaḥ prasādajāto mūlanikṛtta iva drumo hṛṣṭatuṣṭapramuditaḥ udagraprītisaumanasyajāto bhagavataḥ pādayor nipatya praṇidhiṃ kartum ārabdhaḥ:",
  "XXavsata_u:49": "anenāhaṃ kuśalamūlena cittotpādena deyadharmaparityāgena ca andhe loke anāyake apariṇāyake buddho bhūyāsam atīrṇānāṃ satvānāṃ tārayitā,",
  "XXavsata_u:50": "amuktānāṃ mocayitā,",
  "XXavsata_u:51": "anāśvastānām āśvāsayitā,",
  "XXavsata_u:52": "aparinirvṛtānāṃ parinirvāpayiteti //",
  "XXavsata_u:53": "atha bhagavān pūrṇasya brāhmaṇamahāśālasya hetuparaṃparāṃ karmaparaṃparāṃ ca jñātvā smitaṃ prāvirakārṣīt* /",
  "XXavsata_u:54": "dharmatā khalu yasmin samaye buddhā bhagavantaḥ smitaṃ prāviṣkurvanti tasmin samaye nīlapītalohitāvadātā arciṣo mukhān niścārya kāścid adhastād gacchanti,",
  "XXavsata_u:55": "kāścid upariṣṭād gacchanti /",
  "XXavsata_u:56_0": "yā adhastād gacchanti tāḥ saṃjīvaṃ kālasūtraṃ saṃghātaṃ rauravaṃ mahārauravaṃ tapanaṃ",
  "XXavsata_u:56_1": "pratāpanam avīcim arbudaṃ nirarbudaṃ aṭaṭaṃ hahavaṃ huhuvam utpalaṃ padmaṃ mahāpadmaṃ",
  "XXavsata_u:56_2": "narakān gatvā ye uṣṇanarakās teṣu śītībhūtā nipatanti,",
  "XXavsata_u:57": "ye śītanarakās teṣu uṣṇībhūtā nipatanti /",
  "XXavsata_u:58": "tena teṣāṃ satvānāṃ kāraṇāviśeṣāḥ pratiprasrabhyante /",
  "XXavsata_u:59": "teṣām evaṃ bhavati:",
  "XXavsata_u:60": "kiṃ nu vayaṃ bhavanta itaś cyutāḥ āhosvid anyatropapannā iti /",
  "XXavsata_u:61": "teṣāṃ prasādasaṃjananārthaṃ bhagavān nirmitaṃ visarjayati /",
  "XXavsata_u:62": "teṣāṃ nirmitaṃ dṛṣṭvaivaṃ bhavati:",
  "XXavsata_u:63": "na hy eva vayaṃ bhavantaḥ itaś cyutāḥ,",
  "XXavsata_u:64": "nāpy anyatropapannāḥ,",
  "XXavsata_u:65": "api tv ayam apūrvadarśanaḥ satvaḥ,",
  "XXavsata_u:66": "asyānubhāvenāsmākaṃ kāraṇāviśeṣāḥ pratiprasrabdhā iti /",
  "XXavsata_u:67": "te nirmite cittam abhiprasādya tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti,",
  "XXavsata_u:68": "yatra satyānāṃ bhājanabhūtā bhavanti /",
  "XXavsata_u:69": "yā upariṣṭād gacchanti,",
  "XXavsata_u:70": "tāś cāturmahārājikāṃs trayastriṃśān,",
  "XXavsata_u:71": "yāmāṃs tuṣitān",
  "XXavsata_u:72": "-------------------- Vaidya, p. 3 --------------------",
  "XXavsata_u:73_0": "nirmāṇaratīn paranirmitavaśavartino brahmakāyikān brahmapurohitān mahābrahmaṇaḥ parīttābhān",
  "XXavsata_u:73_1": "apramāṇābhān ābhāsvarān parīttaśubhān apramāṇaśubhāñ śubhakṛtsnān anabhrakān puṇyaprasavān",
  "XXavsata_u:73_2": "bṛhatphalān abṛhān atapān sudṛśān sudarśanān akaniṣṭhān devān gatvā anityaṃ duḥkhaṃ",
  "XXavsata_u:73_3": "śūnyam anātmety udghoṣayanti,",
  "XXavsata_u:74": "gāthādvayaṃ ca bhāṣante:",
  "XXavsata_u:75": "AVŚ_1.1 ārabhadhvaṃ niṣkrāmata yujyadhvaṃ buddhaśāsane /",
  "XXavsata_u:76": "dhunīta mṛtyunaḥ sainyaṃ naḍāgāram iva kuñjaraḥ //",
  "XXavsata_u:77": "AVŚ_1.2 yo hy asmin dharmavinaye apramattaś cariṣyati /",
  "XXavsata_u:78": "prahāya jātisaṃsāraṃ duḥkhasyāntaṃ kariṣyati // iti",
  "XXavsata_u:79": "atha tā arciṣas trisāhasramahāsāhasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti /",
  "XXavsata_u:80": "tad yadi bhagavān atītaṃ karma vyākartukāmo bhavati,",
  "XXavsata_u:81": "bhagavataḥ pṛṣṭhato 'ntardhīyante /",
  "XXavsata_u:82": "anāgataṃ vyākartukāmo bhavati,",
  "XXavsata_u:83": "purastād antardhīyante /",
  "XXavsata_u:84": "narakopapattiṃ vyākartukāmo bhavati,",
  "XXavsata_u:85": "pādatale 'ntardhīyante /",
  "XXavsata_u:86": "tiryagupapattiṃ vyākartukāmo bhavati,",
  "XXavsata_u:87": "pārṣṇyām antardhīyante /",
  "XXavsata_u:88": "pretopapattiṃ vyākartukāmo bhavati,",
  "XXavsata_u:89": "pādāṅguṣṭhe 'ntardhīyante /",
  "XXavsata_u:90": "manuṣyopapattiṃ vyākartukāmo bhavati,",
  "XXavsata_u:91": "jānunor antardhīyante /",
  "XXavsata_u:92": "balacakravartirājyaṃ vyākartukāmo bhavati,",
  "XXavsata_u:93": "vāme karatale 'ntardhīyante /",
  "XXavsata_u:94": "cakravartirājyaṃ vyākartukāmo bhavati,",
  "XXavsata_u:95": "dakṣiṇe karatale 'ntardhīyante /",
  "XXavsata_u:96": "devopapattiṃ vyākartukāmo bhavati,",
  "XXavsata_u:97": "nābhyām antardhīyante /",
  "XXavsata_u:98": "śrāvakabodhiṃ vyākartukāmo bhavati,",
  "XXavsata_u:99": "āsye 'ntardhīyante /",
  "XXavsata_u:100": "pratyekabodhiṃ vyākartukāmo bhavati,",
  "XXavsata_u:101": "ūrṇāyām antardhīyante /",
  "XXavsata_u:102": "anuttarāṃ samyaksaṃbodhiṃ vyākartukāmo bhavati,",
  "XXavsata_u:103": "uṣṇīṣe antardhīyante //",
  "XXavsata_u:104": "atha tā arciṣo bhagavantaṃ triḥ pradakṣiṇīkṛtya bhagavata ūṣṇīṣe 'ntarhitāḥ /",
  "XXavsata_u:105": "athāyuṣmān ānandaḥ kṛtakarapuṭo bhagavantaṃ papraccha:",
  "XXavsata_u:106": "AVŚ_1.3 nānāvidho raṅgasahasracitro",
  "XXavsata_u:107": "vaktrāntarān niṣkasitaḥ kalāpaḥ /",
  "XXavsata_u:108": "avabhāsitā yena diśaḥ samantād",
  "XXavsata_u:109": "divākareṇodayatā yathaiva //",
  "XXavsata_u:110": "gāthāś ca bhāṣate:",
  "XXavsata_u:111": "AVŚ_1.4 vigatodbhavā dainyamadaprahīṇā",
  "XXavsata_u:112": "buddhā jagaty uttamahetubhūtāḥ /",
  "XXavsata_u:113": "nākāraṇaṃ śaṅkhamṛṇālagauraṃ",
  "XXavsata_u:114": "smitam upadarśayanti jinā jitārayaḥ //",
  "XXavsata_u:115": "AVŚ_1.5 tatkālaṃ svayam adhigamya vīra buddhyā",
  "XXavsata_u:116": "śrotṝṇāṃ śramaṇa jinendra kāṅkṣitānām* /",
  "XXavsata_u:117": "dhīrābhir munivṛṣa vāgbhir uttamābhir",
  "XXavsata_u:118": "utpannaṃ vyapanaya saṃśayaṃ śubhābhiḥ //",
  "XXavsata_u:119": "nākāsmāl lavaṇajalādrirājadhairyāḥ",
  "XXavsata_u:120": "saṃbuddhāḥ smitam upadarśayanti nāthāḥ /",
  "XXavsata_u:121": "-------------------- Vaidya, p. 4 --------------------",
  "XXavsata_u:122": "AVŚ_1.6 yasyārthe smitam upadarśayanti dhīrāḥ",
  "XXavsata_u:123": "taṃ śrotuṃ samabhilaṣanti te janaughāḥ // iti",
  "XXavsata_u:124": "[Speyer 7] bhagavān āha:",
  "XXavsata_u:125": "evam etad ānanda, evam etat /",
  "XXavsata_u:126": "nāhetvapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti /",
  "XXavsata_u:127": "eṣa ānanda pūrṇo brāhmaṇamahāśālaḥ /",
  "XXavsata_u:128_0": "anena kuśalamūlena cittotpādena deyadharmaparityāgena ca trikalpāsaṃkhyeyasamudānītāṃ",
  "XXavsata_u:128_1": "bodhiṃ samudānīya mahākaruṇāparibhāvitāḥ ṣaṭ pāramitāḥ paripūrya pūrṇabhadro nāma",
  "XXavsata_u:128_2": "samyaksaṃbuddho bhaviṣyati,",
  "XXavsata_u:129": "daśabhir balaiś caturbhir vaiśāradyais tribhir āveṇikaiḥ smṛtyupasthānair mahākaruṇayā ca /",
  "XXavsata_u:130": "ayam asya deyadharmo yo mamāntike cittaprasāda iti //",
  "XXavsata_u:131": "yadā bhagavatā pūrṇo brāhmaṇamahāśālo 'nuttarāyāṃ smyaksaṃbodhau vyākṛtaḥ,",
  "XXavsata_u:132": "tadā pūrṇena bhagavān saśrāvakasaṃghas traimāsyaṃ yajñavāṭe bhojitaḥ /",
  "XXavsata_u:133": "bhūyaś cānena citrāṇi kuśalamūlāni samavaropitāni //",
  "XXavsata_u:134": "tasmāt tarhi bhikṣava evaṃ śikṣitavyaṃ yac chāstāraṃ satkariṣyāmo gurukariṣyāmo mānayiṣyāmaḥ pūjayiṣyāmaḥ,",
  "XXavsata_u:135": "śāstāraṃ satkṛtya gurukṛtya mānayitvā pūjayitvopaniśritya vihariṣyāmaḥ /",
  "XXavsata_u:136": "ity evaṃ vo bhikṣavaḥ śikṣitavyam* //",
  "XXavsata_u:137": "idam avocad bhagavān /",
  "XXavsata_u:138": "āttamanasas te bhikṣavo bhagavato bhāṣitam abhyanandan* //",
  "XXavsata_u:139": "*******************************************************",
  "XXavsata_u:140": "AVŚ_2 yaśomatī / (ed. Speyer, vol. I)",
  "XXavsata_u:141_0": "[Speyer 8] buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ",
  "XXavsata_u:141_1": "pauraiḥ śreṣṭhibhiḥ sārthavāhair devair nāgair yakṣair asurair garuḍaiḥ kinnarair",
  "XXavsata_u:141_2": "mahoragair iti devanāgayakṣāsuragaruḍakinnaramahoragābhyarcito buddho bhagavān jñāto",
  "XXavsata_u:141_3": "mahāpuṇyo lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
  "XXavsata_u:141_4": "vaiśālīm upaniśritya viharati markaṭahradatīre kūṭāgāraśālāyām* /",
  "XXavsata_u:142": "atha pūrvāhṇe nivāsya pātracīvaram ādāya bhikṣugaṇaparivṛto bhikṣusaṃghpuraskṛto vaiśālīṃ piṇḍāya prāvikṣat /",
  "XXavsata_u:143": "sāvadānīṃ vaiśālīṃ piṇḍāya caritvā yena siṃhasya senāpater niveśanaṃ tenopasaṃkrāntaḥ /",
  "XXavsata_u:144": "upasaṃkramya prajñapta evāsane niṣaṇṇaḥ //",
  "XXavsata_u:145": "atha siṃhasya senāpateḥ snuṣā yasomatī nama abhirūpā darśanīyā prāsādikā /",
  "XXavsata_u:146": "sā bhagavato vicitralakṣaṇojjvalakāyaṃ dṛṣṭvā atyarthaṃ prasādaṃ labdhavatī /",
  "XXavsata_u:147": "sā śvaśuraṃ papraccha:",
  "XXavsata_u:148": "asti kaścid upāyo yenāham apy evaṃguṇayuktā syām iti /",
  "XXavsata_u:149": "atha siṃhasya senāpater etad abhavat:",
  "XXavsata_u:150": "udārādhimuktā bateyaṃ dārikā /",
  "XXavsata_u:151": "yadi punar iyaṃ pratyayam āsādayet,",
  "XXavsata_u:152": "kuryād anuttarāyāṃ samyaksaṃbodhau praṇidhānam iti viditvoktavān*:",
  "XXavsata_u:153": "dārike yadi hetuṃ samādāya vartiṣyasi,",
  "XXavsata_u:154": "tvam apy evaṃvidhā bhaviṣyasi yādṛśo bhagavān iti //",
  "XXavsata_u:155": "[Speyer 9] tataḥ siṃhena senāpatinā yaśomatyāḥ prasādābhivṛddhyarthaṃ prabhūtaṃ hiraṇyasuvarṇaṃ ratnāni ca dattāni /",
  "XXavsata_u:156": "tato yaśomatyā dārikayā bhagavān saśrāvakasaṃghaḥ śvo 'ntargṛhe bhaktenopanimantritaḥ /",
  "XXavsata_u:157": "-------------------- Vaidya, p. 5 --------------------",
  "XXavsata_u:158": "adhivāsitaṃ ca bhagavatā tasyā anugrahārtham* //",
  "XXavsata_u:159_0": "atha yaśomatī dārikā suvarṇamayāni puṣpāṇi kārayitvā rūpyamayāṇi ratnamayāni prabhūtagandhamālyavilepanasaṃgrahaṃ",
  "XXavsata_u:159_1": "kṛtvā śatarasam āhāraṃ sajjīkṛtya bhagavato dūtena kālam ārocayati:",
  "XXavsata_u:160": "samayo bhadanta,",
  "XXavsata_u:161": "sajjaṃ bhaktaṃ yasyedānīṃ bhagavān kālaṃ manyata iti /",
  "XXavsata_u:162": "atha bhagavān bhikṣugaṇaparivṛto bhikṣusaṃghapuraskṛto yena siṃhasya senāpater niveśanaṃ tenopasaṃkrāntaḥ /",
  "XXavsata_u:163": "upasaṃkramya purastād bhikṣusaṃghasya prajñapta evāsane niṣaṇṇaḥ /",
  "XXavsata_u:164": "atha yaśomatī dārikā sukhopaniṣaṇṇaṃ buddhapramukhaṃ bhikṣusaṃghaṃ viditvā śatarasenāhāreṇa svahastaṃ saṃtarpya puṣpāṇi bhagavati kṣeptum ārabdhā /",
  "XXavsata_u:165": "atha tāni puṣpāṇi upari bhagavato ratnakūṭāgāro ratnacchatraṃ ratnamaṇḍapa ivāvasthitam*,",
  "XXavsata_u:166": "yan na na śakyaṃ suśikṣitena karmakāreṇa karmāntevāsinā vā kartum*,",
  "XXavsata_u:167": "yathāpi tad buddhānāṃ buddhānubhāvena devatānāṃ ca devānubhāvena //",
  "XXavsata_u:168": "atha yaśomatī dārikā tad atyadbhutaṃ devamanuṣyāvarjanakaraṃ prātihāryaṃ dṛṣṭvā mūlanikṛtta iva drumaḥ sarvaśarīreṇa bhagavataḥ pādayor nipatya praṇidhānaṃ kartum ārabdhā:",
  "XXavsata_u:169": "anenāhaṃ kuśalamūlena cittotpādena deyadharmaparityāgena ca andhe loke anāyake apariṇāyake buddho bhūyāsam atīrṇānāṃ satvānāṃ tārayitā,",
  "XXavsata_u:170": "amuktānāṃ mocayitā,",
  "XXavsata_u:171": "anāśvastānām āśvāsayitā,",
  "XXavsata_u:172": "aparinirvṛtānāṃ parinirvāpayiteti //",
  "XXavsata_u:173": "atha bhagavān yaśomatyā dārikāyā hetuparaṃparāṃ karmaparaṃparāṃ ca jñātvā smitaṃ prāvirakārṣīt /",
  "XXavsata_u:174": "dharmatā khalu yasmin samaye buddhā bhagavantaḥ smitaṃ prāviṣkurvanti tasmin samaye nīlapītalohitāvadātā arciṣo mukhān niścārya kāścid adhastād gacchanti,",
  "XXavsata_u:175": "kāścid upariṣṭād gacchanti /",
  "XXavsata_u:176": "yā adhastād gacchanti,",
  "XXavsata_u:177_0": "tāḥ saṃjīvaṃ kālasūtraṃ saṃghātaṃ rauravaṃ mahārauravaṃ tapanaṃ pratāpanam avīcim",
  "XXavsata_u:177_1": "arbudaṃ nirarbudaṃ aṭaṭaṃ hahavaṃ huhuvam utpalaṃ padmaṃ mahāpadmaṃ narakān gatvā",
  "XXavsata_u:177_2": "ye uṣṇanarakās teṣu śītībhūtā nipatanti,",
  "XXavsata_u:178": "ye śītanarakās teṣu uṣṇībhūtā nipatanti /",
  "XXavsata_u:179": "tena teṣāṃ satvānāṃ kāraṇāviśeṣāḥ pratiprasrabhyante /",
  "XXavsata_u:180": "teṣām evaṃ bhavati:",
  "XXavsata_u:181": "kiṃ nu vayaṃ bhavanta itaś cyutāḥ āhosvid anyatropapannā iti /",
  "XXavsata_u:182": "teṣāṃ prasādasaṃjananārthaṃ bhagavān nirmitaṃ visarjayati /",
  "XXavsata_u:183": "teṣāṃ nirmitaṃ dṛṣṭvaivaṃ bhavati:",
  "XXavsata_u:184": "na hy eva vayaṃ bhavantaḥ itaś cyutāḥ,",
  "XXavsata_u:185": "nāpy anyatropapannāḥ,",
  "XXavsata_u:186": "api tv ayam apūrvadarśanaḥ satvaḥ,",
  "XXavsata_u:187": "asyānubhāvenāsmākaṃ kāraṇāviśeṣāḥ pratiprasrabdhā iti /",
  "XXavsata_u:188": "te nirmite cittam abhiprasādya tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti,",
  "XXavsata_u:189": "yatra satyānāṃ bhājanabhūtā bhavanti /",
  "XXavsata_u:190": "yā upariṣṭād gacchanti,",
  "XXavsata_u:191": "tāś cāturmahārājikāṃs trayastriṃśān,",
  "XXavsata_u:192_0": "yāmāṃs tuṣitān nirmāṇaratīn paranirmitavaśavartino brahmakāyikān brahmapurohitān",
  "XXavsata_u:192_1": "mahābrahmaṇaḥ parīttābhān apramāṇābhān ābhāsvarān parīttaśubhān apramāṇaśubhāñ śubhakṛtsnān",
  "XXavsata_u:192_2": "anabhrakān puṇyaprasavān bṛhatphalān abṛhān atapān sudṛśān sudarśanān akaniṣṭhān",
  "XXavsata_u:192_3": "devān gatvā anityaṃ duḥkhaṃ śūnyam anātmety udghoṣayanti,",
  "XXavsata_u:193": "gāthādvayaṃ ca bhāṣante:",
  "XXavsata_u:194": "AVŚ_2.1 ārabhadhvaṃ niṣkrāmata yujyadhvaṃ buddhaśāsane /",
  "XXavsata_u:195": "dhunīta mṛtyunaḥ sainyaṃ naḍāgāram iva kuñjaraḥ //",
  "XXavsata_u:196": "-------------------- Vaidya, p. 6 --------------------",
  "XXavsata_u:197": "AVŚ_2.2 yo hy asmin dharmavinaye apramattaś cariṣyati /",
  "XXavsata_u:198": "prahāya jātisaṃsāraṃ duḥkhasyāntaṃ kariṣyati // iti",
  "XXavsata_u:199": "atha tā arciṣas trisāhasramahāsāhasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti /",
  "XXavsata_u:200": "tad yadi bhagavān atītaṃ karma vyākartukāmo bhavati,",
  "XXavsata_u:201": "bhagavataḥ pṛṣṭhato 'ntardhīyante /",
  "XXavsata_u:202": "anāgataṃ vyākartukāmo bhavati,",
  "XXavsata_u:203": "purastād antardhīyante /",
  "XXavsata_u:204": "narakopapattiṃ vyākartukāmo bhavati,",
  "XXavsata_u:205": "pādatale 'ntardhīyante /",
  "XXavsata_u:206": "tiryagupapattiṃ vyākartukāmo bhavati,",
  "XXavsata_u:207": "pārṣṇyām antardhīyante /",
  "XXavsata_u:208": "pretopapattiṃ vyākartukāmo bhavati,",
  "XXavsata_u:209": "pādāṅguṣṭhe 'ntardhīyante /",
  "XXavsata_u:210": "manuṣyopapattiṃ vyākartukāmo bhavati,",
  "XXavsata_u:211": "jānunor antardhīyante /",
  "XXavsata_u:212": "balacakravartirājyaṃ vyākartukāmo bhavati,",
  "XXavsata_u:213": "vāme karatale 'ntardhīyante /",
  "XXavsata_u:214": "cakravartirājyaṃ vyākartukāmo bhavati,",
  "XXavsata_u:215": "dakṣiṇe karatale 'ntardhīyante /",
  "XXavsata_u:216": "devopapattiṃ vyākartukāmo bhavati,",
  "XXavsata_u:217": "nābhyām antardhīyante /",
  "XXavsata_u:218": "śrāvakabodhiṃ vyākartukāmo bhavati,",
  "XXavsata_u:219": "āsye 'ntardhīyante /",
  "XXavsata_u:220": "pratyekabodhiṃ vyākartukāmo bhavati,",
  "XXavsata_u:221": "ūrṇāyām antardhīyante /",
  "XXavsata_u:222": "anuttarāṃ samyaksaṃbodhiṃ vyākartukāmo bhavati,",
  "XXavsata_u:223": "uṣṇīṣe antardhīyante //",
  "XXavsata_u:224": "atha tā arciṣo bhagavantaṃ triḥ pradakṣiṇīkṛtya bhagavata ūṣṇīṣe 'ntarhitāḥ /",
  "XXavsata_u:225": "athāyuṣmān ānandaḥ kṛtakarapuṭo bhagavantaṃ papraccha: [Speyer 12]",
  "XXavsata_u:226": "AVŚ_2.3 nānāvidho raṅgasahasracitro",
  "XXavsata_u:227": "vaktrāntarān niṣkasitaḥ kalāpaḥ /",
  "XXavsata_u:228": "avabhāsitā yena diśaḥ samantād",
  "XXavsata_u:229": "divākareṇodayatā yathaiva //",
  "XXavsata_u:230": "gāthāś ca bhāṣate:",
  "XXavsata_u:231": "AVŚ_2.4 vigatodbhavā dainyamadaprahīṇā",
  "XXavsata_u:232": "buddhā jagaty uttamahetubhūtāḥ /",
  "XXavsata_u:233": "nākāraṇaṃ śaṅkhamṛṇālagauraṃ",
  "XXavsata_u:234": "smitam upadarśayanti jinā jitārayaḥ //",
  "XXavsata_u:235": "AVŚ_2.5 tatkālaṃ svayam adhigamya vīra buddhyā",
  "XXavsata_u:236": "śrotṝṇāṃ śramaṇa jinendra kāṅkṣitānām* /",
  "XXavsata_u:237": "dhīrābhir munivṛṣa vāgbhir uttamābhir",
  "XXavsata_u:238": "utpannaṃ vyapanaya saṃśayaṃ śubhābhiḥ //",
  "XXavsata_u:239": "AVŚ_2.6 nākāsmāl lavaṇajalādrirājadhairyāḥ",
  "XXavsata_u:240": "saṃbuddhāḥ smitam upadarśayanti nāthāḥ /",
  "XXavsata_u:241": "yasyārthe smitam upadarśayanti dhīrāḥ",
  "XXavsata_u:242": "taṃ śrotuṃ samabhilaṣanti te janaughāḥ // iti",
  "XXavsata_u:243": "bhagavān āha:",
  "XXavsata_u:244": "evam etad ānanda, evam etat /",
  "XXavsata_u:245": "nāhetvapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti /",
  "XXavsata_u:246": "paśyasy ānanda anayā yaśomatyā dārikayā mamaivaṃvidhaṃ satkāraṃ kṛtam* /",
  "XXavsata_u:247": "evaṃ bhadanta /",
  "XXavsata_u:248": "eṣā ānanda yaśomatī dārikā anena kuśalamūlena cittotpādena deyadharmaparityāgena ca trikalpāsaṃkhyeyasamudānītāṃ bodhiṃ samudānīya mahākaruṇāparibhāvitāḥ",
  "XXavsata_u:249": "-------------------- Vaidya, p. 7 --------------------",
  "XXavsata_u:250": "ṣaṭ pāramitāḥ paripūrya ratnamatir nāma samyaksaṃbuddho bhaviṣyati,",
  "XXavsata_u:251": "daśabhir balaiś caturbhir vaiśāradyais tribhir āveṇikaiḥ smṛtyupasthānair mahākaruṇayā ca /",
  "XXavsata_u:252": "ayam asya deyadharmo yo mamāntike cittasyābhiprasāda iti //",
  "XXavsata_u:253": "idam avocad bhagavān /",
  "XXavsata_u:254": "āttamanasas te bhikṣavo bhagavato bhāṣitam abhyanandan* //",
  "XXavsata_u:255": "*******************************************************",
  "XXavsata_u:256": "AVŚ_3 kusīdaḥ / (ed. Speyer, vol. I)",
  "XXavsata_u:257_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:257_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:257_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:257_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:257_4": "śrāvastyāṃ viharati jetavane 'nāthapiṇḍadasyārāme //",
  "XXavsata_u:258": "śrāvastyām anyatamaḥ śreṣṭhī prativasati,",
  "XXavsata_u:259": "āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
  "XXavsata_u:260": "tena saḍṛśāt kulāt kalatram ānītam* /",
  "XXavsata_u:261": "sa tayā sārdhaṃ krīḍati ramate paricārayati /",
  "XXavsata_u:262": "tasya krīḍato ramamāṇasya paricārayato na putro na duhitā /",
  "XXavsata_u:263": "sa kare kapolaṃ datvā cintāparo vyavasthitaḥ:",
  "XXavsata_u:264": "anekadhanasamuditaṃ me gṛham* /",
  "XXavsata_u:265": "na me putro na duhitā /",
  "XXavsata_u:266": "mamātyayāt sarvasvāpateyam aputrakam iti kṛtvā rājavidheyaṃ bhaviṣyatīti /",
  "XXavsata_u:267": "sa śramaṇabrāhmaṇanaimittikasuhṛtsaṃbandhibāndhavair ucyate:",
  "XXavsata_u:268": "devatāyācanaṃ kuruṣveti //",
  "XXavsata_u:269": "asti caiṣa loke pravādo yadāyācanahetoḥ putrā jāyante duhitaraś ceti /",
  "XXavsata_u:270": "tac ca naivam* /",
  "XXavsata_u:271": "yady evam abhaviṣyat,",
  "XXavsata_u:272": "ekaikasya putrasahasram abhaviṣyat tadyathā rājñaś cakravartinaḥ /",
  "XXavsata_u:273": "api tu trayāṇāṃ sthānānāṃ saṃmukhībhāvāt putrā jāyante duhitaraś ca /",
  "XXavsata_u:274": "katameṣāṃ trayāṇām* /",
  "XXavsata_u:275": "mātāpitarāu raktau bhavataḥ saṃnipatitau /",
  "XXavsata_u:276": "mātā kalyā bhavati ṛtumatī /",
  "XXavsata_u:277": "gandharvaś ca pratyupasthito bhavati /",
  "XXavsata_u:278": "eṣāṃ trayāṇāṃ sthānānāṃ saṃmukhībhāvāt putrā jāyante duhitaraś ca /",
  "XXavsata_u:279": "tathā hy asau śramaṇabrāhmaṇanaimittikasuhṛtsaṃbandhibāndhavavipralabdho 'putraḥ putrābhinandī śivavaruṇakuberaśakrabrahmādīn anyāṃś ca devatāviśeṣān āyācate sma /",
  "XXavsata_u:280": "tadyathā ārāmadevatā vanadevatāś catvaradevatāḥ śṛṅgāṭakadevatā balipratigrāhikā devatāḥ /",
  "XXavsata_u:281": "sahajāḥ sahadharmikā nityānubandhā api devatā āyācate sma /",
  "XXavsata_u:282": "sa caivam āyācanaparas tiṣṭhati /",
  "XXavsata_u:283": "anyatamaś ca satvo 'nyatamasmāt satvanikāyāc cyutvā tasyāḥ prajāpatyāḥ kukṣim avakrāntaḥ /",
  "XXavsata_u:284": "pañcāveṇikā dharmā ekatye paṇḍitajātīye mātṛgrāme /",
  "XXavsata_u:285": "katame pañca /",
  "XXavsata_u:286": "raktaṃ puruṣaṃ jānāti,",
  "XXavsata_u:287": "viraktaṃ puruṣaṃ jānāti /",
  "XXavsata_u:288": "kālaṃ jānāti ṛtuṃ jānāti /",
  "XXavsata_u:289": "garbham avakrāntaṃ jānāti /",
  "XXavsata_u:290": "yasya sakāśād garbho 'vakrāmati taṃ jānāti /",
  "XXavsata_u:291": "dārakaṃ jānāti /",
  "XXavsata_u:292": "dārikāṃ jānāti /",
  "XXavsata_u:293": "saced dārako bhavati dakṣiṇaṃ kukṣiṃ niśritya tiṣṭhati /",
  "XXavsata_u:294": "saced dārikā bhavati vāmaṃ kukṣiṃ niśritya tiṣṭhati /",
  "XXavsata_u:295": "sā āttamanāttamanāḥ svāmina ārocayati:",
  "XXavsata_u:296": "diṣṭyā āryaputra vardhase /",
  "XXavsata_u:297": "āpannasatvāsmi saṃvṛttā /",
  "XXavsata_u:298": "yathā ca me dakṣiṇaṃ kukṣiṃ niśritya tiṣṭhati niyataṃ dārako bhaviṣyatīti /",
  "XXavsata_u:299": "so 'py āttamanāttamanāḥ",
  "XXavsata_u:300": "-------------------- Vaidya, p. 8 --------------------",
  "XXavsata_u:301": "pūrvakāyam atyunnamayya *{abhyunnamayya}* dakṣiṇaṃ bāhum abhiprasārya udānam udānayati:",
  "XXavsata_u:302": "apy evāhaṃ cirakālābhilaṣitaṃ putramukhaṃ paśyeyam* /",
  "XXavsata_u:303": "jāto me syān nāvajātaḥ /",
  "XXavsata_u:304": "kṛtyāni me kurvīta /",
  "XXavsata_u:305": "bhṛtaḥ pratibibhṛyāt /",
  "XXavsata_u:306": "dāyād yaṃ pratipadyeta /",
  "XXavsata_u:307": "kulavaṃśo me cirasthitikaḥ syāt* /",
  "XXavsata_u:308": "asmākaṃ cāpy atītakālagatānām alpaṃ vā prabhūtaṃ vā dānāni datvā kṛtyāni kṛtvā asmākaṃ nāmnā dakṣiṇām ādekṣyati:",
  "XXavsata_u:309": "idaṃ tayor yatratatropapannayor gacchator anugacchatv iti /",
  "XXavsata_u:310": "āpannasatvāṃ caināṃ viditvopariprāsādatalagatām ayantritāṃ dhārayati /",
  "XXavsata_u:311_0": "śīte śītopakaraṇair uṣṇe uṣṇopakaraṇair vaidyaprajñaptair āhārair nātitiktair nātyamlair",
  "XXavsata_u:311_1": "nātilavaṇair nātimadhurair nātikaṭukair nātikaṣāyais tiktāmlalavaṇamadhurakaṭukakaṣāyavivarjitair",
  "XXavsata_u:311_2": "āhārair hārārdhahāravibhūṣitagātrīm apsarasam iva nandanavanavicāriṇīṃ mañcān mañcaṃ",
  "XXavsata_u:311_3": "pīṭhāt pīṭham anavatarantīm adharimāṃ bhūmim* /",
  "XXavsata_u:312": "na cāsyāḥ kiṃcid amanojñaśabdaśravaṇaṃ yāvad eva garbhasya paripākāya /",
  "XXavsata_u:313": "sā aṣṭānāṃ vā navānāṃ vā māsānām atyayāt prasūtā /",
  "XXavsata_u:314": "dārako jātaḥ /",
  "XXavsata_u:315": "abhirūpo darśanīyaḥ prāsādikaḥ /",
  "XXavsata_u:316": "janmani cāsya tat kulaṃ nanditam* /",
  "XXavsata_u:317": "tasya jātau jātimahaṃ kṛtvā nāmadheyaṃ vyavasthāpyate:",
  "XXavsata_u:318": "kiṃ bhavatu dārakasya nāmeti /",
  "XXavsata_u:319": "jñātayaḥ ūcuḥ:",
  "XXavsata_u:320": "yasmād asya janmani sarvakulaṃ nanditam,",
  "XXavsata_u:321": "tasmād bhavatu dārakasya nanda iti nāmeti /",
  "XXavsata_u:322": "tasya nanda iti nāma vyavasthāpitam* //",
  "XXavsata_u:323": "nando dārako 'ṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
  "XXavsata_u:324": "so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
  "XXavsata_u:325": "āśu vardhate hradastham iva paṅkajam* /",
  "XXavsata_u:326": "yadā mahān saṃvṛttaḥ paṃcavarṣaḥ ṣaḍvarṣo vā,",
  "XXavsata_u:327": "tadā kusīdaḥ saṃvṛttaḥ paramakusīdaḥ /",
  "XXavsata_u:328": "necchati śayanāsanād apy utthātum* /",
  "XXavsata_u:329": "tena tīkṣṇaniśitabuddhitayā antargṛhasthenaiva śāstrāṇy adhītāni //",
  "XXavsata_u:330": "atha śreṣṭhina etad abhavat:",
  "XXavsata_u:331": "so 'pi me kadācit karhicid devatārādhanayā putro jātaḥ,",
  "XXavsata_u:332": "so 'pi kusīdaḥ paramakusīdaḥ /",
  "XXavsata_u:333": "śayanāsanād api nottiṣṭhate /",
  "XXavsata_u:334": "tat kiṃ mamānenedṛgjātīyena putreṇa,",
  "XXavsata_u:335": "yo nāma svasthaśarīro bhūtvā paśur iva saṃtiṣṭhatīti //",
  "XXavsata_u:336": "sa ca śreṣṭhī pūraṇābhiprasannaḥ /",
  "XXavsata_u:337": "tena ṣaṭ tīrthikāḥ śāstāraḥ svagṛham āhūtāḥ:",
  "XXavsata_u:338": "api nāma ayaṃ dārakas teṣāṃ darśanād gauravajātaḥ śayanāsanād api tāvad uttiṣṭhet* /",
  "XXavsata_u:339": "atha kusīdo dārakas tāṃś chāstṝn dṛṣṭvā cakṣuḥsaṃprekṣaṇām api na kṛtavān*,",
  "XXavsata_u:340": "kaḥ punar vāda utthāsyati vā abhivādayiṣyati vā,",
  "XXavsata_u:341": "āsanena vā upanimantrayiṣyati /",
  "XXavsata_u:342": "atha sa gṛhapatis tām evāvasthāṃ dṛṣṭvā suṣṭhutaram utkaṇṭhitaḥ kare kapolaṃ datvā cintāparo vyavasthitaḥ /",
  "XXavsata_u:343": "atrāntare nāsti kiṃcid buddhānāṃ bhagavatām ajñātam adṛṣṭam aviditam avijñātam* /",
  "XXavsata_u:344_0": "dharmatā khalu buddhānāṃ bhagavatāṃ mahākāruṇikānāṃ lokānugrahapravṛttakānām ekārakṣāṇāṃ",
  "XXavsata_u:344_1": "śamathavipaśyanāvihāriṇāṃ tridamathavastukuśalānāṃ caturoghottīrṇānāṃ caturṛddhipādacaraṇatalasupratiṣṭhitānāṃ",
  "XXavsata_u:344_2": "caturṣu saṃgrahavastuṣu dīrgharātrakṛtaparicayānāṃ pañcāṅgaviprahīṇānāṃ pañcagatisamatikrāntānāṃ",
  "XXavsata_u:344_3": "ṣaḍaṅgasamanvāgatānāṃ ṣaṭpāramitāparipūrṇānāṃ saptabodhyaṅgakusumāḍhyānām aṣṭāṅgamārgadeśikānāṃ",
  "XXavsata_u:345": "-------------------- Vaidya, p. 9 --------------------",
  "XXavsata_u:346_0": "navānupūrvavihārasamāpattikuśalānāṃ daśabalabalināṃ daśadiksamāpūrṇayaśasāṃ daśaśatavaśavartiprativiśiṣṭānāṃ",
  "XXavsata_u:346_1": "trī rātres trir divasasya ca buddhacakṣuṣā lokaṃ vyavalokya jñānadarśanaṃ pravartate:",
  "XXavsata_u:347_0": "ko hīyate ko vardhate kaḥ kṛcchraprāptaḥ kaḥ saṃkaṭaprāptaḥ kaḥ saṃbādhaprāptaḥ kaḥ",
  "XXavsata_u:347_1": "kṛcchrasaṃkaṭasaṃbādhaprāptaḥ ko 'pāyanimnaḥ ko 'pāyapravaṇaḥ ko 'pāyaprāgbhāraḥ",
  "XXavsata_u:347_2": "kam aham apāyād uddhṛtya svarge mokṣe ca pratiṣṭhāpayeyam* /",
  "XXavsata_u:348": "kasya kāmapaṅkanimagnasya hastoddhāram anupradadyām* /",
  "XXavsata_u:349": "kam āryadhanavirahitam āryadhanaiśvaryādhipatye pratiṣṭhāpayeyam* /",
  "XXavsata_u:350": "kasyājñānatimirapaṭalaparyavanaddhanetrasya jñānāñjanaśalākayā cakṣur viśodhayāmi /",
  "XXavsata_u:351": "kasyānavaropitāni kuśalamulāny avaropayeyam* /",
  "XXavsata_u:352": "kasyāvaropitāni paripācayeyam* /",
  "XXavsata_u:353": "kasya paripakvāni vimocayeyam* / āha ca:",
  "XXavsata_u:354": "AVŚ_3.1 apy evātikramed velāṃ sāgaro makarālayaḥ /",
  "XXavsata_u:355": "na tu vaineyavatsānāṃ buddho velām atikramet //",
  "XXavsata_u:356": "paśyati bhagavān:",
  "XXavsata_u:357": "ayaṃ dārakaḥ kusīdo maddarśanād vīryam ārapsyate yāvad anuttarāyāṃ samyaksaṃbodhau cittaṃ pariṇāmayiṣyatīti /",
  "XXavsata_u:358": "tato bhagavatā tīrthyānāṃ madadarpacchittyarthaṃ dārakasya ca kuśalamūlasaṃjananārthaṃ sūryasahasrātirekaprabhāḥ kanakavarṇamarīcaya utsṛṣṭāḥ,",
  "XXavsata_u:359": "yais tad gṛhaṃ samantād avabhāsitam* /",
  "XXavsata_u:360": "kalpasahasraparibhāvitāś ca maitryaṃśava utsṛṣṭāḥ,",
  "XXavsata_u:361": "yair asya spṛṣṭamātraṃ śarīraṃ prahlāditam* /",
  "XXavsata_u:362": "sa itaś cāmutaś ca prekṣitum ārabdhaḥ:",
  "XXavsata_u:363": "kasya prabhāvān mama śarīraṃ prahlāditam iti /",
  "XXavsata_u:364": "tato bhagavān bhikṣugaṇaparivṛtas tad gṛhaṃ praviveśa /",
  "XXavsata_u:365_0": "dadarśa kusīdo buddhaṃ bhagavantaṃ dvātriṃśatā mahāpuruṣulakṣaṇaiḥ samalaṃkṛta aśītyā",
  "XXavsata_u:365_1": "cānuvyaṃjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ jaṅgamam",
  "XXavsata_u:365_2": "iva ratnaparvataṃ samantato bhadrakam* /",
  "XXavsata_u:366": "dṛṣṭvā ca punaḥ paraṃ prasādam āpannaḥ /",
  "XXavsata_u:367": "sahasā svayam evotthāya bhagavato 'rthe āsanaṃ prajñapayati /",
  "XXavsata_u:368": "evaṃ cāha: etu bhagavān,",
  "XXavsata_u:369": "svāgataṃ bhagavataḥ,",
  "XXavsata_u:370": "niṣīdatu bhagavān prajñapta evāsana iti /",
  "XXavsata_u:371": "athāsya mātāpitarāv antarjanaś cādṛṣṭapūrvaprabhāvaṃ dṛṣṭvā paramaṃ vismayam āpannāḥ //",
  "XXavsata_u:372": "tataḥ kusīdo dārako harṣavikasitābhyāṃ nayanābhyāṃ bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
  "XXavsata_u:373": "tasmai bhagavatā anekaprakāraṃ kausīdyasyāvarṇo bhāṣitaḥ,",
  "XXavsata_u:374": "vīryārambhasya cānuśaṃsaḥ /",
  "XXavsata_u:375": "candanamayīṃ cāsya yaṣṭim anuprayacchati:",
  "XXavsata_u:376": "imāṃ dāraka yaṣṭim ākoṭayeti /",
  "XXavsata_u:377": "sa tām ākoṭayitum ārabdhaḥ /",
  "XXavsata_u:378": "athāsau yaṣṭir ākoṭyamānā manojñaśabdaśravaṇaṃ karoti,",
  "XXavsata_u:379": "vividhāni ca ratnanidhānāni paśyati /",
  "XXavsata_u:380": "tasyaitad abhavat:",
  "XXavsata_u:381": "mahān batāyaṃ vīryārambhe viśeṣo yanv ahaṃ bhūyasyā mātrayā vīryam ārabheyeti /",
  "XXavsata_u:382": "sa śrāvastyāṃ ghaṇṭāv avaghoṣaṇaṃ sārthavāham ātmānam udghoṣya ṣaḍvārān mahāsamudram avatīrṇaḥ /",
  "XXavsata_u:383": "tataḥ siddhayānapātreṇa mahāratnasaṃgrahaṃ kṛtvā bhagavān antarniveśane saśrāvakasaṃgho bhojitaḥ /",
  "XXavsata_u:384": "anuttarāyāṃ ca samyaksaṃbodhau praṇidhānaṃ kṛtam* //",
  "XXavsata_u:385": "atha bhagavān kusīdasya dārakasya hetuparaṃparāṃ karmaparaṃparāṃ ca jñātvā smitaṃ prāvirakārṣīt /",
  "XXavsata_u:386": "dharmatā khalu yasmin samaye buddhā bhagavantaḥ smitaṃ prāviṣkurvanti tasmin samaye nīlapītalohitāvadātā arciṣo mukhān niścārya kāścid adhastād gacchanti,",
  "XXavsata_u:387": "kāścid upariṣṭād gacchanti / yā",
  "XXavsata_u:388": "-------------------- Vaidya, p. 10 --------------------",
  "XXavsata_u:389": "adhastād gacchanti,",
  "XXavsata_u:390_0": "tāḥ saṃjīvaṃ kālasūtraṃ saṃghātaṃ rauravaṃ mahārauravaṃ tapanaṃ pratāpanam avīcim",
  "XXavsata_u:390_1": "arbudaṃ nirarbudaṃ aṭaṭaṃ hahavaṃ huhuvam utpalaṃ padmaṃ mahāpadmaṃ narakān gatvā",
  "XXavsata_u:390_2": "ye uṣṇanarakās teṣu śītībhūtā nipatanti,",
  "XXavsata_u:391": "ye śītanarakās teṣu uṣṇībhūtā nipatanti,",
  "XXavsata_u:392": "tena teṣāṃ satvānāṃ kāraṇāviśeṣāḥ pratiprasrabhyante /",
  "XXavsata_u:393": "teṣām evaṃ bhavati:",
  "XXavsata_u:394": "kiṃ nu vayaṃ bhavanta itaś cyutāḥ āhosvid anyatropapannā iti /",
  "XXavsata_u:395": "teṣāṃ prasādasaṃjananārthaṃ bhagavān nirmitaṃ visarjayati /",
  "XXavsata_u:396": "teṣāṃ nirmitaṃ dṛṣṭvaivaṃ bhavati:",
  "XXavsata_u:397": "na hy eva vayaṃ bhavantaḥ itaś cyutāḥ,",
  "XXavsata_u:398": "nāpy anyatropapannāḥ /",
  "XXavsata_u:399": "api tv ayam apūrvadarśanaḥ satvaḥ,",
  "XXavsata_u:400": "asyānubhāvenāsmākaṃ kāraṇāviśeṣāḥ pratiprasrabdhā iti /",
  "XXavsata_u:401": "te nirmite cittam abhiprasādya tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti yatra satyānāṃ bhājanabhūtā bhavanti /",
  "XXavsata_u:402": "yā upariṣṭād gacchanti,",
  "XXavsata_u:403_0": "tāś cāturmahārājikāṃs trayastriṃśān yāmāṃs tuṣitān nirmāṇaratīn paranirmitavaśavartino",
  "XXavsata_u:403_1": "brahmakāyikān brahmapurohitān mahābrahmaṇaḥ parīttābhān apramāṇābhān ābhāsvarān parīttaśubhān",
  "XXavsata_u:403_2": "apramāṇaśubhāñ śubhakṛtsnān anabhrakān puṇyaprasavān bṛhatphalān abṛhān atapān sudṛśān",
  "XXavsata_u:403_3": "sudarśanān akaniṣṭhān devān gatvā anityaṃ duḥkhaṃ śūnyam anātmety udghoṣayanti,",
  "XXavsata_u:404": "gāthādvayaṃ ca bhāṣante:",
  "XXavsata_u:405": "AVŚ_3.1 ārabhadhvaṃ niṣkrāmata yujyadhvaṃ buddhaśāsane /",
  "XXavsata_u:406": "dhunīta mṛtyunaḥ sainyaṃ naḍāgāram iva kuñjaraḥ //",
  "XXavsata_u:407": "AVŚ_3.2 yo hy asmin dharmavinaye apramattaś cariṣyati /",
  "XXavsata_u:408": "prahāya jātisaṃsāraṃ duḥkhasyāntaṃ kariṣyati // iti",
  "XXavsata_u:409": "atha tā arciṣas trisāhasramahāsāhasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti /",
  "XXavsata_u:410": "tad yadi bhagavān atītaṃ karma vyākartukāmo bhavati,",
  "XXavsata_u:411": "bhagavataḥ pṛṣṭhato 'ntardhīyante /",
  "XXavsata_u:412": "anāgataṃ vyākartukāmo bhavati,",
  "XXavsata_u:413": "purastād antardhīyante /",
  "XXavsata_u:414": "narakopapattiṃ vyākartukāmo bhavati,",
  "XXavsata_u:415": "pādatale 'ntardhīyante /",
  "XXavsata_u:416": "tiryagupapattiṃ vyākartukāmo bhavati,",
  "XXavsata_u:417": "pārṣṇyām antardhīyante /",
  "XXavsata_u:418": "pretopapattiṃ vyākartukāmo bhavati,",
  "XXavsata_u:419": "pādāṅguṣṭhe 'ntardhīyante /",
  "XXavsata_u:420": "manuṣyopapattiṃ vyākartukāmo bhavati,",
  "XXavsata_u:421": "jānunor antardhīyante /",
  "XXavsata_u:422": "balacakravartirājyaṃ vyākartukāmo bhavati,",
  "XXavsata_u:423": "vāme karatale 'ntardhīyante /",
  "XXavsata_u:424": "cakravartirājyaṃ vyākartukāmo bhavati,",
  "XXavsata_u:425": "dakṣiṇe karatale 'ntardhīyante /",
  "XXavsata_u:426": "devopapattiṃ vyākartukāmo bhavati,",
  "XXavsata_u:427": "nābhyām antardhīyante /",
  "XXavsata_u:428": "śrāvakabodhiṃ vyākartukāmo bhavati,",
  "XXavsata_u:429": "āsye 'ntardhīyante /",
  "XXavsata_u:430": "pratyekabodhiṃ vyākartukāmo bhavati,",
  "XXavsata_u:431": "ūrṇāyām antardhīyante /",
  "XXavsata_u:432": "anuttarāṃ samyaksaṃbodhiṃ vyākartukāmo bhavati,",
  "XXavsata_u:433": "uṣṇīṣe antardhīyante //",
  "XXavsata_u:434": "atha ca tā arciṣo bhagavantaṃ triḥ pradakṣiṇīkṛtya bhagavata ūṣṇīṣe 'ntarhitāḥ /",
  "XXavsata_u:435": "athāyuṣmān ānandaḥ kṛtakarapuṭo bhagavantaṃ papraccha: [Speyer 21]",
  "XXavsata_u:436": "AVŚ_3.3 nānāvidho raṅgasahasracitro",
  "XXavsata_u:437": "vaktrāntarān niṣkasitaḥ kalāpaḥ /",
  "XXavsata_u:438": "avabhāsitā yena diśaḥ samantād",
  "XXavsata_u:439": "divākareṇodayatā yathaiva //",
  "XXavsata_u:440": "-------------------- Vaidya, p. 11 --------------------",
  "XXavsata_u:441": "gāthāś ca bhāṣate:",
  "XXavsata_u:442": "AVŚ_3.4 vigatodbhavā dainyamadaprahīṇā",
  "XXavsata_u:443": "buddhā jagaty uttamahetubhūtāḥ /",
  "XXavsata_u:444": "nākāraṇaṃ śaṅkhamṛṇālagauraṃ",
  "XXavsata_u:445": "smitam upadarśayanti jinā jitārayaḥ //",
  "XXavsata_u:446": "AVŚ_3.5 tatkālaṃ svayam adhigamya vīra buddhyā",
  "XXavsata_u:447": "śrotṝṇāṃ śramaṇa jinendra kāṅkṣitānām* /",
  "XXavsata_u:448": "dhīrābhir munivṛṣa vāgbhir uttamābhir",
  "XXavsata_u:449": "utpannaṃ vyapanaya saṃśayaṃ śubhābhiḥ //",
  "XXavsata_u:450": "AVŚ_3.6 nākāsmāl lavaṇajalādrirājadhairyāḥ",
  "XXavsata_u:451": "saṃbuddhāḥ smitam upadarśayanti nāthāḥ /",
  "XXavsata_u:452": "yasyārthe smitam upadarśayanti dhīrāḥ",
  "XXavsata_u:453": "taṃ śrotuṃ samabhilaṣanti te janaughāḥ // iti",
  "XXavsata_u:454": "bhagavān āha:",
  "XXavsata_u:455": "evam etad ānanda, evam etat /",
  "XXavsata_u:456": "nāhetvapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti /",
  "XXavsata_u:457": "paśyasy ānanda anena kusīdena dārakeṇa mamaivaṃvidhaṃ satkāraṃ kṛtam* /",
  "XXavsata_u:458": "evaṃ bhadanta /",
  "XXavsata_u:459_0": "eṣa ānanda kuśido dārako 'nena kuśalamūlena cittotpādena deyadharmaparityāgena ca",
  "XXavsata_u:459_1": "trikalpāsaṃkhyeyasamudānītāṃ bodhiṃ samudānīya mahākaruṇāparibhāvitāḥ ṣaṭpāramitāḥ",
  "XXavsata_u:459_2": "paripūrya atibalavīryaparākramo nāma samyaksaṃbuddho bhaviṣyati,",
  "XXavsata_u:460": "daśabhir balaiś caturbhir vaiśāradyais tribhir āveṇikaiḥ smṛtyupasthānair mahākaruṇayā ca /",
  "XXavsata_u:461": "ayam asya deyadharmo yo mamāntike cittaprasāda iti //",
  "XXavsata_u:462": "idam avocad bhagavān /",
  "XXavsata_u:463": "āttamanasas te ca bhikṣavo bhagavato bhāṣitam abhyanandan* //",
  "XXavsata_u:464": "*******************************************************",
  "XXavsata_u:465": "AVŚ_4 sārthavāhaḥ /",
  "XXavsata_u:466": "(ed. Speyer, vol. I)",
  "XXavsata_u:467_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:467_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:467_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:467_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:467_4": "śrāvastyāṃ viharati jetavane 'nāthapiṇḍadasyārāme //",
  "XXavsata_u:468": "śrāvastyām anyatamo mahāsārthavāho mahāsamudrād bhagnayānapātra āgataḥ /",
  "XXavsata_u:469": "sa dvir api trir api svadevatāyācanaṃ kṛtvā mahāsamudram avatīrṇo bhagnayānapātra evāgataḥ /",
  "XXavsata_u:470": "tato 'sya mahān kheda utpannaḥ /",
  "XXavsata_u:471": "sa imāṃ cintām āpede:",
  "XXavsata_u:472": "ko me upāyaḥ svādyena dhanārjanaṃ kuryām iti /",
  "XXavsata_u:473": "tasyaitad abhavat:",
  "XXavsata_u:474": "ayaṃ buddho bhagavān sarvadevaprativiśiṣṭataraḥ ātmahitaparahitapratipannaḥ kāruṇiko mahādharmakāmaḥ prajāvatsalaḥ,",
  "XXavsata_u:475": "yanv aham idānīm asya nāmnā punar api mahāsamudram avatareyam* /",
  "XXavsata_u:476": "siddhayānapātras tv āgaccheyaṃ ced upārdhena dhanenāsya pūjāṃ kuryām iti //",
  "XXavsata_u:477": "-------------------- Vaidya, p. 12 --------------------",
  "XXavsata_u:478": "sa evaṃ kṛtavyavasāyaḥ punar api mahāsamudram avatīrṇaḥ /",
  "XXavsata_u:479": "buddhānubhāvena ca ratnadvīpaṃ saṃprāpya mahāratnasaṃgrahaṃ kṛtvā kuśalasvastinā svagṛham anuprāptaḥ /",
  "XXavsata_u:480": "sa mārgaśramaṃ prativinodya bhāṇḍaṃ pratyavekṣitum ārabdhaḥ /",
  "XXavsata_u:481": "tasya nānāvicitrāṇi ratnāni dṛṣṭvā mahāṃllābha utpannaḥ /",
  "XXavsata_u:482": "cintayati ca:",
  "XXavsata_u:483": "mayā īdṛśānāṃ ratnānāṃ śramaṇasya gautamasya upārdhaṃ dātavyaṃ bhaviṣyati /",
  "XXavsata_u:484": "yanv aham etāni svasyāḥ patnyā āyaḥ /",
  "XXavsata_u:485": "tena kārṣāpaṇadvayena vikrīya bhagavato gandhaṃ dadyām iti /",
  "XXavsata_u:486": "sa kārṣāpaṇadvayenāgaruṃ krītvā jetavanaṃ gataḥ /",
  "XXavsata_u:487": "tato 'patrapamāṇarūpo dvārakoṣṭhake sthitvāgaruṃ dhūpitavān* //",
  "XXavsata_u:488": "atha bahagavāṃs tad rūpam ṛddhyabhisaṃskāram abhisaṃskṛtavān yena sa dhūpa upari vihāyasam abhyudgamya sarvāṃ ca śrāvastīṃ sphuritvā mahadabhrakūṭavad avasthitaḥ /",
  "XXavsata_u:489": "tasya tad atyadbhutaṃ devamanuṣyāvarjanakaraṃ prātihāryaṃ dṛṣṭvā mahān prasāda utpannaḥ /",
  "XXavsata_u:490": "sa svacittaṃ paribhāṣitavān:",
  "XXavsata_u:491": "naitan mama pratirūpaṃ syād yad ahaṃ bhagavantaṃ ratnair nābhyarcayeyam iti //",
  "XXavsata_u:492": "atha tena sārthavāhena bhagavān saśrāvakasaṃgho 'ntarniveśane bhaktenopanimantritaḥ /",
  "XXavsata_u:493": "tataḥ praṇītenāhāreṇa saṃtarpya mahāratnair avakīrṇaḥ /",
  "XXavsata_u:494": "tatas tāni ratnāni upari vihāyasam abhyudgamya mūrdhni bhagavato ratnakūṭāgāro ratnacchatraṃ ratnamaṇḍapaś cāvasthitaḥ,",
  "XXavsata_u:495": "yan na śakyaṃ suśikṣitena karmakāreṇa karmāntevāsinā vā kartum*,",
  "XXavsata_u:496": "yathāpi tad buddhasya buddhānubhāvena devatānāṃ ca devatānubhāvena //",
  "XXavsata_u:497": "atha sārthavāho dviguṇajātaprasādas tatpratihāryadarśanān mūlanikṛtta iva drumo bhagavataḥ pādayor nipatya praṇidhānaṃ kartum ārabdhaḥ:",
  "XXavsata_u:498": "anenāhaṃ kuśalamūlena cittotpādena deyadharmaparityāgena ca andhe loke anāyake apariṇāyake buddho bhūyāsam atīrṇānāṃ satvānāṃ tārayita,",
  "XXavsata_u:499": "amuktānāṃ mocayitā,",
  "XXavsata_u:500": "anāśvastānām āśvāsayitā,",
  "XXavsata_u:501": "aparinirvṛtānāṃ parinirvāpayiteti //",
  "XXavsata_u:502": "atha bhagavāṃs tasya sārthavāhasya hetuparaṃparāṃ karmaparaṃparāṃ ca jñātvā smitaṃ prāviṣkārṣīt /",
  "XXavsata_u:503": "dharmatā khalu yasmin samaye buddhā bhagavantaḥ smitaṃ prāviṣkurvanti tasmin samaye nīlapītalohitāvadātā arciṣo mukhān niścārya kāścid adhastād gacchanti,",
  "XXavsata_u:504": "kāścid upariṣṭād gacchanti /",
  "XXavsata_u:505": "yā adhastād gacchanti,",
  "XXavsata_u:506_0": "tāḥ saṃjīvaṃ kālasūtraṃ saṃghātaṃ rauravaṃ mahārauravaṃ tapanaṃ pratāpanam avīcim",
  "XXavsata_u:506_1": "arbudaṃ nirarbudaṃ aṭaṭaṃ hahavaṃ huhuvam utpalaṃ padmaṃ mahāpadmaṃ narakān gatvā",
  "XXavsata_u:506_2": "ye uṣṇanarakās teṣu śītībhūtā nipatanti,",
  "XXavsata_u:507": "ye śītanarakās teṣūṣṇībhūtā nipatanti /",
  "XXavsata_u:508": "tena teṣāṃ satvānāṃ kāraṇāviśeṣāḥ pratiprasrabhyante /",
  "XXavsata_u:509": "teṣām evaṃ bhavati:",
  "XXavsata_u:510": "kiṃ nu vayaṃ bhavanta itaś cyutāḥ āhosvid anyatropapannā iti /",
  "XXavsata_u:511": "teṣāṃ prasādasaṃjananārthaṃ bhagavān nirmitaṃ visarjayati /",
  "XXavsata_u:512": "teṣāṃ nirmitaṃ dṛṣṭvaivaṃ bhavati:",
  "XXavsata_u:513": "na hy eva vayaṃ bhavantaḥ itaś cyutā nāpy anyatropapannāḥ /",
  "XXavsata_u:514": "api tv ayam apūrvadarśanaḥ satvaḥ,",
  "XXavsata_u:515": "asyānubhāvenāsmākaṃ kāraṇāviśeṣāḥ pratiprasrabdhā iti /",
  "XXavsata_u:516": "te nirmite cittam abhiprasādya tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti,",
  "XXavsata_u:517": "yatra satyānāṃ bhājanabhūtā bhavanti /",
  "XXavsata_u:518": "yā upariṣṭād gacchanti,",
  "XXavsata_u:519": "tāś cāturmahārājikāṃs trayastriṃśān,",
  "XXavsata_u:520": "yāmāṃs tuṣitān nirmāṇaratīn paranirmitavaśavartino brahmakāyikān brahmapurohitān mahābrahmaṇaḥ",
  "XXavsata_u:521": "-------------------- Vaidya, p. 13 --------------------",
  "XXavsata_u:522_0": "parīttābhān apramāṇābhān ābhāsvarān parīttaśubhān apramāṇaśubhāñ śubhakṛtsnān anabhrakān",
  "XXavsata_u:522_1": "puṇyaprasavān bṛhatphalān abṛhān atapān sudṛśān sudarśanān akaniṣṭhān devān gatvā",
  "XXavsata_u:522_2": "anityaṃ duḥkhaṃ śūnyam anātmety udghoṣayanti,",
  "XXavsata_u:523": "gāthādvayaṃ ca bhāṣante:",
  "XXavsata_u:524": "AVŚ_4.1 ārabhadhvaṃ niṣkrāmata yujyadhvaṃ buddhaśāsane /",
  "XXavsata_u:525": "dhunīta mṛtyunaḥ sainyaṃ naḍāgāram iva kuñjaraḥ //",
  "XXavsata_u:526": "AVŚ_4.2 yo hy asmin dharmavinaye apramattaś cariṣyati /",
  "XXavsata_u:527": "prahāya jātisaṃsāraṃ duḥkhasyāntaṃ kariṣyati // iti",
  "XXavsata_u:528": "atha tā arciṣas trisāhasramahāsāhasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti /",
  "XXavsata_u:529": "tad yadi bhagavān atītaṃ karma vyākartukāmo bhavati,",
  "XXavsata_u:530": "bhagavataḥ pṛṣṭhato 'ntardhīyante /",
  "XXavsata_u:531": "anāgataṃ vyākartukāmo bhavati,",
  "XXavsata_u:532": "purastād antardhīyante /",
  "XXavsata_u:533": "narakopapattiṃ vyākartukāmo bhavati,",
  "XXavsata_u:534": "pādatale 'ntardhīyante /",
  "XXavsata_u:535": "tiryagupapattiṃ vyākartukāmo bhavati,",
  "XXavsata_u:536": "pārṣṇyām antardhīyante /",
  "XXavsata_u:537": "pretopapattiṃ vyākartukāmo bhavati,",
  "XXavsata_u:538": "pādāṅguṣṭhe 'ntardhīyante /",
  "XXavsata_u:539": "manuṣyopapattiṃ vyākartukāmo bhavati,",
  "XXavsata_u:540": "jānunor antardhīyante /",
  "XXavsata_u:541": "balacakravartirājyaṃ vyākartukāmo bhavati,",
  "XXavsata_u:542": "vāme karatale 'ntardhīyante /",
  "XXavsata_u:543": "cakravartirājyaṃ vyākartukāmo bhavati,",
  "XXavsata_u:544": "dakṣiṇe karatale 'ntardhīyante /",
  "XXavsata_u:545": "devopapattiṃ vyākartukāmo bhavati,",
  "XXavsata_u:546": "nābhyām antardhīyante /",
  "XXavsata_u:547": "śrāvakabodhiṃ vyākartukāmo bhavati,",
  "XXavsata_u:548": "āsye 'ntardhīyante /",
  "XXavsata_u:549": "pratyekabodhiṃ vyākartukāmo bhavati,",
  "XXavsata_u:550": "ūrṇāyām antardhīyante /",
  "XXavsata_u:551": "anuttarāṃ samyaksaṃbodhiṃ vyākartukāmo bhavati,",
  "XXavsata_u:552": "uṣṇīṣe antardhīyante //",
  "XXavsata_u:553": "atha tā arciṣo bhagavantaṃ triḥ pradakṣiṇīkṛtya bhagavata ūṣṇīṣe 'ntarhitāḥ /",
  "XXavsata_u:554": "athāyuṣmān ānandaḥ kṛtakarapuṭo bhagavantaṃ papraccha:",
  "XXavsata_u:555": "AVŚ_4.3 nānāvidho raṅgasahasracitro",
  "XXavsata_u:556": "vaktrāntarān niṣkasitaḥ kalāpaḥ /",
  "XXavsata_u:557": "avabhāsitā yena diśaḥ samantād",
  "XXavsata_u:558": "divākareṇodayatā yathaiva //",
  "XXavsata_u:559": "gāthāś ca bhāṣate:",
  "XXavsata_u:560": "AVŚ_4.4 vigatodbhavā dainyamadaprahīṇā",
  "XXavsata_u:561": "buddhā jagaty uttamahetubhūtāḥ /",
  "XXavsata_u:562": "nākāraṇaṃ śaṅkhamṛṇālagauraṃ",
  "XXavsata_u:563": "smitam upadarśayanti jinā jitārayaḥ //",
  "XXavsata_u:564": "AVŚ_4.5 tatkālaṃ svayam adhigamya vīra buddhyā",
  "XXavsata_u:565": "śrotṝṇāṃ śramaṇa jinendra kāṅkṣitānām* /",
  "XXavsata_u:566": "dhīrābhir munivṛṣa vāgbhir uttamābhir",
  "XXavsata_u:567": "utpannaṃ vyapanaya saṃśayaṃ śubhābhiḥ //",
  "XXavsata_u:568": "nākāsmāl lavaṇajalādrirājadhairyāḥ",
  "XXavsata_u:569": "saṃbuddhāḥ smitam upadarśayanti nāthāḥ /",
  "XXavsata_u:570": "-------------------- Vaidya, p. 14 --------------------",
  "XXavsata_u:571": "AVŚ_4.6 yasyārthe smitam upadarśayanti dhīrāḥ",
  "XXavsata_u:572": "taṃ śrotuṃ samabhilaṣanti te janaughāḥ // iti",
  "XXavsata_u:573": "bhagavān āha:",
  "XXavsata_u:574": "evam etad ānanda, evam etat /",
  "XXavsata_u:575": "nāhetvapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti /",
  "XXavsata_u:576": "paśyasy ānanda anena sārthavāhena mamaivaṃvidhaṃ satkāraṃ kṛtam* /",
  "XXavsata_u:577": "evaṃ bhadanta /",
  "XXavsata_u:578_0": "eṣa ānanda sārthavāho 'nena kuśalamūlena cittotpādena deyadharmaparityāgena ca trikalpāsaṃkhyeyasamudānītāṃ",
  "XXavsata_u:578_1": "bodhiṃ samudānīya mahākaruṇāparibhāvitāḥ ṣaṭ pāramitāḥ paripūrya ratnottamo nāma",
  "XXavsata_u:578_2": "samyaksaṃbuddho bhaviṣyati,",
  "XXavsata_u:579": "daśabhir balaiś caturbhir vaiśāradyais tribhir āveṇikaiḥ smṛtyupasthānair mahākaruṇayā ca /",
  "XXavsata_u:580": "ayam asya deyadharmo yo mamāntike cittasyābhiprasādaḥ //",
  "XXavsata_u:581": "idam avocad bhagavān /",
  "XXavsata_u:582": "āttamanasas te bhikṣavo bhagavato bhāṣitam abhyanandan* //",
  "XXavsata_u:583": "*******************************************************",
  "XXavsata_u:584": "AVŚ_5 somaḥ / [L o s t] (ed. Speyer, vol. I)",
  "XXavsata_u:585": "*******************************************************",
  "XXavsata_u:586": "AVŚ_6 vaḍikaḥ / (ed. Speyer, vol. I)",
  "XXavsata_u:587_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:587_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:587_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:587_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:587_4": "śrāvastyāṃ viharati jetavane 'nāthapiṇḍadasyārāme //",
  "XXavsata_u:588": "śrāvastyām anyatamo gṛhapatiḥ śreṣṭhī prativasati āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
  "XXavsata_u:589": "tena sadṛśāt kulāt kalatram ānītam* /",
  "XXavsata_u:590": "sa tayā sārdhaṃ krīḍati ramate paricārayati /",
  "XXavsata_u:591": "tasya krīḍato ramamāṇasya paricārayataḥ gṛhapateḥ patnī āpannasatvā saṃvṛttā /",
  "XXavsata_u:592": "sā navānāṃ māsānām atyayāt prasūtā /",
  "XXavsata_u:593": "dārako jāto abhirūpo darśanīyaḥ prāsādikaḥ //",
  "XXavsata_u:594": "tasya jātau jātimahaṃ kṛtvā vaḍika iti nāmadheyaṃ kṛtavān pitā /",
  "XXavsata_u:595": "vaḍiko dārako 'ṣṭābhyo dhātrībhyo dattaḥ aṃsadhātrībhyāṃ kṣīradhātrībhyāṃ maladhātrībhyāṃ krīḍanikābhyāṃ dhātrībhyām* /",
  "XXavsata_u:596": "so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍena anyaiś cottaptottaptair upakaraṇaviśeṣaiḥ /",
  "XXavsata_u:597": "āśu vardhate hradastham iva paṅkajam* /",
  "XXavsata_u:598": "yadā mahān saṃvṛttaḥ pañcavarṣo ṣaḍvarṣo vā,",
  "XXavsata_u:599": "tadā gurau bhaktiṃ kṛtvā sarvaśāstrāṇi adhītāni /",
  "XXavsata_u:600": "tīkṣṇabuddhitayā śīghraṃ sarvaśāstrasya pāraṃ gataḥ //",
  "XXavsata_u:601": "tad anantaraṃ tasya vaḍikasya kiṃcit pūrvajanmakṛtakarmavipākena śarīre kāyikaṃ duḥkhaṃ patitam iti duḥkhī bhūtaś cintāparaḥ sthitaḥ:",
  "XXavsata_u:602": "kiṃ pāpaṃ kṛtaṃ mayā,",
  "XXavsata_u:603": "yad idaṃ kāyikaṃ duḥkhaṃ mama śarīre jātam* /",
  "XXavsata_u:604_0": "tasya pitāpi putrasyedaṃ kāyikaṃ duḥkhabhāvaṃ dṛṣṭvā mahadudvignaḥ putrātyayaśaṅkhayā",
  "XXavsata_u:604_1": "dīnamānasaḥ śokāśruvyāptavadanas tvaritaṃ vaidyam āhūya tasya putrasya rogaṃ darśayati: ko rogaḥ,",
  "XXavsata_u:605": "-------------------- Vaidya, p. 15 --------------------",
  "XXavsata_u:606": "kena hetunā mama putrasya dehe jāta iti /",
  "XXavsata_u:607": "tataḥ sa vaidyas tasya rogacihnaṃ dṛṣṭvā cikitsāṃ kartum ārabdhaḥ /",
  "XXavsata_u:608": "tathāpi tasya rogaśāntir na bhavati,",
  "XXavsata_u:609": "punar vṛddhir bhavati /",
  "XXavsata_u:610": "pitā putrasya rogaṃ vṛddhaṃ jātaṃ dṛṣṭvā avaśyaṃ putro mariṣyati,",
  "XXavsata_u:611": "yad vaidyenāpi cāsya rogasya cikitsituṃ na śakyate,",
  "XXavsata_u:612": "iti mūrcchayā bhūmau patitaḥ /",
  "XXavsata_u:613": "taṃ dṛṣṭvā bhūyo 'pi putrasya cintā jātā /",
  "XXavsata_u:614": "bhūyo 'pi cintayā mānasī vyathā jātā /",
  "XXavsata_u:615": "sa dārako rogī bhūto 'śakyo 'pi vadituṃ kathaṃcit pitaraṃ babhāṣe:",
  "XXavsata_u:616": "mā tāta sāhasam* /",
  "XXavsata_u:617": "dhairyam avalambyottiṣṭha /",
  "XXavsata_u:618": "mamātyayāśaṅkayā mā bhūs tvam api mādṛśaḥ /",
  "XXavsata_u:619": "mama nāmnā devānāṃ pūjāṃ kuru, dānaṃ dehi /",
  "XXavsata_u:620": "tato mama svasthā *{svāsthaṃ}* bhaviṣyati /",
  "XXavsata_u:621": "sa gṛhapatir iti putrasya vaca ākarṇya sarvadevebhyaḥ pūjāṃ kṛtavān* /",
  "XXavsata_u:622": "sarvabrāhmaṇatīrthikaparivrājakebhyo dānaṃ dattavān* /",
  "XXavsata_u:623": "tathāpi tasya rogaśāntir na bhavati /",
  "XXavsata_u:624": "tadā tasya mahān mānaso duḥkho 'bhūt* /",
  "XXavsata_u:625": "sarvadeveṣu pūjā kṛtā,",
  "XXavsata_u:626": "dāno 'pi dattaḥ pitrā mama,",
  "XXavsata_u:627": "tathāpi svasthā na bhavati /",
  "XXavsata_u:628": "tatas tathāgataguṇān anusmṛtya buddhaṃ namaskāraṃ kartum ārabdhaḥ /",
  "XXavsata_u:629": "atrāntare nāsti kiṃcid buddhānāṃ bhagavatām ajñātam adṛṣṭam aviditam avijñātam* /",
  "XXavsata_u:630_0": "dharmatā khalu buddhānāṃ bhagavatāṃ mahākāruṇikānāṃ lokānugrahapravṛttakānām ekārakṣāṇāṃ",
  "XXavsata_u:630_1": "śamathavipaśyanāvihāriṇāṃ tridamathavastukuśalānāṃ caturoghottīrṇānāṃ caturṛddhipādacaraṇatalasupratiṣṭhitānāṃ",
  "XXavsata_u:630_2": "caturṣu saṃgrahavastuṣu dīrgharātrakṛtaparicayānāṃ pañcāṅgaviprahīṇānāṃ pañcagatisamatikrāntānāṃ",
  "XXavsata_u:630_3": "ṣaḍaṅgasamanvāgatānāṃ ṣaṭpāramitāparipūrṇānāṃ saptabodhyaṅgakusumāḍhyānām aṣṭāṅgamārgadeśikānāṃ",
  "XXavsata_u:630_4": "navānupūrvavihārasamāpattikuśalānāṃ daśabalabalināṃ daśadiksamāpūrṇayaśasāṃ daśaśatavaśavartiprativiśiṣṭānāṃ",
  "XXavsata_u:630_5": "trī rātres trir divasasya [ca] buddhacakṣuṣā lokaṃ vyavalokya jñānadarśanaṃ pravartate:",
  "XXavsata_u:631_0": "ko hīyate ko vardhate kaḥ kṛcchraprāptaḥ kaḥ saṃkaṭaprāptaḥ kaḥ saṃbādhaprāptaḥ kaḥ",
  "XXavsata_u:631_1": "kṛcchrasaṃkaṭasaṃbādhaprāptaḥ ko 'pāyanimnaḥ ko 'pāyapravaṇaḥ ko 'pāyaprāgbhāraḥ",
  "XXavsata_u:631_2": "kam aham apāyād uddhṛtya svarge mokṣe ca pratiṣṭhāpayeyam* /",
  "XXavsata_u:632": "kasya kāmapaṅkanimagnasya hastoddhāram anupradadyām* /",
  "XXavsata_u:633": "kam āryadhanavirahitam āryadhanaiśvaryādhipatye pratiṣṭhāpayeyam* [/",
  "XXavsata_u:634": "kasyājñānatimirapaṭalaparyavanaddhanetrasya jñānāñjanaśalākayā cakṣur viśodhayāmi /",
  "XXavsata_u:635": "] kasyānavaropitāni kuśalamulāny avaropayeyam* /",
  "XXavsata_u:636": "kasyāvaropitāni paripācayeyam* /",
  "XXavsata_u:637": "kasya paripakvāni vimocayeyam* / āha ca:",
  "XXavsata_u:638": "AVŚ_6.1 apy evātikramed velāṃ sāgaro makarālayaḥ /",
  "XXavsata_u:639": "na tu vaineyavatsānāṃ buddho velām atikramet //",
  "XXavsata_u:640": "tato bhagavatā vaḍikasya gṛhapateḥ putrasya tām avasthāṃ dṛṣṭvā sūryasahasrātirekaprabhāḥ kanakavarṇā marīcayaḥ sṛṣṭāḥ,",
  "XXavsata_u:641": "yais tad gṛhaṃ samantād avabhāsitam* /",
  "XXavsata_u:642": "kalpasahasraparibhāvitāś ca maitryaṃśava utsṛṣṭāḥ,",
  "XXavsata_u:643": "yair asya spṛṣṭamātraṃ śarīraṃ prahlāditam* /",
  "XXavsata_u:644": "tato bhagavāṃs tasya dvārakoṣṭhakam anuprāptaḥ /",
  "XXavsata_u:645": "dauvārikapuruṣeṇāsya niveditaṃ bhagavān dvāre tiṣṭhatīti /",
  "XXavsata_u:646": "atha vaḍikaḥ śreṣṭhiputro labdhaprasādo 'dhigatasamāśvāsa āha:",
  "XXavsata_u:647": "praviśatu bhagavān,",
  "XXavsata_u:648": "svāgataṃ bhagavate,",
  "XXavsata_u:649": "ākāṅkṣāmi bhagavato darśanam iti /",
  "XXavsata_u:650": "atha bhagavān praviśya prajñapta evāsane niṣaṇṇaḥ /",
  "XXavsata_u:651": "niṣadya bhagavān vaḍikam uvāca:",
  "XXavsata_u:652": "kiṃ te vaḍika bādhata iti /",
  "XXavsata_u:653": "vaḍika uvāca:",
  "XXavsata_u:654": "kāyikaṃ ca me duḥkhaṃ cetasikaṃ",
  "XXavsata_u:655": "-------------------- Vaidya, p. 16 --------------------",
  "XXavsata_u:656": "ceti / tato 'sya bhagavatā sarvasatveṣu maitryupadiṣṭā:",
  "XXavsata_u:657": "ayaṃ te cetasikasya pratipakṣa iti /",
  "XXavsata_u:658": "laukikaṃ ca cittam utpādayāmāsa:",
  "XXavsata_u:659": "aho bata śakro devendro gandhamādanāt parvatāt kṣīrikām oṣadhīm ānayed iti /",
  "XXavsata_u:660": "sahacittotpādād bhagavataḥ śakro devendro gandhamādanāt parvatāt kṣīrikām oṣadhīm ānīya bhagavate dattavān* /",
  "XXavsata_u:661": "bhagavatā ca svapāṇinā gṛhītvā vaḍikāya dattā:",
  "XXavsata_u:662": "iyaṃ te kāyikasya duḥkhasya paridāhaśamanīti //",
  "XXavsata_u:663": "sa kāyikaṃ prasrabdhisukhaṃ labdhvā bhagavato 'ntike cittaṃ prasādayāmāsa /",
  "XXavsata_u:664": "prasannacittaś ca rājñaḥ prasenajito nivedya bhagavantaṃ saśrāvakasaṃghaṃ bhojayitvā śatasahasreṇa vastreṇācchadya sarvapuṣpamālyair abhyarcitavān* /",
  "XXavsata_u:665": "tataś cetanāṃ puṣṇāti sma,",
  "XXavsata_u:666": "praṇidhiṃ ca cakāra:",
  "XXavsata_u:667": "anenāhaṃ kuśalamūlena cittotpādena deyadharmaparityāgena yathaivāhaṃ bhagavatā anuttareṇa vaidyarājena cikitsitaḥ,",
  "XXavsata_u:668": "evam aham apy anāgate 'dhvani andhe loke anāyake apariṇāyake buddho bhūyāsam atīrṇānāṃ satvānāṃ tārayita,",
  "XXavsata_u:669": "amuktānāṃ mocayitā,",
  "XXavsata_u:670": "anāśvastānām āśvāsayitā,",
  "XXavsata_u:671": "aparinirvṛtānāṃ parinirvāpayiteti //",
  "XXavsata_u:672": "atha bhagavān vaḍikasya dhātuparaṃparāṃ karmaparaṃparāṃ ca jñātvā smitaṃ prāvirakārṣīt /",
  "XXavsata_u:673": "dharmatā khalu yasmin samaye buddhā bhagavantaḥ smitaṃ prāviṣkurvanti tasmin samaye nīlapītalohitāvadātā arciṣo mukhān niścārya kāścid adhastād gacchanti,",
  "XXavsata_u:674": "kāścid upariṣṭād gacchanti /",
  "XXavsata_u:675": "yā adhastād gacchanti,",
  "XXavsata_u:676_0": "tāḥ saṃjīvaṃ kālasūtraṃ saṃghātaṃ rauravaṃ mahārauravaṃ tapanaṃ pratāpanam avīcim",
  "XXavsata_u:676_1": "arbudaṃ nirarbudaṃ aṭaṭaṃ hahavaṃ huhuvam utpalaṃ padmaṃ mahāpadmaṃ narakān gatvā",
  "XXavsata_u:676_2": "ye uṣṇanarakās teṣu śītībhūtā nipatanti,",
  "XXavsata_u:677": "ye śītanarakās teṣu uṣṇībhūtā nipatanti,",
  "XXavsata_u:678": "tena teṣāṃ satvānāṃ kāraṇāviśeṣāḥ pratiprasrabhyante /",
  "XXavsata_u:679": "teṣām evaṃ bhavati:",
  "XXavsata_u:680": "kiṃ nu vayaṃ bhavanta itaś cyutāḥ āhosvid anyatropapannā iti /",
  "XXavsata_u:681": "teṣāṃ prasādasaṃjananārthaṃ bhagavān nirmitaṃ visarjayati /",
  "XXavsata_u:682": "teṣāṃ nirmitaṃ dṛṣṭvaivaṃ bhavati:",
  "XXavsata_u:683": "na hy eva vayaṃ bhavantaḥ itaś cyutāḥ,",
  "XXavsata_u:684": "nāpy anyatropapannāḥ /",
  "XXavsata_u:685": "api tv ayam apūrvadarśanaḥ satvaḥ,",
  "XXavsata_u:686": "asyānubhāvenāsmākaṃ kāraṇāviśeṣāḥ pratiprasrabhyante /",
  "XXavsata_u:687": "te nirmite cittam abhiprasādya tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti yatra satyānāṃ bhājanabhūtā bhavanti /",
  "XXavsata_u:688": "yā upariṣṭād gacchanti,",
  "XXavsata_u:689_0": "tāś cāturmahārājikāṃs trayastriṃśān yāmāṃs tuṣitān nirmāṇaratīn paranirmitavaśavartino",
  "XXavsata_u:689_1": "brahmakāyikān brahmapurohitān mahābrahmaṇaḥ parīttābhān apramāṇābhān ābhāsvarān parīttaśubhān",
  "XXavsata_u:689_2": "apramāṇaśubhāñ śubhakṛtsnān anabhrakān puṇyaprasavān bṛhatphalān abṛhān atapān sudṛśān",
  "XXavsata_u:689_3": "sudarśanān akaniṣṭhān devān gatvā anityaṃ duḥkhaṃ śūnyam anātmety udghoṣayanti,",
  "XXavsata_u:690": "gāthādvayaṃ ca bhāṣante:",
  "XXavsata_u:691": "AVŚ_6.2 ārabhadhvaṃ niṣkrāmata yujyadhvaṃ buddhaśāsane /",
  "XXavsata_u:692": "dhunīta mṛtyunaḥ sainyaṃ naḍāgāram iva kuñjaraḥ //",
  "XXavsata_u:693": "AVŚ_6.3 yo hy asmin dharmavinaye apramattaś cariṣyati /",
  "XXavsata_u:694": "prahāya jātisaṃsāraṃ duḥkhasyāntaṃ kariṣyati // iti",
  "XXavsata_u:695": "atha tā arciṣas trisāhasramahāsāhasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti /",
  "XXavsata_u:696": "tad yadi bhagavān atītaṃ karma vyākartukāmo bhavati,",
  "XXavsata_u:697": "bhagavataḥ pṛṣṭhato 'ntardhīyante /",
  "XXavsata_u:698": "-------------------- Vaidya, p. 17 --------------------",
  "XXavsata_u:699": "anāgataṃ vyākartukāmo bhavati,",
  "XXavsata_u:700": "purastād antardhīyante /",
  "XXavsata_u:701": "narakopapattiṃ vyākartukāmo bhavati,",
  "XXavsata_u:702": "pādatale 'ntardhīyante /",
  "XXavsata_u:703": "tiryagupapattiṃ vyākartukāmo bhavati,",
  "XXavsata_u:704": "pārṣṇyām antardhīyante /",
  "XXavsata_u:705": "pretopapattiṃ vyākartukāmo bhavati,",
  "XXavsata_u:706": "pādāṅguṣṭhe 'ntardhīyante /",
  "XXavsata_u:707": "manuṣyopapattiṃ vyākartukāmo bhavati,",
  "XXavsata_u:708": "jānunor antardhīyante /",
  "XXavsata_u:709": "balacakravartirājyaṃ vyākartukāmo bhavati,",
  "XXavsata_u:710": "vāme karatale 'ntardhīyante /",
  "XXavsata_u:711": "cakravartirājyaṃ vyākartukāmo bhavati,",
  "XXavsata_u:712": "dakṣiṇe karatale 'ntardhīyante /",
  "XXavsata_u:713": "devopapattiṃ vyākartukāmo bhavati,",
  "XXavsata_u:714": "nābhyām antardhīyante /",
  "XXavsata_u:715": "śrāvakabodhiṃ vyākartukāmo bhavati,",
  "XXavsata_u:716": "āsye 'ntardhīyante /",
  "XXavsata_u:717": "pratyekabodhiṃ vyākartukāmo bhavati,",
  "XXavsata_u:718": "ūrṇāyām antardhīyante /",
  "XXavsata_u:719": "anuttarāṃ samyaksaṃbodhiṃ vyākartukāmo bhavati,",
  "XXavsata_u:720": "uṣṇīṣe antardhīyante //",
  "XXavsata_u:721": "atha ca tā arciṣo bhagavantaṃ triḥ pradakṣiṇīkṛtya bhagavata ūṣṇīṣe 'ntarhitāḥ /",
  "XXavsata_u:722": "athāyuṣmān ānandaḥ kṛtakarapuṭo bhagavantaṃ papraccha:",
  "XXavsata_u:723": "AVŚ_6.4 nānāvidho raṅgasahasracitro",
  "XXavsata_u:724": "vaktrāntarān niṣkasitaḥ kalāpaḥ /",
  "XXavsata_u:725": "avabhāsitā yena diśaḥ samantād",
  "XXavsata_u:726": "divākareṇodayatā yathaiva //",
  "XXavsata_u:727": "gāthāś ca bhāṣate:",
  "XXavsata_u:728": "AVŚ_6.4 vigatodbhavā dainyamadaprahīṇā",
  "XXavsata_u:729": "buddhā jagaty uttamahetubhūtāḥ /",
  "XXavsata_u:730": "nākāraṇaṃ śaṅkhamṛṇālagauraṃ",
  "XXavsata_u:731": "smitam upadarśayanti jinā jitārayaḥ //",
  "XXavsata_u:732": "AVŚ_6.5 tatkālaṃ svayam adhigamya dhīra buddhyā",
  "XXavsata_u:733": "śrotṝṇāṃ śramaṇa jinendra kāṅkṣitānām* /",
  "XXavsata_u:734": "dhīrābhir munivṛṣa vāgbhir uttamābhir",
  "XXavsata_u:735": "utpannaṃ vyapanaya saṃśayaṃ śubhābhiḥ //",
  "XXavsata_u:736": "******",
  "XXavsata_u:737": "NOTE on 6.5a: S usually vīrya,",
  "XXavsata_u:738": "but here dhīra.",
  "XXavsata_u:739": "******",
  "XXavsata_u:740": "AVŚ_6.6 nākāsmāl lavaṇajalādrirājadhairyāḥ",
  "XXavsata_u:741": "saṃbuddhāḥ smitam upadarśayanti nāthāḥ /",
  "XXavsata_u:742": "yasyārthe smitam upadarśayanti dhīrāḥ",
  "XXavsata_u:743": "taṃ śrotuṃ samabhilaṣanti te janaughāḥ // iti",
  "XXavsata_u:744": "bhagavān āha:",
  "XXavsata_u:745": "evam etad ānanda, evam etat /",
  "XXavsata_u:746": "nāhetvapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti /",
  "XXavsata_u:747": "paśyasy anena vaḍikena gṛhapatiputreṇa mamaivaṃvidhaṃ satkāraṃ kṛtam* /",
  "XXavsata_u:748": "evaṃ bhadanta /",
  "XXavsata_u:749_0": "eṣa ānanda vaḍiko gṛhapatiputro 'nena kuśalamūlena cittotpādena deyadharmaparityāgena",
  "XXavsata_u:749_1": "ca trikalpāsaṃkhyeyasamudānītāṃ bodhiṃ samudānīya mahākaruṇāparibhāvitāḥ ṣaṭ pāramitāḥ",
  "XXavsata_u:749_2": "paripūrya śākyamunir nāma samyaksaṃbuddho bhaviṣyati,",
  "XXavsata_u:750": "daśabhir balaiś caturbhir vaiśāradyais tribhir āveṇikaiḥ smṛtyupasthānair mahākaruṇayā ca /",
  "XXavsata_u:751": "ayam asya deyadharmo yo mamāntike cittaprasāda iti //",
  "XXavsata_u:752": "idam avocad bhagavān /",
  "XXavsata_u:753": "āttamanasas te ca bhikṣavo bhagavato bhāṣitam abhyanandan* //",
  "XXavsata_u:754": "-------------------- Vaidya, p. 18 --------------------",
  "XXavsata_u:755": "*******************************************************",
  "XXavsata_u:756": "AVŚ_7 padmaḥ / (ed. Speyer, vol. I)",
  "XXavsata_u:757_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:757_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:757_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:757_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:757_4": "śrāvastyāṃ viharati jetavane 'nāthapiṇḍadasyārāme //",
  "XXavsata_u:758": "yadā bhagavāṃl loke notpanna āsīt,",
  "XXavsata_u:759": "tadā rājā prasenajit tīrthikadevatārcanaṃ kṛtavān puṣpadhūpagandhamālyavilepanaiḥ /",
  "XXavsata_u:760": "yadā tu bhagavāṃl loke utpannaḥ,",
  "XXavsata_u:761": "rājā ca prasenajid daharasūtrodāharaṇena vinīto bhagavacchāsane śraddhāṃ pratilabdhavān,",
  "XXavsata_u:762": "tadā prītisaumanasyajātas trir bhagavantam upasaṃkramya dīpadhūpagandhamālyavilepanair abhyarcayati //",
  "XXavsata_u:763": "athānyatama ārāmiko navaṃ padmam ādāya rājñaḥ prasenajito 'rthaṃ śrāvastīṃ praviśati /",
  "XXavsata_u:764": "tīrthikopāsakena ca dṛṣṭaḥ pṛṣṭhaś ca:",
  "XXavsata_u:765": "kim idaṃ padmaṃ vikrīṇiṣye?",
  "XXavsata_u:766": "sa kathayati: āmeti /",
  "XXavsata_u:767": "sa kretukāmo yāvad anāthapiṇḍado gṛhapatis taṃ pradeśam anuprataḥ //",
  "XXavsata_u:768": "tena tasmād dviguṇena mūlyena vardhitam* /",
  "XXavsata_u:769": "tataḥ parasparaṃ vardhamānau yāvac chatasahasraṃ vardhitavantau /",
  "XXavsata_u:770": "athārāmikasyaitad abhavat*:",
  "XXavsata_u:771": "ayam anāthapiṇḍado gṛhapatir acañcalaḥ sthirasatvaḥ /",
  "XXavsata_u:772": "nūnam atra kāraṇena bhavitavyam iti /",
  "XXavsata_u:773": "tena saṃśayajātena sa tīrthikābhiprasannaḥ puruṣaḥ pṛsṭaḥ:",
  "XXavsata_u:774": "kasyārthe bhavān evaṃ vardhata iti /",
  "XXavsata_u:775": "sa āha: ahaṃ bhagavato nārāyaṇasyārthe iti //",
  "XXavsata_u:776": "anāthapiṇḍada āha:",
  "XXavsata_u:777": "ahaṃ bhagavato buddhasyārthe iti /",
  "XXavsata_u:778": "ārāmika āha:",
  "XXavsata_u:779": "ka eṣa buddho nāmeti?",
  "XXavsata_u:780": "tato 'nāthapiṇḍadena vistareṇāsya buddhaguṇā ākhyātāḥ /",
  "XXavsata_u:781": "tata ārāmiko 'nāthapiṇḍadam āha:",
  "XXavsata_u:782": "gṛhapate ahaṃ svayam eva taṃ bhagavantam abhyarcayiṣya iti //",
  "XXavsata_u:783": "tato 'nāthapiṇḍado gṛhapatir ārāmikam ādāya yena bhagavāṃs tenopasaṃkrāntaḥ /",
  "XXavsata_u:784_0": "dadarśārāmiko buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam aśītyā",
  "XXavsata_u:784_1": "cānuvyaṃjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ jaṅgamam",
  "XXavsata_u:784_2": "iva ratnaparvataṃ samantato bhadrakam* /",
  "XXavsata_u:785": "sahadarśanāc ca ārāmikeṇa tat padmaṃ bhagavati kṣiptam* /",
  "XXavsata_u:786": "tataḥ kṣiptamātraṃ śakaṭacakramāṇaṃ bhūtvā upari bhagavataḥ sthitam* //",
  "XXavsata_u:787": "atha sa ārāmikas tat pratihāryaṃ dṛṣṭvā mūlanikṛtta iva drumo bhagavataḥ pādayor nipatya kṛtakarapuṭaś cetanāṃ puṣṇāti,",
  "XXavsata_u:788": "praṇidhiṃ ca kartum ārabdhaḥ:",
  "XXavsata_u:789": "anenāhaṃ kuśalamūlena cittotpādena deyadharmaparityāgena ca andhe loke anāyake apariṇāyake buddho bhūyāsam atīrṇānāṃ satvānāṃ tārayita,",
  "XXavsata_u:790": "amuktānāṃ mocayitā,",
  "XXavsata_u:791": "anāśvastānām āśvāsayitā,",
  "XXavsata_u:792": "aparinirvṛtānāṃ parinirvāpayiteti //",
  "XXavsata_u:793": "atha bhagavāṃs tasyārāmikasya hetuparaṃparāṃ karmaparaṃparāṃ ca jñātvā smitaṃ prāvirakārṣīt /",
  "XXavsata_u:794": "dharmatā khalu yasmin samaye buddhā bhagavantaḥ smitaṃ prāviṣkurvanti tasmin samaye nīlapītalohitāvadātā arciṣo mukhān niścārya kāścid adhastād gacchanti,",
  "XXavsata_u:795": "kāścid upariṣṭād gacchanti /",
  "XXavsata_u:796": "yā adhastād",
  "XXavsata_u:797": "-------------------- Vaidya, p. 19 --------------------",
  "XXavsata_u:798_0": "gacchanti, tāḥ saṃjīvaṃ kālasūtraṃ saṃghātaṃ rauravaṃ mahārauravaṃ tapanaṃ pratāpanam",
  "XXavsata_u:798_1": "avīcim arbudaṃ nirarbudaṃ aṭaṭaṃ hahavaṃ huhuvam utpalaṃ padmaṃ mahāpadmaṃ narakān",
  "XXavsata_u:798_2": "gatvā ye uṣṇanarakās teṣu śītībhūtā nipatanti,",
  "XXavsata_u:799": "ye śītanarakās teṣūṣṇībhūtā nipatanti /",
  "XXavsata_u:800": "tena teṣāṃ satvānāṃ kāraṇāviśeṣāḥ pratiprasrabhyante /",
  "XXavsata_u:801": "teṣām evaṃ bhavati:",
  "XXavsata_u:802": "kiṃ nu vayaṃ bhavanta itaś cyutāḥ āhosvid anyatropapannā iti /",
  "XXavsata_u:803": "teṣāṃ prasādasaṃjananārthaṃ bhagavān nirmitaṃ visarjayati /",
  "XXavsata_u:804": "teṣāṃ nirmitaṃ dṛṣṭvaivaṃ bhavati:",
  "XXavsata_u:805": "na hy eva vayaṃ bhavanta itaś cyutā nāpy anyatropapannāḥ /",
  "XXavsata_u:806": "api tv ayam apūrvadarśanaḥ satvaḥ,",
  "XXavsata_u:807": "asyānubhāvenāsmākaṃ kāraṇāviśeṣāḥ pratiprasrabdhā iti /",
  "XXavsata_u:808": "te nirmite cittam abhiprasādya tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti,",
  "XXavsata_u:809": "yatra satyānāṃ bhājanabhūtā bhavanti /",
  "XXavsata_u:810": "yā upariṣṭād gacchanti,",
  "XXavsata_u:811": "tāś cāturmahārājikāṃs trayastriṃśān,",
  "XXavsata_u:812_0": "yāmāṃs tuṣitān nirmāṇaratīn paranirmitavaśavartino brahmakāyikān brahmapurohitān",
  "XXavsata_u:812_1": "mahābrahmaṇaḥ parīttābhān apramāṇābhān ābhāsvarān parīttaśubhān apramāṇaśubhāñ śubhakṛtsnān",
  "XXavsata_u:812_2": "anabhrakān puṇyaprasavān bṛhatphalān abṛhān atapān sudṛśān sudarśanān akaniṣṭhān",
  "XXavsata_u:812_3": "devān gatvā anityaṃ duḥkhaṃ śūnyam anātmety udghoṣayanti,",
  "XXavsata_u:813": "gāthādvayaṃ ca bhāṣante:",
  "XXavsata_u:814": "AVŚ_7.1 ārabhadhvaṃ niṣkrāmata yujyadhvaṃ buddhaśāsane /",
  "XXavsata_u:815": "dhunīta mṛtyunaḥ sainyaṃ naḍāgāram iva kuñjaraḥ //",
  "XXavsata_u:816": "AVŚ_7.2 yo hy asmin dharmavinaye apramattaś cariṣyati /",
  "XXavsata_u:817": "prahāya jātisaṃsāraṃ duḥkhasyāntaṃ kariṣyati // iti",
  "XXavsata_u:818": "atha tā arciṣas trisāhasramahāsāhasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti /",
  "XXavsata_u:819": "tad yadi bhagavān atītaṃ karma vyākartukāmo bhavati,",
  "XXavsata_u:820": "bhagavataḥ pṛṣṭhato 'ntardhīyante /",
  "XXavsata_u:821": "anāgataṃ vyākartukāmo bhavati,",
  "XXavsata_u:822": "purastād antardhīyante /",
  "XXavsata_u:823": "narakopapattiṃ vyākartukāmo bhavati,",
  "XXavsata_u:824": "pādatale 'ntardhīyante /",
  "XXavsata_u:825": "tiryagupapattiṃ vyākartukāmo bhavati,",
  "XXavsata_u:826": "pārṣṇyām antardhīyante /",
  "XXavsata_u:827": "pretopapattiṃ vyākartukāmo bhavati,",
  "XXavsata_u:828": "pādāṅguṣṭhe 'ntardhīyante /",
  "XXavsata_u:829": "manuṣyopapattiṃ vyākartukāmo bhavati,",
  "XXavsata_u:830": "jānunor antardhīyante /",
  "XXavsata_u:831": "balacakravartirājyaṃ vyākartukāmo bhavati,",
  "XXavsata_u:832": "vāme karatale 'ntardhīyante /",
  "XXavsata_u:833": "cakravartirājyaṃ vyākartukāmo bhavati,",
  "XXavsata_u:834": "dakṣiṇe karatale 'ntardhīyante /",
  "XXavsata_u:835": "devopapattiṃ vyākartukāmo bhavati,",
  "XXavsata_u:836": "nābhyām antardhīyante /",
  "XXavsata_u:837": "śrāvakabodhiṃ vyākartukāmo bhavati,",
  "XXavsata_u:838": "āsye 'ntardhīyante /",
  "XXavsata_u:839": "pratyekabodhiṃ vyākartukāmo bhavati,",
  "XXavsata_u:840": "ūrṇāyām antardhīyante /",
  "XXavsata_u:841": "anuttarāṃ samyaksaṃbodhiṃ vyākartukāmo bhavati,",
  "XXavsata_u:842": "uṣṇīṣe antardhīyante //",
  "XXavsata_u:843": "atha tā arciṣo bhagavantaṃ triḥ pradakṣiṇīkṛtya bhagavata ūṣṇīṣe 'ntarhitāḥ /",
  "XXavsata_u:844": "athāyuṣmān ānandaḥ kṛtakarapuṭo bhagavantaṃ papraccha:",
  "XXavsata_u:845": "AVŚ_7.3 nānāvidho raṅgasahasracitro",
  "XXavsata_u:846": "vaktrāntarān niṣkasitaḥ kalāpaḥ /",
  "XXavsata_u:847": "avabhāsitā yena diśaḥ samantād",
  "XXavsata_u:848": "divākareṇodayatā yathaiva //",
  "XXavsata_u:849": "-------------------- Vaidya, p. 20 --------------------",
  "XXavsata_u:850": "gāthāś ca bhāṣate:",
  "XXavsata_u:851": "AVŚ_7.4 vigatodbhavā dainyamadaprahīṇā",
  "XXavsata_u:852": "buddhā jagaty uttamahetubhūtāḥ /",
  "XXavsata_u:853": "nākāraṇaṃ śaṅkhamṛṇālagauraṃ",
  "XXavsata_u:854": "smitam upadarśayanti jinā jitārayaḥ //",
  "XXavsata_u:855": "AVŚ_7.5 tatkālaṃ svayam adhigamya vīra buddhyā",
  "XXavsata_u:856": "śrotṝṇāṃ śramaṇa jinendra kāṅkṣitānām* /",
  "XXavsata_u:857": "dhīrābhir munivṛṣa vāgbhir uttamābhir",
  "XXavsata_u:858": "utpannaṃ vyapanaya saṃśayaṃ śubhābhiḥ //",
  "XXavsata_u:859": "AVŚ_7.6 nākāsmāl lavaṇajalādrirājadhairyāḥ",
  "XXavsata_u:860": "saṃbuddhāḥ smitam upadarśayanti nāthāḥ /",
  "XXavsata_u:861": "yasyārthe smitam upadarśayanti dhīrāḥ",
  "XXavsata_u:862": "taṃ śrotuṃ samabhilaṣanti te janaughāḥ // iti",
  "XXavsata_u:863": "bhagavān āha:",
  "XXavsata_u:864": "evam etad ānanda, evam etat /",
  "XXavsata_u:865": "nāhetvapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti /",
  "XXavsata_u:866": "paśyasy ānanda anenārāmikeṇa prasādajātena mamaivaṃvidhāṃ pūjām kṛtām* /",
  "XXavsata_u:867": "evaṃ bhadanta /",
  "XXavsata_u:868_0": "eṣa ārāmiko 'nena kuśalamūlena cittotpādena deyadharmaparityāgena ca trikalpāsaṃkhyeyasamudānītāṃ",
  "XXavsata_u:868_1": "bodhiṃ samudānīya mahākaruṇāparibhāvitāḥ ṣaṭ pāramitāḥ paripūrya padmottamo nāma",
  "XXavsata_u:868_2": "samyaksaṃbuddho bhaviṣyati,",
  "XXavsata_u:869": "daśabhir balaiś caturbhir vaiśāradyais tribhir āveṇikaiḥ smṛtyupasthānair mahākaruṇayā ca /",
  "XXavsata_u:870": "ayam asya deyadharmo yo mamāntike cittaprasāda iti //",
  "XXavsata_u:871": "idam avocad bhagavān /",
  "XXavsata_u:872": "āttamanasas te bhikṣavo bhagavato bhāṣitam abhyanandan* //",
  "XXavsata_u:873": "*******************************************************",
  "XXavsata_u:874": "AVŚ_8 pañcālaḥ / (ed. Speyer, vol. I)",
  "XXavsata_u:875_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:875_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:875_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:875_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:875_4": "śrāvastyāṃ viharati jetavane 'nāthapiṇḍadasyārāme //",
  "XXavsata_u:876": "tena khalu samayenottarapañcālarājo dakṣiṇapañcālarājena saha prativiruddho babhuva / # # # [gap in all MSS]",
  "XXavsata_u:877": "atha rājā prasenajit kauśalyo yena bhagavāṃs tenopasaṃkrāntaḥ /",
  "XXavsata_u:878": "upasaṃkramya bhagavataḥ pādau śirasā vanditvā ekānte niṣaṇṇaḥ /",
  "XXavsata_u:879": "ekānte niṣaṇṇo rājā prasenajit kauśalyo bhagavantam idam avocat* :",
  "XXavsata_u:880": "bhagavān nāma bhadanta anuttaro dharmarājo vyasanagatānāṃ satvānāṃ paritrātā,",
  "XXavsata_u:881": "anyonyavairiṇāṃ vairapraśamayitā /",
  "XXavsata_u:882": "ayaṃ cottarapañcālo rājā dakṣiṇapañcālarājena saha prativiruddhaḥ /",
  "XXavsata_u:883": "tau parasparam eva mahājanavipraghātaṃ kurutaḥ /",
  "XXavsata_u:884": "tayor bhagavān dīrgharātrānugatasya vairasyopaśamaṃ",
  "XXavsata_u:885": "-------------------- Vaidya, p. 21 --------------------",
  "XXavsata_u:886": "kuryād anukampām upādāyeti /",
  "XXavsata_u:887": "adhivāsayati bhagavān rājñaḥ prasenajitaḥ kauśalyasya tūṣṇībhāvena /",
  "XXavsata_u:888": "atha rājā prasenajit kauśalyo bhagavatas tūṣṇībhāvenādhivāsanāṃ viditvā bhagavataḥ pādau śirasā vanditvotthāyāsanāt prakrāntaḥ //",
  "XXavsata_u:889": "atha bhagavāṃs tasyā eva rātrer atyayāt pūrvāhṇe nivāsya pātracīvaram ādāya yena vārāṇasī kāśīnāṃ nagaraṃ tena cārikāṃ prakrāntaḥ /",
  "XXavsata_u:890": "anupūrveṇa cārikāṃ caran vārāṇasīm anuprāpto vārāṇasyāṃ viharati ṛṣipatane mṛgadāve /",
  "XXavsata_u:891": "yāvat tayor viditaṃ bhagavān asmadvijitam anuprāpta iti /",
  "XXavsata_u:892": "yāvad bhagavatā ṛddhibalena caturaṅgabalakāyaṃ nirmāyottarapañcālarājas trāsitaḥ /",
  "XXavsata_u:893": "sa bhīta ekaratham abhiruhya bhagavatsakāśam upasaṃkrāntaḥ /",
  "XXavsata_u:894": "tasya bhagavatā vairapraśamāya dharmo deśitaḥ /",
  "XXavsata_u:895": "sa taṃ dharmaṃ śrutvā bhagavatsakāśe pravrajite /",
  "XXavsata_u:896": "tena yujyamānena ghaṭamānena vyāyacchamānena sarvakleśaprahāṇād arhatvaṃ sākṣātkṛtam* //",
  "XXavsata_u:897": "dakṣiṇapañcālarājenāpi bhagavān saśrāvakasaṃghas traimāsyaṃ śatarasenāhāreṇopanimantritaḥ,",
  "XXavsata_u:898": "śatasahasreṇa ca vastreṇācchāditaḥ /",
  "XXavsata_u:899": "praṇidhānaṃ kṛtam*:",
  "XXavsata_u:900": "anenāhaṃ kuśalamūlena cittotpādena deyadharmaparityāgena ca andhe loke anāyake apariṇāyake buddho bhūyāsam atīrṇānāṃ satvānāṃ tārayita,",
  "XXavsata_u:901": "amuktānāṃ mocayitā,",
  "XXavsata_u:902": "anāśvastānām āśvāsayitā,",
  "XXavsata_u:903": "aparinirvṛtānāṃ parinirvāpayiteti //",
  "XXavsata_u:904": "atha bhagavāṃs dakṣiṇapañcālarājasya hetuparaṃparāṃ karmaparaṃparāṃ ca jñātvā smitaṃ prāvirakārṣīt /",
  "XXavsata_u:905": "dharmatā khalu yasmin samaye buddhā bhagavantaḥ smitaṃ prāviṣkurvanti tasmin samaye nīlapītalohitāvadātā arciṣo mukhān niścārya kāścid adhastād gacchanti,",
  "XXavsata_u:906": "kāścid upariṣṭād gacchanti /",
  "XXavsata_u:907": "yā adhastād gacchanti,",
  "XXavsata_u:908_0": "tāḥ saṃjīvaṃ kālasūtraṃ saṃghātaṃ rauravaṃ mahārauravaṃ tapanaṃ pratāpanam avīcim",
  "XXavsata_u:908_1": "arbudaṃ nirarbudaṃ aṭaṭaṃ hahavaṃ huhuvam utpalaṃ padmaṃ mahāpadmaṃ narakān gatvā",
  "XXavsata_u:908_2": "ye uṣṇanarakās teṣu śītībhūtā nipatanti,",
  "XXavsata_u:909": "ye śītanarakās teṣūṣṇībhūtā nipatanti /",
  "XXavsata_u:910": "tena teṣāṃ satvānāṃ kāraṇāviśeṣāḥ pratiprasrabhyante /",
  "XXavsata_u:911": "teṣām evaṃ bhavati:",
  "XXavsata_u:912": "kiṃ nu vayaṃ bhavanta itaś cyutāḥ āhosvid anyatropapannā iti /",
  "XXavsata_u:913": "teṣāṃ prasādasaṃjananārthaṃ bhagavān nirmitaṃ visarjayati /",
  "XXavsata_u:914": "teṣāṃ nirmitaṃ dṛṣṭvā ca evaṃ bhavati:",
  "XXavsata_u:915": "na hy eva vayaṃ bhavanta itaś cyutā nāpy anyatropapannāḥ /",
  "XXavsata_u:916": "api tv ayam apūrvadarśanaḥ satvaḥ,",
  "XXavsata_u:917": "asyānubhāvenāsmākaṃ kāraṇāviśeṣāḥ pratiprasrabdhā iti /",
  "XXavsata_u:918": "te nirmite cittam abhiprasādya tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti,",
  "XXavsata_u:919": "yatra satyānāṃ bhājanabhūtā bhavanti /",
  "XXavsata_u:920": "yā upariṣṭād gacchanti,",
  "XXavsata_u:921": "tāś cāturmahārājikāṃs trayastriṃśān,",
  "XXavsata_u:922_0": "yāmāṃs tuṣitān nirmāṇaratīn paranirmitavaśavartino brahmakāyikān brahmapurohitān",
  "XXavsata_u:922_1": "mahābrahmaṇaḥ parīttābhān apramāṇābhān ābhāsvarān parīttaśubhān apramāṇaśubhāñ śubhakṛtsnān",
  "XXavsata_u:922_2": "anabhrakān puṇyaprasavān bṛhatphalān abṛhān atapān sudṛśān sudarśanān akaniṣṭhān",
  "XXavsata_u:922_3": "devān gatvā anityaṃ duḥkhaṃ śūnyam anātmety udghoṣayanti,",
  "XXavsata_u:923": "gāthādvayaṃ ca bhāṣante:",
  "XXavsata_u:924": "AVŚ_8.1 ārabhadhvaṃ niṣkrāmata yujyadhvaṃ buddhaśāsane /",
  "XXavsata_u:925": "dhunīta mṛtyunaḥ sainyaṃ naḍāgāram iva kuñjaraḥ //",
  "XXavsata_u:926": "-------------------- Vaidya, p. 22 --------------------",
  "XXavsata_u:927": "AVŚ_8.2 yo hy asmin dharmavinaye apramattaś cariṣyati /",
  "XXavsata_u:928": "prahāya jātisaṃsāraṃ duḥkhasyāntaṃ kariṣyati // iti",
  "XXavsata_u:929": "atha tā arciṣas trisāhasramahāsāhasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti /",
  "XXavsata_u:930": "tad yadi bhagavān atītaṃ karma vyākartukāmo bhavati,",
  "XXavsata_u:931": "bhagavataḥ pṛṣṭhato 'ntardhīyante /",
  "XXavsata_u:932": "anāgataṃ vyākartukāmo bhavati,",
  "XXavsata_u:933": "purastād antardhīyante /",
  "XXavsata_u:934": "narakopapattiṃ vyākartukāmo bhavati,",
  "XXavsata_u:935": "pādatale 'ntardhīyante /",
  "XXavsata_u:936": "tiryagupapattiṃ vyākartukāmo bhavati,",
  "XXavsata_u:937": "pārṣṇyām antardhīyante /",
  "XXavsata_u:938": "pretopapattiṃ vyākartukāmo bhavati,",
  "XXavsata_u:939": "pādāṅguṣṭhe 'ntardhīyante /",
  "XXavsata_u:940": "manuṣyopapattiṃ vyākartukāmo bhavati,",
  "XXavsata_u:941": "jānunor antardhīyante /",
  "XXavsata_u:942": "balacakravartirājyaṃ vyākartukāmo bhavati,",
  "XXavsata_u:943": "vāme karatale 'ntardhīyante /",
  "XXavsata_u:944": "cakravartirājyaṃ vyākartukāmo bhavati,",
  "XXavsata_u:945": "dakṣiṇe kara{tale} 'ntardhīyante /",
  "XXavsata_u:946": "devopapattiṃ vyākartukāmo bhavati,",
  "XXavsata_u:947": "nābhyām antardhīyante /",
  "XXavsata_u:948": "śrāvakabodhiṃ vyākartukāmo bhavati,",
  "XXavsata_u:949": "āsye 'ntardhīyante /",
  "XXavsata_u:950": "pratyekabodhiṃ vyākartukāmo bhavati,",
  "XXavsata_u:951": "ūrṇāyām antardhīyante /",
  "XXavsata_u:952": "anuttarāṃ samyaksaṃbodhiṃ vyākartukāmo bhavati,",
  "XXavsata_u:953": "uṣṇīṣe antardhīyante //",
  "XXavsata_u:954": "atha tā arciṣo bhagavantaṃ triḥ pradakṣiṇīkṛtya bhagavata ūṣṇīṣe 'ntarhitāḥ /",
  "XXavsata_u:955": "athāyuṣmān ānandaḥ kṛtakarapuṭo bhagavantaṃ papraccha:",
  "XXavsata_u:956": "AVŚ_8.3 nānāvidho raṅgasahasracitro",
  "XXavsata_u:957": "vaktrāntarān niṣkasitaḥ kalāpaḥ /",
  "XXavsata_u:958": "avabhāsitā yena diśaḥ samantād",
  "XXavsata_u:959": "divākareṇodayatā yathaiva //",
  "XXavsata_u:960": "gāthāś ca bhāṣate:",
  "XXavsata_u:961": "AVŚ_8.4 vigatodbhavā dainyamadaprahīṇā",
  "XXavsata_u:962": "buddhā jagaty uttamahetubhūtāḥ /",
  "XXavsata_u:963": "nākāraṇaṃ śaṅkhamṛṇālagauraṃ",
  "XXavsata_u:964": "smitam upadarśayanti jinā jitārayaḥ //",
  "XXavsata_u:965": "AVŚ_8.5 tatkālaṃ svayam adhigamya vīra buddhyā",
  "XXavsata_u:966": "śrotṝṇāṃ śramaṇa jinendra kāṅkṣitānām* /",
  "XXavsata_u:967": "dhīrābhir munivṛṣa vāgbhir uttamābhir",
  "XXavsata_u:968": "utpannaṃ vyapanaya saṃśayaṃ śubhābhiḥ //",
  "XXavsata_u:969": "AVŚ_8.6 nākāsmāl lavaṇajalādrirājadhairyāḥ",
  "XXavsata_u:970": "saṃbuddhāḥ smitam upadarśayanti nāthāḥ /",
  "XXavsata_u:971": "yasyārthe smitam upadarśayanti dhīrāḥ",
  "XXavsata_u:972": "taṃ śrotuṃ samabhilaṣanti te janaughāḥ // iti",
  "XXavsata_u:973": "bhagavān āha:",
  "XXavsata_u:974": "evam etad ānanda, evam etat /",
  "XXavsata_u:975": "nāhetvapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti /",
  "XXavsata_u:976": "paśyasy ānanda dakṣiṇapañcālarājena mamaivaṃvidhaṃ satkāraṃ kṛtam* /",
  "XXavsata_u:977": "evaṃ bhadanta /",
  "XXavsata_u:978": "eṣa ānanda pañcālarājo 'nena kuśalamūlena cittotpādena deyadharmaparityāgena ca trikalpāsaṃkhyeyasamudānītāṃ bodhiṃ samudānīya mahākaruṇāparibhāvitāḥ",
  "XXavsata_u:979": "-------------------- Vaidya, p. 23 --------------------",
  "XXavsata_u:980": "ṣaṭ pāramitāḥ paripūrya vijayo nāma samyaksaṃbuddho bhaviṣyati,",
  "XXavsata_u:981": "daśabhir balaiś caturbhir vaiśāradyais tribhir āveṇikaiḥ smṛtyupasthānair mahākaruṇayā ca /",
  "XXavsata_u:982": "ayam asya deyadharmo yo mamāntike cittaprasādaḥ //",
  "XXavsata_u:983": "idam avocad bhagavān /",
  "XXavsata_u:984": "āttamanasas te bhikṣavo bhagavato bhāṣitam abhyanandan* //",
  "XXavsata_u:985": "*******************************************************",
  "XXavsata_u:986": "AVŚ_9 dhūpaḥ / (ed. Speyer, vol. I)",
  "XXavsata_u:987_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:987_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:987_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:987_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:987_4": "śrāvastyāṃ viharati jetavane 'nāthapiṇḍadasyārāme //",
  "XXavsata_u:988": "tena khalu samayena śrāvastyāṃ dvau śreṣṭhinau /",
  "XXavsata_u:989": "tāv anyonyaṃ prativiruddhau babhūvatuḥ /",
  "XXavsata_u:990": "tābhyām ekaḥ pūraṇo 'bhiprasannaḥ,",
  "XXavsata_u:991": "dvitīyo buddhe bhagavati /",
  "XXavsata_u:992": "tatas tayoḥ parasparaṃ kathāsāṃkathyaviniścaye vartamāne pūraṇopāsaka āha:",
  "XXavsata_u:993": "buddhāt pūraṇo viśiṣṭatara iti /",
  "XXavsata_u:994": "buddhopāsaka āha:",
  "XXavsata_u:995": "bhagavān samyaksaṃbuddho viśiṣṭatara iti /",
  "XXavsata_u:996": "tatas tābhyāṃ sarvasvāpaharaṇe bandhanikṣepaḥ kṛtaḥ //",
  "XXavsata_u:997": "yāvad rājñaḥ prasenajitaḥ śrutam* /",
  "XXavsata_u:998": "tenāmātyānām ājñā dattā:",
  "XXavsata_u:999": "tayor mīmāṃsā kartavyeti /",
  "XXavsata_u:1000": "tatas tair amātyaiḥ sarvavijite ghaṇṭāvaghoṣaṇaṃ kāritam*:",
  "XXavsata_u:1001": "saptame divase buddhatīrthikopāsakayor mīmāṃsā bhaviṣyati,",
  "XXavsata_u:1002": "ye cādbhutāni draṣṭukāmās te āgacchantv iti /",
  "XXavsata_u:1003_0": "tataḥ saptame divase vistīrṇāvakāśe pṛthivīpradeśe 'nekeṣu prāṇiśatasahasreṣu saṃnipatiteṣu",
  "XXavsata_u:1003_1": "gaganatale cānekeṣu devatāsahasreṣu saṃnipatiteṣu gomayamaṇḍalake kḷpte sarvagandhamālyeṣūpahṛteṣu",
  "XXavsata_u:1003_2": "pūrvataraṃ tīrthikopāsakena satyopayācanaṃ kṛtam*:",
  "XXavsata_u:1004": "yena satyena pūraṇaprabhṛtayaḥ ṣaṭ śāstāro loke śreṣṭhāḥ,",
  "XXavsata_u:1005": "anena satyenemāni puṣpāṇi ayaṃ ca dhūpaḥ idaṃ ca pānīyaṃ tān upagacchantv iti //",
  "XXavsata_u:1006": "evaṃ pravyāhatamātre (Speyer:",
  "XXavsata_u:1007": "pravyāhṛtamātre)",
  "XXavsata_u:1008": "tāni puṣpāṇi bhūmau patitāni,",
  "XXavsata_u:1009": "agnir nirvṛtaḥ,",
  "XXavsata_u:1010": "pānīyaṃ pṛthivyām astaṃ parikṣayaṃ paryādānaṃ gatam* /",
  "XXavsata_u:1011": "tato mahājanakāyena kilakilāprakṣveḍoccair nādo muktaḥ,",
  "XXavsata_u:1012": "yam abhivīkṣya tīrthyopāsakas tūṣṇībhūto maṅkubhūtaḥ (Speyer:",
  "XXavsata_u:1013": "madgubhūtaḥ)",
  "XXavsata_u:1014": ", srastaskandho 'dhomukho niṣpratibhānaḥ,",
  "XXavsata_u:1015": "pradhyānaparamaḥ kare kapolaṃ datvā cintāparo vyavasthitaḥ //",
  "XXavsata_u:1016": "tato bhagavacchrāvakeṇa harṣotkaṇṭhajātena prasādavikasitābhyāṃ nayanābhyām ekāṃsam uttarāsaṅgaṃ kṛtvā dakṣiṇajānumaṇḍalaṃ pṛthivyāṃ pratiṣṭhāpya satyopayācanaṃ kṛtam*:",
  "XXavsata_u:1017": "yena satyena bhagavān sarvasatvānām agryaḥ,",
  "XXavsata_u:1018": "anena satyenemāni puṣpāṇi dhūpa udakaṃ bhagavantam upagacchantv iti /",
  "XXavsata_u:1019": "evaṃ pravyāhṛtamātro tāni puṣpāṇi haṃsapaṃktir ivākāśe jetavanābhimukhaṃ saṃprasthitāni,",
  "XXavsata_u:1020": "dhupo 'bhrakūṭavat*,",
  "XXavsata_u:1021": "udakaṃ vaiḍūryaśalākavat* /",
  "XXavsata_u:1022": "atha sa mahājanakāyas tat prātihāryaṃ dṛṣṭvā kilakilāpravekṣveḍoccaiḥśabdhaṃ kurvaṃs teṣāṃ saṃprasthitānāṃ pṛṣṭhataḥ pṛṣṭhataḥ samanubaddhaḥ //",
  "XXavsata_u:1023": "-------------------- Vaidya, p. 24 --------------------",
  "XXavsata_u:1024": "tatas tāni puṣpāṇi bhagavata upari sthitāni,",
  "XXavsata_u:1025": "dhūpa udakaṃ cāgrataḥ /",
  "XXavsata_u:1026": "tataḥ sa mahājanakāyo labdhaprasādo bhagavataḥ pādābhivandanaṃ kṛtvā purastān niṣaṇṇo dharmaśrāvaṇāya /",
  "XXavsata_u:1027": "teṣāṃ bhagavān idaṃ sūtraṃ bhāṣate sma:",
  "XXavsata_u:1028": "tisra imā brāhmaṇagṛhapatayo 'graprajñaptayaḥ /",
  "XXavsata_u:1029": "katamās tisraḥ?",
  "XXavsata_u:1030": "buddhe agraprajñaptiḥ,",
  "XXavsata_u:1031": "dharme,",
  "XXavsata_u:1032": "saṃghe agraprajñaptiḥ /",
  "XXavsata_u:1033": "buddhe agraprajñaptiḥ katamā?",
  "XXavsata_u:1034": "ye kecid brāhmaṇagṛhapatayaḥ satvā apadā vā dvipadā vā bahupadā vā,",
  "XXavsata_u:1035": "rūpiṇo vā arūpiṇo vā,",
  "XXavsata_u:1036": "saṃjñino vā asaṃjñino vā,",
  "XXavsata_u:1037": "naivasaṃjñino nāsaṃjñinaḥ,",
  "XXavsata_u:1038": "tathāgato 'rhan samyaksaṃbuddhas teṣām agra ākhyātaḥ /",
  "XXavsata_u:1039": "ye kecid buddhe 'bhiprasannāḥ,",
  "XXavsata_u:1040": "agre te 'bhiprasannāḥ /",
  "XXavsata_u:1041": "teṣām agre 'bhiprasannānām agra eva vipākaḥ pratikāṃkṣitavyo deveṣu vā devabhūtānāṃ manuṣyeṣu vā manuṣyabhūtānām* /",
  "XXavsata_u:1042": "iyam ucyate brāhmaṇagṛhapatayo buddhe agraprajñaptiḥ /",
  "XXavsata_u:1043": "dharme agraprajñaptiḥ katamā?",
  "XXavsata_u:1044": "ye kecid dharmāḥ saṃskṛtā vā asaṃskṛtā vā,",
  "XXavsata_u:1045": "virāgo dharmas teṣām agra ākhyātaḥ /",
  "XXavsata_u:1046": "ye kecid dharme 'bhiprasannā,",
  "XXavsata_u:1047": "agre te 'bhiprasannāḥ /",
  "XXavsata_u:1048": "teṣām agre 'bhiprasannānām agra eva vipākaḥ pratikāṃkṣitavyo deveṣu vā devabhūtānāṃ manuṣyeṣu vā manuṣyabhūtānām* /",
  "XXavsata_u:1049": "iyam ucyate brāhmaṇagṛhapatayo dharme agraprajñaptiḥ /",
  "XXavsata_u:1050": "saṃgheṣu agraprajñaptiḥ katamā?",
  "XXavsata_u:1051": "ye kecit saṃghā vā gaṇā vā pūgā vā pariṣado vā,",
  "XXavsata_u:1052": "tathāgataśrāvakasaṃghas teṣām agra ākhyātaḥ /",
  "XXavsata_u:1053": "ye kecit saṃghe 'bhiprasannāḥ,",
  "XXavsata_u:1054": "agre te 'bhiprasannāḥ /",
  "XXavsata_u:1055": "teṣām agre 'bhiprasannānām agra eva vipākaḥ pratikāṃkṣitavyo deveṣu vā devabhūtānāṃ manuṣyeṣu vā manuṣyabhūtānām* /",
  "XXavsata_u:1056": "iyam ucyate brāhmaṇagṛhapatayo saṃghe agraprajñaptiḥ /",
  "XXavsata_u:1057": "asmin khalu dharmaparyāye bhāṣyamāṇe teṣāṃ brāhmaṇagṛhapatīnāṃ kaiścid buddhadharmasaṃgheṣu prasādaḥ pratilabdhaḥ,",
  "XXavsata_u:1058": "kaiścic charaṇagamanaśikṣāpadāni gṛhītāni,",
  "XXavsata_u:1059": "kaiścit pravrajya idam eva pañcagaṇḍakaṃ saṃsāracakraṃ calācalaṃ viditvā,",
  "XXavsata_u:1060": "sarvasaṃskāragatīḥ śatanapatanavikaraṇavidhvaṃsanadharmatayā parāhatya,",
  "XXavsata_u:1061": "sarvakleśaprahāṇād arhatvaṃ sākṣātkṛtam* /",
  "XXavsata_u:1062": "tena ca tīrthyopāsakena tathāgatāntike prasādaḥ pratilabdhaḥ /",
  "XXavsata_u:1063": "tato mūlanikṛtta iva drumaḥ {bhagavataḥ} pādayor nipatya praṇidhānaṃ kartum ārabdhaḥ:",
  "XXavsata_u:1064": "anenāhaṃ kuśalamūlena cittotpādena deyadharmaparityāgena ca andhe loke anāyake apariṇāyake buddho bhūyāsam atīrṇānāṃ satvānāṃ tārayita,",
  "XXavsata_u:1065": "amuktānāṃ mocayitā,",
  "XXavsata_u:1066": "anāśvastānām āśvāsayitā,",
  "XXavsata_u:1067": "aparinirvṛtānāṃ parinirvāpayiteti //",
  "XXavsata_u:1068": "atha bhagavāṃs tasya tīrthikopāsakasya hetuparaṃparāṃ karmaparaṃparāṃ ca jñātvā smitaṃ prāvirakārṣīt /",
  "XXavsata_u:1069": "dharmatā khalu yasmin samaye buddhā bhagavantaḥ smitaṃ prāviṣkurvanti tasmin samaye nīlapītalohitāvadātā arciṣo mukhān niścārya kāścid adhastād gacchanti,",
  "XXavsata_u:1070": "kāścid upariṣṭād gacchanti /",
  "XXavsata_u:1071": "yā adhastād gacchanti,",
  "XXavsata_u:1072_0": "tāḥ saṃjīvaṃ kālasūtraṃ saṃghātaṃ rauravaṃ mahārauravaṃ tapanaṃ pratāpanam avīcim",
  "XXavsata_u:1072_1": "arbudaṃ nirarbudaṃ aṭaṭaṃ hahavaṃ huhuvam utpalaṃ padmaṃ mahāpadmaṃ narakān gatvā",
  "XXavsata_u:1072_2": "ye uṣṇanarakās teṣu śītībhūtā nipatanti,",
  "XXavsata_u:1073": "ye śītanarakās teṣūṣṇībhūtā nipatanti /",
  "XXavsata_u:1074": "tena teṣāṃ satvānāṃ kāraṇāviśeṣāḥ pratiprasrabhyante /",
  "XXavsata_u:1075": "teṣām evaṃ bhavati:",
  "XXavsata_u:1076": "kiṃ nu vayaṃ bhavanta itaś cyutāḥ āhosvid anyatropapannā iti /",
  "XXavsata_u:1077": "teṣāṃ prasādasaṃjananārthaṃ bhagavān nirmitaṃ visarjayati /",
  "XXavsata_u:1078": "teṣāṃ nirmitaṃ dṛṣṭvaivaṃ bhavati:",
  "XXavsata_u:1079": "-------------------- Vaidya, p. 25 --------------------",
  "XXavsata_u:1080": "na hy eva vayaṃ bhavanta itaś cyutā nāpy anyatropapannāḥ /",
  "XXavsata_u:1081": "api tv ayam apūrvadarśanaḥ satvaḥ,",
  "XXavsata_u:1082": "asyānubhāvenāsmākaṃ kāraṇāviśeṣāḥ pratiprasrabdhā iti /",
  "XXavsata_u:1083": "te nirmite cittam abhiprasādya tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti,",
  "XXavsata_u:1084": "yatra satyānāṃ bhājanabhūtā bhavanti /",
  "XXavsata_u:1085": "yā upariṣṭād gacchanti,",
  "XXavsata_u:1086": "tāś cāturmahārājikāṃs trayastriṃśān,",
  "XXavsata_u:1087_0": "yāmāṃs tuṣitān nirmāṇaratīn paranirmitavaśavartino brahmakāyikān brahmapurohitān",
  "XXavsata_u:1087_1": "mahābrahmaṇaḥ parīttābhān apramāṇābhān ābhāsvarān parīttaśubhān apramāṇaśubhāñ śubhakṛtsnān",
  "XXavsata_u:1087_2": "anabhrakān puṇyaprasavān bṛhatphalān abṛhān atapān sudṛśān sudarśanān akaniṣṭhān",
  "XXavsata_u:1087_3": "devān gatvā anityaṃ duḥkhaṃ śūnyam anātmety udghoṣayanti,",
  "XXavsata_u:1088": "gāthādvayaṃ ca bhāṣante:",
  "XXavsata_u:1089": "AVŚ_9.1 ārabhadhvaṃ niṣkrāmata yujyadhvaṃ buddhaśāsane /",
  "XXavsata_u:1090": "dhunīta mṛtyunaḥ sainyaṃ naḍāgāram iva kuñjaraḥ //",
  "XXavsata_u:1091": "AVŚ_9.2 yo hy asmin dharmavinaye apramattaś cariṣyati /",
  "XXavsata_u:1092": "prahāya jātisaṃsāraṃ duḥkhasyāntaṃ kariṣyati // iti",
  "XXavsata_u:1093": "atha tā arciṣas trisāhasramahāsāhasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti /",
  "XXavsata_u:1094": "tad yadi bhagavān atītaṃ karma vyākartukāmo bhavati,",
  "XXavsata_u:1095": "bhagavataḥ pṛṣṭhato 'ntardhīyante /",
  "XXavsata_u:1096": "anāgataṃ vyākartukāmo bhavati,",
  "XXavsata_u:1097": "purastād antardhīyante /",
  "XXavsata_u:1098": "narakopapattiṃ vyākartukāmo bhavati,",
  "XXavsata_u:1099": "pādatale 'ntardhīyante /",
  "XXavsata_u:1100": "tiryagupapattiṃ vyākartukāmo bhavati,",
  "XXavsata_u:1101": "pārṣṇyām antardhīyante /",
  "XXavsata_u:1102": "pretopapattiṃ vyākartukāmo bhavati,",
  "XXavsata_u:1103": "pādāṅguṣṭhe 'ntardhīyante /",
  "XXavsata_u:1104": "manuṣyopapattiṃ vyākartukāmo bhavati,",
  "XXavsata_u:1105": "jānunor antardhīyante /",
  "XXavsata_u:1106": "balacakravartirājyaṃ vyākartukāmo bhavati,",
  "XXavsata_u:1107": "vāme karatale 'ntardhīyante /",
  "XXavsata_u:1108": "cakravartirājyaṃ vyākartukāmo bhavati,",
  "XXavsata_u:1109": "dakṣiṇe karatale 'ntardhīyante /",
  "XXavsata_u:1110": "devopapattiṃ vyākartukāmo bhavati,",
  "XXavsata_u:1111": "nābhyām antardhīyante /",
  "XXavsata_u:1112": "śrāvakabodhiṃ vyākartukāmo bhavati,",
  "XXavsata_u:1113": "āsye 'ntardhīyante /",
  "XXavsata_u:1114": "pratyekabodhiṃ vyākartukāmo bhavati,",
  "XXavsata_u:1115": "ūrṇāyām antardhīyante /",
  "XXavsata_u:1116": "anuttarāṃ samyaksaṃbodhiṃ vyākartukāmo bhavati,",
  "XXavsata_u:1117": "uṣṇīṣe antardhīyante //",
  "XXavsata_u:1118": "atha tā arciṣo bhagavantaṃ triḥ pradakṣiṇīkṛtya bhagavata ūṣṇīṣe 'ntarhitāḥ /",
  "XXavsata_u:1119": "athāyuṣmān ānandaḥ kṛtakarapuṭo bhagavantaṃ papraccha:",
  "XXavsata_u:1120": "AVŚ_9.3 nānāvidho raṅgasahasracitro",
  "XXavsata_u:1121": "vaktrāntarān niṣkasitaḥ kalāpaḥ /",
  "XXavsata_u:1122": "avabhāsitā yena diśaḥ samantād",
  "XXavsata_u:1123": "divākareṇodayatā yathaiva //",
  "XXavsata_u:1124": "gāthāś ca bhāṣate:",
  "XXavsata_u:1125": "AVŚ_9.4 vigatodbhavā dainyamadaprahīṇā",
  "XXavsata_u:1126": "buddhā jagaty uttamahetubhūtāḥ /",
  "XXavsata_u:1127": "nākāraṇaṃ śaṅkhamṛṇālagauraṃ",
  "XXavsata_u:1128": "smitam upadarśayanti jinā jitārayaḥ //",
  "XXavsata_u:1129": "-------------------- Vaidya, p. 26 --------------------",
  "XXavsata_u:1130": "AVŚ_9.5 tatkālaṃ svayam adhigamya vīra buddhyā",
  "XXavsata_u:1131": "śrotṝṇāṃ śramaṇa jinendra kāṅkṣitānām* /",
  "XXavsata_u:1132": "dhīrābhir munivṛṣa vāgbhir uttamābhir",
  "XXavsata_u:1133": "utpannaṃ vyapanaya saṃśayaṃ śubhābhiḥ //",
  "XXavsata_u:1134": "AVŚ_9.6 nākāsmāl lavaṇajalādrirājadhairyāḥ",
  "XXavsata_u:1135": "saṃbuddhāḥ smitam upadarśayanti nāthāḥ /",
  "XXavsata_u:1136": "yasyārthe smitam upadarśayanti dhīrāḥ",
  "XXavsata_u:1137": "taṃ śrotuṃ samabhilaṣanti te janaughāḥ // iti",
  "XXavsata_u:1138": "bhagavān āha:",
  "XXavsata_u:1139": "evam etad ānanda, evam etat /",
  "XXavsata_u:1140": "nāhetvapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti /",
  "XXavsata_u:1141": "paśyasy ānanda anena tīrthikopāsakena mamaivaṃvidhaṃ satkāraṃ kṛtam* /",
  "XXavsata_u:1142": "evaṃ bhadanta /",
  "XXavsata_u:1143_0": "eṣa ānanda tīrthopāsako 'nena kuśalamūlena cittotpādena {deyadharmaparityāgena} ca",
  "XXavsata_u:1143_1": "trikalpāsaṃkhyeyasamudānītāṃ bodhiṃ samudānīya mahākaruṇāparibhāvitāḥ ṣaṭ pāramitāḥ",
  "XXavsata_u:1143_2": "paripūrya acalo nāma samyaksaṃbuddho bhaviṣyati,",
  "XXavsata_u:1144": "daśabhir balaiś caturbhir vaiśāradyais tribhir āveṇikaiḥ smṛtyupasthānair mahākaruṇayā ca /",
  "XXavsata_u:1145": "ayam asya deyadharmo yo mamāntike cittaprasāda iti //",
  "XXavsata_u:1146": "idam avocad bhagavān /",
  "XXavsata_u:1147": "āttamanasas te bhikṣavo bhagavato bhāṣitam abhyanandan* //",
  "XXavsata_u:1148": "*******************************************************",
  "XXavsata_u:1149": "AVŚ_10 rājā / (ed. Speyer, vol. I)",
  "XXavsata_u:1150_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:1150_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:1150_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:1150_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:1150_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:1151": "tena khalu samayena rājā prasenajit kauśalo rājā ca ajātaśatruḥ ubhāv apy etau parasparaṃ viruddhau babhūvatauḥ /",
  "XXavsata_u:1152": "athā rājā ajātaśatruś caturaṅgabalakāyaṃ saṃnahya hastikāyam aśvakāyaṃ rathakāyaṃ pattikāyaṃ rājānaṃ prasenajitaṃ kauśalam abhiniryāto yuddhāya //",
  "XXavsata_u:1153": "aśrauṣīd rājā prasenajit kauśalaḥ:",
  "XXavsata_u:1154": "rājā ajātaśatruś caturaṅgabalakāyaṃ saṃnahya hastikāyam aśvakāyaṃ rathakāyaṃ pattikāyaṃ ca abhiniryāto yuddhāyeti /",
  "XXavsata_u:1155": "śrutvā ca caturaṅgabalakāyaṃ saṃnahya hastikāyam aśvakāyaṃ rathakāyaṃ pattikāyaṃ rājānam ajātaśatruṃ pratyabhiniryāto yuddhāya /",
  "XXavsata_u:1156": "atha rājñā ajātaśatruṇā rājñaḥ prasenajitaḥ kauśalasya sarvo hastikāyaḥ paryastaḥ,",
  "XXavsata_u:1157": "aśvakāyo rathakāyaḥ pattikāyaḥ paryastaḥ /",
  "XXavsata_u:1158": "rājā prasenajit kauśalo jito bhīto bhagnaḥ parājitaḥ parāpṛṣṭhīkṛta ekarathena śrāvastīṃ praviṣṭaḥ /",
  "XXavsata_u:1159": "evaṃ yāvat trir api //",
  "XXavsata_u:1160": "-------------------- Vaidya, p. 27 --------------------",
  "XXavsata_u:1161": "atha rājā prasenajit kauśalaḥ śokāgaraṃ praviśya kare kapolaṃ datvā cintāparo vyavasthitaḥ /",
  "XXavsata_u:1162": "tatra ca śrāvastyām anyatamaḥ śreṣṭhī āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
  "XXavsata_u:1163": "tena śrutaṃ yathā rājā prasenajit kauśalo jito bhagnaḥ parāpṛṣṭhīkṛtaḥ,",
  "XXavsata_u:1164": "ekaratheneha praviṣṭa iti /",
  "XXavsata_u:1165": "śrutvā ca punar yena rājā prasenajit kauśalas tenopasaṃkrāntaḥ /",
  "XXavsata_u:1166": "upasaṃkramya rājānaṃ prasenajitaṃ kauśalaṃ jayenāyuṣā ca vardhayitvā ca (Speyer: uvāca)",
  "XXavsata_u:1167": ": kimarthaṃ deva śokaḥ kriyate?",
  "XXavsata_u:1168": "ahaṃ devasya tāvat suvarṇam anuprayacchāmi,",
  "XXavsata_u:1169": "yena devaḥ punar api yatheṣṭapracāraṇaṃ kariṣyatīti /",
  "XXavsata_u:1170": "tena tasya mahān suvarṇarāśiḥ kṛtaḥ,",
  "XXavsata_u:1171": "yatropaviṣṭaḥ puruṣa utthitaṃ puruṣaṃ na paśyati,",
  "XXavsata_u:1172": "utthito vā upaviṣṭam* //",
  "XXavsata_u:1173": "atha rājñā prasenajitkauśalyena svaviṣaye carapuruṣāḥ samantata utsṛṣṭāḥ:",
  "XXavsata_u:1174": "śṛṇuta janapravādān iti /",
  "XXavsata_u:1175": "yāvaj jetavane dvau mallāv anyonyaṃ saṃjalpaṃ kurutaḥ:",
  "XXavsata_u:1176": "asti kesarī nāma saṃgrāmaḥ /",
  "XXavsata_u:1177": "tatra ye kātarāḥ puruṣās te saṃgrāmaśirasi sthāpyante,",
  "XXavsata_u:1178": "ye madhyās te madhye,",
  "XXavsata_u:1179": "ye utkṛṣṭāḥ śūrapuruṣās te pṛṣṭhata iti /",
  "XXavsata_u:1180": "tatas te rājñe iti veditavantaḥ /",
  "XXavsata_u:1181": "śrutvā ca rājā prasenajit kauśalas tathā caturaṅgabalakāyaṃ saṃnāhya hastikāyam aśvakāyaṃ rathakāyaṃ pattikāyaṃ ca rājānam ajātaśatrum abhiniryāto yuddhāya /",
  "XXavsata_u:1182": "tato rājñā prasenajitā kauśalena rājño 'jātaśatror vaidehīputrasya sarvo hastikāyaḥ paryastaḥ,",
  "XXavsata_u:1183": "aśvakāyo rathakāyaḥ pattikāyaḥ paryastaḥ /",
  "XXavsata_u:1184": "rājānam apy ajātaśatruṃ vaidehīputraṃ jitaṃ bhītabhagnaparājitaṃ parāpṛṣṭhīkṛtaṃ jīvagrāhaṃ gṛhītvā ekarathe 'bhiropya yena bhagavāṃs tenopasaṃkrāntaḥ /",
  "XXavsata_u:1185": "upasaṃkramya bhagavataḥ pādau śirasā vanditvā ekānte niṣīdati /",
  "XXavsata_u:1186": "ekāntaniṣaṇṇo rājā prasenajitkauśalo bhagavantam ity avocat:",
  "XXavsata_u:1187": "ayaṃ hi bhadanta rājā ajātaśatrur dīrgharātram avairasya me vairī,",
  "XXavsata_u:1188": "asapatnasya sapatnaḥ /",
  "XXavsata_u:1189": "na cecchāmy enaṃ jīvitād vyaparopayitum*,",
  "XXavsata_u:1190": "yasmād vayasyaputro 'yaṃ bhavati /",
  "XXavsata_u:1191": "muñcāmy enam iti /",
  "XXavsata_u:1192": "muñca mahārājety uktvā bhagavāṃs tasyāṃ velāyāṃ gāthāṃ bhāṣate:",
  "XXavsata_u:1193": "AVŚ_10.1 jayo vairaṃ prasavati duḥkhaṃ śete parājitaḥ /",
  "XXavsata_u:1194": "upaśāntaḥ sukhaṃ śete hitvā jayaparājayam* //",
  "XXavsata_u:1195": "atha rājñaḥ prasenajitaḥ kauśalasyaitad abhavat:",
  "XXavsata_u:1196": "yan mayā rājyaṃ pratilabdham*,",
  "XXavsata_u:1197": "tad asya śreṣṭhinaḥ prasādāt* /",
  "XXavsata_u:1198": "yanv aham enaṃ vareṇa pravārayeyam iti /",
  "XXavsata_u:1199": "atha rājā prasenajit kauśalas taṃ śreṣṭhinaṃ vareṇa prāvarayati /",
  "XXavsata_u:1200": "sa kathayati:",
  "XXavsata_u:1201": "ākāṃkṣāmi varam*,",
  "XXavsata_u:1202": "saptāhaṃ me yathābhirucitaṃ rājyam anuprayacchateti /",
  "XXavsata_u:1203": "tato rājñā sarvavijite ghaṇṭāvaghoṣaṇaṃ kāritam*:",
  "XXavsata_u:1204": "dattaṃ me śreṣṭhine saptāham ekaṃ rājyam iti /",
  "XXavsata_u:1205": "yāvat tena śreṣṭhinā buddhapramukho bhikṣusaṃghaḥ saptāhaṃ bkahtenopanimantritaḥ,",
  "XXavsata_u:1206": "rājā ca prasenajit saparivāraḥ /",
  "XXavsata_u:1207": "yāvantaś ca kāśikośaleṣu janakāyāḥ prativasanti,",
  "XXavsata_u:1208": "teṣāṃ dūtasaṃpreṣaṇaṃ kṛtam*:",
  "XXavsata_u:1209": "saptāhaṃ yūyaṃ sakalā yatheṣṭacāriṇaḥ sukhasparśaṃ viharata /",
  "XXavsata_u:1210": "kiṃcid āgatya buddhaṃ śaraṇaṃ gacchata, dharmaṃ ca",
  "XXavsata_u:1211": "-------------------- Vaidya, p. 28 --------------------",
  "XXavsata_u:1212": "bhikṣusaṃghaṃ ca /",
  "XXavsata_u:1213": "māmakaṃ ca bhojanaṃ muñjānās tathāgataṃ paryupāsadhvam iti /",
  "XXavsata_u:1214": "tena saptāhaṃ bhagavān saśrāvakasaṃgho mahatā satkāreṇa satkṛtaḥ,",
  "XXavsata_u:1215": "bahūni ca prāṇiśatasahasrāṇi kuśale niyojitāni /",
  "XXavsata_u:1216": "saptāhasyātyayena bhagavataḥ pādayor nipatya cetanāṃ puṣṇāti,",
  "XXavsata_u:1217": "praṇidhiṃ ca cakāra:",
  "XXavsata_u:1218": "anenāhaṃ kuśalamūlena cittotpādena deyadharmaparityāgena ca andhe loke anāyake apariṇāyake buddho bhūyāsam atīrṇānāṃ satvānāṃ tārayita,",
  "XXavsata_u:1219": "amuktānāṃ mocayitā,",
  "XXavsata_u:1220": "anāśvastānām āśvāsayitā,",
  "XXavsata_u:1221": "aparinirvṛtānāṃ parinirvāpayiteti //",
  "XXavsata_u:1222": "atha bhagavāṃs tasya śreṣṭhino hetuparaṃparāṃ karmaparaṃparāṃ ca jñātvā smitaṃ prāvirakārṣīt /",
  "XXavsata_u:1223": "dharmatā khalu yasmin samaye buddhā bhagavantaḥ smitaṃ prāviṣkurvanti tasmin samaye nīlapītalohitāvadātā arciṣo mukhān niścārya kāścid adhastād gacchanti,",
  "XXavsata_u:1224": "kāścid upariṣṭād gacchanti /",
  "XXavsata_u:1225": "yā adhastād gacchanti,",
  "XXavsata_u:1226_0": "tāḥ saṃjīvaṃ kālasūtraṃ saṃghātaṃ rauravaṃ mahārauravaṃ tapanaṃ pratāpanam avīcim",
  "XXavsata_u:1226_1": "arbudaṃ nirarbudaṃ aṭaṭaṃ hahavaṃ huhuvam utpalaṃ padmaṃ mahāpadmaṃ narakān gatvā",
  "XXavsata_u:1226_2": "ye uṣṇanarakās teṣu śītībhūtā nipatanti,",
  "XXavsata_u:1227": "ye śītanarakās teṣūṣṇībhūtā nipatanti /",
  "XXavsata_u:1228": "tena teṣāṃ satvānāṃ kāraṇāviśeṣāḥ pratiprasrabhyante /",
  "XXavsata_u:1229": "teṣām evaṃ bhavati:",
  "XXavsata_u:1230": "kiṃ nu vayaṃ bhavanta itaś cyutāḥ āhosvid anyatropapannā iti /",
  "XXavsata_u:1231": "teṣāṃ prasādasaṃjananārthaṃ bhagavān nirmitaṃ visarjayati /",
  "XXavsata_u:1232": "teṣāṃ nirmitaṃ dṛṣṭvaivaṃ bhavati:",
  "XXavsata_u:1233": "na hy eva vayaṃ bhavanta itaś cyutā nāpy anyatropapannāḥ /",
  "XXavsata_u:1234": "api tv ayam apūrvadarśanaḥ satvaḥ,",
  "XXavsata_u:1235": "asyānubhāvenāsmākaṃ kāraṇāviśeṣāḥ pratiprasrabdhā iti /",
  "XXavsata_u:1236": "te nirmite cittam abhiprasādya tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti,",
  "XXavsata_u:1237": "yatra satyānāṃ bhājanabhūtā bhavanti /",
  "XXavsata_u:1238": "yā upariṣṭād gacchanti,",
  "XXavsata_u:1239": "tāś cāturmahārājikāṃs trayastriṃśān,",
  "XXavsata_u:1240_0": "yāmāṃs tuṣitān nirmāṇaratīn paranirmitavaśavartino brahmakāyikān brahmapurohitān",
  "XXavsata_u:1240_1": "mahābrahmaṇaḥ parīttābhān apramāṇābhān ābhāsvarān parīttaśubhān apramāṇaśubhāñ śubhakṛtsnān",
  "XXavsata_u:1240_2": "anabhrakān puṇyaprasavān bṛhatphalān abṛhān atapān sudṛśān sudarśanān akaniṣṭhān",
  "XXavsata_u:1240_3": "devān gatvā anityaṃ duḥkhaṃ śūnyam anātmety udghoṣayanti,",
  "XXavsata_u:1241": "gāthādvayaṃ ca bhāṣante:",
  "XXavsata_u:1242": "AVŚ_10.1 ārabhadhvaṃ niṣkrāmata yujyadhvaṃ buddhaśāsane /",
  "XXavsata_u:1243": "dhunīta mṛtyunaḥ sainyaṃ naḍāgāram iva kuñjaraḥ //",
  "XXavsata_u:1244": "AVŚ_10.2 yo hy asmin dharmavinaye apramattaś cariṣyati /",
  "XXavsata_u:1245": "prahāya jātisaṃsāraṃ duḥkhasyāntaṃ kariṣyati // iti",
  "XXavsata_u:1246": "atha tā arciṣas trisāhasramahāsāhasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti /",
  "XXavsata_u:1247": "tad yadi bhagavān atītaṃ karma vyākartukāmo bhavati,",
  "XXavsata_u:1248": "bhagavataḥ pṛṣṭhato 'ntardhīyante /",
  "XXavsata_u:1249": "anāgataṃ {karma} vyākartukāmo bhavati,",
  "XXavsata_u:1250": "purastād antardhīyante /",
  "XXavsata_u:1251": "narakopapattiṃ vyākartukāmo bhavati,",
  "XXavsata_u:1252": "pādatale 'ntardhīyante /",
  "XXavsata_u:1253": "tiryagupapattiṃ vyākartukāmo bhavati,",
  "XXavsata_u:1254": "pārṣṇyām antardhīyante /",
  "XXavsata_u:1255": "pretopapattiṃ vyākartukāmo bhavati,",
  "XXavsata_u:1256": "pādāṅguṣṭhe 'ntardhīyante /",
  "XXavsata_u:1257": "manuṣyopapattiṃ vyākartukāmo bhavati,",
  "XXavsata_u:1258": "jānunor antardhīyante /",
  "XXavsata_u:1259": "balacakravartirājyaṃ vyākartukāmo bhavati,",
  "XXavsata_u:1260": "vāme karatale 'ntardhīyante /",
  "XXavsata_u:1261": "cakravartirājyaṃ vyākartukāmo bhavati,",
  "XXavsata_u:1262": "dakṣiṇe karatale 'ntardhīyante /",
  "XXavsata_u:1263": "devopapattiṃ vyākartukāmo bhavati,",
  "XXavsata_u:1264": "-------------------- Vaidya, p. 29 --------------------",
  "XXavsata_u:1265": "nābhyām antardhīyante /",
  "XXavsata_u:1266": "śrāvakabodhiṃ vyākartukāmo bhavati,",
  "XXavsata_u:1267": "āsye 'ntardhīyante /",
  "XXavsata_u:1268": "pratyekabodhiṃ vyākartukāmo bhavati,",
  "XXavsata_u:1269": "ūrṇāyām antardhīyante /",
  "XXavsata_u:1270": "anuttarāṃ samyaksaṃbodhiṃ vyākartukāmo bhavati,",
  "XXavsata_u:1271": "uṣṇīṣe antardhīyante //",
  "XXavsata_u:1272": "atha tā arciṣo bhagavantaṃ triḥ pradakṣiṇīkṛtya bhagavata ūṣṇīṣe 'ntarhitāḥ /",
  "XXavsata_u:1273": "athāyuṣmān ānandaḥ kṛtakarapuṭo bhagavantaṃ papraccha:",
  "XXavsata_u:1274": "AVŚ_10.3 nānāvidho raṅgasahasracitro",
  "XXavsata_u:1275": "vaktrāntarān niṣkasitaḥ kalāpaḥ /",
  "XXavsata_u:1276": "avabhāsitā yena diśaḥ samantād",
  "XXavsata_u:1277": "divākareṇodayatā yathaiva //",
  "XXavsata_u:1278": "-------------------- Vaidya, p. 20 --------------------",
  "XXavsata_u:1279": "gāthāś ca bhāṣate:",
  "XXavsata_u:1280": "AVŚ_10.4 vigatodbhavā dainyamadaprahīṇā",
  "XXavsata_u:1281": "buddhā jagaty uttamahetubhūtāḥ /",
  "XXavsata_u:1282": "nākāraṇaṃ śaṅkhamṛṇālagauraṃ",
  "XXavsata_u:1283": "smitam upadarśayanti jinā jitārayaḥ //",
  "XXavsata_u:1284": "AVŚ_10.5 tatkālaṃ svayam adhigamya vīra buddhyā",
  "XXavsata_u:1285": "śrotṝṇāṃ śramaṇa jinendra kāṅkṣitānām* /",
  "XXavsata_u:1286": "dhīrābhir munivṛṣa vāgbhir uttamābhir",
  "XXavsata_u:1287": "utpannaṃ vyapanaya saṃśayaṃ śubhābhiḥ //",
  "XXavsata_u:1288": "AVŚ_10.6 nākāsmāl lavaṇajalādrirājadhairyāḥ",
  "XXavsata_u:1289": "saṃbuddhāḥ smitam upadarśayanti nāthāḥ /",
  "XXavsata_u:1290": "yasyārthe smitam upadarśayanti dhīrāḥ",
  "XXavsata_u:1291": "taṃ śrotuṃ samabhilaṣanti te janaughāḥ // iti",
  "XXavsata_u:1292": "bhagavān āha:",
  "XXavsata_u:1293": "evam etad ānanda, evam etat /",
  "XXavsata_u:1294": "nāhetvapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti /",
  "XXavsata_u:1295": "paśyasi tvam ānanda anena śreṣṭhinā tathāgatasya saśrāvakasaṃghasyaivaṃvidhaṃ satkāraṃ kṛtam*,",
  "XXavsata_u:1296": "mahājanakāyaṃ ca kuśale niyuktam* /",
  "XXavsata_u:1297": "evaṃ bhadanta /",
  "XXavsata_u:1298_0": "eṣa ānanda śreṣṭhī 'nena kuśalamūlena cittotpādena deyadharmaparityāgena ca trikalpāsaṃkhyeyasamudānītāṃ",
  "XXavsata_u:1298_1": "bodhiṃ samudānīya mahākaruṇāparibhāvitāḥ ṣaṭ pāramitāḥ paripūrya abhayaprado nāma",
  "XXavsata_u:1298_2": "samyaksaṃbuddho bhaviṣyati,",
  "XXavsata_u:1299": "daśabhir balaiś caturbhir vaiśāradyais tribhir āveṇikaiḥ smṛtyupasthānair mahākaruṇayā ca /",
  "XXavsata_u:1300": "ayam asya deyadharmo yo mamāntike cittaprasāda iti //",
  "XXavsata_u:1301": "idam avocad bhagavān /",
  "XXavsata_u:1302": "āttamanasas te bhikṣavo bhagavato bhāṣitam abhyanandan* //",
  "XXavsata_u:1303": "-------------------- Vaidya, p. 30 --------------------",
  "XXavsata_u:1304": "dvitīyo vargaḥ /",
  "XXavsata_u:1305": "tasyoddānam*:",
  "XXavsata_u:1306": "nāvā stambhaṃ ca snātraṃ ca tathetiḥ pratisārakam* (pratihāryakam*) /",
  "XXavsata_u:1307": "pāñcavārṣikaṃ stutir varadaḥ kāśikaṃ divyabhojanam* //",
  "XXavsata_u:1308": "*******************************************************",
  "XXavsata_u:1309": "AVŚ_11 nāvikāḥ / (ed. Speyer, vol. I)",
  "XXavsata_u:1310_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:1310_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:1310_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:1310_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:1310_4": "śrāvastyāṃ viharati nadyā ajiravatyā adhastān nāvikagrāme /",
  "XXavsata_u:1311": "atha te nāvikā yena bhagavāṃs tenopasaṃkrāntāḥ /",
  "XXavsata_u:1312": "upasaṃkramya bhagavataḥ pādau śirasā vanditvaikānte nyaṣīdan* /",
  "XXavsata_u:1313": "ekāntaniṣaṇṇāṃs tān nāvikān bhagavān dharmyayā kathayā saṃdarśayati samādāpayati samuttejayati saṃpraharṣayati /",
  "XXavsata_u:1314": "anekaparyāyeṇa dharmyayā kathayā saṃdarśya samādāpya samuttejya saṃpraharṣya tūṣṇīm* /",
  "XXavsata_u:1315": "atha te nāvikā utthāyāsanād ekāṃsam uttarāsaṅgaṃ kṛtvā yena bhagavāṃs tenāñjaliṃ praṇamya bhagavantam ūcuḥ:",
  "XXavsata_u:1316": "adhivāsayatu bhagavān asmākaṃ nadyā ajiravatyās tīre śvo bhaktena sārdhaṃ bhikṣusaṃghena /",
  "XXavsata_u:1317": "nausaṃkrameṇottārayiṣyāma iti /",
  "XXavsata_u:1318": "adhivāsayati bhagavān nāvikānāṃ tūṣṇībhāvena //",
  "XXavsata_u:1319": "atha nāvikā nadyā ajiravatyās tīram apagatapāṣāṇaśarkarakaṭhallaṃ vyavasthāpayāmāsur ucchritacchatradhvajapatākaṃ nānāpuṣpāvakīrṇaṃ gandhaghaṭikāvadhūpitam* /",
  "XXavsata_u:1320": "praṇītam āhāraṃ kṛtavantaḥ /",
  "XXavsata_u:1321": "prabhūtaṃ ca puṣpasaṃgrahaṃ kṛtvā nausaṃkramaṃ puṣpamaṇḍapair alaṃkārayāmāsuḥ /",
  "XXavsata_u:1322": "bhagavataś ca dūtena kālam ārocayāmāsuḥ:",
  "XXavsata_u:1323": "samayo bhadanta sajjaṃ bhaktam*,",
  "XXavsata_u:1324": "yasyedānīṃ bhagavān kālaṃ manyata iti /",
  "XXavsata_u:1325": "atha bhagavān bhikṣugaṇaparivṛto bhikṣusaṃghapuraskṛto yena nāvikagrāmakas tenopasaṃkrāntaḥ /",
  "XXavsata_u:1326": "upasaṃkramya purastād bhikṣusaṃghasya prajñapta evāsane nyaṣīdat* /",
  "XXavsata_u:1327": "atha te nāvikāḥ sukhopaniṣaṇṇaṃ buddhapramukhaṃ bhikṣusaṃghaṃ viditvā śucinā praṇītena khādanīyena bhojanīyena svahastaṃ saṃtarpayati saṃpravārayati /",
  "XXavsata_u:1328_0": "anekaparyāyeṇa śucinā praṇītena khādanīyena bhojanīyena svahastaṃ saṃtarpya saṃpravārya",
  "XXavsata_u:1328_1": "bhagavantaṃ bhuktavantaṃ viditvā dhautahastam apanītapātraṃ nīcatarāṇy āsanāni gṛhītvā",
  "XXavsata_u:1328_2": "bhagavataḥ purastān niṣaṇṇā dharmaśravaṇāya /",
  "XXavsata_u:1329": "atha bhagavāṃs teṣāṃ nāvikānām āśayānuśayaṃ dhātuṃ prakṛtiṃ ca jñātvā tādṛśīṃ caturāryasatyasaṃprativedhikīṃ dharmadeśanāṃ kṛtavān,",
  "XXavsata_u:1330": "yāṃ śrutvā anekair nāvikaiḥ srotaāpattiphalāni prāptāni,",
  "XXavsata_u:1331": "kaiścit sakṛdāgāmiphalāni kaiścid anāgāmiphalāni,",
  "XXavsata_u:1332": "kaiścit pravrajya sarvakleśaprahāṇād arhatvaṃ sākṣātkṛtam*,",
  "XXavsata_u:1333": "kaiścic chrāvakabodhau cittāny utpāditāni,",
  "XXavsata_u:1334": "kaiścit pratyekabodhau,",
  "XXavsata_u:1335": "kaiścid anuttarāyāṃ samyaksaṃbodhau /",
  "XXavsata_u:1336": "sarvā ca sā parṣad buddhanimnā dharmapravaṇā saṃghaprāgbhārā vyavasthitā /",
  "XXavsata_u:1337": "tatas tair nāvikair bhagavān mahatā satkāreṇa nausaṃkrameṇottāritaḥ sārdhaṃ bhikṣusaṃghena //",
  "XXavsata_u:1338": "-------------------- Vaidya, p. 31 --------------------",
  "XXavsata_u:1339": "bhikṣavo buddhapūjādarśanād āvarjitamanaso buddhaṃ bhagavantaṃ papracchuḥ:",
  "XXavsata_u:1340": "kutremāni bhagavataḥ kuśalamūlāni kṛtānīti /",
  "XXavsata_u:1341": "bhagavān āha:",
  "XXavsata_u:1342": "tathāgatenaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni,",
  "XXavsata_u:1343": "yena tathāgatasyaivaṃvidhā pūjā /",
  "XXavsata_u:1344": "icchatha bhikṣavaḥ śrotum?",
  "XXavsata_u:1345": "evaṃ bhadanta /",
  "XXavsata_u:1346": "tena hi bhikṣavaḥ śṛṇuta,",
  "XXavsata_u:1347": "sādhu ca suṣṭhu ca manasi kuruta, bhāṣiṣye //",
  "XXavsata_u:1348_0": "bhūtapūrvaṃ bhikṣavo 'tīte 'dhvani bhāgīratho nāma samyaksaṃbuddho loka udapādi tathāgato",
  "XXavsata_u:1348_1": "'rhan samyaksaṃbuddho vidyācaraṇasaṃpannaḥ sugato lokavid anuttaraḥ puruṣadamyasārathiḥ",
  "XXavsata_u:1348_2": "śāstā devamanuṣyāṇāṃ buddho bhagavān* /",
  "XXavsata_u:1349": "sa dvāṣaṣṭyarhatsahasraparivṛto janapadacārikāṃ caran gaṅgātīram anuprāptaḥ /",
  "XXavsata_u:1350": "tasmin samaye 'nyataraḥ sārthavāho 'nekaśataparivāro nadyāṃ gaṅgāyāṃ sārtham uttārayati /",
  "XXavsata_u:1351": "tasmiṃś ca pradeśe mahattaskarabhayam* /",
  "XXavsata_u:1352": "atha dadarśa sārthavāho bhāgīrathaṃ samyaksaṃbuddhaṃ dvāṣaṣṭyarhatsahasraparivṛtam* /",
  "XXavsata_u:1353": "dṛṣṭvā ca punaḥ cittaṃ prasādayāmāsa /",
  "XXavsata_u:1354": "prasannacittaś ca bhagavantam āmantritavān:",
  "XXavsata_u:1355": "tatprathamataram eva bhagavantaṃ tārayiṣyāmīti /",
  "XXavsata_u:1356": "adhivāsayati bhāgīrathaḥ samyaksaṃbuddhaḥ sārthavāhasya tūṣṇībhāvena /",
  "XXavsata_u:1357": "tatas tena sārthavāhena bhāgīrathaḥ samyaksaṃbuddhaḥ dvāṣaṣṭyarhatsahasraparivṛto mahatyā vibhūtyā nausaṃkrameṇottāritaḥ /",
  "XXavsata_u:1358": "praṇītena cāhāreṇa saṃtarpyānuttarāyāṃ samyaksaṃbodhau praṇidhānaṃ kṛtam* //",
  "XXavsata_u:1359": "bhagavān āha:",
  "XXavsata_u:1360": "kiṃ manyadhve bhikṣavo yo 'sau tena kālena tena samayena sārthavāho babhūva, ahaṃ saḥ /",
  "XXavsata_u:1361": "mayā sa bhāgīrathaḥ,",
  "XXavsata_u:1362": "samyaksaṃbuddho dvāṣaṣṭyarhatsahasraparivṛto nausaṃkrameṇottāritaḥ,",
  "XXavsata_u:1363": "praṇītenāhāreṇa saṃtarpitaḥ,",
  "XXavsata_u:1364": "praṇidhānaṃ ca kṛtam* /",
  "XXavsata_u:1365": "tasya me karmaṇo vipākenānantasaṃsāre mahatsukham anubhūtam* /",
  "XXavsata_u:1366": "idānīm apy anuttarāṃ samyaksaṃbodhim abhisaṃbuddhasyaivavidhā pūjā /",
  "XXavsata_u:1367": "tasmāt tarhi bhikṣava evaṃ śikṣitavyam:",
  "XXavsata_u:1368": "yac chāstāraṃ satkariṣyāmo gurukariṣyāmo mānayiṣyāmaḥ pūjayiṣyāmaḥ /",
  "XXavsata_u:1369": "śāstāraṃ satkṛtya gurukṛtya mānayitvā pūjayitvopaniśritya vihariṣyāmaḥ /",
  "XXavsata_u:1370": "ity evaṃ vo bhikṣavaḥ śikṣitavyam* //",
  "XXavsata_u:1371": "idam avocad bhagavān /",
  "XXavsata_u:1372": "āttamanasas te bhikṣavo bhagavato bhāṣitam abhyanandan* //",
  "XXavsata_u:1373": "*******************************************************",
  "XXavsata_u:1374": "AVŚ_12 stambhaḥ / (ed. Speyer, vol. I)",
  "XXavsata_u:1375_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:1375_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:1375_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:1375_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:1375_4": "kauravyeṣu janapadacārikāṃ caran kauravyaṃ nagaram anuprāptaḥ /",
  "XXavsata_u:1376": "sa ca kauravyo janakāyo buddhavaineya udāracitaḥ pradānaruciś ca /",
  "XXavsata_u:1377": "tato bhagavata etad abhavat*:",
  "XXavsata_u:1378": "yanv ahaṃ śakraṃ devendraṃ marudgaṇaparivṛtam āhveyeyam,",
  "XXavsata_u:1379": "yaddarśanād eṣāṃ kuśalamūlavivṛddhiḥ",
  "XXavsata_u:1380": "-------------------- Vaidya, p. 32 --------------------",
  "XXavsata_u:1381": "syād iti / tato bhagavāṃl laukikaṃ cittam utpādayati:",
  "XXavsata_u:1382": "aho bata śakro devendro marudgaṇasahāyo gośīrṣacandanamayaṃ stambham ādāya gacched iti //",
  "XXavsata_u:1383": "sahacittotpādāc chakro devendro marudgaṇaparivṛto āgato yatra viśvakarmā catvāraś ca mahārājā anekadevanāgayakṣakumbhāṇḍaparivṛto gośīrṣacandanastambham ādāya /",
  "XXavsata_u:1384": "hāhākārakilakilāprakṣveḍoccair nādaṃ kurvāṇā bhagavato 'rthe gośīrṣacandanamayaṃ prāsādam abhisaṃskṛtavantaḥ /",
  "XXavsata_u:1385": "tatas tasmin prāsāde śakreṇa devendreṇa bhagavān saśrāvakasaṃgho divyenāhāreṇa divyena śayanāsanena divyair gandhamālyapuṣpaiḥ satkṛto gurukṛto mānitaḥ pūjitaḥ //",
  "XXavsata_u:1386": "atha kauravyo janakāyas tāṃ divyāṃ vibhūṣikāṃ dṛṣṭvā paraṃ vismayam āpanna imāṃ cintām āpede:",
  "XXavsata_u:1387": "nūnaṃ buddho bhagavāṃl loke 'gryaḥ /",
  "XXavsata_u:1388": "yat tu nāma sendrair devaiḥ pūjyata iti āvarjitamanā bhagavantam upasaṃkrāntaḥ /",
  "XXavsata_u:1389": "bhagavataḥ pādābhivandanaṃ kṛtvaikānte nyaṣīdat* /",
  "XXavsata_u:1390": "ekāntaniṣaṇṇaḥ kauravyo janakāyas tasmin prāsāde 'tyarthaṃ prasādam utpādayati //",
  "XXavsata_u:1391": "tena bhagavāṃs tat prāsādam antardhāpya anityatāpratisaṃyuktāṃ tādṛśīṃ dharmadeśanāṃ kṛtavān*,",
  "XXavsata_u:1392": "yāṃ śrutvā anekaiḥ kauravyanivāsibhir manuṣyaiḥ srotaāpattiphalāny anuprāptāni,",
  "XXavsata_u:1393": "kaiścit sakṛdāgāmiphalāni kaiścid anāgāmiphalāni,",
  "XXavsata_u:1394": "kaiścit pravrajya sarvakleśaprahāṇād arhatvaṃ sākṣātkṛtam*,",
  "XXavsata_u:1395": "kaiścic chrāvakabodhau cittāny utpāditāni,",
  "XXavsata_u:1396": "kaiścit pratyekāyāṃ bodhau,",
  "XXavsata_u:1397": "kaiścid anuttarāyāṃ samyaksaṃbodhau /",
  "XXavsata_u:1398": "sarvā ca sā parṣad buddhanimnā dharmapravaṇā saṃghaprāgbhārā vyavasthitā /",
  "XXavsata_u:1399": "tatas te bhikṣavo bhagavato divyapūjādarśanād āvarjitamanaso buddhaṃ bhagavantaṃ papracchuḥ:",
  "XXavsata_u:1400": "kutremāni bhagavatā kuśalamūlāni kṛtānīti /",
  "XXavsata_u:1401": "bhagavān āha:",
  "XXavsata_u:1402": "tathāgatenaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni,",
  "XXavsata_u:1403": "yena tathāgatasyaivaṃvidhā pūjā /",
  "XXavsata_u:1404": "icchatha bhikṣavaḥ śrotum?",
  "XXavsata_u:1405": "evaṃ bhadanta /",
  "XXavsata_u:1406": "tena hi bhikṣavaḥ śṛṇuta,",
  "XXavsata_u:1407": "sādhu ca suṣṭhu ca manasi kuruta, bhāṣiṣye //",
  "XXavsata_u:1408_0": "bhūtapūrvaṃ bhikṣavo 'tīte 'dhvani brahmā nāma samyaksaṃbuddho loka udapādi tathāgato",
  "XXavsata_u:1408_1": "'rhan samyaksaṃbuddho vidyācaraṇasaṃpannaḥ sugato lokavid anuttaraḥ puruṣadamyasārathiḥ",
  "XXavsata_u:1408_2": "śāstā devamanuṣyāṇāṃ buddho bhagavān* /",
  "XXavsata_u:1409": "atha brahmā samyaksaṃbuddho dvāṣaṣṭyarhatsahasraparivṛto janapadacārikāṃ carann anyatamāṃ rājadhānīm anuprāptaḥ /",
  "XXavsata_u:1410": "aśrauṣīd rājā kṣatriyo mūrdhābhiṣiktaḥ:",
  "XXavsata_u:1411": "brahmā samyaksaṃbuddho dvāṣaṣṭyarhatsahasraparivṛto janapadacārikāṃ carann asmākaṃ vijitam anuprāpta iti /",
  "XXavsata_u:1412": "śrutvā ca punar mahatyā rājarddhyā mahatā rājānubhāvena yena bhagavān brahmā samyaksaṃbuddhas tenopasaṃkrāntaḥ /",
  "XXavsata_u:1413": "upasaṃkramya brahmaṇaḥ samyaksaṃbuddhasya pādau śirasā vanditvaikānte nyaṣīdat* /",
  "XXavsata_u:1414": "ekāntaniṣaṇṇaṃ rājānaṃ kṣatriyaṃ mūrdhābhiṣiktaṃ bhagavān bodhikarakair dharmaiḥ samādāpayati /",
  "XXavsata_u:1415": "atha sa labdhaprasāda utthāyāsanād ekāṃsam uttarāsaṅgaṃ kṛtvā yena bhagavāṃs tenāñjaliṃ praṇamya bhagavantam idam avocat*:",
  "XXavsata_u:1416": "adhivāsayatu",
  "XXavsata_u:1417": "-------------------- Vaidya, p. 33 --------------------",
  "XXavsata_u:1418": "me bhagavān asyāṃ rājadhānyāṃ traimāsyavāsāya /",
  "XXavsata_u:1419": "ahaṃ bhagavantaṃ saśrāvakasaṃgham upasthāsyāmi cīvarapiṇḍapātaśayanāsanaglānapratyayabhaiṣajyapariṣkārair iti /",
  "XXavsata_u:1420": "adhivāsayati brahmā samyaksaṃbuddho rājñas tūṣṇībhāvena /",
  "XXavsata_u:1421": "atha sa rājā mūrdhābhiṣikto bhagavato 'rthe gośīrṣacandanamayaṃ prāsādaṃ kārayāmāsa /",
  "XXavsata_u:1422_0": "sa taṃ vicitrair vastrālaṃkārair alaṃkṛtaṃ nānāpuṣpāvakīrṇaṃ gandhaghaṭikādhūpitaṃ",
  "XXavsata_u:1422_1": "bhagavataḥ saśrāvakasaṃghasya niryātya traimāsyaṃ praṇītenāhāreṇa saṃtarpya vividhair",
  "XXavsata_u:1422_2": "vastraviśeṣair ācchādyānuttarāyāṃ samyaksaṃbodhau praṇidhiṃ cakāra //",
  "XXavsata_u:1423": "bhagavān āha:",
  "XXavsata_u:1424": "kiṃ manyadhve bhikṣavo yo 'sau tena kālena tena samayena rājā kṣatriyo mūrdhābhiṣikto babhūva, ahaṃ saḥ /",
  "XXavsata_u:1425": "yan mayā brahmaṇaḥ samyaksaṃbuddhasyaivaṃvidhā pūjā kṛtā,",
  "XXavsata_u:1426": "tasya me karmaṇo vipākenānantasaṃsāre mahatsukham anubhūtam* /",
  "XXavsata_u:1427": "idānīm apy anuttarāṃ samyaksaṃbodhim abhisaṃbuddhasyaivavidhā pūjā /",
  "XXavsata_u:1428": "tasmāt tarhi bhikṣava evaṃ śikṣitavyam:",
  "XXavsata_u:1429": "yac chāstāraṃ satkariṣyāmo gurukariṣyāmo mānayiṣyāmaḥ pūjayiṣyāmaḥ /",
  "XXavsata_u:1430": "śāstāraṃ satkṛtya gurukṛtya mānayitvā pūjayitvopaniśritya vihariṣyāmaḥ /",
  "XXavsata_u:1431": "ity evaṃ vo bhikṣavaḥ śikṣitavyam* //",
  "XXavsata_u:1432": "idam avocad bhagavān /",
  "XXavsata_u:1433": "āttamanasas te bhikṣavo bhagavato bhāṣitam abhyanandan* //",
  "XXavsata_u:1434": "*******************************************************",
  "XXavsata_u:1435": "AVŚ_13 snātram* / (ed. Speyer, vol. I)",
  "XXavsata_u:1436_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:1436_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:1436_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:1436_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:1436_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:1437": "tena khalu samayena śrāvastyāṃ pañcamātrāṇi vaṇikśatāni kāntāramārgapratipannāni /",
  "XXavsata_u:1438": "te mārgāt paribhraṣṭā vālukāsthalam anuprāptāḥ /",
  "XXavsata_u:1439_0": "te dharmaśramaparipīḍitāḥ kṣīṇapathyādanāś ca madhyāhnasamaye tīkṣṇakararaśmisaṃtāpitā",
  "XXavsata_u:1439_1": "jaloddhṛtā iva matsyāḥ pṛthivyām āvartante duḥkhāṃ tīvrāṃ kharāṃ kaṭukām amanāpāṃ",
  "XXavsata_u:1439_2": "vedanāṃ vedayamānāḥ /",
  "XXavsata_u:1440": "tāni devatāsahasrāṇy āyācante:",
  "XXavsata_u:1441": "tadyathā śivavaruṇakuberavāsavādīni /",
  "XXavsata_u:1442": "na cainān kaścit paritrātuṃ samarthaḥ //",
  "XXavsata_u:1443": "tatra cānyatara upāsako buddhaśāsanābhijñaḥ /",
  "XXavsata_u:1444": "sa tān vaṇija āha:",
  "XXavsata_u:1445": "bhavanto buddhaṃ śaraṇaṃ gacchantv iti /",
  "XXavsata_u:1446": "tata ekaraveṇa sarva eva buddhaṃ śaraṇaṃ gatāḥ //",
  "XXavsata_u:1447": "atrāntare nāsti kiṃcid buddhānāṃ bhagavatām ajñātam adṛṣṭam aviditam avijñātam* /",
  "XXavsata_u:1448_0": "dharmatā khalu buddhānāṃ bhagavatāṃ mahākāruṇikānāṃ lokānugrahapravṛttakānām ekārakṣāṇāṃ",
  "XXavsata_u:1448_1": "śamathavipaśyanāvihāriṇāṃ tridamathavastukuśalānāṃ caturoghottīrṇānāṃ caturṛddhipādacaraṇatalasupratiṣṭhitānāṃ",
  "XXavsata_u:1448_2": "caturṣu saṃgrahavastuṣu dīrgharātrakṛtaparicayānāṃ pañcāṅgaviprahīṇānāṃ pañcagatisamatikrāntānāṃ",
  "XXavsata_u:1448_3": "ṣaḍaṅgasamanvāgatānāṃ ṣaṭpāramitāparipūrṇānāṃ saptabodhyaṅgakusumāḍhyānām aṣṭāṅgamārgadeśikānāṃ",
  "XXavsata_u:1449": "-------------------- Vaidya, p. 34 --------------------",
  "XXavsata_u:1450_0": "navānupūrva{vihāra}samāpattikuśalānāṃ daśabalabalināṃ daśadiksamāpūrṇayaśasāṃ daśaśatavaśavartiprativiśiṣṭānāṃ",
  "XXavsata_u:1450_1": "trī rātres trir divasasya [ca] buddhacakṣuṣā lokaṃ vyavalokya jñānadarśanaṃ pravartate:",
  "XXavsata_u:1451": "ko hīyate ko vardhate kaḥ kṛcchraprāptaḥ kaḥ saṃkaṭaprāptaḥ kaḥ saṃbādhaprāptaḥ kaḥ kṛcchrasaṃkaṭasaṃbādhaprāptaḥ ko 'pāyanimnaḥ ko 'pāyapravaṇaḥ ko 'pāyaprāgbhāraḥ /",
  "XXavsata_u:1452": "kam aham apāyād uddhṛtya svarge mokṣe ca pratiṣṭhāpayeyam*,",
  "XXavsata_u:1453": "kasya kāmapaṅkanimagnasya hastoddhāram anupradadyām*,",
  "XXavsata_u:1454": "kam āryadhanavirahitam āryadhanaiśvaryādhipatye pratiṣṭhāpayeyam*,",
  "XXavsata_u:1455": "[kasyājñānatimirapaṭalaparyavanaddhanetrasya jñānāñjanaśalākayā cakṣur viśodhayāmi /",
  "XXavsata_u:1456": "] kasyānavaropitāni kuśalamulāny avaropayeyam*,",
  "XXavsata_u:1457": "kasyāvaropitāni paripācayeyam*,",
  "XXavsata_u:1458": "kasya paripakvāni vimocayeyam* / āha ca:",
  "XXavsata_u:1459": "AVŚ_13.1 apy evātikramed velāṃ sāgaro makarālayaḥ /",
  "XXavsata_u:1460": "na tu vaineyavatsānāṃ buddho velām atikramet //",
  "XXavsata_u:1461": "yāvat paśyati bhagavān saṃbahulān vaṇijo vyasanasaṃkaṭasaṃbādhaprāptān* /",
  "XXavsata_u:1462": "tataś cakṣuḥsaṃpreṣaṇamātreṇa jetavane 'ntarhito bhikṣugaṇaparivṛtas taṃ pradeśam anuprāptaḥ /",
  "XXavsata_u:1463": "dadṛśus te vaṇijo bhagavataṃ sabhikṣusaṃgham* /",
  "XXavsata_u:1464": "dṛṣṭvā ca uccair nādaṃ muktavantaḥ /",
  "XXavsata_u:1465": "tato bhagavatā laukikaṃ cittam utpāditam*:",
  "XXavsata_u:1466": "aho bata śakro devendro māhendraṃ varṣam utsṛjatu,",
  "XXavsata_u:1467": "śītalāś ca vāyavo vāntv iti /",
  "XXavsata_u:1468": "sahacittotpādād bhagavataḥ śakreṇa māhendraṃ varṣam utsṛṣṭam*,",
  "XXavsata_u:1469": "śītalāś ca vāyavaḥ preṣitāḥ,",
  "XXavsata_u:1470": "yatas teṣāṃ vaṇijāṃ tṛṣā vigatā,",
  "XXavsata_u:1471": "dāhaś ca praśāntaḥ /",
  "XXavsata_u:1472": "tatas tair vaṇigbhiḥ saṃjñā pratilabdhā /",
  "XXavsata_u:1473": "bhagavatā caiṣāṃ mārga ākhyāto yena śrāvastīm anuprāptāḥ //",
  "XXavsata_u:1474": "te mārgaśramaṃ prativinodya tato bhagavatsakāśam upasaṃkrāntāḥ /",
  "XXavsata_u:1475": "teṣāṃ bhagavatā tādṛśī caturāryasatyasaṃprativedhikī dharmadeśanā kṛtā,",
  "XXavsata_u:1476": "yāṃ śrutvā kaiścit srotaāpattiphalam adhigatam*,",
  "XXavsata_u:1477": "kaiścit sakṛdāgāmiphalam*,",
  "XXavsata_u:1478": "kaiścid anāgāmiphalam*,",
  "XXavsata_u:1479": "kaiścit pravrajya sarvakleśaprahāṇād arhatvaṃ sākṣātkṛtam*,",
  "XXavsata_u:1480": "kaiścic chrāvakabodhau cittāny utpāditāni,",
  "XXavsata_u:1481": "kaiścit pratyekāyāṃ bodhau,",
  "XXavsata_u:1482": "kaiścid anuttarāyāṃ samyaksaṃbodhau /",
  "XXavsata_u:1483": "yadbhūyasā ca sā parṣad buddhanimnā dharmapravaṇā saṃghaprāgbhārā vyavasthitā //",
  "XXavsata_u:1484": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:1485": "āścaryaṃ bhagavān*,",
  "XXavsata_u:1486": "yāvad ime vaṇijo bhagavatā kāntāramārgāt paritrātāḥ /",
  "XXavsata_u:1487": "sahacittotpādāc ca māhendravarṣaṃ vṛṣṭam* /",
  "XXavsata_u:1488": "śītalāś ca vāyavaḥ pravātā iti /",
  "XXavsata_u:1489": "bhagavān āha:",
  "XXavsata_u:1490": "tathāgatenaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:1491": "mayaitāni karmāṇi kṛtāny upacitāni /",
  "XXavsata_u:1492": "ko 'nyaḥ pratyanubhaviṣyati?",
  "XXavsata_u:1493": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:1494": "nābdhātau,",
  "XXavsata_u:1495": "na tejodhātau,",
  "XXavsata_u:1496": "na vāyudhātau,",
  "XXavsata_u:1497": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca;",
  "XXavsata_u:1498": "AVŚ_13.1 na praṇaśyanti karmāṇy api kalpaśatair api /",
  "XXavsata_u:1499": "sāmagrīṃ prāpya kālaṃ ca phalanti khalu dehinām* //",
  "XXavsata_u:1500": "bhūtapūrvaṃ bhikṣavo 'tīte 'dhvani candano nāma samyaksaṃbuddho loka udapādi tathāgato 'rhan samyaksaṃbuddho vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā",
  "XXavsata_u:1501": "-------------------- Vaidya, p. 35 --------------------",
  "XXavsata_u:1502": "devamanuṣyāṇāṃ buddho bhagavān* /",
  "XXavsata_u:1503": "atha candanaḥ samyaksaṃbuddho janapadacārikāṃ carann anyatamāṃ rājadhānīm anuprāptaḥ /",
  "XXavsata_u:1504": "atha rājā kṣatriyo mūrdhābhiṣikto yena candanaḥ samyaksaṃbuddas tenopasaṃkrāntaḥ /",
  "XXavsata_u:1505": "upasaṃkramya candanasya samyaksaṃbuddhasya pādau śirasā vanditvaikānte nyaṣīdat* /",
  "XXavsata_u:1506": "ekānte niṣaṇṇaṃ rājānaṃ kṣatriyaṃ mūrdhābhiṣiktaṃ candanaṃ samyaksaṃbuddo bodhikarakair dharmaiḥ samādāpayati /",
  "XXavsata_u:1507_0": "atha rājā kṣatriyo mūrdhābhiṣikto utthāyāsanād ekāṃsam uttarāsaṅgaṃ kṛtvā dakṣiṇaṃ",
  "XXavsata_u:1507_1": "jānumaṇḍalaṃ pṛthivyāṃ pratiṣṭhāpya yena candanaḥ samyaksaṃbuddas tenāñjaliṃ praṇamya",
  "XXavsata_u:1507_2": "candanaṃ samyaksaṃbuddham idam avocat*:",
  "XXavsata_u:1508": "adhivāsayatu me bhagavān asyāṃ rājadhānyāṃ traimāsyavāsāya sārdhaṃ bhikṣusaṃgheneti /",
  "XXavsata_u:1509": "adhivāsayati candanaḥ samyaksaṃbuddho rājñas tūṣṇībhāvena /",
  "XXavsata_u:1510": "tatra ca samayena mahatī anāvṛṣṭiḥ prādurbhūtā,",
  "XXavsata_u:1511": "yayā nadyudapānāny alpasalilāni saṃvṛttāni,",
  "XXavsata_u:1512": "puṣpaphalaviyuktāś ca pādapāḥ //",
  "XXavsata_u:1513": "tato rājā candanaṃ samyaksaṃbuddham adhyeṣituṃ pravṛttaḥ /",
  "XXavsata_u:1514": "bhagavann asmin nagaramadhye puṣkariṇīṃ gandhodakaparipūrṇāṃ karayiṣyāmi,",
  "XXavsata_u:1515": "yatra bhagavān saśrāvakasaṃghaḥ snāsyati /",
  "XXavsata_u:1516": "apy eva nāma bhagavataḥ snānād asmin me vijite devo varṣed iti /",
  "XXavsata_u:1517": "adhivāsayati bhagavāṃś candanaḥ samyaksaṃbuddho rajñas tuṣṇībhāvena /",
  "XXavsata_u:1518": "tato rajñā kṣatriyeṇa mūrdhābhiṣiktenāmātyebhya ājñā dattā:",
  "XXavsata_u:1519": "gandhodakaṃ sajjīkurvantu bhavantaḥ,",
  "XXavsata_u:1520": "ratnamayāṃś ca kumbhān*,",
  "XXavsata_u:1521": "yena vayaṃ bhagavantaṃ saśrāvakasaṃghaṃ snāpayiṣyāma iti /",
  "XXavsata_u:1522": "tato rājñā āmātyagaṇaparivṛtena tan nagaram apagatapāṣāṇaśarkarakaṭhallaṃ vyavasthāpitum ucchritadhvajapatākaṃ nānāpuṣpāvakīrṇaṃ gandhodakapariṣiktaṃ vicitradhūpadhūpitam* /",
  "XXavsata_u:1523": "puṣkariṇī cāsya kāritā /",
  "XXavsata_u:1524": "tato bhagavāṃś candanaḥ samyaksaṃbuddaḥ sarvānugrahārtham ekacīvarakaḥ puṣkariṇyāṃ sthitaḥ /",
  "XXavsata_u:1525": "tato rājñāmātyagaṇaparivṛtena candanaḥ samyaksaṃbuddhaḥ saśrāvakasaṃgho nānāgandhaparibhāvitenodakena snāpitaḥ /",
  "XXavsata_u:1526": "sahasnānād eva candanasya samyaksaṃbuddhasya śakreṇa devendreṇa tathāvidhaṃ māhendraṃ varṣam utsṛṣṭaṃ yena sarvasasyāni niṣpannāni /",
  "XXavsata_u:1527": "taddhaitukaṃ ca mahājanakāyena buddhe bhagavati śraddhā pratilabdhā /",
  "XXavsata_u:1528": "aneke ca gandhastūpāḥ pratiṣṭhāpitāḥ /",
  "XXavsata_u:1529": "ye ca tatra candanaṃ samyaksaṃbuddhaṃ śaraṇaṃ gatāḥ,",
  "XXavsata_u:1530": "sarve te parinirvṛtāḥ /",
  "XXavsata_u:1531": "aham ekas teṣām avaśiṣṭaḥ /",
  "XXavsata_u:1532": "tasmāt tarhi bhikṣava evaṃ śikṣitavyam:",
  "XXavsata_u:1533": "yac chāstāraṃ satkariṣyāmo gurukariṣyāmo mānayiṣyāmaḥ pūjayiṣyāmaḥ /",
  "XXavsata_u:1534": "śāstāraṃ satkṛtya gurukṛtya mānayitvā pūjayitvopaniśritya vihariṣyāmaḥ /",
  "XXavsata_u:1535": "ity evaṃ vo bhikṣavaḥ śikṣitavyam* //",
  "XXavsata_u:1536": "idam avocad bhagavān /",
  "XXavsata_u:1537": "āttamanasas te ca bhikṣavo bhagavato bhāṣitam abhyanandan* //",
  "XXavsata_u:1538": "*******************************************************",
  "XXavsata_u:1539": "AVŚ_14 ītiḥ / (ed. Speyer, vol. I)",
  "XXavsata_u:1540_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:1540_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:1540_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:1540_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
  "XXavsata_u:1540_4": "rājagṛham upaniśritya viharati veṇuvane kalandakanivāpe /",
  "XXavsata_u:1541": "-------------------- Vaidya, p. 36 --------------------",
  "XXavsata_u:1542": "tasmiṃś ca nāḍakanthāyāṃ mahājanamarako babhūva /",
  "XXavsata_u:1543": "tato janakāyo rogaiḥ pīḍitaḥ tāni tāni devatāsahasrāṇy āyācate śivavaruṇakuberavāsavādīni /",
  "XXavsata_u:1544": "na cāsya sā ītir upaśamaṃ gacchati /",
  "XXavsata_u:1545": "athānyatama upāsako nāḍakanthāyāṃ prativasati /",
  "XXavsata_u:1546": "sa nāḍakantheyān brāhmaṇagṛhapatīn idam avocat:",
  "XXavsata_u:1547": "eta yūyaṃ buddhaṃ śarāṇaṃ gacchata,",
  "XXavsata_u:1548": "taṃ ca bhagavantam āyācadhvam ihāgamanāya /",
  "XXavsata_u:1549": "apy eva bhagavatā svalpakṛcchreṇāsyā īter vyupaśamaḥ syād iti /",
  "XXavsata_u:1550": "atha nāḍakantheyā brāhmaṇagṛhapatayo bhagavantam āyācituṃ pravṛttāḥ:",
  "XXavsata_u:1551": "āgacchatu bhagavān asmād vyasanasaṃkaṭān mocanāyeti //",
  "XXavsata_u:1552": "atrāntare nāsti kiṃcid buddhānāṃ bhagavatām ajñātam adṛṣṭam aviditam avijñātam* /",
  "XXavsata_u:1553_0": "dharmatā khalu buddhānāṃ bhagavatāṃ mahākāruṇikānāṃ lokānugrahapravṛttakānām ekārakṣāṇāṃ",
  "XXavsata_u:1553_1": "śamathavipaśyanāvihāriṇāṃ tridamathavastukuśalānāṃ caturoghottīrṇānāṃ caturṛddhipādacaraṇatalasupratiṣṭhitānāṃ",
  "XXavsata_u:1553_2": "caturṣu saṃgrahavastuṣu dīrgharātrakṛtaparicayānāṃ pañcāṅgaviprahīṇānāṃ pañcagatisamatikrāntānāṃ",
  "XXavsata_u:1553_3": "ṣaḍaṅgasamanvāgatānāṃ ṣaṭpāramitāparipūrṇānāṃ saptabodhyaṅgakusumāḍhyānām aṣṭāṅgamārgadeśikānāṃ",
  "XXavsata_u:1553_4": "navānupūrva{vihāra}samāpattikuśalānāṃ daśabalabalināṃ daśadiksamāpūrṇayaśasāṃ daśaśatavaśavartiprativiśiṣṭānāṃ",
  "XXavsata_u:1553_5": "trī rātres trir divasasya [ca] buddhacakṣuṣā lokaṃ vyavalokya jñānadarśanaṃ pravartate:",
  "XXavsata_u:1554": "ko hīyate ko vardhate kaḥ kṛcchraprāptaḥ kaḥ saṃkaṭaprāptaḥ kaḥ saṃbādhaprāptaḥ kaḥ kṛcchrasaṃkaṭasaṃbādhaprāptaḥ ko 'pāyanimnaḥ ko 'pāyapravaṇaḥ ko 'pāyaprāgbhāraḥ /",
  "XXavsata_u:1555": "kam aham apāyād uddhṛtya svarge mokṣe ca pratiṣṭhāpayeyam*,",
  "XXavsata_u:1556": "kasya kāmapaṅkanimagnasya hastoddhāram anupradadyām*,",
  "XXavsata_u:1557": "kam āryadhanavirahitam āryadhanaiśvaryādhipatye pratiṣṭhāpayeyam*,",
  "XXavsata_u:1558": "[kasyājñānatimirapaṭalaparyavanaddhanetrasya jñānāñjanaśalākayā cakṣur viśodhayāmi /",
  "XXavsata_u:1559": "] kasyānavaropitāni kuśalamulāny avaropayeyam*,",
  "XXavsata_u:1560": "kasyāvaropitāni paripācayeyam*,",
  "XXavsata_u:1561": "kasya paripakvāni vimocayeyam* / āha ca:",
  "XXavsata_u:1562": "AVŚ_14.1 apy evātikramed velāṃ sāgaro makarālayaḥ /",
  "XXavsata_u:1563": "na tu vaineyavatsānāṃ buddho velām atikramet //",
  "XXavsata_u:1564": "atha bhagavān pūrvāhṇe nivāsya pātracīvaram ādāya bhikṣugaṇaparivṛto bhikṣusaṃghapuraskṛto nāḍakanthām anuprāptaḥ /",
  "XXavsata_u:1565": "tato bhagavatā tan nagaraṃ sarvaṃ hṛdimaitryā sphuṭam*,",
  "XXavsata_u:1566": "yato marakāḥ prakrāntāḥ,",
  "XXavsata_u:1567": "ītiś ca vyupaśāntā /",
  "XXavsata_u:1568": "tatas teṣāṃ brāhmaṇagṛhapatīnāṃ buddhadarśanān mahāprasāda utpannaḥ,",
  "XXavsata_u:1569": "prasādajātaiś ca bhagavān saśrāvakasaṃghaḥ cīvarapiṇḍapātaśayanāsanaglānapratyayabhaiṣajyapariṣkāraiḥ saṃpravāritaḥ /",
  "XXavsata_u:1570": "tatas tebhyo bhagavatā tādṛśī caturāryasatyasaṃprativedhikī dharmadeśanā kṛtā,",
  "XXavsata_u:1571": "yāṃ śrutvā anekair brāhmaṇagṛhapatibhiḥ srotaāpattiphalam anuprāptam*,",
  "XXavsata_u:1572": "aparaiḥ sakṛdāgāmiphalam,",
  "XXavsata_u:1573": "aparaiḥ anāgāmiphalam*,",
  "XXavsata_u:1574": "aparaiḥ pravrajya sarvakleśaprahāṇād arhatvaṃ sākṣātkṛtam* /",
  "XXavsata_u:1575": "sarvaṃ ca tan nagaraṃ buddhanimnaṃ dharmapravaṇaṃ saṃghaprāgbhāraṃ saṃvṛttam* //",
  "XXavsata_u:1576": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:1577": "āścaryaṃ bhadanta yāvad ime satvā bhagavataḥ prasādād vyasanagatāḥ santo vyasanāt parimuktā iti /",
  "XXavsata_u:1578": "bhagavān āha:",
  "XXavsata_u:1579": "tathāgatenaivaitāni bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:1580": "mayaitāni karmāṇi kṛtāny upacitāni /",
  "XXavsata_u:1581": "-------------------- Vaidya, p. 37 --------------------",
  "XXavsata_u:1582": "ko 'nyaḥ pratyanubhaviṣyati?",
  "XXavsata_u:1583": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:1584": "nābdhātau,",
  "XXavsata_u:1585": "na tejodhātau,",
  "XXavsata_u:1586": "na vāyudhātau,",
  "XXavsata_u:1587": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca;",
  "XXavsata_u:1588": "AVŚ_14.1 na praṇaśyanti karmāṇi kalpakoṭiśatair api /",
  "XXavsata_u:1589": "*{sonst: karmāṇy api kalpaśatair api /}*",
  "XXavsata_u:1590": "sāmagrīṃ prāpya kālaṃ ca phalanti khalu dehinām* //",
  "XXavsata_u:1591_0": "bhūtapūrvaṃ bhikṣavo 'tīte 'dhvani candro nāma samyaksaṃbuddho loka udapādi tathāgato",
  "XXavsata_u:1591_1": "'rhan samyaksaṃbuddho vidyācaraṇasaṃpannaḥ sugato lokavid anuttaraḥ puruṣadamyasārathiḥ",
  "XXavsata_u:1591_2": "śāstā devamanuṣyāṇāṃ buddho bhagavān* /",
  "XXavsata_u:1592": "atha candraḥ samyaksaṃbuddho janapadacārikāṃ carann anyatamāṃ rājadhānīm anuprāptaḥ /",
  "XXavsata_u:1593": "aśrauṣīd rājā kṣatriyo mūrdhābhiṣiktaḥ:",
  "XXavsata_u:1594": "candraḥ samyaksaṃbuddho 'smākaṃ vijitam anuprāpta iti /",
  "XXavsata_u:1595": "śrutvā ca punar mahatyā rājarddhyā mahatā rājānubhāvena samanvāgato yena candraḥ samyaksaṃbuddhas tenopasaṃkrāntaḥ /",
  "XXavsata_u:1596": "upasaṃkramya candrasya samyaksaṃbuddhasya pādau śirasā vanditvaikānte nyaṣīdat* /",
  "XXavsata_u:1597": "ekāntaniṣaṇṇaṃ rājānaṃ kṣatriyaṃ mūrdhābhiṣiktaṃ candraḥ samyaksaṃbuddho bodhikarakair dharmaiḥ samādāpayati /",
  "XXavsata_u:1598_0": "atha rājā kṣatriyo mūrdhābhiṣikto labdhaprasāda utthāyāsanād ekāṃsam uttarāsaṅgaṃ",
  "XXavsata_u:1598_1": "kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya yena candraḥ samyaksaṃbuddhas",
  "XXavsata_u:1598_2": "tenāñjaliṃ praṇamya candraṃ samyaksaṃbuddham idam avocat*:",
  "XXavsata_u:1599": "adhivāsayatu me bhagavān iha vāsaṃ traimāsyaṃ sārdhaṃ bhikṣusaṃghena /",
  "XXavsata_u:1600": "ahaṃ bhagavantaṃ upasthāsyāmi cīvarapiṇḍapātaśayanāsanaglānapratyayabhaiṣajyapariṣkārair iti /",
  "XXavsata_u:1601": "adhivāsayati candraḥ samyaksaṃbuddho rājñas tūṣṇībhāvena /",
  "XXavsata_u:1602": "tasya ca rājño nagare tena samayena mahājanamarako babhūva,",
  "XXavsata_u:1603": "ītiś ca,",
  "XXavsata_u:1604": "yena sa mahājanakāyo 'tīva saṃtarpyate /",
  "XXavsata_u:1605": "tato rājñā vyādhipraśamanārthaṃ candraḥ samyaksaṃbuddho 'dhīṣṭaḥ /",
  "XXavsata_u:1606": "sādhu bhagavan kriyatām asyā īter upaśamopāya iti /",
  "XXavsata_u:1607": "tato bhagavāṃś candraḥ samyaksaṃbuddho rājānam uvāca:",
  "XXavsata_u:1608": "gaccha mahārāja imāṃ saṃghāṭīṃ dhvajāgre baddhā mahatā satkāreṇa sve vijite paryāṭaya,",
  "XXavsata_u:1609": "asya ca mahāntam utsavaṃ kuru /",
  "XXavsata_u:1610": "sarvaṃ ca mahājanakāyaṃ buddhānusmṛtau samādāpayeti /",
  "XXavsata_u:1611": "te svastir bhaviṣyatīti /",
  "XXavsata_u:1612": "tato rājñā yathānuśiṣṭaṃ sarvaṃ tathaiva ca kṛtam* /",
  "XXavsata_u:1613": "taddhetutatpratyayaṃ ca sarvā ītayaḥ praśāntāḥ /",
  "XXavsata_u:1614": "tataḥ sa janakāyo labdhaprasādo rājāmātyapaurāś ca buddhaṃ śaraṇaṃ gatāḥ,",
  "XXavsata_u:1615": "dharmaṃ saṃghaṃ ca śaraṇaṃ gatāḥ //",
  "XXavsata_u:1616": "bhagavān āha:",
  "XXavsata_u:1617": "kiṃ manyadhve bhikṣavo yo 'sau tena kālena tena samayena rājā babhūva, ahaṃ saḥ /",
  "XXavsata_u:1618": "mayāsau candrasya samyaksaṃbuddhasya mahatī pūjā kṛtā /",
  "XXavsata_u:1619": "tasya me karmaṇo vipākena devamanuṣyasaṃprāpakaṃ saṃsāre mahatsukham anubhūtam* /",
  "XXavsata_u:1620": "idānīm api taddhaituky eva vibhūtiḥ,",
  "XXavsata_u:1621": "yena yac cintayāmi yat prārthaye tat tathaiva sarvaṃ samṛdhyati /",
  "XXavsata_u:1622": "tasmāt tarhi bhikṣava evaṃ śikṣitavyam:",
  "XXavsata_u:1623": "yac chāstāraṃ satkariṣyāmo gurukariṣyāmo mānayiṣyāmaḥ pūjayiṣyāmaḥ /",
  "XXavsata_u:1624": "śāstāraṃ satkṛtya gurukṛtya mānayitvā pūjayitvopaniśritya vihariṣyāmaḥ /",
  "XXavsata_u:1625": "ity evaṃ vo bhikṣavaḥ śikṣitavyam* //",
  "XXavsata_u:1626": "idam avocad bhagavān /",
  "XXavsata_u:1627": "āttamanasas te ca bhikṣavo bhagavato bhāṣitam abhyanandan* //",
  "XXavsata_u:1628": "-------------------- Vaidya, p. 38 --------------------",
  "XXavsata_u:1629": "*******************************************************",
  "XXavsata_u:1630": "AVŚ_15 prātihāryam* /",
  "XXavsata_u:1631": "(ed. Speyer, vol. I)",
  "XXavsata_u:1632_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:1632_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:1632_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:1632_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
  "XXavsata_u:1632_4": "rājagṛham upaniśritya viharati sma veṇuvane kalandakanivāpe /",
  "XXavsata_u:1633": "yadā rājñā ajātaśatruṇā devadattavigrāhitena pitā dhārmiko dharmarājo jīvitād vyaparopitaḥ,",
  "XXavsata_u:1634": "svayam eva ca rājye pratiṣṭhitaḥ,",
  "XXavsata_u:1635": "tadā ye aśrāddhās te balavanto jātāḥ,",
  "XXavsata_u:1636": "śrāddhās tu durbalāḥ saṃvṛttāḥ /",
  "XXavsata_u:1637": "yāvad anyatamo vṛddhāmātyo 'śrāddho bhagavacchāsanavidveṣī,",
  "XXavsata_u:1638": "sa brāhmaṇebhyo yajñam ārabdho yaṣṭum* /",
  "XXavsata_u:1639": "tatrānekāni brāhmaṇaśatasahasrāṇi saṃnipatitāni /",
  "XXavsata_u:1640": "taiḥ kriyākāraḥ kṛtaḥ:",
  "XXavsata_u:1641": "na kenacic chramaṇagautamaṃ darśanāyopasaṃkramitavyam* /",
  "XXavsata_u:1642": "atha te brāhmaṇāḥ kṛtāvayaḥ samagrāḥ saṃmodamānā vīthīmadhye vedoktena vidhinā śakram āyācituṃ pravṛttāḥ:",
  "XXavsata_u:1643": "ehy ehi ahalyājāra //",
  "XXavsata_u:1644": "atrāntare nāsti kiṃcid buddhānāṃ bhagavatām ajñātam adṛṣṭam aviditam avijñātam* /",
  "XXavsata_u:1645_0": "dharmatā khalu buddhānāṃ bhagavatāṃ mahākāruṇikānāṃ lokānugrahapravṛttakānām ekārakṣāṇāṃ",
  "XXavsata_u:1645_1": "śamathavipaśyanāvihāriṇāṃ tridamathavastukuśalānāṃ caturoghottīrṇānāṃ caturṛddhipādacaraṇatalasupratiṣṭhitānāṃ",
  "XXavsata_u:1645_2": "caturṣu saṃgrahavastuṣu dīrgharātrakṛtaparicayānāṃ pañcāṅgaviprahīṇānāṃ pañcagatisamatikrāntānāṃ",
  "XXavsata_u:1645_3": "ṣaḍaṅgasamanvāgatānāṃ ṣaṭpāramitāparipūrṇānāṃ saptabodhyaṅgakusumāḍhyānām aṣṭāṅgamārgadeśikānāṃ",
  "XXavsata_u:1645_4": "navānupūrva{vihāra}samāpattikuśalānāṃ daśabalabalināṃ daśadiksamāpūrṇayaśasāṃ daśaśatavaśavartiprativiśiṣṭānāṃ",
  "XXavsata_u:1645_5": "trī rātres trir divasasya [ca] buddhacakṣuṣā lokaṃ vyavalokya jñānadarśanaṃ pravartate:",
  "XXavsata_u:1646": "ko hīyate ko vardhate kaḥ kṛcchraprāptaḥ kaḥ saṃkaṭaprāptaḥ kaḥ saṃbādhaprāptaḥ kaḥ kṛcchrasaṃkaṭasaṃbādhaprāptaḥ ko 'pāyanimnaḥ ko 'pāyapravaṇaḥ ko 'pāyaprāgbhāraḥ /",
  "XXavsata_u:1647": "kam aham apāyād uddhṛtya svarge mokṣe ca pratiṣṭhāpayeyam*,",
  "XXavsata_u:1648": "kasya kāmapaṅkanimagnasya hastoddhāram anupradadyām*,",
  "XXavsata_u:1649": "kam āryadhanavirahitam āryadhanaiśvaryādhipatye pratiṣṭhāpayeyam*,",
  "XXavsata_u:1650": "[kasyājñānatimirapaṭalaparyavanaddhanetrasya jñānāñjanaśalākayā cakṣur viśodhayāmi /",
  "XXavsata_u:1651": "] kasyānavaropitāni kuśalamulāny avaropayeyam*,",
  "XXavsata_u:1652": "kasyāvaropitāni paripācayeyam*,",
  "XXavsata_u:1653": "kasya paripakvāni vimocayeyam* / āha ca:",
  "XXavsata_u:1654": "AVŚ_15.1 apy evātikramed velāṃ sāgaro makarālayaḥ /",
  "XXavsata_u:1655": "na tu vaineyavatsānāṃ buddho velām atikramet //",
  "XXavsata_u:1656": "paśyati bhagavān:",
  "XXavsata_u:1657": "ime brāhmaṇāḥ pūrvāvaropitakuśalamūlā gṛhītamokṣamārgāḥ svahitaiṣiṇo 'bhimukhā nirvāṇe bahirmukhāḥ saṃsārād akalyāṇamitrasaṃsārgād idānīṃ macchāsanaṃ vidviṣanti,",
  "XXavsata_u:1658": "yanv aham eṣāṃ vinayahetor autsukyam āpadyeyeti /",
  "XXavsata_u:1659": "atha bhagavāñ chakraveṣam abhinirmāya taṃ yajñavāṭaṃ divyenāvabhāsenāvabhāsya avataritum ārabdhaḥ /",
  "XXavsata_u:1660": "tatas te brāhaṇā hṛṣṭatuṣṭapramuditā udagraprītisaumanasyajātā",
  "XXavsata_u:1661": "-------------------- Vaidya, p. 39 --------------------",
  "XXavsata_u:1662": "ekasamūhenoktavantaḥ:",
  "XXavsata_u:1663": "ehy ehi bhagavan,",
  "XXavsata_u:1664": "svāgataṃ bhagavata iti /",
  "XXavsata_u:1665": "tato bhagavān śakraveṣadhārī prajñapta evāsane niṣaṇṇaḥ /",
  "XXavsata_u:1666": "eṣa śabdo rājagṛhe samantato visṛtaḥ:",
  "XXavsata_u:1667": "yajñe śakro devendro 'vatīrṇa iti /",
  "XXavsata_u:1668": "yaṃ śutvānekāni prāṇiśatasahasrāṇi saṃnipatitāni /",
  "XXavsata_u:1669": "tato bhagavān āvarjitā brāhmaṇā iti viditvā śakraveṣam antardhāpya buddhaveṣeṇaiva sthitvā tādṛśīṃ caturāryasatyasaṃprativedhikīṃ dharmadeśanāṃ kṛtavān,",
  "XXavsata_u:1670": "yāṃ śrutvā ṣaṣṭyā brāhmaṇasahasrair viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ sākṣātkṛtam*,",
  "XXavsata_u:1671": "anekaiś ca prāṇiśatasahasrair bhagavati śraddhā pratilabdhā //",
  "XXavsata_u:1672": "tato bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:1673": "āścaryaṃ bhadanta yāvad ebhir brāhmaṇair bhagavantam āgatya satyadarśanaṃ kṛtam*,",
  "XXavsata_u:1674": "anekaiś ca prāṇiśatasahasrair mahān prasādo 'dhigata iti /",
  "XXavsata_u:1675": "bhagavān āha:",
  "XXavsata_u:1676": "tathāgatenaitāni bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:1677": "mayaitāni karmāṇi kṛtāny upacitāni /",
  "XXavsata_u:1678": "ko 'nyaḥ pratyanubhaviṣyati?",
  "XXavsata_u:1679": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:1680": "nābdhātau,",
  "XXavsata_u:1681": "na tejodhātau,",
  "XXavsata_u:1682": "na vāyudhātau,",
  "XXavsata_u:1683": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca;",
  "XXavsata_u:1684": "AVŚ_15.1 na praṇaśyanti karmāṇi kalpakoṭiśatair api /",
  "XXavsata_u:1685": "*{auch: karmāṇy api kalpaśatair api /}*",
  "XXavsata_u:1686": "sāmagrīṃ prāpya kālaṃ ca phalanti khalu dehinām* //",
  "XXavsata_u:1687_0": "bhūtapūrvaṃ bhikṣavo 'tīte 'dhvani indradamano nāma samyaksaṃbuddho loka udapādi",
  "XXavsata_u:1687_1": "tathāgato 'rhan samyaksaṃbuddho vidyācaraṇasaṃpannaḥ sugato lokavid anuttaraḥ puruṣadamyasārathiḥ",
  "XXavsata_u:1687_2": "śāstā devamanuṣyāṇāṃ buddho bhagavān* /",
  "XXavsata_u:1688": "sa janapadacārikāṃ carann anyatamāṃ rājadhānīm anuprāptaḥ /",
  "XXavsata_u:1689": "sā rājadhānī tīrthikāvaṣṭabdhā /",
  "XXavsata_u:1690": "aśrauṣīd anyatamo rājā kṣatriyo mūrdhābhiṣiktaḥ:",
  "XXavsata_u:1691": "indradamanaḥ samyaksaṃbuddho 'smākaṃ vijitam anuprāpta iti /",
  "XXavsata_u:1692": "śrutvā ca punar mahatyā rājarddhyā mahatā rājānubhāvena samanvāgato yenendradamanaḥ samyaksaṃbuddhas tenopasaṃkrāntaḥ /",
  "XXavsata_u:1693": "upasaṃkramya bhagavata indradamanasya samyaksaṃbuddhasya pādau śirasā vanditvaikānte niṣaṇṇaḥ /",
  "XXavsata_u:1694": "ekānte niṣaṇṇaṃ rājānaṃ kṣatriyaṃ mūrdhābhiṣiktam indradamanaḥ samyaksaṃbuddho bodhikarakair (Speyer:",
  "XXavsata_u:1695": "bodhisatvakarakair)",
  "XXavsata_u:1696": "dharmaiḥ samādāpayati /",
  "XXavsata_u:1697_0": "atha sa rājā labdhaprasāda utthāyāsanād ekāṃsam uttarāsaṅgaṃ kṛtvā dakṣiṇaṃ jānumaṇḍalaṃ",
  "XXavsata_u:1697_1": "pṛthivyāṃ pratiṣṭhāpya yenendradamanaḥ samyaksaṃbuddhas tenāñjaliṃ praṇamya indradamanaṃ",
  "XXavsata_u:1697_2": "samyaksaṃbuddham idam avocat*:",
  "XXavsata_u:1698": "adhivāsayatu me bhagavāṃs traimāsyavāsāya /",
  "XXavsata_u:1699": "ahaṃ bhagavantaṃ upasthāsyāmi cīvarapiṇḍapātaśayanāsanaglānapratyayabhaiṣajyapariṣkārair iti /",
  "XXavsata_u:1700": "bhagavān āha:",
  "XXavsata_u:1701": "asti te mahārāja vijite kaścid vihāro yatrāgantukā gamikāś ca bhikṣavo vāsaṃ kalpayiṣyantīti?",
  "XXavsata_u:1702": "rājovāca: nāsti bhagavan,",
  "XXavsata_u:1703": "kiṃ tarhi tiṣṭhatu bhagavān,",
  "XXavsata_u:1704": "ahaṃ vihāraṃ kārayiṣyāmi,",
  "XXavsata_u:1705": "yatrāgantukā gamikāś ca bhikṣavo vāsaṃ kalpayiṣyantīti /",
  "XXavsata_u:1706": "tato rājñā tathāgatasyārthe vihāraḥ kāritaḥ aviddhaprākāratoraṇo gāvākṣaniryūhajālārdhacandravedikāpratimaṇḍita",
  "XXavsata_u:1707": "-------------------- Vaidya, p. 40 --------------------",
  "XXavsata_u:1708": "āstaraṇopeto jalādhārasaṃpūrṇas tarugaṇaparivṛto nānāpuṣpaphalopetaḥ /",
  "XXavsata_u:1709": "kṛtvā ca bhagavataḥ saśrāvakasaṃghasya niryātitaḥ /",
  "XXavsata_u:1710": "adhīṣṭaś ca bhagavān mahāprātihāryaṃ prati /",
  "XXavsata_u:1711": "tato bhagavatā indradamanena samyaksaṃbuddhena rājño 'dhyeṣayā mahāprātihāryaṃ vidarśitaṃ buddhāvataṃsakavikrīḍitam*,",
  "XXavsata_u:1712": "yaddarśanād rājā sāmātyanaigamajānapadaḥ sarve ca nāgarāḥ suprasannāḥ śāsane saṃraktatarāḥ saṃvṛttāḥ //",
  "XXavsata_u:1713": "bhagavān āha:",
  "XXavsata_u:1714": "kiṃ manyadhve bhikṣavo yo 'sau tena kālena tena samayena rājā babhūva, ahaṃ saḥ /",
  "XXavsata_u:1715": "mayā sā indradamanasya samyaksaṃbuddhasyaivaṃvidhā pūjā kṛtā /",
  "XXavsata_u:1716": "tasya me karmaṇo vipākena saṃsāre 'nantaṃ sukham anubhūtam* /",
  "XXavsata_u:1717": "idānīṃ me tathāgatasya sata iyaṃ śāsanaśobhā /",
  "XXavsata_u:1718": "tasmāt tarhi bhikṣava evaṃ śikṣitavyam:",
  "XXavsata_u:1719": "yac chāstāraṃ satkariṣyāmo gurukariṣyāmo mānayiṣyāmaḥ pūjayiṣyāmaḥ /",
  "XXavsata_u:1720": "śāstāraṃ satkṛtya gurukṛtya mānayitvā pūjayitvopaniśritya vihariṣyāmaḥ /",
  "XXavsata_u:1721": "ity evaṃ vo bhikṣavaḥ śikṣitavyam* //",
  "XXavsata_u:1722": "idam avocad bhagavān /",
  "XXavsata_u:1723": "āttamanasas te ca bhikṣavo bhagavato bhāṣitam abhyanandan* //",
  "XXavsata_u:1724": "*******************************************************",
  "XXavsata_u:1725": "AVŚ_16 pāñcavārṣikam* /",
  "XXavsata_u:1726": "(ed. Speyer, vol. I)",
  "XXavsata_u:1727_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:1727_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:1727_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:1727_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
  "XXavsata_u:1727_4": "rājagṛham upaniśritya viharati sma veṇuvane kalandakanivāpe /",
  "XXavsata_u:1728": "yadā devadattena mohapuruṣeṇa bhagavacchāsane 'narthasahasrāṇi kṛtāni,",
  "XXavsata_u:1729": "na ca śakitaṃ bhagavato romeñjanam api kartum*,",
  "XXavsata_u:1730": "tadā rājānam ajātaśatrum āmantritavān*:",
  "XXavsata_u:1731": "kriyatāṃ rājagṛhe kriyākāro na kenacic chramaṇasya gautamasyopasaṃkramitavyam*,",
  "XXavsata_u:1732": "piṇḍakena vā pratipādayitavyaḥ /",
  "XXavsata_u:1733": "evam ayam alabdhalābho 'labdhasaṃmāno niyatam anyadeśaṃ saṃkrāntiṃ kariṣyatīti /",
  "XXavsata_u:1734": "rajñā tathā kāritam* /",
  "XXavsata_u:1735": "tatra ye upāsakā dṛṣṭasatyās te rodituṃ pravṛttāḥ:",
  "XXavsata_u:1736": "hā kaṣṭam anāthībhūtaṃ rājagṛhanagaraṃ yatra hi nābhodumbarapuṣpadurlabhaprādurbhāvaṃ (Speyer:",
  "XXavsata_u:1737": "nāmodumbarapuṣpadurlabhaprādurbhāvaṃ)",
  "XXavsata_u:1738": "buddhaṃ bhagavantam āsādya tasya na śakyate saṃgrahaḥ kartum iti /",
  "XXavsata_u:1739": "eṣa śabdaḥ śrutiparaṃparayā bhikṣubhiḥ śrutaḥ /",
  "XXavsata_u:1740": "tata āyuṣmatānandena yathāśrutaṃ bhagavato niveditaḥ /",
  "XXavsata_u:1741": "bhagavān āha:",
  "XXavsata_u:1742": "alpotsukas tvam ānanda bhava,",
  "XXavsata_u:1743": "tathāgatā evātra kālajñāḥ /",
  "XXavsata_u:1744": "api tu yāvac chāsanaṃ me tāvac chrāvakāṇām upakaraṇavaikalyaṃ na bhaviṣyati prāg evedānīm iti //",
  "XXavsata_u:1745": "atrāntare śakrasya devānām indrasyādhastāj jñānadarśanaṃ pravartate /",
  "XXavsata_u:1746": "sa paśyati bhagavacchāsanasyaivaṃvidhāṃ vikṛtim* /",
  "XXavsata_u:1747_0": "sahadarśanād eva dāyakadānapatīnāṃ utsāhasaṃjananārthaṃ buddhotpādasya māhātmyasaṃjananārtham",
  "XXavsata_u:1747_1": "ajātaśatror devadattasya ca madadarpacchittyartham ātmanaś ca prasādasaṃjananārthaṃ",
  "XXavsata_u:1747_2": "sakalaṃ rājagṛham udāreṇāvabhāsenāvabhāsyoccaiḥśabdham udāritavān:",
  "XXavsata_u:1748": "eṣo 'ham adyāgreṇa bhagavantaṃ saśrāvakasaṃghaṃ divyaiś cīvarapiṇḍapātaśayanāsanaglānapratyayabhaiṣajyapariṣkārair upasthāsyāmi /",
  "XXavsata_u:1749": "ity uktvā yena",
  "XXavsata_u:1750": "-------------------- Vaidya, p. 41 --------------------",
  "XXavsata_u:1751": "bhagavāṃs tenopasaṃkrāntaḥ /",
  "XXavsata_u:1752": "upasaṃkramya bhagavataḥ pādau śirasā vanditvaikānte sthitaḥ /",
  "XXavsata_u:1753": "atha śakro devendro bhagavantam idam avocat:",
  "XXavsata_u:1754": "adhivāsayatu me bhagavān asminn eva rājagṛhe nagare /",
  "XXavsata_u:1755": "ahaṃ bhagavantam upasthāsyāmi cīvarapiṇḍapātaśayanāsanaglānapratyayabhaiṣajyapariṣkārair iti /",
  "XXavsata_u:1756": "bhagavān āha:",
  "XXavsata_u:1757": "alaṃ kauśika kṛtam etad yāvad eva cittam abhiprasannam* /",
  "XXavsata_u:1758": "bahavo hi loke puṇyakāmā iti /",
  "XXavsata_u:1759": "śakraḥ prāha:",
  "XXavsata_u:1760": "adhivāsayatu me bhagavān pañca varṣāṇi /",
  "XXavsata_u:1761": "tathāgatasyārthe pañcavārṣikaṃ kariṣyāmīti /",
  "XXavsata_u:1762": "bhagavān āha:",
  "XXavsata_u:1763": "alaṃ kauśika kṛtam etad yāvac cittam abhiprasannam* /",
  "XXavsata_u:1764": "bahavo hi loke puṇyakāmā iti /",
  "XXavsata_u:1765": "śakraḥ prāha:",
  "XXavsata_u:1766": "adhivāsayatu me bhagavān pañca divasān iti /",
  "XXavsata_u:1767": "tato bhagavān svapuṇyabalapratyakṣīkaraṇārthaṃ śakrasya ca devendrasyānugrahārtham anāgatapañcavārṣikaprabandhahetoś cādhivāsitavāṃs tūṣṇībhāvena //",
  "XXavsata_u:1768": "atha śakro devendro bhagavas tūṣṇībhāvenādhivāsanāṃ viditvā tad veṇuvanaṃ vaijayantaṃ prāsādaṃ pradarśitavān*,",
  "XXavsata_u:1769": "divyāni cāsanāni,",
  "XXavsata_u:1770": "divyāḥ puṣkaraṇīr divyaṃ ca bhojanam* /",
  "XXavsata_u:1771": "atha bhagavān prajñapta eva āsane niṣaṇṇaḥ /",
  "XXavsata_u:1772": "tataḥ śakro devendraḥ sukhopaniṣaṇṇaṃ buddhapramukhaṃ bhikṣusaṃghaṃ viditvā anekadevatāsahasraparivṛtaḥ svahastaṃ saṃtarpayati saṃpravārayati /",
  "XXavsata_u:1773": "anekaparyāyeṇa svahastaṃ saṃtarpya saṃpravārya bhagavantaṃ bhuktavantaṃ viditvā dhautahastam apanītapātraṃ nīcataram āsanaṃ gṛhītvā bhagavataḥ purastān niṣaṇṇo dharmaśravaṇāya /",
  "XXavsata_u:1774": "tato bhagavān śakraṃ devendraṃ saparivāraṃ dharmyayā kathayā saṃdarśayati samādāpayati samuttejayati saṃpraharṣayati /",
  "XXavsata_u:1775": "paśyati ca rājā ajātaśatrur upariprāsādatalagataḥ san bhagavato veṇuvane evaṃvidhāṃ pūjāṃ* /",
  "XXavsata_u:1776": "dṛṣṭvā ca punar vipratisārajāto mahāntaṃ prasādaṃ praveditavān* /",
  "XXavsata_u:1777": "rājagṛhanivāsinaś ca paurā dharmavegapṛaptā rājānam upasaṃkramyaivam ūcuḥ:",
  "XXavsata_u:1778": "muṣyante deva mahārāja rājagṛhanivāsinaḥ paurāḥ,",
  "XXavsata_u:1779": "yatra nāma devāḥ pramattāḥ santaḥ pramādavihāriṇo divyān viṣayān apahāya bhagavantaṃ pūjayanti /",
  "XXavsata_u:1780": "sādhu deva ughāṭyatāṃ kriyākāra iti //",
  "XXavsata_u:1781": "tato rājñā ajātaśatruṇā kriyākāram udghāṭya rājagṛhe nagare ghaṇṭāvaghoṣaṇaṃ kāritam*:",
  "XXavsata_u:1782": "kriyatāṃ bhagavataḥ satkāro yathāsukham iti /",
  "XXavsata_u:1783": "tato rājagṛhanivāsinaḥ paurāḥ saparivārā hṛṣṭatuṣṭapramuditā udagraprītisaumanasyajātāḥ puṣpagandhamālyāny ādāya bhagavantaṃ darśanāyopasaṃkrāntāḥ /",
  "XXavsata_u:1784": "tato devair manuṣyaiś ca bhagavato mahān satkāraḥ kṛtaḥ,",
  "XXavsata_u:1785": "bhagavatā ca tad adhiṣṭhānaṃ devamanuṣyāṇāṃ tādṛśī caturāryasatyasaṃprativedhikī dharmadeśanā kṛtā,",
  "XXavsata_u:1786": "yāṃ śrutvā anekair devamanuṣyaiḥ satyadarśanaṃ kṛtam* //",
  "XXavsata_u:1787": "bhikṣavo bhagavataḥ pūjāṃ dṛṣṭvā saṃśayajātā buddhaṃ bhagavantaṃ papracchuḥ:",
  "XXavsata_u:1788": "āścaryaṃ bhadanta yad bhagavataḥ śāsane evaṃvidha utsava iti /",
  "XXavsata_u:1789": "bhagavān āha:",
  "XXavsata_u:1790": "tathāgatenaivaitāni bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:1791": "mayaitāni karmāṇi kṛtāny upacitāni /",
  "XXavsata_u:1792": "ko 'nyaḥ pratyanubhaviṣyati?",
  "XXavsata_u:1793": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:1794": "nābdhātau,",
  "XXavsata_u:1795": "na tejodhātau,",
  "XXavsata_u:1796": "-------------------- Vaidya, p. 42 --------------------",
  "XXavsata_u:1797": "na vāyudhātau,",
  "XXavsata_u:1798": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca;",
  "XXavsata_u:1799": "AVŚ_16.1 na praṇaśyanti karmāṇi kalpakoṭiśatair api /",
  "XXavsata_u:1800": "*{auch: karmāṇy api kalpaśatair api /}*",
  "XXavsata_u:1801": "sāmagrīṃ prāpya kālaṃ ca phalanti khalu dehinām* //",
  "XXavsata_u:1802_0": "bhūtapūrvaṃ bhikṣavo 'tīte 'dhvani ratnaśailo nāma samyaksaṃbuddho loka udapādi tathāgato",
  "XXavsata_u:1802_1": "'rhan samyaksaṃbuddho vidyācaraṇasaṃpannaḥ sugato lokavid anuttaraḥ puruṣadamyasārathiḥ",
  "XXavsata_u:1802_2": "śāstā devamanuṣyāṇāṃ buddho bhagavān* /",
  "XXavsata_u:1803": "sa janapadacārikāṃ carann anyatamāṃ rājadhānīm anuprāptaḥ /",
  "XXavsata_u:1804": "tasyāṃ ca rājadhānyāṃ dharmabuddhir nāma rājā rājyaṃ kārayati tasyāṃ ca rājadhānyāṃ mahatī ītiḥ /",
  "XXavsata_u:1805": "tatas tena rājñā ītipraśamanahetor bhagavān śrāvakasaṃghatraimāsye bhaktenopanimantritaḥ /",
  "XXavsata_u:1806": "trāyāṇāṃ māsānām atyayena sā ītiḥ praśāntā /",
  "XXavsata_u:1807": "tato rājño nāgaraiś cāvarjitamānasais tathāgatasya saśrāvakasaṃghasya pañcavārṣikaṃ kṛtam* / āha ca:",
  "XXavsata_u:1808": "AVŚ_16.2 rājabhūtena ānanda ratnaśailo mahādyutiḥ /",
  "XXavsata_u:1809": "avīṣṭaḥ śāntikāmena akārṣīt pañcavārṣikam* //",
  "XXavsata_u:1810": "kiṃ manyadhve bhikṣavo yo 'sau tena kālena tena samayena rājā babhūva, ahaṃ saḥ /",
  "XXavsata_u:1811": "yan mayā ratnaśailasya tathāgatasya pañcavārṣikaṃ kṛtam*,",
  "XXavsata_u:1812": "tena me saṃsāre mahatsukham anubhūtam* /",
  "XXavsata_u:1813": "taddhaitukaś cedānīṃ tathāgatasyaivaṃvidhaḥ satkāraḥ /",
  "XXavsata_u:1814": "parinirvṛtasya ca me śāsane anekāni pañcavārṣikaśatāni bhaviṣyati /",
  "XXavsata_u:1815": "tasmāt tarhi bhikṣava evaṃ śikṣitavyam:",
  "XXavsata_u:1816": "yac chāstāraṃ satkariṣyāmo gurukariṣyāmo mānayiṣyāmaḥ pūjayiṣyāmaḥ /",
  "XXavsata_u:1817": "śāstāraṃ satkṛtya gurukṛtya mānayitvā pūjayitvopaniśritya vihariṣyāmaḥ /",
  "XXavsata_u:1818": "ity evaṃ vo bhikṣavaḥ śikṣitavyam* //",
  "XXavsata_u:1819": "idam avocad bhagavān /",
  "XXavsata_u:1820": "āttamanasas te ca bhikṣavo bhagavato bhāṣitam abhyanandan* //",
  "XXavsata_u:1821": "*******************************************************",
  "XXavsata_u:1822": "AVŚ_17 stutiḥ / (ed. Speyer, vol. I)",
  "XXavsata_u:1823_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:1823_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:1823_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:1823_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:1823_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:1824": "tena khalu samayena śrāvastyāṃ pañcamātrāṇi gāndharvikaśatāni goṣṭhikānāṃ prativasanti /",
  "XXavsata_u:1825": "tatra ca kāle supriyo nāma gāndharvikarājo 'bhyāgataḥ /",
  "XXavsata_u:1826": "tasyaivaṃvidhā śaktiḥ:",
  "XXavsata_u:1827": "ekasyāṃ tantryāṃ sāpta svarān ādarśayati,",
  "XXavsata_u:1828": "ekaviṃśatiṃ mūrcchināḥ /",
  "XXavsata_u:1829": "sa ṣaṇmahānagarāṇy apaṭukāny udghoṣayamāṇaḥ śrāvastīm anuprāptaḥ /",
  "XXavsata_u:1830": "śrāvastīnivāsibhiś ca gāndharvikai rājñe niveditam* /",
  "XXavsata_u:1831": "rājāha: alpotsukā bhavantu bhavantaḥ,",
  "XXavsata_u:1832": "vayam atra kālajñā bhaviṣyāma iti //",
  "XXavsata_u:1833": "-------------------- Vaidya, p. 43 --------------------",
  "XXavsata_u:1834": "atha supriyasya gāndharvikarājasyaitad abhavat:",
  "XXavsata_u:1835": "evam anuśrūyate rājā prasenajid gāndharve 'tīva kuśalaḥ /",
  "XXavsata_u:1836": "yanv aham anena saha vādam ārocayeyam iti /",
  "XXavsata_u:1837": "tataḥ supriyo gāndharvikarājo yena rājā prasenajit kauśalas tenopasaṃkrāntaḥ /",
  "XXavsata_u:1838": "upasaṃkramya rājānaṃ prasenajitaṃ kauśalam idam āvocat*:",
  "XXavsata_u:1839": "śrutaṃ me rājan yathā tvaṃ gāndharvakuśala iti /",
  "XXavsata_u:1840": "yadi te aguru,",
  "XXavsata_u:1841": "mīmāṃsasveti /",
  "XXavsata_u:1842": "tato rājñā prasenajitā tasya vikṣepaḥ kṛtaḥ /",
  "XXavsata_u:1843": "uktaś ca: sādho asti me gurur jetavane sthito 'nuttaro gāndharvikarājaḥ /",
  "XXavsata_u:1844": "ehi tat samīpaṃ yāsyāma iti /",
  "XXavsata_u:1845": "atha rājā prasenajit kauśalaḥ pañcamātrair gāndharvikaśataiḥ parivṛtaḥ supriyeṇa gāndharvikarājenānekaiś ca prāṇiśatasahasrair jetavanaṃ gataḥ //",
  "XXavsata_u:1846": "atrāntare nāsti kiṃcid buddhānāṃ bhagavatām ajñātam adṛṣṭam aviditam avijñātam* /",
  "XXavsata_u:1847_0": "dharmatā khalu buddhānāṃ bhagavatāṃ mahākāruṇikānāṃ lokānugrahapravṛttakānām ekārakṣāṇāṃ",
  "XXavsata_u:1847_1": "śamathavipaśyanāvihāriṇāṃ tridamathavastukuśalānāṃ caturoghottīrṇānāṃ caturṛddhipādacaraṇatalasupratiṣṭhitānāṃ",
  "XXavsata_u:1847_2": "caturṣu saṃgrahavastuṣu dīrgharātrakṛtaparicayānāṃ pañcāṅgaviprahīṇānāṃ pañcagatisamatikrāntānāṃ",
  "XXavsata_u:1847_3": "ṣaḍaṅgasamanvāgatānāṃ ṣaṭpāramitāparipūrṇānāṃ saptabodhyaṅgakusumāḍhyānām aṣṭāṅgamārgadeśikānāṃ",
  "XXavsata_u:1847_4": "navānupūrvavihārasamāpattikuśalānāṃ daśabalabalināṃ daśadiksamāpūrṇayaśasāṃ daśaśatavaśavartiprativiśiṣṭānāṃ",
  "XXavsata_u:1847_5": "trī rātres trir divasasya [ca] buddhacakṣuṣā lokaṃ vyavalokya jñānadarśanaṃ pravartate:",
  "XXavsata_u:1848": "ko hīyate ko vardhate kaḥ kṛcchraprāptaḥ kaḥ saṃkaṭaprāptaḥ kaḥ saṃbādhaprāptaḥ kaḥ kṛcchrasaṃkaṭasaṃbādhaprāptaḥ ko 'pāyanimnaḥ ko 'pāyapravaṇaḥ ko 'pāyaprāgbhāraḥ /",
  "XXavsata_u:1849": "kam aham apāyād uddhṛtya svarge mokṣe ca pratiṣṭhāpayeyam*,",
  "XXavsata_u:1850": "kasya kāmapaṅkanimagnasya hastoddhāram anupradadyām*,",
  "XXavsata_u:1851": "kam āryadhanavirahitam āryadhanaiśvaryādhipatye pratiṣṭhāpayeyam*,",
  "XXavsata_u:1852": "[kasyājñānatimirapaṭalaparyavanaddhanetrasya jñānāñjanaśalākayā cakṣur viśodhayāmi /",
  "XXavsata_u:1853": "] kasyānavaropitāni kuśalamulāny avaropayeyam*,",
  "XXavsata_u:1854": "kasyāvaropitāni paripācayeyam*,",
  "XXavsata_u:1855": "kasya paripakvāni vimocayeyam* / āha ca:",
  "XXavsata_u:1856": "AVŚ_17.1 apy evātikramed velāṃ sāgaro makarālayaḥ /",
  "XXavsata_u:1857": "na tu vaineyavatsānāṃ buddho velām atikramet //",
  "XXavsata_u:1858": "tato bhagavān vaineyajanānugrahārthaṃ laukikaṃ cittam utpāditavān* /",
  "XXavsata_u:1859": "aho bata pañcaśikho gandharvaputraḥ saptagandharvasahasraparivṛto vaiḍūryadaṇḍāṃ vīṇām ādāya matsakāśam upasaṃkrāmed iti /",
  "XXavsata_u:1860": "sahacittotpādāt pañcaśikho gandharvaputraḥ saptagandharvasahasraparivṛto bhagavantaṃ yathāvad abhyarcya bhagavato vaiḍūryadaṇḍāṃ vīṇām upanayati sma /",
  "XXavsata_u:1861": "tataḥ supriyo gandharvarājo bhagavataḥ purastād vīṇām anuśrāvitum ārabdhaḥ /",
  "XXavsata_u:1862": "yata ekasyāṃ tantryāṃ sapta svarāṇi ekaviṃśatiṃ mūrcchanāś ca darśayitum ārabdhaḥ,",
  "XXavsata_u:1863": "yac chravaṇād rājā prasenajid anyatamaś ca mahājanakāyaḥ paraṃ vismayam āpannaḥ /",
  "XXavsata_u:1864": "tato bhagavān api vaiḍūryadaṇḍāṃ vīṇām āśrāvitavān*:",
  "XXavsata_u:1865": "yata ekaikasyāṃ tantryām aneke svaraviśeṣā mūrcchanāś ca bahuprakārā darśitāḥ,",
  "XXavsata_u:1866": "te ca śūnyākāreṇaiva /",
  "XXavsata_u:1867": "idaṃ ca śarīraṃ vīṇāvad ādarśitavān*,",
  "XXavsata_u:1868": "svarān indriyavat,",
  "XXavsata_u:1869": "mūrcchanāś cittadhātuvat* /",
  "XXavsata_u:1870": "yac chravaṇād āvarjitaḥ supriyo gandharvarājo vīṇāṃ gandhakuṭyāṃ niryātya bhagavatsakāśe pravrajitaḥ /",
  "XXavsata_u:1871": "tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā",
  "XXavsata_u:1872": "-------------------- Vaidya, p. 44 --------------------",
  "XXavsata_u:1873": "parāhatya sarvakleśaprahāṇād arhatvaṃ sākṣākṛtam* /",
  "XXavsata_u:1874": "arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
  "XXavsata_u:1875": "sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
  "XXavsata_u:1876": "tata āvarjitā devanāgayakṣāsuragaruḍakinnaramahoragā bhhagavacchāsane rakṣāvaraṇaguptiṃ kartum ārabdhāḥ /",
  "XXavsata_u:1877": "pañcānām api gāndharvikaśatānāṃ prītisaumanasyajātānām etad abhavat*:",
  "XXavsata_u:1878": "vayaṃ nīce karmaṇi vartāmahe kṛcchravṛttayaś ca /",
  "XXavsata_u:1879": "yan nu vayaṃ rājānaṃ vijñāpya bhagavantaṃ saśrāvakasaṃghaṃ nagarapraveśenopanimantrayemahīti /",
  "XXavsata_u:1880": "yāvat tair gāndharvikair labdhānujñair bhagavān saśrāvakasaṃgho nagarapraveśenopanimantritaḥ /",
  "XXavsata_u:1881": "adhivāsitaṃ ca bhagavatā teṣāṃ gāndharvikāṇāṃ tūṣṇībhāvena /",
  "XXavsata_u:1882_0": "tatas tair gāndharvikair rājāmātyapaurajānapadasahāyaiḥ sarvā śrāvastī nagarī apagatapāṣāṇaśarkarakaṭhallā",
  "XXavsata_u:1882_1": "gandhodakapariṣiktā nānāpuṣpāvakīrṇā vicitradhūpadhūpitā puṣpavitānamaṇḍitā /",
  "XXavsata_u:1883": "te ca gāndharvikāḥ svayam eva vīṇām ādāya mṛdaṅgaveṇupaṇavādiviśeṣair upasthānaṃ cakruḥ,",
  "XXavsata_u:1884": "praṇītena cāhāreṇa bhagavantaṃ saśrāvakasaṃghaṃ saṃtarpayāmāsuḥ //",
  "XXavsata_u:1885": "tato bhagavān smitam akārṣīt* /",
  "XXavsata_u:1886": "dharmatā khalu yasmin samaye buddhā bhagavantaḥ smitaṃ prāviṣkurvanti,",
  "XXavsata_u:1887": "tasmin samaye nīlapītalohitāvadātā arciṣo mukhān niścārya kāścid adhastād gacchanti,",
  "XXavsata_u:1888": "kāścid upariṣṭād gacchanti /",
  "XXavsata_u:1889": "yā adhastād gacchanti,",
  "XXavsata_u:1890_0": "tāḥ saṃjīvaṃ kālasūtraṃ saṃghātaṃ rauravaṃ mahārauravaṃ tapanaṃ pratāpanam avīcim",
  "XXavsata_u:1890_1": "arbudaṃ nirarbudaṃ aṭaṭaṃ hahavaṃ huhuvam utpalaṃ padmaṃ mahāpadmaṃ narakān gatvā",
  "XXavsata_u:1890_2": "ye uṣṇanarakās teṣu śītībhūtā nipatanti,",
  "XXavsata_u:1891": "ye śītanarakās teṣūṣṇībhūtā nipatanti /",
  "XXavsata_u:1892": "tena teṣāṃ satvānāṃ kāraṇāviśeṣāḥ pratiprasrabhyante /",
  "XXavsata_u:1893": "teṣām evaṃ bhavati:",
  "XXavsata_u:1894": "kiṃ nu vayaṃ bhavanta itaś cyutāḥ,",
  "XXavsata_u:1895": "āhosvid anyatropapannā iti /",
  "XXavsata_u:1896": "teṣāṃ prasādasaṃjananārthaṃ bhagavān nirmitaṃ visarjayati /",
  "XXavsata_u:1897": "teṣāṃ nirmitaṃ dṛṣṭvaivaṃ bhavati:",
  "XXavsata_u:1898": "na hy eva vayaṃ bhavanta itaś cyutāḥ,",
  "XXavsata_u:1899": "nāpy anyatropapannāḥ /",
  "XXavsata_u:1900": "api tv ayam apūrvadarśanaḥ satvaḥ,",
  "XXavsata_u:1901": "asyānubhāvenāsmākaṃ kāraṇāviśeṣāḥ pratiprasrabdhā iti /",
  "XXavsata_u:1902": "te nirmite cittam abhiprasādya tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti,",
  "XXavsata_u:1903": "yatra satyānāṃ bhājanabhūtā bhavanti /",
  "XXavsata_u:1904": "yā upariṣṭād gacchanti,",
  "XXavsata_u:1905": "tāś cāturmahārājikāṃs trayastriṃśān,",
  "XXavsata_u:1906_0": "yāmāṃs tuṣitān nirmāṇaratīn paranirmitavaśavartino brahmakāyikān brahmapurohitān",
  "XXavsata_u:1906_1": "mahābrahmaṇaḥ parīttābhān apramāṇābhān ābhāsvarān parīttaśubhān apramāṇaśubhāñ śubhakṛtsnān",
  "XXavsata_u:1906_2": "anabhrakān puṇyaprasavān bṛhatphalān abṛhān atapān sudṛśān sudarśanān akaniṣṭhān",
  "XXavsata_u:1906_3": "devān gatvā anityaṃ duḥkhaṃ śūnyam anātmety udghoṣayanti,",
  "XXavsata_u:1907": "gāthādvayaṃ ca bhāṣante:",
  "XXavsata_u:1908": "AVŚ_17.2 ārabhadhvaṃ niṣkrāmata yujyadhvaṃ buddhaśāsane /",
  "XXavsata_u:1909": "dhunīta mṛtyunaḥ sainyaṃ naḍāgāram iva kuñjaraḥ //",
  "XXavsata_u:1910": "AVŚ_17.3 yo hy asmin dharmavinaye apramattaś cariṣyati /",
  "XXavsata_u:1911": "prahāya jātisaṃsāraṃ duḥkhasyāntaṃ kariṣyati //",
  "XXavsata_u:1912": "-------------------- Vaidya, p. 45 --------------------",
  "XXavsata_u:1913": "atha tā arciṣas trisāhasramahāsāhasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti /",
  "XXavsata_u:1914": "tad yadi bhagavān atītaṃ karma vyākartukāmo bhavati,",
  "XXavsata_u:1915": "bhagavataḥ pṛṣṭhato 'ntardhīyante /",
  "XXavsata_u:1916": "anāgataṃ karma vyākartukāmo bhavati,",
  "XXavsata_u:1917": "purastād antardhīyante /",
  "XXavsata_u:1918": "narakopapattiṃ vyākartukāmo bhavati,",
  "XXavsata_u:1919": "pādatale 'ntardhīyante /",
  "XXavsata_u:1920": "tiryagupapattiṃ vyākartukāmo bhavati,",
  "XXavsata_u:1921": "pārṣṇyām antardhīyante /",
  "XXavsata_u:1922": "pretopapattiṃ vyākartukāmo bhavati,",
  "XXavsata_u:1923": "pādāṅguṣṭhe 'ntardhīyante /",
  "XXavsata_u:1924": "manuṣyopapattiṃ vyākartukāmo bhavati,",
  "XXavsata_u:1925": "jānunor antardhīyante /",
  "XXavsata_u:1926": "balacakravartirājyaṃ vyākartukāmo bhavati,",
  "XXavsata_u:1927": "vāme karatale 'ntardhīyante /",
  "XXavsata_u:1928": "cakravartirājyaṃ vyākartukāmo bhavati,",
  "XXavsata_u:1929": "dakṣiṇe karatale 'ntardhīyante /",
  "XXavsata_u:1930": "devopapattiṃ vyākartukāmo bhavati,",
  "XXavsata_u:1931": "nābhyām antardhīyante /",
  "XXavsata_u:1932": "śrāvakabodhiṃ vyākartukāmo bhavati,",
  "XXavsata_u:1933": "āsye 'ntardhīyante /",
  "XXavsata_u:1934": "pratyekāṃ bodhiṃ vyākartukāmo bhavati,",
  "XXavsata_u:1935": "ūrṇāyām antardhīyante /",
  "XXavsata_u:1936": "anuttarāṃ samyaksaṃbodhiṃ vyākartukāmo bhavati,",
  "XXavsata_u:1937": "uṣṇīṣe antardhīyante //",
  "XXavsata_u:1938": "atha tā arciṣo bhagavantaṃ triḥ pradakṣiṇīkṛtya bhagavata ūrṇāyām antarhitāḥ /",
  "XXavsata_u:1939": "athāyuṣmān ānandaḥ kṛtakarapuṭo bhagavantaṃ papraccha:",
  "XXavsata_u:1940": "AVŚ_17.4 nānāvidho raṅgasahasracitro",
  "XXavsata_u:1941": "vaktrāntarān niṣkasitaḥ kalāpaḥ /",
  "XXavsata_u:1942": "avabhāsitā yena diśaḥ samantād",
  "XXavsata_u:1943": "divākareṇodayatā yathaiva //",
  "XXavsata_u:1944": "gāthāś ca bhāṣate:",
  "XXavsata_u:1945": "AVŚ_17.5 vigatodbhavā dainyamadaprahīṇā",
  "XXavsata_u:1946": "buddhā jagaty uttamahetubhūtāḥ /",
  "XXavsata_u:1947": "nākāraṇaṃ śaṅkhamṛṇālagauraṃ",
  "XXavsata_u:1948": "smitam upadarśayanti jinā jitārayaḥ //",
  "XXavsata_u:1949": "AVŚ_17.6 tatkālaṃ svayam adhigamya vīra buddhyā",
  "XXavsata_u:1950": "śrotṝṇāṃ śramaṇa jinendra kāṅkṣitānām* /",
  "XXavsata_u:1951": "dhīrābhir munivṛṣa vāgbhir uttamābhir",
  "XXavsata_u:1952": "utpannaṃ vyapanaya saṃśayaṃ śubhābhiḥ //",
  "XXavsata_u:1953": "AVŚ_17.7 nākāsmāl lavaṇajalādrirājadhairyāḥ",
  "XXavsata_u:1954": "saṃbuddhāḥ smitam upadarśayanti nāthāḥ /",
  "XXavsata_u:1955": "yasyārthe smitam upadarśayanti dhīrāḥ",
  "XXavsata_u:1956": "taṃ śrotuṃ samabhilaṣanti te janaughāḥ // iti",
  "XXavsata_u:1957": "bhagavān āha:",
  "XXavsata_u:1958": "evam etad ānanda, evam etat /",
  "XXavsata_u:1959": "nāhetvapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti /",
  "XXavsata_u:1960": "paśyasy ānanda ebhir gāndharvikair mamaivaṃvidhaṃ satkāraṃ kṛtam* /",
  "XXavsata_u:1961": "evaṃ bhadanta /",
  "XXavsata_u:1962_0": "ete ānanda gāndharvikāḥ anena kuśalamūlena cittotpādena deyadharmaparityāgena ca",
  "XXavsata_u:1962_1": "yathākālānugatāṃ pratyekāṃ bodhiṃ samudānīya anāgate 'dhvani varṇasvarā nāma pratyekabuddhā",
  "XXavsata_u:1962_2": "bhaviṣyanti hīnadīnānukampakāḥ prāntaśayanāsanabhaktā ekadakṣiṇīyā lokasya /",
  "XXavsata_u:1963": "ayam eṣāṃ deyadharmo yo mamāntike cittaprasāda iti //",
  "XXavsata_u:1964": "-------------------- Vaidya, p. 46 --------------------",
  "XXavsata_u:1965": "bhikṣavaḥ saṃśayajātāḥ sarvasaṃśayānāṃ chettāraṃ buddhaṃ bhagavantaṃ papracchuḥ:",
  "XXavsata_u:1966": "kāni bhadanta bhagavatā kuśalamūlāni kṛtāni yeṣām ayam anubhāva iti /",
  "XXavsata_u:1967": "bhagavān āha:",
  "XXavsata_u:1968": "tathāgatenaitāni bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:1969": "mayaitāni karmāṇi kṛtāny upacitāni /",
  "XXavsata_u:1970": "ko 'nyaḥ pratyanubhaviṣyati?",
  "XXavsata_u:1971": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:1972": "nābdhātau,",
  "XXavsata_u:1973": "na tejodhātau,",
  "XXavsata_u:1974": "na vāyudhātau,",
  "XXavsata_u:1975": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca;",
  "XXavsata_u:1976": "AVŚ_17.1 na praṇaśyanti karmāṇi kalpakoṭiśatair api /",
  "XXavsata_u:1977": "*{auch: karmāṇy api kalpaśatair api /}*",
  "XXavsata_u:1978": "sāmagrīṃ prāpya kālaṃ ca phalanti khalu dehinām* //",
  "XXavsata_u:1979_0": "bhūtapūrvaṃ bhikṣavo 'tīte 'dhvani prabodhano nāma samyaksaṃbuddho loka udapādi tathāgato",
  "XXavsata_u:1979_1": "'rhan samyaksaṃbuddho vidyācaraṇasaṃpannaḥ sugato lokavid anuttaraḥ puruṣadamyasārathiḥ",
  "XXavsata_u:1979_2": "śāstā devamanuṣyāṇāṃ buddho bhagavān* /",
  "XXavsata_u:1980": "sa janapadacārikāṃ carann anyatamāṃ rājadhānīm anuprāptaḥ /",
  "XXavsata_u:1981": "atha rājña udyānaṃ sarvakuśalasaṃpannaṃ babhūva /",
  "XXavsata_u:1982": "atha sa bhagavāṃs tad udyānaṃ praviśya rājānugrahārtham anyatamaṃ vṛkṣam upaniśritya niṣaṇṇaḥ /",
  "XXavsata_u:1983": "tataḥ saṃstaraṃ prajñapya tejodhātuṃ samāpannaḥ /",
  "XXavsata_u:1984": "atha rājā kṣatriyo mūrdhābhiṣiktaḥ strīmayena tūryeṇa vādyamānenodyānaṃ praviṣṭaḥ /",
  "XXavsata_u:1985_0": "atha sa rājā tad udyānam anuvicaran dadarśa bhagavantaṃ prabodhanaṃ samyaksaṃbuddhaṃ",
  "XXavsata_u:1985_1": "prāsādikaṃ prasādanīyaṃ śāntamānasaṃ parameṇa cittadamavyupaśamena samanvāgataṃ suvarṇayūpam",
  "XXavsata_u:1985_2": "iva śriyā jvalantam* /",
  "XXavsata_u:1986": "dṛṣṭvā ca punaḥ prasādajātaḥ sa rājā sāntaḥpuro vividhena vādyena vādyamānena bhagavantaṃ tataḥ samādheḥ prabodhayāmāsa,",
  "XXavsata_u:1987": "praṇītena cāhareṇa pratipāditavān*,",
  "XXavsata_u:1988": "anuttarāyāṃ ca samyaksaṃbodhau kṛtavān* //",
  "XXavsata_u:1989": "kiṃ manyadhve bhikṣavo yo 'sau tena kālena tena samayena rājā babhūva, ahaṃ saḥ /",
  "XXavsata_u:1990": "yan mayā prabodhanasya samyaksaṃbuddhasya pūjā kṛtā,",
  "XXavsata_u:1991": "tenaiva hetunā idānīṃ mama gāndharvikair evaṃvidhaṃ satkāraḥ kṛtaḥ /",
  "XXavsata_u:1992": "tasmāt tarhi bhikṣava evaṃ śikṣitavyam:",
  "XXavsata_u:1993": "yac chāstāraṃ satkariṣyāmo gurukariṣyāmo mānayiṣyāmaḥ pūjayiṣyāmaḥ /",
  "XXavsata_u:1994": "śāstāraṃ satkṛtya gurukṛtya mānayitvā pūjayitvopaniśritya vihariṣyāmaḥ /",
  "XXavsata_u:1995": "ity evaṃ vo bhikṣavaḥ śikṣitavyam* //",
  "XXavsata_u:1996": "idam avocad bhagavān /",
  "XXavsata_u:1997": "āttamanasas te bhikṣavo bhagavato bhāṣitam abhyanandan* //",
  "XXavsata_u:1998": "*******************************************************",
  "XXavsata_u:1999": "AVŚ_18 varadaḥ / (ed. Speyer, vol. I)",
  "XXavsata_u:2000_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:2000_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:2000_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:2000_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:2000_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:2001": "atha śrāvastyām anyatamaḥ pāradāriko maline karmaṇi vartate /",
  "XXavsata_u:2002": "sa rājapuruṣair gṛhītvā rājña upanāmitaḥ /",
  "XXavsata_u:2003": "-------------------- Vaidya, p. 47 --------------------",
  "XXavsata_u:2004": "tato rājñā aparādhika iti kṛtvā vadhya utsṛṣṭaḥ /",
  "XXavsata_u:2005": "sa rājapuruṣair nīlāmbaravasanair udyataśastraiḥ karavīramālābaddhakaṇṭheguṇo rathyāvīthīcatvaraśṛṅgāṭakeṣv anuśrāvyamāṇo dakṣiṇena nagaradvāreṇa apanīyate //",
  "XXavsata_u:2006": "atrāntare nāsti kiṃcid buddhānāṃ bhagavatām ajñātam adṛṣṭam aviditam avijñātam* /",
  "XXavsata_u:2007_0": "dharmatā khalu buddhānāṃ bhagavatāṃ mahākāruṇikānāṃ lokānugrahapravṛttakānām ekārakṣāṇāṃ",
  "XXavsata_u:2007_1": "śamathavipaśyanāvihāriṇāṃ tridamathavastukuśalānāṃ caturoghottīrṇānāṃ caturṛddhipādacaraṇatalasupratiṣṭhitānāṃ",
  "XXavsata_u:2007_2": "caturṣu saṃgrahavastuṣu dīrgharātrakṛtaparicayānāṃ pañcāṅgaviprahīṇānāṃ pañcagatisamatikrāntānāṃ",
  "XXavsata_u:2007_3": "ṣaḍaṅgasamanvāgatānāṃ ṣaṭpāramitāparipūrṇānāṃ saptabodhyaṅgakusumāḍhyānām aṣṭāṅgamārgadeśikānāṃ",
  "XXavsata_u:2007_4": "navānupūrva{vihāra}samāpattikuśalānāṃ daśabalabalināṃ daśadiksamāpūrṇayaśasāṃ daśaśatavaśavartiprativiśiṣṭānāṃ",
  "XXavsata_u:2007_5": "trī rātres trir divasasya [ca] buddhacakṣuṣā lokaṃ vyavalokya jñānadarśanaṃ pravartate:",
  "XXavsata_u:2008": "ko hīyate ko vardhate kaḥ kṛcchraprāptaḥ kaḥ saṃkaṭaprāptaḥ kaḥ saṃbādhaprāptaḥ kaḥ kṛcchrasaṃkaṭasaṃbādhaprāptaḥ ko 'pāyanimnaḥ ko 'pāyapravaṇaḥ ko 'pāyaprāgbhāraḥ /",
  "XXavsata_u:2009": "kam aham apāyād uddhṛtya svarge mokṣe ca pratiṣṭhāpayeyam*,",
  "XXavsata_u:2010": "kasya kāmapaṅkanimagnasya hastoddhāram anupradadyām*,",
  "XXavsata_u:2011": "kam āryadhanavirahitam āryadhanaiśvaryādhipatye pratiṣṭhāpayeyam*,",
  "XXavsata_u:2012": "[kasyājñānatimirapaṭalaparyavanaddhanetrasya jñānāñjanaśalākayā cakṣur viśodhayāmi /",
  "XXavsata_u:2013": "] kasyānavaropitāni kuśalamulāny avaropayeyam*,",
  "XXavsata_u:2014": "kasyāvaropitāni paripācayeyam*,",
  "XXavsata_u:2015": "kasya paripakvāni vimocayeyam* / āha ca:",
  "XXavsata_u:2016": "AVŚ_18.1 apy evātikramed velāṃ sāgaro makarālayaḥ /",
  "XXavsata_u:2017": "na tu vaineyavatsānāṃ buddho velām atikramet //",
  "XXavsata_u:2018": "atha bhagavān pūrvāhṇe nivāsya pātracīvaram ādāya śrāvastīṃ piṇḍāya prāvikṣat* /",
  "XXavsata_u:2019_0": "dadarśa sa puruṣo buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
  "XXavsata_u:2019_1": "śītyānuvañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ jaṅgamam",
  "XXavsata_u:2019_2": "iva ratnaparvataṃ samantato bhadrakam* /",
  "XXavsata_u:2020": "dṛṣṭvā ca punar bhagavataḥ pādayor nipatya bhagavantam idam avocat*:",
  "XXavsata_u:2021": "varāho 'smi bhagavan*,",
  "XXavsata_u:2022": "iṣṭaṃ me jīvitaṃ prayaccheti /",
  "XXavsata_u:2023": "tato bhagavān āyuṣmantam ānandam āmantrayate:",
  "XXavsata_u:2024": "gaccha ānanda rājānaṃ prasenajitam* /",
  "XXavsata_u:2025": "vada: anuprayaccha me etaṃ puruṣam*,",
  "XXavsata_u:2026": "pravrājayāmīti /",
  "XXavsata_u:2027": "athāyuṣmān ānando yena rājā prasenajit kauśalas tenopasaṃkrāntaḥ /",
  "XXavsata_u:2028": "upasaṃkramya rājānaṃ prasenajitaṃ kauśalaṃ bhagavadvacanenovāca: anujānīhi,",
  "XXavsata_u:2029": "bhagavān etaṃ puruṣaṃ pravrājayatīti /",
  "XXavsata_u:2030": "bhavyarūpa iti viditvā rājñā prasenajitkauśalenānujñātaḥ /",
  "XXavsata_u:2031": "sa bhagavatā pravrājita upasaṃpaditaś ca /",
  "XXavsata_u:2032_0": "tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ",
  "XXavsata_u:2032_1": "calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
  "XXavsata_u:2032_2": "sarvakleśaprahāṇād arhatvaṃ sākṣākṛtam* /",
  "XXavsata_u:2033": "arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
  "XXavsata_u:2034": "sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
  "XXavsata_u:2035": "bhikṣavaḥ saṃśayajātāḥ sarvasaṃśayānāṃ chettāraṃ buddhaṃ bhagavantaṃ papracchuḥ:",
  "XXavsata_u:2036": "āścaryaṃ bhadanta yad bhagavatā sarvaṃ cintitamātraṃ samṛdhyatīti /",
  "XXavsata_u:2037": "bhagavān āha:",
  "XXavsata_u:2038": "tathāgatenaivaitāni bhikṣavaḥ pūrvam anyāsu",
  "XXavsata_u:2039": "-------------------- Vaidya, p. 48 --------------------",
  "XXavsata_u:2040": "jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:2041": "mayaitāni karmāṇi kṛtāny upacitāni /",
  "XXavsata_u:2042": "ko 'nyaḥ pratyanubhaviṣyati?",
  "XXavsata_u:2043": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:2044": "nābdhātau,",
  "XXavsata_u:2045": "na tejodhātau,",
  "XXavsata_u:2046": "na vāyudhātau,",
  "XXavsata_u:2047": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca;",
  "XXavsata_u:2048": "AVŚ_18.1 na praṇaśyanti karmāṇi kalpakoṭiśatair api /",
  "XXavsata_u:2049": "*{auch: karmāṇy api kalpaśatair api /}*",
  "XXavsata_u:2050": "sāmagrīṃ prāpya kālaṃ ca phalanti khalu dehinām* //",
  "XXavsata_u:2051_0": "bhūtapūrvaṃ bhikṣavo 'tīte 'dhvani indradhvajo nāma samyaksaṃbuddho loka udapādi",
  "XXavsata_u:2051_1": "tathāgato 'rhan samyaksaṃbuddho vidyācaraṇasaṃpannaḥ sugato lokavid anuttaraḥ puruṣadamyasārathiḥ",
  "XXavsata_u:2051_2": "śāstā devamanuṣyāṇāṃ buddho bhagavān* /",
  "XXavsata_u:2052": "sa janapadacārikāṃ carann anyatamāṃ rājadhānīm anuprāptaḥ /",
  "XXavsata_u:2053": "tasyāṃ rājadhānyāṃ brāhmaṇo vedavedāṅgapārago rājño 'grāsanikaḥ /",
  "XXavsata_u:2054": "athendradhvajaḥ samyaksaṃbuddhāḥ pūrvāhṇe nivāsya pātracīvaram ādāya tāṃ rājadhānīṃ piṇḍāya prāvikṣat* /",
  "XXavsata_u:2055_0": "adrākṣīt sa brāhmaṇa indradhvajaṃ samyaksaṃbuddhaṃ dvātriṃśatā mahāpuruṣalakṣaṇaiḥ",
  "XXavsata_u:2055_1": "samalaṃkṛtam aśītyā cānuvyaṃjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "XXavsata_u:2055_2": "jaṅgamam iva ratnaparvataṃ samantato bhadrakam* /",
  "XXavsata_u:2056": "dṛṣṭvā ca punar mūlanikṛtta iva drumo bhagavataḥ pādayor nipatyovāca:",
  "XXavsata_u:2057": "vāraho 'smi sugata,",
  "XXavsata_u:2058": "niṣīdatu bhagavān agrāsana iti /",
  "XXavsata_u:2059": "atha bhagavān indradhvajaḥ samyaksaṃbuddhas tasyānugrahārtham agrāsane niṣaṇṇaḥ /",
  "XXavsata_u:2060": "agrāsane niṣaṇṇaś cendradhvajaḥ samyaksaṃbuddhas tena brāhmaṇena padaśatena stutaḥ,",
  "XXavsata_u:2061": "praṇītena cāhareṇa pratipāditaḥ,",
  "XXavsata_u:2062": "anuttarāyāṃ ca samyaksaṃbodhau praṇidhānaṃ kṛtam* /",
  "XXavsata_u:2063": "taddhaitukaṃ yāvad āvarjitā rājāmatyapaurāḥ //",
  "XXavsata_u:2064": "tat kiṃ manyadhve bhikṣavo yo 'sau tena kālena tena samayena brāhmaṇo babhūva, ahaṃ saḥ /",
  "XXavsata_u:2065": "yan me indradhvajasya tathāgatasya pūjā kṛtā,",
  "XXavsata_u:2066": "taddhaitukaṃ ca me saṃsāre anantaṃ sukham anubhūtam* /",
  "XXavsata_u:2067": "api yac cintayāmi,",
  "XXavsata_u:2068": "yat prārthaye,",
  "XXavsata_u:2069": "tat sarvaṃ samṛdhyati /",
  "XXavsata_u:2070": "tasmāt tarhi bhikṣava evaṃ śikṣitavyam:",
  "XXavsata_u:2071": "yac chāstāraṃ satkariṣyāmo gurukariṣyāmo mānayiṣyāmaḥ pūjayiṣyāmaḥ /",
  "XXavsata_u:2072": "śāstāraṃ satkṛtya gurukṛtya mānayitvā pūjayitvopaniśritya vihariṣyāmaḥ /",
  "XXavsata_u:2073": "ity evaṃ vo bhikṣavaḥ śikṣitavyam* //",
  "XXavsata_u:2074": "idam avocad bhagavān /",
  "XXavsata_u:2075": "āttamanasas te bhikṣavo bhagavato bhāṣitam abhyanandan* //",
  "XXavsata_u:2076": "*******************************************************",
  "XXavsata_u:2077": "AVŚ_19 kāśikavastram* /",
  "XXavsata_u:2078": "(ed. Speyer, vol. I)",
  "XXavsata_u:2079_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:2079_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:2079_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:2079_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
  "XXavsata_u:2079_4": "rājagṛham upaniśritya viharati sma veṇuvane kalandakanivāpe /",
  "XXavsata_u:2080": "yadā rājñā bimbisāreṇānekaprāṇiśatasahasraparivāreṇa satyāni dṛṣṭāni,",
  "XXavsata_u:2081": "tadā tena kṛtapratyupakārasaṃdarśanārthaṃ buddhapūjāsaṃvartanārthaṃ gṛhavistarasaṃdarśanārthaṃ buddhotpādabahumānasaṃjananārthaṃ ca bhagavān",
  "XXavsata_u:2082": "-------------------- Vaidya, p. 49 --------------------",
  "XXavsata_u:2083": "saśrāvakasaṃgho rājakule bhaktenopanimantritaḥ,",
  "XXavsata_u:2084": "māgadhakānāṃ ca paurāṇām ājñā dattā:",
  "XXavsata_u:2085": "bhagavato nagarapraveśe puṣpagandhamālyavilepanaiḥ pūjā kartavyā,",
  "XXavsata_u:2086": "sarvaṃ ca rājagṛhaṃ nagaram apagatapāṣāṇasarkarakaṭhallaṃ vyavasthāpayitavyam*,",
  "XXavsata_u:2087": "nānāpuṣpāvakīrṇam ucchritadhvajapatākaṃ yāvac ca veṇuvanaṃ yāvac ca rājagṛham*,",
  "XXavsata_u:2088": "atrāntarā sarvo mārgo vicitrair vastrāir ācchādayitavya iti /",
  "XXavsata_u:2089": "amātyaiś ca sarvam anuṣṭhitam* /",
  "XXavsata_u:2090": "tato rājā bimbisāraḥ svayam eva bhagavato mūrdhni śataśalākaṃ chatraṃ dhārayati,",
  "XXavsata_u:2091": "pariśeṣāḥ paurāḥ bhikṣusahasrasya //",
  "XXavsata_u:2092_0": "atha bhagavān dānto dāntaparivāraḥ śāntaḥ śāntaparivāro mukto muktaparivāra āśvasta",
  "XXavsata_u:2092_1": "āśvastaparivāro vinīto vinītaparivāro 'rhann arhatparivāro vītarāgo vītarāgaparivāraḥ",
  "XXavsata_u:2092_2": "prāsādikaḥ prāsādikaparivāro vṛṣabha iva gogaṇaparivṛto gaja iva kalabhagaṇaparivṛtaḥ",
  "XXavsata_u:2092_3": "siṃha iva daṃṣṭrigaṇaparivṛto haṃsa iva haṃsagaṇaparivṛto suparṇīva pakṣigaṇaparivṛto",
  "XXavsata_u:2092_4": "vipra iva śiṣyagaṇaparivṛtaḥ svaśva iva turagagaṇaparivṛtaḥ śūra iva yodhagaṇaparivṛto",
  "XXavsata_u:2092_5": "deśika ivādhvagagaṇaparivṛtaḥ sārthavāha iva vaṇiggaṇaparivṛtaḥ śreṣṭhīva paurajanaparivṛtaḥ",
  "XXavsata_u:2092_6": "koṭṭarāja iva mantrigaṇaparivṛtaś cakravartīva putrasahasraparivṛtaś candra iva nakṣatragaṇaparivṛtaḥ",
  "XXavsata_u:2092_7": "sūrya iva raśmisahasraparivṛto dhṛtarāṣṭra iva gandharvagaṇaparivṛto virūḍha iva",
  "XXavsata_u:2092_8": "kumbhāṇḍagaṇaparivṛto virūpākṣa iva nāgagaṇaparivṛto dhanada iva yakṣagaṇaparivṛto",
  "XXavsata_u:2092_9": "vemacitrīvāsuragaṇaparivṛtaḥ śakra iva tridaśagaṇaparivṛto brahmā iva brahmakāyikaparivṛtaḥ",
  "XXavsata_u:2092_10": "stimita iva jalanidhiḥ sajala iva jaladharo vimada iva gajapatiḥ sudāntair indriyair",
  "XXavsata_u:2092_11": "asaṃkṣobhiteryāpathapracāro 'nekair āveṇikair buddhadharmaiḥ parivṛto bhagavāṃs tat puraṃ praviśati //",
  "XXavsata_u:2093": "yadā ca bhagavatā indrakīle pādo nyastaḥ,",
  "XXavsata_u:2094": "tadeyaṃ mahāpṛthivī ṣaḍvikāraṃ prakampitā /",
  "XXavsata_u:2095": "bhagavataḥ purapraveśe evaṃrūpāṇy adbhutāni bhavanty anyāni ca /",
  "XXavsata_u:2096": "tadyathā: saṃkṣiptāni viśālībhavanti,",
  "XXavsata_u:2097": "hastinaḥ krośanti aśvāś ca heṣante ṛṣabhā nardante gṛhagatāni vividhavādyabhāṇḍāni svayaṃ nadanti,",
  "XXavsata_u:2098": "andhāś cakṣūṃṣi pratilabhante,",
  "XXavsata_u:2099": "badhirāḥ śrotraṃ mūkāḥ pravyāharaṇasamarthā bhavanti,",
  "XXavsata_u:2100": "pariśiṣṭendriyavikalā indriyāṇi paripūrṇāni pratilabhante,",
  "XXavsata_u:2101": "madyamadākṣiptā vimadībhavanti,",
  "XXavsata_u:2102": "viṣapītā nirviṣībhavanti,",
  "XXavsata_u:2103": "anyonyavairiṇo maitrīṃ pratilabhante,",
  "XXavsata_u:2104": "gurviṇyaḥ svastinaḥ prajāyante,",
  "XXavsata_u:2105": "bandhanabaddhā vimucyante,",
  "XXavsata_u:2106": "adhanā dhanāni pratilabhante,",
  "XXavsata_u:2107": "āntarikṣāś ca devāsuragaruḍakinnaramahoragā divyaṃ puṣpam utsṛjanti //",
  "XXavsata_u:2108": "atha bhagavān evaṃvidhayā vibhūtyā rājakulaṃ praveṣṭum ārabdhaḥ /",
  "XXavsata_u:2109": "rājā ca bimbisāraḥ svayam eva bahirdvāraśālastho gośirṣacandanodakena pādyaṃ gṛhītvā bhagavataḥ pādau bhikṣusaṃghasya ca prākṣalayati /",
  "XXavsata_u:2110": "sukhopaniṣaṇṇaṃ buddhapramukhaṃ bhikṣusaṃghaṃ viditvā śatarasenāhāreṇa pratipādayāmāsa /",
  "XXavsata_u:2111": "bhuktavantaṃ kāśikavastrair ācchāditavān* /",
  "XXavsata_u:2112": "taddhaitukaṃ ca āvarjitā māgadhakāḥ paurāḥ //",
  "XXavsata_u:2113": "tato bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:2114": "kutremāni bhagavatā kuśalamūlāni kṛtāni,",
  "XXavsata_u:2115": "yato bhagavata evaṃvidhā pūjā bhikṣusaṃghasya ceti /",
  "XXavsata_u:2116": "-------------------- Vaidya, p. 50 --------------------",
  "XXavsata_u:2117": "bhagavān āha:",
  "XXavsata_u:2118": "tathāgatenaivaitāni bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:2119": "mayaitāni karmāṇi kṛtāny upacitāni /",
  "XXavsata_u:2120": "ko 'nyaḥ pratyanubhaviṣyati?",
  "XXavsata_u:2121": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:2122": "nābdhātau,",
  "XXavsata_u:2123": "na tejodhātau,",
  "XXavsata_u:2124": "na vāyudhātau,",
  "XXavsata_u:2125": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca /",
  "XXavsata_u:2126": "AVŚ_19.1 na praṇaśyanti karmāṇi kalpakoṭiśatair api /",
  "XXavsata_u:2127": "*{auch: karmāṇy api kalpaśatair api /}*",
  "XXavsata_u:2128": "sāmagrīṃ prāpya kālaṃ ca phalanti khalu dehinām* //",
  "XXavsata_u:2129_0": "bhūtapūrvaṃ bhikṣavo 'tīte 'dhvani kṣemaṃkaro nāma samyaksaṃbuddho loka udapādi tathāgato",
  "XXavsata_u:2129_1": "'rhan samyaksaṃbuddho vidyācaraṇasaṃpannaḥ sugato lokavid anuttaraḥ puruṣadamyasārathiḥ",
  "XXavsata_u:2129_2": "śāstā devamanuṣyāṇāṃ buddho bhagavān* /",
  "XXavsata_u:2130": "sa janapadacārikāṃ carann anyatamāṃ rājadhānīm anuprāptaḥ /",
  "XXavsata_u:2131": "aśrauṣīd rājā kṣatriyo mūrdhābhiṣiktaḥ:",
  "XXavsata_u:2132": "kṣemaṃkaraḥ samyaksaṃbuddho janapadacārikāṃ carann asmākaṃ rājadhānīm anuprāpta iti /",
  "XXavsata_u:2133": "śrutvā ca mahatyā rājarddhyā mahatā rājānubhāvena samanvāgataḥ /",
  "XXavsata_u:2134": "yena bhagavān kṣemaṃkaraḥ samyaksaṃbuddhas tenopasaṃkrāntaḥ /",
  "XXavsata_u:2135": "upasaṃkramya kṣemaṃkarasya samyaksaṃbuddhasya pādau śirasā vanditvaikānte niṣaṇṇaḥ /",
  "XXavsata_u:2136": "ekānte niṣaṇṇaṃ rājānaṃ kṣatriyaṃ mūrdhābhiṣiktam kṣemaṃkaraḥ samyaksaṃbuddho bodhikarakair dharmaiḥ samādāpayati /",
  "XXavsata_u:2137": "atha sa rājā labdhaprasādaḥ kṣemaṃkaraṃ samyaksaṃbuddhaṃ rājakule nimantrya śatarasenāhāreṇa pratipādayāmāsa /",
  "XXavsata_u:2138": "śatasāhasreṇa ca vastreṇācchādayāmāsa /",
  "XXavsata_u:2139": "parinirvṛtasya ca samantayojanaṃ stūpaṃ kāritavān krośam uccatvena //",
  "XXavsata_u:2140": "kiṃ manyadhve bhikṣavo yo 'sau tena kālena tena samayena rājā babhūva, ahaṃ saḥ /",
  "XXavsata_u:2141": "yan mayā kṣemaṃkarasya samyaksaṃbuddhasyaivaṃvidhāṃ pūjā kṛtā,",
  "XXavsata_u:2142": "tena mayā saṃsāre 'nantaṃ sukham anubhūtam* /",
  "XXavsata_u:2143": "idānīṃ tenaiva hetunā rājā bimbisāreṇāpi tathāgatasya me evaṃvidhā pūjā kṛtā /",
  "XXavsata_u:2144": "tasmāt tarhi bhikṣava evaṃ śikṣitavyam:",
  "XXavsata_u:2145": "yac chāstāraṃ satkariṣyāmo gurukariṣyāmo mānayiṣyāmaḥ pūjayiṣyāmaḥ /",
  "XXavsata_u:2146": "śāstāraṃ satkṛtya gurukṛtya mānayitvā pūjayitvopaniśritya vihariṣyāmaḥ /",
  "XXavsata_u:2147": "ity evaṃ vo bhikṣavaḥ śikṣitavyam* //",
  "XXavsata_u:2148": "idam avocad bhagavān /",
  "XXavsata_u:2149": "āttamanasas te bhikṣavo bhagavato bhāṣitam abhyanandan* //",
  "XXavsata_u:2150": "*******************************************************",
  "XXavsata_u:2151": "AVŚ_20 divyabhojanam* /",
  "XXavsata_u:2152": "(ed. Speyer, vol. I)",
  "XXavsata_u:2153_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:2153_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:2153_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:2153_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
  "XXavsata_u:2153_4": "rājagṛhe viharati veṇuvane kalandakanivāpe /",
  "XXavsata_u:2154": "tatra anyataraḥ śreṣṭhī āḍhyo mahādhano mahābhogo vistīrṇaviśālaparigraho vaiśravaṇadhanasamudito",
  "XXavsata_u:2155": "-------------------- Vaidya, p. 51 --------------------",
  "XXavsata_u:2156": "vaiśravaṇadhanapratispardhī tīrthyābhiprasannaś ca /",
  "XXavsata_u:2157": "sa āyuṣmatā mahāmaudgalyāyanenāvarjitaḥ śāsane ca avatārito bhagavaty atyartham abhiprasannaḥ /",
  "XXavsata_u:2158": "sa ca gṛhapatir udārādhimuktaḥ /",
  "XXavsata_u:2159": "tenāyuṣmān mahāmaudgalyāyana uktaḥ:",
  "XXavsata_u:2160": "sahāyo me bhava,",
  "XXavsata_u:2161": "icchāmi bhagavataḥ pūjāṃ kartum iti /",
  "XXavsata_u:2162": "adhivāsayaty āyuṣmān mahāmaudgalyāyanas tasya gṛhapates tūṣṇībhāvena,",
  "XXavsata_u:2163": "athāyuṣmān mahāmaudgalyāyanas taṃ gṛhapatim ādāya yena bhagavāṃs tenopasaṃkrāntaḥ,",
  "XXavsata_u:2164": "upasaṃkramya bhagavataḥ pādau śirasā vanditvaikānte niṣaṇṇaḥ /",
  "XXavsata_u:2165": "ekāntaniṣaṇṇa āyuṣmān mahāmaudgalyāyano bhagavantam idam avocat:",
  "XXavsata_u:2166": "ayaṃ bhadanta gṛhapatir ākāṅkṣati bhagavantaṃ saśrāvakasaṃghaṃ bhojayitum* /",
  "XXavsata_u:2167": "tad asya bhagavān adhivāsayed anukampām upādāyeti /",
  "XXavsata_u:2168": "adhivāsayati bhagavāṃs tasya gṛhapates tūṣṇībhāvnea /",
  "XXavsata_u:2169": "atha sa gṛhapatir bhagavatas tūṣṇībhāvenādhivāsanāṃ viditvā śatarasam āhāraṃ samudānayati,",
  "XXavsata_u:2170": "puṣpagandhamālyavilepanāni ca /",
  "XXavsata_u:2171": "āyuṣmatāpi mahāmaudgalyāyanena śakro devendro 'dhīṣṭaḥ:",
  "XXavsata_u:2172": "kriyatām asya gṛhapater upasaṃhāra iti /",
  "XXavsata_u:2173": "tataḥ śakreṇa devendreṇa veṇuvanaṃ nandavanam abhinirmitam*,",
  "XXavsata_u:2174": "airāvaṇasupratiṣṭhitasadṛśāni ca nāgasahasrāṇi # # # [gap?",
  "XXavsata_u:2175": "] vālavyajanena vījayanti /",
  "XXavsata_u:2176": "supriyapañcaśikhatumbaruprabhṛtīni (Speyer: ŚtumburuŚ)",
  "XXavsata_u:2177": "cānekāni gandharvasahasrāṇy upanītāni ye vicitrair vādyaviśeṣair vādyaṃ kurvanti,",
  "XXavsata_u:2178": "divyaṃ ca sudhābhojanam* /",
  "XXavsata_u:2179": "tataḥ sa gṛhapatir divyamānuṣair upakaraṇair bhagavantam upasthāya sarvāṅgeṇa bhagavataḥ pādayor nipatya praṇīdhānaṃ kartum ārabdhaḥ:",
  "XXavsata_u:2180": "anenāhaṃ kuśalamūlena cittotpādena deyadharmaparityāgena ca andhe loke anāyake apariṇāyake buddho bhūyāsam atīrṇānāṃ satvānāṃ tārayita,",
  "XXavsata_u:2181": "amuktānāṃ mocayitā,",
  "XXavsata_u:2182": "anāśvastānām āśvāsayitā,",
  "XXavsata_u:2183": "aparinirvṛtānāṃ parinirvāpayiteti //",
  "XXavsata_u:2184": "atha bhagavāṃs tasya gṛhapater hetuparaṃparāṃ karmaparaṃparāṃ ca jñātvā smitaṃ prāvirakārṣīt /",
  "XXavsata_u:2185": "dharmatā khalu yasmin samaye buddhā bhagavantaḥ smitaṃ prāviṣkurvanti tasmin samaye nīlapītalohitāvadātā arciṣo mukhān niścārya kāścid adhastād gacchanti,",
  "XXavsata_u:2186": "kāścid upariṣṭād gacchanti /",
  "XXavsata_u:2187": "yā adhastād gacchanti,",
  "XXavsata_u:2188_0": "tāḥ saṃjīvaṃ kālasūtraṃ saṃghātaṃ rauravaṃ mahārauravaṃ tapanaṃ pratāpanam avīcim",
  "XXavsata_u:2188_1": "arbudaṃ nirarbudaṃ aṭaṭaṃ hahavaṃ huhuvam utpalaṃ padmaṃ mahāpadmaṃ narakān gatvā",
  "XXavsata_u:2188_2": "ye uṣṇanarakās teṣu śītībhūtā nipatanti,",
  "XXavsata_u:2189": "ye śītanarakās teṣūṣṇībhūtā nipatanti /",
  "XXavsata_u:2190": "tena teṣāṃ satvānāṃ kāraṇāviśeṣāḥ pratiprasrabhyante /",
  "XXavsata_u:2191": "teṣām evaṃ bhavati:",
  "XXavsata_u:2192": "kiṃ nu vayaṃ bhavanta itaś cyutāḥ āhosvid anyatropapannā iti /",
  "XXavsata_u:2193": "teṣāṃ prasādasaṃjananārthaṃ bhagavān nirmitaṃ visarjayati /",
  "XXavsata_u:2194": "teṣāṃ nirmitaṃ dṛṣṭvaivaṃ bhavati:",
  "XXavsata_u:2195": "na hy eva vayaṃ bhavanta itaś cyutā nāpy anyatropapannāḥ /",
  "XXavsata_u:2196": "api tv ayam apūrvadarśanaḥ satvaḥ,",
  "XXavsata_u:2197": "asyānubhāvenāsmākaṃ kāraṇāviśeṣāḥ pratiprasrabdhā iti /",
  "XXavsata_u:2198": "te nirmite cittam abhiprasādya tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti,",
  "XXavsata_u:2199": "yatra satyānāṃ bhājanabhūtā bhavanti /",
  "XXavsata_u:2200": "yā upariṣṭād gacchanti,",
  "XXavsata_u:2201": "tāś cāturmahārājikāṃs trayastriṃśān,",
  "XXavsata_u:2202": "yāmāṃs tuṣitān nirmāṇaratīn paranirmitavaśavartino brahmakāyikān",
  "XXavsata_u:2203": "-------------------- Vaidya, p. 52 --------------------",
  "XXavsata_u:2204_0": "brahmapurohitān mahābrahmaṇaḥ parīttābhān apramāṇābhān ābhāsvarān parīttaśubhān apramāṇaśubhāñ",
  "XXavsata_u:2204_1": "śubhakṛtsnān anabhrakān puṇyaprasavān bṛhatphalān abṛhān atapān sudṛśān sudarśanān",
  "XXavsata_u:2204_2": "akaniṣṭhān devān gatvā anityaṃ duḥkhaṃ śūnyam anātmety udghoṣayanti,",
  "XXavsata_u:2205": "gāthādvayaṃ ca bhāṣante:",
  "XXavsata_u:2206": "AVŚ_20.1 ārabhadhvaṃ niṣkrāmata yujyadhvaṃ buddhaśāsane /",
  "XXavsata_u:2207": "dhunīta mṛtyunaḥ sainyaṃ naḍāgāram iva kuñjaraḥ //",
  "XXavsata_u:2208": "AVŚ_20.2 yo hy asmin dharmavinaye apramattaś cariṣyati /",
  "XXavsata_u:2209": "prahāya jātisaṃsāraṃ duḥkhasyāntaṃ kariṣyati // iti",
  "XXavsata_u:2210": "atha tā arciṣas trisāhasramahāsāhasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti /",
  "XXavsata_u:2211": "tad yadi bhagavān atītaṃ karma vyākartukāmo bhavati,",
  "XXavsata_u:2212": "bhagavataḥ pṛṣṭhato 'ntardhīyante /",
  "XXavsata_u:2213": "anāgataṃ vyākartukāmo bhavati,",
  "XXavsata_u:2214": "purastād antardhīyante /",
  "XXavsata_u:2215": "narakopapattiṃ vyākartukāmo bhavati,",
  "XXavsata_u:2216": "pādatale 'ntardhīyante /",
  "XXavsata_u:2217": "tiryagupapattiṃ vyākartukāmo bhavati,",
  "XXavsata_u:2218": "pārṣṇyām antardhīyante /",
  "XXavsata_u:2219": "pretopapattiṃ vyākartukāmo bhavati,",
  "XXavsata_u:2220": "pādāṅguṣṭhe 'ntardhīyante /",
  "XXavsata_u:2221": "manuṣyopapattiṃ vyākartukāmo bhavati,",
  "XXavsata_u:2222": "jānunor antardhīyante /",
  "XXavsata_u:2223": "balacakravartirājyaṃ vyākartukāmo bhavati,",
  "XXavsata_u:2224": "vāme karatale 'ntardhīyante /",
  "XXavsata_u:2225": "cakravartirājyaṃ vyākartukāmo bhavati,",
  "XXavsata_u:2226": "dakṣiṇe karatale 'ntardhīyante /",
  "XXavsata_u:2227": "devopapattiṃ vyākartukāmo bhavati,",
  "XXavsata_u:2228": "nābhyām antardhīyante /",
  "XXavsata_u:2229": "śrāvakabodhiṃ vyākartukāmo bhavati,",
  "XXavsata_u:2230": "āsye 'ntardhīyante /",
  "XXavsata_u:2231": "pratyekāṃ bodhiṃ vyākartukāmo bhavati,",
  "XXavsata_u:2232": "ūrṇāyām antardhīyante /",
  "XXavsata_u:2233": "anuttarāṃ samyaksaṃbodhiṃ vyākartukāmo bhavati,",
  "XXavsata_u:2234": "uṣṇīṣe antardhīyante //",
  "XXavsata_u:2235": "atha tā arciṣo bhagavantaṃ triḥ pradakṣiṇīkṛtya bhagavata ūṣṇīṣe 'ntarhitāḥ /",
  "XXavsata_u:2236": "athāyuṣmān ānandaḥ kṛtakarapuṭo bhagavantaṃ papraccha:",
  "XXavsata_u:2237": "AVŚ_20.3 nānāvidho raṅgasahasracitro",
  "XXavsata_u:2238": "vaktrāntarān niṣkasitaḥ kalāpaḥ /",
  "XXavsata_u:2239": "avabhāsitā yena diśaḥ samantād",
  "XXavsata_u:2240": "divākareṇodayatā yathaiva //",
  "XXavsata_u:2241": "gāthāś ca bhāṣate:",
  "XXavsata_u:2242": "AVŚ_20.4 vigatodbhavā dainyamadaprahīṇā",
  "XXavsata_u:2243": "buddhā jagaty uttamahetubhūtāḥ /",
  "XXavsata_u:2244": "nākāraṇaṃ śaṅkhamṛṇālagauraṃ",
  "XXavsata_u:2245": "smitam upadarśayanti jinā jitārayaḥ //",
  "XXavsata_u:2246": "AVŚ_20.5 tatkālaṃ svayam adhigamya vīra buddhyā *{adhigatya}*",
  "XXavsata_u:2247": "śrotṝṇāṃ śramaṇa jinendra kāṅkṣitānām* /",
  "XXavsata_u:2248": "dhīrābhir munivṛṣa vāgbhir uttamābhir",
  "XXavsata_u:2249": "utpannaṃ vyapanaya saṃśayaṃ śubhābhiḥ //",
  "XXavsata_u:2250": "-------------------- Vaidya, p. 53 --------------------",
  "XXavsata_u:2251": "AVŚ_20.6 nākāsmāl lavaṇajalādrirājadhairyāḥ",
  "XXavsata_u:2252": "saṃbuddhāḥ smitam upadarśayanti nāthāḥ /",
  "XXavsata_u:2253": "yasyārthe smitam upadarśayanti dhīrāḥ",
  "XXavsata_u:2254": "taṃ śrotuṃ samabhilaṣanti te janaughāḥ // iti",
  "XXavsata_u:2255": "bhagavān āha:",
  "XXavsata_u:2256": "evam etad ānanda, evam etat /",
  "XXavsata_u:2257": "nāhetvapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti /",
  "XXavsata_u:2258": "paśyasy ānanda anena gṛhapatinā mamaivaṃvidhaṃ satkāraṃ kṛtam* /",
  "XXavsata_u:2259": "evaṃ bhadanta /",
  "XXavsata_u:2260_0": "eṣa ānanda gṛhapatir anena kuśalamūlena cittotpādena deyadharmaparityāgena ca trikalpāsaṃkhyeyasamudānītāṃ",
  "XXavsata_u:2260_1": "bodhiṃ samudānīya mahākaruṇāparibhāvitāḥ ṣaṭ pāramitāḥ paripūrya divyānnado nāma",
  "XXavsata_u:2260_2": "samyaksaṃbuddhā bhaviṣyanti daśabhir balaiś caturbhir vaiśāradyais tribhir āveṇikaiḥ",
  "XXavsata_u:2260_3": "smṛtyupasthānair mahākaruṇayā ca /",
  "XXavsata_u:2261": "ayam asya deyadharmo yo mamāntike cittaprasādaḥ /",
  "XXavsata_u:2262": "etac ca prakaraṇaṃ rājā bimbisāro māgadhakāś ca paricārakāḥ śrutvā paraṃ vismayam āpannāḥ //",
  "XXavsata_u:2263": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:2264": "paśya bhagavan yāvad anena gṛhapatinā bhagavān saśrāvakasaṃgho divyamānuṣībhir ṛddhibhir abhyarcita iti //",
  "XXavsata_u:2265": "bhagavān āha:",
  "XXavsata_u:2266": "tathāgatenaivaitāni bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:2267": "mayaitāni karmāṇi kṛtāny upacitāni /",
  "XXavsata_u:2268": "ko 'nyaḥ pratyanubhaviṣyati?",
  "XXavsata_u:2269": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:2270": "nābdhātau,",
  "XXavsata_u:2271": "na tejodhātau,",
  "XXavsata_u:2272": "na vāyudhātau,",
  "XXavsata_u:2273": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca;",
  "XXavsata_u:2274": "AVŚ_20.1 na praṇaśyanti karmāṇi kalpakoṭiśatair api /",
  "XXavsata_u:2275": "*{auch: karmāṇy api kalpaśatair api /}*",
  "XXavsata_u:2276": "sāmagrīṃ prāpya kālaṃ ca phalanti khalu dehinām* //",
  "XXavsata_u:2277_0": "bhūtapūrvaṃ bhikṣavo 'tīte 'dhvani pūrṇo nāma samyaksaṃbuddho loka udapādi tathāgato",
  "XXavsata_u:2277_1": "'rhan samyaksaṃbuddho vidyācaraṇasaṃpannaḥ sugato lokavid anuttaraḥ puruṣadamyasārathiḥ",
  "XXavsata_u:2277_2": "śāstā devamanuṣyāṇāṃ buddho bhagavān* /",
  "XXavsata_u:2278": "atha pūrṇaḥ samyaksaṃbuddho janapadacārikāṃ carann anyatamāṃ rājadhānīm anuprāptaḥ /",
  "XXavsata_u:2279": "aśrauṣīd rājā kṣatriyo mūrdhābhiṣiktaḥ:",
  "XXavsata_u:2280": "pūrṇaḥ samyaksaṃbuddho janapadacārikāṃ carann asmākaṃ rājadhānīm anuprāpta iti /",
  "XXavsata_u:2281": "śrutvā ca punar mahatyā rājarddhyā mahatā rājānubhāvena samanvāgato yena bhagavān pūrṇaḥ samyaksaṃbuddhas tenopasaṃkrāntaḥ /",
  "XXavsata_u:2282": "upasaṃkramya pūrṇasya samyaksaṃbuddhasya pādau śirasā vanditvaikānte niṣaṇṇaḥ /",
  "XXavsata_u:2283": "ekānte niṣaṇṇaṃ rājānaṃ kṣatriyaṃ mūrdhābhiṣiktaṃ pūrṇaḥ samyaksaṃbuddho bodhikarakair dharmaiḥ samādāpayati /",
  "XXavsata_u:2284": "atha rājā kṣatriyo mūrdhābhiṣiktaḥ pūrṇaṃ samyaksaṃbuddhaṃ saśrāvakasaṃghaṃ traimāsyaṃ cīvarapiṇḍapātaśayanāsanaglānapratyayabhaiṣajyapariṣkārair upanimantritavān* /",
  "XXavsata_u:2285": "adhivāsitaṃ ca pūrṇena samyaksaṃbuddhena rājñas tūṣṇībhāvena /",
  "XXavsata_u:2286_0": "atha rājā kṣatriyo mūrdhābhiṣiktaḥ pūrṇasya samyaksaṃbuddhasya tūṣṇībhāvenādhivāsanāṃ",
  "XXavsata_u:2286_1": "viditvā traimāsyaṃ cīvarapiṇḍapātaśayanāsanaglānapratyayabhaiṣajyapariṣkārair upasthāpya",
  "XXavsata_u:2286_2": "bhagavato ratnamayapratimāṃ kārayitvā buddhaharṣaṃ kāritavān*,",
  "XXavsata_u:2287": "yatrānekaiḥ prāṇiśatasahasrair mahāprasādo labdhaḥ /",
  "XXavsata_u:2288": "tathetutatpratyayaṃ ca te parinirvṛtāḥ //",
  "XXavsata_u:2289": "-------------------- Vaidya, p. 54 --------------------",
  "XXavsata_u:2290": "kiṃ manyadhve bhikṣavo yo 'sau tena kālena tena samayena rājā babhūva, ahaṃ saḥ /",
  "XXavsata_u:2291": "yan mayā pūrṇasya samyaksaṃbuddhasya tādṛśī pūjā kṛtā,",
  "XXavsata_u:2292": "tena me saṃsāre 'nantaṃ sukham anubhūtam*,",
  "XXavsata_u:2293": "tenaiva ca hetunā tathāgatasya ca me śreṣṭhinā śakreṇa ca īdṛśī pūjā kṛtā /",
  "XXavsata_u:2294": "tasmāt tarhi bhikṣava evaṃ śikṣitavyam:",
  "XXavsata_u:2295": "yac chāstāraṃ satkariṣyāmo gurukariṣyāmo mānayiṣyāmaḥ pūjayiṣyāmaḥ /",
  "XXavsata_u:2296": "śāstāraṃ satkṛtya gurukṛtya mānayitvā pūjayitvopaniśritya vihariṣyāmaḥ /",
  "XXavsata_u:2297": "ity evaṃ vo bhikṣavaḥ śikṣitavyam* //",
  "XXavsata_u:2298": "idam avocad bhagavān /",
  "XXavsata_u:2299": "āttamanasas te bhikṣavo bhagavato bhāṣitam abhyanandan* //",
  "XXavsata_u:2300": "-------------------- Vaidya, p. 55 --------------------",
  "XXavsata_u:2301": "tṛtīyo vargaḥ /",
  "XXavsata_u:2302": "tasyoddānam*:",
  "XXavsata_u:2303": "candano hy atha padmaś ca cakraṃ daśaśirās tathā /",
  "XXavsata_u:2304": "sūkṣmatvak* śītadīptaś ca nāvikā gandhamādanaḥ /",
  "XXavsata_u:2305": "nirmalo valgusvaraś ca vargo bhavati sattamaḥ //",
  "XXavsata_u:2306": "*******************************************************",
  "XXavsata_u:2307": "AVŚ_21 candanaḥ / (ed. Speyer, vol. I)",
  "XXavsata_u:2308_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:2308_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:2308_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:2308_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
  "XXavsata_u:2308_4": "magadheṣu janapadeṣu cārikāṃ caran gaṅgātīram anuprāptaḥ /",
  "XXavsata_u:2309": "tena khalu punaḥ samayena gaṅgātīrasya nātidūre stūpam avarugṇaṃ vātātapābhyāṃ pariśīrṇam* /",
  "XXavsata_u:2310": "bhikṣubhir dṛṣṭvā bhagavān pṛṣṭaḥ kasya bhagavann ayaṃ stūpa iti /",
  "XXavsata_u:2311": "bhagavān āha:",
  "XXavsata_u:2312": "candano nāma pratyekabuddho babhūva, tasyeti /",
  "XXavsata_u:2313": "bhikṣava ūcuḥ:",
  "XXavsata_u:2314": "kuto bhagavaṃś candanasya pratyekabuddhasyotpattir nāmābhinirvṛttiś ceti /",
  "XXavsata_u:2315": "bhagavān āha:",
  "XXavsata_u:2316": "icchatha yūyaṃ bhikṣavaḥ śrotuṃ yathā candanasya pratyekabuddhasyotpattir nāmābhinirvṛttiś ca?",
  "XXavsata_u:2317": "evaṃ bhadanta /",
  "XXavsata_u:2318": "tena hi bhikṣavaḥ śṛṇuta,",
  "XXavsata_u:2319": "sādhu ca suṣṭhu ca manasi kuruta, bhāṣiṣye //",
  "XXavsata_u:2320_0": "bhūtapūrvaṃ bhikṣavo 'tīte 'dhvani vārāṇasyāṃ nagaryāṃ brahmadatto nāma rājā rājyaṃ",
  "XXavsata_u:2320_1": "kārayati ṛddhaṃ ca sphītaṃ ca kṣemaṃ ca subhikṣaṃ ca ākīrṇabahujanamanuṣyaṃ ca praśāntakalikalahaḍimbaḍamaraṃ",
  "XXavsata_u:2320_2": "taskararogāpagataṃ śālīkṣugomahiṣīsaṃpannam* /",
  "XXavsata_u:2321": "dhārmiko dharmarājo dharmeṇa rājyaṃ kārayati /",
  "XXavsata_u:2322": "so 'putraḥ putrābhinandī śivavaruṇakuberaśakrabrahmādīn anyāṃś ca devatāviśeṣān āyācate tadyathā:",
  "XXavsata_u:2323": "ārāmadevatā vanadevatāś catvaradevatāḥ śṛṅgāṭakadevatā balipratigrāhikā devatāḥ /",
  "XXavsata_u:2324": "sahajāḥ sahadhārmikā nityānubaddhā api devatā āyācate /",
  "XXavsata_u:2325": "asti caiṣa loke pravādo yadāyācanahetoḥ putrā jāyante duhitaraś ca /",
  "XXavsata_u:2326": "tac ca naivam* /",
  "XXavsata_u:2327": "yady evam abhaviṣyad ekaikasya putrasahasram abhaviṣyat tadyathā rājñaś cakravartinaḥ /",
  "XXavsata_u:2328": "api tu trayāṇāṃ sthānānāṃ saṃmukhībhāvāt putrā jāyante duhitaraś ca /",
  "XXavsata_u:2329": "katameṣāṃ trayāṇām* /",
  "XXavsata_u:2330": "mātāpitarāu raktau bhavataḥ saṃnipatitau,",
  "XXavsata_u:2331": "mātā {ca} kalyā bhavati ṛtumatī,",
  "XXavsata_u:2332": "gandharvaś ca pratyupasthito bhavati /",
  "XXavsata_u:2333": "eṣāṃ trayāṇāṃ sthānānāṃ saṃmukhībhāvāt putrā jāyante duhitaraś ca /",
  "XXavsata_u:2334": "sa caivam āyācanaparas tiṣṭhati /",
  "XXavsata_u:2335": "tasya codyāne mahāpadmini /",
  "XXavsata_u:2336": "tatra padmam atipramāṇaṃ jātam* /",
  "XXavsata_u:2337": "tad divase divase vardhate na tu phullati /",
  "XXavsata_u:2338": "tata ārāmikeṇa rājñe niveditam* /",
  "XXavsata_u:2339": "rajñā uktaḥ parīkṣyatām etat padmam iti /",
  "XXavsata_u:2340": "yāvad apareṇa samayena sūryodaye tat padmaṃ vikasitam* /",
  "XXavsata_u:2341": "tasya ca padmasya karṇikāyāṃ dārakaḥ paryaṅkaṃ baddhvāvasthitaḥ,",
  "XXavsata_u:2342": "abhirūpo darśanīyaḥ",
  "XXavsata_u:2343": "-------------------- Vaidya, p. 56 --------------------",
  "XXavsata_u:2344_0": "prāsādiko gauraḥ kanakavarṇaś chatrākāraśirāḥ pralambabāhur vistīrṇalalāṭaḥ uccaghoṣaḥ",
  "XXavsata_u:2344_1": "saṃgatabrūs tuṅganāsaḥ dvātriṃśatā mahāpuruṣalakṣaṇaiḥ samalaṃkṛtagātro 'śītyānuvyañjanair virājitagātraḥ /",
  "XXavsata_u:2345": "tasya mukhāt padmagandho vāti śarīrāc ca candanagandhaḥ /",
  "XXavsata_u:2346": "tata ārāmikeṇa rājñe niveditam* /",
  "XXavsata_u:2347": "tato rājā sāmātyaḥ sāntaḥpuraś ca tad udyānaṃ gataḥ /",
  "XXavsata_u:2348": "sahadarśanāt tena dārakeṇa rājā saṃbhāṣitaḥ: ehi tāta,",
  "XXavsata_u:2349": "ahaṃ te 'putrasya putra iti /",
  "XXavsata_u:2350": "tato rājā hṛṣṭatuṣṭapramudita uvāca:",
  "XXavsata_u:2351": "evam eva putra yathā vadasīti /",
  "XXavsata_u:2352": "tato rājā padminīm avagāhya taṃ dārakaṃ padmakarṇikāyāṃ gṛhītvā pāṇitale sthāpitavān* /",
  "XXavsata_u:2353": "yatra yatra sa dārakaḥ pādau sthāpayati,",
  "XXavsata_u:2354": "tatra tatra padmāni prādurbhavanti /",
  "XXavsata_u:2355": "tatas tasya candana iti nāma kṛtam* //",
  "XXavsata_u:2356": "yadā candano dārako 'nupūrveṇa mahān saṃvṛttaḥ,",
  "XXavsata_u:2357": "tadā nāgarai rājā vijñaptaḥ:",
  "XXavsata_u:2358": "ihāsmākaṃ deva nagaraparva pratyupasthitam* /",
  "XXavsata_u:2359": "tad arhati devaś candanaṃ kumāram utsraṣṭam* (Speyer: utsraṣṭum)/",
  "XXavsata_u:2360": "asmābhiḥ saha parvānubhaviṣyati,",
  "XXavsata_u:2361": "padmaiś ca sarvam adhiṣṭhānam alaṃkariṣyatīti /",
  "XXavsata_u:2362": "rājāha: evam astv iti /",
  "XXavsata_u:2363": "tataś candanaḥ sarvālaṃkāravibhūṣito 'mātyaputraparivṛto vividhair vādyair vādyamānai rājakulād bahir upayāti nagaraparva pratyanubhavitum* /",
  "XXavsata_u:2364": "tatra tasya gacchataḥ padavinyāse padavinyāse padmāni prādurbhavanti darśanīyāni manoramāṇi ca /",
  "XXavsata_u:2365": "tāny arkaraśmibhiḥ spṛṣṭamātrāṇi mlāyanti śuṣyanti //",
  "XXavsata_u:2366": "atha tasya śuddhasatvasya kalyāṇāśayasya pūrvabuddhāvaropitakuśalamūlasya taddarśanād yoniśo manasikāra utpannaḥ:",
  "XXavsata_u:2367": "yathemāni padmāni utpannamātrāṇi śobhante,",
  "XXavsata_u:2368": "arkaraśmiparitāpitāni mlāyanti śuṣyanti,",
  "XXavsata_u:2369": "evam etad api śarīram iti /",
  "XXavsata_u:2370": "tasyaivaṃ cintayatas tulayata uparīkṣamāṇasya saptatriṃśad bodhipakṣyadharmā abhimukhībhūtāḥ /",
  "XXavsata_u:2371": "te tasyaiva janakāyasya madhye sthitena pratyekabodhiḥ sākṣātkṛtā /",
  "XXavsata_u:2372": "yāvac chuddhāvāsakāyikair devais tasmai kāṣāyāṇy upanāmitāni /",
  "XXavsata_u:2373": "tāni ca prāvṛtya gaganatalam utpatitaḥ,",
  "XXavsata_u:2374": "vicitrāṇi ca prātihāryāṇi kartuṃ pravṛttaḥ,",
  "XXavsata_u:2375": "yaddarśanād rājñāmātyanaigamasahāyena mahān prasādaḥ pratilabdho vicitrāṇi ca kuśalamūlāny avaropitāni /",
  "XXavsata_u:2376": "bhagavān āha:",
  "XXavsata_u:2377": "ataś candanasya pratyekabuddhasyotpattir nāmābhinirvṛttiś ceti //",
  "XXavsata_u:2378": "bhikṣavo bhagavantaṃ papracchuḥ:",
  "XXavsata_u:2379": "kāni bhadanta candanena pratyekabuddhena karmāṇi kṛtāni yenāsya śarīraṃ sugandhi tīkṣṇendriyaś ceti /",
  "XXavsata_u:2380": "bhagavān āha:",
  "XXavsata_u:2381": "kāśyape bhagavati pravrajito babhūva,",
  "XXavsata_u:2382": "tatrānena keśanakhastūpe gandhāvasekaḥ kṛtaḥ,",
  "XXavsata_u:2383": "puṣpāṇi cāvaropitāni,",
  "XXavsata_u:2384": "pratyekabodhau cānena mārgo bhāvitaḥ /",
  "XXavsata_u:2385": "tasmāt tarhi bhikṣava evaṃ śikṣitavyam:",
  "XXavsata_u:2386": "yac chāstāraṃ satkariṣyāmo gurukariṣyāmo mānayiṣyāmaḥ pūjayiṣyāmaḥ /",
  "XXavsata_u:2387": "śāstāraṃ satkṛtya gurukṛtya mānayitvā pūjayitvopaniśritya vihariṣyāmaḥ /",
  "XXavsata_u:2388": "ity evaṃ vo bhikṣavaḥ śikṣitavyam* //",
  "XXavsata_u:2389": "idam avocad bhagavān /",
  "XXavsata_u:2390": "āttamanasas te bhikṣavo bhagavato bhāṣitam abhyanandan* //",
  "XXavsata_u:2391": "-------------------- Vaidya, p. 57 --------------------",
  "XXavsata_u:2392": "*******************************************************",
  "XXavsata_u:2393": "AVŚ_22 padmaḥ / (ed. Speyer, vol. I)",
  "XXavsata_u:2394_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:2394_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:2394_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:2394_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:2394_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:2395": "ācaritam etan madhyadeśe yadārāmikāḥ padmāny ādāya vīthīṃ gatvā vikrīṇate /",
  "XXavsata_u:2396": "atha bhagavān pūrvāhṇe nivāsya pātracīvaram ādāya śrāvastīṃ piṇḍāya prāvikṣat* /",
  "XXavsata_u:2397": "anyatamā ca strī dārakaṃ svabhujābhyām ādāya vīthīm avatīrṇā /",
  "XXavsata_u:2398_0": "dadarśa ca sa dārako buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
  "XXavsata_u:2398_1": "aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "XXavsata_u:2398_2": "jaṅgamam iva ratnaparvataṃ samantato bhadrakam* /",
  "XXavsata_u:2399": "dṛṣṭvā ca punaḥ prasādajātaḥ sahasā bāhum abhiprasārya ārāmikasakāśāt padmaṃ gṛhītvā bhagavato mūrdhni prakṣiptavān* /",
  "XXavsata_u:2400": "tatas tat padmaṃ śakaṭaśakramātraṃ (Speyer:",
  "XXavsata_u:2401": "śakaṭacakramātraṃ)",
  "XXavsata_u:2402": "bhūtvopari vihāyasi sthitam* /",
  "XXavsata_u:2403": "bhagavantaṃ ca gacchantam anugacchati,",
  "XXavsata_u:2404": "tiṣṭhantaṃ tiṣṭhati /",
  "XXavsata_u:2405": "tato bhagavatā padmarāgasadṛśā prabhā utsṛṣṭā sakalā śrāvastī avabhāsitā,",
  "XXavsata_u:2406": "taddhaitukaṃ ca rājāmātyapaurāḥ āvarjitāḥ //",
  "XXavsata_u:2407": "tato bhagavatā smitam upadarśitam* /",
  "XXavsata_u:2408": "dharmatā khalu yasmin samaye bhagavantaḥ smitaṃ prāviṣkurvanti tasmin samaye nīlapītalohitāvadātā arciṣo mukhān niścārya kāścid adhastād gacchanti,",
  "XXavsata_u:2409": "kāścid upariṣṭād gacchanti /",
  "XXavsata_u:2410": "yā adhastād gacchanti,",
  "XXavsata_u:2411_0": "tāḥ saṃjīvaṃ kālasūtraṃ saṃghātaṃ rauravaṃ mahārauravaṃ tapanaṃ pratāpanam avīcim",
  "XXavsata_u:2411_1": "arbudaṃ nirarbudaṃ aṭaṭaṃ hahavaṃ huhuvam utpalaṃ padmaṃ mahāpadmaṃ narakān gatvā",
  "XXavsata_u:2411_2": "ye uṣṇanarakās teṣu śītībhūtā nipatanti,",
  "XXavsata_u:2412": "ye śītanarakās teṣūṣṇībhūtā nipatanti /",
  "XXavsata_u:2413": "tena teṣāṃ satvānāṃ kāraṇāviśeṣāḥ pratiprasrabhyante /",
  "XXavsata_u:2414": "teṣām evaṃ bhavati:",
  "XXavsata_u:2415": "kiṃ nu vayaṃ bhavanta itaś cyutāḥ āhosvid anyatropapannā iti /",
  "XXavsata_u:2416": "teṣāṃ prasādasaṃjananārthaṃ bhagavān nirmitaṃ visarjayati /",
  "XXavsata_u:2417": "teṣāṃ nirmitaṃ dṛṣṭvaivaṃ bhavati:",
  "XXavsata_u:2418": "na hy eva vayaṃ bhavanta itaś cyutāḥ,",
  "XXavsata_u:2419": "nāpy anyatropapannāḥ /",
  "XXavsata_u:2420": "api tv ayam apūrvadarśanaḥ satvaḥ,",
  "XXavsata_u:2421": "asyānubhāvenāsmākaṃ kāraṇāviśeṣāḥ pratiprasrabdhā iti /",
  "XXavsata_u:2422": "te nirmite cittam abhiprasādya tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti,",
  "XXavsata_u:2423": "yatra satyānāṃ bhājanabhūtā bhavanti /",
  "XXavsata_u:2424": "yā upariṣṭād gacchanti,",
  "XXavsata_u:2425": "tāś cāturmahārājikāṃs trayastriṃśān,",
  "XXavsata_u:2426_0": "yāmāṃs tuṣitān nirmāṇaratīn paranirmitavaśavartino brahmakāyikān brahmapurohitān",
  "XXavsata_u:2426_1": "mahābrahmaṇaḥ parīttābhān apramāṇābhān ābhāsvarān parīttaśubhān apramāṇaśubhāñ śubhakṛtsnān",
  "XXavsata_u:2426_2": "anabhrakān puṇyaprasavān bṛhatphalān abṛhān atapān sudṛśān sudarśanān akaniṣṭhān",
  "XXavsata_u:2426_3": "devān gatvā anityaṃ duḥkhaṃ śūnyam anātmety udghoṣayanti,",
  "XXavsata_u:2427": "gāthādvayaṃ ca bhāṣante:",
  "XXavsata_u:2428": "AVŚ_22.1 ārabhadhvaṃ niṣkrāmata yujyadhvaṃ buddhaśāsane /",
  "XXavsata_u:2429": "dhunīta mṛtyunaḥ sainyaṃ naḍāgāram iva kuñjaraḥ //",
  "XXavsata_u:2430": "AVŚ_22.2 yo hy asmin dharmavinaye apramattaś cariṣyati /",
  "XXavsata_u:2431": "prahāya jātisaṃsāraṃ duḥkhasyāntaṃ kariṣyati //",
  "XXavsata_u:2432": "-------------------- Vaidya, p. 58 --------------------",
  "XXavsata_u:2433": "atha tā arciṣas trisāhasramahāsāhasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti /",
  "XXavsata_u:2434": "tad yadi bhagavān atītaṃ karma vyākartukāmo bhavati,",
  "XXavsata_u:2435": "bhagavataḥ pṛṣṭhato 'ntardhīyante /",
  "XXavsata_u:2436": "anāgataṃ vyākartukāmo bhavati,",
  "XXavsata_u:2437": "purastād antardhīyante /",
  "XXavsata_u:2438": "narakopapattiṃ vyākartukāmo bhavati,",
  "XXavsata_u:2439": "pādatale 'ntardhīyante /",
  "XXavsata_u:2440": "tiryagupapattiṃ vyākartukāmo bhavati,",
  "XXavsata_u:2441": "pārṣṇyām antardhīyante /",
  "XXavsata_u:2442": "pretopapattiṃ vyākartukāmo bhavati,",
  "XXavsata_u:2443": "pādāṅguṣṭhe 'ntardhīyante /",
  "XXavsata_u:2444": "manuṣyopapattiṃ vyākartukāmo bhavati,",
  "XXavsata_u:2445": "jānunor antardhīyante /",
  "XXavsata_u:2446": "balacakravartirājyaṃ vyākartukāmo bhavati,",
  "XXavsata_u:2447": "vāme karatale 'ntardhīyante /",
  "XXavsata_u:2448": "cakravartirājyaṃ vyākartukāmo bhavati,",
  "XXavsata_u:2449": "dakṣiṇe karatale 'ntardhīyante /",
  "XXavsata_u:2450": "devopapattiṃ vyākartukāmo bhavati,",
  "XXavsata_u:2451": "nābhyām antardhīyante /",
  "XXavsata_u:2452": "śrāvakabodhiṃ vyākartukāmo bhavati,",
  "XXavsata_u:2453": "āsye 'ntardhīyante /",
  "XXavsata_u:2454": "pratyekabodhiṃ vyākartukāmo bhavati,",
  "XXavsata_u:2455": "ūrṇāyām antardhīyante /",
  "XXavsata_u:2456": "anuttarāṃ samyaksaṃbodhiṃ vyākartukāmo bhavati,",
  "XXavsata_u:2457": "uṣṇīṣe antardhīyante //",
  "XXavsata_u:2458": "atha tā arciṣo bhagavantaṃ triḥ pradakṣiṇīkṛtya bhagavata ūrṇāyām antarhitāḥ /",
  "XXavsata_u:2459": "athāyuṣmān ānandaḥ kṛtakarapuṭo bhagavantaṃ papraccha:",
  "XXavsata_u:2460": "AVŚ_22.3 nānāvidho raṅgasahasracitro",
  "XXavsata_u:2461": "vaktrāntarān niṣkasitaḥ kalāpaḥ /",
  "XXavsata_u:2462": "avabhāsitā yena diśaḥ samantād",
  "XXavsata_u:2463": "divākareṇodayatā yathaiva //",
  "XXavsata_u:2464": "gāthāś ca bhāṣate:",
  "XXavsata_u:2465": "AVŚ_22.4 vigatodbhavā dainyamadaprahīṇā",
  "XXavsata_u:2466": "buddhā jagaty uttamahetubhūtāḥ /",
  "XXavsata_u:2467": "nākāraṇaṃ śaṅkhamṛṇālagauraṃ",
  "XXavsata_u:2468": "smitam upadarśayanti jinā jitārayaḥ //",
  "XXavsata_u:2469": "AVŚ_22.5 tatkālaṃ svayam adhigamya vīra buddhyā",
  "XXavsata_u:2470": "śrotṝṇāṃ śramaṇa jinendra kāṅkṣitānām* /",
  "XXavsata_u:2471": "dhīrābhir munivṛṣa vāgbhir uttamābhir",
  "XXavsata_u:2472": "utpannaṃ vyapanaya saṃśayaṃ śubhābhiḥ //",
  "XXavsata_u:2473": "AVŚ_22.6 nākāsmāl lavaṇajalādrirājadhairyāḥ",
  "XXavsata_u:2474": "saṃbuddhāḥ smitam upadarśayanti nāthāḥ /",
  "XXavsata_u:2475": "yasyārthe smitam upadarśayanti dhīrāḥ",
  "XXavsata_u:2476": "taṃ śrotuṃ samabhilaṣanti te janaughāḥ //",
  "XXavsata_u:2477": "bhagavān āha:",
  "XXavsata_u:2478": "evam etad ānanda, evam etat /",
  "XXavsata_u:2479": "nāhetvapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti /",
  "XXavsata_u:2480": "paśyasy ānanda anena dārakeṇa prasādajātena tathāgatasya padmaṃ kṣiptam* /",
  "XXavsata_u:2481": "evaṃ bhadanta /",
  "XXavsata_u:2482": "eṣa ānanda dārako 'nena kuśalamūlena cittotpādena deyadharmaparityāgena ca pañcadaśa kalpān vinipātaṃ na gamiṣyati /",
  "XXavsata_u:2483": "divyamānuṣasukham anubhūya padmottaro nāma pratyekabuddho bhaviṣyati /",
  "XXavsata_u:2484": "ayam asya deyadharmo yo mamāntike cittaprasādaḥ /",
  "XXavsata_u:2485": "tasmāt tarhi bhikṣava evaṃ śikṣitavyam:",
  "XXavsata_u:2486": "ya buddhapratyekabuddhaśrāvakeṣu kārān kariṣyāmaḥ /",
  "XXavsata_u:2487": "ity evaṃ vo bhikṣavaḥ śikṣitavyam* //",
  "XXavsata_u:2488": "idam avocad bhagavān /",
  "XXavsata_u:2489": "āttamanasas te bhikṣavo bhagavato bhāṣitam abhyanandan* //",
  "XXavsata_u:2490": "-------------------- Vaidya, p. 59 --------------------",
  "XXavsata_u:2491": "*******************************************************",
  "XXavsata_u:2492": "AVŚ_23 cakram* / (ed. Speyer, vol. I)",
  "XXavsata_u:2493_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:2493_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:2493_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:2493_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
  "XXavsata_u:2493_4": "rājagṛhe viharati veṇuvane kalandakanivāpe /",
  "XXavsata_u:2494": "rājagṛhe 'nyatamaḥ sārthavāho mahāsamudram avatīrṇaḥ /",
  "XXavsata_u:2495": "tasya bhāryā yauvanavatī /",
  "XXavsata_u:2496": "sā svāmino 'rthe utkaṇṭhati paritapyati,",
  "XXavsata_u:2497": "na cāsyā bhartā āgacchati /",
  "XXavsata_u:2498": "tayā nārāyaṇasya praṇipatya pratijñātam*:",
  "XXavsata_u:2499": "yadi me śīghram āgacchati,",
  "XXavsata_u:2500": "ahaṃ te sauvarṇacakraṃ pradāsyāmīti /",
  "XXavsata_u:2501": "tatas tasyāḥ svāmī svastikṣemābhyāṃ mahāsamudrād aśu pratyāgataḥ /",
  "XXavsata_u:2502": "tayā sauvarṇacakraṃ kāritam* /",
  "XXavsata_u:2503": "sā dāsīgaṇaparivṛtā cakram ādāya gandhadhūpapuṣpaṃ ca,",
  "XXavsata_u:2504": "devakulaṃ saṃpratisthitā //",
  "XXavsata_u:2505": "atrāntare nāsti kiṃcid buddhānāṃ bhagavatām ajñātam adṛṣṭam aviditam avijñātam* /",
  "XXavsata_u:2506_0": "dharmatā khalu buddhānāṃ bhagavatāṃ mahākāruṇikānāṃ lokānugrahapravṛttakānām ekārakṣāṇāṃ",
  "XXavsata_u:2506_1": "śamathavipaśyanāvihāriṇāṃ tridamathavastukuśalānāṃ caturoghottīrṇānāṃ caturṛddhipādacaraṇatalasupratiṣṭhitānāṃ",
  "XXavsata_u:2506_2": "caturṣu saṃgrahavastuṣu dīrgharātrakṛtaparicayānāṃ pañcāṅgaviprahīṇānāṃ pañcagatisamatikrāntānāṃ",
  "XXavsata_u:2506_3": "ṣaḍaṅgasamanvāgatānāṃ ṣaṭpāramitāparipūrṇānāṃ saptabodhyaṅgakusumāḍhyānām aṣṭāṅgamārgadeśikānāṃ",
  "XXavsata_u:2506_4": "navānupūrvavihārasamāpattikuśalānāṃ daśabalabalināṃ daśadiksamāpūrṇayaśasāṃ daśaśatavaśavartiprativiśiṣṭānāṃ",
  "XXavsata_u:2506_5": "trī rātres trir divasasya [ca] buddhacakṣuṣā lokaṃ vyavalokya jñānadarśanaṃ pravartate:",
  "XXavsata_u:2507": "ko hīyate ko vardhate kaḥ kṛcchraprāptaḥ kaḥ saṃkaṭaprāptaḥ kaḥ saṃbādhaprāptaḥ kaḥ kṛcchrasaṃkaṭasaṃbādhaprāptaḥ ko 'pāyanimnaḥ ko 'pāyapravaṇaḥ ko 'pāyaprāgbhāraḥ /",
  "XXavsata_u:2508": "kam aham apāyād uddhṛtya svarge mokṣe ca pratiṣṭhāpayeyam*,",
  "XXavsata_u:2509": "kasya kāmapaṅkanimagnasya hastoddhāram anupradadyām*,",
  "XXavsata_u:2510": "kam āryadhanavirahitam āryadhanaiśvaryādhipatye pratiṣṭhāpayeyam*,",
  "XXavsata_u:2511": "[kasyājñānatimirapaṭalaparyavanaddhanetrasya jñānāñjanaśalākayā cakṣur viśodhayāmi /",
  "XXavsata_u:2512": "] kasyānavaropitāni kuśalamulāny avaropayeyam*,",
  "XXavsata_u:2513": "kasyāvaropitāni paripācayeyam*,",
  "XXavsata_u:2514": "kasya paripakvāni vimocayeyam* / āha ca:",
  "XXavsata_u:2515": "AVŚ_23.1 apy evātikramed velāṃ sāgaro makarālayaḥ /",
  "XXavsata_u:2516": "na tu vaineyavatsānāṃ buddho velām atikramet //",
  "XXavsata_u:2517": "paśyati bhagavān:",
  "XXavsata_u:2518": "iyaṃ dārikā maddarśanāt pratyekabodheḥ kuśalamūlāny avaropayiṣyatīti /",
  "XXavsata_u:2519": "tataḥ pūrvāhṇe nivāsya pātracīvaram ādāya bhikṣugaṇaparivṛto bhikṣusaṃghapuraskṛto rājagṛhaṃ piṇḍāya prāvikṣat* /",
  "XXavsata_u:2520_0": "athāsau dārikā dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
  "XXavsata_u:2520_1": "aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "XXavsata_u:2520_2": "jaṅgamam iva ratnaparvataṃ samantato bhadrakam* /",
  "XXavsata_u:2521": "sahadarśanāc ca labdhaprasādā bhavati sauvarṇacakraṃ kṣeptam ārabdhaḥ /",
  "XXavsata_u:2522": "tataś ceṭikayā vāryate:",
  "XXavsata_u:2523": "nāyaṃ nārāyaṇa iti sā vāryamāṇāpi tīvraprasādā āvarjitamānasā buddhasya bhagavata upari sauvarṇacakraṃ nikṣipya gandhamālyaṃ ca dattavatī //",
  "XXavsata_u:2524": "-------------------- Vaidya, p. 60 --------------------",
  "XXavsata_u:2525": "tato bhagavān smitaṃ dadarśitum* /",
  "XXavsata_u:2526": "dharmatā khalu yasmin samaye buddhā bhagavantaḥ smitaṃ prāviṣkurvanti,",
  "XXavsata_u:2527": "tasmin samaye nīlapītalohitāvadātā arciṣo mukhān niścārya kāścid adhastād gacchanti,",
  "XXavsata_u:2528": "kāścid upariṣṭād gacchanti /",
  "XXavsata_u:2529": "yā adhastād gacchanti,",
  "XXavsata_u:2530_0": "tāḥ saṃjīvaṃ kālasūtraṃ saṃghātaṃ rauravaṃ mahārauravaṃ tapanaṃ pratāpanam avīcim",
  "XXavsata_u:2530_1": "arbudaṃ nirarbudaṃ aṭaṭaṃ hahavaṃ huhuvam utpalaṃ padmaṃ mahāpadmaṃ narakān gatvā",
  "XXavsata_u:2530_2": "ye uṣṇanarakās teṣu śītībhūtā nipatanti,",
  "XXavsata_u:2531": "ye śītanarakās teṣūṣṇībhūtā nipatanti /",
  "XXavsata_u:2532": "tena teṣāṃ satvānāṃ kāraṇāviśeṣāḥ pratiprasrabhyante /",
  "XXavsata_u:2533": "teṣām evaṃ bhavati:",
  "XXavsata_u:2534": "kiṃ nu vayaṃ bhavanta itaś cyutāḥ,",
  "XXavsata_u:2535": "āhosvid anyatropapannā iti /",
  "XXavsata_u:2536": "teṣāṃ prasādasaṃjananārthaṃ bhagavān nirmitaṃ visarjayati /",
  "XXavsata_u:2537": "teṣāṃ taṃ nirmitaṃ dṛṣṭvaivaṃ bhavati:",
  "XXavsata_u:2538": "na hy eva vayaṃ bhavanta itaś cyutāḥ,",
  "XXavsata_u:2539": "nāpy anyatropapannāḥ /",
  "XXavsata_u:2540": "api tv ayam apūrvadarśanaḥ satvaḥ,",
  "XXavsata_u:2541": "asyānubhāvenāsmākaṃ kāraṇāviśeṣāḥ pratiprasrabdhā iti /",
  "XXavsata_u:2542": "te nirmite cittam abhiprasādya tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti,",
  "XXavsata_u:2543": "yatra satyānāṃ bhājanabhūtā bhavanti /",
  "XXavsata_u:2544": "yā upariṣṭād gacchanti,",
  "XXavsata_u:2545": "tāś cāturmahārājikāṃs trayastriṃśān,",
  "XXavsata_u:2546_0": "yāmāṃs tuṣitān nirmāṇaratīn paranirmitavaśavartino brahmakāyikān brahmapurohitān",
  "XXavsata_u:2546_1": "mahābrahmaṇaḥ parīttābhān apramāṇābhān ābhāsvarān parīttaśubhān apramāṇaśubhāñ śubhakṛtsnān",
  "XXavsata_u:2546_2": "anabhrakān puṇyaprasavān bṛhatphalān abṛhān atapān sudṛśān sudarśanān akaniṣṭhān",
  "XXavsata_u:2546_3": "devān gatvā anityaṃ duḥkhaṃ śūnyam anātmety udghoṣayanti,",
  "XXavsata_u:2547": "gāthādvayaṃ ca bhāṣante:",
  "XXavsata_u:2548": "AVŚ_23.2 ārabhadhvaṃ niṣkrāmata yujyadhvaṃ buddhaśāsane /",
  "XXavsata_u:2549": "dhunīta mṛtyunaḥ sainyaṃ naḍāgāram iva kuñjaraḥ //",
  "XXavsata_u:2550": "AVŚ_23.3 yo hy asmin dharmavinaye apramattaś cariṣyati /",
  "XXavsata_u:2551": "prahāya jātisaṃsāraṃ duḥkhasyāntaṃ kariṣyati //",
  "XXavsata_u:2552": "atha tā arciṣas trisāhasramahāsāhasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti /",
  "XXavsata_u:2553": "tad yadi bhagavān atītaṃ karma vyākartukāmo bhavati,",
  "XXavsata_u:2554": "bhagavataḥ pṛṣṭhato 'ntardhīyante /",
  "XXavsata_u:2555": "anāgataṃ karma vyākartukāmo bhavati,",
  "XXavsata_u:2556": "purastād antardhīyante /",
  "XXavsata_u:2557": "narakopapattiṃ vyākartukāmo bhavati,",
  "XXavsata_u:2558": "pādatale 'ntardhīyante /",
  "XXavsata_u:2559": "tiryagupapattiṃ vyākartukāmo bhavati,",
  "XXavsata_u:2560": "pārṣṇyām antardhīyante /",
  "XXavsata_u:2561": "pretopapattiṃ vyākartukāmo bhavati,",
  "XXavsata_u:2562": "pādāṅguṣṭhe 'ntardhīyante /",
  "XXavsata_u:2563": "manuṣyopapattiṃ vyākartukāmo bhavati,",
  "XXavsata_u:2564": "jānunor antardhīyante /",
  "XXavsata_u:2565": "balacakravartirājyaṃ vyākartukāmo bhavati,",
  "XXavsata_u:2566": "vāme karatale 'ntardhīyante /",
  "XXavsata_u:2567": "cakravartirājyaṃ vyākartukāmo bhavati,",
  "XXavsata_u:2568": "dakṣiṇe karatale 'ntardhīyante /",
  "XXavsata_u:2569": "devopapattiṃ vyākartukāmo bhavati,",
  "XXavsata_u:2570": "nābhyām antardhīyante /",
  "XXavsata_u:2571": "śrāvakabodhiṃ vyākartukāmo bhavati,",
  "XXavsata_u:2572": "āsye 'ntardhīyante /",
  "XXavsata_u:2573": "pratyekabodhiṃ vyākartukāmo bhavati,",
  "XXavsata_u:2574": "ūrṇāyām antardhīyante /",
  "XXavsata_u:2575": "anuttarāṃ samyaksaṃbodhiṃ vyākartukāmo bhavati,",
  "XXavsata_u:2576": "uṣṇīṣe antardhīyante //",
  "XXavsata_u:2577": "atha tā arciṣo bhagavantaṃ triḥ pradakṣiṇīkṛtya bhagavata ūrṇāyām antarhitāḥ /",
  "XXavsata_u:2578": "athāyuṣmān ānandaḥ kṛtakarapuṭo bhagavantaṃ papraccha:",
  "XXavsata_u:2579": "AVŚ_23.4 nānāvidho raṅgasahasracitro",
  "XXavsata_u:2580": "vaktrāntarān niṣkasitaḥ kalāpaḥ /",
  "XXavsata_u:2581": "avabhāsitā yena diśaḥ samantād",
  "XXavsata_u:2582": "divākareṇodayatā yathaiva //",
  "XXavsata_u:2583": "-------------------- Vaidya, p. 61 --------------------",
  "XXavsata_u:2584": "gāthāś ca bhāṣate:",
  "XXavsata_u:2585": "AVŚ_23.5 vigatodbhavā dainyamadaprahīṇā",
  "XXavsata_u:2586": "buddhā jagaty uttamahetubhūtāḥ /",
  "XXavsata_u:2587": "nākāraṇaṃ śaṅkhamṛṇālagauraṃ",
  "XXavsata_u:2588": "smitam upadarśayanti jinā jitārayaḥ //",
  "XXavsata_u:2589": "AVŚ_23.6 tatkālaṃ svayam adhigamya vīra buddhyā",
  "XXavsata_u:2590": "śrotṝṇāṃ śramaṇa jinendra kāṅkṣitānām* /",
  "XXavsata_u:2591": "dhīrābhir munivṛṣa vāgbhir uttamābhir",
  "XXavsata_u:2592": "utpannaṃ vyapanaya saṃśayaṃ śubhābhiḥ //",
  "XXavsata_u:2593": "AVŚ_23.7 nākāsmāl lavaṇajalādrirājadhairyāḥ",
  "XXavsata_u:2594": "saṃbuddhāḥ smitam upadarśayanti nāthāḥ /",
  "XXavsata_u:2595": "yasyārthe smitam upadarśayanti dhīrāḥ",
  "XXavsata_u:2596": "taṃ śrotuṃ samabhilaṣanti te janaughāḥ // iti",
  "XXavsata_u:2597": "bhagavān āha:",
  "XXavsata_u:2598": "evam etad ānanda, evam etat /",
  "XXavsata_u:2599": "nāhetvapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti /",
  "XXavsata_u:2600": "paśyasy ānanda anayā dārikayā tathāgatasya sauvarṇacakraṃ kṣiptam* /",
  "XXavsata_u:2601": "evaṃ bhadanta /",
  "XXavsata_u:2602": "eṣā ānanda dārikā anena kuśalamūlena cittotpādena deyadharmaparityāgena ca pañcadaśa kalpān vinipātaṃ na gamiṣyati,",
  "XXavsata_u:2603": "divyaṃ mānuṣaṃ sukham anubhūya ca cakrāntaro nāma pratyekabuddho bhaviṣyati /",
  "XXavsata_u:2604": "ayam asya deyadharmo yo mamāntike cittaprasādaḥ iti /",
  "XXavsata_u:2605": "tasmāt tarhi bhikṣava evaṃ śikṣitavyam:",
  "XXavsata_u:2606": "yad buddhapratyekabuddhaśrāvakeṣu kārān kariṣyāmaḥ /",
  "XXavsata_u:2607": "ity evaṃ vo bhikṣavaḥ śikṣitavyam* //",
  "XXavsata_u:2608": "idam avocad bhagavān /",
  "XXavsata_u:2609": "āttamanasas te bhikṣavo bhagavato bhāṣitam abhyanandan* //",
  "XXavsata_u:2610": "*******************************************************",
  "XXavsata_u:2611": "AVŚ_24 daśaśirāḥ / (ed. Speyer, vol. I)",
  "XXavsata_u:2612_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:2612_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:2612_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:2612_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
  "XXavsata_u:2612_4": "magadheṣu janapadeṣu cārikāṃ caran gaṅgātīram anuprāptaḥ sārdhaṃ bhikṣusaṃghena /",
  "XXavsata_u:2613": "adrākṣus te bhikṣavo dūrata eva purāṇastūpaṃ vātātapavarṣair avarugṇaṃ prarugṇam* /",
  "XXavsata_u:2614": "dṛṣṭvā ca punar bhagavantaṃ papracchuḥ:",
  "XXavsata_u:2615": "kasyaiṣa bhadanta stūpa iti /",
  "XXavsata_u:2616": "bhagavān āha:",
  "XXavsata_u:2617": "daśaśirasaḥ pratyekabuddhasyeti /",
  "XXavsata_u:2618": "bhikṣavaḥ ūcuḥ:",
  "XXavsata_u:2619": "kuto bhadanta daśaśirasaḥ pratyekabuddhasyotpattir nāmābhinirvṛttiś ceti /",
  "XXavsata_u:2620": "bhagavān āha:",
  "XXavsata_u:2621": "icchatha yūyaṃ bhikṣavaḥ śrotum iti?",
  "XXavsata_u:2622": "ta ūcuḥ: evaṃ bhadanteti /",
  "XXavsata_u:2623": "tena hi bhikṣavaḥ śṛṇuta,",
  "XXavsata_u:2624": "sādhu ca suṣṭhu ca manasi kuruta, bhāṣiṣye //",
  "XXavsata_u:2625_0": "bhūtapūrvaṃ bhikṣavo 'tīte 'dhvani vārāṇasyāṃ nagaryāṃ brahmadatto nāma rājā rājyaṃ",
  "XXavsata_u:2625_1": "kārayati ṛddhaṃ ca sphītaṃ ca kṣemaṃ ca subhikṣaṃ ca ākīrṇabahujanamanuṣyaṃ ca praśāntakalikalahaḍimbaḍamaraṃ",
  "XXavsata_u:2626": "-------------------- Vaidya, p. 62 --------------------",
  "XXavsata_u:2627": "taskararogāpagataṃ śālīkṣugomahiṣīsaṃpannam* /",
  "XXavsata_u:2628": "dhārmiko dharmarājo dharmeṇa rājyaṃ kārayati /",
  "XXavsata_u:2629": "sa ca rājā aputraḥ putrābhinandī śivavaruṇakuberaśakrabrahmādīn anyāṃś ca devatāviśeṣān āyācate /",
  "XXavsata_u:2630": "tadyathā: ārāmadevatā vanadevatāś catvaradevatāḥ śṛṅgāṭakadevatā balipratigrāhikā devatāḥ /",
  "XXavsata_u:2631": "sahajāḥ sahadhārmikā nityānubaddhā api devatā āyācate /",
  "XXavsata_u:2632": "sa caivam āyācanaparas tiṣṭati /",
  "XXavsata_u:2633": "tasya codyāne nahatī padminī utpalapadmakumudapadmapuṇḍarīkasaṃchannā haṃsacakravākakāraṇḍavādiśakunopaśobhitā nalinī /",
  "XXavsata_u:2634": "tatra padmam atipramāṇam akaṇṭakaṃ sahotpannam* /",
  "XXavsata_u:2635": "tad divase divase vardhate na tu phullati /",
  "XXavsata_u:2636": "tata ārāmikeṇa rājñe niveditam* /",
  "XXavsata_u:2637": "rajñā uktaḥ:",
  "XXavsata_u:2638": "parirakṣyatām etat padmam iti /",
  "XXavsata_u:2639": "yāvad apareṇa samayena sūryodaye tat padmaṃ vikasitam* /",
  "XXavsata_u:2640": "tasya padmasya karṇikāyāṃ dārakaḥ paryaṅkaṃ baddhvāvasthitaḥ,",
  "XXavsata_u:2641_0": "abhirūpo darśanīyaḥ prāsādiko gauraḥ kanakavarṇaś chatrākāraśirāḥ pralambabāhur vistīrṇalalāṭa",
  "XXavsata_u:2641_1": "uccaghoṣaḥ saṃgatabrūs tuṅganāsaḥ dvātriṃśatā mahāpuruṣalakṣaṇaiḥ samalaṃkṛto 'śītyānuvyañjanair virājitagātraḥ /",
  "XXavsata_u:2642": "taṃ dṛṣṭvā ārāmikeṇa rājñe niveditam* /",
  "XXavsata_u:2643": "śrutvā rājā sāmātyaḥ sāntaḥpuraś ca tad udyānaṃ gataḥ /",
  "XXavsata_u:2644": "dadarśa rājā padmakarṇikāyāṃ tathā vibhājamānam* /",
  "XXavsata_u:2645_0": "dṛṣṭvā ca punar hṛṣṭatuṣṭapramudita udagraprītisaumanasyajātaḥ padminīm avagāhya",
  "XXavsata_u:2645_1": "taṃ gṛhītvā mahatā satkāreṇa svagṛham ānīya śramaṇabrāhmaṇanaimittikānāṃ nivedya",
  "XXavsata_u:2645_2": "trīṇi saptakāny ekaviṃśatiṃ divasān jātasya jātimahaṃ kṛtvā daśaśirā iti nāmadheyaṃ kṛtavān* //",
  "XXavsata_u:2646": "daśaśirā dārakaḥ aṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
  "XXavsata_u:2647": "so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cott{aptott}aptair upakaraṇaviśeṣaiḥ /",
  "XXavsata_u:2648": "āśu vardhate hradastham iva paṅkajam* /",
  "XXavsata_u:2649": "sa ca kumāraḥ śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ prajāvatsalaḥ /",
  "XXavsata_u:2650": "sa paśyati pitaraṃ rājadharme sthitaṃ sāvadyam avadyāni karmāṇi kurvāṇam* /",
  "XXavsata_u:2651": "dṛṣṭvā ca kumāraḥ saṃvignaḥ pitaraṃ vijñāpayāmāsa:",
  "XXavsata_u:2652": "anujānīhi māṃ tāta,",
  "XXavsata_u:2653": "pravrajiṣyāmi svākhyāte dharmavinaye iti /",
  "XXavsata_u:2654": "yāvat pitrānujñātaḥ keśaśmaśru avatārya kāṣāyāṇi vastrāṇy ācchādya samyag eva śraddhayā agārād anagārikāṃ pravrajitaḥ /",
  "XXavsata_u:2655": "tena vinopadeśena saptatriṃśad bodhipakṣān dharmān āmukhīkṛtya pratyekā bodhiḥ sākṣātkṛtā /",
  "XXavsata_u:2656": "sa gaganatalam utpatya pituḥ sakāśe vicitrāṇi prātihāryāṇi cakāra /",
  "XXavsata_u:2657": "tato rājñā traimāsya piṇḍakenopanimantritaḥ /",
  "XXavsata_u:2658": "sa śarīrabhārodvahanaparikhinno vicitrāṇi prātihāryāṇi darśayitvā indhanakṣayād ivāgnir nirvṛtim upajagāma /",
  "XXavsata_u:2659": "tasyaiṣa stūpa iti //",
  "XXavsata_u:2660": "atha bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:2661": "kāni bhadanta daśaśirasā karmāṇi kṛtāni,",
  "XXavsata_u:2662": "yena mātuḥ kukṣau nopapannaḥ,",
  "XXavsata_u:2663": "padma upapanna iti //",
  "XXavsata_u:2664": "bhagavān āha:",
  "XXavsata_u:2665": "daśaśirasaiva bhikṣavaḥ karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:2666": "daśaśirasā karmāṇi kṛtāny upacitāni ko 'nyaḥ pratyanubhaviṣyati?",
  "XXavsata_u:2667": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:2668": "nābdhātau,",
  "XXavsata_u:2669": "na tejodhātau,",
  "XXavsata_u:2670": "na vāyudhātau,",
  "XXavsata_u:2671": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca /",
  "XXavsata_u:2672": "-------------------- Vaidya, p. 63 --------------------",
  "XXavsata_u:2673": "AVŚ_24.1 na praṇaśyanti karmāṇi kalpakoṭiśatair api /",
  "XXavsata_u:2674": "*{auch: karmāṇy api kalpaśatair api /}*",
  "XXavsata_u:2675": "sāmagrīṃ prāpya kālaṃ ca phalanti khalu dehinām* //",
  "XXavsata_u:2676_0": "bhūtapūrvaṃ bhikṣavo 'tīte 'dhvani ekanavate kalpe vipaśyī nāma samyaksaṃbuddho loka",
  "XXavsata_u:2676_1": "udapādi tathāgato 'rhan samyaksaṃbuddho vidyācaraṇasaṃpannaḥ sugato lokavid anuttaraḥ",
  "XXavsata_u:2676_2": "puruṣadamyasārathiḥ śāstā devamanuṣyāṇāṃ buddho bhagavān* /",
  "XXavsata_u:2677": "sa bandhumatīṃ rājadhānīm upaniśritya viharati /",
  "XXavsata_u:2678": "atha vipaśyī samyaksaṃbuddhaḥ pūrvāhṇe nivāsya pātracīvaram ādāya bhikṣugaṇaparivṛto bhikṣusaṃghapuraskṛto bandhumatīṃ rājadhānīṃ piṇḍāya prāvikṣat* /",
  "XXavsata_u:2679": "anyataraś ca sārthavāhaḥ padmam ādāya vīthīṃ pratipannaḥ /",
  "XXavsata_u:2680_0": "athāsau paśyati vipaśyinaṃ samyaksaṃbuddhaṃ dvātriṃśatā mahāpuruṣalakṣaṇaiḥ samalaṃkṛtam",
  "XXavsata_u:2680_1": "aśītyānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ jaṅgamam",
  "XXavsata_u:2680_2": "iva ratnaparvataṃ samantato bhadrakam* /",
  "XXavsata_u:2681": "sahadarśanād bhagavata upari tat padmaṃ cikṣepa /",
  "XXavsata_u:2682": "tat kṣiptamātraṃ bhagavata upari śakaṭacakramātraṃ bhūtvā bhagavantaṃ gacchantam upagacchati,",
  "XXavsata_u:2683": "tiṣṭhantam anutiṣṭhati /",
  "XXavsata_u:2684": "yāvad vipaśyinā samyaksaṃbuddhena sa sārthavāhaḥ pratyekabodhau vyākṛtaḥ /",
  "XXavsata_u:2685": "tato hṛṣṭatuṣṭapramuditamanāḥ svagṛham āgataḥ /",
  "XXavsata_u:2686": "prajāpatī cāsya tena kālena prajāyamānā sasvaraṃ kranditavatī /",
  "XXavsata_u:2687": "tena paricārikā pṛṣṭā:",
  "XXavsata_u:2688": "kim idam iti /",
  "XXavsata_u:2689": "tayā samākhyātam* /",
  "XXavsata_u:2690": "tataḥ sārthavāhaḥ saṃvignaḥ praṇidhānaṃ kartum ārabdhaḥ:",
  "XXavsata_u:2691": "mā kadācit saṃsāre mātuḥ kukṣāv upapadyeyam iti //",
  "XXavsata_u:2692": "bhagavān āha:",
  "XXavsata_u:2693": "kiṃ manyadhve bhikṣavo yo 'sau tena kālena tena samayena sārthavāho babhūva,",
  "XXavsata_u:2694": "ayaṃ sa daśaśirāḥ pratyekabuddhaḥ /",
  "XXavsata_u:2695": "tena kuśalamūlenaikaviṃśatiṃ kalpān na kadācin mātuḥ kukṣāv upapannaḥ /",
  "XXavsata_u:2696": "paścime cāsya bhave iyaṃ vibhūtiḥ /",
  "XXavsata_u:2697": "tasmāt tarhi bhikṣava evaṃ śikṣitavyam:",
  "XXavsata_u:2698": "yad buddhapratyekabuddhāryaśrāvakeṣu kārān kariṣyāmaḥ /",
  "XXavsata_u:2699": "ity evaṃ vo bhikṣavaḥ śikṣitavyam* //",
  "XXavsata_u:2700": "idam avocad bhagavān /",
  "XXavsata_u:2701": "āttamanasas te bhikṣavo bhagavato bhāṣitam abhyanandan* //",
  "XXavsata_u:2702": "*******************************************************",
  "XXavsata_u:2703": "AVŚ_25 sūkṣmatvak* /",
  "XXavsata_u:2704": "(ed. Speyer, vol. I)",
  "XXavsata_u:2705_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:2705_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:2705_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:2705_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:2705_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:2706": "tena khalu samayena śrāvastyām anyatamaḥ śreṣṭhī āḍhyo mahādhano mahābhogaḥ prabhūtavittopakaraṇaḥ parbhūtasatvasvāpateyaḥ prabhūtamitrāmātyajñātisālohitaḥ /",
  "XXavsata_u:2707": "sa ca gṛhapatiḥ śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ /",
  "XXavsata_u:2708": "tasyaitad abhavat:",
  "XXavsata_u:2709": "ime bhogāḥ jalacandrasvabhāvāḥ marīcisadṛśā anityā adhruvā anāśvāsikā vipariṇāmadharmāṇaḥ pañcabhir ugradaṇḍaiḥ sādhāraṇāḥ /",
  "XXavsata_u:2710": "yanv aham asārebhyo bhogebhyaḥ sāram ādadyām iti /",
  "XXavsata_u:2711": "tena bhagavān saśrāvakasaṃgho bhaktenopanimantritaḥ /",
  "XXavsata_u:2712": "gṛhaṃ cāpagatapāṣāṇaśarkarakaṭhallaṃ vyavasthāpitaṃ",
  "XXavsata_u:2713": "-------------------- Vaidya, p. 64 --------------------",
  "XXavsata_u:2714": "candanavāripariṣiktaṃ vicitragandhaghaṭikāsurabhidhūpadhūpitaṃ nānāpuṣpābhikīrṇam* /",
  "XXavsata_u:2715": "puṣpāsanāni prajñaptāni /",
  "XXavsata_u:2716": "tataḥ susvādaśītarasapānāni bhakṣyabhojyāni ca sajjīkṛtya bhagavato dūtena kālam ārocayati:",
  "XXavsata_u:2717": "samayo bhadanta,",
  "XXavsata_u:2718": "sajjaṃ bhaktaṃ yasyedānīṃ bhagavān kālaṃ manyata iti /",
  "XXavsata_u:2719": "tato bhagavān pūrvāhṇe nivāsya pātracīvaram ādāya bhikṣugaṇaparivṛto bhikṣusaṃghapuraskṛto yena tasya gṛhapater niveśanaṃ tenopasaṃkrāntaḥ /",
  "XXavsata_u:2720": "upasaṃkramya purastād bhikṣusaṃghasya prajñapta evāsane niṣaṇṇaḥ /",
  "XXavsata_u:2721": "atha sa gṛhapatiḥ sukhopaviṣṭaṃ buddhapramukhaṃ bhikṣusaṃghaṃ viditvā śucinā praṇītenāhāreṇa svahastaṃ saṃtarpayati saṃpravārayati /",
  "XXavsata_u:2722": "svahastaṃ saṃtarpya saṃpravārya bhagavantaṃ bhuktavantaṃ viditvā dhautahastam apanītapātraṃ nīcatarāsanaṃ gṛhītvā bhagavataḥ purastān niṣaṇṇo dharmaśravaṇāya /",
  "XXavsata_u:2723": "atha bhagavān gṛhapatiṃ dharmyayā kathayā saṃdarśayati samādāpayati samuttejayati /",
  "XXavsata_u:2724": "anekaparyāyeṇa dharmyayā kathayā saṃdarśya samādāpya samuttejya tūṣṇīṃbhūtaḥ /",
  "XXavsata_u:2725": "atha sa gṛhapatir labdhaprasādaḥ pādayor nipatya cetanāṃ puṣṇāti /",
  "XXavsata_u:2726": "tato bhagavān smitaṃ vidarśitavān* /",
  "XXavsata_u:2727": "dharmatā khalu yasmin samaye buddhā bhagavantaḥ smitaṃ prāviṣkurvanti,",
  "XXavsata_u:2728": "tasmin samaye nīlapītalohitāvadātā arciṣo mukhān niścārya kāścid adhastād gacchanti,",
  "XXavsata_u:2729": "kāścid upariṣṭād gacchanti /",
  "XXavsata_u:2730": "yā adhastād gacchanti,",
  "XXavsata_u:2731_0": "tāḥ saṃjīvaṃ kālasūtraṃ saṃghātaṃ rauravaṃ mahārauravaṃ tapanaṃ pratāpanam avīcim",
  "XXavsata_u:2731_1": "arbudaṃ nirarbudaṃ aṭaṭaṃ hahavaṃ huhuvam utpalaṃ padmaṃ mahāpadmaṃ narakān gatvā",
  "XXavsata_u:2731_2": "ye uṣṇanarakās teṣu śītībhūtā nipatanti,",
  "XXavsata_u:2732": "ye śītanarakās teṣūṣṇībhūtā nipatanti /",
  "XXavsata_u:2733": "tena teṣāṃ satvānāṃ kāraṇāviśeṣāḥ pratiprasrabhyante /",
  "XXavsata_u:2734": "teṣām evaṃ bhavati:",
  "XXavsata_u:2735": "kiṃ nu vayaṃ bhavanta itaś cyutāḥ,",
  "XXavsata_u:2736": "āhosvid anyatropapannā iti /",
  "XXavsata_u:2737": "teṣāṃ satvānāṃ prasādasaṃjananārthaṃ bhagavān nirmitaṃ visarjayati /",
  "XXavsata_u:2738": "teṣāṃ {taṃ} nirmitaṃ dṛṣṭvaivaṃ bhavati:",
  "XXavsata_u:2739": "na hy eva vayaṃ bhavanta itaś cyutāḥ,",
  "XXavsata_u:2740": "nāpy anyatropapannāḥ /",
  "XXavsata_u:2741": "api tv ayam apūrvadarśanaḥ satvaḥ,",
  "XXavsata_u:2742": "asyānubhāvenāsmākaṃ kāraṇāviśeṣāḥ pratiprasrabdhā iti /",
  "XXavsata_u:2743": "te nirmite cittam abhiprasādya tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti,",
  "XXavsata_u:2744": "yatra satyānāṃ bhājanabhūtā bhavanti /",
  "XXavsata_u:2745": "yā upariṣṭād gacchanti,",
  "XXavsata_u:2746": "tāś cāturmahārājikāṃs trayastriṃśān,",
  "XXavsata_u:2747_0": "yāmāṃs tuṣitān nirmāṇaratīn paranirmitavaśavartino brahmakāyikān brahmapurohitān",
  "XXavsata_u:2747_1": "mahābrahmaṇaḥ parīttābhān apramāṇābhān ābhāsvarān parīttaśubhān apramāṇaśubhāñ śubhakṛtsnān",
  "XXavsata_u:2747_2": "anabhrakān puṇyaprasavān bṛhatphalān abṛhān atapān sudṛśān sudarśanān akaniṣṭhān",
  "XXavsata_u:2747_3": "devān gatvā anityaṃ duḥkhaṃ śūnyam anātmety udghoṣayanti,",
  "XXavsata_u:2748": "gāthādvayaṃ ca bhāṣante:",
  "XXavsata_u:2749": "AVŚ_25.1 ārabhadhvaṃ niṣkrāmata yujyadhvaṃ buddhaśāsane /",
  "XXavsata_u:2750": "dhunīta mṛtyunaḥ sainyaṃ naḍāgāram iva kuñjaraḥ //",
  "XXavsata_u:2751": "AVŚ_25.2 yo hy asmin dharmavinaye apramattaś cariṣyati /",
  "XXavsata_u:2752": "prahāya jātisaṃsāraṃ duḥkhasyāntaṃ kariṣyati //",
  "XXavsata_u:2753": "atha tā arciṣas trisāhasramahāsāhasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti /",
  "XXavsata_u:2754": "tad yadi bhagavān atītaṃ karma vyākartukāmo bhavati,",
  "XXavsata_u:2755": "bhagavataḥ pṛṣṭhato 'ntardhīyante /",
  "XXavsata_u:2756": "-------------------- Vaidya, p. 65 --------------------",
  "XXavsata_u:2757": "anāgataṃ karma vyākartukāmo bhavati,",
  "XXavsata_u:2758": "purastād antardhīyante /",
  "XXavsata_u:2759": "narakopapattiṃ vyākartukāmo bhavati,",
  "XXavsata_u:2760": "pādatale 'ntardhīyante /",
  "XXavsata_u:2761": "tiryagupapattiṃ vyākartukāmo bhavati,",
  "XXavsata_u:2762": "pārṣṇyām antardhīyante /",
  "XXavsata_u:2763": "pretopapattiṃ vyākartukāmo bhavati,",
  "XXavsata_u:2764": "pādāṅguṣṭhe 'ntardhīyante /",
  "XXavsata_u:2765": "manuṣyopapattiṃ vyākartukāmo bhavati,",
  "XXavsata_u:2766": "jānunor antardhīyante /",
  "XXavsata_u:2767": "balacakravartirājyaṃ vyākartukāmo bhavati,",
  "XXavsata_u:2768": "vāme karatale 'ntardhīyante /",
  "XXavsata_u:2769": "cakravartirājyaṃ vyākartukāmo bhavati,",
  "XXavsata_u:2770": "dakṣiṇe karatale 'ntardhīyante /",
  "XXavsata_u:2771": "devopapattiṃ vyākartukāmo bhavati,",
  "XXavsata_u:2772": "nābhyām antardhīyante /",
  "XXavsata_u:2773": "śrāvakabodhiṃ vyākartukāmo bhavati,",
  "XXavsata_u:2774": "āsye 'ntardhīyante /",
  "XXavsata_u:2775": "pratyekabodhiṃ vyākartukāmo bhavati,",
  "XXavsata_u:2776": "ūrṇāyām antardhīyante /",
  "XXavsata_u:2777": "anuttarāṃ samyaksaṃbodhiṃ vyākartukāmo bhavati,",
  "XXavsata_u:2778": "uṣṇīṣe antardhīyante //",
  "XXavsata_u:2779": "atha tā arciṣo bhagavantaṃ triḥ pradakṣiṇīkṛtya bhagavata ūrṇāyām antarhitāḥ /",
  "XXavsata_u:2780": "athāyuṣmān ānandaḥ kṛtakarapuṭo bhagavantaṃ papraccha:",
  "XXavsata_u:2781": "AVŚ_25.3 nānāvidho raṅgasahasracitro",
  "XXavsata_u:2782": "vaktrāntarān niṣkasitaḥ kalāpaḥ /",
  "XXavsata_u:2783": "avabhāsitā yena diśaḥ samantād",
  "XXavsata_u:2784": "divākareṇodayatā yathaiva //",
  "XXavsata_u:2785": "gāthāś ca bhāṣate:",
  "XXavsata_u:2786": "AVŚ_25.4 vigatodbhavā dainyamadaprahīṇā",
  "XXavsata_u:2787": "buddhā jagaty uttamahetubhūtāḥ /",
  "XXavsata_u:2788": "nākāraṇaṃ śaṅkhamṛṇālagauraṃ",
  "XXavsata_u:2789": "smitam upadarśayanti jinā jitārayaḥ //",
  "XXavsata_u:2790": "AVŚ_25.5 tatkālaṃ svayam adhigamya vīra buddhyā",
  "XXavsata_u:2791": "śrotṝṇāṃ śramaṇa jinendra kāṅkṣitānām* /",
  "XXavsata_u:2792": "dhīrābhir munivṛṣa vāgbhir uttamābhir",
  "XXavsata_u:2793": "utpannaṃ vyapanaya saṃśayaṃ śubhābhiḥ //",
  "XXavsata_u:2794": "AVŚ_25.6 nākāsmāl lavaṇajalādrirājadhairyāḥ",
  "XXavsata_u:2795": "saṃbuddhāḥ smitam upadarśayanti nāthāḥ /",
  "XXavsata_u:2796": "yasyārthe smitam upadarśayanti dhīrāḥ",
  "XXavsata_u:2797": "taṃ śrotuṃ samabhilaṣanti te janaughāḥ // iti",
  "XXavsata_u:2798": "bhagavān āha:",
  "XXavsata_u:2799": "evam etad ānanda, evam etat /",
  "XXavsata_u:2800": "nāhetvapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti /",
  "XXavsata_u:2801": "paśyasy ānanda anena śreṣṭhinā mamaivaṃvidhaṃ satkāraṃ kṛtam* /",
  "XXavsata_u:2802": "evaṃ bhadanta /",
  "XXavsata_u:2803": "eṣa ānanda śreṣṭhī anena kuśalamūlena cittotpādena deyadharmaparityāgena ca sūkṣmatvag iti nāma pratyekabuddho bhaviṣyati /",
  "XXavsata_u:2804": "ayam asya deyadharmo yo mamāntike cittaprasādaḥ iti /",
  "XXavsata_u:2805": "tasmāt tarhi bhikṣava evaṃ śikṣitavyam:",
  "XXavsata_u:2806": "yad buddhapratyekabuddhāryaśrāvakeṣu kārān kariṣyāmaḥ /",
  "XXavsata_u:2807": "ity evaṃ vo bhikṣavaḥ śikṣitavyam* //",
  "XXavsata_u:2808": "idam avocad bhagavān /",
  "XXavsata_u:2809": "āttamanasas te bhikṣavo bhagavato bhāṣitam abhyanandan* //",
  "XXavsata_u:2810": "-------------------- Vaidya, p. 66 --------------------",
  "XXavsata_u:2811": "*******************************************************",
  "XXavsata_u:2812": "AVŚ_26 śītaprabhaḥ /",
  "XXavsata_u:2813": "(ed. Speyer, vol. I)",
  "XXavsata_u:2814_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:2814_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:2814_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:2814_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:2814_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:2815": "śrāvastyāṃ anyatamo gṛhapatir āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
  "XXavsata_u:2816": "sa ca śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ /",
  "XXavsata_u:2817": "tasyaitad abhavat:",
  "XXavsata_u:2818": "ime bhogā jalacandrasvabhāvā gajakarṇasadṛśā anityā adhruvā anāśvāsikā vipariṇāmadharmāṇaḥ pañcabhir ugradaṇḍaiḥ sādhāraṇāḥ /",
  "XXavsata_u:2819": "yanv aham asārebhyo bhogebhyaḥ sāram ādadyām iti /",
  "XXavsata_u:2820": "tena grīṣmakāle vartamāne bhagavān saśrāvakasaṃgho bhaktenopanimantritaḥ /",
  "XXavsata_u:2821": "gṛhaṃ cāpagatapāṣāṇaśarkarakaṭhallaṃ vyavasthāpitaṃ candanavāripariṣiktaṃ vicitragandhaghaṭikāsurabhidhūpadhūpitaṃ nānāpuṣpābhikīrṇam* /",
  "XXavsata_u:2822": "puṣpāsanāni prajñaptāni /",
  "XXavsata_u:2823": "tataḥ śītarasāni pānakāni bhakṣyabhojyāni ca sajjīkṛtya bhagavato dūtena kālam ārocayati:",
  "XXavsata_u:2824": "samayo bhadanta,",
  "XXavsata_u:2825": "sajjaṃ bhaktaṃ yasyedānīṃ bhagavān kālaṃ manyata iti /",
  "XXavsata_u:2826": "tato bhagavān pūrvāhṇe nivāsya pātracīvaram ādāya bhikṣugaṇaparivṛto bhikṣusaṃghapuraskṛto yena tasya gṛhapater niveśanaṃ tenopasaṃkrāntaḥ /",
  "XXavsata_u:2827": "upasaṃkramya purastād bhikṣusaṃghasya prajñapta evāsane niṣaṇṇaḥ /",
  "XXavsata_u:2828": "atha sa gṛhapatiḥ sukhopaniṣaṇṇaṃ buddhapramukhaṃ bhikṣusaṃghaṃ viditvā śucinā praṇītena khādanīyabhojanīyena svahastaṃ saṃtarpayati saṃpravārayati /",
  "XXavsata_u:2829_0": "anekaparyāyena śucinā praṇītena khādanīyabhojanīyena svahastaṃ saṃtarpya saṃpravārya",
  "XXavsata_u:2829_1": "bhagavantaṃ bhuktavantaṃ viditvā dhautahastam apanītapātraṃ nīcatarāsanaṃ gṛhītvā",
  "XXavsata_u:2829_2": "bhagavataḥ purastān niṣaṇṇo dharmaśravaṇāya /",
  "XXavsata_u:2830": "atha bhagavāṃs taṃ gṛhapatiṃ dharmyayā kathayā saṃdarśayati samādāpayati samuttejayati saṃpraharṣayati /",
  "XXavsata_u:2831": "anekaparyāyeṇa dharmyayā kathayā saṃdarśya samādāpya samuttejya saṃpraharṣya",
  "XXavsata_u:2832": "tūṣṇīṃbhūtaḥ /",
  "XXavsata_u:2833": "atha sa gṛhapatir labdhaprasādaḥ pādayor nipatya cetanāṃ puṣṇāti /",
  "XXavsata_u:2834": "tato bhagavān smitaṃ vidarśitavān* /",
  "XXavsata_u:2835": "dharmatā khalu yasmin samaye buddhā bhagavantaḥ smitaṃ prāviṣkurvanti,",
  "XXavsata_u:2836": "tasmin samaye nīlapītalohitāvadātā arciṣo mukhān niścārya kāścid adhastād gacchanti,",
  "XXavsata_u:2837": "kāścid upariṣṭād gacchanti /",
  "XXavsata_u:2838": "yā adhastād gacchanti,",
  "XXavsata_u:2839_0": "tāḥ saṃjīvaṃ kālasūtraṃ saṃghātaṃ rauravaṃ mahārauravaṃ tapanaṃ pratāpanam avīcim",
  "XXavsata_u:2839_1": "arbudaṃ nirarbudaṃ aṭaṭaṃ hahavaṃ huhuvam utpalaṃ padmaṃ mahāpadmaṃ narakān gatvā",
  "XXavsata_u:2839_2": "ye uṣṇanarakās teṣu śītībhūtā nipatanti,",
  "XXavsata_u:2840": "ye śītanarakās teṣūṣṇībhūtā nipatanti /",
  "XXavsata_u:2841": "tena teṣāṃ satvānāṃ kāraṇāviśeṣāḥ pratiprasrabhyante /",
  "XXavsata_u:2842": "teṣām evaṃ bhavati:",
  "XXavsata_u:2843": "kiṃ nu vayaṃ bhavanta itaś cyutāḥ,",
  "XXavsata_u:2844": "āhosvid anyatropapannā iti /",
  "XXavsata_u:2845": "teṣāṃ prasādasaṃjananārthaṃ bhagavān nirmitaṃ visarjayati /",
  "XXavsata_u:2846": "teṣāṃ {taṃ} nirmitaṃ dṛṣṭvaivaṃ bhavati:",
  "XXavsata_u:2847": "na hy eva vayaṃ bhavanta itaś cyutāḥ,",
  "XXavsata_u:2848": "nāpy anyatropapannāḥ /",
  "XXavsata_u:2849": "api tv ayam apūrvadarśanaḥ satvaḥ,",
  "XXavsata_u:2850": "asyānubhāvenāsmākaṃ kāraṇāviśeṣāḥ pratiprasrabdhā iti /",
  "XXavsata_u:2851": "te nirmite cittam abhiprasādya tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti,",
  "XXavsata_u:2852": "yatra satyānāṃ bhājanabhūtā bhavanti /",
  "XXavsata_u:2853": "yā upariṣṭād gacchanti,",
  "XXavsata_u:2854": "tāś cāturmahārājikāṃs trayastriṃśān,",
  "XXavsata_u:2855": "-------------------- Vaidya, p. 67 --------------------",
  "XXavsata_u:2856_0": "yāmāṃs tuṣitān nirmāṇaratīn paranirmitavaśavartino brahmakāyikān brahmapurohitān",
  "XXavsata_u:2856_1": "mahābrahmaṇaḥ parīttābhān apramāṇābhān ābhāsvarān parīttaśubhān apramāṇaśubhāñ śubhakṛtsnān",
  "XXavsata_u:2856_2": "anabhrakān puṇyaprasavān bṛhatphalān abṛhān atapān sudṛśān sudarśanān akaniṣṭhān",
  "XXavsata_u:2856_3": "devān gatvā anityaṃ duḥkhaṃ śūnyam anātmety udghoṣayanti,",
  "XXavsata_u:2857": "gāthādvayaṃ ca bhāṣante:",
  "XXavsata_u:2858": "AVŚ_26.1 ārabhadhvaṃ niṣkrāmata yujyadhvaṃ buddhaśāsane /",
  "XXavsata_u:2859": "dhunīta mṛtyunaḥ sainyaṃ naḍāgāram iva kuñjaraḥ //",
  "XXavsata_u:2860": "AVŚ_26.2 yo hy asmin dharmavinaye apramattaś cariṣyati /",
  "XXavsata_u:2861": "prahāya jātisaṃsāraṃ duḥkhasyāntaṃ kariṣyati //",
  "XXavsata_u:2862": "atha tā arciṣas trisāhasramahāsāhasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti /",
  "XXavsata_u:2863": "tad yadi bhagavān atītaṃ karma vyākartukāmo bhavati,",
  "XXavsata_u:2864": "bhagavataḥ pṛṣṭhato 'ntardhīyante /",
  "XXavsata_u:2865": "anāgataṃ karma vyākartukāmo bhavati,",
  "XXavsata_u:2866": "purastād antardhīyante /",
  "XXavsata_u:2867": "narakopapattiṃ vyākartukāmo bhavati,",
  "XXavsata_u:2868": "pādatale 'ntardhīyante /",
  "XXavsata_u:2869": "tiryagupapattiṃ vyākartukāmo bhavati,",
  "XXavsata_u:2870": "pārṣṇyām antardhīyante /",
  "XXavsata_u:2871": "pretopapattiṃ vyākartukāmo bhavati,",
  "XXavsata_u:2872": "pādāṅguṣṭhe 'ntardhīyante /",
  "XXavsata_u:2873": "manuṣyopapattiṃ vyākartukāmo bhavati,",
  "XXavsata_u:2874": "jānunor antardhīyante /",
  "XXavsata_u:2875": "balacakravartirājyaṃ vyākartukāmo bhavati,",
  "XXavsata_u:2876": "vāme karatale 'ntardhīyante /",
  "XXavsata_u:2877": "cakravartirājyaṃ vyākartukāmo bhavati,",
  "XXavsata_u:2878": "dakṣiṇe karatale 'ntardhīyante /",
  "XXavsata_u:2879": "devopapattiṃ vyākartukāmo bhavati,",
  "XXavsata_u:2880": "nābhyām antardhīyante /",
  "XXavsata_u:2881": "śrāvakabodhiṃ vyākartukāmo bhavati,",
  "XXavsata_u:2882": "āsye 'ntardhīyante /",
  "XXavsata_u:2883": "pratyekabodhiṃ vyākartukāmo bhavati,",
  "XXavsata_u:2884": "ūrṇāyām antardhīyante /",
  "XXavsata_u:2885": "anuttarāṃ samyaksaṃbodhiṃ vyākartukāmo bhavati,",
  "XXavsata_u:2886": "uṣṇīṣe antardhīyante //",
  "XXavsata_u:2887": "atha tā arciṣo bhagavantaṃ triḥ pradakṣiṇīkṛtya bhagavata ūrṇāyām antarhitāḥ /",
  "XXavsata_u:2888": "athāyuṣmān ānandaḥ kṛtakarapuṭo bhagavantaṃ papraccha:",
  "XXavsata_u:2889": "AVŚ_26.3 nānāvidho raṅgasahasracitro",
  "XXavsata_u:2890": "vaktrāntarān niṣkasitaḥ kalāpaḥ /",
  "XXavsata_u:2891": "avabhāsitā yena diśaḥ samantād",
  "XXavsata_u:2892": "divākareṇodayatā yathaiva //",
  "XXavsata_u:2893": "gāthāś ca bhāṣate:",
  "XXavsata_u:2894": "AVŚ_26.4 vigatodbhavā dainyamadaprahīṇā",
  "XXavsata_u:2895": "buddhā jagaty uttamahetubhūtāḥ /",
  "XXavsata_u:2896": "nākāraṇaṃ śaṅkhamṛṇālagauraṃ",
  "XXavsata_u:2897": "smitam upadarśayanti jinā jitārayaḥ //",
  "XXavsata_u:2898": "AVŚ_26.5 tatkālaṃ svayam adhigamya vīra buddhyā",
  "XXavsata_u:2899": "śrotṝṇāṃ śramaṇa jinendra kāṅkṣitānām* /",
  "XXavsata_u:2900": "dhīrābhir munivṛṣa vāgbhir uttamābhir",
  "XXavsata_u:2901": "utpannaṃ vyapanaya saṃśayaṃ śubhābhiḥ //",
  "XXavsata_u:2902": "-------------------- Vaidya, p. 68 --------------------",
  "XXavsata_u:2903": "AVŚ_26.6 nākāsmāl lavaṇajalādrirājadhairyāḥ",
  "XXavsata_u:2904": "saṃbuddhāḥ smitam upadarśayanti nāthāḥ /",
  "XXavsata_u:2905": "yasyārthe smitam upadarśayanti dhīrāḥ",
  "XXavsata_u:2906": "taṃ śrotuṃ samabhilaṣanti te janaughāḥ // iti",
  "XXavsata_u:2907": "bhagavān āha:",
  "XXavsata_u:2908": "evam etad ānanda, evam etat /",
  "XXavsata_u:2909": "nāhetvapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti /",
  "XXavsata_u:2910": "paśyasy ānanda anena gṛhapatinā mamaivaṃvidhaṃ satkāraṃ kṛtam* /",
  "XXavsata_u:2911": "evaṃ bhadanta /",
  "XXavsata_u:2912": "eṣa ānanda gṛhapatir anena kuśalamūlena cittotpādena deyadharmaparityāgena ca śītaprabho nāma pratyekabuddho bhaviṣyati /",
  "XXavsata_u:2913": "ayam asya deyadharmo yo mamāntike cittaprasādaḥ iti /",
  "XXavsata_u:2914": "tasmāt tarhi bhikṣava evaṃ śikṣitavyam:",
  "XXavsata_u:2915": "yad buddhapratyekabuddhāryaśrāvakeṣu kārān kariṣyāmaḥ /",
  "XXavsata_u:2916": "ity evaṃ vo bhikṣavaḥ śikṣitavyam* //",
  "XXavsata_u:2917": "idam avocad bhagavān /",
  "XXavsata_u:2918": "āttamanasas te bhikṣavo bhagavato bhāṣitam abhyanandan* //",
  "XXavsata_u:2919": "*******************************************************",
  "XXavsata_u:2920": "AVŚ_27 nāvikāḥ / (ed. Speyer, vol. I)",
  "XXavsata_u:2921_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:2921_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:2921_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:2921_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
  "XXavsata_u:2921_4": "magadheṣu janapadeṣu cārikāṃ caran gaṅgātīram anuprāptaḥ /",
  "XXavsata_u:2922": "atha bhagavān bhikṣugaṇaparivṛto bhikṣusaṃghapuraskṛto yena nāvikās tenopasaṃkrāntaḥ /",
  "XXavsata_u:2923": "upasaṃkramya nāvikān idam avocat*:",
  "XXavsata_u:2924": "uttārayantu bhavanto mām imāṃ nadīm iti /",
  "XXavsata_u:2925": "nāvikā ūcuḥ:",
  "XXavsata_u:2926": "tarapaṇyaṃ prayaccheti /",
  "XXavsata_u:2927": "tato bhagavāṃs tān nāvikān idam avocat*:",
  "XXavsata_u:2928": "aham api bhavanto nāvikaḥ pūrvam āsam* /",
  "XXavsata_u:2929": "mayā hi rāganadīpatito nandas tāritaḥ,",
  "XXavsata_u:2930": "dveṣārṇavapatito aṅgulimālaḥ,",
  "XXavsata_u:2931": "mānārṇavapatito mānastabdho māṇavaḥ,",
  "XXavsata_u:2932": "mohārṇavapatito urubilvakāśyapas tāritaḥ /",
  "XXavsata_u:2933": "na ca me tarapaṇyaṃ yācitā iti /",
  "XXavsata_u:2934": "tathāpy ucyamānā na pratipādyante tārayitum* //",
  "XXavsata_u:2935": "anyatamena nāvikena bhagavato aṣṭāṅgopetaṃ svaraṃ śrutvā tāṃ ca rūpasaṃpadaṃ dṛṣṭvā prasādajātenoktam*:",
  "XXavsata_u:2936": "ahaṃ bhagavantaṃ saśrāvakasaṃgham uttārayiṣyāmīti /",
  "XXavsata_u:2937": "tato bhikṣavo nāvam abhirūḍhāḥ /",
  "XXavsata_u:2938": "bhagavān ṛddhyā agrata eva tasya nāvikasyāpārimāt tīrāt pārime tīre sthitaḥ /",
  "XXavsata_u:2939": "tataḥ sa nāvikas tad ṛddhiprātihāryaṃ dṛṣṭvā āvarjitamanāḥ pādayor nipatitaḥ /",
  "XXavsata_u:2940": "tasmai bhagavatā tādṛśī caturāryasatyasaṃprativedhikī dharmadeśanā kṛtā,",
  "XXavsata_u:2941": "yāṃ śrutvā tena nāvikena viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ prāptam* /",
  "XXavsata_u:2942": "sa dṛṣṭasatyas trir udānam udānayati:",
  "XXavsata_u:2943": "idam asmākaṃ",
  "XXavsata_u:2944": "-------------------- Vaidya, p. 69 --------------------",
  "XXavsata_u:2945": "bhadanta na mātrā kṛtaṃ na pitrā na rājñā na devatābhir neṣṭena svajanabandhuvargeṇa na pūrvapretair na śramaṇabrāhmaṇair yad bhagavatāsmākaṃ kṛtam* /",
  "XXavsata_u:2946": "ucchoṣitā rudhirāśrusamudrāḥ,",
  "XXavsata_u:2947": "laṅghitā asthiparvatāḥ,",
  "XXavsata_u:2948": "pihitāny apāyadvārāṇi,",
  "XXavsata_u:2949": "vivṛtāni svargamokṣadvārāṇi,",
  "XXavsata_u:2950": "pratiṣṭhāpitāḥ smo devamanuṣyeṣu / āha ca:",
  "XXavsata_u:2951": "AVŚ_27.1 tavānubhāvāt pihitaḥ sughoro",
  "XXavsata_u:2952": "hy apāyamārgo bahudoṣayuktaḥ /",
  "XXavsata_u:2953": "apāvṛtā svargagatiḥ supuṇyā",
  "XXavsata_u:2954": "nirvāṇamārgaś ca mayopalabdhaḥ //",
  "XXavsata_u:2955": "tvadāśrayāc cāptam apetadoṣaṃ",
  "XXavsata_u:2956": "mayādya śuddhaṃ suviśuddhacakṣuḥ /",
  "XXavsata_u:2957": "(Speyer: suviśuddha cakṣuḥ)",
  "XXavsata_u:2958": "AVŚ_27.2 mayādya śuddhaṃ suviśuddhacakṣuḥ /",
  "XXavsata_u:2959": "(Speyer: suviśuddha cakṣuḥ)",
  "XXavsata_u:2960": "prāptaṃ ca śāntaṃ padam āryakāntaṃ",
  "XXavsata_u:2961": "tīrṇaś ca duḥkhārṇavapāram asmi //",
  "XXavsata_u:2962": "AVŚ_27.3 naravarendra narāmarapūjita",
  "XXavsata_u:2963": "vigatajanmajarāmaraṇāmayam* /",
  "XXavsata_u:2964": "(Speyer: vigatajanmajarāmaraṇāmaya)",
  "XXavsata_u:2965": "bhavasahasrasudurlabhadarśana",
  "XXavsata_u:2966": "saphalam adya mune tava darśanam* // iti",
  "XXavsata_u:2967": "dvitīyasya nāvikasya mahān vipratisāra utpannaḥ /",
  "XXavsata_u:2968": "tena bhagavataḥ pādayor nipatya atyayo deśitaḥ,",
  "XXavsata_u:2969": "bhagavāṃś ca saśrāvakasaṃghaḥ piṇḍakena pratipāditaḥ //",
  "XXavsata_u:2970": "bhagavatā smitaṃ vidarśitam* /",
  "XXavsata_u:2971": "dharmatā khalu yasmin samaye buddhā bhagavantaḥ smitaṃ prāviṣkurvanti,",
  "XXavsata_u:2972": "tasmin samaye nīlapītalohitāvadātā arciṣo mukhān niścārya kāścid adhastād gacchanti,",
  "XXavsata_u:2973": "kāścid upariṣṭād gacchanti /",
  "XXavsata_u:2974": "yā adhastād gacchanti,",
  "XXavsata_u:2975_0": "tāḥ saṃjīvaṃ kālasūtraṃ saṃghātaṃ rauravaṃ mahārauravaṃ tapanaṃ pratāpanam avīcim",
  "XXavsata_u:2975_1": "arbudaṃ nirarbudaṃ aṭaṭaṃ hahavaṃ huhuvam utpalaṃ padmaṃ mahāpadmaṃ narakān gatvā",
  "XXavsata_u:2975_2": "ye uṣṇanarakās teṣu śītībhūtā nipatanti,",
  "XXavsata_u:2976": "ye śītanarakās teṣūṣṇībhūtā nipatanti /",
  "XXavsata_u:2977": "tena teṣāṃ satvānāṃ kāraṇāviśeṣāḥ pratiprasrabhyante /",
  "XXavsata_u:2978": "teṣām evaṃ bhavati:",
  "XXavsata_u:2979": "kiṃ nu vayaṃ bhavanta itaś cyutāḥ,",
  "XXavsata_u:2980": "āhosvid anyatropapannā iti /",
  "XXavsata_u:2981": "teṣāṃ prasādasaṃjananārthaṃ bhagavān nirmitaṃ visarjayati /",
  "XXavsata_u:2982": "teṣāṃ {taṃ} nirmitaṃ dṛṣṭvaivaṃ bhavati:",
  "XXavsata_u:2983": "na hy eva {vayaṃ} bhavanta itaś cyutāḥ,",
  "XXavsata_u:2984": "nāpy anyatropapannāḥ /",
  "XXavsata_u:2985": "api tv ayam apūrvadarśanaḥ satvaḥ,",
  "XXavsata_u:2986": "asyānubhāvenāsmākaṃ kāraṇāviśeṣāḥ pratiprasrabdhā iti /",
  "XXavsata_u:2987": "te nirmite cittam abhiprasādya tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti,",
  "XXavsata_u:2988": "yatra satyānāṃ bhājanabhūtā bhavanti /",
  "XXavsata_u:2989": "yā upariṣṭād gacchanti,",
  "XXavsata_u:2990": "tāś cāturmahārājikāṃs trayastriṃśān,",
  "XXavsata_u:2991_0": "yāmāṃs tuṣitān nirmāṇaratīn paranirmitavaśavartino brahmakāyikān brahmapurohitān",
  "XXavsata_u:2991_1": "mahābrahmaṇaḥ parīttābhān apramāṇābhān ābhāsvarān parīttaśubhān apramāṇaśubhāñ śubhakṛtsnān",
  "XXavsata_u:2991_2": "anabhrakān puṇyaprasavān bṛhatphalān abṛhān atapān sudṛśān sudarśanān akaniṣṭhān",
  "XXavsata_u:2991_3": "devān gatvā anityaṃ duḥkhaṃ śūnyam anātmety udghoṣayanti,",
  "XXavsata_u:2992": "gāthādvayaṃ ca bhāṣante:",
  "XXavsata_u:2993": "AVŚ_27.4 ārabhadhvaṃ niṣkrāmata yujyadhvaṃ buddhaśāsane /",
  "XXavsata_u:2994": "dhunīta mṛtyunaḥ sainyaṃ naḍāgāram iva kuñjaraḥ //",
  "XXavsata_u:2995": "AVŚ_27.5 yo hy asmin dharmavinaye apramattaś cariṣyati /",
  "XXavsata_u:2996": "prahāya jātisaṃsāraṃ duḥkhasyāntaṃ kariṣyati //",
  "XXavsata_u:2997": "-------------------- Vaidya, p. 70 --------------------",
  "XXavsata_u:2998": "atha tā arciṣas trisāhasramahāsāhasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti /",
  "XXavsata_u:2999": "tad yadi bhagavān atītaṃ karma vyākartukāmo bhavati,",
  "XXavsata_u:3000": "bhagavataḥ pṛṣṭhato 'ntardhīyante /",
  "XXavsata_u:3001": "anāgataṃ karma vyākartukāmo bhavati,",
  "XXavsata_u:3002": "purastād antardhīyante /",
  "XXavsata_u:3003": "narakopapattiṃ vyākartukāmo bhavati,",
  "XXavsata_u:3004": "pādatale 'ntardhīyante /",
  "XXavsata_u:3005": "tiryagupapattiṃ vyākartukāmo bhavati,",
  "XXavsata_u:3006": "pārṣṇyām antardhīyante /",
  "XXavsata_u:3007": "pretopapattiṃ vyākartukāmo bhavati,",
  "XXavsata_u:3008": "pādāṅguṣṭhe 'ntardhīyante /",
  "XXavsata_u:3009": "manuṣyopapattiṃ vyākartukāmo bhavati,",
  "XXavsata_u:3010": "jānunor antardhīyante /",
  "XXavsata_u:3011": "balacakravartirājyaṃ vyākartukāmo bhavati,",
  "XXavsata_u:3012": "vāme karatale 'ntardhīyante /",
  "XXavsata_u:3013": "cakravartirājyaṃ vyākartukāmo bhavati,",
  "XXavsata_u:3014": "dakṣiṇe karatale 'ntardhīyante /",
  "XXavsata_u:3015": "devopapattiṃ vyākartukāmo bhavati,",
  "XXavsata_u:3016": "nābhyām antardhīyante /",
  "XXavsata_u:3017": "śrāvakabodhiṃ vyākartukāmo bhavati,",
  "XXavsata_u:3018": "āsye 'ntardhīyante /",
  "XXavsata_u:3019": "pratyekabodhiṃ vyākartukāmo bhavati,",
  "XXavsata_u:3020": "ūrṇāyām antardhīyante /",
  "XXavsata_u:3021": "anuttarāṃ samyaksaṃbodhiṃ vyākartukāmo bhavati,",
  "XXavsata_u:3022": "uṣṇīṣe antardhīyante //",
  "XXavsata_u:3023": "atha tā arciṣo bhagavantaṃ triḥ pradakṣiṇīkṛtya bhagavata ūrṇāyām antarhitāḥ /",
  "XXavsata_u:3024": "athāyuṣmān ānandaḥ kṛtakarapuṭo bhagavantaṃ papraccha:",
  "XXavsata_u:3025": "AVŚ_27.6 nānāvidho raṅgasahasracitro",
  "XXavsata_u:3026": "vaktrāntarān niṣkasitaḥ kalāpaḥ /",
  "XXavsata_u:3027": "avabhāsitā yena diśaḥ samantād",
  "XXavsata_u:3028": "divākareṇodayatā yathaiva //",
  "XXavsata_u:3029": "gāthāś ca bhāṣate:",
  "XXavsata_u:3030": "AVŚ_27.7 vigatodbhavā dainyamadaprahīṇā",
  "XXavsata_u:3031": "buddhā jagaty uttamahetubhūtāḥ /",
  "XXavsata_u:3032": "nākāraṇaṃ śaṅkhamṛṇālagauraṃ",
  "XXavsata_u:3033": "smitam upadarśayanti jinā jitārayaḥ //",
  "XXavsata_u:3034": "AVŚ_27.8 tatkālaṃ svayam adhigamya vīra buddhyā",
  "XXavsata_u:3035": "śrotṝṇāṃ śramaṇa jinendra kāṅkṣitānām* /",
  "XXavsata_u:3036": "dhīrābhir munivṛṣa vāgbhir uttamābhir",
  "XXavsata_u:3037": "utpannaṃ vyapanaya saṃśayaṃ śubhābhiḥ //",
  "XXavsata_u:3038": "AVŚ_27.9 nākāsmāl lavaṇajalādrirājadhairyāḥ",
  "XXavsata_u:3039": "saṃbuddhāḥ smitam upadarśayanti nāthāḥ /",
  "XXavsata_u:3040": "yasyārthe smitam upadarśayanti dhīrāḥ",
  "XXavsata_u:3041": "taṃ śrotuṃ samabhilaṣanti te janaughāḥ // iti",
  "XXavsata_u:3042": "bhagavān āha:",
  "XXavsata_u:3043": "evam etad ānanda, evam etat /",
  "XXavsata_u:3044": "nāhetvapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti /",
  "XXavsata_u:3045": "paśyasy ānanda anena nāvikena mamāntike cittaṃ prasāditam* /",
  "XXavsata_u:3046": "evaṃ bhadanta /",
  "XXavsata_u:3047": "eṣa ānanda nāviko 'nena kuśalamūlena cittotpādena deyadharmaparityāgena ca anāgate 'dhvani saṃsārottaraṇo nāma pratyekabuddho bhaviṣyati /",
  "XXavsata_u:3048": "ayam asya deyadharmo yo mamāntike cittaprasāda iti /",
  "XXavsata_u:3049": "tasmāt tarhi bhikṣava evaṃ śikṣitavyam:",
  "XXavsata_u:3050": "yad buddhapratyekabuddhaśrāvakeṣu kārān kariṣyāmaḥ /",
  "XXavsata_u:3051": "ity evaṃ vo bhikṣavaḥ śikṣitavyam* //",
  "XXavsata_u:3052": "idam avocad bhagavān /",
  "XXavsata_u:3053": "āttamanasas te bhikṣavo bhagavato bhāṣitam abhyanandan* //",
  "XXavsata_u:3054": "-------------------- Vaidya, p. 71 --------------------",
  "XXavsata_u:3055": "*******************************************************",
  "XXavsata_u:3056": "AVŚ_28 gandhamādanaḥ /",
  "XXavsata_u:3057": "(ed. Speyer, vol. I)",
  "XXavsata_u:3058_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:3058_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:3058_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:3058_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
  "XXavsata_u:3058_4": "rājagṛham upaniśritya viharati veṇuvane kalandakanivāpe /",
  "XXavsata_u:3059": "ācaritam etan madhyadeśe:",
  "XXavsata_u:3060": "bhūyasā madhyadeśanivāsino jānapadā vicitrair anulepanair gātram anulimpanti /",
  "XXavsata_u:3061": "yāvad anyatamo gṛhapatiputraḥ /",
  "XXavsata_u:3062": "tasya dārikā śrāddhā bhadrā kalyāṇāśayā lohitacandanaṃ pinaṣṭi /",
  "XXavsata_u:3063": "bhagavāṃś ca pūrvāhṇe nivāsya pātracīvaram ādāya bhikṣugaṇaparivṛto bhikṣusaṃghapuraskṛto rājagṛhaṃ piṇḍāya prāvikṣat* /",
  "XXavsata_u:3064_0": "adrākṣīt sā dārikā buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
  "XXavsata_u:3064_1": "aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "XXavsata_u:3064_2": "jaṅgamam iva ratnaparvataṃ samantato bhadrakam* /",
  "XXavsata_u:3065": "dṛṣṭvā ca dārikāyā mahān prasāda utpannaḥ /",
  "XXavsata_u:3066": "tato labdhaprasādāyā etad abhavat*:",
  "XXavsata_u:3067": "kiṃ mamānenaivaṃvidhena jīvitena yāham īdṛśaṃ kṣetram āsādya na śaknomi dāridryadoṣād bhagavataḥ kārān kartum iti //",
  "XXavsata_u:3068": "tatas tayā svajīvitam agaṇayitvā ubhau pāṇī lohitacandanena pralipya bhagavataḥ pādayor aṅgade kṛte,",
  "XXavsata_u:3069": "bhagavatā ca ṛddhyā sakalaṃ rājagṛhanagaraṃ candanagandhenāpūritam* /",
  "XXavsata_u:3070": "tato dārikā tat pratihāryaṃ dṛṣṭvā prasannacittā bhagavataḥ pādayor nipatya cetanāṃ puṣṇāti:",
  "XXavsata_u:3071": "anena kuśalamūlena pratyekāṃ bodhiṃ sākṣāt kuryām iti //",
  "XXavsata_u:3072": "tato bhagavatā smitaṃ vidarśitam* /",
  "XXavsata_u:3073": "dharmatā khalu yasmin samaye buddhā bhagavantaḥ smitaṃ prāviṣkurvanti,",
  "XXavsata_u:3074": "tasmin samaye nīlapītalohitāvadātā arciṣo mukhān niścārya kāścid adhastād gacchanti,",
  "XXavsata_u:3075": "kāścid upariṣṭād gacchanti /",
  "XXavsata_u:3076": "yā adhastād gacchanti,",
  "XXavsata_u:3077_0": "tāḥ saṃjīvaṃ kālasūtraṃ saṃghātaṃ rauravaṃ mahārauravaṃ tapanaṃ pratāpanam avīcim",
  "XXavsata_u:3077_1": "arbudaṃ nirarbudaṃ aṭaṭaṃ hahavaṃ huhuvam utpalaṃ padmaṃ mahāpadmaṃ narakān gatvā",
  "XXavsata_u:3077_2": "ye uṣṇanarakās teṣu śītībhūtā nipatanti,",
  "XXavsata_u:3078": "ye śītanarakās teṣūṣṇībhūtā nipatanti /",
  "XXavsata_u:3079": "tena teṣāṃ satvānāṃ kāraṇāviśeṣāḥ pratiprasrabhyante /",
  "XXavsata_u:3080": "teṣām evaṃ bhavati:",
  "XXavsata_u:3081": "kiṃ nu vayaṃ bhavanta itaś cyutāḥ,",
  "XXavsata_u:3082": "āhosvid anyatropapannā iti /",
  "XXavsata_u:3083": "teṣāṃ prasādasaṃjananārthaṃ bhagavān nirmitaṃ visarjayati /",
  "XXavsata_u:3084": "teṣāṃ {taṃ} nirmitaṃ dṛṣṭvaivaṃ bhavati:",
  "XXavsata_u:3085": "na hy eva vayaṃ bhavanta itaś cyutāḥ,",
  "XXavsata_u:3086": "nāpy anyatropapannāḥ /",
  "XXavsata_u:3087": "api tv ayam apūrvadarśanaḥ satvaḥ,",
  "XXavsata_u:3088": "asyānubhāvenāsmākaṃ kāraṇāviśeṣāḥ pratiprasrabdhā iti /",
  "XXavsata_u:3089": "te nirmite cittam abhiprasādya tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti,",
  "XXavsata_u:3090": "yatra satyānāṃ bhājanabhūtā bhavanti /",
  "XXavsata_u:3091": "yā upariṣṭād gacchanti,",
  "XXavsata_u:3092": "tāś cāturmahārājikāṃs trayastriṃśān,",
  "XXavsata_u:3093_0": "yāmāṃs tuṣitān nirmāṇaratīn paranirmitavaśavartino brahmakāyikān brahmapurohitān",
  "XXavsata_u:3093_1": "mahābrahmaṇaḥ parīttābhān apramāṇābhān ābhāsvarān parīttaśubhān apramāṇaśubhāñ śubhakṛtsnān",
  "XXavsata_u:3093_2": "anabhrakān puṇyaprasavān bṛhatphalān",
  "XXavsata_u:3094": "-------------------- Vaidya, p. 72 --------------------",
  "XXavsata_u:3095": "abṛhān atapān sudṛśān sudarśanān akaniṣṭhān devān gatvā anityaṃ duḥkhaṃ śūnyam anātmety udghoṣayanti,",
  "XXavsata_u:3096": "gāthādvayaṃ ca bhāṣante:",
  "XXavsata_u:3097": "AVŚ_28.1 ārabhadhvaṃ niṣkrāmata yujyadhvaṃ buddhaśāsane /",
  "XXavsata_u:3098": "dhunīta mṛtyunaḥ sainyaṃ naḍāgāram iva kuñjaraḥ //",
  "XXavsata_u:3099": "AVŚ_28.2 yo hy asmin dharmavinaye apramattaś cariṣyati /",
  "XXavsata_u:3100": "prahāya jātisaṃsāraṃ duḥkhasyāntaṃ kariṣyati //",
  "XXavsata_u:3101": "atha tā arciṣas trisāhasramahāsāhasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti /",
  "XXavsata_u:3102": "tad yadi bhagavān atītaṃ karma vyākartukāmo bhavati,",
  "XXavsata_u:3103": "bhagavataḥ pṛṣṭhato 'ntardhīyante /",
  "XXavsata_u:3104": "anāgataṃ {karma} vyākartukāmo bhavati,",
  "XXavsata_u:3105": "purastād antardhīyante /",
  "XXavsata_u:3106": "narakopapattiṃ vyākartukāmo bhavati,",
  "XXavsata_u:3107": "pādatale 'ntardhīyante /",
  "XXavsata_u:3108": "tiryagupapattiṃ vyākartukāmo bhavati,",
  "XXavsata_u:3109": "pārṣṇyām antardhīyante /",
  "XXavsata_u:3110": "pretopapattiṃ vyākartukāmo bhavati,",
  "XXavsata_u:3111": "pādāṅguṣṭhe 'ntardhīyante /",
  "XXavsata_u:3112": "manuṣyopapattiṃ vyākartukāmo bhavati,",
  "XXavsata_u:3113": "jānunor antardhīyante /",
  "XXavsata_u:3114": "balacakravartirājyaṃ vyākartukāmo bhavati,",
  "XXavsata_u:3115": "vāme karatale 'ntardhīyante /",
  "XXavsata_u:3116": "cakravartirājyaṃ vyākartukāmo bhavati,",
  "XXavsata_u:3117": "dakṣiṇe karatale 'ntardhīyante /",
  "XXavsata_u:3118": "devopapattiṃ vyākartukāmo bhavati,",
  "XXavsata_u:3119": "nābhyām antardhīyante /",
  "XXavsata_u:3120": "śrāvakabodhiṃ vyākartukāmo bhavati,",
  "XXavsata_u:3121": "āsye 'ntardhīyante /",
  "XXavsata_u:3122": "pratyekāṃ bodhiṃ vyākartukāmo bhavati,",
  "XXavsata_u:3123": "ūrṇāyām antardhīyante /",
  "XXavsata_u:3124": "anuttarāṃ samyaksaṃbodhiṃ vyākartukāmo bhavati,",
  "XXavsata_u:3125": "uṣṇīṣe antardhīyante //",
  "XXavsata_u:3126": "atha tā arciṣo bhagavantaṃ triḥ pradakṣiṇīkṛtya bhagavata ūrṇāyām antarhitāḥ /",
  "XXavsata_u:3127": "athāyuṣmān ānandaḥ kṛtakarapuṭo bhagavantaṃ papraccha:",
  "XXavsata_u:3128": "AVŚ_28.3 nānāvidho raṅgasahasracitro",
  "XXavsata_u:3129": "vaktrāntarān niṣkasitaḥ kalāpaḥ /",
  "XXavsata_u:3130": "avabhāsitā yena diśaḥ samantād",
  "XXavsata_u:3131": "divākareṇodayatā yathaiva //",
  "XXavsata_u:3132": "gāthāś ca bhāṣate:",
  "XXavsata_u:3133": "AVŚ_28.4 vigatodbhavā dainyamadaprahīṇā",
  "XXavsata_u:3134": "buddhā jagaty uttamahetubhūtāḥ /",
  "XXavsata_u:3135": "nākāraṇaṃ śaṅkhamṛṇālagauraṃ",
  "XXavsata_u:3136": "smitam upadarśayanti jinā jitārayaḥ //",
  "XXavsata_u:3137": "AVŚ_28.5 tatkālaṃ svayam adhigamya vīra buddhyā",
  "XXavsata_u:3138": "śrotṝṇāṃ śramaṇa jinendra kāṅkṣitānām* /",
  "XXavsata_u:3139": "dhīrābhir munivṛṣa vāgbhir uttamābhir",
  "XXavsata_u:3140": "utpannaṃ vyapanaya saṃśayaṃ śubhābhiḥ //",
  "XXavsata_u:3141": "AVŚ_28.6 nākāsmāl lavaṇajalādrirājadhairyāḥ",
  "XXavsata_u:3142": "saṃbuddhāḥ smitam upadarśayanti nāthāḥ /",
  "XXavsata_u:3143": "yasyārthe smitam upadarśayanti dhīrāḥ",
  "XXavsata_u:3144": "taṃ śrotuṃ samabhilaṣanti te janaughāḥ // iti",
  "XXavsata_u:3145": "-------------------- Vaidya, p. 73 --------------------",
  "XXavsata_u:3146": "bhagavān āha:",
  "XXavsata_u:3147": "evam etad ānanda, evam etat /",
  "XXavsata_u:3148": "nāhetvapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti /",
  "XXavsata_u:3149": "paśyasy ānanda anayā dārikayā mamaivaṃvidhaṃ satkāraṃ kṛtam* /",
  "XXavsata_u:3150": "evaṃ bhadanta /",
  "XXavsata_u:3151": "eṣā ānanda dārikā kuśalamūlena cittotpādena deyadharmaparityāgena ca gandhamādano nāma pratyekabuddho bhaviṣyati /",
  "XXavsata_u:3152": "ayam asyā deyadharmo yo mamāntike cittaprasādaḥ /",
  "XXavsata_u:3153": "tasmāt tarhi bhikṣava evaṃ śikṣitavyam:",
  "XXavsata_u:3154": "yad buddhapratyekabuddhāryaśrāvakeṣu kārān kariṣyāmaḥ /",
  "XXavsata_u:3155": "ity evaṃ vo bhikṣavaḥ śikṣitavyam* //",
  "XXavsata_u:3156": "idam avocad bhagavān /",
  "XXavsata_u:3157": "āttamanasas te bhikṣavo bhagavato bhāṣitam abhyanandan* //",
  "XXavsata_u:3158": "*******************************************************",
  "XXavsata_u:3159": "AVŚ_29 nirmalaḥ / (ed. Speyer, vol. I)",
  "XXavsata_u:3160_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:3160_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:3160_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:3160_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:3160_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:3161": "śrāvastyāṃ amyatama ārāmikaḥ /",
  "XXavsata_u:3162": "sa dantakāṣṭham ādāya śrāvastīṃ praviśati /",
  "XXavsata_u:3163": "naimittikaś ca dvāre 'vasthitaḥ /",
  "XXavsata_u:3164": "sa kathayati:",
  "XXavsata_u:3165": "ya etad dantadhāvanaṃ bhakṣayiṣyati,",
  "XXavsata_u:3166": "sa śatarasaṃ bhojanaṃ bhakṣayiṣyati /",
  "XXavsata_u:3167": "tad vacanam ārāmikeṇa śrutam* /",
  "XXavsata_u:3168": "śrutvā caivaṃ cintayāmāsa:",
  "XXavsata_u:3169": "kasmāyetad dantadhāvanaṃ dadyām* /",
  "XXavsata_u:3170": "yena me mahān saṃmānaḥ syād iti /",
  "XXavsata_u:3171": "tasyaitad abhavat*:",
  "XXavsata_u:3172": "ayaṃ buddho bhagavān sacarācare loke jaṅgamaṃ puṇyakṣetram abandhyamahāphalaṃ ca /",
  "XXavsata_u:3173": "yanv aham idaṃ buddhāya bhagavate dadyām iti //",
  "XXavsata_u:3174": "atha sa ārāmiko dantakāṣṭham ādāya yena bhagavāṃs tenopasaṃkrāntaḥ /",
  "XXavsata_u:3175": "upasaṃkramya bhagavataḥ pādau śirasā vanditvaikānte 'sthāt* /",
  "XXavsata_u:3176": "ekāntasthitaḥ sa ārāmiko bhagavantam idam avocat*:",
  "XXavsata_u:3177": "idaṃ bhagavan dantakāṣṭhaṃ pratigṛhyatāṃ mamāntikād anukampām upādāyeti /",
  "XXavsata_u:3178": "atha bhagavān ārāmikasyānugrahārthaṃ gajabhujasadṛśaṃ suvarṇavarṇaṃ bāhum abhiprasārya gṛhītavān*,",
  "XXavsata_u:3179": "gṛhītvā bhakṣitavān*,",
  "XXavsata_u:3180": "bhakṣayitvā cainam ārāmikasyāgrato visarjitavān*,",
  "XXavsata_u:3181": "visarjya tad dantakāṣṭhaṃ pṛthivyāṃ nikhātavān* /",
  "XXavsata_u:3182": "nikhātamātram eva ca tacchākhāpatrapuṣpaphalasamṛddho mahānyagrodhaḥ parimaṇḍalas tatraiva kṣaṇe nirvṛttaḥ /",
  "XXavsata_u:3183": "yasya cchāyāyāṃ niṣadya bhagavatā anekeṣāṃ devamanuṣyāṇāṃ dharmo deśitaḥ /",
  "XXavsata_u:3184": "tato 'nāthapiṇḍadena gṛhapatinā bhagavān* śatarasenāhāreṇa pratipāditaḥ //",
  "XXavsata_u:3185": "atha sa ārāmiko bhagavadupasthānāt prātihāryāc cāvarjitamanā mūlanikṛtta iva drumaḥ pādayor nipatya praṇidhānām kartum ārabdhaḥ:",
  "XXavsata_u:3186": "anenāhaṃ kuśalamūlena pratyekāṃ bodhiṃ sākṣātkuryām iti //",
  "XXavsata_u:3187": "tato bhagavatā smitaṃ vidarśitam* /",
  "XXavsata_u:3188": "dharmatā khalu yasmin samaye buddhā bhagavantaḥ smitaṃ prāviṣkurvanti,",
  "XXavsata_u:3189": "tasmin samaye nīlapītalohitāvadātā arciṣo mukhān niścārya kāścid adhastād",
  "XXavsata_u:3190": "-------------------- Vaidya, p. 74 --------------------",
  "XXavsata_u:3191": "gacchanti, kāścid upariṣṭād gacchanti /",
  "XXavsata_u:3192": "yā adhastād gacchanti,",
  "XXavsata_u:3193_0": "tāḥ saṃjīvaṃ kālasūtraṃ saṃghātaṃ rauravaṃ mahārauravaṃ tapanaṃ pratāpanam avīcim",
  "XXavsata_u:3193_1": "arbudaṃ nirarbudaṃ aṭaṭaṃ hahavaṃ huhuvam utpalaṃ padmaṃ mahāpadmaṃ narakān gatvā",
  "XXavsata_u:3193_2": "ye uṣṇanarakās teṣu śītībhūtā nipatanti,",
  "XXavsata_u:3194": "ye śītanarakās teṣūṣṇībhūtā nipatanti /",
  "XXavsata_u:3195": "tena teṣāṃ satvānāṃ kāraṇāviśeṣāḥ pratiprasrabhyante /",
  "XXavsata_u:3196": "teṣām evaṃ bhavati:",
  "XXavsata_u:3197": "kiṃ nu vayaṃ bhavanta itaś cyutāḥ,",
  "XXavsata_u:3198": "āhosvid anyatropapannā iti /",
  "XXavsata_u:3199": "teṣāṃ prasādasaṃjananārthaṃ bhagavān nirmitaṃ visarjayati /",
  "XXavsata_u:3200": "teṣāṃ {taṃ} nirmitaṃ dṛṣṭvaivaṃ bhavati:",
  "XXavsata_u:3201": "na hy eva vayaṃ bhavanta itaś cyutāḥ,",
  "XXavsata_u:3202": "nāpy anyatropapannāḥ /",
  "XXavsata_u:3203": "api tv ayam apūrvadarśanaḥ satvaḥ,",
  "XXavsata_u:3204": "asyānubhāvenāsmākaṃ kāraṇāviśeṣāḥ pratiprasrabdhā iti /",
  "XXavsata_u:3205": "te nirmite cittam abhiprasādya tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti,",
  "XXavsata_u:3206": "yatra satyānāṃ bhājanabhūtā bhavanti /",
  "XXavsata_u:3207": "yā upariṣṭād gacchanti,",
  "XXavsata_u:3208": "tāś cāturmahārājikāṃs trayastriṃśān,",
  "XXavsata_u:3209_0": "yāmāṃs tuṣitān nirmāṇaratīn paranirmitavaśavartino brahmakāyikān brahmapurohitān",
  "XXavsata_u:3209_1": "mahābrahmaṇaḥ parīttābhān apramāṇābhān ābhāsvarān parīttaśubhān apramāṇaśubhāñ śubhakṛtsnān",
  "XXavsata_u:3209_2": "anabhrakān puṇyaprasavān bṛhatphalān abṛhān atapān sudṛśān sudarśanān akaniṣṭhān",
  "XXavsata_u:3209_3": "devān gatvā anityaṃ duḥkhaṃ śūnyam anātmety udghoṣayanti,",
  "XXavsata_u:3210": "gāthādvayaṃ ca bhāṣante:",
  "XXavsata_u:3211": "AVŚ_29.1 ārabhadhvaṃ niṣkrāmata yujyadhvaṃ buddhaśāsane /",
  "XXavsata_u:3212": "dhunīta mṛtyunaḥ sainyaṃ naḍāgāram iva kuñjaraḥ //",
  "XXavsata_u:3213": "AVŚ_29.2 yo hy asmin dharmavinaye apramattaś cariṣyati /",
  "XXavsata_u:3214": "prahāya jātisaṃsāraṃ duḥkhasyāntaṃ kariṣyati //",
  "XXavsata_u:3215": "atha tā arciṣas trisāhasramahāsāhasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti /",
  "XXavsata_u:3216": "tad yadi bhagavān atītaṃ karma vyākartukāmo bhavati,",
  "XXavsata_u:3217": "bhagavataḥ pṛṣṭhato 'ntardhīyante /",
  "XXavsata_u:3218": "anāgataṃ {karma} vyākartukāmo bhavati,",
  "XXavsata_u:3219": "purastād antardhīyante /",
  "XXavsata_u:3220": "narakopapattiṃ vyākartukāmo bhavati,",
  "XXavsata_u:3221": "pādatale 'ntardhīyante /",
  "XXavsata_u:3222": "tiryagupapattiṃ vyākartukāmo bhavati,",
  "XXavsata_u:3223": "pārṣṇyām antardhīyante /",
  "XXavsata_u:3224": "pretopapattiṃ vyākartukāmo bhavati,",
  "XXavsata_u:3225": "pādāṅguṣṭhe 'ntardhīyante /",
  "XXavsata_u:3226": "manuṣyopapattiṃ vyākartukāmo bhavati,",
  "XXavsata_u:3227": "jānunor antardhīyante /",
  "XXavsata_u:3228": "balacakravartirājyaṃ vyākartukāmo bhavati,",
  "XXavsata_u:3229": "vāme karatale 'ntardhīyante /",
  "XXavsata_u:3230": "cakravartirājyaṃ vyākartukāmo bhavati,",
  "XXavsata_u:3231": "dakṣiṇe karatale 'ntardhīyante /",
  "XXavsata_u:3232": "devopapattiṃ vyākartukāmo bhavati,",
  "XXavsata_u:3233": "nābhyām antardhīyante /",
  "XXavsata_u:3234": "śrāvakabodhiṃ vyākartukāmo bhavati,",
  "XXavsata_u:3235": "āsye 'ntardhīyante /",
  "XXavsata_u:3236": "pratyekāṃ bodhiṃ vyākartukāmo bhavati,",
  "XXavsata_u:3237": "ūrṇāyām antardhīyante /",
  "XXavsata_u:3238": "anuttarāṃ samyaksaṃbodhiṃ vyākartukāmo bhavati,",
  "XXavsata_u:3239": "uṣṇīṣe antardhīyante //",
  "XXavsata_u:3240": "atha tā arciṣo bhagavantaṃ triḥ pradakṣiṇīkṛtya bhagavata ūrṇāyām antarhitāḥ /",
  "XXavsata_u:3241": "athāyuṣmān ānandaḥ kṛtakarapuṭo bhagavantaṃ papraccha:",
  "XXavsata_u:3242": "AVŚ_29.3 nānāvidho raṅgasahasracitro",
  "XXavsata_u:3243": "vaktrāntarān niṣkasitaḥ kalāpaḥ /",
  "XXavsata_u:3244": "avabhāsitā yena diśaḥ samantād",
  "XXavsata_u:3245": "divākareṇodayatā yathaiva //",
  "XXavsata_u:3246": "-------------------- Vaidya, p. 75 --------------------",
  "XXavsata_u:3247": "gāthāś ca bhāṣate:",
  "XXavsata_u:3248": "AVŚ_29.4 vigatodbhavā dainyamadaprahīṇā",
  "XXavsata_u:3249": "buddhā jagaty uttamahetubhūtāḥ /",
  "XXavsata_u:3250": "nākāraṇaṃ śaṅkhamṛṇālagauraṃ",
  "XXavsata_u:3251": "smitam upadarśayanti jinā jitārayaḥ //",
  "XXavsata_u:3252": "AVŚ_29.5 tatkālaṃ svayam adhigamya vīra buddhyā",
  "XXavsata_u:3253": "śrotṝṇāṃ śramaṇa jinendra kāṅkṣitānām* /",
  "XXavsata_u:3254": "dhīrābhir munivṛṣa vāgbhir uttamābhir",
  "XXavsata_u:3255": "utpannaṃ vyapanaya saṃśayaṃ śubhābhiḥ //",
  "XXavsata_u:3256": "AVŚ_29.6 nākāsmāl lavaṇajalādrirājadhairyāḥ",
  "XXavsata_u:3257": "saṃbuddhāḥ smitam upadarśayanti nāthāḥ /",
  "XXavsata_u:3258": "yasyārthe smitam upadarśayanti dhīrāḥ",
  "XXavsata_u:3259": "taṃ śrotuṃ samabhilaṣanti te janaughāḥ // iti",
  "XXavsata_u:3260": "bhagavān āha:",
  "XXavsata_u:3261": "evam etad ānanda, evam etat /",
  "XXavsata_u:3262": "nāhetvapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti /",
  "XXavsata_u:3263": "paśyasy ānanda anenārāmikeṇa mamaivaṃvidhaṃ satkāraṃ kṛtam* /",
  "XXavsata_u:3264": "evaṃ bhadanta /",
  "XXavsata_u:3265": "eṣa ānanda ārāmiko 'nena kuśalamūlena cittotpādena deyadharmaparityāgena ca trayodaśa kalpān vinipātaṃ na gamiṣyati,",
  "XXavsata_u:3266": "paścime bhave paścime nikete paścime samucchraye paścime ātmabhāvapratilambhe nirmalo nāma pratyekabuddho bhaviṣyati /",
  "XXavsata_u:3267": "ayam asya deyadharmo yo mamāntike cittaprasāda iti /",
  "XXavsata_u:3268": "tasmāt tarhi bhikṣava evaṃ śikṣitavyam:",
  "XXavsata_u:3269": "yac chāstāraṃ satkariṣyāmo gurukariṣyāmo mānayiṣyāmaḥ pūjayiṣyāmaḥ /",
  "XXavsata_u:3270": "śāstāraṃ satkṛtya gurukṛtya mānayitvā pūjayitvopaniśritya vihariṣyāmaḥ /",
  "XXavsata_u:3271": "ity evaṃ vo bhikṣavaḥ śikṣitavyam* //",
  "XXavsata_u:3272": "idam avocad bhagavān /",
  "XXavsata_u:3273": "āttamanasas te bhikṣavo bhagavato bhāṣitam abhyanandan* //",
  "XXavsata_u:3274": "*******************************************************",
  "XXavsata_u:3275": "AVŚ_30 valgusvarāḥ /",
  "XXavsata_u:3276": "(ed. Speyer, vol. I)",
  "XXavsata_u:3277_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:3277_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:3277_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:3277_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:3277_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:3278": "atha bhagavān pūrvāhṇe nivāsya pātracīvaram ādāya śrāvastīṃ piṇḍāya prāvikṣat* /",
  "XXavsata_u:3279_0": "saṃbahulāś ca goṣṭhikā madyamadākṣiptā vīṇāmṛdaṅgapaṇavair vividhair vādyair vādyamānair",
  "XXavsata_u:3279_1": "nṛtyanto gāyanta utpalapadmapuṇḍarīkavārṣikādibhir udārapuṣpair āsaktakaṇṭheguṇā",
  "XXavsata_u:3279_2": "viśiṣṭāmbaravasanā bahiḥ śrāvastyā nirgacchanti /",
  "XXavsata_u:3280": "bhagavāṃś ca śrāvastyāṃ piṇḍāya prāvikṣat* /",
  "XXavsata_u:3281": "dadṛśus te goṣṭhikā buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "XXavsata_u:3282": "-------------------- Vaidya, p. 76 --------------------",
  "XXavsata_u:3283": "jaṅgamam iva ratnaparvataṃ samantato bhadrakam* /",
  "XXavsata_u:3284": "sahadarśanāc ca teṣāṃ yo 'sau madyamadaḥ sa prativigataḥ /",
  "XXavsata_u:3285": "tato vigatamadyamadāḥ prasādāvarjitamanaso nṛtyagītavādyair bhagavataḥ upasthānaṃ cakruḥ,",
  "XXavsata_u:3286": "nīlapadmāni copari bhagavato nicikṣipuḥ /",
  "XXavsata_u:3287": "nikṣiptāni copari bhagavato nīlakūṭāgāro nīlacchatraṃ nīlamaṇḍapa ivāvasthitāni /",
  "XXavsata_u:3288": "tāni ca bhagavantaṃ gacchantam anugacchati,",
  "XXavsata_u:3289": "tiṣṭhantam anutiṣṭhanti /",
  "XXavsata_u:3290": "bhagavatā ca nīlaprabhā utsṛṣṭā,",
  "XXavsata_u:3291": "yayā śrāvastī indranīlamaṇisadṛśaprabhā avasthitā //",
  "XXavsata_u:3292": "atha the goṣṭhikā labdhaprasādāḥ cetanāṃ puṣṇānti:",
  "XXavsata_u:3293": "anena vayaṃ kuśalamūlena pratyekāṃ bodhiṃ sākṣātkūryāmeti //",
  "XXavsata_u:3294": "tato bhagavatā smitaṃ vidarśitam* /",
  "XXavsata_u:3295": "dharmatā khalu yasmin samaye buddhā bhagavantaḥ smitaṃ prāviṣkurvanti,",
  "XXavsata_u:3296": "tasmin samaye nīlapītalohitāvadātā arciṣo mukhān niścārya kāścid adhastād gacchanti,",
  "XXavsata_u:3297": "kāścid upariṣṭād gacchanti /",
  "XXavsata_u:3298": "yā adhastād gacchanti,",
  "XXavsata_u:3299_0": "tāḥ saṃjīvaṃ kālasūtraṃ saṃghātaṃ rauravaṃ mahārauravaṃ tapanaṃ pratāpanam avīcim",
  "XXavsata_u:3299_1": "arbudaṃ nirarbudaṃ aṭaṭaṃ hahavaṃ huhuvam utpalaṃ padmaṃ mahāpadmaṃ narakān gatvā",
  "XXavsata_u:3299_2": "ye uṣṇanarakās teṣu śītībhūtā nipatanti,",
  "XXavsata_u:3300": "ye śītanarakās teṣūṣṇībhūtā nipatanti /",
  "XXavsata_u:3301": "tena teṣāṃ satvānāṃ kāraṇāviśeṣāḥ pratiprasrabhyante /",
  "XXavsata_u:3302": "teṣām evaṃ bhavati:",
  "XXavsata_u:3303": "kiṃ nu vayaṃ bhavanta itaś cyutāḥ,",
  "XXavsata_u:3304": "āhosvid anyatropapannā iti /",
  "XXavsata_u:3305": "teṣāṃ prasādasaṃjananārthaṃ bhagavān nirmitaṃ visarjayati /",
  "XXavsata_u:3306": "teṣāṃ {taṃ} nirmitaṃ dṛṣṭvaivaṃ bhavati:",
  "XXavsata_u:3307": "na hy eva vayaṃ bhavanta itaś cyutāḥ,",
  "XXavsata_u:3308": "nāpy anyatropapannāḥ /",
  "XXavsata_u:3309": "api tv ayam apūrvadarśanaḥ satvaḥ,",
  "XXavsata_u:3310": "asyānubhāvenāsmākaṃ kāraṇāviśeṣāḥ pratiprasrabdhā iti /",
  "XXavsata_u:3311": "te nirmite cittam abhiprasādya tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti,",
  "XXavsata_u:3312": "yatra satyānāṃ bhājanabhūtā bhavanti /",
  "XXavsata_u:3313": "yā upariṣṭād gacchanti,",
  "XXavsata_u:3314": "tāś cāturmahārājikāṃs trayastriṃśān,",
  "XXavsata_u:3315_0": "yāmāṃs tuṣitān nirmāṇaratīn paranirmitavaśavartino brahmakāyikān brahmapurohitān",
  "XXavsata_u:3315_1": "mahābrahmaṇaḥ parīttābhān apramāṇābhān ābhāsvarān parīttaśubhān apramāṇaśubhāñ śubhakṛtsnān",
  "XXavsata_u:3315_2": "anabhrakān puṇyaprasavān bṛhatphalān abṛhān atapān sudṛśān sudarśanān akaniṣṭhān",
  "XXavsata_u:3315_3": "devān gatvā anityaṃ duḥkhaṃ śūnyam anātmety udghoṣayanti,",
  "XXavsata_u:3316": "gāthādvayaṃ ca bhāṣante:",
  "XXavsata_u:3317": "AVŚ_30.1 ārabhadhvaṃ niṣkrāmata yujyadhvaṃ buddhaśāsane /",
  "XXavsata_u:3318": "dhunīta mṛtyunaḥ sainyaṃ naḍāgāram iva kuñjaraḥ //",
  "XXavsata_u:3319": "AVŚ_30.2 yo hy asmin dharmavinaye apramattaś cariṣyati /",
  "XXavsata_u:3320": "prahāya jātisaṃsāraṃ duḥkhasyāntaṃ kariṣyati //",
  "XXavsata_u:3321": "atha tā arciṣas trisāhasramahāsāhasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti /",
  "XXavsata_u:3322": "tad yadi bhagavān atītaṃ karma vyākartukāmo bhavati,",
  "XXavsata_u:3323": "bhagavataḥ pṛṣṭhato 'ntardhīyante /",
  "XXavsata_u:3324": "anāgataṃ {karma} vyākartukāmo bhavati,",
  "XXavsata_u:3325": "purastād antardhīyante /",
  "XXavsata_u:3326": "narakopapattiṃ vyākartukāmo bhavati,",
  "XXavsata_u:3327": "pādatale 'ntardhīyante /",
  "XXavsata_u:3328": "tiryagupapattiṃ vyākartukāmo bhavati,",
  "XXavsata_u:3329": "pārṣṇyām antardhīyante /",
  "XXavsata_u:3330": "pretopapattiṃ vyākartukāmo bhavati,",
  "XXavsata_u:3331": "pādāṅguṣṭhe 'ntardhīyante /",
  "XXavsata_u:3332": "manuṣyopapattiṃ vyākartukāmo bhavati,",
  "XXavsata_u:3333": "jānunor antardhīyante /",
  "XXavsata_u:3334": "balacakravartirājyaṃ vyākartukāmo bhavati,",
  "XXavsata_u:3335": "vāme karatale 'ntardhīyante /",
  "XXavsata_u:3336": "-------------------- Vaidya, p. 77 --------------------",
  "XXavsata_u:3337": "cakravartirājyaṃ vyākartukāmo bhavati,",
  "XXavsata_u:3338": "dakṣiṇe karatale 'ntardhīyante /",
  "XXavsata_u:3339": "devopapattiṃ vyākartukāmo bhavati,",
  "XXavsata_u:3340": "nābhyām antardhīyante /",
  "XXavsata_u:3341": "śrāvakabodhiṃ vyākartukāmo bhavati,",
  "XXavsata_u:3342": "āsye 'ntardhīyante /",
  "XXavsata_u:3343": "pratyekāṃ bodhiṃ vyākartukāmo bhavati,",
  "XXavsata_u:3344": "ūrṇāyām antardhīyante /",
  "XXavsata_u:3345": "anuttarāṃ samyaksaṃbodhiṃ vyākartukāmo bhavati,",
  "XXavsata_u:3346": "uṣṇīṣe antardhīyante //",
  "XXavsata_u:3347": "atha tā arciṣo bhagavantaṃ triḥ pradakṣiṇīkṛtya bhagavata ūrṇāyām antarhitāḥ /",
  "XXavsata_u:3348": "athāyuṣmān ānandaḥ kṛtakarapuṭo bhagavantaṃ papraccha:",
  "XXavsata_u:3349": "AVŚ_30.3 nānāvidho raṅgasahasracitro",
  "XXavsata_u:3350": "vaktrāntarān niṣkasitaḥ kalāpaḥ /",
  "XXavsata_u:3351": "avabhāsitā yena diśaḥ samantād",
  "XXavsata_u:3352": "divākareṇodayatā yathaiva //",
  "XXavsata_u:3353": "gāthāś ca bhāṣate:",
  "XXavsata_u:3354": "AVŚ_30.4 vigatodbhavā dainyamadaprahīṇā",
  "XXavsata_u:3355": "buddhā jagaty uttamahetubhūtāḥ /",
  "XXavsata_u:3356": "nākāraṇaṃ śaṅkhamṛṇālagauraṃ",
  "XXavsata_u:3357": "smitam upadarśayanti jinā jitārayaḥ //",
  "XXavsata_u:3358": "AVŚ_30.5 tatkālaṃ svayam adhigamya vīra buddhyā",
  "XXavsata_u:3359": "śrotṝṇāṃ śramaṇa jinendra kāṅkṣitānām* /",
  "XXavsata_u:3360": "dhīrābhir munivṛṣa vāgbhir uttamābhir",
  "XXavsata_u:3361": "utpannaṃ vyapanaya saṃśayaṃ śubhābhiḥ //",
  "XXavsata_u:3362": "AVŚ_30.6 nākāsmāl lavaṇajalādrirājadhairyāḥ",
  "XXavsata_u:3363": "saṃbuddhāḥ smitam upadarśayanti nāthāḥ /",
  "XXavsata_u:3364": "yasyārthe smitam upadarśayanti dhīrāḥ",
  "XXavsata_u:3365": "taṃ śrotuṃ samabhilaṣanti te janaughāḥ // iti",
  "XXavsata_u:3366": "bhagavān āha:",
  "XXavsata_u:3367": "evam etad ānanda, evam etat /",
  "XXavsata_u:3368": "nāhetvapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti /",
  "XXavsata_u:3369": "paśyasy ānanda ebhir goṣṭhikair mamaivaṃvidhaṃ satkāraṃ kṛtam* /",
  "XXavsata_u:3370": "evaṃ bhadanta /",
  "XXavsata_u:3371": "ete ānanda goṣṭhikā anena kuśalamūlena cittotpādena deyadharmaparityāgena ca viṃśatyantarakalpān vinipātaṃ na gamiṣyanti,",
  "XXavsata_u:3372": "paścime bhave paścime nikete paścime samucchraye paścime ātmabhāvapratilambhe valgusvarā nāma pratyekabuddhā bhaviṣyanti /",
  "XXavsata_u:3373": "ayam eṣāṃ deyadharmo yo mamāntike cittaprasāda iti /",
  "XXavsata_u:3374": "tasmāt tarhi bhikṣava evaṃ śikṣitavyam:",
  "XXavsata_u:3375": "yad buddhapratyekabuddhāryaśrāvakeṣu kārān kariṣyāmaḥ /",
  "XXavsata_u:3376": "ity evaṃ vo bhikṣavaḥ śikṣitavyam* //",
  "XXavsata_u:3377": "idam avocad bhagavān /",
  "XXavsata_u:3378": "āttamanasas te bhikṣavo bhagavato bhāṣitam abhyanandan* //",
  "XXavsata_u:3379": "-------------------- Vaidya, p. 78 --------------------",
  "XXavsata_u:3380": "caturtho vargaḥ /",
  "XXavsata_u:3381": "tasyoddānam:",
  "XXavsata_u:3382": "padmakaḥ kavaḍaś caiva dharmapālaḥ śibis tathā /",
  "XXavsata_u:3383": "surūpo maitrakanyaś ca śaśo dharmagaveṣiṇā /",
  "XXavsata_u:3384": "anāthapiṇḍaḥ subhadraś ca vargo bhavati samudditaḥ //",
  "XXavsata_u:3385": "*******************************************************",
  "XXavsata_u:3386": "AVŚ_31 padmakaḥ / (ed. Speyer, vol. I)",
  "XXavsata_u:3387_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:3387_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:3387_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:3387_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:3387_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:3388": "śaratkālasamaye bhikṣavo rogeṇa bādhyante pītapāṇḍukāḥ kṛśaśarīrā durbalāṅgāḥ /",
  "XXavsata_u:3389": "bhagavāṃs tv alpābādho 'lpātaṅko 'rogo balavān* /",
  "XXavsata_u:3390": "taddarśanād bhikṣavo bhagavantaṃ papracchuḥ:",
  "XXavsata_u:3391": "paśya bhadanta ete bhikṣavaḥ śāradikena rogeṇa bādhyante,",
  "XXavsata_u:3392": "pītapāṇḍukāḥ kṛśaśarīrā durbalāṅgāḥ /",
  "XXavsata_u:3393": "bhagavāṃs tv alpābādho 'lpātaṅko balavān arogajātīyaḥ,",
  "XXavsata_u:3394": "samapākayā ca grahaṇyā samanvāgata iti //",
  "XXavsata_u:3395": "bhagavān āha:",
  "XXavsata_u:3396": "tathāgatenaivaitāni bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:3397": "mayaitāni karmāṇi kṛtāny upacitāni /",
  "XXavsata_u:3398": "ko 'nyaḥ pratyanubhaviṣyati?",
  "XXavsata_u:3399": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:3400": "nābdhātau,",
  "XXavsata_u:3401": "na tejodhātau,",
  "XXavsata_u:3402": "na vāyudhātau,",
  "XXavsata_u:3403": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca;",
  "XXavsata_u:3404": "AVŚ_31.1 na praṇaśyanti karmāṇy api kalpaśatair api /",
  "XXavsata_u:3405": "*{auch: karmāṇi kalpakoṭiśatair api/}*",
  "XXavsata_u:3406": "sāmagrīṃ prāpya kālaṃ ca phalanti khalu dehinām* //",
  "XXavsata_u:3407_0": "bhūtapūrvaṃ bhikṣavo 'tīte 'dhvani vārāṇasyāṃ nagaryāṃ padmako nāma rājā rājyaṃ kārayati",
  "XXavsata_u:3407_1": "ṛddhaṃ ca sphītaṃ ca kṣemaṃ ca subhikṣaṃ ca ākīrṇabahujanamanuṣyaṃ ca praśāntakalikalahaḍimbaḍamaraṃ",
  "XXavsata_u:3407_2": "taskararogāpagataṃ śālīkṣugomahiṣīsaṃpannam akhilam akaṇṭakam (Speyer:",
  "XXavsata_u:3408": "akaṇṭhakam)",
  "XXavsata_u:3409": "ekaputram iva rājyaṃ kārayati /",
  "XXavsata_u:3410": "sa ca rājā śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ prajāvatsalaḥ sarvapradaḥ sarvaparityāgī niḥsaṅgaparityāgī ca mahatī tyāge vartate /",
  "XXavsata_u:3411": "tasmiṃś ca samaye vārāṇasyāṃ kālavaiṣamyād dhātuvaiṣamyād vā vyādhir utapannaḥ /",
  "XXavsata_u:3412": "prāyaḥ satvānāṃ pāṇḍurogaḥ saṃvṛttaḥ /",
  "XXavsata_u:3413": "tato rājñā tān dṛṣṭvā kāruṇikam utpāditam:",
  "XXavsata_u:3414": "mayā hy eṣāṃ paritrāṇaṃ karaṇīyaṃ cikitsā ceti /",
  "XXavsata_u:3415": "tataḥ sa rājā sarvaviṣayanivāsino vaidyān saṃnipātya teṣāṃ satvānāṃ nidānam āśayānuśayaṃ copalakṣya",
  "XXavsata_u:3416": "-------------------- Vaidya, p. 79 --------------------",
  "XXavsata_u:3417": "svayam ārabdhaś cikitsāṃ sarvauṣadhasamudānayaṃ ca kartum* /",
  "XXavsata_u:3418": "tataś cikitsyamānānāṃ teṣāṃ satvānāṃ bahavaḥ kālā atikrāntāḥ /",
  "XXavsata_u:3419": "na ca śakyante vaidyadravyauṣadhaparicārakasaṃpannā api cikitsitum* /",
  "XXavsata_u:3420": "tato rājñā sarvavaidyān āhūya ādarajātena punaḥ pṛṣṭāḥ:",
  "XXavsata_u:3421": "ko 'tra hetur na me duścikitsyā iti /",
  "XXavsata_u:3422": "vaidyā vicārya guṇadoṣānekamatenāhuḥ:",
  "XXavsata_u:3423": "deva kālavaiṣamyād dhātuvaiṣamyāc ca lakṣyāmahe /",
  "XXavsata_u:3424": "api tu deva asty ekabhaiṣajyaṃ rohito nāma matsyaḥ /",
  "XXavsata_u:3425": "yadi tasya prāptiḥ syāt,",
  "XXavsata_u:3426": "śakyante cikitsitum iti /",
  "XXavsata_u:3427": "tato rājā rohitaṃ matsyaṃ samanveṣitum ārabdhaḥ /",
  "XXavsata_u:3428": "sa bahubhir api cārapuruṣair mṛgyamāṇo na labhyate /",
  "XXavsata_u:3429": "tatas te rājñe niveditavantaḥ //",
  "XXavsata_u:3430": "atha rājā apareṇa samayena bahiryāṇāya nirgacchati /",
  "XXavsata_u:3431": "te ca vyādhina ekasamūhena sthitvā rājānam ūcuḥ:",
  "XXavsata_u:3432": "paritrāyasva mahārāja asmān asmād vyādheḥ /",
  "XXavsata_u:3433": "prayaccha jīvitam iti /",
  "XXavsata_u:3434": "tato rājā karuṇadīnavilambitair akṣarair ucyamānas tadāturavacanaṃ śrutvā kāruṇyād ākampitahṛdayaḥ sāśrudurdinavadanaṃ cintayāmāsa:",
  "XXavsata_u:3435": "kiṃ mamānenaivaṃvidhena jīvitena rājyaiśvaryādhipatyena vā īdṛśena,",
  "XXavsata_u:3436": "yo 'haṃ pareṣāṃ duḥkhārtānāṃ na śakto 'smi śāntiṃ kartum iti /",
  "XXavsata_u:3437_0": "evaṃ vicintya rājā mahāntam arthotsargaṃ kṛtvā jyeṣṭhaṃ kumāraṃ rājyaiṣvaryādhipatyeṣu",
  "XXavsata_u:3437_1": "pratiṣṭhāpya bandhujanaṃ kṣamayitvā paurāmātyāṃś ca kṣamayitvā dīnān samāśvāsya aṣṭāṅgasamanvāgataṃ",
  "XXavsata_u:3437_2": "vrataṃ samādāya upariprāsādatalam abhiruhya dhūpapuṣpagandhamālyavilepanaṃ ca kṣiptvā",
  "XXavsata_u:3437_3": "prāṅmukhaṃ praṇidhiṃ kartuṃ prārabdhaḥ:",
  "XXavsata_u:3438": "yena satyena satyavacanena mahāvyasanagatān satvān vyādhiparipīḍitān dṛṣṭvā svajīvitam iṣṭaṃ parityajāmi /",
  "XXavsata_u:3439": "anena satyena satyavākyena asyāṃ vālukāyāṃ nadyāṃ mahān rohitamatsyaḥ prādurbhaveyam* /",
  "XXavsata_u:3440": "ity uktvā prāsādatalād ātmānaṃ mumoca //",
  "XXavsata_u:3441": "sa patitamātraḥ kālagato nadyāṃ vālukāyāṃ mahān rohitamatsyaḥ prādurbhūtaḥ /",
  "XXavsata_u:3442": "iti devatābhiḥ sarvavijite śabda utsṛṣṭaḥ:",
  "XXavsata_u:3443": "eṣa dīrghakālamahāvyādhyutpīḍitānām amṛtakalpo nadyāṃ vālukāyāṃ mahān rohitamatsya prādurbhūtaḥ iti /",
  "XXavsata_u:3444": "yataḥ sahaśravaṇān mahājanakāyaḥ śastravyagrakaraḥ piṭakān ādāya nirgatya vividhais tīkṣṇaiḥ śastrair jīvita eva māṃsāny utkartitum ārabdhaḥ /",
  "XXavsata_u:3445": "sa ca bodhisatvo vikartyamānaśarīras tān sarvān maitryā sphuran sabāṣpāśruvadanaś cintayāmāsa:",
  "XXavsata_u:3446": "lābhā me sulabdhāḥ yan nāma ime satvā madīyena māṃsarudhireṇa sukhino bhaviṣyantīti /",
  "XXavsata_u:3447": "tad anenopakrameṇa satvān dvādaśavarṣāṇi svakena māṃsarudhireṇa saṃtarpayāmāsa,",
  "XXavsata_u:3448": "na cānuttarāyāḥ samyaksaṃbodheś cittaṃ nivartitavān* //",
  "XXavsata_u:3449": "yadā teṣāṃ satvānāṃ sa vyādhir upaśāntas tadā tena rohitamatsyena śabda udīritaḥ:",
  "XXavsata_u:3450": "śṛṇvantu bhavantaḥ satvāḥ /",
  "XXavsata_u:3451": "ahaṃ sa rājā padmakaḥ /",
  "XXavsata_u:3452": "mayā yuṣmākam arthe svajīvitaparityāgenāyam evaṃvidha ātmabhāva upāttaḥ /",
  "XXavsata_u:3453": "mamāntike cittaṃ prasādayadhvam* /",
  "XXavsata_u:3454": "yadāham anuttarāṃ samyaksaṃbodhim",
  "XXavsata_u:3455": "-------------------- Vaidya, p. 80 --------------------",
  "XXavsata_u:3456": "abhisaṃbhotsye,",
  "XXavsata_u:3457": "ahaṃ tadā yuṣmān atyantavyādheḥ parimocya atyantaniṣṭhe nirvāṇe pratiṣṭhāpayiṣyāmīti /",
  "XXavsata_u:3458": "tacchravaṇāt sa janakāyo labdhaprasādo rājāmātyapaurāś ca puṣpadhūpamālyavilepanair abhyarcya praṇidhānaṃ kartum ārabdhāḥ:",
  "XXavsata_u:3459": "atiduṣkarakāraka,",
  "XXavsata_u:3460": "yadā tvam anuttarāṃ samyaksaṃbodhim abhisaṃbudhyethāḥ,",
  "XXavsata_u:3461": "tadā te vayaṃ śrāvakāḥ syāmeti /",
  "XXavsata_u:3462": "bhagavān āha:",
  "XXavsata_u:3463": "kiṃ manyadhve bhikṣavo yo 'sau tena kālena tena samayena padmako nāma rājā babhūva, ahaṃ sa /",
  "XXavsata_u:3464": "yad evaṃvidhāḥ parityāgāḥ kṛtāḥ,",
  "XXavsata_u:3465": "tena me saṃsāre 'nantasukham anubhūtam* /",
  "XXavsata_u:3466": "idānīm apy anuttarāṃ samyaksaṃbodhim abhisaṃbuddhaḥ,",
  "XXavsata_u:3467": "samapākayā ca grahaṇyā samanvāgataḥ /",
  "XXavsata_u:3468": "yena me aśitapītakhāditāsvāditaṃ samyak sukhena pariṇamati /",
  "XXavsata_u:3469": "alpābādho rogatātītaś cāsmi /",
  "XXavsata_u:3470": "tasmāt tarhi bhikṣava evaṃ śikṣitavyam:",
  "XXavsata_u:3471": "yat sarvasatveṣu dayāṃ bhāvayiṣyāmaḥ /",
  "XXavsata_u:3472": "ity evaṃ vo bhikṣavaḥ śikṣitavyam* //",
  "XXavsata_u:3473": "idam avocad bhagavān /",
  "XXavsata_u:3474": "āttamanasas te bhikṣavo bhagavato bhāṣitam abhyanandan* //",
  "XXavsata_u:3475": "*******************************************************",
  "XXavsata_u:3476": "AVŚ_32 kavaḍaḥ / (ed. Speyer, vol. I)",
  "XXavsata_u:3477_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:3477_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:3477_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:3477_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:3477_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:3478": "tatra bhagavān bhikṣūn āmantrayate sma:",
  "XXavsata_u:3479": "saced bhikṣavaḥ satvā jānīyur dānasya dānasaṃvibhāgasya ca phalavipākaṃ yathāhaṃ jānāmi dānasya phalaṃ dānasaṃvibhāgasya ca phalavipakām*,",
  "XXavsata_u:3480": "apīdānīṃ yo 'sāv apaścimakaḥ kavaḍaś carama ālopaḥ,",
  "XXavsata_u:3481": "tato 'pi nādatvā asaṃvibhajya paribhuñjīta sacel labheta dakṣiṇīyaṃ pratigrāhakam* /",
  "XXavsata_u:3482": "na caiṣām utpannaṃ mātsaryaṃ cittaṃ paryādāya tiṣṭhet* /",
  "XXavsata_u:3483": "yasmāt tarhi satvā na jānanti dānasya phalaṃ dānasaṃvibhāgasya ca phalavipākam*,",
  "XXavsata_u:3484": "yathāhaṃ jānāmi dānasya phalaṃ dānasaṃvibhāgasya ca phalavipākam*,",
  "XXavsata_u:3485": "tasmāt te adatvā asaṃvibhajya paribhuñjate āgṛhītena cetasā,",
  "XXavsata_u:3486": "utpannaṃ caiṣāṃ mātsaryaṃ cittaṃ paryādāya tiṣṭhati //",
  "XXavsata_u:3487": "idam avocad bhagavān* /",
  "XXavsata_u:3488": "idam uktvā sugato hy athāparam etad uvāca śāstā:",
  "XXavsata_u:3489": "AVŚ_32.1 evaṃ hi satvā jānīyur yathā proktaṃ maharṣiṇā /",
  "XXavsata_u:3490": "vipākaḥ saṃvibhāgasya yathā bhavati mahārthikaḥ //",
  "XXavsata_u:3491": "AVŚ_32.2 nādatvā paribhuñjīran na syur matsariṇas tathā /",
  "XXavsata_u:3492": "na caiṣām āgrahe cittam utpadyeta kadācana //",
  "XXavsata_u:3493": "-------------------- Vaidya, p. 81 --------------------",
  "XXavsata_u:3494": "yasmāt tu na prajānanti bālā mohatamovṛtāḥ /",
  "XXavsata_u:3495": "AVŚ_32.3 yasmāt tu na prajānanti bālā mohatamovṛtāḥ /",
  "XXavsata_u:3496": "tasmāt tu bhuñjate satvā āgṛhītena cetasā /",
  "XXavsata_u:3497": "utpannaṃ caiṣāṃ mātsaryaṃ cittaṃ paryādāya tiṣṭhati //",
  "XXavsata_u:3498": "yadā bhagavatā etat sūtraṃ bhāṣitaṃ tadā bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:3499": "āścaryaṃ bhadanta yad bhagavān dānasya varṇaṃ bhāṣate dānasaṃvibhāgasya ca phalavipākam iti /",
  "XXavsata_u:3500": "bhagavān āha:",
  "XXavsata_u:3501": "kim atra bhikṣava āścaryaṃ yat tathāgato dānasya varṇaṃ bhāṣate,",
  "XXavsata_u:3502": "dānasaṃvibhāgasya phalavipākam iti /",
  "XXavsata_u:3503": "yan mayātīte 'dhvani yācanakahetor mukhadvāragataḥ svakavaḍaḥ parityaktaḥ /",
  "XXavsata_u:3504": "tac chruṇuta,",
  "XXavsata_u:3505": "sādhu ca suṣṭhu ca manasi kuruta,",
  "XXavsata_u:3506": "bhāṣiṣye 'ham* //",
  "XXavsata_u:3507_0": "bhūtapūrvaṃ bhikṣavo 'tīte 'dhvani brahmadatto nāma rājā rājyaṃ kārayati ṛddhaṃ ca",
  "XXavsata_u:3507_1": "sphītaṃ ca kṣemaṃ ca subhikṣaṃ ca ākīrṇabahujanamanuṣyaṃ ca praśāntakalikalahaḍimbaḍamaraṃ",
  "XXavsata_u:3507_2": "taskararogāpagataṃ śālīkṣugomahiṣīsaṃpannam akhilam akaṇṭakam* (Speyer:",
  "XXavsata_u:3508": "akaṇṭhakam ) /",
  "XXavsata_u:3509": "ekaputram iva rājyaṃ kārayati /",
  "XXavsata_u:3510": "sa rājā śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ prajāvatsalaḥ sarvapradaḥ sarvaparityāgī niḥsaṅgaparityāgī ca /",
  "XXavsata_u:3511": "mahatī tyāge vartate /",
  "XXavsata_u:3512": "yāvad apareṇa samayena mahaddurbhikṣaṃ prādurbhūtaṃ durbhikṣāntarakalpasadṛśam* /",
  "XXavsata_u:3513": "tatas te janakāyā durbhikṣākālabhayabhītāḥ kṣutkṣāmakaṇṭhakapolāḥ pretāśrayasadṛśāḥ saṃgamya samāgamyaikasamūhena rājānam upasṛtya jayenāyuṣā vardhayitvocuḥ:",
  "XXavsata_u:3514": "deva paritrāyasva asmān asmād durbhikṣabhayāt* /",
  "XXavsata_u:3515": "prayaccha jīvitam iti /",
  "XXavsata_u:3516": "tato rājā koṣṭḥāgārikaṃ puruṣam āmantritavān*:",
  "XXavsata_u:3517": "asti bho puruṣa koṣṭhāgāre annapānaṃ yad asmākaṃ syād eṣāṃ ca janakāyānām*?",
  "XXavsata_u:3518": "iti śrutvā koṣṭhāgārika āha:",
  "XXavsata_u:3519": "parigaṇya deva sasyāni ākhyāsyāmīti /",
  "XXavsata_u:3520": "tato gaṇitakuśalair gaṇanāṃ kṛtvā sarveṣāṃ viṣayanivāsināṃ divase divase ekakavaḍo rājño dvau kavaḍāv iyantaṃ kālaṃ bhaviṣyatīti samākhyātam* /",
  "XXavsata_u:3521": "tato rājā janakāyān āhūyoktavān*:",
  "XXavsata_u:3522": "tena hi bhavanto divasānudivasam āgatya rājakule kavaḍam abhyavahṛtya gacchateti /",
  "XXavsata_u:3523": "tatas te pratidivasam āgatya pratyekam ekaikaṃ kavaḍam abhyavahṛtya yatheṣṭaṃ gacchanti //",
  "XXavsata_u:3524": "athānyatamo brāhmaṇas tasyāṃ gāṇanāyāṃ nāsīt* /",
  "XXavsata_u:3525": "parebhyaś ca śrutvā rājānam uvāca:",
  "XXavsata_u:3526": "deva janapadagatena me śrutā gaṇanā /",
  "XXavsata_u:3527": "dīyatāṃ mamāpi kavaḍa iti /",
  "XXavsata_u:3528": "tato rājā svakāt kavaḍadvayād ekaṃ brāhmaṇāya dattavān* /",
  "XXavsata_u:3529": "ekaṃ kavaḍaṃ janasāmānyam abhyavahartuṃ pravṛttaḥ //",
  "XXavsata_u:3530": "śakrasya devendrasyādhastāj jñānadarśanaṃ pravartate /",
  "XXavsata_u:3531": "tasyaitad abhavat*:",
  "XXavsata_u:3532": "atiduṣkaraṃ bata vārāṇaseyo rājā karoti,",
  "XXavsata_u:3533": "yanv aham enaṃ mīmāṃseyeti /",
  "XXavsata_u:3534": "atha śakro devendro brāhmaṇaveṣam ātmānam abhinirmāya bhojanakāle rājānam upasṛptaḥ /",
  "XXavsata_u:3535": "jayenāyuṣā ca vardhayitvovāca:",
  "XXavsata_u:3536": "bubhukṣito kuruṣva svakakavaḍenānugraham iti /",
  "XXavsata_u:3537": "tato rājā svajīvitaparityāgaṃ vyavasāyakāruṇyāt svakavaḍaṃ brāhmaṇāya datvānāhāratāṃ pratipannaḥ /",
  "XXavsata_u:3538": "yāvat ṣaḍbhaktacchedā anenopakrameṇa kṛtāḥ /",
  "XXavsata_u:3539": "taṃ ca mahājanakāyaṃ bhuñjānaṃ dṛṣṭvā parāṃ prītim āpede /",
  "XXavsata_u:3540": "atha śakro devendras taṃ rājño 'tiduṣkaraṃ vyavasāyaṃ dṛṣṭvā brāhmaṇaveṣam antardhāpya svena rūpeṇa sthitvā rājānaṃ saṃvardhayāmāsa:",
  "XXavsata_u:3541": "sādhu sādhu mahārāja, āvarjitā",
  "XXavsata_u:3542": "-------------------- Vaidya, p. 82 --------------------",
  "XXavsata_u:3543": "vayaṃ bhavatānena duṣkareṇa vyavasāyena,",
  "XXavsata_u:3544": "sanāthaś cāyaṃ janakāya īdṛśena prajāpālakena /",
  "XXavsata_u:3545": "na duṣyatāṃ tava vijite sarvabījāni, vāpy antām* /",
  "XXavsata_u:3546": "ahaṃ saptame divase tathāvidhaṃ māhendraṃ varṣam utsrakṣyāmi,",
  "XXavsata_u:3547": "yena sarvasasyāni niṣpatsyanta iti /",
  "XXavsata_u:3548": "rājñā tathā kāritam* /",
  "XXavsata_u:3549": "śakreṇāpi tathāvidhaṃ mahendraṃ varṣam utsṛṣṭam*,",
  "XXavsata_u:3550": "yena durbhikṣaṃ vinivartitaṃ subhikṣaṃ prādurbhūtam* //",
  "XXavsata_u:3551": "bhagavān āha:",
  "XXavsata_u:3552": "kiṃ manyadhve bhikṣavo yo 'sau tena kālena tena samayena brahmadatto nāma rājā babhūva, ahaṃ sa /",
  "XXavsata_u:3553": "mayā tāny evaṃvidhe durbhikṣe vartamāne svajīvitaparityāgād evaṃvidhāni dānāni dattāni /",
  "XXavsata_u:3554": "tasmāt tarhi bhikṣava evaṃ śikṣitavyam:",
  "XXavsata_u:3555": "yad dānāni dāsyāmaḥ puṇyāni kariṣyāmaḥ /",
  "XXavsata_u:3556": "ity evaṃ vo bhikṣavaḥ śikṣitavyam* //",
  "XXavsata_u:3557": "idam avocad bhagavān /",
  "XXavsata_u:3558": "āttamanasas te bhikṣavo bhagavato bhāṣitam abhyanandan* //",
  "XXavsata_u:3559": "*******************************************************",
  "XXavsata_u:3560": "AVŚ_33 dharmapālaḥ /",
  "XXavsata_u:3561": "(ed. Speyer, vol. I)",
  "XXavsata_u:3562_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:3562_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:3562_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:3562_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
  "XXavsata_u:3562_4": "rājagṛhe viharati veṇuvane kalandakanivāpe /",
  "XXavsata_u:3563": "yadā devadattena mohapuruṣeṇa bhagavato vadhārthena dhanapālako hastināga utsṛṣṭaḥ,",
  "XXavsata_u:3564": "udapāno viṣacūrṇena cāvakīrṇaḥ,",
  "XXavsata_u:3565": "vadhakapuruṣāś cotsṛṣṭāḥ /",
  "XXavsata_u:3566": "sa bhagavato dīrgharātraṃ vadhakaḥ pratyarthikaḥ pratyamitraḥ,",
  "XXavsata_u:3567": "bhagavāṃś cāsya maitracitto hitacitto 'nukampācittena na pratyupasthitaḥ /",
  "XXavsata_u:3568": "tadā bhikṣavo bhagavantaṃ papracchuḥ:",
  "XXavsata_u:3569": "paśya bhagavan yāvad ayaṃ devadatto bhagavato vadhāyodyataḥ,",
  "XXavsata_u:3570": "bhagavāṃś cāsya maitracitto hitacitto 'nukampacittenā pratyupasthita iti //",
  "XXavsata_u:3571": "bhagavān āha:",
  "XXavsata_u:3572_0": "kim atra bhikṣava āścaryaṃ yad idānīṃ tathāgato vigatarāgo vigatadveṣo vigatamohaḥ",
  "XXavsata_u:3572_1": "parimukto jātijarāvyādhimaraṇaśokaparidevaduḥkhadaurmanasyopāyāsebhyaḥ sarvajñaḥ",
  "XXavsata_u:3572_2": "sarvākārajñaḥ sarvajñānajñeyavaśiprāptaḥ /",
  "XXavsata_u:3573": "yat tu mayā atīte 'dhvani sarāgeṇa sadveṣeṇa samohena daharakavayasyavasthitena vadhāya parākrāntasyāsyāntike naivaṃ cittaṃ dūṣitam* /",
  "XXavsata_u:3574": "tac chṛṇuta,",
  "XXavsata_u:3575": "sādhu ca suṣṭhu ca manasi kuruta,",
  "XXavsata_u:3576": "bhāṣiṣye 'ham* //",
  "XXavsata_u:3577_0": "bhūtapūrvaṃ bhikṣavo 'tīte 'dhvani vārāṇasyāṃ nagaryāṃ brahmadatto nāma rājā rājyaṃ",
  "XXavsata_u:3577_1": "kārayati ṛddhaṃ ca sphītaṃ ca kṣemaṃ ca subhikṣaṃ ca ākīrṇabahujanamanuṣyaṃ ca praśāntakalikalahaḍimbaḍamaraṃ",
  "XXavsata_u:3577_2": "taskararogāpagataṃ śālīkṣugomahiṣīsaṃpannam akhilam akaṇṭakam* /",
  "XXavsata_u:3578": "ekaputram iva rājyaṃ pālayati /",
  "XXavsata_u:3579": "sa rājā śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ prajāvatsalaḥ sarvapradaḥ sarvaparityāgī niḥsaṅgaparityāgī ca mahatī tyāge vartate /",
  "XXavsata_u:3580": "tasya ca rājño durmatir nāma devī caṇḍā roṣaṇī sāhasikā /",
  "XXavsata_u:3581": "ekaputraś ca dharmapālo nāmnā tasyā eva durmatyāḥ sakāśāj jātaḥ /",
  "XXavsata_u:3582": "sa ca dharmapālo dayāvān śrāddho bhadraḥ kalyāṇāśaya",
  "XXavsata_u:3583": "-------------------- Vaidya, p. 83 --------------------",
  "XXavsata_u:3584": "ātmahitaparahitapratipannaḥ kāruṇiko mahātmā dharmakāmaḥ prajāvatsalaḥ /",
  "XXavsata_u:3585": "sarveṣāṃ ca vārāṇaseyānāṃ brāhmaṇagṛhapatīnām iṣṭaḥ kāntaḥ priyo manāpo darśanena /",
  "XXavsata_u:3586": "sa copādhyāyasakāśaṃ gatvā dārakaiḥ saha lipiṃ paṭhati //",
  "XXavsata_u:3587_0": "yāvad rājā apareṇa samayena vasantakālasamaye saṃpuṣpiteṣu pādapeṣu haṃsakrauñcamayūraśukaśārikākokilajīvañjīvakanirghoṣite",
  "XXavsata_u:3587_1": "vanaṣaṇḍe devyā sahāntaḥpuraparivṛta udyānabhūmiṃ nirgataḥ /",
  "XXavsata_u:3588": "tatra ca rājña udyāne 'ntaḥpurajanena saha krīḍata īrṣyāroṣaparītā durmatir devī kupitā /",
  "XXavsata_u:3589": "rājñā cāsyā ardhaṃ pītakaṃ varjitam* /",
  "XXavsata_u:3590": "tayā kupitayā rājcaḥ saṃdeśo visarjitaḥ:",
  "XXavsata_u:3591": "putrasyāhaṃ rudhiraṃ pibeyam*,",
  "XXavsata_u:3592": "yady ahaṃ tavārdhaṃ pītakaṃ pibeyam iti /",
  "XXavsata_u:3593": "kāmān khalu pratisevamānasya nāsti kiṃcit pāpakaṃ karmākaraṇīyam iti /",
  "XXavsata_u:3594": "tato rājā brahmadatto dhārmiko 'pi san kāmarāgaparyavasānavigamād antaḥpurajanena sāntvyamāno 'pi krodhāgninā prajvalitaḥ /",
  "XXavsata_u:3595": "tatas tena saṃpravṛddhakrodhenājñā dattā: gacchata,",
  "XXavsata_u:3596": "dharmapālasya galaṃ chitvā rudhiraṃ pāyayatainām iti //",
  "XXavsata_u:3597": "tato dārakaśālāvasthito dharmapālaḥ kumāraḥ śrutvā rodituṃ pravṛttaḥ /",
  "XXavsata_u:3598": "evaṃ cāha: dhik satvasabhāgatāṃ saṃsāre,",
  "XXavsata_u:3599": "yatra nāma krodhavaśād aṅganiḥsṛtam api sutaṃ parityajantīti /",
  "XXavsata_u:3600": "tato dharmapālaḥ sarvālaṃkāravibhūṣitaḥ pituḥ pādayor nipatya kathayati:",
  "XXavsata_u:3601": "sādhu tāta prasīda /",
  "XXavsata_u:3602": "niraparādhaṃ mā māṃ parityākṣīḥ /",
  "XXavsata_u:3603": "iṣṭāś ca sarveṣāṃ pitṝṇāṃ putrā iti /",
  "XXavsata_u:3604": "rājā kathayati:",
  "XXavsata_u:3605": "putraka yadi te mātā kṣamate,",
  "XXavsata_u:3606": "aham api kṣame iti /",
  "XXavsata_u:3607": "tato dharmapālaḥ prarudan mātuḥ sakāśam upasaṃkrāntaḥ pādayor nipatya kṛtakarapuṭa uvāca:",
  "XXavsata_u:3608": "amba kṣamasva,",
  "XXavsata_u:3609": "mā māṃ jīvitād vyaparopayeti /",
  "XXavsata_u:3610": "sā evaṃ karuṇadīnavilambitair akṣarair ucyamānā na kṣamate /",
  "XXavsata_u:3611": "tato vadhyaghātais tīkṣṇena śastreṇa dharmapālasya kumārasya galaṃ chitvā durmatir devī rudhiraṃ pāyitā /",
  "XXavsata_u:3612": "na ca durmatyā vipratisāro jātaḥ /",
  "XXavsata_u:3613": "dharmapālo 'pi kumāro mātāpitṛvadhyaghāteṣu cittaṃ prasādya kālagataḥ //",
  "XXavsata_u:3614": "bhagavān āha:",
  "XXavsata_u:3615": "kiṃ manyadhve bhikṣavo yo 'sau tena kālena tena samayena dharmapālo nāma kumāro babhūva, ahaṃ saḥ /",
  "XXavsata_u:3616": "sā durmatir devī,",
  "XXavsata_u:3617": "eṣa devadattaḥ /",
  "XXavsata_u:3618": "tadāpi me vadhakahastagatenāsya maitraṃ cittam utpāditam* /",
  "XXavsata_u:3619": "idānīm apy aham asya vadhāyodyatasya maitracitto hitacittaḥ anukampācittaḥ /",
  "XXavsata_u:3620": "tasmāt tarhi bhikṣava evaṃ śikṣitavyam:",
  "XXavsata_u:3621": "yat sarvasatveṣu maitraṃ cittaṃ bhāvayiṣyāmaḥ /",
  "XXavsata_u:3622": "ity evaṃ vo bhikṣavaḥ śikṣitavyam* //",
  "XXavsata_u:3623": "idam avocad bhagavān /",
  "XXavsata_u:3624": "āttamanasas te bhikṣavo bhagavato bhāṣitam abhyanandan* //",
  "XXavsata_u:3625": "*******************************************************",
  "XXavsata_u:3626": "AVŚ_34 śibiḥ / (ed. Speyer, vol. I)",
  "XXavsata_u:3627_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:3627_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:3627_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:3627_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ",
  "XXavsata_u:3628": "-------------------- Vaidya, p. 84 --------------------",
  "XXavsata_u:3629": "saśrāvakasaṃghaḥ śrāvastyāṃ viharati jetavane 'nāthapiṇḍadasyārāme /",
  "XXavsata_u:3630": "tena khalu samayena śrāvastyāṃ bhikṣūṇāṃ dvau saṃnipātau bhavataḥ /",
  "XXavsata_u:3631": "eka āṣāḍhyāṃ varṣopanāyikāyāṃ dvitīyaḥ kārtikyāṃ pūrṇamāsyām* /",
  "XXavsata_u:3632": "tatra bhikṣavaḥ pātrāṇi pacanti,",
  "XXavsata_u:3633": "cīvarāṇi dhāvayanti,",
  "XXavsata_u:3634": "pāṃsukūlāni ca sīvyanti /",
  "XXavsata_u:3635": "yāvad anyatamo bhikṣuś cīvaraṃ syotukāmaḥ sūcīchidraṃ sūtrakaṃ na śaknoti pratipādayitum* /",
  "XXavsata_u:3636": "sa karuṇadīnavilambitair akṣarair uvāca:",
  "XXavsata_u:3637": "ko loke puṇyakāma iti /",
  "XXavsata_u:3638": "bhagavāṃś cāsya nātidūre caṃkrame caṃkramyate /",
  "XXavsata_u:3639": "tato bhagavān gambhīramadhuraviśadakalaviṅkamanojñadundubhinirghoṣo gajabhujasadṛśabāhum abhiprasārya kathayati:",
  "XXavsata_u:3640": "ahaṃ bhikṣo loke puṇyakāma iti /",
  "XXavsata_u:3641": "tato 'sau bhikṣur bhagavataḥ pañcāṅgopetaṃ svaram upaśrutya saṃbhrāntas tvaritatvaritaṃ bhagavataḥ pāṇiṃ gṛhītvā svaśirasi sthāpayitvāha: bhagavan*,",
  "XXavsata_u:3642": "anena te pāṇinā trīṇi kalpāsaṃkhyeyāni dānaśīlakṣāntivīryadhyānaprajñā upacitāḥ /",
  "XXavsata_u:3643": "atha ca punar bhagavān enam āha:",
  "XXavsata_u:3644": "atṛpto 'haṃ bhikṣo puṇyaiḥ,",
  "XXavsata_u:3645": "labdharaso 'haṃ bhikṣo puṇyaiḥ,",
  "XXavsata_u:3646": "ato me tṛptir nāstīti //",
  "XXavsata_u:3647": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:3648": "āścaryaṃ bhadanta yad bhagavān puṇyamayaiḥ,",
  "XXavsata_u:3649": "saṃskārair atṛpta iti /",
  "XXavsata_u:3650": "bhagavān āha:",
  "XXavsata_u:3651_0": "kim atra bhikṣava āścaryaṃ yad idānīṃ tathāgato vigatarāgo vigatadveṣo vigatamohaḥ",
  "XXavsata_u:3651_1": "parimukto jātijarāvyādhimaraṇaśokaparidevaduḥkhadaurmanasyopāyāsebhyaḥ sarvajñaḥ",
  "XXavsata_u:3651_2": "sarvākārajñaḥ sarvajñānajñeyavaśiprāptaḥ /",
  "XXavsata_u:3652": "yat tv aham atīte 'dhvani sarāgaḥ sadveṣaḥ samohK‍h̲ 'parimukto jātijarāvyādhimaraṇaśokaparidevaduḥkhadaurmanasyopāyāsebhyo tṛptaḥ puṇyamayaiḥ saṃskāraiḥ /",
  "XXavsata_u:3653": "tac chṛṇuta,",
  "XXavsata_u:3654": "sādhu ca suṣṭhu ca manasi kuruta,",
  "XXavsata_u:3655": "bhāṣiṣye 'ham* //",
  "XXavsata_u:3656_0": "bhūtapurvaṃ bhikṣavo 'tīte 'dhvani śibighoṣāyāṃ rājadhānyāṃ śibir nāma rājā rājyaṃ",
  "XXavsata_u:3656_1": "kārayati ṛddhaṃ ca sphītaṃ ca kṣemaṃ ca subhikṣaṃ ca ākīrṇabahujanamanuṣyaṃ ca praśāntakalikalahaḍimbaḍamaraṃ",
  "XXavsata_u:3656_2": "taskararogāpagataṃ śālīkṣugomahiṣīsaṃpannam akhilam akaṇṭakam* /",
  "XXavsata_u:3657": "ekaputram iva rājyaṃ pālayati /",
  "XXavsata_u:3658": "sa ca śibī rājā śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ prajāvatsalaḥ sarvapradaḥ sarvaparityāgī niḥsaṅgaparityāgī ca /",
  "XXavsata_u:3659": "mahatī tyāge vartate /",
  "XXavsata_u:3660": "sa kalyam (Speyer: kālyam )",
  "XXavsata_u:3661": "evotthāya yajñavāṭaṃ praviśya annam annārthibhyaḥ prayacchati,",
  "XXavsata_u:3662": "vastraṃ vastrārthibhyaḥ /",
  "XXavsata_u:3663": "dhanadhānyahiraṇyasuvarnamaṇimuktāvaiḍūryaśaṅkhaśilāpravālādīnāṃ (Speyer: ŚpravāḍāŚ )",
  "XXavsata_u:3664": "parityāgaṃ karoti /",
  "XXavsata_u:3665": "na cāsau puṇyamayaiḥ saṃskārais tṛptiṃ gacchati /",
  "XXavsata_u:3666": "so 'ntaḥpuraṃ praviśyāntaḥpurajanasya bhaktācchādanaṃ prayacchati,",
  "XXavsata_u:3667": "kumārāṇām amātyānāṃ bhaṭabalāgrasya naigamajānapadānām* //",
  "XXavsata_u:3668": "atha rājñaḥ śiber etad abhavat*:",
  "XXavsata_u:3669": "saṃtarpitā anena manuṣyabhūtāḥ,",
  "XXavsata_u:3670": "kṣudrajanto 'vaśiṣṭāḥ,",
  "XXavsata_u:3671": "kena saṃtarpayitavyā iti /",
  "XXavsata_u:3672": "sa parityaktavibhavasarvasva ekaśāṭakanivasitaḥ svaśarīrāvaśeṣaś cintām āpede /",
  "XXavsata_u:3673": "tasyaitad abhavat:",
  "XXavsata_u:3674": "kṣudrajantubhyaḥ svaśarīram anuprayacchāmīti /",
  "XXavsata_u:3675": "sa śastreṇa svaśarīraṃ takṣayitvā yatra daṃśamaśakās tatrotsṛṣṭakāyaḥ pratiṣṭhate /",
  "XXavsata_u:3676": "priyam ivaikaputrakaṃ rudhireṇa saṃtarpayati //",
  "XXavsata_u:3677": "śakrasya devendrasyādhastāj jñānadarśanaṃ pravartate /",
  "XXavsata_u:3678": "tasyaitad bahavat*:",
  "XXavsata_u:3679": "kim ayaṃ śibī rājā satvānām artham evaṃ karoti,",
  "XXavsata_u:3680": "uta karuṇayā?",
  "XXavsata_u:3681": "yanv aham enaṃ vijñāseyeti /",
  "XXavsata_u:3682": "tato bhinnāñjanam asivarṇaṃ",
  "XXavsata_u:3683": "-------------------- Vaidya, p. 85 --------------------",
  "XXavsata_u:3684": "gṛdhraveśam ātmānam abhinirmāya rājñe śibeḥ sakāśam upasaṃkramya mukhatuṇḍakenākṣyutpāṭayituṃ pravṛttaḥ /",
  "XXavsata_u:3685": "na ca rājā saṃtrāsam āpadyate /",
  "XXavsata_u:3686": "kiṃ tu maitrīviśālābhyāṃ nayanābhyāṃ taṃ gṛdhram ālokya kathayati: vatsa,",
  "XXavsata_u:3687": "yan madīyāc charīrāt prayuñjase,",
  "XXavsata_u:3688": "tena praṇayaḥ kriyatām iti /",
  "XXavsata_u:3689": "tataḥ āvarjitaḥ śakro devendro brāhmaṇaveṣam ātmānam abhinirmāya rājñaḥ śibeḥ purastāt sthitvā:",
  "XXavsata_u:3690": "sādhu pārthiva,",
  "XXavsata_u:3691": "dīyatām etan nayanadvayam iti /",
  "XXavsata_u:3692": "rājovāca: mahābrāhmaṇa gṛhyatāṃ yad abhirucitam*,",
  "XXavsata_u:3693": "na me 'tra vighnaḥ kaścid astīti /",
  "XXavsata_u:3694": "tataḥ śakro devendro bhūyasyā mātrayābhiprasanno brāhmaṇaveṣam antardhāpya svarūpeṇa sthitvā rājānam abhyutsāhayann uvāca:",
  "XXavsata_u:3695": "sādhu sādhu bhoḥ pārthiva,",
  "XXavsata_u:3696": "suniścitā te buddhiḥ,",
  "XXavsata_u:3697": "akampyas te praṇidhiḥ;",
  "XXavsata_u:3698": "anugatā te satveṣu mahākaruṇā,",
  "XXavsata_u:3699": "yatra nāma tvaṃ saṃtrāsakareṣu dharmeṣu viśāradoḥ /",
  "XXavsata_u:3700": "na cirāt tvam anena vyavasāyenānuttarāṃ samyaksaṃbodhim abhisaṃbhotsyase //",
  "XXavsata_u:3701": "bhagavān āha:",
  "XXavsata_u:3702": "kiṃ manyadhve bhikṣavo yo 'sau tena kālena tena samayena śibir nāma rājā babhūva, ahaṃ sa /",
  "XXavsata_u:3703": "tadānīm api puṇyamayaiḥ saṃskārais tṛptir nāsti,",
  "XXavsata_u:3704": "prāg evedānīm* /",
  "XXavsata_u:3705": "tasmāt tarhi bhikṣava evaṃ śikṣitavyam:",
  "XXavsata_u:3706": "yad dānāni dāsyāmaḥ,",
  "XXavsata_u:3707": "puṇyāni kariṣyāmaḥ /",
  "XXavsata_u:3708": "ity evaṃ vo bhikṣavaḥ śikṣitavyam* //",
  "XXavsata_u:3709": "idam avocad bhagavān /",
  "XXavsata_u:3710": "āttamanasas te bhikṣavo bhagavato bhāṣitam abhyanandan* //",
  "XXavsata_u:3711": "*******************************************************",
  "XXavsata_u:3712": "AVŚ_35 surūpaḥ / (ed. Speyer, vol. I)",
  "XXavsata_u:3713_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:3713_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:3713_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:3713_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:3713_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:3714": "yadā bhagavān pratisaṃlayanād vyutthāya catasṛṇāṃ parṣadā madhuramadhuraṃ dharmaṃ deśayati,",
  "XXavsata_u:3715": "kṣaudraṃ madhv ivāneḍakam*,",
  "XXavsata_u:3716": "anekaśatā ca parṣad bhagavataḥ sakāśān madhuramadhuraṃ dharmaṃ śṛṇoty āneñjamānair (Speyer:",
  "XXavsata_u:3717": "aniñjamānair )",
  "XXavsata_u:3718": "indriyaiḥ, tadā bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:3719": "paśya bhadanta yāvad dharmaratnasyāmī bhājanabhūtāḥ satvā ādareṇa śrotavyaṃ manyanta iti /",
  "XXavsata_u:3720": "bhagavān āha:",
  "XXavsata_u:3721": "yathā tathāgatena bhikṣava ādarajātena dharmaḥ śrutaś codgṛhītaś ca,",
  "XXavsata_u:3722": "tac chṛṇuta,",
  "XXavsata_u:3723": "sādhu ca suṣṭhu ca manasi kuruta, bhāṣiṣye //",
  "XXavsata_u:3724_0": "bhūtapurvaṃ bhikṣavo 'tīte 'dhvani vārāṇasyāṃ nagaryāṃ surūpo nāma rājā rājyaṃ kārayati",
  "XXavsata_u:3724_1": "ṛddhaṃ ca sphītaṃ ca kṣemaṃ ca subhikṣaṃ ca ākīrṇabahujanamanuṣyaṃ ca praśāntakalikalahaḍimbaḍamaraṃ",
  "XXavsata_u:3724_2": "taskararogāpagataṃ śālīkṣugomahiṣīsaṃpannam akhilam akaṇṭakam* /",
  "XXavsata_u:3725": "ekaputram iva rājyaṃ pālayati /",
  "XXavsata_u:3726": "sa ca rājā śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ prajāvatsalaḥ sarvapradaḥ sarvaparityāgī niḥsaṅgaparityāgī ca /",
  "XXavsata_u:3727": "mahatī tyāge vartate /",
  "XXavsata_u:3728": "tasya ca rājñaḥ sundarikā nāma devī abhirūpā darśanīyā prāsādikā",
  "XXavsata_u:3729": "-------------------- Vaidya, p. 86 --------------------",
  "XXavsata_u:3730": "sarvāṅgapratyaṅgopetā,",
  "XXavsata_u:3731": "sundarakaś ca nāmnā ekaputraḥ iṣṭaḥ kāntaḥ priyo manāpaḥ kṣānto 'pratikūlaḥ /",
  "XXavsata_u:3732": "athāpareṇa samayena rājñaḥ surūpasya dharme abhilāṣa utpannaḥ /",
  "XXavsata_u:3733": "tena sarve amātyāḥ saṃnipātyoktāḥ:",
  "XXavsata_u:3734": "paryeṣata me grāmaṇyo dharmān,",
  "XXavsata_u:3735": "dharmo me rocata iti /",
  "XXavsata_u:3736": "tatas te amātyāḥ kṛtakarapuṭā rājānaṃ vijñāpayanti:",
  "XXavsata_u:3737": "durlabho mahārāja dharmaḥ /",
  "XXavsata_u:3738": "śrūyate mahārāja buddhānāṃ loke utpādād dharmasyotpādo bhavatīti /",
  "XXavsata_u:3739": "tato rājñā suvarṇapiṭakaṃ dhvajāgre baddhvā sarvavijite ghaṇṭāvaghoṣaṇaṃ kāritam*:",
  "XXavsata_u:3740": "yo me dharmaṃ vakṣyati,",
  "XXavsata_u:3741": "tasyemaṃ suvarṇapiṭakaṃ dāsyāmi,",
  "XXavsata_u:3742": "mahatā ca satkāreṇa satkariṣyāmīti /",
  "XXavsata_u:3743": "tato bahavaḥ kālā atikrāntāḥ /",
  "XXavsata_u:3744": "na ca kaścid dharmadeśaka upalabhyate /",
  "XXavsata_u:3745": "tataḥ sa rājā dharmahetor utkaṇṭhati paritapyati //",
  "XXavsata_u:3746": "śakrasya ca devānām indrasyādhastāj jñanadarśanaṃ pravartate /",
  "XXavsata_u:3747": "sa paśyati rājānaṃ dharmahetor vihanyamānam* /",
  "XXavsata_u:3748": "tasyaitad abhavat*:",
  "XXavsata_u:3749": "yanv ahaṃ surūpāṃ rājānam mīmāṃseyeti /",
  "XXavsata_u:3750": "tato yakṣarūpam ātmānam abhinirmāya vikṛtakaracaraṇanayano 'nekapariṣanmadhyagataṃ rājānam etad avocat*:",
  "XXavsata_u:3751": "nanu dharmābhilāṣī bhavān*,",
  "XXavsata_u:3752": "aham te dharmaṃ vakṣyāmīti /",
  "XXavsata_u:3753": "tato dharmaśravaṇāt prītiprāmodyajāto rājā yakṣam etad uvāca:",
  "XXavsata_u:3754": "brūhi guhyaka dharmān śroṣyāmīti /",
  "XXavsata_u:3755": "guhyaka uvāca:",
  "XXavsata_u:3756": "sukhitasya bata mahārāja dharmā abhilasanti /",
  "XXavsata_u:3757": "bubhukṣito 'smi bhojanaṃ tāvan me prayaccheti /",
  "XXavsata_u:3758": "tac chrutvā rājā pauruṣeyānām amantrayāmāsa:",
  "XXavsata_u:3759": "ānīyantām asya bhakṣyabhojyaprakārā iti /",
  "XXavsata_u:3760": "yakṣa āha: sadyohatarudhiramāṃsabhakṣyo 'ham* /",
  "XXavsata_u:3761": "etaṃ me sundaram ekaputrakaṃ prayaccheti /",
  "XXavsata_u:3762": "śrutvā rājā paraṃ viṣādam āpannaḥ:",
  "XXavsata_u:3763": "kadācit karhicin me 'dya dharmaśabda āsāditaḥ /",
  "XXavsata_u:3764": "so 'py anargheṇa mūlyeneti /",
  "XXavsata_u:3765": "tataḥ sundaraḥ kumāras tad upaśrutya pituḥ pādayor nipatya rājānam vijñāpayāmāsa:",
  "XXavsata_u:3766": "marṣaya deva /",
  "XXavsata_u:3767": "pūryatāṃ devasyābhiprāyam*,",
  "XXavsata_u:3768": "prayaccha māṃ guhyakāyāhārārtham iti /",
  "XXavsata_u:3769": "tato rājā tam ekaputrakam iṣṭaṃ kāntaṃ priyaṃ manāpaṃ kṣāntam apratikūlaṃ dharmasyārthe yakṣāya dattavān* /",
  "XXavsata_u:3770": "tato yakṣeṇa ṛddhibalādhānād rajñaḥ parṣadaś ca tathā darśito yathāṅgapratyaṅgāni pṛthagvikṛtya bhakṣitāni,",
  "XXavsata_u:3771": "rudhiraṃ ca pīyamānam* /",
  "XXavsata_u:3772": "# # # dṛṣṭvā rājā dharmābhilāṣī na niṣādam āpannaḥ /",
  "XXavsata_u:3773": "sa guhyako rājānam uvāca:",
  "XXavsata_u:3774": "atṛpto 'smi bhoḥ pārthiva,",
  "XXavsata_u:3775": "bhūyo me prayaccheti /",
  "XXavsata_u:3776": "tato rājā tasmai dayitāṃ bhāryāṃ dattavān* /",
  "XXavsata_u:3777": "sāpi tenaivākāreṇa darśitā /",
  "XXavsata_u:3778": "tato bhūyo rājānam uvācā:",
  "XXavsata_u:3779": "bho pārthiva,",
  "XXavsata_u:3780": "adyāpi tṛptir na labhyata iti /",
  "XXavsata_u:3781": "tato rājā yakṣam uvāca:",
  "XXavsata_u:3782": "vatsa datto me ekaputrako bhāryā ca dayitā,",
  "XXavsata_u:3783": "kiṃ bhūyaḥ prārthayase iti /",
  "XXavsata_u:3784": "guhyaka uvāca:",
  "XXavsata_u:3785": "svaśarīraṃ me prayaccha /",
  "XXavsata_u:3786": "anena tṛptim upayāsyāmīti /",
  "XXavsata_u:3787": "rājovāca: yadi svaśarīraṃ te pradāsyāmi,",
  "XXavsata_u:3788": "kathaṃ punar dharmaṃ śroṣyāmi?",
  "XXavsata_u:3789": "kiṃ nu pūrvaṃ me dharmaṃ vada,",
  "XXavsata_u:3790": "paścād gṛhītadharmā śarīraṃ parityakṣyāmīti /",
  "XXavsata_u:3791": "tato guhyakena rājānaṃ pratijñāyāṃ pratiṣṭḥāpyānekaśatāyāḥ pariṣadaḥ purastād dharmo deśitaḥ //",
  "XXavsata_u:3792": "-------------------- Vaidya, p. 87 --------------------",
  "XXavsata_u:3793": "AVŚ_35.1 priyebhyo jāyate śokaḥ priyebhyo jāyate bhayam* /",
  "XXavsata_u:3794": "priyebhyo vipramuktānāṃ nāsti śokaḥ kuto bhayam iti //",
  "XXavsata_u:3795": "tato rājā asyā gāthāyāḥ sahaśravaṇāt prahlāditamanāḥ prītisaumanasyendriyajāto yakṣam uvāca:",
  "XXavsata_u:3796": "idaṃ guhyaka śarīram*,",
  "XXavsata_u:3797": "yatheṣṭaṃ kriyatām iti //",
  "XXavsata_u:3798_0": "tataḥ śakro devendro rājānaṃ meruvadakampyam anuttarāyāṃ samyaksaṃbodhau viditvā",
  "XXavsata_u:3798_1": "yakṣarūpam antardhāpya svarūpeṇa sthitvā prasādavikasitābhyāṃ nayanābhyām ekena pāṇinā",
  "XXavsata_u:3798_2": "putraṃ gṛhītvā dvitīyena ca bhāryāṃ rājānam abhyutsāhayann uvāca:",
  "XXavsata_u:3799": "sādhu sādhu satpuruṣa /",
  "XXavsata_u:3800": "dṛḍhasaṃnāhas tvam* /",
  "XXavsata_u:3801": "nacirād anena vyavasāyena anuttarāṃ samyaksaṃbodhim abhisaṃbhotsyase /",
  "XXavsata_u:3802": "ayaṃ ca te iṣṭajanasamāgama iti /",
  "XXavsata_u:3803": "tato rājā śakraṃ devendram idam avocat*:",
  "XXavsata_u:3804": "sādhu sādhu kauśika,",
  "XXavsata_u:3805": "kṛto 'smākaṃ dharmābhiprāyaḥ pūritaś ceti //",
  "XXavsata_u:3806": "bhagavān āha:",
  "XXavsata_u:3807": "kiṃ manyadhve bhikṣavo yo 'sau tena kālena tena samayena surūpo nāma rājā babhūva, ahaṃ sa /",
  "XXavsata_u:3808": "sundaraḥ kumāra ānandaḥ /",
  "XXavsata_u:3809": "sundarikā eṣā eva yaśodharā /",
  "XXavsata_u:3810": "tadāpi me bhikṣavo dharmahetor iṣṭabandhuparityāgaḥ svajīvitaparityāgaś ca kṛtaḥ,",
  "XXavsata_u:3811": "prāg evedānīm* /",
  "XXavsata_u:3812": "tasmāt tarhi bhikṣava evaṃ śikṣitavyam:",
  "XXavsata_u:3813": "yad dharmaṃ satkariṣyāmo gurukariṣyāmo mānayiṣyāmaḥ pūjayiṣyāmaḥ /",
  "XXavsata_u:3814": "dharmaṃ satkṛtya gurukṛtya mānayitvā pūjayitvopaniśritya vihariṣyāmaḥ /",
  "XXavsata_u:3815": "ity evaṃ vo bhikṣavaḥ śikṣitavyam* //",
  "XXavsata_u:3816": "idam avocad bhagavān /",
  "XXavsata_u:3817": "āttamanasas te bhikṣavo bhagavato bhāṣitam abhyanandan* //",
  "XXavsata_u:3818": "*******************************************************",
  "XXavsata_u:3819": "AVŚ_36 maitrakanyakaḥ /",
  "XXavsata_u:3820": "(ed. Speyer, vol. I)",
  "XXavsata_u:3821_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:3821_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:3821_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:3821_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:3821_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:3822": "tatra bhagavān bhikṣūn āmantrayate sma:",
  "XXavsata_u:3823": "sabrahmakāṇi bhikṣavas tāni kulāni yeṣu kuleṣu mātāpitarau samyaṅ mānyete,",
  "XXavsata_u:3824": "samyak pūjyete,",
  "XXavsata_u:3825": "samyak sukhena parihriyete /",
  "XXavsata_u:3826": "tat kasya hetoḥ?",
  "XXavsata_u:3827": "brahmabhūtau hi kulaputrasya mātāpitarau sahadharmeṇa /",
  "XXavsata_u:3828": "sācāryakāṇi tāni kulāni yeṣu kuleṣu mātāpitarau samyaṅ mānyete,",
  "XXavsata_u:3829": "samyak pūjyete,",
  "XXavsata_u:3830": "samyak sukhena parihriyete /",
  "XXavsata_u:3831": "tat kasya hetoḥ?",
  "XXavsata_u:3832": "ācāryabhūtau hi kulaputrasya mātāpitarau sahadharmeṇa /",
  "XXavsata_u:3833": "āhavanīyāni tāni kulāni yeṣu kuleṣu mātāpitarau samyaṅ mānyete,",
  "XXavsata_u:3834": "samyak pūjyete,",
  "XXavsata_u:3835": "samyak sukhena parihriyete /",
  "XXavsata_u:3836": "tat kasya hetoḥ?",
  "XXavsata_u:3837": "āhavanīyau hi kulaputrasya",
  "XXavsata_u:3838": "-------------------- Vaidya, p. 88 --------------------",
  "XXavsata_u:3839": "mātāpitarau sahadharmeṇa /",
  "XXavsata_u:3840": "sāgnikāni tāni kulāni yeṣu kuleṣu mātāpitarau samyaṅ mānyete,",
  "XXavsata_u:3841": "samyak pūjyete,",
  "XXavsata_u:3842": "samyak sukhena parihriyete /",
  "XXavsata_u:3843": "tat kasya hetoḥ?",
  "XXavsata_u:3844": "agnibhūtau hi kulaputrasya mātāpitarau sahadharmeṇa /",
  "XXavsata_u:3845": "sadevakāni tāni kulāni yeṣu kuleṣu mātāpitarau samyaṅ mānyete,",
  "XXavsata_u:3846": "samyak pūjyete,",
  "XXavsata_u:3847": "samyak sukhena parihriyete /",
  "XXavsata_u:3848": "tat kasya hetoḥ?",
  "XXavsata_u:3849": "devabhūtau hi kulaputrasya mātāpitarau sahadharmeṇa /",
  "XXavsata_u:3850": "idam avocad bhagavān* /",
  "XXavsata_u:3851": "idam uktvā sugato hy athāparam etad uvāca śāstā:",
  "XXavsata_u:3852": "AVŚ_36.1 brahmā hi mātāpitarau pūrvācāryau tathaiva ca /",
  "XXavsata_u:3853": "āhavanīyau putrasya agniḥ syād daivatāni ca //",
  "XXavsata_u:3854": "AVŚ_36.2 tasmād etau namasyeta satkuryāc caiva paṇḍitaḥ /",
  "XXavsata_u:3855": "udvartanena snānena pādānāṃ dhāvanena ca /",
  "XXavsata_u:3856": "athavā annapānena vastraśayyāsanena ca //",
  "XXavsata_u:3857": "AVŚ_36.3 tayā sa paricaryayā mātāpitṛṣu paṇḍitaḥ /",
  "XXavsata_u:3858": "iha cānindito bhavati pretya svarge ca modate //",
  "XXavsata_u:3859": "yadā bhagavatā etat sūtraṃ bhāṣitam*,",
  "XXavsata_u:3860": "tadā bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:3861": "āścaryaṃ bhadanta yad bhagavān mātāpitṛguruśuśrūṣāvarṇavādīti /",
  "XXavsata_u:3862": "bhagavān āha:",
  "XXavsata_u:3863_0": "kim atra bhikṣava āścaryaṃ yad idānīṃ tathāgato vigatarāgo vigatadveṣo vigatamohaḥ",
  "XXavsata_u:3863_1": "parimukto jātijarāvyādhimaraṇaśokaparidevaduḥkhadaurmanasyopāyāsaiḥ sarvajñaḥ sarvākārajñaḥ",
  "XXavsata_u:3863_2": "sarvajñānajñeyavaśiprāpto mātāpitṛguruśuśrūṣāyā varṇavādī /",
  "XXavsata_u:3864": "yat tu mayā atīte 'dhvani sarāgeṇa sadveṣeṇa samohenāparimuktena jātijarāvyādhimaraṇaśokaparidevaduḥkhadaurmanasyopāyāsaiḥ mātuḥ svalpam apakāraṃ kṛtvā mahaduḥkham anubhūtam* /",
  "XXavsata_u:3865": "tac chṛṇuta,",
  "XXavsata_u:3866": "sādhu ca suṣṭhu ca manasi kuruta, bhāṣiṣye //",
  "XXavsata_u:3867_0": "bhūtapurvaṃ bhikṣavo 'tīte 'dhvani vārāṇasyāṃ nagaryāṃ mitro nāma sārthavāho babhūva",
  "XXavsata_u:3867_1": "āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
  "XXavsata_u:3868": "tena sadṛśāt kulāt kalatram ānītam* /",
  "XXavsata_u:3869": "sa tayā sārdhaṃ krīḍati ramate paricārayati /",
  "XXavsata_u:3870": "tasya krīḍato ramamāṇasya paricārayataḥ putrā jāyante mriyante cā /",
  "XXavsata_u:3871": "sa kare kapolaṃ datvā cintāparo vyavasthitaḥ:",
  "XXavsata_u:3872": "anekadhanasamuditaṃ me gṛham* /",
  "XXavsata_u:3873": "na me putro na duhitā /",
  "XXavsata_u:3874": "mamātyayāt sarvasvāpateyam aputrakam iti kṛtvā rājño vidheyaṃ bhaviṣyatīti /",
  "XXavsata_u:3875": "tasya vayasyakenopadiṣṭam*:",
  "XXavsata_u:3876": "yadi te putrā jāyante,",
  "XXavsata_u:3877": "tasya dārikānāma sthāpayitavyam* /",
  "XXavsata_u:3878": "evam asau cirajīvī bhaviṣyatīti /",
  "XXavsata_u:3879": "so 'putraḥ putrābhinandī śivavaruṇakuberaśakrabrahmādīn anyāṃś ca devatāviśeṣān āyācate /",
  "XXavsata_u:3880": "tadyathā ārāmadevatā vanadevatāś catvaradevatāḥ śṛṅgāṭakadevatā balipratigrāhikā devatāḥ /",
  "XXavsata_u:3881": "sahajāḥ sahadhārmikā nityānubaddhā api devatā āyācate /",
  "XXavsata_u:3882": "asti caiṣa loke pravādo yadāyācanahetoḥ putrā jāyante duhitaraś ceti /",
  "XXavsata_u:3883": "tac ca naivam* /",
  "XXavsata_u:3884": "yady evam abhaviṣyad ekaikasya putrasahasram abhaviṣyat tadyathā rājñaś cakravartinaḥ /",
  "XXavsata_u:3885": "api tu trayāṇāṃ sthānānāṃ saṃmukhībhāvāt putrā jāyante duhitaraś ceti /",
  "XXavsata_u:3886": "katameṣāṃ trayāṇāṃ sthānānām*?",
  "XXavsata_u:3887": "mātāpitarāu raktau bhavataḥ saṃnipatitau,",
  "XXavsata_u:3888": "mātā {ca} kalyā bhavati ṛtumatī /",
  "XXavsata_u:3889": "-------------------- Vaidya, p. 89 --------------------",
  "XXavsata_u:3890": "gandharvaś ca pratyupasthito bhavati /",
  "XXavsata_u:3891": "eṣāṃ trayāṇāṃ sthānānāṃ saṃmukhībhāvāt putrā jāyante duhitaraś ca /",
  "XXavsata_u:3892": "sa ca āyācanaparas tiṣṭhati /",
  "XXavsata_u:3893": "anyatamaś ca satvo 'nyatamasmāt satvanikāyāc cyutaḥ tasya prajāpatyā kukṣim avakrāntaḥ /",
  "XXavsata_u:3894": "paṃcāveṇikā dharmā ekatye paṇḍitajātīye mātṛgrāme /",
  "XXavsata_u:3895": "katame paṃca /",
  "XXavsata_u:3896": "raktaṃ puruṣaṃ jānāti,",
  "XXavsata_u:3897": "viraktaṃ {puruṣaṃ} jānāti /",
  "XXavsata_u:3898": "kālaṃ jānāti,",
  "XXavsata_u:3899": "ṛtuṃ jānāti /",
  "XXavsata_u:3900": "garbham avakrāntaṃ jānāti /",
  "XXavsata_u:3901": "yasya sakāśād garbho 'vakrāmati taṃ jānāti /",
  "XXavsata_u:3902": "dārakaṃ jānāti /",
  "XXavsata_u:3903": "dārikāṃ jānāti /",
  "XXavsata_u:3904": "saced dārako bhavati dakṣiṇaṃ kukṣiṃ niśritya tiṣṭhati /",
  "XXavsata_u:3905": "saced dārikā bhavati vāmaṃ kukṣiṃ niśritya tiṣṭhati /",
  "XXavsata_u:3906": "sā āttamanāttamanāḥ svāmina ārocayati:",
  "XXavsata_u:3907": "diṣṭyāryaputra vardhase /",
  "XXavsata_u:3908": "āpannasatvāsmi saṃvṛttā /",
  "XXavsata_u:3909": "yathā ca me dakṣiṇaṃ kukṣiṃ niśritya tiṣṭhati niyataṃ dārako bhaviṣyatīti /",
  "XXavsata_u:3910": "so 'py āttamanāttamanāḥ pūrvakāyam abhyunnamayya dakṣiṇaṃ bāhum abhiprasārya udānam udānayati:",
  "XXavsata_u:3911": "apy evāhaṃ cirakālābhilaṣitaṃ putramukhaṃ paśyeyam* /",
  "XXavsata_u:3912": "jāto me syān nāvajātaḥ /",
  "XXavsata_u:3913": "kṛtyāni me kurvīta /",
  "XXavsata_u:3914": "bhṛtaḥ pratibibhṛyāt /",
  "XXavsata_u:3915": "dāyād yaṃ pratipadyeta /",
  "XXavsata_u:3916": "kulavaṃśo me cirasthitikaḥ syāt* /",
  "XXavsata_u:3917": "asmākaṃ cāpy atītakālagatānām alpaṃ vā prabhūtaṃ vā dānāni datvā puṇyāni kṛtvā asmākaṃ nāmnā dakṣiṇām ādekṣyati:",
  "XXavsata_u:3918": "idaṃ tayor yatratatropapannayor gacchator anugacchatv iti /",
  "XXavsata_u:3919": "āpannasatvāṃ caināṃ viditvopariprāsādatalagatām ayantritāṃ dhārayati /",
  "XXavsata_u:3920_0": "śīte śītopakaraṇair uṣṇe uṣṇopakaraṇair vaidyaprajñaptair āhārair nātitiktair nātyamlair",
  "XXavsata_u:3920_1": "nātilavaṇair nātimadhurair nātikaṭukair nātikaṣāyais tiktāmlalavaṇamadhurakaṭukakaṣāyavivarjitair",
  "XXavsata_u:3920_2": "āhārair hārārdhahāravibhūṣitagātrīm apsarasam iva nandanavanavicāriṇīṃ mañcān mañcaṃ",
  "XXavsata_u:3920_3": "pīṭhāt pīṭham anavatarantīm adharāṃ bhūmim* /",
  "XXavsata_u:3921": "na cāsyāḥ kiṃcid amanojñaśabdaśravaṇaṃ yāvad eva garbhasya paripākāya /",
  "XXavsata_u:3922": "sā aṣṭānāṃ vā navānāṃ vā māsānām atyayāt prasūtā /",
  "XXavsata_u:3923": "dārako jāto 'bhirūpo darśanīyaḥ prāsādiko gauraḥ kanakavarṇaś chatrākāraśirāḥ pralambabāhur vistīrṇalalāṭa uccaghoṣaḥ saṃgatabrūs tuṅganāsaḥ sarvāṅgapratyaṅgopetaḥ /",
  "XXavsata_u:3924": "tasya jātau jātimahaṃ kṛtvā nāmadheyaṃ vyavasthāpyate:",
  "XXavsata_u:3925": "kiṃ bhavatu dārakasya nāmeti /",
  "XXavsata_u:3926": "jñātaya ūcuḥ:",
  "XXavsata_u:3927": "ayaṃ dārako mitrasya",
  "XXavsata_u:3928": "putraḥ kanyā ca /",
  "XXavsata_u:3929": "tasmād bhavatu dārakasya maitrakanyako nāmeti //",
  "XXavsata_u:3930": "maitrakanyako dārako 'ṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
  "XXavsata_u:3931": "so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍena anyaiś cottaptottaptair upakaraṇaviśeṣaiḥ /",
  "XXavsata_u:3932": "āśu vardhate hradastham iva paṅkajam* /",
  "XXavsata_u:3933": "pitā cāsya mahāsamudram avatīrṇaḥ,",
  "XXavsata_u:3934": "tatraiva ca nidhanam upayātaḥ /",
  "XXavsata_u:3935": "yadā maitrakanyako mahān saṃvṛtas tadā mātaram uvāca:",
  "XXavsata_u:3936": "amba pitāsmākaṃ kiṃkarmaphalopajīvī āsīt?",
  "XXavsata_u:3937": "tataḥ paścād aham api (Speyer: ahaṃ pi )",
  "XXavsata_u:3938": "tathā kariṣyāmīti /",
  "XXavsata_u:3939": "mātā kathayati:",
  "XXavsata_u:3940": "putraka pitā te okkarika āsīt* /",
  "XXavsata_u:3941": "ākāṅkṣamāṇaḥ tvam okkarikatvaṃ kuru /",
  "XXavsata_u:3942": "sā cintayati:",
  "XXavsata_u:3943": "yady aham asmai vakṣyāmi mahāsamudravaṇig āsīd iti,",
  "XXavsata_u:3944": "eṣo 'pi kadācin mahāsamudram avatīrṇas tatraiva nidhanam upagacched iti //",
  "XXavsata_u:3945": "tenaukkarikāpaṇo vyavasthāpitaḥ /",
  "XXavsata_u:3946": "tataḥ prathame divase catvāraḥ kārṣāpaṇāḥ saṃpannāḥ /",
  "XXavsata_u:3947": "te 'pi tena mātur niryātitāḥ:",
  "XXavsata_u:3948": "ebhir amba śramaṇabrāhmaṇakṛpaṇavanīpakān pratipādayasveti /",
  "XXavsata_u:3949": "-------------------- Vaidya, p. 90 --------------------",
  "XXavsata_u:3950": "yāvad apareṇocyate:",
  "XXavsata_u:3951": "pitā te gāndhikāpaṇika āsīd iti,",
  "XXavsata_u:3952": "tenaukkaritvaṃ tyaktvā gāndhikāpaṇo vyavasthāpitaḥ /",
  "XXavsata_u:3953": "aṣṭau kārṣāpaṇāḥ saṃpannāḥ /",
  "XXavsata_u:3954": "te 'pi tena mātur niryātitāḥ /",
  "XXavsata_u:3955": "yāvad apareṇocyate:",
  "XXavsata_u:3956": "pitā te hairaṇyika āsīd iti,",
  "XXavsata_u:3957": "tena tamāpaṇaṃ tyaktvā hairaṇyikāpaṇo vyavasthāpitaḥ /",
  "XXavsata_u:3958": "tataḥ prathame divase ṣoḍaśa kārṣāpaṇāḥ saṃpannāḥ /",
  "XXavsata_u:3959": "te 'pi tena mātur niryātitāḥ /",
  "XXavsata_u:3960": "dvitīye divase dvātriṃśat kārṣāpaṇāḥ saṃpannāḥ /",
  "XXavsata_u:3961": "te 'pi tena mātur niryātitāḥ /",
  "XXavsata_u:3962": "yāvad dhairaṇyikair īrṣyāprakṛtaiḥ sarvān adhiṣṭhānavyavahārān viditvoktaḥ:",
  "XXavsata_u:3963": "maitrakanyaka,",
  "XXavsata_u:3964": "kiṃ tavānayā adharmajīvikayā?",
  "XXavsata_u:3965": "pitā te mahāsamudravaṇig āsīt* /",
  "XXavsata_u:3966": "kena tvaṃ kusaṃvyavahāre niyukta iti /",
  "XXavsata_u:3967": "sa hairaṇyikavacanasaṃcodito mātur gatvā kathayati:",
  "XXavsata_u:3968": "amba evam anuśrūyate pitāsmākaṃ mahāsamudravaṇig āsīd iti /",
  "XXavsata_u:3969": "tad anujānīhi,",
  "XXavsata_u:3970": "aham api mahāsamudram avatariṣyāmīti /",
  "XXavsata_u:3971": "mātā kathayati:",
  "XXavsata_u:3972": "evam etat putraka /",
  "XXavsata_u:3973": "kiṃ tu tvaṃ bāla ekaputrakaś ca /",
  "XXavsata_u:3974": "mā māṃ parityajya mahāsamudram avatariṣyasīti /",
  "XXavsata_u:3975": "sa īrṣyāprakṛtibhir akalyāṇamitrair vipralabdho na nivartate /",
  "XXavsata_u:3976": "tatas tena mātur vacanam avacanaṃ kṛtvā vārāṇasyām nagaryāṃ ghaṇṭāvaghoṣaṇaṃ kāritam*:",
  "XXavsata_u:3977": "śṛṇvantu bhavanto vārāṇasīnivāsino vaṇijaḥ:",
  "XXavsata_u:3978": "maitrakanyakaḥ sārthavāho mahāsamudram avatariṣyati /",
  "XXavsata_u:3979": "ye yuṣmākam utsahante maitrakanyakena sārthavāhena sārdham aśulkenāgulmenātarapaṇyena mahāsamudram avatartum*,",
  "XXavsata_u:3980": "te mahāsamudragamanīyaṃ paṇyaṃ samudānayantv iti /",
  "XXavsata_u:3981": "sa kṛtakutūhalamaṅgalasvastyayanaḥ pañcavaṇikśataparivāraḥ śakaṭair bhārair mūṭaiḥ piṭakaiḥ uṣṭrair gobhir gardabhaiḥ mahāsamudragamanīyaṃ paṇyaṃ samudānīya saṃprasthitaḥ /",
  "XXavsata_u:3982": "mātā cāsya snehavyākulahṛdayā sāśrusurdinavadanā pādayor lagnā:",
  "XXavsata_u:3983": "putraka mā māṃ parityajya mahāsamudram avatareti /",
  "XXavsata_u:3984": "atha sa evaṃ karuṇadīnavilambitair alpākṣarair (Speyer:",
  "XXavsata_u:3985": "apy akṣarair )",
  "XXavsata_u:3986": "ucyamānaḥ kṛtavyavasāyo mātaraṃ pādena śirasy abhihatya sārthasahāyaḥ saṃprasthitaḥ /",
  "XXavsata_u:3987": "mātrā coktaḥ:",
  "XXavsata_u:3988": "mā me putraka asya karmaṇo vipākam anubhavethā iti //",
  "XXavsata_u:3989": "yāvad asau grāmanigamarāṣṭrarājadhānīpaṭṭanāny avalokayan samudratīram anuprāptaḥ /",
  "XXavsata_u:3990": "sa pañcabhiḥ purāṇaśatair vahanaṃ bhṛtvā paṃca pauruṣeyān gṛhītvā āhāraṃ nāvikaṃ kaivartaṃ karṇadhāraṃ ca trir api ghaṇṭāvaghoṣaṇaṃ kṛtvā mahāsamudram avatīrṇaḥ /",
  "XXavsata_u:3991": "yāvad vahantaṃ makareṇa matsyajātenānayād vayasanam āpāditam* /",
  "XXavsata_u:3992": "tato maitrakanyakaḥ phalakam āsādya sthalam anuprāptaḥ /",
  "XXavsata_u:3993": "tataḥ sthale cañcūryamāṇo nadūrān nagaraṃ ramaṇakaṃ nāmnā dṛṣṭavān* /",
  "XXavsata_u:3994": "sa tad upajagāma /",
  "XXavsata_u:3995": "yāvat tataś catasro 'psaraso nirgatāḥ,",
  "XXavsata_u:3996": "abhirūpā darśanīyāḥ prāsādikāḥ /",
  "XXavsata_u:3997": "tāḥ kathayanti:",
  "XXavsata_u:3998": "ehi maitrakanyaka,",
  "XXavsata_u:3999": "svāgataṃ te,",
  "XXavsata_u:4000": "idam asmākam annagṛhaṃ pānagṛhaṃ vastragṛhaṃ śayyāgṛhaṃ maṇimuktāvaiḍūryaśaṅkhaśilāpravālavividhajātarūparajatasaṃpūrṇam* /",
  "XXavsata_u:4001": "āgaccha raṃsyāmaha iti /",
  "XXavsata_u:4002": "sa tābhiḥ saha anekāni varṣāṇi ratim anubhūtavān*,",
  "XXavsata_u:4003": "yathāpi tatkṛtapuṇyaḥ satvaḥ kṛtakuśalaḥ /",
  "XXavsata_u:4004": "dakṣiṇapaddhatigamanāc cainaṃ vārayanti /",
  "XXavsata_u:4005": "sa yato dakṣiṇāyāḥ paddhater nivāryate,",
  "XXavsata_u:4006": "tataḥ suṣṭhutaram utkaṇṭhito gantum* /",
  "XXavsata_u:4007": "yāvat punar api dakṣiṇena pathā gacchan paśyati sadāmattaṃ nāma nagaram* /",
  "XXavsata_u:4008": "sa tatra dvārībhūtaḥ /",
  "XXavsata_u:4009": "yāvat tasmād apy aṣṭāv apsaraso nirgatāḥ abhirūpatarā darśanīyatarāḥ prāsādikatarāḥ /",
  "XXavsata_u:4010": "tāḥ kathayanti:",
  "XXavsata_u:4011": "ehi maitrakanyaka,",
  "XXavsata_u:4012": "svāgataṃ te,",
  "XXavsata_u:4013": "idam asmākam annagṛhaṃ pānagṛhaṃ vastragṛhaṃ śayyāgṛhaṃ maṇimuktāvaiḍūryaśaṅkhaśilāpravālavividhajātarūparajatasaṃpūrṇam* /",
  "XXavsata_u:4014": "āgaccha raṃsyāmaha iti /",
  "XXavsata_u:4015": "sa tābhiḥ sahānekāni varṣāṇi ratim anubhūtavān*",
  "XXavsata_u:4016": "-------------------- Vaidya, p. 91 --------------------",
  "XXavsata_u:4017": "yathāpi tatkṛtapuṇyaḥ satvaḥ kṛtakuśalaḥ /",
  "XXavsata_u:4018": "tā apy asya dakṣiṇāṃ paddhatiṃ vārayanti /",
  "XXavsata_u:4019": "sa yato dakṣiṇāyāḥ paddhater nivāryate,",
  "XXavsata_u:4020": "tataḥ suṣṭhutaram utkaṇṭhito gantum* /",
  "XXavsata_u:4021": "yāvat punar api dakṣiṇena pathā gacchan paśyati nandanaṃ nāma nagaram* /",
  "XXavsata_u:4022": "sa tatra dvārībhūtaḥ /",
  "XXavsata_u:4023": "yāvat tasmād api ṣoḍaśāpsaraso nirgatāḥ abhirūpatarā darśanīyatarāḥ prāsādikatarāḥ /",
  "XXavsata_u:4024": "tāḥ kathayanti:",
  "XXavsata_u:4025": "ehi maitrakanyaka,",
  "XXavsata_u:4026": "svāgataṃ te,",
  "XXavsata_u:4027": "idam asmākam annagṛhaṃ pānagṛhaṃ vastragṛhaṃ śayyāgṛhaṃ maṇimuktāvaiḍūryaśaṅkhaśilāpravālavividhajātarūparajatasaṃpūrṇam* /",
  "XXavsata_u:4028": "āgaccha raṃsyāmaha iti /",
  "XXavsata_u:4029": "sa tābhiḥ saha anekāni varṣāṇi ratim anubhūtavān* yathāpi tatkṛtapuṇyaḥ satvaḥ kṛtakuśalaḥ /",
  "XXavsata_u:4030": "tā apy asya dakṣiṇāṃ paddhatiṃ vārayanti /",
  "XXavsata_u:4031": "sa yato dakṣiṇāyāḥ paddhater nivāryate,",
  "XXavsata_u:4032": "tataḥ suṣṭhutaram utkaṇṭhito gantum* /",
  "XXavsata_u:4033": "yāvat punar api dakṣiṇena pathā gacchan paśyati brahmottaraṃ nāma prāsādam* /",
  "XXavsata_u:4034": "sa tatra dvārībhūtaḥ /",
  "XXavsata_u:4035": "yāvat tasmād api dvātriṃśad apsaraso nirgatāḥ abhirūpatarā darśanīyatarāḥ prāsādikatarāḥ /",
  "XXavsata_u:4036": "tāḥ kathayanti:",
  "XXavsata_u:4037": "ehi maitrakanyaka,",
  "XXavsata_u:4038": "svāgataṃ te,",
  "XXavsata_u:4039": "idam asmākam annagṛhaṃ pānagṛhaṃ vastragṛhaṃ śayyāgṛhaṃ maṇimuktāvaiḍūryaśaṅkhaśilāpravālavividhajātarūparajatasaṃpūrṇam* /",
  "XXavsata_u:4040": "āgaccha raṃsyāmaha iti /",
  "XXavsata_u:4041": "sa tābhiḥ saha anekāni varṣāṇi ratim anubhūtavān* yathāpi tatkṛtapuṇyaḥ satvaḥ kṛtakuśalaḥ /",
  "XXavsata_u:4042": "tā apy asya dakṣiṇāṃ paddhatiṃ vārayanti /",
  "XXavsata_u:4043": "sa yato dakṣiṇāyāḥ paddhater nivāryate,",
  "XXavsata_u:4044": "tataḥ suṣṭhutaram utkaṇṭhito gantum* //",
  "XXavsata_u:4045": "yathā dakṣiṇā paddhatiṃ gacchati,",
  "XXavsata_u:4046": "tathāsyecchā vardhate /",
  "XXavsata_u:4047": "yāvat punar api dakṣiṇena yathā gacchan paśyaty ayomayaṃ nagaram* /",
  "XXavsata_u:4048": "sa tatra praviṣṭaḥ /",
  "XXavsata_u:4049": "praviṣṭamātrasya cāsya dvāraṃ pihitam* /",
  "XXavsata_u:4050": "tato 'bhyantaraṃ praviṣṭaḥ /",
  "XXavsata_u:4051": "tatrāsya dvāraṃ pihitam* /",
  "XXavsata_u:4052": "tato 'bhyantaraṃ praviṣṭaḥ /",
  "XXavsata_u:4053": "yāvat puruṣaṃ paśyati mahāpramāṇam* /",
  "XXavsata_u:4054": "mūrdhni cāsya ayomayaṃ cakraṃ bhramaty ādīptaṃ pradīptaṃ saṃprajvalitam ekajvālībhūtam* /",
  "XXavsata_u:4055": "tasya śiraso yat pūyaśoṇitaṃ pragharati,",
  "XXavsata_u:4056": "so 'syāhāraḥ /",
  "XXavsata_u:4057": "tato maitrakanyakas taṃ puruṣaṃ pṛṣṭavān*: bho puruṣa,",
  "XXavsata_u:4058": "kas tvam iti /",
  "XXavsata_u:4059": "sa kathayati:",
  "XXavsata_u:4060": "ahaṃ mātur apakārīti /",
  "XXavsata_u:4061": "udāhṛtamātre ca tena puruṣeṇa maitrakanyakasya tat karmābhimukhībhūtam*:",
  "XXavsata_u:4062": "aham api mātur apakārīti manye tenaivāhaṃ karmaṇā ihākṛṣṭa iti /",
  "XXavsata_u:4063": "atha tasminn antare ākāśāc chabdo nirgataḥ:",
  "XXavsata_u:4064": "ye baddhās te muktāḥ,",
  "XXavsata_u:4065": "ye muktās te baddhāḥ /",
  "XXavsata_u:4066": "ity uktamātre tasya puruṣasya mūrdhni cakram antarhitam*,",
  "XXavsata_u:4067": "maitrakanyakasya mūrdhni prādurbhūtam* /",
  "XXavsata_u:4068": "tato duḥkhārtaṃ maitrakanyakam avekṣya sa puruṣo gāthayā pratyabhāṣata:",
  "XXavsata_u:4069": "AVŚ_36.1 atikramya ramaṇakaṃ sadāmattaṃ ca nandanam* /",
  "XXavsata_u:4070": "brahmottaraṃ ca prāsādaṃ kena tvam ihāgataḥ //",
  "XXavsata_u:4071": "maitrakanyakaḥ prāha:",
  "XXavsata_u:4072": "AVŚ_36.2 atikramya ramaṇakaṃ sadāmattaṃ ca nandanam* /",
  "XXavsata_u:4073": "brahmottaraṃ ca prāsādam icchayāham ihāgataḥ //",
  "XXavsata_u:4074": "AVŚ_36.3 dūraṃ hi karṣate karma dūrāt karma pravartate /",
  "XXavsata_u:4075": "tatra prakarṣate karma yatra karma vipacyate //",
  "XXavsata_u:4076": "-------------------- Vaidya, p. 92 --------------------",
  "XXavsata_u:4077": "AVŚ_36.4 tena karmavipākena cakraṃ vahati mastake /",
  "XXavsata_u:4078": "ādīptaṃ saṃprajvalitaṃ mama prāṇoparodhakam* // iti",
  "XXavsata_u:4079": "puruṣa prāha:",
  "XXavsata_u:4080": "AVŚ_36.5 tvayā praduṣṭacittena mātā duṣkarakārikā /",
  "XXavsata_u:4081": "pādenābhyāhatā mūrdhni tasya te karmaṇaḥ phalam* // iti",
  "XXavsata_u:4082": "maitrakanyakaḥ prāha:",
  "XXavsata_u:4083": "AVŚ_36.6 kati varṣasahasrāṇi cakraṃ vartsyati mastake /",
  "XXavsata_u:4084": "ādīptaṃ saṃprajvalitaṃ mama prāṇoparodhakam* // iti",
  "XXavsata_u:4085": "puruṣa prāha:",
  "XXavsata_u:4086": "AVŚ_36.7 ṣaṣṭivarṣasahasrāṇi ṣaṣṭivarṣaśatāni ca /",
  "XXavsata_u:4087": "ādīptam āyasaṃ cakraṃ tava mūrdhni bhramiṣyati // iti",
  "XXavsata_u:4088": "maitrakanyaka āha:",
  "XXavsata_u:4089": "bhoḥ puruṣa,",
  "XXavsata_u:4090": "asti kaścid anyo 'pīhāgamiṣyatīti?",
  "XXavsata_u:4091": "puruṣaḥ prāha:",
  "XXavsata_u:4092": "ya evaṃvidhakarmakārī bhaviṣyatīti //",
  "XXavsata_u:4093": "tato maitrakanyako duḥkhavedanābhibhūtaḥ satvānām antike kāruṇyaṃ janayitvā taṃ puruṣam āha:",
  "XXavsata_u:4094": "icchāmy ahaṃ bhoḥ puruṣa sarvasatvānām arthe idaṃ cakraṃ upari śirasā dhārayitum* /",
  "XXavsata_u:4095": "mā kaścid anyo 'py evaṃvidhakarmakārī ihāgacchatv iti /",
  "XXavsata_u:4096": "ity uktamātre maitrakanyakasya bodhisatvasya tac cakraṃ saptatālamātraṃ mūrdhni udgamyākāśe sthitam* /",
  "XXavsata_u:4097": "sa ca kālaṃ kṛtvā tuṣite devanikāye upapannaḥ //",
  "XXavsata_u:4098": "bhagavān āha:",
  "XXavsata_u:4099": "kiṃ manyadhve bhikṣavo yo 'sau tena kālena tena samayena maitrakanyaka āsīt, ahaṃ sa /",
  "XXavsata_u:4100": "yan mayā saṃvyavaharatā mātā kārṣāpaṇaiḥ pratipāditā,",
  "XXavsata_u:4101": "tasya me karmaṇo vipākena caturṣu mahānagareṣu mahatsukham anubhūtam* /",
  "XXavsata_u:4102": "yataś ca mātuḥ parītto 'pakāraḥ kṛtaḥ,",
  "XXavsata_u:4103": "tasya me karmaṇo phalavipākenaivaṃvidhaṃ duḥkham anubhūtam* /",
  "XXavsata_u:4104": "tasmāt tarhi bhikṣava evaṃ śikṣitavyam:",
  "XXavsata_u:4105": "yan mātāpitṛṣu kārān kariṣyāmo nāpakārān* /",
  "XXavsata_u:4106": "tad ete doṣā na bhaviṣyanti ye maitrakanyakasya /",
  "XXavsata_u:4107": "pṛthagjanasya eṣa eṣa guṇagaṇo bhaviṣyati yas tasyaiva devaputrabhūtasya /",
  "XXavsata_u:4108": "ity evaṃ vo bhikṣavaḥ śikṣitavyam* /",
  "XXavsata_u:4109": "tat kasya hetoḥ?",
  "XXavsata_u:4110": "duṣkarakārakau hi bhikṣavaḥ putrasya mātāpitarau āpyāyakau poṣakau saṃvardhakau stanyasya dātārau,",
  "XXavsata_u:4111": "citrasya jambūdvīpasya darśayitārau /",
  "XXavsata_u:4112": "ya ekenāṃsena putro mātaraṃ dvitīyena pitaraṃ pūrṇaṃ varṣaśataṃ pariharet*,",
  "XXavsata_u:4113": "yad vā asyāṃ mahāpṛthivyāṃ maṇayo muktā vaiḍūryaśaṅkhaśilāpravālarajatajātarūpam aśmagarbho musāragalvo lohitikā dakṣiṇāvartaḥ,",
  "XXavsata_u:4114": "ity evaṃrūpe vā aiśvaryādhipatye pratiṣṭhāpayet*,",
  "XXavsata_u:4115": "na iyatā putreṇa mātāpitroḥ kṛtaṃ vā syād upakṛtaṃ vā /",
  "XXavsata_u:4116": "yas tv asāv aśrāddhaṃ mātāpitaraṃ śraddhāsaṃpadi samādāpayati,",
  "XXavsata_u:4117": "vinayati,",
  "XXavsata_u:4118": "niveśayati,",
  "XXavsata_u:4119": "pratiṣṭhāpayati,",
  "XXavsata_u:4120": "duḥśīlaṃ śīlasaṃpadi,",
  "XXavsata_u:4121": "matsariṇaṃ tyāgasaṃpadi,",
  "XXavsata_u:4122": "duṣprajñaṃ prajñāsaṃpadi,",
  "XXavsata_u:4123": "samādāpayati,",
  "XXavsata_u:4124": "vinayati,",
  "XXavsata_u:4125": "niveśayati,",
  "XXavsata_u:4126": "pratiṣṭhāpayati,",
  "XXavsata_u:4127": "iyatā putreṇa mātāpitroḥ kṛtaṃ vā syād upakṛtaṃ vā //",
  "XXavsata_u:4128": "idam avocad bhagavān /",
  "XXavsata_u:4129": "āttamanasas te bhikṣavo bhagavato bhāṣitam abhyanandan* //",
  "XXavsata_u:4130": "-------------------- Vaidya, p. 93 --------------------",
  "XXavsata_u:4131": "*******************************************************",
  "XXavsata_u:4132": "AVŚ_37 śaśaḥ / (ed. Speyer, vol. I)",
  "XXavsata_u:4133_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:4133_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:4133_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:4133_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:4133_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:4134": "śrāvastyāṃ anyatamaḥ śreṣṭhī āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
  "XXavsata_u:4135": "tena sadṛśāt kulāt kalatram ānītam* /",
  "XXavsata_u:4136": "sa tayā sārdhaṃ krīḍati ramate paricārayati /",
  "XXavsata_u:4137": "tasya krīḍato ramamāṇasya paricārayataḥ kālāntareṇa patnī āpannasatvā saṃvṛttā /",
  "XXavsata_u:4138": "sā aṣṭānāṃ vā navānāṃ vā māsānām atyayāt prasūtā /",
  "XXavsata_u:4139": "dārako jātaḥ /",
  "XXavsata_u:4140": "sa unnīto vardhito mahān saṃvṛtaḥ /",
  "XXavsata_u:4141": "pitā cāsya dhanakṣayam anuprāpto bhogakṣayam anuprāptaḥ /",
  "XXavsata_u:4142": "sa ca vistīrṇasuhṛtsaṃbandhibāndhavas taṃ putraṃ kālānukālaṃ jñātisakāśaṃ preṣayati /",
  "XXavsata_u:4143": "sa tair jñātibhis tathā lālito yathā teṣu pravṛddhasnehaḥ saṃvṛttaḥ //",
  "XXavsata_u:4144": "yāvad apareṇa samayena jetavanaṃ nirgataḥ /",
  "XXavsata_u:4145_0": "athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
  "XXavsata_u:4145_1": "aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "XXavsata_u:4145_2": "jaṅgamam iva ratnaparvataṃ samantato bhadrakam* /",
  "XXavsata_u:4146": "sa prasādajātaś ca bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
  "XXavsata_u:4147": "tasmai bhagavatā saṃsāravairāgyikī dharmadeśanā kṛtā,",
  "XXavsata_u:4148": "yāṃ śrutvā saṃsāre doṣadarśī nirvāṇe guṇadarśī mātāpitarāv anujñāpya bhagavacchāsane pravrajitaḥ /",
  "XXavsata_u:4149": "sa evaṃ pravrajitaḥ san jñātibhiḥ saha saṃsṛṣṭo viharati /",
  "XXavsata_u:4150": "tato bhagavāṃs taṃ gṛhisaṃsargān nivārya araṇye niyojayate /",
  "XXavsata_u:4151": "sa tatra nābhiramate /",
  "XXavsata_u:4152": "yāvad bhagavāṃs taṃ trir api gṛhisaṃsargān nivārayati:",
  "XXavsata_u:4153": "vatsa anekadoṣaduṣṭo 'yaṃ gṛhisaṃsargaḥ /",
  "XXavsata_u:4154": "santi cakṣurvijñeyāni rūpāṇi iṣṭāni kāntāni priyāṇi manāpāni kāmopasaṃhitāni rañjanīyāni /",
  "XXavsata_u:4155": "śrotravijñeyāḥ śabdāḥ,",
  "XXavsata_u:4156": "ghrāṇavijñeyā gandhāḥ,",
  "XXavsata_u:4157": "jihvāvijñeyā rasāḥ,",
  "XXavsata_u:4158": "kāyavijñeyāni spraṣṭavyāni,",
  "XXavsata_u:4159": "manovijñeyā dharmāḥ iṣṭāḥ kāntāḥ priyā manāpāḥ kāmopasaṃhitā rañjanīyāḥ kaṇṭakabhūtāḥ /",
  "XXavsata_u:4160": "anekaparyāyeṇa cāsya araṇyaguṇāḥ saṃvarṇitāḥ,",
  "XXavsata_u:4161": "yatra sthitasya kuśalānāṃ dharmāṇāṃ vṛddhir bhavati /",
  "XXavsata_u:4162_0": "yāvat tena kulaputreṇa bhagavantaṃ kalyāṇamitram āgamya araṇyavāsena vasatā yujyamānena",
  "XXavsata_u:4162_1": "ghaṭamānena vyāyacchamānenedam eva pañcagaṇḍakaṃ saṃsāracakraṃ calācalaṃ viditvā",
  "XXavsata_u:4162_2": "sarvasaṃskāragatīḥ śatanapatanavikiraṇavidhvaṃsanadharmatayā parāhatya sarvakleśaprahāṇād",
  "XXavsata_u:4162_3": "arhatvaṃ sākṣākṛtam* /",
  "XXavsata_u:4163": "arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
  "XXavsata_u:4164": "sendropendrāṇāṃ devānāṃ pūjyo mānyo 'bhivādyaś ca saṃvṛttaḥ /",
  "XXavsata_u:4165": "sa pūrvanivāsam anusmṛtya bhagavato 'syātiduṣkarāṇi dṛṣṭvā bhagavantam upasaṃkramya sagauravaḥ stauti mānayati ca //",
  "XXavsata_u:4166": "-------------------- Vaidya, p. 94 --------------------",
  "XXavsata_u:4167": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:4168": "paśya bhadanta,",
  "XXavsata_u:4169": "yāvad ayaṃ kulaputro bhagavatā yāvat trir api grāmāntān nivārya araṇye niyojitaḥ,",
  "XXavsata_u:4170": "yāvad arhatve pratiṣṭhāpita iti /",
  "XXavsata_u:4171": "bhagavān āha:",
  "XXavsata_u:4172_0": "kim atra bhikṣava āścaryaṃ yad idānīṃ mayā vigatarāgeṇa vigatadveṣeṇa vigatamohena",
  "XXavsata_u:4172_1": "parimuktena jātijarāvyādhimaraṇaśokaparidevaduḥkhadaurmanasyopāyāsaiḥ sarvajñena",
  "XXavsata_u:4172_2": "sarvākārajñena sarvajñānajñeyavaśiprāptena ayaṃ kulaputro yāvan trir api grāmāntān",
  "XXavsata_u:4172_3": "nivārya araṇye niyojitaḥ,",
  "XXavsata_u:4173": "yāvad arhatve pratiṣṭhāpitaḥ /",
  "XXavsata_u:4174_0": "yat tu mayā atīte 'dhvani sarāgeṇa sadveṣeṇa samohenāparimuktena jātijarāvyādhimaraṇaśokaparidevaduḥkhadaurmanasyopāyāsair",
  "XXavsata_u:4174_1": "ayaṃ kulaputraḥ svajīvitaparityāgena grāmāntān nivārya araṇyavāse niyuktaḥ /",
  "XXavsata_u:4175": "tac chṛṇuta,",
  "XXavsata_u:4176": "sādhu ca suṣṭhu ca manasi kuruta, bhāṣiṣye //",
  "XXavsata_u:4177": "bhūtapūrvaṃ bhikṣavo 'tīte 'dhvani anyatarasmin girikandare prasravaṇapuṣpaphalakandasaṃpanno ṛṣiḥ prativasati kaṣṭatapāḥ phalamūlāmbubhakṣo 'jinavalkalavāsī agnihotrikaḥ /",
  "XXavsata_u:4178": "tasya ca ṛṣeḥ śaśo vayasyo mānuṣapralāpī /",
  "XXavsata_u:4179": "sa divasānudivasaṃ trir ṛṣisamīpam upasaṃkrāmati /",
  "XXavsata_u:4180": "upasaṃkramyābhivādanaṃ kṛtvā vividhābhiḥ kathābhiḥ saṃmodate /",
  "XXavsata_u:4181": "tāv evaṃ pravṛddhasnehau pitāputravad avasthitau /",
  "XXavsata_u:4182": "yāvat kālāntareṇa mahaty anāvṛṣṭiḥ prādurbhūtā,",
  "XXavsata_u:4183": "yayā nadyudapānāny alpasalilāni saṃvṛttāni,",
  "XXavsata_u:4184": "puṣpaphalaviyuktāś ca pādapāḥ /",
  "XXavsata_u:4185": "tataḥ sa ṛṣis tatrāśramapade upabhogaviharān nābhiramate /",
  "XXavsata_u:4186": "so 'jinacīravalkalāny abhisaṃkṣeptum ārabdhaḥ //",
  "XXavsata_u:4187": "atha śaśas taṃ tathā pravṛttaṃ dṛṣṭvā pṛṣṭavān*:",
  "XXavsata_u:4188": "maharṣe kva gamiṣyasīti /",
  "XXavsata_u:4189": "ṛṣir āha: grāmāntam eva gamiṣyāmi (Speyer:",
  "XXavsata_u:4190": "avagamiṣyāmi)",
  "XXavsata_u:4191": ", tatra pakvabhaikṣeṇa yāpayiṣyāmīti /",
  "XXavsata_u:4192": "tataḥ sa ṛṣivacanam upaśrutya jātasaṃtāpo mātāpitṛviyogam iva manyamānaḥ pādayor nipatya tam ṛṣim uvāca:",
  "XXavsata_u:4193": "mā māṃ parityaja /",
  "XXavsata_u:4194": "api ca anekadoṣasaṃkulo gṛhavāso 'nekaguṇasaṃpannaś cāraṇyavāsa iti /",
  "XXavsata_u:4195": "sa bahv apy ucyamāno na nivartate /",
  "XXavsata_u:4196": "tataḥ sa śaśenocyate:",
  "XXavsata_u:4197": "yady avaśyaṃ gantavyam*,",
  "XXavsata_u:4198": "kiṃ nu adyeha tāvat pratīkṣasva,",
  "XXavsata_u:4199": "śvo yathābhipretaṃ yāsyasīti /",
  "XXavsata_u:4200": "tatas tasya ṛṣer etad abhavat*:",
  "XXavsata_u:4201": "niyatam ayaṃ mām āhārajātenopanimantrayitukāmaḥ /",
  "XXavsata_u:4202": "yasmād ime tiryagyonigatāḥ prāṇinaḥ saṃcayaparā iti /",
  "XXavsata_u:4203": "tena tasya pratijñātam* //",
  "XXavsata_u:4204": "atha kṛtāhnikam āhārakāle śaśa upasaṃkramya tam ṛṣiṃ pradakṣiṇīkṛtya kṣamayitum ārabdhaḥ:",
  "XXavsata_u:4205": "kṣamasva mama maharṣe yan mayā ūhāpohavirahitena tiryagyonāv upapannena tava kiṃcid apakṛtaṃ syāt* /",
  "XXavsata_u:4206": "ity uktvā sahasotplutyāgnau prapatitaḥ /",
  "XXavsata_u:4207": "tataḥ sa ṛṣir jātasaṃvego bāṣpadurdinamukhaḥ priyaikaputram ivopaguhyovāca (Speyer:",
  "XXavsata_u:4208": "ivopagṛhyovāca)",
  "XXavsata_u:4209": ": vatsa kim idam ārabdham iti /",
  "XXavsata_u:4210": "śaśa uvāca: maharṣe araṇyapriyatayā madīyena māṃsenāhorātraṃ yāpayiṣyasi / kiṃ ca:",
  "XXavsata_u:4211": "AVŚ_37.1 na santi mudgā na tilā na taṇḍulā vane vivṛddhasya śaśasya kecana /",
  "XXavsata_u:4212": "śarīram etat tv analābhisaṃskṛtaṃ mamopayojyādya tapovane vasa // iti",
  "XXavsata_u:4213": "-------------------- Vaidya, p. 95 --------------------",
  "XXavsata_u:4214": "tataḥ sa ṛṣiḥ śaśavacanam upaśrutya jātasaṃvega uvāca:",
  "XXavsata_u:4215": "yady evaṃ tava priyatayā kāmam ihaiva jīvitaṃ parityakṣyāmi,",
  "XXavsata_u:4216": "na ca grāmāntam avatariṣyāmīti /",
  "XXavsata_u:4217": "śrutvaitad vacanaṃ śaśaḥ prītamanāḥ saṃvṛttaḥ /",
  "XXavsata_u:4218": "ūrdhvamukhaś ca gaganatalam abhivīkṣya yācituṃ pravṛttaḥ / āha ca:",
  "XXavsata_u:4219": "AVŚ_37.2 araṇye me samāgamya viveke ramate manaḥ /",
  "XXavsata_u:4220": "anena satyavākyena māhendraṃ deva varṣa nu //",
  "XXavsata_u:4221": "ity uktamātre bodhisatvānubhāvena māhendrabhavanam ākampitam* /",
  "XXavsata_u:4222": "devatānāṃ cādhastāj jñānadarśanaṃ pravartate:",
  "XXavsata_u:4223": "kiṃ kṛtam api /",
  "XXavsata_u:4224": "paśyanti bodhisatvānubhāvād iti /",
  "XXavsata_u:4225": "yāvac chakreṇa devendreṇa māhendravarṣaṃ vṛṣṭaṃ yena tadāśramapadaṃ punar api tṛṇagulmauṣadhipuṣpaphalasamṛddhaṃ saṃvṛttam* //",
  "XXavsata_u:4226": "tatas tena ṛṣiṇā śaśaṃ kalyāṇamitram āgamya tatra vasatā pañcābhijñāḥ sākṣātkṛtāḥ /",
  "XXavsata_u:4227": "tataḥ sa ṛiṣiḥ śaśam uvāca: bhoḥ śaśa,",
  "XXavsata_u:4228": "tena duṣkareṇa vyavasāyena kāruṇyabhāvāc ca kiṃ prārthayase iti /",
  "XXavsata_u:4229": "tenoktam*: andhe loke anāyake apariṇāyake buddho bhūyāsam atīrṇānāṃ satvānāṃ tārayita,",
  "XXavsata_u:4230": "amuktānāṃ mocayitā,",
  "XXavsata_u:4231": "anāśvastānām āśvāsayitā,",
  "XXavsata_u:4232": "aparinirvṛtānāṃ parinirvāpayiteti /",
  "XXavsata_u:4233": "tataḥ sa ṛṣir idaṃ vacanam upaśrutya śaśam abravīt:",
  "XXavsata_u:4234": "yadā tvaṃ buddho bhavethāḥ,",
  "XXavsata_u:4235": "asmākam api samanvāharethā iti /",
  "XXavsata_u:4236": "śaśa uvāca: evam astv iti //",
  "XXavsata_u:4237": "bhagavān āha:",
  "XXavsata_u:4238": "kiṃ manyadhve bhikṣavo yo 'sau tena kālena tena samayena śaśa āsīt, ahaṃ sa /",
  "XXavsata_u:4239": "ṛṣir eṣa kulaputraḥ /",
  "XXavsata_u:4240": "tasmāt tarhi bhikṣava evaṃ śikṣitavyam:",
  "XXavsata_u:4241": "yat kalyaṇāmitrā vihariṣyāmaḥ kalyāṇasahāyāḥ kalyāṇasaṃparkāḥ,",
  "XXavsata_u:4242": "na pāpamitrā na pāpasahāyā na pāpasaṃparkā /",
  "XXavsata_u:4243": "ity evaṃ vo bhikṣavaḥ śikṣitavyam* //",
  "XXavsata_u:4244": "athāyuṣmān ānando bhagavantam idam avocat*:",
  "XXavsata_u:4245": "iha mama bhadanta ekākino rahogatasya pratisaṃlīnasyaivaṃ cetasi cetaḥparitarka udapādi:",
  "XXavsata_u:4246": "upārdham idaṃ brahmacaryasya yaduta kalyāṇamitratā kalyāṇasahāyatā kalyāṇasaṃparkaḥ,",
  "XXavsata_u:4247": "na pāpamitratā na pāpasahāyatā na pāpasaṃparkaḥ iti /",
  "XXavsata_u:4248": "bhagavān āha:",
  "XXavsata_u:4249": "mā tvam ānanda evaṃ vocaḥ:",
  "XXavsata_u:4250": "upārdham idaṃ brahmacaryasya yaduta kalyāṇamitratā kalyāṇasahāyatā kalyāṇasaṃparkaḥ,",
  "XXavsata_u:4251": "na pāpamitratā na pāpasahāyatā na pāpasaṃparkaḥ iti /",
  "XXavsata_u:4252": "sakalam idam ānanda kevalaṃ paripūrṇaṃ pariśuddhaṃ paryavadātaṃ brahmacaryaṃ yaduta kalyāṇamitratā kalyāṇasahāyatā kalyāṇasaṃparkaḥ,",
  "XXavsata_u:4253": "na pāpamitratā na pāpasahāyatā na pāpasaṃparkaḥ /",
  "XXavsata_u:4254": "tat kasya hetoḥ?",
  "XXavsata_u:4255": "māṃ hy ānanda kalyāṇāmitram āgamya jātidharmāṇaḥ satvā jātidharmatayā (Speyer:",
  "XXavsata_u:4256": "jātidharmatāyāḥ)",
  "XXavsata_u:4257": "parimucyante,",
  "XXavsata_u:4258": "jarāvyādhiśokamaraṇaparidevaduḥkhadaurmanasyopāyāsadharmāṇaḥ satvā upāyāsadharmatāyāḥ parimucyante /",
  "XXavsata_u:4259": "tad anenaiva te ānanda paryāyeṇa veditavyaṃ yat sakalam idaṃ kevalaṃ paripūrṇaṃ pariśuddhaṃ paryavadātaṃ brahmacaryaṃ yaduta kalyāṇamitratā kalyāṇasahāyatā kalyāṇasaṃparkaḥ,",
  "XXavsata_u:4260": "na pāpamitratā na pāpasahāyatā na pāpasaṃparkaḥ /",
  "XXavsata_u:4261": "ity evaṃ vo bhikṣavaḥ śikṣitavyam* //",
  "XXavsata_u:4262": "idam avocad bhagavān /",
  "XXavsata_u:4263": "āttamanasas te bhikṣavo bhagavato bhāṣitam abhyanandan* //",
  "XXavsata_u:4264": "-------------------- Vaidya, p. 96 --------------------",
  "XXavsata_u:4265": "*******************************************************",
  "XXavsata_u:4266": "AVŚ_38 dharmagaveṣī /",
  "XXavsata_u:4267": "(ed. Speyer, vol. I)",
  "XXavsata_u:4268_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:4268_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:4268_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:4268_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:4268_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:4269": "ācaritam etad anāthapiṇḍadasya gṛhapateḥ:",
  "XXavsata_u:4270": "kalyam evotthāya bhagavato darśanāyopasaṃkramya jetavanaṃ svayaṃ saṃmārṣṭum* /",
  "XXavsata_u:4271": "athānyatamena kālena anāthapiṇḍadasya gṛhapateḥ kaścid vyākṣepaḥ samutpannaḥ /",
  "XXavsata_u:4272": "tato bhagavān puṇyakāmānāṃ satvānāṃ puṇyatīrthopadarśanārthaṃ svayam eva saṃmārjanīṃ gṛhītvā jetavanaṃ saṃmārṣṭuṃ pravṛttaḥ /",
  "XXavsata_u:4273": "bhagavantaṃ dṛṣṭvā mahāśrāvakā api śāradvatīputramaudgalyāyanakāśyapanandarevataprabhṛtayaḥ saṃmārṣṭuṃ pravṛttāḥ /",
  "XXavsata_u:4274": "tato jetavanaṃ saha śrāvakaiḥ saṃmṛjya upasthānaśālāṃ praviśya purastād bhikṣusaṃghasya prajñapta evāsane niṣaṇṇaḥ /",
  "XXavsata_u:4275": "niṣadya bhagavān bhikṣūn āmantrayate sma:",
  "XXavsata_u:4276": "pañceme bhikṣava ānuśaṃsāḥ saṃmārjane /",
  "XXavsata_u:4277": "katame pañca?",
  "XXavsata_u:4278": "ātmanaś cittaṃ prasīdati /",
  "XXavsata_u:4279": "parasya cittaṃ prasīdati /",
  "XXavsata_u:4280": "devatānāṃ manaso bhavati prāsādikam* /",
  "XXavsata_u:4281": "saṃvartanīyaṃ kuśalamūlam upacinoti /",
  "XXavsata_u:4282": "kāyasya ca bhedāt sugatau svargaloke deveṣūpapadyate /",
  "XXavsata_u:4283": "iti pañcānuśaṃsāḥ saṃmārjane //",
  "XXavsata_u:4284_0": "tataś catasraḥ parṣado bhagavataḥ sakāśāt saṃmārjanasyeti pañcānuśaṃsān upaśrutya",
  "XXavsata_u:4284_1": "prasādajātāḥ prītisaumanasyaprasannacittāḥ svasvāsanād utthāya yena bhagavāṃs tenāñjaliṃ",
  "XXavsata_u:4284_2": "pragṛhya bhagavantam etad ūcuḥ:",
  "XXavsata_u:4285": "vayaṃ bhagavan bhagavata upasthāpakāḥ (Speyer:",
  "XXavsata_u:4286": "upasthāyakāḥ)",
  "XXavsata_u:4287": "sarvaṃ jetavanaṃ sadā saṃmārṣṭum icchāmaḥ /",
  "XXavsata_u:4288": "asmākam anugrahaṃ kuru /",
  "XXavsata_u:4289": "tato bhagavāṃs tāsāṃ tūṣṇībhāvenādhivāsayati /",
  "XXavsata_u:4290": "tatas tāś catasraḥ parṣado bhagavato 'dhivāsanāṃ viditvā saṃmārjanīgṛhītvā sarvaṃ jetavanaṃ saṃmārṣṭuṃ pravṛttāḥ /",
  "XXavsata_u:4291": "sarvaṃ jetavanaṃ cārāmamārgaparyantaṃ saṃmārjya bhagavato dharmadeśanāṃ śrotum ekānte niṣaṇṇā ādarayuktāḥ //",
  "XXavsata_u:4292": "anāthapiṇḍado gṛhapatir api taṃ pradeśam anuprāptaḥ /",
  "XXavsata_u:4293": "tena śrutaṃ yathā bhagavatā mahāśrāvakasahāyena svayam eva jetavanaṃ saṃmṛṣṭam iti /",
  "XXavsata_u:4294": "bhagavatā deśitān saṃmārjane pañcāsnuśaṃsān upaśrutya vipratisārībhūtaḥ iti cintitavān:",
  "XXavsata_u:4295": "kimarthaṃ mayā bhagavato vihāre tasmin puṇyakṣetre,",
  "XXavsata_u:4296": "yatrādyaivāropitaṃ bījam adyaiva phalaṃ saṃpadyate,",
  "XXavsata_u:4297": "svalpasyānantaṃ phalaṃ niṣpadyate,",
  "XXavsata_u:4298_0": "tathāgatasaṃmukhībhūte sarvaśrāvakasaṃvāsite 'tīva manoramabhūmau sarvadevāsuramanuṣyagandharvagaruḍakinnaramahoragāṇāṃ",
  "XXavsata_u:4298_1": "manoharṣāspadībhūte sarvabhūtapretapiśācayakṣarākṣasanārakadrohiṇām anavakāśe sarvamāramārakāyikānāṃ",
  "XXavsata_u:4298_2": "devānāṃ manuṣyāṇāṃ cānavakāśabhuvane bhagnābhibhavajāte rāgadveṣamohamātsaryerṣyāmānaduṣṭasatvānām",
  "XXavsata_u:4298_3": "aviditaprabhāve pāpācārāṇām alabdhāgamane pāpamitrahastagatānām amanāpajāte śraddhāvigatānāṃ",
  "XXavsata_u:4298_4": "tyāgadharmarahitānām adṛṣṭacintitabhāvane duḥśīlānāṃ kuvṛttinām amanogamane dayābhāvavirahitānāṃ",
  "XXavsata_u:4298_5": "krodhināṃ paruṣabhāṣiṇām alabdhaśaraṇe vīryahīnakusīdavṛttināṃ tyaktārambhāśamināṃ",
  "XXavsata_u:4298_6": "sudūrībhūte dhyānacyutamuṣitasmṛtīnāṃ kudṛṣṭicāriṇāṃ kumārgaprasthitānām andhakārībhūte",
  "XXavsata_u:4298_7": "duṣprajñānāṃ kubuddhilabdhajñānāntarāṇām aprāptāgamanabhāve dātṝṇām atīva manorathakṛte",
  "XXavsata_u:4298_8": "suśīlayuktānāṃ manoramavāse kṣamācāriṇām",
  "XXavsata_u:4299": "-------------------- Vaidya, p. 97 --------------------",
  "XXavsata_u:4300_0": "ādarāgamanalabdhe vīryārabdhānāṃ nityānugamanaprāpte dhyānaratānām ālīnabhūvane prajñādhāriṇāṃ",
  "XXavsata_u:4300_1": "prabodhaprakāśāparityaktakṣetre etādṛśe buddhavikrīḍite vihāre saṃmārṣṭuṃ cittākṣepaḥ kṛtaḥ /",
  "XXavsata_u:4301": "na punaḥ kadāpi mayā tathā kṣamaṃ kartum* /",
  "XXavsata_u:4302": "iti niścitya punas tasyaitad abhavat:",
  "XXavsata_u:4303": "yatra bhagavatā mahāśrāvakasahāyena svayaṃ saṃmārjanaṃ kṛtam*,",
  "XXavsata_u:4304": "katham aham asyopari yāsyāmi?",
  "XXavsata_u:4305": "tato 'nāthapiṇḍado 'patrapamāṇarūpo lajjāparigatahṛdayas tatrāvasthāne sthitaḥ /",
  "XXavsata_u:4306": "jānakāḥ pṛcchakā buddhā bhagavantaḥ /",
  "XXavsata_u:4307": "tena bhikṣavaḥ pṛṣṭāḥ: ka eṣa iti /",
  "XXavsata_u:4308": "bhikṣava ūcuḥ:",
  "XXavsata_u:4309": "anāthapiṇḍado bhadanta bhagavato lajjāyamānarūpo 'patrāpyaparigatahṛdayo necchati bhagavataḥ sakāśam atropariṣṭāt pādanyāsenopasaṃkramitum*,",
  "XXavsata_u:4310": "yatra nāma bhagavatā mahāśrāvakasahāyena svayaṃ jetavanaṃ saṃmṛṣṭam iti /",
  "XXavsata_u:4311": "tatas taṃ bhagavān āha:",
  "XXavsata_u:4312": "gṛhapate buddhavacanaṃ ###[possibly restore:",
  "XXavsata_u:4313": "śrutvā bhagavatā] praveṣṭavyam* /",
  "XXavsata_u:4314": "kasmāt? saddharmagauravā hi buddhā bhagavantaḥ,",
  "XXavsata_u:4315": "dharmo hy arhatāṃ gurur iti /",
  "XXavsata_u:4316": "tato 'nāthapiṇḍado gāthābhigītena gāyan yena bhagavāṃs tenopasaṃkrāntaḥ /",
  "XXavsata_u:4317": "upasaṃkramya bhagavataḥ pādābhivandanaṃ kṛtvā purastād ekānte niṣaṇṇo dharmakathāśravaṇāya /",
  "XXavsata_u:4318": "tato bhagavatā dharmyayā kathayā saṃdarśitaḥ samādāpitaḥ samuttejitaḥ saṃpraharṣitaḥ /",
  "XXavsata_u:4319": "so 'nekaparyāyeṇa bhagavatā dharmyayā kathayā saṃdarśitaḥ samādāpitaḥ samuttejitaḥ saṃpraharṣitaḥ saṃprakrāntaḥ //",
  "XXavsata_u:4320": "tadā bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:4321": "āścaryaṃ bhadanta yad bhagavān dharme sādarajātaḥ sagauravajāto dharmasyaiva varṇaṃ bhāṣata iti /",
  "XXavsata_u:4322": "paśya bhadanta yāvad dharmaratnasyāmī bhājanahūtaḥ satvā ādareṇa sarvaṃ jetavanaṃ saṃmārṣṭuṃ pravṛttāḥ,",
  "XXavsata_u:4323": "dharmaṃ ca śrotavyaṃ manyanta iti /",
  "XXavsata_u:4324": "bhagavān āha:",
  "XXavsata_u:4325_0": "kim atra bhikṣava āścaryaṃ yad idānīṃ tathāgato vigatarāgadveṣamoho 'tha parimukto",
  "XXavsata_u:4325_1": "jātijarāvyādhimaraṇaśokaparidevaduḥkhadaurmanasyopāyāsair dharme sādarajātaḥ sagauravajāto",
  "XXavsata_u:4325_2": "dharmasyaiva varṇaṃ bhāṣate /",
  "XXavsata_u:4326": "yat tu mayā atīte 'dhvani sarāgeṇa sadveṣeṇa samohenāparimuktena jātijarāvyādhimaraṇaśokaparidevaduḥkhadaurmanasyopāyāsair dharmahetoḥ svajīvitasyāpi parityāgaḥ kṛtaḥ /",
  "XXavsata_u:4327": "tac chṛṇuta,",
  "XXavsata_u:4328": "sādhu ca suṣṭhu ca manasi kuruta, bhāṣiṣye //",
  "XXavsata_u:4329_0": "bhūtapūrvaṃ bhikṣavo 'tīte 'dhvani vārāṇasyāṃ nagaryāṃ brahmadatto nāma rājā rājyaṃ",
  "XXavsata_u:4329_1": "kārayati ṛddhaṃ ca sphītaṃ ca kṣemaṃ ca subhikṣaṃ ca ākīrṇabahujanamanuṣyaṃ ca praśāntakalikalahaḍimbaḍamaraṃ",
  "XXavsata_u:4329_2": "taskararogāpagataṃ śālīkṣugomahiṣīsaṃpannam akhilam akaṇṭakam* /",
  "XXavsata_u:4330": "ekaputram iva rājyaṃ pālayati /",
  "XXavsata_u:4331": "sa ca rājā śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ prajāvatsalaḥ sarvapradaḥ sarvaparityāgī niḥsaṅgaparityāgī ca mahatī tyāge vartate /",
  "XXavsata_u:4332": "so 'pareṇa samayena devyā sārdhaṃ krīḍati ramate paricārayati /",
  "XXavsata_u:4333": "tasya krīḍato ramamāṇasya paricārayataḥ kālāntareṇa sā devī satvavatī saṃvṛttā /",
  "XXavsata_u:4334": "dohadaś cāsyāḥ samutpannaḥ:",
  "XXavsata_u:4335": "subhāṣitaṃ śṛṇuyām iti /",
  "XXavsata_u:4336": "tayā rājñe niveditam* /",
  "XXavsata_u:4337": "rājñā naimittikān āhūya pṛṣṭāḥ /",
  "XXavsata_u:4338": "ta ūcuḥ: deva asya satvasyānubhāva iti /",
  "XXavsata_u:4339": "tatas tena rājā saubhāṣaṇikasyārthe suvarṇapiṭako grāmanagaranigamarāṣṭrarājadhānīṣu",
  "XXavsata_u:4340": "-------------------- Vaidya, p. 98 --------------------",
  "XXavsata_u:4341": "paryaṭitaḥ /",
  "XXavsata_u:4342": "na ca tat subhāṣitam upalabhyate /",
  "XXavsata_u:4343": "yāvat paripūrṇair navabhir māsaiḥ sā devī prasūtā /",
  "XXavsata_u:4344": "dārako jāto 'bhirūpo darśanīyaḥ prāsādiko gauraḥ kanakavarṇaś chatrākāraśirāḥ pralambabāhur vistīrṇalalāṭa uccaghoṣaḥ saṃgatabrūs tuṅganāsaḥ sarvāṅgapratyaṅgopetaḥ /",
  "XXavsata_u:4345": "tasya jātau jātimahaṃ kṛtvā nāmadheyaṃ vyavasthāpyate:",
  "XXavsata_u:4346": "kiṃ bhavatv asya dārakasya nāmeti /",
  "XXavsata_u:4347": "amātyā ūcuḥ:",
  "XXavsata_u:4348": "yasmād ayaṃ dārako 'jāta eva subhāṣitaṃ gaveṣate tasmād bhavatu dārakasya subhāṣitagaveṣī nāmeti /",
  "XXavsata_u:4349": "tasya subhāṣitagaveṣīti nāma kṛtam* /",
  "XXavsata_u:4350": "subhāṣitagaveṣī dārako 'ṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ krīḍanikābhyāṃ dvābhyāṃ maladhātrībhyāṃ dhātrībhyām* /",
  "XXavsata_u:4351": "so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
  "XXavsata_u:4352": "āśu vardhate hradastham iva paṅkajam* /",
  "XXavsata_u:4353": "yadā krameṇa mahān saṃvṛttas tadāpi subhāṣitaṃ gaveṣate,",
  "XXavsata_u:4354": "na ca labhate //",
  "XXavsata_u:4355": "sa pitur atyayād rājye pratiṣṭhitaḥ amātyānām ājñāpayati:",
  "XXavsata_u:4356": "subhāṣitena me grāmaṇyaḥ prayojanam* /",
  "XXavsata_u:4357": "gaveṣata me subhāṣitam api /",
  "XXavsata_u:4358": "tatas tair amātyaiḥ sakale jambūdvīpe hiraṇyapiṭakāḥ subhāṣitahetoḥ saṃdarśitāḥ /",
  "XXavsata_u:4359": "na ca subhāṣitam āsāditam* /",
  "XXavsata_u:4360": "tatas te rājñe niveditavantaḥ /",
  "XXavsata_u:4361": "tataḥ sa rājā subhāṣitaśravaṇahetor utkaṇṭhati paritapyati //",
  "XXavsata_u:4362": "śakrasya devānām indrasyādhastāj jñānadarśanaṃ pravartate /",
  "XXavsata_u:4363": "sa paśyati rājānaṃ subhāṣitaśravaṇahetor vihanyamānam* /",
  "XXavsata_u:4364": "tasyaitad abhavat*:",
  "XXavsata_u:4365": "yanv ahaṃ rājānaṃ mīmāṃseyeti /",
  "XXavsata_u:4366": "atha śakro devānām indro guhyakarūpadhārī bhūtvā vikṛtakaracaraṇanayano rājñaḥ purastād gāthāṃ bhāṣate:",
  "XXavsata_u:4367": "AVŚ_38.1 dharmaṃ caret sucaritaṃ nainaṃ duścaritaṃ caret* /",
  "XXavsata_u:4368": "dharmacārī sukhaṃ śete asmiṃl loke paratra ca //",
  "XXavsata_u:4369": "tato rājā vismitotphulladṛṣṭis (Speyer:",
  "XXavsata_u:4370": "vismayotphulladṛṣṭis)",
  "XXavsata_u:4371": "taṃ guhyakam uvāca:",
  "XXavsata_u:4372": "brūhi brūhi guhyaka tāvan me,",
  "XXavsata_u:4373": "etāṃ gāthāṃ śroṣyāmīti /",
  "XXavsata_u:4374": "tato guhyako rājānam uvāca:",
  "XXavsata_u:4375": "yadi yad bravīmi tan me kariṣyasi,",
  "XXavsata_u:4376": "evam aham api yadājñāpayiṣyasi,",
  "XXavsata_u:4377": "tat kariṣyāmīti /",
  "XXavsata_u:4378": "rājovāca: kim ājñāpayiṣyasīti /",
  "XXavsata_u:4379": "guhyaka uvāca:",
  "XXavsata_u:4380": "saptāhorātrāṇi khadirakāṣṭhair agnikhadāṃ tāpayitvā tatra yady ātmānam utsrakṣyasi,",
  "XXavsata_u:4381": "tatas te 'haṃ punar gāthāṃ vakṣyāmīti /",
  "XXavsata_u:4382": "tacchravaṇāc ca rājā prītamanās taṃ guhyakam uvāca:",
  "XXavsata_u:4383": "evam astv iti /",
  "XXavsata_u:4384": "tato rājñā guhyakaṃ pratijñāyāṃ pratiṣṭhāpya sarvavijite ghaṇṭāvaghoṣaṇaṃ kāritam* saptame divase rājā subhāṣitaśravaṇahetor agnikhadāyām ātmānam utsrakṣyati /",
  "XXavsata_u:4385": "ye 'dbhutāni draṣṭukāmāḥ,",
  "XXavsata_u:4386": "āgacchantv iti //",
  "XXavsata_u:4387": "tato 'nekeṣu prāṇiśatasahasreṣu saṃnipatiteṣu gaganataleṣu cānekeṣu devatāśatasahasreṣu saṃnipatiteṣu bodhisatvasyādhyāśayaśuddhitām avagamyādbhutabhāvaṃ ca draṣṭum ihāvatasthuḥ /",
  "XXavsata_u:4388": "atha sa guhyaka ākāśam utpatya bodhisatvam uvāca:",
  "XXavsata_u:4389": "kriyatāṃ mahārāja yathāpratijñātam iti /",
  "XXavsata_u:4390": "tato rājā jyeṣṭhaṃ kumāraṃ rājye 'bhiṣicya amātyān naigamajānapadāṃś ca kṣamayitvā janakāyaṃ cāśvāsya agnikhadāsamīpam upagamya imāṃ gāthāṃ bhāṣate:",
  "XXavsata_u:4391": "-------------------- Vaidya, p. 99 --------------------",
  "XXavsata_u:4392": "AVŚ_38.2 eṣāṅgārakhadā mahābhayakarī jvālārkaraktopamā",
  "XXavsata_u:4393": "dharmārthe prapatāmi niścitamanā niḥsādhvaso jīvite /",
  "XXavsata_u:4394": "eṣā cāgnikhadā bhaviṣyati śubhā puṇyānubhāvān mama",
  "XXavsata_u:4395": "śītā candanapaṅkavāsitajalā padmākulā padminī //",
  "XXavsata_u:4396": "ity uktvā bodhisatvas tasyām agnikhadāyāṃ patitaḥ /",
  "XXavsata_u:4397": "patitamātrasya cāsya agnikhadā padminī prādurbhūtā /",
  "XXavsata_u:4398": "tataḥ śakro devānām indras tad atyadbhutaṃ devamanuṣyāvarjanakaraṃ prātihāryaṃ dṛṣṭvā yakṣarūpam antardhāpya svarūpeṇa sthitvā gāthāṃ bhāṣate:",
  "XXavsata_u:4399": "AVŚ_38.3 dharma caret sucaritaṃ nainaṃ duścaritaṃ caret* /",
  "XXavsata_u:4400": "dharmacārī sukhaṃ śete loke 'smiṃ ca paratra //",
  "XXavsata_u:4401": "atha bodhisatvena tāṃ gāthām udgṛhītvā suvarṇapatreṣv abhilikhya kṛtsne jambudvīpe grāmanagaranigamarāṣṭrarājadhāniṣu paryaṭitā //",
  "XXavsata_u:4402": "bhagavān āha:",
  "XXavsata_u:4403": "kiṃ manyadhve bhikṣavo yo 'sau tena kālena tena samayena rājā babhūva, ahaṃ sa /",
  "XXavsata_u:4404": "tadāpi me subhāṣitaśravaṇahetoḥ svajīvitaṃ parityaktaṃ prāg evedānīm* /",
  "XXavsata_u:4405": "tasmāt tarhi bhikṣava evaṃ śikṣitavyam:",
  "XXavsata_u:4406": "yad dharmaṃ satkariṣyāmo gurukariṣyāmo mānayiṣyāmaḥ pūjayiṣyāmaḥ /",
  "XXavsata_u:4407": "dharmaṃ satkṛtya gurukṛtya mānayitvā pūjayitvopaniśritya vihariṣyāmaḥ /",
  "XXavsata_u:4408": "ity evaṃ vo bhikṣavaḥ śikṣitavyam* //",
  "XXavsata_u:4409": "idam avocad bhagavān /",
  "XXavsata_u:4410": "āttamanasas te bhikṣavo bhagavato bhāṣitam abhyanandan* //",
  "XXavsata_u:4411": "*******************************************************",
  "XXavsata_u:4412": "AVŚ_39 anāthapiṇḍadaḥ /",
  "XXavsata_u:4413": "(ed. Speyer, vol. I)",
  "XXavsata_u:4414_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:4414_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:4414_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:4414_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:4414_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:4415": "atha bhagavān pūrvāhṇe nivāsya pātracīvaram ādāya śrāvastyāṃ piṇḍāya prāvikṣat* /",
  "XXavsata_u:4416": "yāvad anupūrveṇa cañcūryamāṇo rājamārgam avatīrṇaḥ /",
  "XXavsata_u:4417": "tatra ca rājamārge 'nyatamo brāhmaṇo 'bhyāgataḥ /",
  "XXavsata_u:4418_0": "athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
  "XXavsata_u:4418_1": "aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "XXavsata_u:4418_2": "jaṅgamam iva ratnaparvataṃ samantato bhadrakam* /",
  "XXavsata_u:4419": "dṛṣṭvā ca punaḥ suciraṃ nirīkṣya pṛthivyāṃ lekhāṃ niṣkṛṣya (Speyer: nikṛṣya)",
  "XXavsata_u:4420": "bhagavantam uvāca:",
  "XXavsata_u:4421": "bho gautama,",
  "XXavsata_u:4422": "na tāvad ut te lekhā laṅghayitavyā,",
  "XXavsata_u:4423": "-------------------- Vaidya, p. 100 --------------------",
  "XXavsata_u:4424": "yāvan me pañca purāṇaśatāni nānuprayacchasīti /",
  "XXavsata_u:4425": "tato bhagavān karmaṇām avipraṇāśasaṃdarśanārtham adattādānavairamaṇyārthaṃ ca indrakīla iva tasmin pradeśe sthitaḥ //",
  "XXavsata_u:4426": "eṣa ca śabdaḥ śrāvastyāṃ samantato visṛtaḥ:",
  "XXavsata_u:4427": "yathā kila bhagavān rājamārge 'nyatamena brāhmaṇena pañcānāṃ purāṇaśatānām arthaṃ vidhārita iti /",
  "XXavsata_u:4428": "tato rājā prasenajit kauśalaḥ sahaśravaṇād evāmātyagaṇaparivṛtto yena bhagavāṃs tenopasaṃkrāntaḥ /",
  "XXavsata_u:4429": "upasaṃkramya bhagavantam idam avocat*:",
  "XXavsata_u:4430": "gacchatu bhagavān,",
  "XXavsata_u:4431": "ahaṃ pradāsyāmīti /",
  "XXavsata_u:4432": "na mahārāja tvayaitāni dātavyāni,",
  "XXavsata_u:4433": "api tv anyenaitāni dātavyānīti /",
  "XXavsata_u:4434": "tathā viśākhā mṛgāramātā ṛṣidattapurāṇau sthapatī śakrabrahmādayo devā vaiśravaṇaprabhṛtayaś catvāro lokapālā hiraṇyasuvarṇam upādāya bhagavantam upasṛptāḥ /",
  "XXavsata_u:4435": "tān api bhagavān uvāca:",
  "XXavsata_u:4436": "na bhavadbhir etāni dātavyānīti /",
  "XXavsata_u:4437": "yāvad anāthapiṇḍadena gṛhapatinā śrutam* /",
  "XXavsata_u:4438": "sa hiraṇyasuvarṇasya helāṃ pūrayitvā upari pañca purāṇaśatāni datvā bhagavantam upagataḥ: bhagavan*,",
  "XXavsata_u:4439": "idaṃ pratigṛhyatām iti /",
  "XXavsata_u:4440": "bhagavān āha:",
  "XXavsata_u:4441": "gṛhapate tvayā etāni dātavyāni /",
  "XXavsata_u:4442": "dīyatāṃ brāhmaṇāyeti /",
  "XXavsata_u:4443": "tato 'nāthapiṇḍadena gṛhapatinā sā suvarṇahelā brāhmaṇāya dattā //",
  "XXavsata_u:4444": "bhikṣavaḥ saṃśayajātāḥ sarājikā ca parṣat sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:4445": "paśya bhagavan yāvad anena brāhmaṇena bhagavān vidhārito 'nāthapiṇḍadena ca kārṣāpaṇā dattāḥ /",
  "XXavsata_u:4446": "kutaś ca prabhṛti bhagavān asmai dhārayata iti /",
  "XXavsata_u:4447": "bhagavān āha:",
  "XXavsata_u:4448": "icchatha yūyaṃ bhikṣavaḥ śrotum*?",
  "XXavsata_u:4449": "evaṃ bhadanta /",
  "XXavsata_u:4450": "tena hi bhikṣavaḥ śṛṇuta,",
  "XXavsata_u:4451": "sādhu ca suṣṭhu ca manasi kuruta, bhāṣiṣye /",
  "XXavsata_u:4452": "tathāgatenaitāni [V:",
  "XXavsata_u:4453": "The portion from tathāgatenaitāni up to khalu dehinām is out of place here.] bhikṣavaḥ pūrvam anyāsu jātiṣu avaśyaṃbhāvīni karmāṇi kṛtāny upacitāni /",
  "XXavsata_u:4454": "ko 'nyaḥ pratyanubhaviṣyati?",
  "XXavsata_u:4455": "na bhikṣavaḥ bāhye pṛthivīdhātau nābdhātau,",
  "XXavsata_u:4456": "na tejodhātau,",
  "XXavsata_u:4457": "na vāyudhātau,",
  "XXavsata_u:4458": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca /",
  "XXavsata_u:4459": "AVŚ_39.1 na praṇaśyanti karmāṇy kalpakoṭiśatair api /",
  "XXavsata_u:4460": "sāmagrīṃ prāpya kālaṃ ca phalanti khalu dehinām* //",
  "XXavsata_u:4461_0": "bhūtapūrvaṃ bhikṣavo 'tīte 'dhvani vārāṇasyāṃ nagaryāṃ brahmadatto nāma rājā rājyaṃ",
  "XXavsata_u:4461_1": "kārayati ṛddhaṃ ca sphītaṃ ca kṣemaṃ ca subhikṣaṃ ca ākīrṇabahujanamanuṣyaṃ ca praśāntakalikalahaḍimbaḍamaraṃ",
  "XXavsata_u:4461_2": "taskararogāpagataṃ śālīkṣugomahiṣīsaṃpannam akhilam akaṇṭakam* /",
  "XXavsata_u:4462": "ekaputram iva rājyaṃ pālayati /",
  "XXavsata_u:4463": "tasya jyeṣṭhaḥ kumāro yuvarājaḥ /",
  "XXavsata_u:4464": "so 'pareṇa samayena vasantakālasamaye saṃpuṣpiteṣu pādapeṣu haṃsakrauñcamayūraśukaśārikākokilajīvañjīvakanirghoṣite vanaṣaṇḍe amātyaputraparivṛtaḥ krīḍati ramate /",
  "XXavsata_u:4465": "vayaso 'matyaputraḥ vayasyaḥ /",
  "XXavsata_u:4466": "so 'pareṇa puruṣeṇa sārdham akṣaiḥ krīḍitavān* /",
  "XXavsata_u:4467": "tato 'mātyaputras tena puruṣeṇa pañca purāṇaśatāni nirjitaḥ /",
  "XXavsata_u:4468": "rājaputraś cāsya pratibhūr avasthitaḥ /",
  "XXavsata_u:4469": "### [There seem to be a long gap.] tena me saṃsāre 'nantam bhogavyasanam anubhūtam* /",
  "XXavsata_u:4470": "-------------------- Vaidya, p. 101 --------------------",
  "XXavsata_u:4471": "idānīm apy abhisaṃbuddhabodhhir anena bādhitaḥ /",
  "XXavsata_u:4472": "iti hi bhikṣavaḥ ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:4473": "ekāntaśuklānām ekāntaśuklaḥ,",
  "XXavsata_u:4474": "vyatimiśrāṇāṃ vyatimiśraḥ /",
  "XXavsata_u:4475": "tasmāt tarhi bhikṣavaḥ ekāntakṛṣṇāni karmāṇy apāsya vyatimiśrāṇi ca,",
  "XXavsata_u:4476": "ekāntaśukleṣv eva karmasv ābhogaḥ karaṇīyaḥ,",
  "XXavsata_u:4477": "adattādānasya ca prahāṇāya vyāyantavyam*,",
  "XXavsata_u:4478": "yathā evaṃvidhā doṣās tasya /",
  "XXavsata_u:4479": "evaṃ vo bhikṣavaḥ śikṣitavyam* //",
  "XXavsata_u:4480": "idam avocad bhagavān /",
  "XXavsata_u:4481": "āttamanasas te bhikṣavo bhagavato bhāṣitam abhyanandan* //",
  "XXavsata_u:4482": "*******************************************************",
  "XXavsata_u:4483": "AVŚ_40 subhadraḥ / (ed. Speyer, vol. I)",
  "XXavsata_u:4484_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:4484_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:4484_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:4484_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:4484_4": "kuśinagaryāṃ viharati sma mallānām upavartane yamakaśālavane /",
  "XXavsata_u:4485": "atha bhagavāṃs tad eva parinirvāṇakālasamaye āyuṣmantam ānandam āmantrayate sma:",
  "XXavsata_u:4486": "prajñāpaya ānanda tathāgatasya antareṇa yamakaśālayor uttarāśirasaṃ mañcam* /",
  "XXavsata_u:4487": "adya tathāgatasya rātryā madhyame yāme nirupadhiśeṣe nirvāṇadhātau parinirvāṇaṃ bhaviṣyati /",
  "XXavsata_u:4488": "evaṃ bhadantety āyuṣmān ānando bhagavataḥ pratiśrutya antareṇa yamakaśālayor uttarāśirasaṃ mañcaṃ prajñāpya yena bhagavāṃs tenopasaṃkrāntaḥ /",
  "XXavsata_u:4489": "upasaṃkramya bhagavataḥ pādau śirasā vanditvāikānte 'sthāt* /",
  "XXavsata_u:4490": "ekāntasthita āyuṣmān ānando bhagavantam idam avocat /",
  "XXavsata_u:4491": "prajñapto bhadanta tathāgatasya antareṇa yamakaśālayor uttarāśirā mañcaḥ /",
  "XXavsata_u:4492": "atha bhagavān yena mañcas tenopasaṃkrāntaḥ /",
  "XXavsata_u:4493": "upasaṃkramya dakṣinena pārśvena śayyāṃ kalpayati pāde pādam ādhāya alokasaṃjño smṛtaḥ saṃprajānan nirvāṇasaṃjñām eva manasi kurvan //",
  "XXavsata_u:4494": "tena khalu samayena kuśinagaryāṃ subhadraḥ parivrājakaḥ prativasati jīrṇavṛddho mahallakaḥ /",
  "XXavsata_u:4495": "sa viṃśatiśatavayaskaḥ kauśināgarāṇāṃ mallānāṃ satkṛto gurukṛto mānitaḥ pūjito 'rhan saṃmataḥ /",
  "XXavsata_u:4496": "aśrauṣīt subhadraḥ parivrājakaḥ:",
  "XXavsata_u:4497": "atra śramaṇasya gautamasya rātryā madhyame yāme anupadhiśeṣe nirvāṇadhātau parinirvāṇaṃ bhaviṣyati /",
  "XXavsata_u:4498": "asti ca dharmeṣu kāṅkṣāyitatvam*,",
  "XXavsata_u:4499": "āśā ca me saṃtiṣṭhate,",
  "XXavsata_u:4500": "pratibalaś ca me sa bhagavān gautamaḥ tatkāṅkṣāyitatvaṃ prativinodayitum* /",
  "XXavsata_u:4501": "śrutvā ca punaḥ kuśinagaryā niṣkramya yena yamakaśālavanaṃ tenopasaṃkrāntaḥ //",
  "XXavsata_u:4502": "tena khalu samayena āyuṣmān ānando bahir vihārasyābhyavakāśe caṃkrame caṃkramyate /",
  "XXavsata_u:4503": "adrākṣīt subhadraḥ parivrājaka āyuṣmantam ānandam* /",
  "XXavsata_u:4504": "dūrād eva dṛṣṭvā ca punar yenāyuṣmān ānandas tenopasaṃkrāntaḥ /",
  "XXavsata_u:4505": "upasaṃkramyāyuṣmatānandena sārdhaṃ saṃmukhaṃ saṃmodanīṃ saṃrañjanīṃ vividhāṃ kathāṃ vyatisāryaikānte 'sthāt* /",
  "XXavsata_u:4506": "ekāntasthitaḥ subhadraḥ parivrājaka āyuṣmantam ānandam idam avocat*:",
  "XXavsata_u:4507": "śrutaṃ me ānanda adya śramaṇasya gautamasya rātryā madhyame yāme nirupadhiśeṣe nirvāṇadhātau",
  "XXavsata_u:4508": "-------------------- Vaidya, p. 102 --------------------",
  "XXavsata_u:4509": "parinirvāṇaṃ bhaviṣyati /",
  "XXavsata_u:4510": "asti ca me dharmeṣu kāṅkṣāyitatvam*,",
  "XXavsata_u:4511": "āśā ca me saṃtiṣṭhate,",
  "XXavsata_u:4512": "pratibalaś ca me sa bhagavān gautamas tatkāṅkṣāyitatvaṃ prativinodayitum* /",
  "XXavsata_u:4513": "saced bhagavata ānanda asty aguru,",
  "XXavsata_u:4514": "praviśema,",
  "XXavsata_u:4515": "pṛcchema kaṃcid eva pradeśam*,",
  "XXavsata_u:4516": "saced avakāśaṃ kuryāt praśnavyākaraṇāya /",
  "XXavsata_u:4517": "ānanda āha: alaṃ subhadra /",
  "XXavsata_u:4518": "mā bhagavantaṃ viheṭhaya /",
  "XXavsata_u:4519": "śrāntakāyo bhagavān*,",
  "XXavsata_u:4520": "klāntakāyaḥ sugataḥ /",
  "XXavsata_u:4521_0": "dvir api trir api subhadraḥ parivrājaka āyuṣmantam ānandam idam avocat* śrutaṃ bho",
  "XXavsata_u:4521_1": "ānanda adya śramaṇasya gautamasya rātryā madhyame yāme anupadhiśeṣe nirvāṇadhātau",
  "XXavsata_u:4521_2": "parinirvāṇaṃ bhaviṣyati,",
  "XXavsata_u:4522": "asti ca me dharmeṣu kāṅkṣāyitatvam* /",
  "XXavsata_u:4523": "āśā ca me saṃtiṣṭhate /",
  "XXavsata_u:4524": "pratibalaś ca me sa bhagavān gautamas tatkāṅkṣāyitatvaṃ prativinodayitum* /",
  "XXavsata_u:4525": "saced bhagavata ānanda,",
  "XXavsata_u:4526": "asty aguru,",
  "XXavsata_u:4527": "praviśema,",
  "XXavsata_u:4528": "pṛcchema kaṃcid eva pradeśam*,",
  "XXavsata_u:4529": "saced avakāśaṃ kuryāt praśnasya vyākaraṇāya /",
  "XXavsata_u:4530": "dvir api trir api āyuṣmān ānandaḥ subhadraṃ parivrājakam idam avocat:",
  "XXavsata_u:4531": "alaṃ subhadra,",
  "XXavsata_u:4532": "mā tathāgataṃ viheṭhaya,",
  "XXavsata_u:4533": "śrāntakāyo bhagavān*,",
  "XXavsata_u:4534": "klāntakāyaḥ sugataḥ /",
  "XXavsata_u:4535": "punar api subhadraḥ parivrājaka āyuṣmantam ānandam idam avocat*:",
  "XXavsata_u:4536": "śrutaṃ bho ānanda purāṇānāṃ parivrājakānām antikāj jīrṇānāṃ buddhānāṃ (Speyer: vṛddhānāṃ)",
  "XXavsata_u:4537": "mahatāṃ caraṇācāryāṇām*:",
  "XXavsata_u:4538": "kadācit karhicit tathāgatā arhantaḥ samyaksaṃbuddhā loke utpadyante,",
  "XXavsata_u:4539": "tadyathā udumbaraṃ puṣpam* /",
  "XXavsata_u:4540": "tasya cādya bhagavato gautamasya rātryā madhyame yāme anupadhiśeṣe nirvāṇadhātau parinirvāṇaṃ bhaviṣyati /",
  "XXavsata_u:4541": "asti ca me dharmeṣu kāṅkṣāyitatvam* /",
  "XXavsata_u:4542": "āśā ca me saṃtiṣṭhate /",
  "XXavsata_u:4543": "pratibalaś ca me sa bhagavān gautamas tatkāṅkṣāyitatvaṃ prativinodayitum* /",
  "XXavsata_u:4544": "saced bhagavata ānanda asty aguru,",
  "XXavsata_u:4545": "praviśema,",
  "XXavsata_u:4546": "pṛcchema kaṃcid eva pradeśam*,",
  "XXavsata_u:4547": "saced avakāśaṃ kuryāt praśnavyākaraṇāya /",
  "XXavsata_u:4548": "punar apy ānandaḥ subhadraṃ parivrājakam idam avocat*:",
  "XXavsata_u:4549": "alaṃ subhadra /",
  "XXavsata_u:4550": "mā tathāgataṃ viheṭhaya /",
  "XXavsata_u:4551": "śrāntakāyo bhagavān*,",
  "XXavsata_u:4552": "klāntakāyaḥ sugataḥ //",
  "XXavsata_u:4553": "imāṃ ca punar āyuṣmatā ānandasya subhadreṇa parivrājakenā sārdham antarākathāṃ viprakṛtām aśrauṣīd bhagavān divyena śrotreṇa viśuddhenātikrāntamānuṣeṇa /",
  "XXavsata_u:4554": "śrutvā ca punar āyuṣmantam ānandam idam avocat:",
  "XXavsata_u:4555": "alam ānanda /",
  "XXavsata_u:4556": "mā subhadraṃ parivrājakaṃ vāraya /",
  "XXavsata_u:4557": "praviśatu, pṛcchatu yad yad evākāṅkṣati /",
  "XXavsata_u:4558": "ayaṃ me paścimo bhaviṣyati anyatīrthikaparivrājakaiḥ sārdham antarākathāsamudāhāraḥ /",
  "XXavsata_u:4559": "ayaṃ ca me caramo bhaviṣyati sākṣācchrāvakāṇām ehibhikṣukayā pravrajitānām*,",
  "XXavsata_u:4560": "yaduta subhadra parivrājakaḥ /",
  "XXavsata_u:4561": "atha subhadra parivrājako bhagavatā kṛtāvakāśo hṛṣṭatuṣṭapramudita udagraprītisaumanasyajāto yena bhagavāṃs tenopasaṃkrāntaḥ /",
  "XXavsata_u:4562": "upasaṃkramya bhagavatā sārdhaṃ saṃmukhaṃ saṃmodanīṃ saṃrañjanīṃ vividhāṃ kathāṃ vyatisāryaikānte niṣaṇṇaḥ /",
  "XXavsata_u:4563": "ekāntaniṣaṇṇaḥ subhadraḥ parivrājako bhagavantam idam avocat:",
  "XXavsata_u:4564": "yānīmāni bho gautama pṛthagloke tīrthyāyatanāni:",
  "XXavsata_u:4565": "tadyathā pūraṇaḥ kāsyapaḥ,",
  "XXavsata_u:4566": "māskarī gośālīputraḥ,",
  "XXavsata_u:4567": "sañjayī vairūṭīputraḥ,",
  "XXavsata_u:4568": "ajitaḥ keśakambalaḥ,",
  "XXavsata_u:4569": "kukudaḥ kātyāyanaḥ,",
  "XXavsata_u:4570": "nirgrantho jñātaputraḥ,",
  "XXavsata_u:4571": "pratyajñāsiṣur me svāṃ svāṃ pratijñāṃ ### //",
  "XXavsata_u:4572": "atha bhagavāṃs tasyāṃ velāyāṃ gāthāṃ bhāṣate:",
  "XXavsata_u:4573": "AVŚ_40.1 ekānnatriṃśatko vayasā subhadra",
  "XXavsata_u:4574": "yat prāvrajaṃ kiṃkuśalaṃ gaveṣī /",
  "XXavsata_u:4575": "pañcāśad varṣāṇi samādhikāni",
  "XXavsata_u:4576": "yasmād ahaṃ pravrajitaḥ subhadra //",
  "XXavsata_u:4577": "-------------------- Vaidya, p. 103 --------------------",
  "XXavsata_u:4578": "AVŚ_40.2 śīlaṃ samādhiś caraṇaṃ ca vidyā",
  "XXavsata_u:4579": "caikāgratā cetaso bhāvitā me /",
  "XXavsata_u:4580": "āryasya dharmasya pradeśavaktā",
  "XXavsata_u:4581": "ito bahir vai śramaṇo 'sti nānyaḥ //",
  "XXavsata_u:4582": "yasya subhadra dharmavinaye āryāṣṭāṅgo mārgo nopalabhyate,",
  "XXavsata_u:4583": "prathamaḥ śramaṇas tatra nopalabhyate /",
  "XXavsata_u:4584": "dvitīyas tṛtīyaś caturthaḥ śramaṇas tatra nopalabhyate /",
  "XXavsata_u:4585": "yasmiṃs tu subhadra dharmavinaye āryāṣṭāṅgo mārga upalabhyate prathamaḥ śramaṇas tatropalabhyate /",
  "XXavsata_u:4586": "dvitīyas tṛtīyaś caturthaḥ śramaṇas tatropalabhyate /",
  "XXavsata_u:4587": "asmiṃs tu subhadra dharmavinaye āryāṣṭāṅgo mārga upalabhyate /",
  "XXavsata_u:4588": "iha prathamaḥ śramaṇa upalabhyate,",
  "XXavsata_u:4589": "iha dvitīyaḥ,",
  "XXavsata_u:4590": "iha trtīyaḥ,",
  "XXavsata_u:4591": "iha caturthaḥ /",
  "XXavsata_u:4592": "na santi ito bahiḥ śramaṇā vā brāhmaṇā vā /",
  "XXavsata_u:4593": "śūnyāḥ parapravādāḥ śramaṇair vā brāhmaṇair vā /",
  "XXavsata_u:4594": "evam atra parṣadi samyaksiṃhanādaṃ nadāmi /",
  "XXavsata_u:4595": "asmin khalu dharmaparyāye bhāṣyamāṇe subhadrasya parivrājakasya virajo vigatamalaṃ dharmeṣu dharmacakṣur utpannam* /",
  "XXavsata_u:4596_0": "atha subhadraḥ parivrājako dṛṣṭadharmā prāptadharmā paryavagāḍhadharmā tīrṇakāṅkṣas",
  "XXavsata_u:4596_1": "tīrṇavicikitso 'parapratyayo 'nanyaneyaḥ śāstuḥ śāsanadharmeṣu vaiśāradyaprāpta utthāyāsanād",
  "XXavsata_u:4596_2": "ekāṃsam uttarāsaṅgaṃ kṛtvā yenāyuṣmān ānandas tenāñjaliṃ praṇamya āyuṣmantaṃ ānandam idam avocat /",
  "XXavsata_u:4597": "lābhā bhadanta ānandena sulabdhā yad bhagavatā ānando mahācāryeṇa mahācāryāntevāsikābhiṣekeṇābhiṣiktaḥ /",
  "XXavsata_u:4598": "api tu asmākam api syur lābhāḥ sulabdhā yad vayaṃ labhemahi svākhyāte dharmavinaye pravrajyām upasaṃpadaṃ bhikṣubhāvam* /",
  "XXavsata_u:4599": "athāyuṣmān ānando bhagavantam idam avocat*:",
  "XXavsata_u:4600": "ayaṃ bhadanta subhadraḥ parivrājaka ākāṅkṣate svākhyāte dharmavinaye pravrajyām upasaṃpadaṃ bhikṣubhāvam* /",
  "XXavsata_u:4601": "tatra bhagavān subhadraṃ parivrājakam āmantrayate /",
  "XXavsata_u:4602": "ehi bhikṣo, cara brahmacaryam* /",
  "XXavsata_u:4603": "saiva tasyāyuṣmataḥ pravrajyābhūt sopasaṃpat,",
  "XXavsata_u:4604": "sa bhikṣubhāvaḥ //",
  "XXavsata_u:4605": "evaṃ pravrajitaḥ sa āyuṣmān eko vyapakṛṣṭo 'pramatta ātāpī prahitātmā vyahārṣīt* /",
  "XXavsata_u:4606": "eko vyapakṛṣṭo 'pramatta ātāpī prahitātmā viharan* yad arthaṃ kulaputrāḥ keśaśmaśru avatārya kāṣāyāṇi vastrāṇy ācchādya samyag eva śraddhayā agārād anagārikāṃ pravrajanti,",
  "XXavsata_u:4607": "tad anuttaraṃ brahmacaryaparyavasānaṃ dṛṣṭa eva dharme svayam abhijñayā sākṣātkṛtyopasaṃpadya pravedayati:",
  "XXavsata_u:4608": "kṣīṇā me jātiḥ,",
  "XXavsata_u:4609": "uṣitaṃ brahmacaryaṃ kṛtaṃ karaṇīyaṃ nānyam asmād bhavaṃ prajānāmi /",
  "XXavsata_u:4610": "ājñātavān āyuṣmān arhan babhūva suvimuktaḥ /",
  "XXavsata_u:4611": "athāyuṣmataḥ subhadrasyārhatvaprāptasya vimuktisukhaṃ pratisaṃvedayata etad abhavat*:",
  "XXavsata_u:4612": "na mama pratirūpaṃ syād yad ahaṃ śāstāraṃ parinirvāpayantaṃ paśyeyam* /",
  "XXavsata_u:4613": "yanv ahaṃ prathamataraṃ parinirvāpayeyam iti /",
  "XXavsata_u:4614": "tatrāyuṣmān subhadraḥ prathamataraṃ parinirvṛtaḥ,",
  "XXavsata_u:4615": "tataḥ paścād bhagavān* //",
  "XXavsata_u:4616": "yadā bhagavatā paścimaśayanopagatena dharmoparodhikāyāṃ vedanāyāṃ vartamānāyām*,",
  "XXavsata_u:4617": "chidyamāneṣu dharmeṣu,",
  "XXavsata_u:4618": "mucyamāneṣu saṃdhiṣu,",
  "XXavsata_u:4619": "subhadro 'rhatve pratiṣṭhāpitaḥ,",
  "XXavsata_u:4620": "bahavaś ca kauśīnāgarā mallā dharme niyuktāḥ,",
  "XXavsata_u:4621": "tadā bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:4622": "āścaryaṃ bhadanta,",
  "XXavsata_u:4623": "yad ayaṃ subhadraḥ parivrājako bhagavatā chidyamāneṣu dharmeṣu mucyamānāsu saṃdhiṣu saṃsāravāgurāyā mocayitvā yāvad atyantaniṣṭhe nirvāṇe pratiṣṭhāpita iti /",
  "XXavsata_u:4624": "bhagavān āha:",
  "XXavsata_u:4625_0": "kim atra bhikṣava āścaryaṃ yad idānīṃ mayā vigatarāgeṇa vigatadveṣeṇa vigatamohena",
  "XXavsata_u:4625_1": "parimuktena jātijarāvyādhimaraṇaśokaparidevaduḥkhadaurmanasyopāyāsaiḥ subhadraḥ parivrājakaḥ",
  "XXavsata_u:4625_2": "saṃasāravāgurāyā mocayitvā yāvad atyantaniṣṭhe",
  "XXavsata_u:4626": "-------------------- Vaidya, p. 104 --------------------",
  "XXavsata_u:4627": "nirvāṇe pratiṣṭhāpitaḥ /",
  "XXavsata_u:4628_0": "yat tu mayā atīte 'dhvani sarāgeṇa sadveṣeṇa samohenāparimuktena jātijarāvyādhimaraṇaśokaparidevaduḥkhadaurmanasyopāyāsair",
  "XXavsata_u:4628_1": "ūhāpohavirahitena tiryagyonāv upapannena svajīvitaparityāgena subhadraḥ paritrātaḥ,",
  "XXavsata_u:4629": "kauśīnāgarāś ca mallāḥ /",
  "XXavsata_u:4630": "tac chṛṇuta,",
  "XXavsata_u:4631": "sādhu ca suṣṭhu ca manasi kuruta, bhāṣiṣye //",
  "XXavsata_u:4632": "bhūtapūrvaṃ bhikṣavo 'tīte 'dhvani anyatarasyāṃ parvatadaryāṃ mṛgayūthapaḥ prativasati anekamṛgasahasraparivāraḥ paṇḍito vyakto medhāvī /",
  "XXavsata_u:4633": "tac ca mṛgayūthaṃ lubdhakena vicārya rājñe niveditam* /",
  "XXavsata_u:4634": "tato rājñā caturaṅgeṇa balakāyena nirgatya tan mṛgayūthaṃ sarvaṃ saṃkaṭīkṛtam* /",
  "XXavsata_u:4635": "tato yūthapater etad abhavat*:",
  "XXavsata_u:4636": "yady aham idānīm imān na rakṣiṣyāmi,",
  "XXavsata_u:4637": "adyaiva te sarvaṃ na bhaviṣyantīti /",
  "XXavsata_u:4638": "tato yūthapatiḥ samantato vyavalokayitum ārabdhaḥ:",
  "XXavsata_u:4639": "katamena pradeśenāsya mṛgakulasya niḥsaraṇaṃ syād iti /",
  "XXavsata_u:4640": "sa paśyati tasyāṃ parvatadaryāṃ nadīṃ vahamānām* /",
  "XXavsata_u:4641": "sā ca nadī ahāryahāriṇī śīghrasrotāḥ,",
  "XXavsata_u:4642": "te ca mṛgā durbalāḥ /",
  "XXavsata_u:4643": "tato yūthapatiḥ sahasā tāṃ nadīm avatīrya madhye sthitvā śabdam udīrayati:",
  "XXavsata_u:4644": "āgacchantu bhavantaḥ,",
  "XXavsata_u:4645": "etasmāt kūlād utplutya mama pṛṣṭe pādān sthāpayitvā paratra kūle pratitiṣṭhata /",
  "XXavsata_u:4646": "anenopāyena jīvitaṃ vaḥ paśyāmi,",
  "XXavsata_u:4647": "ato 'nyathā maraṇam iti /",
  "XXavsata_u:4648": "tatas tair mṛgais tathaiva kṛtam* /",
  "XXavsata_u:4649": "atha tasya pṛṣṭhe kṣuranipātātvak chinnā /",
  "XXavsata_u:4650": "māṃsarudhirāsthirāśir vyavasthitaḥ /",
  "XXavsata_u:4651": "na cāsya vyavasāyo nivṛttaḥ tadgatakāruṇyo mṛgāṇām antike /",
  "XXavsata_u:4652": "tataḥ sarveṣu laṅghiteṣu pṛṣṭhato 'valokayituṃ pravṛttaḥ:",
  "XXavsata_u:4653": "mā kaścid atrālaṅghitaṃ (Speyer: Śto)",
  "XXavsata_u:4654": "bhaviṣyatīti /",
  "XXavsata_u:4655": "sa paśyati mṛgaśāvakam ekam alaṅghitam* /",
  "XXavsata_u:4656_0": "tato yūthapatiś chidyamāneṣu marmasu mucyamānāsu saṃdhiṣu iṣṭajīvitam agaṇayitvā",
  "XXavsata_u:4656_1": "kūlam uttīrya mṛgaśāvakaṃ pṛṣṭham adhirohya nadīm uttārya kūle sthāpayitvā taṃ mṛgagaṇam",
  "XXavsata_u:4656_2": "uttīrṇaṃ dṛṣṭvā maraṇakāle praṇidhiṃ kartum ārabdhaḥ:",
  "XXavsata_u:4657": "yathā me ime mṛgā ayaṃ ca mārgaśāvaka iṣṭena jīvitenācchāditāḥ,",
  "XXavsata_u:4658": "vyasanāt paritrātāḥ,",
  "XXavsata_u:4659": "evam apy aham anāgate 'dhvani anuttarāṃ samyaksaṃbodhim abhisaṃbudhya etān saṃsāravāgurāyā mocayeyam iti //",
  "XXavsata_u:4660": "bhagavān āha:",
  "XXavsata_u:4661": "kiṃ manyadhve bhikṣavo yo 'sau tena kālena tena samayena mṛgapatir āsīt*, ahaṃ sa /",
  "XXavsata_u:4662": "mṛgā ime kauśīnāgarā mallāḥ /",
  "XXavsata_u:4663": "mṛgaśāvakaḥ ayam eva subhadraḥ //",
  "XXavsata_u:4664": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:4665": "kāni bhadanta subhadreṇa karmāṇi kṛtāni yena paścimaḥ sākṣācchrāvakāṇām iti /",
  "XXavsata_u:4666": "bhagavān āha:",
  "XXavsata_u:4667": "subhadreṇaiva bhikṣavaḥ pūrvam anyāsu jātiṣu karmāṇi kṛtāny upacitāni /",
  "XXavsata_u:4668": "na bāhye pṛthivīdhātau vipacyante,",
  "XXavsata_u:4669": "nābdhātau,",
  "XXavsata_u:4670": "na tejodhātau,",
  "XXavsata_u:4671": "na vāyudhātau,",
  "XXavsata_u:4672": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca /",
  "XXavsata_u:4673": "AVŚ_40.1 na praṇaśyanti karmāṇy kalpakoṭiśatair api /",
  "XXavsata_u:4674": "sāmagrīṃ prāpya kālaṃ ca phalanti khalu dehinām* //",
  "XXavsata_u:4675_0": "bhūtapūrvaṃ bhikṣavo 'tīte 'dhvani asminn eva bhadrake kalpe viṃśatisahasrāyuṣi prajāyāṃ",
  "XXavsata_u:4675_1": "kāśyapo nāma samyaksaṃbuddho loka udapādi vidyācaraṇasaṃpannaḥ sugato lokavid anuttaraḥ",
  "XXavsata_u:4675_2": "puruṣadamyasārathiḥ śāstā devānāṃ ca manuṣyāṇāṃ ca buddho bhagavān* /",
  "XXavsata_u:4676": "sa vārāṇasīṃ nagarīm upaniśritya viharati ṛṣipatane mṛgadāve /",
  "XXavsata_u:4677": "atha bhagavataḥ kāśyapasya samyaksaṃbuddhasya",
  "XXavsata_u:4678": "-------------------- Vaidya, p. 105 --------------------",
  "XXavsata_u:4679": "bhāgineyo 'śoko nāmnā /",
  "XXavsata_u:4680": "sa bhagavatsakāśe mokṣārthī pravrajitaḥ /",
  "XXavsata_u:4681": "sa svādhīnaṃ mokṣaṃ manyamāno na vyāyacchate /",
  "XXavsata_u:4682": "yāvad dīrghakālaprakarṣeṇāśoko janapade varṣoṣitaḥ /",
  "XXavsata_u:4683": "bhagavāṃś ca kāśyapaḥ samyaksaṃbuddhaḥ sakalaṃ buddhakāryaṃ kṛtvā indhanakṣayād ivāgniḥ paścimaśayanopagataḥ,",
  "XXavsata_u:4684": "aśokaś ca bhikṣur aśokasyādhastāt pratisaṃlīno babhūva /",
  "XXavsata_u:4685": "atha yā devatā tasminn aśokavṛkṣe vyuṣitā,",
  "XXavsata_u:4686": "sā bhagavataḥ kāśyapasya samyaksaṃbuddhasya parinirvāṇaṃ śrutvā rodituṃ pravṛttā /",
  "XXavsata_u:4687": "tasya rudantyā aśrubindavo 'śokasya kāye nipatituṃ pravṛttāḥ /",
  "XXavsata_u:4688": "athāśoka ūrdhvamukhas tāṃ devatāṃ rudantīm āha:",
  "XXavsata_u:4689": "kimarthaṃ devate rudyata iti /",
  "XXavsata_u:4690": "devatovāca:",
  "XXavsata_u:4691": "adya rātryā madhyame yāme bhagavataḥ kāśyapasya samyaksaṃbuddhasya parinirvāṇaṃ bhaviṣyatīti /",
  "XXavsata_u:4692": "athāśoko devatāvacanam upasṛtya marmaviddha iva pracalitavān* /",
  "XXavsata_u:4693": "so 'pi karuṇakaruṇaṃ rodituṃ pravṛttaḥ /",
  "XXavsata_u:4694": "tato devatayā pṛṣṭaḥ:",
  "XXavsata_u:4695": "kimarthaṃ rodiṣīti /",
  "XXavsata_u:4696": "aśoka uvāca:",
  "XXavsata_u:4697": "guruviyogāj jñātiviyogāc ca /",
  "XXavsata_u:4698": "kāśyapo me samyaksaṃbuddho mātulaḥ /",
  "XXavsata_u:4699": "so 'haṃ visrabdhavihārī na vyāyatavān* /",
  "XXavsata_u:4700": "dūre cāsau /",
  "XXavsata_u:4701": "ahaṃ ca pṛthagjanaḥ /",
  "XXavsata_u:4702": "apakṛṣṭatvād adhvano na śakṣyāmi viśeṣam adhigantum iti /",
  "XXavsata_u:4703": "devatovāca:",
  "XXavsata_u:4704": "yadi punar ahaṃ bhavantaṃ bhagavatsakāśam upanayeyam*,",
  "XXavsata_u:4705": "kiṃ śakyam iti /",
  "XXavsata_u:4706": "aśoka uvāca:",
  "XXavsata_u:4707": "tathā hi me buddhiḥ paripakvā,",
  "XXavsata_u:4708": "yathā sahadarśanād eva bhagavataḥ śakṣyāmi viśeṣam adhigantum iti /",
  "XXavsata_u:4709": "tato devatayā aśoko bhagavatsakāśam ṛddhyanubhāvān nītaḥ /",
  "XXavsata_u:4710": "tasya bhagavaddarśanāt prasāda utpannaḥ /",
  "XXavsata_u:4711": "prasādajātasya ca bhagavatā kāśyapena tathāvidho dharmo deśitaḥ yacchravaṇād arhatvaṃ sākṣātkṛtam* /",
  "XXavsata_u:4712": "prathamataraṃ cāyuṣmān aśokaḥ parinirvṛtaḥ,",
  "XXavsata_u:4713": "tato bhagavān kāśyapaḥ samyaksaṃbuddhāḥ //",
  "XXavsata_u:4714": "tataḥ sā devatā āyuṣmato 'śokasya parinirvāṇaṃ dṛṣṭvā prītim utpādayāmāsa /",
  "XXavsata_u:4715": "cintayati ca:",
  "XXavsata_u:4716": "yaḥ kaścid anenāyuṣmatā viśeṣo 'dhigataḥ,",
  "XXavsata_u:4717": "sarvaḥ sa mām āgamya /",
  "XXavsata_u:4718": "evam apy aham anāgate 'dhvani yo 'sau bhagavatā kāśyapena uttaro nāma māṇavo vyākṛtaḥ:",
  "XXavsata_u:4719": "bhaviṣyasi tvaṃ māṇava varṣaśatāyuṣi prajāyāṃ śākyamunir nāma tathāgato 'rhan samyaksaṃbuddha iti,",
  "XXavsata_u:4720": "tasyāham eva paścimaśayanopagatasya caramaḥ sākṣācchravakāṇām ehibhikṣukayā pravrajitānāṃ bhaveyam*,",
  "XXavsata_u:4721": "pūrvataraṃ ca bhagavataḥ parinirvāpayeyam*,",
  "XXavsata_u:4722": "tato bhagavān* śākyamunir iti //",
  "XXavsata_u:4723": "bhagavān āha:",
  "XXavsata_u:4724": "kiṃ manyadhve bhikṣavo yāsau devatā,",
  "XXavsata_u:4725": "ayaṃ sa subhadraḥ /",
  "XXavsata_u:4726": "tasmāt tarhi bhikṣava evaṃ śikṣitavyaṃ yat kalyāṇamitratā vihariṣyāmaḥ kalyāṇsahāyatā kalyāṇasaṃparkaḥ,",
  "XXavsata_u:4727": "na pāpamitratā na pāpasahāyatā na pāpasaṃparkaḥ /",
  "XXavsata_u:4728": "ity evaṃ vo bhikṣavaḥ śikṣitavyam* //",
  "XXavsata_u:4729": "athāyuṣmān ānando bhagavantam idam avocat:",
  "XXavsata_u:4730": "iha mama bhadanta ekākino rahogatasya pratisaṃlīnasya evaṃ cetasi cetaḥparitarka udapādi:",
  "XXavsata_u:4731": "upārdham idaṃ brahmacaryasya yaduta kalyāṇamitratā kalyāṇasahāyatā kalyāṇasaṃparkaḥ,",
  "XXavsata_u:4732": "na pāpamitratā na pāpasahāyatā na pāpasaṃparkaḥ iti /",
  "XXavsata_u:4733": "{bhagavān āha:",
  "XXavsata_u:4734": "} mā tvam ānanda evaṃ vocaḥ:",
  "XXavsata_u:4735": "upārdham idaṃ brahmacaryasya yaduta kalyāṇamitratā kalyāṇasahāyatā kalyāṇasaṃparkaḥ,",
  "XXavsata_u:4736": "na pāpamitratā na pāpasahāyatā na pāpasaṃparkaḥ iti /",
  "XXavsata_u:4737": "sakalam idam ānanda",
  "XXavsata_u:4738": "-------------------- Vaidya, p. 106 --------------------",
  "XXavsata_u:4739": "kevalaṃ paripūrṇaṃ pariśuddhaṃ paryavadātaṃ brahmacaryaṃ yaduta kalyāṇamitratā kalyāṇasahāyatā kalyāṇasaṃparkaḥ,",
  "XXavsata_u:4740": "na pāpamitratā na pāpasahāyatā na pāpasaṃparkaḥ /",
  "XXavsata_u:4741": "tat kasya hetoḥ?",
  "XXavsata_u:4742": "māṃ hy ānanda kalyāṇamitram āgamya jātidharmāṇaḥ satvā jātidharmatāyāḥ parimucyante,",
  "XXavsata_u:4743": "jarāvyādhiśokamaraṇaparidevaduḥkhadaurmanasyopāyāsadharmāṇaḥ satvā upāyāsadharmatāyāḥ parimucyante /",
  "XXavsata_u:4744": "tad anenaiva te ānanda paryāyeṇa veditavyaṃ yat sakalam idaṃ kevalaṃ paripūrṇaṃ pariśuddhaṃ paryavadātaṃ brahmacaryaṃ yaduta kalyāṇamitratā kalyāṇasahāyatā kalyāṇasaṃparkaḥ,",
  "XXavsata_u:4745": "na pāpasahāyatā na pāpamitratā na pāpasaṃparkaḥ /",
  "XXavsata_u:4746": "ity evaṃ te ānanda śikṣitavyam* //",
  "XXavsata_u:4747": "idam avocad bhagavān /",
  "XXavsata_u:4748": "āttamanasas te bhikṣavo bhagavato bhāṣitam abhyanandan* //",
  "XXavsata_u:4749": "-------------------- Vaidya, p. 107 --------------------",
  "XXavsata_u:4750": "paṃcamo vargaḥ",
  "XXavsata_u:4751": "tasyoddānam*:",
  "XXavsata_u:4752": "guḍaśālā ca bhaktaṃ ca toyaṃ varcaghaṭena ca /",
  "XXavsata_u:4753": "koliko hy uttaraś cāpi jātyandhaḥ śreṣṭhir eva ca /",
  "XXavsata_u:4754": "putro jāmbālakaś caiva vargo bhavati samudditaḥ //",
  "XXavsata_u:4755": "*******************************************************",
  "XXavsata_u:4756": "AVŚ_41 guḍaśālā / (ed. Speyer, vol. I)",
  "XXavsata_u:4757_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:4757_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:4757_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:4757_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
  "XXavsata_u:4757_4": "rājagṛhe viharati veṇuvane kalandakanivāpe /",
  "XXavsata_u:4758": "yadā bhagavatā anuttarā samyaksaṃbodhir abhisaṃbuddhā,",
  "XXavsata_u:4759": "tadāyuṣmadbhyāṃ śāriputramaudgalyāyanābhyām iyaṃ pratijñā kṛtā:",
  "XXavsata_u:4760": "na tāvat piṇḍakaṃ paribhokṣyāmahe (Speyer:",
  "XXavsata_u:4761": "paribhokṣyāvahe)",
  "XXavsata_u:4762": ", yāvan narakatiryakpretebhya ekasatvam api na mocayāva iti /",
  "XXavsata_u:4763": "tatas tāv āyuṣmatau kālena kālaṃ kadācin narakacārikāṃ carataḥ,",
  "XXavsata_u:4764": "kadācit tiryakpretacārikāṃ carataḥ /",
  "XXavsata_u:4765": "tau tatra satvānāṃ vividhayātanābhyāhatānām asatpralāpaṃ dṛṣṭvā tān āgatya catasṛṇāṃ parṣadām ārocayataḥ /",
  "XXavsata_u:4766": "te 'pi śrutvā saṃvegam āpadyante /",
  "XXavsata_u:4767": "tatas tau tad adhiṣṭhānaṃ tathāvidhāṃ dharmadeśanāṃ kurutaḥ,",
  "XXavsata_u:4768": "yayā aneke satvā viśeṣam adhigacchanti,",
  "XXavsata_u:4769": "dharmaśravaṇakathāyāś ca bhājanībhavanti //",
  "XXavsata_u:4770_0": "yāvad apareṇa samayenāyuṣmān mahāmaudgalyāyanaḥ pretacārikāṃ carann adrākṣīt pretaṃ",
  "XXavsata_u:4770_1": "parvatakūṭaprakhyaṃ samudrasadṛśakukṣiṃ sūcīchidropamamukhaṃ svakeśasaṃchannam ādīptaṃ",
  "XXavsata_u:4770_2": "samyakprajvalitam ekajvālībhūtaṃ dhyāyantam ārtasvaraṃ krandantam*,",
  "XXavsata_u:4771": "duḥkhāṃ tīvrāṃ kharāṃ kaṭukām amanāpāṃ vedanām anubhavantam*,",
  "XXavsata_u:4772": "yena yenoccāraprasrāvabhūmis tena tenānvāhiṇḍamānaṃ tad api kṛcchreṇāsādayantam* /",
  "XXavsata_u:4773": "tataḥ sthaviraḥ pretaṃ papraccha:",
  "XXavsata_u:4774": "kiṃ te bhoḥ karma kṛtaṃ yenaivaṃvidhāṃ duḥkhāṃ tīvrāṃ kharāṃ kaṭukām amanāpāṃ vedanāṃ vedayasa iti /",
  "XXavsata_u:4775": "preta āha: āditye hi samudgate na dīpena prayojanam* /",
  "XXavsata_u:4776": "bhagavantam etam arthaṃ paripṛccha /",
  "XXavsata_u:4777": "sa te asmākīnāṃ karmaplotiṃ vyākariṣyatīti /",
  "XXavsata_u:4778": "athāyuṣmān mahāmaudgalyāyano yena bhagavāṃs tenopasaṃkrāntaḥ //",
  "XXavsata_u:4779": "tena khalu samayena bhagavān pratisaṃlayanād vyutthāya catasṛṇāṃ parṣadāṃ madhuramadhuraṃ dharmaṃ deśayati,",
  "XXavsata_u:4780": "kṣaudraṃ madhv ivāneḍakam* /",
  "XXavsata_u:4781": "anekaśatā ca parṣad bhagavataḥ sakāśān madhuramadhuraṃ dharmaṃ śṛṇoty anijyamānair indriyaiḥ /",
  "XXavsata_u:4782": "tato buddhā bhagavantaḥ pūrvālāpinaḥ priyālāpinaḥ ehīti svāgatavādinaḥ",
  "XXavsata_u:4783": "-------------------- Vaidya, p. 108 --------------------",
  "XXavsata_u:4784": "smitapūrvaṃgamāś ca /",
  "XXavsata_u:4785": "tatra bhagavān āyuṣmantaṃ mahāmaudgalyāyanam idam avocat*:",
  "XXavsata_u:4786": "ehi maudgalyāyana svāgataṃ te,",
  "XXavsata_u:4787": "kutas tvam etarhy āgacchasīti /",
  "XXavsata_u:4788": "maudgalyāyana āha:",
  "XXavsata_u:4789": "āgacchāmy ahaṃ bhadanta pretacārikāyāḥ /",
  "XXavsata_u:4790": "tatrāhaṃ pretam adrākṣaṃ sūcīchidropamamukhaṃ parvatopamakukṣiṃ svakeśasaṃchannaṃ durgandhaṃ paramadurgandham* / āha ca:",
  "XXavsata_u:4791": "AVŚ_41.1 viśuṣkakaṇṭhoṣṭhapuṭaḥ suduḥkhitaḥ pravṛddhaśailopamacarvitāśrayaḥ /",
  "XXavsata_u:4792": "(Speyer: Ścañvitāśrayaḥ )",
  "XXavsata_u:4793": "svakeśasaṃchannamukho digambaraḥ susūkṣmasūcīsadṛśānanaḥ kṛśaḥ //",
  "XXavsata_u:4794": "AVŚ_41.2 nagnaḥ svakeśasaṃchanno asthiyantravaducchritaḥ /",
  "XXavsata_u:4795": "kapālapāṇir ghoraś ca krandan samabhidhāvati //",
  "XXavsata_u:4796": "AVŚ_41.3 bubhukṣayā pipāsayā klānto vyasanapīḍitaḥ /",
  "XXavsata_u:4797": "ārtasvaraṃ krandamāno duḥkhāṃ vedati vedanām* /",
  "XXavsata_u:4798": "kiṃ tena prakṛtaṃ pāpaṃ martyaloke sudāruṇam* // iti",
  "XXavsata_u:4799": "bhagavān āha:",
  "XXavsata_u:4800": "pāpakārī maudgalyāyana sa pretaḥ /",
  "XXavsata_u:4801": "icchasi tasya karmaplotiṃ śrotum*?",
  "XXavsata_u:4802": "evaṃ bhadanta /",
  "XXavsata_u:4803": "tena hi maudgalyāyana śṛṇu,",
  "XXavsata_u:4804": "sādhu ca suṣṭhu ca manasi kuru, bhāṣiṣye //",
  "XXavsata_u:4805": "bhūtapūrvaṃ maudgalyāyana rājagṛhe nagare 'nyataraḥ śreṣṭhī āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
  "XXavsata_u:4806": "tasya pañcamātrāṇīkṣuśālaśatāni,",
  "XXavsata_u:4807": "yatra cekṣuḥ pīḍyate /",
  "XXavsata_u:4808": "asati ca buddhānām utpāde pratyekabuddhā loka utpadyante hīnadīnānukampakāḥ prāntaśayanāsanabhaktā ekadakṣiṇīyā lokasya /",
  "XXavsata_u:4809": "yāvad anyatamaḥ pratyekabuddho hīnadīnānukampakī prāntaśayanāsanasevī /",
  "XXavsata_u:4810": "sa pūrvāhṇe nivāsya pātracīvaram ādāya rājagṛhaṃ piṇḍāya prāvikṣat* /",
  "XXavsata_u:4811": "sa ca bhadantaḥ kṣayavyādhinā spṛṣṭaḥ /",
  "XXavsata_u:4812": "tasya vaidyenekṣurasa upadiṣṭaḥ /",
  "XXavsata_u:4813": "sa śreṣṭhisakāśaṃ yantraśālām upasaṃkrāntaḥ /",
  "XXavsata_u:4814": "śreṣṭhinā ca sa pratyekabuddho dṛṣṭaḥ kāyaprāsādikaś cittaprāsādikaś ca /",
  "XXavsata_u:4815": "dṛṣṭvā śreṣṭhinā uktaḥ:",
  "XXavsata_u:4816": "kenāryasya prayojanam iti /",
  "XXavsata_u:4817": "pratyekabuddhaḥ kathayati:",
  "XXavsata_u:4818": "gṛhapate ikṣuraseneti /",
  "XXavsata_u:4819": "tatas tena gṛhapatinā bhṛtakapuruṣasyājñā dattā āryasyekṣurasaṃ prayaccheti /",
  "XXavsata_u:4820": "sa ca gṛhapatiḥ kenacid eva karaṇīyena bahir yānāya saṃprasthitaḥ /",
  "XXavsata_u:4821": "atha tasya puruṣasya parakīye dravye mātsaryam utpannam*:",
  "XXavsata_u:4822": "yady aham asya rasaṃ dāsye,",
  "XXavsata_u:4823": "punar apy eṣa āgamiṣyatīti /",
  "XXavsata_u:4824": "tena aniṣṭagatitrayaprapātanamreṇa sarvābhimatagatidvayanirākariṣṇunā atyantadūrāpagatenāryadharmebhyaḥ pāpaṃ cittam utpādya sa pratyekabuddha uktaḥ:",
  "XXavsata_u:4825": "āhara bhikṣo pātram*,",
  "XXavsata_u:4826": "dehi,",
  "XXavsata_u:4827": "rasaṃ te dāsyāmīti /",
  "XXavsata_u:4828": "asamanvāhṛtya arhacchrāvakapratyekabuddhānāṃ jñānadarśanaṃ na pravartata iti /",
  "XXavsata_u:4829": "hīnadīnānukampitayā bhṛtyapuruṣo 'yam asyānugrahaḥ kartavya iti tat pātram upanāmitam* /",
  "XXavsata_u:4830": "tato 'sau durācāro nirghṛṇahṛdayas tad gṛhītvā pratiguptaṃ pradeśaṃ gatvā prasrāveṇā pūrayitvā upari ikṣurasenācchādya tasmai pratyekabuddhāyānupradadau /",
  "XXavsata_u:4831": "tena saṃlakṣitam* sa cintayati:",
  "XXavsata_u:4832": "bahv anena tapasvinā pāpaṃ kṛtam api /",
  "XXavsata_u:4833": "sa tad ekānte chorayitvā prakrāntaḥ //",
  "XXavsata_u:4834": "-------------------- Vaidya, p. 109 --------------------",
  "XXavsata_u:4835": "bhagavān āha:",
  "XXavsata_u:4836": "kiṃ manyase maudgalyāyana yo 'sau tena kālena tena samayena bhṛtakapuruṣa āsīt',",
  "XXavsata_u:4837": "ayaṃ sa pretaḥ /",
  "XXavsata_u:4838": "tasya karmaṇo vipākena saṃsāre 'nantaṃ duḥkham anubhūtavān* /",
  "XXavsata_u:4839": "idānīm api pretabhūtaḥ prakṛṣṭataraṃ duḥkham anubhavati /",
  "XXavsata_u:4840": "tasmāt tarhi te maudgalyāyana mātsaryaprahāṇāya vyāyantavyaṃ yathā evaṃvidhā doṣā na syur ye pretasya /",
  "XXavsata_u:4841": "iti hi maudgalyāyana ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:4842": "ekāntaśuklānām ekāntaśuklaḥ,",
  "XXavsata_u:4843": "vyatimiśrāṇāṃ vyatimiśraḥ /",
  "XXavsata_u:4844": "tasmāt tarhi te maudgalyāyana ekāntakṛṣṇāni karmāṇy apāsya vyatimiśrāṇi ca,",
  "XXavsata_u:4845": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:4846": "ity evaṃ te maudgalyāyana śikṣitavyam* //",
  "XXavsata_u:4847": "idam avocad bhagavān /",
  "XXavsata_u:4848": "āttamanā āyuṣmān mahāmaudgalyāyano 'nye ca devāsuragaruḍādayo bhagavato bhāṣitam abhyanandan* //",
  "XXavsata_u:4849": "*******************************************************",
  "XXavsata_u:4850": "AVŚ_42 bhaktam* / (ed. Speyer, vol. I)",
  "XXavsata_u:4851_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:4851_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:4851_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:4851_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:4851_4": "{śrāvastyāṃ} viharati jetavane 'nāthapiṇḍadasyārāme /",
  "XXavsata_u:4852": "tena khalu samayenāyuṣmān mahāmaudgalyāyanaḥ anyatarasmin vṛkṣamūle niṣaṇṇo divāvihārāya /",
  "XXavsata_u:4853": "aśrauṣīd āyuṣmān mahāmaudgalyāyanaḥ pretyāḥ śabdam ārtasvaraṃ krandantyāḥ,",
  "XXavsata_u:4854": "duḥkhāṃ tīvrāṃ kharāṃ kaṭukām amanāpāṃ vedanāṃ vedayamānāyā bhaktaṃ mārgantyāḥ:",
  "XXavsata_u:4855": "bubhukṣitāsmi mārṣāḥ,",
  "XXavsata_u:4856": "pipāsitāsmi mārṣā iti /",
  "XXavsata_u:4857": "tataḥ sthaviramahāmaudgalyāyanena pretī dṛṣṭvā pṛṣṭā ca:",
  "XXavsata_u:4858": "kiṃ te pāpaṃ kṛtaṃ yenaivaṃvidhāni duḥkhāny anubhaviṣyasīti /",
  "XXavsata_u:4859": "pretī āha: āditye hi samudgate na dīpena prayojanam* /",
  "XXavsata_u:4860": "bhagavantam etam arthaṃ pṛccha,",
  "XXavsata_u:4861": "sa te asmākīnāṃ karmaplotiṃ vyākariṣyatīti /",
  "XXavsata_u:4862": "athāyuṣmān mahāmaudgalyāyano yena bhagavāṃs tenopasaṃkrāntaḥ //",
  "XXavsata_u:4863": "tena khalu punaḥ samayena bhagavān pratisaṃlayanād vyutthāya catasṛṇāṃ parṣadāṃ madhuramadhuraṃ dharmaṃ deśayati,",
  "XXavsata_u:4864": "kṣaudraṃ madhv ivāneḍakam* /",
  "XXavsata_u:4865": "anekaśatā ca parṣad bhagavataḥ sakāśān madhuramadhuraṃ dharmaṃ śṛṇoty anijyamānair indriyaiḥ /",
  "XXavsata_u:4866": "tato buddhā bhagavantaḥ pūrvālāpinaḥ priyālāpinaḥ ehīti svāgatavādinaḥ smitapūrvaṃgamāś ca /",
  "XXavsata_u:4867": "tatra bhagavān āyuṣmantaṃ mahāmaudgalyāyanam idam avocat*:",
  "XXavsata_u:4868": "ehi maudgalyāyana svāgataṃ te,",
  "XXavsata_u:4869": "kutas tvam etarhy āgacchasīti /",
  "XXavsata_u:4870": "maudgalyāyana āha:",
  "XXavsata_u:4871": "āgacchāmy ahaṃ bhadanta pretacārikāyāḥ /",
  "XXavsata_u:4872": "tatrāhaṃ pretīm adrākṣaṃ sūcīchidropamamukhīṃ parvatopamakukṣiṃ svakeśasaṃchannāṃ nagnām ārtasvaraṃ krandantīṃ duḥkhāṃ tīvrāṃ kharāṃ kaṭukām amanāpāṃ vedanāṃ vedayamānām* / āha ca:",
  "XXavsata_u:4873": "AVŚ_42.1 viśuṣkakaṇṭhoṣṭhapuṭā suduḥkhitā pravṛddhaśailopamacarvitāśrayā /",
  "XXavsata_u:4874": "(Speyer: ŚcañcitāŚ)",
  "XXavsata_u:4875": "svakeśasaṃchannamukhī digambarā susūkṣmasūcīsadṛśānanā kṛśā //",
  "XXavsata_u:4876": "-------------------- Vaidya, p. 110 --------------------",
  "XXavsata_u:4877": "AVŚ_42.2 nagnā svakeśasaṃchannā asthiyantravaducchritā /",
  "XXavsata_u:4878": "kapālapāṇinī ghorā krandantī paridhāvati //",
  "XXavsata_u:4879": "AVŚ_42.3 bubhukṣayā pipāsayā krāntā vyasanapīḍitā /",
  "XXavsata_u:4880": "*{sonst: pipāsayā klānta vyasanapīḍitā}*",
  "XXavsata_u:4881": "ārtasvaraṃ krandamānā duḥkhāṃ vindanti vedanām* //",
  "XXavsata_u:4882": "AVŚ_42.4 kiṃ tayā prakṛtaṃ pāpaṃ martyaloke sudāruṇam* /",
  "XXavsata_u:4883": "yena evaṃvidhaṃ duḥkham anubhavati bhayānakam* // iti",
  "XXavsata_u:4884": "bhagavān āha:",
  "XXavsata_u:4885": "pāpakāriṇī maudgalyāyana sā pretī /",
  "XXavsata_u:4886": "icchasi tasyā karmaplotiṃ śrotum*?",
  "XXavsata_u:4887": "evaṃ bhadanta /",
  "XXavsata_u:4888": "tena hi maudgalyāyana śṛṇu,",
  "XXavsata_u:4889": "sādhu ca suṣṭhu ca manasi kuru, bhāṣiṣye //",
  "XXavsata_u:4890_0": "bhūtapūrvaṃ maudgalyāyana atīte 'dhvani viṃśativarṣasahasrāyuṣi prajāyāṃ kāśyapo",
  "XXavsata_u:4890_1": "nāma samyaksaṃbuddho loka udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ",
  "XXavsata_u:4890_2": "śāstā devamanuṣyāṇāṃ buddho bhagavān* /",
  "XXavsata_u:4891": "sa vārāṇasīṃ nagarīm upaniśritya viharati ṛṣipatane mṛgadāve /",
  "XXavsata_u:4892": "tasyāṃ ca vārāṇasyām anyatamā gṛhapatipatnī matsariṇī kuṭukuñcikā āgṛhītapariṣkārā kākāyāpi baliṃ na pradātuṃ vyavasyati,",
  "XXavsata_u:4893": "prāg evānyeṣāṃ yācakānām* /",
  "XXavsata_u:4894": "sā śramaṇabrāhmaṇakṛpaṇavanīpakān dṛṣṭvā cittaṃ pradūṣayati /",
  "XXavsata_u:4895": "yāvad anyataraḥ piṇḍapātikas tasyā gṛhaṃ praviṣṭaḥ /",
  "XXavsata_u:4896": "tasyās taṃ dṛṣṭvā mātsaryam utpannam* /",
  "XXavsata_u:4897": "cittaṃ ca pradūṣya imāṃ cintām āpede:",
  "XXavsata_u:4898": "yady aham asya satkāraṃ kariṣyāmi,",
  "XXavsata_u:4899": "punar apy eṣa āgamiṣyatīti /",
  "XXavsata_u:4900": "tatas tayā pāpakāriṇyā aniṣṭaṃ paralokabhayam avigaṇayya sa bhikṣur upanimantrya dvāraṃ baddhvā bhaktacchedaṃ kāritaḥ /",
  "XXavsata_u:4901": "bahu ca paribhāṣyoktaḥ:",
  "XXavsata_u:4902": "iyaṃ te bhikṣo satkriyā /",
  "XXavsata_u:4903": "mā punar idaṃ gṛhaṃ pravekṣyasīti //",
  "XXavsata_u:4904": "sā tena mātsaryeṇāsevitena bhāvitena bahulīkṛtena preteṣūpapannā /",
  "XXavsata_u:4905": "evaṃvidhāni duḥkhāni pratyanubhavati /",
  "XXavsata_u:4906": "tasmāt tarhi maudgalyāyana mātsaryaprahāṇāya vyāyantavyam* /",
  "XXavsata_u:4907": "ete doṣā na bhaviṣyanti,",
  "XXavsata_u:4908": "te tasyāḥ pretyā iti //",
  "XXavsata_u:4909": "idam avocad bhagavān /",
  "XXavsata_u:4910": "āttamanasa āyuṣmān mahāmaudgalyāyano 'nye ca devāsuragaruḍakinnaramahoragā bhagavato bhāṣitam abhyanandan* //",
  "XXavsata_u:4911": "*******************************************************",
  "XXavsata_u:4912": "AVŚ_43 pānīyam* / (ed. Speyer, vol. I)",
  "XXavsata_u:4913_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:4913_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:4913_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:4913_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
  "XXavsata_u:4913_4": "rājagṛham upaniśritya viharati veṇuvane kalandakanivāpe /",
  "XXavsata_u:4914": "āyuṣmān mahāmaudgalyāyanaḥ pretacārikāṃ caran pretīm adrākṣīd dagdhasthūṇāsadṛśīṃ svakeśasaṃchannāṃ",
  "XXavsata_u:4915": "-------------------- Vaidya, p. 111 --------------------",
  "XXavsata_u:4916": "sūcīchidropamamukhīṃ parvatopamakukṣim ādīptāṃ pradīptāṃ prajvalitām ekajvālībhūtāṃ dhmāyantīṃ tṛṣārtāṃ duḥkhāṃ tīvrāṃ kharāṃ kaṭukām amanāpāṃ vedanāṃ vedayamānām* /",
  "XXavsata_u:4917": "darśanamātreṇa cāsyā nadyudapānāni śuṣyanti /",
  "XXavsata_u:4918": "yadā devo varṣati,",
  "XXavsata_u:4919": "tadā tasyā upari savisphuliṅgāṅgāravarṣaṃ patati /",
  "XXavsata_u:4920": "dṛṣṭvā tām āyuṣmān mahāmaudgalyāyana āha:",
  "XXavsata_u:4921": "kiṃ tvayā kṛtaṃ pāpaṃ yenaivaṃvidhaṃ duḥkham anubhavasīti /",
  "XXavsata_u:4922": "pretī āha: pāpakāriṇy ahaṃ bhadanta mahāmaudgalyāyana /",
  "XXavsata_u:4923": "etam ārthaṃ bhagavantaṃ pṛccha /",
  "XXavsata_u:4924": "sa te asmākīnāṃ karmaplotiṃ kathayiṣyati,",
  "XXavsata_u:4925": "yāṃ śrutvā anye 'pīha satvāḥ pāpāt karmaṇaḥ prativiraṃsyantīti /",
  "XXavsata_u:4926": "athāyuṣmān mahāmaudgalyāyano yena bhagavāṃs tenopasaṃkrāntaḥ //",
  "XXavsata_u:4927": "tena khalu punaḥ samayena bhagavān pratisaṃlayanād vyutthāya catasṛṇāṃ parṣadāṃ madhuramadhuraṃ dharmaṃ deśayati kṣaudraṃ madhv ivāneḍakam* /",
  "XXavsata_u:4928": "anekaśatā ca parṣad bhagavataḥ sakāśān madhuramadhuraṃ dharmaṃ śṛṇoty anijyamānair indriyaiḥ /",
  "XXavsata_u:4929": "tato buddhā bhagavantaḥ pūrvālāpinaḥ priyālāpina ehīti svāgatavādinaḥ smitapūrvaṃgamāś ca /",
  "XXavsata_u:4930": "tatra bhagavān āyuṣmantaṃ mahāmaudgalyāyanam idam avocat*:",
  "XXavsata_u:4931": "ehi maudgalyāyana svāgataṃ te,",
  "XXavsata_u:4932": "kutas tvam etarhy āgacchasīti /",
  "XXavsata_u:4933": "mahāmaudgalyāyana āha:",
  "XXavsata_u:4934": "āgacchāmy ahaṃ bhadanta pretacārikāyāḥ /",
  "XXavsata_u:4935_0": "tatrāhaṃ pretīm adrākṣaṃ dagdhasthūṇāsadṛśīṃ svakeśasaṃchannāṃ sūcīchidropamamukhīṃ",
  "XXavsata_u:4935_1": "parvatopamakukṣim ādīptāṃ pradīptāṃ prajvalitām ekajvālībhūtāṃ dhmāyantīm ārtasvaraṃ",
  "XXavsata_u:4935_2": "kradantīṃ tṛṣārtāṃ duḥkhāṃ tīvrāṃ kharāṃ kaṭukām amanāpāṃ vedanāṃ vedayamānām* /",
  "XXavsata_u:4936": "darśanamātreṇa cāsyā nadyudapānāni śuṣyanti /",
  "XXavsata_u:4937": "yadā devo varṣati tadā asyā upari savisphuliṅgam aṅgāravarṣaṃ patati /",
  "XXavsata_u:4938": "bhagavān āha:",
  "XXavsata_u:4939": "pāpakāriṇī maudgalyāyana sā pretī /",
  "XXavsata_u:4940": "icchasi tasyā karmaplotiṃ śrotum*?",
  "XXavsata_u:4941": "evaṃ bhadanta /",
  "XXavsata_u:4942": "tena hi maudgalyāyana śṛṇu,",
  "XXavsata_u:4943": "sādhu ca suṣṭhu ca manasi kuru, bhāṣiṣye //",
  "XXavsata_u:4944_0": "bhūtapūrvaṃ maudgalyāyana atīte 'dhvani asminn eva bhadrakalpe viṃśatisahasrāyuṣi",
  "XXavsata_u:4944_1": "prajāyāṃ kāśyapo nāma samyaksaṃbuddho loka udapādi vidyācaraṇasaṃpannaḥ sugato lokavid",
  "XXavsata_u:4944_2": "anuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān* /",
  "XXavsata_u:4945": "sa vārāṇasīṃ nagarīm upaniśritya viharati ṛṣipatane mṛgadāve /",
  "XXavsata_u:4946": "tatrānyatamo bhikṣur adhvānaṃ pratipannaḥ /",
  "XXavsata_u:4947": "sa tṛṣārtaḥ kūpam upasṛptaḥ /",
  "XXavsata_u:4948": "tatrānyatarā dārikā pānīyaghaṭaṃ pūrayitvā sthitābhūt* /",
  "XXavsata_u:4949": "sā bhikṣuṇoktā:",
  "XXavsata_u:4950": "tṛṣārto 'haṃ bhagini,",
  "XXavsata_u:4951": "pānīyam anuprayaccheti /",
  "XXavsata_u:4952": "tasyā mātsaryam utpannam* /",
  "XXavsata_u:4953": "sā āgṛhītapariṣkārā bhikṣum uvāca:",
  "XXavsata_u:4954": "bhikṣo yadi mriyase,",
  "XXavsata_u:4955": "na te dadāmi pānīyam*,",
  "XXavsata_u:4956": "ghaṭo me ūno bhaviṣyatīti /",
  "XXavsata_u:4957": "tato 'sau bhikṣus tṛṣārto nirāśaḥ prakrāntaḥ /",
  "XXavsata_u:4958": "tato 'sau dārikā tena mātsaryeṇāsevitena bhāvitena bahulīkṛtena kālaṃ kṛtvā preteṣūpapannā /",
  "XXavsata_u:4959": "evaṃvidhāṃ duḥkhāṃ tīvrāṃ kharāṃ kaṭukām amanāpāṃ vedanāṃ vedayate /",
  "XXavsata_u:4960": "tasmāt tarhi maudgalyāyana evaṃ śikṣitavyaṃ yan mātsaryaprahāṇāya vyāyaṃsyāmahe /",
  "XXavsata_u:4961": "ity evaṃ te maudgalyāyana śikṣitavyam* //",
  "XXavsata_u:4962": "idam avocad bhagavān /",
  "XXavsata_u:4963": "āttamanā āyuṣmān mahāmaudgalyāyano 'nye ca devāsuragaruḍakinnaramahoragādayo bhagavato bhāṣitam abhyanandan* //",
  "XXavsata_u:4964": "-------------------- Vaidya, p. 112 --------------------",
  "XXavsata_u:4965": "*******************************************************",
  "XXavsata_u:4966": "AVŚ_44 varcaghaṭaḥ /",
  "XXavsata_u:4967": "(ed. Speyer, vol. I)",
  "XXavsata_u:4968_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:4968_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:4968_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:4968_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
  "XXavsata_u:4968_4": "rājagṛham upaniśritya viharati veṇuvane kalandakanivāpe /",
  "XXavsata_u:4969": "athāyuṣmān mahāmaudgalyāyanaḥ pūrvāhṇe nivāsya pātracīvaram ādāya rājagṛhaṃ piṇḍāya prāvikṣat* /",
  "XXavsata_u:4970": "rājagṛhaṃ piṇḍāya caritvā kṛtabhaktakṛtyaḥ paścādbhaktapiṇḍapātapratikrāntaḥ pātracīvaraṃ pratisamarpya yena gṛdhrakūṭaḥ parvatas tenopasaṃkrāntaḥ /",
  "XXavsata_u:4971": "upasaṃkramya gṛdhrakūṭaṃ parvatam avagāhyānyatarad vṛkṣamūlaṃ niśritya niṣaṇṇo divāvihārāya /",
  "XXavsata_u:4972_0": "athāyuṣmān mahāmaudgalyāyanaḥ pretīm ādrakṣīd dagdhasthūṇāsadṛśīṃ nagnāṃ svakeśasaṃchannāṃ",
  "XXavsata_u:4972_1": "sūcīchidropamamukhīṃ parvatopamakukṣim ādīptāṃ pradīptāṃ prajvalitām ekajvālībhūtāṃ",
  "XXavsata_u:4972_2": "dhmāyantīm ārtasvaraṃ kradantīṃ tṛṣārtāṃ duḥkhāṃ tīvrāṃ kharāṃ kaṭukām amanāpāṃ vedanāṃ vedayamānām* /",
  "XXavsata_u:4973": "durgandhāṃ paramadurgandhāṃ varcaḥsadṛśīṃ varcohārāṃ tad api kṛcchreṇāsādayantīm* /",
  "XXavsata_u:4974": "dṛṣṭvā ca punar āyuṣmān mahāmaudgalyāyanaḥ saṃvignaḥ /",
  "XXavsata_u:4975": "pretīṃ ca papraccha:",
  "XXavsata_u:4976": "kiṃ tvayā prakṛtaṃ pāpaṃ yasya te īdṛśaṃ phalam iti /",
  "XXavsata_u:4977": "pretī āha: pāpakāriṇy [MS:",
  "XXavsata_u:4978": "prāgapakāriṇy] ahaṃ bhadanta mahāmaudgalyāyana /",
  "XXavsata_u:4979": "etam ārthaṃ buddhaṃ bhagavantaṃ pṛccha /",
  "XXavsata_u:4980": "sa te asmākīnāṃ karmaplotiṃ vyākariṣyati (Speyer: Śṣyatīti) /",
  "XXavsata_u:4981": "yāṃ śrutvānye 'pi satvāḥ pāpakarmaṇaḥ prativiraṃsyantīti /",
  "XXavsata_u:4982": "athāyuṣmān mahāmaudgalyāyano yena bhagavāṃs tenopasaṃkrāntaḥ //",
  "XXavsata_u:4983": "tena khalu punaḥ samayena bhagavān pratisaṃlayanād vyutthāya catasṛṇāṃ parṣadāṃ madhuramadhuraṃ dharmaṃ deśayati kṣaudraṃ madhv ivāneḍakam* /",
  "XXavsata_u:4984": "anekaśatā ca parṣad bhagavataḥ sakāśān {madhura}madhuraṃ dharmaṃ śṛṇoty anijyamānair indriyaiḥ /",
  "XXavsata_u:4985": "tato buddhā bhagavantaḥ pūrvālāpinaḥ priyālāpinaḥ ehīti svāgatavādinaḥ smitapūrvaṃgamāś ca /",
  "XXavsata_u:4986": "tatra bhagavān āyuṣmantaṃ mahāmaudgalyāyanam idam avocat*:",
  "XXavsata_u:4987": "ehi maudgalyāyana svāgataṃ te,",
  "XXavsata_u:4988": "kutas tvam etarhy āgacchasīti /",
  "XXavsata_u:4989": "maudgalyāyana āha:",
  "XXavsata_u:4990": "āgacchāmy ahaṃ bhadanta pretacārikāyāḥ /",
  "XXavsata_u:4991_0": "tatrāhaṃ pretīm adrākṣaṃ dagdhasthūṇāsadṛśīṃ nagnāṃ svakeśasaṃchannāṃ sūcīchidropamamukhīṃ",
  "XXavsata_u:4991_1": "parvatopamakukṣim ādīptāṃ pradīptāṃ prajvalitām ekajvālībhūtām ārtasvaraṃ krandantīṃ",
  "XXavsata_u:4991_2": "duḥkhāṃ tīvrāṃ kharāṃ kaṭukām amanāpāṃ vedanāṃ vedayamānām* /",
  "XXavsata_u:4992": "darśanamātreṇa cāsyā nadyudapānāni śuṣyanti /",
  "XXavsata_u:4993": "yadā devo varṣati,",
  "XXavsata_u:4994": "tadā tasyā upari savisphuliṅgam aṅgāravarṣaṃ patati,",
  "XXavsata_u:4995": "durgandhāṃ paramadurgandhāṃ varcaḥsadṛśāṃ ca varcāhārāṃ tad api kṛcchreṇāsādayantīm* / āha ca:",
  "XXavsata_u:4996": "AVŚ_44.1 {nagnā svakeśasaṃchannā asthiyantravaducchritā /}",
  "XXavsata_u:4997": "ārtasvaraṃ krandamānā duḥkhāṃ vindati vedanām* //",
  "XXavsata_u:4998": "-------------------- Vaidya, p. 113 --------------------",
  "XXavsata_u:4999": "AVŚ_44.2 yena hi varcadhānāni tena dhāvati duḥkhitā /",
  "XXavsata_u:5000": "varcaḥ pāsyāmi bhokṣye ca tac ca duḥkhena labhyate //",
  "XXavsata_u:5001": "AVŚ_44.3 kiṃ tayā prakṛtaṃ pāpaṃ martyaloke sudāruṇam* /",
  "XXavsata_u:5002": "yena evaṃvidhaṃ duḥkham anubhavati bhayānakam* //",
  "XXavsata_u:5003": "bhagavān āha:",
  "XXavsata_u:5004": "pāpakāriṇī maudgalyāyana sā pretī /",
  "XXavsata_u:5005": "icchasi tasyāḥ karmaplotiṃ śrotum*?",
  "XXavsata_u:5006": "evaṃ bhadanta /",
  "XXavsata_u:5007": "tena hi maudgalyāyana śṛṇu,",
  "XXavsata_u:5008": "sādhu ca suṣṭhu ca manasi kuru, bhāṣiṣye //",
  "XXavsata_u:5009": "bhūtapūrvaṃ maudgalyāyana vārāṇasyāṃ nagaryām anyatamaḥ pratyekabuddho hīnadīnānukampī prāntaśayanāsanasevī ca /",
  "XXavsata_u:5010": "sa vyādhito vārāṇasīṃ piṇḍāya prāviśati /",
  "XXavsata_u:5011": "yāvad asya vaidyena sāṃpreyaṃ bhojanam upadiṣṭam* /",
  "XXavsata_u:5012": "sa yenānyatamasya śreṣṭhino niveśanaṃ tenopasaṃkrāntaḥ /",
  "XXavsata_u:5013": "tena ca śreṣṭhinā dṛṣṭaḥ pṛṣṭaś ca:",
  "XXavsata_u:5014": "kena te ārya prayojanam iti /",
  "XXavsata_u:5015": "tenoktaṃ kulasāṃpreyeṇa bhojaneneti /",
  "XXavsata_u:5016": "tataḥ śreṣṭhinā vadhvā ājñā dattā:",
  "XXavsata_u:5017": "āryāya sāṃpreyaṃ bhojanaṃ dātavyam iti /",
  "XXavsata_u:5018": "atha tasyā vadhvā mātsaryam utpannam*:",
  "XXavsata_u:5019": "yady aham asmai adya bhojanaṃ pradāsyāmi,",
  "XXavsata_u:5020": "śvo bhūya āgamiṣyatīti /",
  "XXavsata_u:5021": "tayā ekāntam apasṛtya varcasaḥ pātraṃ pūrayitvā upari bhaktena pracchādya tasmai pratyekabuddhāya dattam* /",
  "XXavsata_u:5022": "asamanvāhṛtya śrāvakapratyekabuddhānāṃ jñānadarśanaṃ na pravartate /",
  "XXavsata_u:5023": "tena pratigṛhītam* /",
  "XXavsata_u:5024": "pratigṛhya saṃlakṣitaṃ yathaitad durgandham* /",
  "XXavsata_u:5025": "nūnam anayā amedhyasya pūritam iti /",
  "XXavsata_u:5026": "tato 'sau mahātmā tadekānte chorayitvā prakrāntaḥ //",
  "XXavsata_u:5027": "bhagavān āha:",
  "XXavsata_u:5028": "kiṃ manyase maudgalyāyana yāsau tena kālena tena samayena śreṣṭhivadhukā,",
  "XXavsata_u:5029": "iyaṃ sā pretī /",
  "XXavsata_u:5030": "yad upādāyānayā tādṛkpāpaṃ kṛtam* /",
  "XXavsata_u:5031": "tataḥ prabhṛti nityaṃ narakatiryakpreteṣūpapadyate,",
  "XXavsata_u:5032": "nityaṃ ca varcāhārā /",
  "XXavsata_u:5033": "tasmāt tarhi te maudgalyāyana mātsaryaprahāṇāya vyāyantavyaṃ yathā ete doṣā na syur ye tasyāḥ pretyā /",
  "XXavsata_u:5034": "evaṃ maudgalyāyana śikṣitavyam* //",
  "XXavsata_u:5035": "idam avocad bhagavān /",
  "XXavsata_u:5036": "āttamanā āyuṣmān mahāmaudgalyāyano 'nye ca devāsuragaruḍakinnaramahoragādayo bhagavato bhāṣitam abhyanandan* //",
  "XXavsata_u:5037": "*******************************************************",
  "XXavsata_u:5038": "AVŚ_45 maudgalyāyanaḥ /",
  "XXavsata_u:5039": "(ed. Speyer, vol. I)",
  "XXavsata_u:5040_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:5040_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:5040_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:5040_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
  "XXavsata_u:5040_4": "rājagṛham upaniśritya viharati sma veṇuvane kalandakanivāpe /",
  "XXavsata_u:5041_0": "tena khalu punaḥ samayena antarā ca rājagṛham antarā ca veṇuvanam atrāntare pañca",
  "XXavsata_u:5041_1": "pretaśatāni dagdhasthūṇākṛtīni nagnāni svakeśasaṃchannāni parvatopamakukṣīṇi sūcīchidropamamukhāni",
  "XXavsata_u:5041_2": "ādīptāni pradīptāni saṃprajvalitāny ekajvālībhūtāny ārtasvaraṃ pralapamānāni duḥkhāṃ",
  "XXavsata_u:5041_3": "tīvrāṃ kharāṃ kaṭukām",
  "XXavsata_u:5042": "-------------------- Vaidya, p. 114 --------------------",
  "XXavsata_u:5043": "amanāpāṃ vedanāṃ vedayamānāni vāyumaṇḍalavadākāśe paribhramanti,",
  "XXavsata_u:5044": "na kvacit pratiṣṭhāṃ labhante /",
  "XXavsata_u:5045": "athāyuṣmān mahamaudgalyāyanaḥ pūrvāhṇe nivāsya pātracīvaram ādāya rājagṛhaṃ piṇḍāya prāvikṣat* /",
  "XXavsata_u:5046": "tena te pretā dṛṣṭāḥ,",
  "XXavsata_u:5047": "tair api pretair āyuṣmān mahāmaudgalyāyanaḥ /",
  "XXavsata_u:5048": "tatas te ekasamūhenāyuṣmantaṃ mahāmaudgalyāyanam upasaṃkrāntāḥ /",
  "XXavsata_u:5049": "upasaṃkramya karuṇadīnavilambitair akṣarair ekaraveṇocuḥ:",
  "XXavsata_u:5050": "vayaṃ smo bhadanta mahāmaudgalyāyana rājagṛhe pañca śreṣṭhiśatāny abhūvan* /",
  "XXavsata_u:5051": "te vayaṃ matsariṇaḥ kuṭukuñjakā āgṛhītapariṣkārāḥ /",
  "XXavsata_u:5052": "svayaṃ tāvad asmābhir dānapradānāni na dattāni,",
  "XXavsata_u:5053": "pareṣām api dānapradāneṣu dīyamāneṣu vighnāḥ kṛtāḥ,",
  "XXavsata_u:5054": "dakṣiṇīyāś ca bahavaḥ pretavādena paribhāṣitāḥ:",
  "XXavsata_u:5055": "pretopapannā iva yūyaṃ nityaṃ paragṛhebhyo bhaikṣyam aṭatha (Speyer: aṭhatha) /",
  "XXavsata_u:5056": "ete vayaṃ kālaṃ kṛtvā evaṃvidheṣu preteṣūpapannāḥ /",
  "XXavsata_u:5057": "iti bhadanta mahāmaudgalyāyana ye 'smākaṃ jñātayo rājagṛhe prativasanti,",
  "XXavsata_u:5058": "teṣām asmākīnāṃ karmaplotiṃ nivedya chandakabhikṣaṇaṃ kṛtvā buddhapramukhaṃ bhikṣusaṃghaṃ bhojayitvā asmākaṃ nāmnā dakṣiṇādeśanāṃ kārayitvā cāsmākaṃ pretayoner mokṣaḥ syād iti /",
  "XXavsata_u:5059": "adhivāsayaty āyuṣmān mahāmaudgalyāyanaḥ pretānāṃ tūṣṇībhāvena /",
  "XXavsata_u:5060": "tata āyuṣmatā mahāmaudgalyāyanena teṣāṃ jñātigṛhebhyaś cchandakabhikṣaṇaṃ kṛtvā buddhapramukho bhikṣusaṃghaḥ śvo bhaktenopamantritaḥ /",
  "XXavsata_u:5061": "pretānāṃ ca niveditam*:",
  "XXavsata_u:5062": "śvo bhagavān sabhikṣusaṃgho bhaktenopanimantritaḥ,",
  "XXavsata_u:5063": "tatra yuṣmābhir āgantavyam iti /",
  "XXavsata_u:5064": "jñātīnām apy ārocitam*:",
  "XXavsata_u:5065": "bhavadbhir āgantavyaṃ tatra jñātibhojane /",
  "XXavsata_u:5066": "tān pretān drakṣyāmaḥ /",
  "XXavsata_u:5067": "athāyuṣmān mahāmaudgalyāyanaḥ svayam evodyukto bhojanaṃ pratijāgaritum* //",
  "XXavsata_u:5068": "atha prabhātāyāṃ rajanyām āhāre sajjīkṛte gaṇḍīdeśakāle saṃprāpte tān pretān na paśyati /",
  "XXavsata_u:5069": "tata āyuṣmān mahāmaudgalyāyano divyena cakṣuṣā tān pretān samanvāhartuṃ pravṛttaḥ /",
  "XXavsata_u:5070": "sarvasminn eva magadhamaṇḍale nādrākṣīt* /",
  "XXavsata_u:5071": "yāvat krameṇa cāturdvīpikaṃ vyavalokayituṃ pravṛttaḥ /",
  "XXavsata_u:5072": "tatrāpi nādrākṣīt* /",
  "XXavsata_u:5073": "tato yāvad asya jñānadarśanaṃ pravartate,",
  "XXavsata_u:5074": "tato vyavalokayituṃ pravṛttaḥ /",
  "XXavsata_u:5075": "tatrāpi nādrākṣīt* /",
  "XXavsata_u:5076": "tata āyuṣmān mahāmaudgalyāyanaḥ saṃvigno bhagavate nivedayāmāsa: bhagavan,",
  "XXavsata_u:5077": "na me dānapatayo dṛśyanta iti /",
  "XXavsata_u:5078": "bhagavān āha:",
  "XXavsata_u:5079": "ayaṃ maudgalyāyana mā khedam āpadyasva /",
  "XXavsata_u:5080": "sarvaśrāvakapratyekabuddhaviṣayam atikramya aparimāṇā lokadhātavaḥ santi /",
  "XXavsata_u:5081": "tatra te karmavāyunā kṣiptāḥ /",
  "XXavsata_u:5082": "api maudgalyāyana adya tathāgatabalaṃ paśya /",
  "XXavsata_u:5083": "sarvajñajñānadarśanaṃ vyaktīkariṣyāmi /",
  "XXavsata_u:5084": "tathāgatavikurvitaṃ darśayiṣyāmi /",
  "XXavsata_u:5085": "ākoṭyatāṃ gaṇḍīti /",
  "XXavsata_u:5086": "tato gaṇḍyām ākoṭitāyāṃ sarvo bhikṣusaṃghaḥ saṃnipatitaḥ,",
  "XXavsata_u:5087": "pretajñātayo 'nye ca kautūhalyābhyāgatāḥ satvāḥ pretadarśanotsukāḥ saṃnipatitāḥ /",
  "XXavsata_u:5088": "tato bhagavatā ṛddhyā tathā darśitaṃ yathā pretā buddhaṃ bhagavantaṃ saśrāvakasaṃghaṃ bhuñjānaṃ paśyanti,",
  "XXavsata_u:5089": "smṛtiṃ ca pratilabhante:",
  "XXavsata_u:5090": "jñātayo asmad arthe buddhapramukhaṃ bhikṣusaṃghaṃ bhojayantīti /",
  "XXavsata_u:5091": "tato bhagavān pañcāṅgopetena svareṇa dakṣiṇām ādiśati:",
  "XXavsata_u:5092": "AVŚ_44.1 ito dānād dhi yat puṇyaṃ tat pretān anugacchatu /",
  "XXavsata_u:5093": "uttiṣṭhantāṃ kṣipram ete pretalokāt sudāruṇāt* //",
  "XXavsata_u:5094": "-------------------- Vaidya, p. 115 --------------------",
  "XXavsata_u:5095": "yāvad bhagavatā tad adhiṣṭhānā tathāvidhā dharmadeśanā kṛtā,",
  "XXavsata_u:5096": "yāṃ śrutvā anekair prāṇiśatasahasrair mātsaryamalaṃ prahāya satyadarśanaṃ kṛtam* /",
  "XXavsata_u:5097": "te ca pretā bhagavati cittam abhiprasādya kālagatāḥ,",
  "XXavsata_u:5098": "praṇīteṣu trāyastriṃśeṣūpapannāḥ //",
  "XXavsata_u:5099": "dharmatā khalu devaputrasya vā devakanyakāyā vā aciropapannasya trīṇi cittāny utpadyante:",
  "XXavsata_u:5100": "kutaś cyutaḥ kutropapannaḥ kena karmaṇeti /",
  "XXavsata_u:5101": "paśyanti pretebhyaś cyutāḥ praṇīteṣu deveṣu trāyastriṃśeṣūpapannāḥ,",
  "XXavsata_u:5102": "bhagavato 'ntike cittam ahiprasādyeti /",
  "XXavsata_u:5103": "atha pretapūrviṇāṃ devaputrāṇām etad abhavat:",
  "XXavsata_u:5104": "nāsmākaṃ pratirūpaṃ syāt,",
  "XXavsata_u:5105": "yad vayaṃ paryuṣitaparivāsā bhagavantaṃ darśanāyopasaṃkrāmema /",
  "XXavsata_u:5106": "yan nu vayam aparyuṣitaparivāsā eva bhagavantaṃ darśanāyopasaṃkrāmemeti /",
  "XXavsata_u:5107_0": "atha pretapūrviṇo devaputrāś calavimalakuṇḍaladharā hārārdhahāravirājitagātrā maṇiratnavicitramaulayaḥ",
  "XXavsata_u:5107_1": "kuṅkumatamālapatraspṛkkādisaṃsṛṣṭagātrās tasyām eva rātrau divyānām utpalapadmapuṇḍarīkamandāravādīnāṃ",
  "XXavsata_u:5107_2": "puṣpāṇām utsaṅgaṃ pūrayitvā samantato venuvaṃ kalandakanivāpam udāreṇāvabhāsenāvabhāsya",
  "XXavsata_u:5107_3": "bhagavataṃ puṣpair ākīrya bhagavataḥ purastān niṣaṇṇā dharmaśravaṇāya /",
  "XXavsata_u:5108": "atha bhagavān pretapūrviṇāṃ devaputrāṇām āśayānuśayaṃ dhātuṃ prakṛtiṃ ca jñātvā tādṛśīṃ dharmadeśanāṃ kṛtavān,",
  "XXavsata_u:5109": "yāṃ śrutvā pretapūrvikair devaputrair mahān viśeṣo 'dhigataḥ /",
  "XXavsata_u:5110": "te labdhalābhā iva vaṇijo bhagavantaṃ triḥ pradakṣiṇīkṛtya tatraivāntarhitāḥ //",
  "XXavsata_u:5111": "tatra bhagavān āyuṣmantaṃ mahāmaudgalyāyanam āmantrayate /",
  "XXavsata_u:5112": "sādhu sādhu mahāmaudgalyāyana /",
  "XXavsata_u:5113": "saphalaṃ te vaiyāvṛtyaṃ saṃvṛttam* /",
  "XXavsata_u:5114": "yat te # # # pretā deveṣu pratiṣṭhāpitāḥ /",
  "XXavsata_u:5115": "te 'syāṃ rātrau matsakāśam upasaṃkrāntāḥ /",
  "XXavsata_u:5116": "teṣāṃ mayā dharmo deśitaḥ /",
  "XXavsata_u:5117": "te labdhodayā labdhalābhāḥ prakrāntā iti //",
  "XXavsata_u:5118": "tata āyuṣmatā mahāmaudgalyāyanena teṣāṃ jñātīnām ārocitam* /",
  "XXavsata_u:5119": "te śrutvā paraṃ vismayam upagatā bhagavato 'ntike cittaṃ prasādayāmāsur bhūyaś ca satkāraṃ pracakrur iti /",
  "XXavsata_u:5120": "tasmāt tarhi te maudgalyāyana mātsaryaprahāṇāya vyāyantavyam* /",
  "XXavsata_u:5121": "ete doṣā na bhavanti ye teṣāṃ pretānām iti //",
  "XXavsata_u:5122": "idam avocad bhagavān /",
  "XXavsata_u:5123": "āttamanā āyuṣmān mahāmaudgalyāyano 'nye ca devāsuragaruḍakinnaramahoragādayo bhagavato bhāṣitam abhyanandan* //",
  "XXavsata_u:5124": "*******************************************************",
  "XXavsata_u:5125": "AVŚ_46 uttaraḥ / (ed. Speyer, vol. I)",
  "XXavsata_u:5126_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:5126_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:5126_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:5126_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
  "XXavsata_u:5126_4": "rājagṛham upaniśritya viharati veṇuvane kalandakanivāpe /",
  "XXavsata_u:5127": "rājagṛhe 'nyataraḥ śreṣṭhī āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
  "XXavsata_u:5128": "tena sadṛśāt kulāt kalatram ānītam* /",
  "XXavsata_u:5129": "sa tayā sārdhaṃ krīḍati",
  "XXavsata_u:5130": "-------------------- Vaidya, p. 116 --------------------",
  "XXavsata_u:5131": "ramate paricārayati /",
  "XXavsata_u:5132": "tasya krīḍato ramamāṇasya paricārayataḥ kālāntareṇa patnī āpannasatvā saṃvṛttā /",
  "XXavsata_u:5133": "sā aṣṭānāṃ vā navānāṃ vā māsānām atyayāt prasūtā /",
  "XXavsata_u:5134": "dārako jātaḥ /",
  "XXavsata_u:5135": "tasya jātau jātimahaṃ kṛtvā nāmadheyaṃ vyavasthāpyate:",
  "XXavsata_u:5136": "kiṃ bhavatu dārakasya nāmeti /",
  "XXavsata_u:5137": "jñātaya ūcuḥ:",
  "XXavsata_u:5138": "yasmād uttare nakṣatre jātas tasmād bhavatūttara iti nāma /",
  "XXavsata_u:5139": "uttaro dārako unnīto vardhito mahān saṃvṛtaḥ /",
  "XXavsata_u:5140": "pitā cāsya kālagataḥ /",
  "XXavsata_u:5141": "uttaraś ca gṛhe svāmī saṃvṛttaḥ /",
  "XXavsata_u:5142": "tenāpaṇaḥ sthāpitaḥ /",
  "XXavsata_u:5143": "krīṇāti vikrīṇīte krayavikrayeṇa jīvikāṃ kalpayati /",
  "XXavsata_u:5144": "sa divasānudivasaṃ bhagavatsakāśam upasaṃkrāmati /",
  "XXavsata_u:5145": "tasya bhagavatsaṃdarśanāt saddharmaśravaṇāc ca bhagavacchāsane prasādo jātaḥ /",
  "XXavsata_u:5146": "tasya pravrajyācittam utpannam* /",
  "XXavsata_u:5147": "sa mātaraṃ vijñāpayāmāsa:",
  "XXavsata_u:5148": "amba anujānīhi māṃ bhagavacchāsaneṣu pravrajiṣyāmīti /",
  "XXavsata_u:5149": "tato mātā kathayati:",
  "XXavsata_u:5150": "putra tvam ekaputrakaḥ /",
  "XXavsata_u:5151": "yāvad ahaṃ jīvāmi,",
  "XXavsata_u:5152": "tāvan na pravrajitavyam* /",
  "XXavsata_u:5153": "mṛtāyāṃ mayi yathākaraṇīyaṃ kariṣyasīti /",
  "XXavsata_u:5154": "sa cottaro yat kiṃcid upārjayati tat sarvaṃ mātre 'nuprayacchati:",
  "XXavsata_u:5155": "anena amba śramaṇabrāhmaṇakṛpaṇavanīpakān pratipādayasveti /",
  "XXavsata_u:5156": "sā cāsya mātā lubdhā kuṭukuñcikā matsariṇī āgṛhītapariṣkārā tān kārṣāpaṇān gopayitvā ye śramaṇabrāhmaṇāḥ piṇḍārthinas tad gṛhaṃ praviśanti,",
  "XXavsata_u:5157": "tān paribhāṣate:",
  "XXavsata_u:5158": "pretopapannā iva yūyaṃ nityaṃ paragṛhebhyo bhaikṣam aṭatheti /",
  "XXavsata_u:5159": "sā ca putraṃ visaṃvādayati:",
  "XXavsata_u:5160": "aham adya iyatāṃ bhikṣūṇāṃ bhojanaṃ prayacchāmīti //",
  "XXavsata_u:5161": "yāvad asau kālaṃ kṛtvā preteṣūpapannā /",
  "XXavsata_u:5162": "uttaraś ca mātṛviyogād dānāni datvā puṇyāni kṛtvā bhagavacchāsane pravrajitaḥ /",
  "XXavsata_u:5163_0": "tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ",
  "XXavsata_u:5163_1": "calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
  "XXavsata_u:5163_2": "sarvakleśaprahāṇād arhatvaṃ sākṣākṛtam* /",
  "XXavsata_u:5164": "arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
  "XXavsata_u:5165": "sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
  "XXavsata_u:5166": "sa gaṅgātīre parṇakuṭiṃ kṛtvā dhyāyati /",
  "XXavsata_u:5167_0": "sā cāsya mātā pretalokopapannā nagnā dagdhasthūṇāsadṛśī svakeśaromasaṃchannā sūcīchidropamamukhī",
  "XXavsata_u:5167_1": "parvatopamakukṣir ādīptā saṃprajvalitā ekajvālībhūtā ārtasvaraṃ kradantī āyuṣmantam",
  "XXavsata_u:5167_2": "uttaram upasaṃkrāntā /",
  "XXavsata_u:5168": "yāvad āyuṣmatā uttareṇa sā pretī dṛṣṭvā pṛṣṭā ca:",
  "XXavsata_u:5169": "kā tvam evaṃvidheti / pretī āha:",
  "XXavsata_u:5170": "AVŚ_46.1 ahaṃ te jananī snigdhā yayā jāto 'si putraka /",
  "XXavsata_u:5171": "annapānaviyukteṣu preteṣu samupāgatā //",
  "XXavsata_u:5172": "AVŚ_46.2 pañcaviṃśati varṣāṇi yataḥ kālagatā hy aham* /",
  "XXavsata_u:5173": "nābhijānāmi pānīyaṃ kuto bhaktasya darśanam* //",
  "XXavsata_u:5174": "AVŚ_46.3 saphalān vṛkṣān gacchāmi niṣphalā me bhavanti te /",
  "XXavsata_u:5175": "pūrṇāni sarāṃsi gacchāmi tāni śuṣkāṇi santi me //",
  "XXavsata_u:5176": "-------------------- Vaidya, p. 117 --------------------",
  "XXavsata_u:5177": "AVŚ_46.4 sukhaṃ bhadantasya hi vṛkṣamūlaṃ udakaṃ bhajate śītala bhājanesmim* /",
  "XXavsata_u:5178": "kṛpā janayitvā {janetvā} kṛpaṇāyai mahyaṃ dadasva toyaṃ tṛṣārtitāyai //",
  "XXavsata_u:5179": "tata uttaro mātaram uvāca:",
  "XXavsata_u:5180": "amba nanu purā tvaṃ mayā manuṣyabhūtā dānāni dāpitā,",
  "XXavsata_u:5181": "puṇyāni kāriteti /",
  "XXavsata_u:5182": "pretī āha: na mayā putraka mātsaryābhibhūtayā dānāni dattāni,",
  "XXavsata_u:5183": "puṇyāni vā kṛtāni /",
  "XXavsata_u:5184": "sarvaṃ tadarthajātaṃ pāpacittayā agnikhadāyāṃ nikhātam* /",
  "XXavsata_u:5185": "tad idānīṃ putraka jñātigṛhaṃ gatvā chandanabhikṣaṃ kṛtvā mama nāmnā buddhapramukhaṃ bhikṣusaṃghaṃ bhojaya,",
  "XXavsata_u:5186": "dakṣiṇām ādeśaya,",
  "XXavsata_u:5187": "deśanāṃ ca kāraya /",
  "XXavsata_u:5188": "evaṃ pretayoner mama mokṣaḥ syād iti /",
  "XXavsata_u:5189": "uttara āha: evam astu amba /",
  "XXavsata_u:5190": "kiṃ tu tvayā buddhānte sthātavyam iti /",
  "XXavsata_u:5191": "pretī āha: putrakā,",
  "XXavsata_u:5192": "apatrape nagnā hriyānviteti /",
  "XXavsata_u:5193": "uttara āha: amba yadā pāpaṃ karoṣi,",
  "XXavsata_u:5194": "tadā nāpatrapitā /",
  "XXavsata_u:5195": "idānīṃ kimarthaṃ phalakāle vyapatrapasa iti /",
  "XXavsata_u:5196": "pretī āha: evaṃ bhavatu,",
  "XXavsata_u:5197": "āgamiṣyāmīti //",
  "XXavsata_u:5198": "tata uttareṇa jñātigṛhebhyaś chandanabhikṣaṇaṃ kṛtvā buddhapramukho bhikṣusaṃghaḥ śvo bhaktenopanimantritaḥ /",
  "XXavsata_u:5199": "gaṇḍīkāle ca buddhapramukho bhikṣusaṃghaḥ samnipatitaḥ /",
  "XXavsata_u:5200": "sā ca pretī budhānte sthitā /",
  "XXavsata_u:5201": "pretīdidṛkṣukāny anekāni prāṇiśatasahasrāṇi saṃnipatitāni /",
  "XXavsata_u:5202": "te tāṃ pretīṃ vikṛtāśrayāṃ dṛṣṭvā paraṃ saṃvegam upagatāḥ bhagavato 'ntike cittaṃ prasādayāmāsuḥ /",
  "XXavsata_u:5203": "tataḥ āyuṣmān uttaro buddhapramukhaṃ bhikṣusaṃghaṃ praṇītenāhāreṇa saṃtarpya pretyā nāmnā dakṣiṇādeśanāṃ kārayāmāsa /",
  "XXavsata_u:5204": "bhagavāṃś ca pañcāṅgopetena svareṇa svayam eva dakṣiṇādeśanām ādiśati:",
  "XXavsata_u:5205": "AVŚ_46.5 ito dānād dhi yat punyaṃ tat pretīm anugacchatu /",
  "XXavsata_u:5206": "uttiṣṭhatāṃ kṣipram iyaṃ pretalokāt sudāruṇāt //",
  "XXavsata_u:5207": "yāvad bhagavatā tad adhiṣṭhānaṃ tasyāḥ pretyā mahataś ca janakāyasya tathāvidhā dharmadeśanā kṛtā,",
  "XXavsata_u:5208": "yāṃ śrutvā anekaprāṇiśatasahasrair satyadarśanaṃ kṛtam* /",
  "XXavsata_u:5209": "sā ca prasannacittā kālagatā pretamaharddhikeṣūpapannā //",
  "XXavsata_u:5210": "āyuṣmatottareṇa samanvāhṛtā pretamaharddhikeṣūpapannā /",
  "XXavsata_u:5211": "tata āyuṣmatā uttareṇoktam*:",
  "XXavsata_u:5212": "amba asti te śaktiḥ /",
  "XXavsata_u:5213": "kriyatāṃ dānotsarga iti /",
  "XXavsata_u:5214": "pretamaharddhikovāca:",
  "XXavsata_u:5215": "putra na śakyāmi /",
  "XXavsata_u:5216": "nāsti me dāne 'bhilāṣa iti /",
  "XXavsata_u:5217": "tata āyuṣmān uttaraḥ pretamaharddhikām uvāca:",
  "XXavsata_u:5218": "AVŚ_46.6 adyāpi te tiṣṭhati tac charīraṃ vivṛddhanirmāṃsatvagasthicarmam* /",
  "XXavsata_u:5219": "lobhāndhakārāvṛtalocanāyā nivartitaṃ yat tvayā pretaloke //",
  "XXavsata_u:5220": "yāvad āyuṣmatā uttareṇa subahu paribhāṣya ekā yamalī labdhā /",
  "XXavsata_u:5221": "tataḥ sā saṃghāya dattā /",
  "XXavsata_u:5222": "yena ca bhikṣuṇā saṃghamadhyāt sā yamalī krītā,",
  "XXavsata_u:5223": "tena mānavake sthāpitā /",
  "XXavsata_u:5224": "tatas tayā pretyā rātrāv upāgatyāpahṛtā /",
  "XXavsata_u:5225": "tatas tena bhikṣuṇā āyuṣmata uttarāya niveditam* /",
  "XXavsata_u:5226": "uttareṇa gatvā pretīṃ paribhāṣya punar apy ānīya dattā /",
  "XXavsata_u:5227": "evaṃ yāvat trir api tasya bhikṣoḥ sakāśād apahṛtā,",
  "XXavsata_u:5228": "āyuṣmatā cottareṇānīya dattā /",
  "XXavsata_u:5229": "bhikṣuṇā ca sā pāṭayitvā cāturdiśāya bhikṣusaṃghāya vilepanikāyāṃ",
  "XXavsata_u:5230": "-------------------- Vaidya, p. 118 --------------------",
  "XXavsata_u:5231": "sīvitā / tatas tayā na punar apahṛtā /",
  "XXavsata_u:5232": "ata eva mātsaryaṃ satvānāṃ viḍambanakaraṃ dṛṣṭvā mātsaryaprahāṇāya dhyāyitavyam* /",
  "XXavsata_u:5233": "tathā evaṃvidhā doṣā na syur yathā tasyāḥ pretyā iti //",
  "XXavsata_u:5234": "idam avocad bhagavān /",
  "XXavsata_u:5235": "āttamanasas te bhikṣavo 'nye ca devāsuragaruḍakinnaramahoragādayo bhagavato bhāṣitam abhyanandan* //",
  "XXavsata_u:5236": "*******************************************************",
  "XXavsata_u:5237": "AVŚ_47 jātyandhā / (ed. Speyer, vol. I)",
  "XXavsata_u:5238_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:5238_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:5238_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:5238_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:5238_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:5239_0": "athāyuṣmān nandakaḥ pūrvāhṇe nivāsya pātracīvaram ādāya śrāvastīṃ piṇḍāya caritvā",
  "XXavsata_u:5239_1": "kṛtabhaktakṛtyaḥ paścādbhaktapiṇḍapātapratikrāntaḥ pātracīvaraṃ pratisamarpya pretacārikāṃ carati sma /",
  "XXavsata_u:5240_0": "adrākṣīd āyuṣmān nandakaḥ pretīṃ dagdhasthūṇāsadṛśīṃ jātyandhāṃ svakeśaromasaṃchannāṃ",
  "XXavsata_u:5240_1": "sūcīchidropamamukhīṃ parvatopamakukṣiṃ durgandhāṃ śmaśānasadṛśīṃ kākair gṛdhraiḥ",
  "XXavsata_u:5240_2": "śvabhiḥ śṛgālaiś cābhidrutām* /",
  "XXavsata_u:5241": "ye 'syāḥ samantata utpāṭyotpāṭya māṃsaṃ bhakṣayanti /",
  "XXavsata_u:5242": "sā marmavedanābhyāhatā ārtasvaraṃ krandati duḥkhāṃ tīvrāṃ kharāṃ kaṭukām amanāpāṃ vedanāṃ vedayanti /",
  "XXavsata_u:5243": "āyuṣmān nandakaḥ saṃvignaḥ pṛchati:",
  "XXavsata_u:5244": "kiṃ tvayā bhagini prakṛtaṃ pāpaṃ yenaivaṃvidhaṃ duḥkham anubhavasīti /",
  "XXavsata_u:5245": "pretī āha: āditye hi samudgate na dīpena prayojanam* /",
  "XXavsata_u:5246": "bhagavantam etam arthaṃ pṛccha /",
  "XXavsata_u:5247": "sa te asmākīnāṃ karmaplotiṃ vyākariṣyatīti /",
  "XXavsata_u:5248": "yāṃ śrutvā anye 'pīha satvāḥ pāpāt prativiraṃsyantīti /",
  "XXavsata_u:5249": "athāyuṣmān nandako yena bhagavāṃs tenopasaṃkrāntaḥ //",
  "XXavsata_u:5250": "tena khalu punaḥ samayena bhagavān pratisaṃlayanād vyutthāya catasṛṇāṃ parṣadāṃ madhuramadhuraṃ dharmaṃ deśayati kṣaudraṃ madhv ivāneḍakam* /",
  "XXavsata_u:5251": "anekaśatā ca parṣad bhagavataḥ sakāśān madhuramadhuraṃ dharmaṃ śṛṇoty anijyamānair indriyaiḥ /",
  "XXavsata_u:5252": "tato buddhā bhagavantaḥ pūrvālāpinaḥ ehīti svāgatavādinaḥ smitapūrvaṃgamāś ca /",
  "XXavsata_u:5253": "tatra bhagavān āyuṣmantaṃ nandakam idam avocat*:",
  "XXavsata_u:5254": "ehi nanadaka,",
  "XXavsata_u:5255": "svāgataṃ te,",
  "XXavsata_u:5256": "kutas tvaṃ nandaka etarhy āgacchasīti /",
  "XXavsata_u:5257": "nandaka āha:",
  "XXavsata_u:5258": "āgacchāmy ahaṃ bhadanta pretacārikāyāḥ /",
  "XXavsata_u:5259": "tatrāhaṃ pretīm adrākṣaṃ dagdhasthūṇāsadṛśīṃ svakeśaromasaṃchannāṃ sūcīchidropamamukhīṃ parvatopamakukṣiṃ durgandhāṃ śmaśānasadṛśīṃ kākair gṛdhraiḥ śvabhiḥ śṛgālaiś cābhidrutām*,",
  "XXavsata_u:5260": "ye 'syāḥ samantata utpāṭyotpāṭya māṃsaṃ bhakṣayanti /",
  "XXavsata_u:5261": "sā marmavedanābhyāhatā ārtasvaraṃ krandati duḥkhāṃ tīvrāṃ kharāṃ kaṭukām amanāpāṃ vedanāṃ vedayamānām* / āha ca:",
  "XXavsata_u:5262": "AVŚ_47.1 viśuṣkakaṇṭhoṣṭhapuṭā suduḥkhitā pravṛddhaśailopamacarvitāśrayā /",
  "XXavsata_u:5263": "svakeśasaṃchannamukhī digambarā susūkṣmasūcīsadṛśānanā kṛśā //",
  "XXavsata_u:5264": "-------------------- Vaidya, p. 119 --------------------",
  "XXavsata_u:5265": "AVŚ_47.2 nagnā svakeśasaṃchannā asthiyantravaducchritā /",
  "XXavsata_u:5266": "kapālapāṇinī ghorā krandantī paridhāvate //",
  "XXavsata_u:5267": "AVŚ_47.3 bubhukṣayā pipāsayā klāntā vyasanapīḍitā /",
  "XXavsata_u:5268": "ārtasvaraṃ krandamānā duḥkhāṃ vindati vedanām* //",
  "XXavsata_u:5269": "AVŚ_47.4 kiṃ tayā prakṛtaṃ pāpaṃ martyaloke sudāruṇam* /",
  "XXavsata_u:5270": "yena evaṃvidhaṃ duḥkham anubhavati bhayānakam* //",
  "XXavsata_u:5271": "bhagavān āha:",
  "XXavsata_u:5272": "pāpakāriṇī nandaka sā pretī /",
  "XXavsata_u:5273": "icchasi tasyā karmaplotiṃ śrotum*?",
  "XXavsata_u:5274": "evaṃ bhadanta /",
  "XXavsata_u:5275": "tena hi nandaka śṛṇu,",
  "XXavsata_u:5276": "sādhu ca suṣṭhu ca manasi kuru, bhāṣiṣye //",
  "XXavsata_u:5277_0": "bhūtapūrvaṃ nandaka asminn eva bhadrakalpe viṃśatisahasrāyuṣi prajāyāṃ kāśyapo nāma",
  "XXavsata_u:5277_1": "samyaksaṃbuddho loka udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ",
  "XXavsata_u:5277_2": "śāstā devānāṃ ca manuṣyāṇāṃ ca buddho bhagavān* /",
  "XXavsata_u:5278": "sa vārāṇasīṃ nagarīm upaniśritya viharati ṛṣipatane mṛgadāve /",
  "XXavsata_u:5279": "vārāṇasyām anyatamā śreṣṭhiduhitā /",
  "XXavsata_u:5280": "sā dharmābhilāṣiṇī /",
  "XXavsata_u:5281": "yāvad asau dharmaṃ śrutvā saṃsāradoṣadarśinī nirvāṇe guṇadarśinī saṃvṛttā /",
  "XXavsata_u:5282": "sā mātāpitarāv anujñāpya bhagavacchāsane pravrajitā /",
  "XXavsata_u:5283": "tasyā arthaṃ jñātibhir bhikṣuṇīvarṣakaḥ kāritaḥ /",
  "XXavsata_u:5284": "sā tatra śaikṣāśaikṣībhir bhikṣuṇībhiḥ sārdhaṃ prativasati /",
  "XXavsata_u:5285": "yāvat tayā pramādāc chikṣāśaithilyaṃ kṛtam* /",
  "XXavsata_u:5286": "tato bhikṣuṇībhir duḥśīleti niṣkāsitā /",
  "XXavsata_u:5287": "tatas tayā dānapatir gṛhebhyaḥ pravṛttakāni chandakāni # # # [The gap may be filled ou by ācchinnāni; Speyer:",
  "XXavsata_u:5288": "kurkuraiḥ śṛgālaiś ca.] śaikṣāśaikṣīṇāṃ ca avarṇo bhāṣitaḥ /",
  "XXavsata_u:5289": "bhikṣavaś ca ye śīlavantaḥ,",
  "XXavsata_u:5290": "tān dṛṣṭvā nayane nimīlitavatī //",
  "XXavsata_u:5291": "kiṃ manyase nandaka yā sā śreṣṭhiduhitā,",
  "XXavsata_u:5292": "iyaṃ sā pretī /",
  "XXavsata_u:5293": "yat tayā varṣake mātsaryaṃ kṛtam*,",
  "XXavsata_u:5294": "tena preteṣūpapannā /",
  "XXavsata_u:5295": "yat tayā naityakasamucchedaḥ kṛtas tena kākair gṛdhraiḥ kurkuraiś cābhidrutā /",
  "XXavsata_u:5296": "yat tayā śaikṣāśaikṣīṇāṃ bhikṣuṇīnām avarno bhāṣitaḥ,",
  "XXavsata_u:5297": "tena daurgandhyam āsāditam* /",
  "XXavsata_u:5298": "yat tayā śīlavato bhikṣūn dṛṣṭvā nayane nimīlite,",
  "XXavsata_u:5299": "tena jātyandhā saṃvṛttā /",
  "XXavsata_u:5300": "iti hi nandaka ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:5301": "ekāntaśuklānām ekāntaśuklaḥ,",
  "XXavsata_u:5302": "vyatimiśrāṇāṃ vyatimiśraḥ /",
  "XXavsata_u:5303": "tasmāt tarhi te nandaka ekāntakṛṣṇāni karmāṇy apāsya vyatimiśrāṇi ca,",
  "XXavsata_u:5304": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:5305": "ity evaṃ te nandaka śikṣitavyam* //",
  "XXavsata_u:5306": "asmin khalu dharmaparyāye bhāṣyamāṇe daśabhiḥ prāṇiśatasahasraiḥ satyadarśanaṃ kṛtam* /",
  "XXavsata_u:5307": "tatra bhagavān bhikṣūn āmantrayate sma:",
  "XXavsata_u:5308": "ime cānye ca ādīnavā mātsarye vāgduścarite ceti jñātvā mātsaryasya vāgduścaritasya ca prahāṇāya vyāyantavyam* /",
  "XXavsata_u:5309": "ity evaṃ vo bhikṣavaḥ śikṣitavyam* //",
  "XXavsata_u:5310": "idam avocad bhagavān /",
  "XXavsata_u:5311": "āttamanasas te bhikṣavo 'nye ca devāsuragaruḍakinnaramahoragādayo bhagavato bhāṣitam abhyanandan* //",
  "XXavsata_u:5312": "-------------------- Vaidya, p. 120 --------------------",
  "XXavsata_u:5313": "*******************************************************",
  "XXavsata_u:5314": "AVŚ_48 śreṣṭhī / (ed. Speyer, vol. I)",
  "XXavsata_u:5315_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:5315_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:5315_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:5315_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:5315_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:5316": "śrāvastyām anyatamaḥ śreṣṭhī āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
  "XXavsata_u:5317": "so 'pareṇa samayena jetavanaṃ nirgataḥ /",
  "XXavsata_u:5318_0": "athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
  "XXavsata_u:5318_1": "aśītyānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ jaṅgamam",
  "XXavsata_u:5318_2": "iva ratnaparvataṃ samantato bhadrakam* /",
  "XXavsata_u:5319": "dṛṣṭvā ca punar bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
  "XXavsata_u:5320": "tasmai bhagavatā saṃsāravairāgyikī dharmadeśanā kṛtā yāṃ śrutvā saṃsāradoṣadarśī nirvāṇe guṇadarśī bhūtvā bhagavacchāsane pravrajitaḥ /",
  "XXavsata_u:5321": "pravrajitaś ca jñāto mahāpuṇyaḥ saṃvṛtto lābhī cīvarapiṇḍapātaśayanāsanaglānapratyayabhaiṣajyapariṣkārāṇām* /",
  "XXavsata_u:5322": "sa gṛhītapariṣkāro labdhaṃ labdhaṃ saṃcayaṃ karoti,",
  "XXavsata_u:5323": "na tu sabrahmacāribhiḥ saha saṃvibhāgaṃ karoti /",
  "XXavsata_u:5324": "sa tena mātsaryeṇa sevitena bhāvitena bahulīkṛtena pariṣkārādhyavasitaḥ kālagataḥ svake layane preteṣūpapannaḥ //",
  "XXavsata_u:5325": "tato 'sya sabrahmacāribhir muṇḍikāṃ gaṇḍīṃ parāhatya śarīrābhinirhāraḥ kṛtaḥ /",
  "XXavsata_u:5326": "tato 'sya śarīre śarīrapūjāṃ kṛtvā vihāram āgatāḥ /",
  "XXavsata_u:5327": "tato layanadvāraṃ vimucya pātracīvaraṃ pratyavekṣitum ārabdhāḥ /",
  "XXavsata_u:5328": "yāvat paśyanti taṃ pretaṃ vikṛtakaracaraṇanayanaṃ paramabībhatsāśrayaṃ pātracīvaram avaṣṭabhyāvasthitam* /",
  "XXavsata_u:5329": "tathāvikṛtaṃ dṛṣṭvā bhikṣavaḥ saṃvignā bhagavate niveditavantaḥ /",
  "XXavsata_u:5330": "tato bhagavāṃs tasya kulaputrasyānugrahārthaṃ śiṣyagaṇasyodvejanārthaṃ mātsaryasya cāniṣṭavipākasaṃdarśanārthaṃ bhikṣugaṇaparivṛto bhikṣusaṃghapuraskṛtas taṃ pradeśam anuprāptaḥ /",
  "XXavsata_u:5331_0": "tato 'sau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
  "XXavsata_u:5331_1": "aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "XXavsata_u:5331_2": "jaṅgamam iva ratnaparvataṃ samantato bhadrakam* /",
  "XXavsata_u:5332": "sahadarśanāc cāsya bhagavato 'ntike prasādo jātaḥ /",
  "XXavsata_u:5333": "sa vyapatrapitavān* /",
  "XXavsata_u:5334": "tato bhagavān sajalajaladagambhīradundubhisvaraḥ pretaṃ paribhāṣitavān:",
  "XXavsata_u:5335": "bhadramukha tvayaivaitad ātmavadhāya pātracīvaraṃ samudānītam*,",
  "XXavsata_u:5336": "yenāsyapāyeṣūpapannaḥ /",
  "XXavsata_u:5337": "sādhu mamāntike cittaṃ prasādaya,",
  "XXavsata_u:5338": "asmāc ca pariṣkārāc cittaṃ virāgaya /",
  "XXavsata_u:5339": "mā haiva itaḥ kālaṃ kṛtvā narakeṣūpapatsyasa iti /",
  "XXavsata_u:5340": "tataḥ pretaḥ saṃghe pātracīvaraṃ niryātya bhagavataḥ pādayor nipatya atyayaṃ deśitavān* /",
  "XXavsata_u:5341": "tato bhagavatā pretasya nāmnā dakṣiṇā ādiṣṭā:",
  "XXavsata_u:5342": "AVŚ_48.1 ito dānād dhi yat puṇyaṃ tat pretam anugacchatu /",
  "XXavsata_u:5343": "uttiṣṭhatu kṣipram ayaṃ pretalokāt sudāruṇāt* //",
  "XXavsata_u:5344": "tataḥ sa preto bhagavati cittaṃ prasādya kālagataḥ pretamarddhikeṣūpapannaḥ /",
  "XXavsata_u:5345": "tataḥ pretamaharddhikaś calavimalakuṇḍaladharo hārārdhahāravirājitagātro maṇiratnavicitramauliḥ kuṅkumatamālapatraspṛkkādisaṃsṛṣṭagātras",
  "XXavsata_u:5346": "-------------------- Vaidya, p. 121 --------------------",
  "XXavsata_u:5347_0": "tasyām eva rātrau divyānām utpalapadmakumudapuṇḍarīkamandāravāṇām utsaṅgaṃ pūrayitvā",
  "XXavsata_u:5347_1": "sarvaṃ jetavanam udāreṇāvabhāsenāvabhāsya bhagavataṃ puṣpair avakīrya bhagavataḥ",
  "XXavsata_u:5347_2": "purastān niṣaṇṇo dharmaśravaṇāya /",
  "XXavsata_u:5348": "bhagavatā tathāvidhā dharmadeśanā kṛtā,",
  "XXavsata_u:5349": "yāṃ śrutvā prasādajātaḥ prakrāntaḥ //",
  "XXavsata_u:5350": "bhikṣavaḥ pūrvarātrāpararātraṃ jāgarikāyogam anuyuktā viharanti /",
  "XXavsata_u:5351": "tair dṛṣṭo bhagavato 'ntike udāro 'vabhāsaḥ,",
  "XXavsata_u:5352": "yaṃ dṛṣṭvā saṃdigdhā bhagavantaṃ paprachuḥ:",
  "XXavsata_u:5353": "kiṃ bhagavan asyām rātrau brahmā sahāṃpatiḥ śakro devendraś catvāro lokapālā bhagavantaṃ darśanāyopasaṃkrāntāḥ?",
  "XXavsata_u:5354": "bhagavān āha:",
  "XXavsata_u:5355": "na bhikṣavo brahmā sahāṃpatir na śakro devendro nāpi catvāro lokapālā māṃ darśanāyopasaṃkrāntāḥ /",
  "XXavsata_u:5356": "api sa pretaḥ kālaṃ kṛtvā pretamaharddhikeṣūpapannaḥ /",
  "XXavsata_u:5357": "sa imāṃ rātriṃ matsakāśam upasaṃkrāntaḥ /",
  "XXavsata_u:5358": "tasya mayā dharmo deśitaḥ /",
  "XXavsata_u:5359": "sa prasādajātaḥ prakrāntaḥ /",
  "XXavsata_u:5360": "tasmāt tarhi bhikṣavo mātsaryaprahāṇāya vyāyantavyam* /",
  "XXavsata_u:5361": "ete doṣā na bhaviṣyanti,",
  "XXavsata_u:5362": "ye tasya śreṣṭhinaḥ pretabhūtasya /",
  "XXavsata_u:5363": "ity evaṃ bhikṣavaḥ śikṣitavyam* //",
  "XXavsata_u:5364": "idam avocad bhagavān /",
  "XXavsata_u:5365": "āttamanasas te bhikṣavo 'nye ca devāsuragaruḍakinnaramahoragādayo bhagavato bhāṣitam abhyanandan* //",
  "XXavsata_u:5366": "*******************************************************",
  "XXavsata_u:5367": "AVŚ_49 putrāḥ / (ed. Speyer, vol. I)",
  "XXavsata_u:5368_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:5368_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:5368_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:5368_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
  "XXavsata_u:5368_4": "rājagṛham upaniśritya viharati sma veṇuvane kalandakanivāpe /",
  "XXavsata_u:5369": "athāyuṣmān nāladaḥ pūrvāhṇe nivāsya pātracīvaram ādāya rājagṛhaṃ piṇḍāya prāvikṣat* /",
  "XXavsata_u:5370": "rājagṛhaṃ piṇḍāya caritvā kṛtabhaktakṛtyaḥ paścādbhaktapiṇḍapātapratikrāntaḥ pātracīvaraṃ pratisamarpya pretacārikāṃ prakrāntaḥ //",
  "XXavsata_u:5371": "sa gṛdhrakūṭaparvatasāmantake pretīṃ dadarśa yamarākṣasasadṛśīṃ rudhirabinducitām asthiśakalāparivṛtāṃ śmaśānamadhya ivāvasthitam* /",
  "XXavsata_u:5372": "rātriṃdivena pañca putrān prasūya tādṛśaṃ duḥkham anubhūya putrasnehe saty api kṣutkṣāmatayā putrāṃs tān bhakṣayantīm* /",
  "XXavsata_u:5373": "tataḥ sthaviro nāladas tāṃ pṛṣṭavān:",
  "XXavsata_u:5374": "kiṃ tvayā prakṛtaṃ pāpaṃ yenaivaṃvidhaṃ duḥkham anubhavasīti /",
  "XXavsata_u:5375": "pretī āha: āditye hi samudgate na dīpena prayojanam* /",
  "XXavsata_u:5376": "bhagavantam etam arthaṃ paripṛccha /",
  "XXavsata_u:5377": "sa te asmākīnāṃ karmaplotiṃ vyākariṣyatīti /",
  "XXavsata_u:5378": "yāṃ śrutvā anye 'pīha satvāḥ pāpāt karmaṇaḥ prativiraṃsyantīti /",
  "XXavsata_u:5379": "athāyuṣmān nālado yena bhagavāṃs tenopasaṃkrāntaḥ //",
  "XXavsata_u:5380": "tena khalu samayena bhagavān pratisaṃlayanād vyutthāya catasṛṇāṃ parṣadāṃ madhuramadhuraṃ dharmaṃ deśayati kṣaudraṃ madhv ivāneḍakam* /",
  "XXavsata_u:5381": "anekaśatā ca parṣad bhagavataḥ sakāśān madhuramadhuraṃ dharmaṃ",
  "XXavsata_u:5382": "-------------------- Vaidya, p. 122 --------------------",
  "XXavsata_u:5383": "śṛṇoty anijyamānair indriyaiḥ /",
  "XXavsata_u:5384": "tato buddhā bhagavantaḥ pūrvālāpinaḥ ehīti svāgatavādinaḥ smitapūrvaṃgamāś ca /",
  "XXavsata_u:5385": "tatra bhagavān āyuṣmantaṃ nāladam idam avocat*: ehi nālada,",
  "XXavsata_u:5386": "svāgataṃ te,",
  "XXavsata_u:5387": "kutas tvaṃ nālada etarhy āgacchasīti /",
  "XXavsata_u:5388": "nālada āha: āgacchāmy ahaṃ bhadanta pretacārikāyāḥ /",
  "XXavsata_u:5389": "tatrāhaṃ pretīm adrākṣaṃ yamarākṣasasadṛśīṃ rudhirabinducitām asthiśakalāparivṛtāṃ śmaśānamadhya ivāvasthitam* / āha ca:",
  "XXavsata_u:5390": "AVŚ_49.1 pañca putrān ahaṃ rātrau divā pañca tathāparān* /",
  "XXavsata_u:5391": "bhakṣayāmi janitvā tān nāsti tṛptas tathāpi me // iti",
  "XXavsata_u:5392": "AVŚ_49.2 kiṃ tayā prakṛtaṃ pāpaṃ martyaloke sudāruṇam* /",
  "XXavsata_u:5393": "yena evaṃvidhaṃ duḥkham anubhavati bhayānakam* // iti",
  "XXavsata_u:5394": "500a bhagavān āha:",
  "XXavsata_u:5395": "pāpakārī nālada sā pretī /",
  "XXavsata_u:5396": "icchasi tasyāḥ karmaplotiṃ śrotum*?",
  "XXavsata_u:5397": "evaṃ bhadanta /",
  "XXavsata_u:5398": "tena hi nālada śṛṇu,",
  "XXavsata_u:5399": "sādhu ca suṣṭhu ca manasi kuru, bhāṣiṣye //",
  "XXavsata_u:5400": "bhūtapūrvaṃ nālada atīte 'dhvani vārāṇasyāṃ nagaryām 'nyatamaḥ śreṣṭhī āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
  "XXavsata_u:5401": "tena sadṛśāt kulāt kalatram ānītam* /",
  "XXavsata_u:5402": "sa tayā sārdhaṃ krīḍati ramate paricārayati /",
  "XXavsata_u:5403": "tasya krīḍato ramamāṇasya paricārayato naiva putro na duhitā /",
  "XXavsata_u:5404": "sa kare kapolaṃ kṛtvā cintāparo vyavasthitaḥ:",
  "XXavsata_u:5405": "anekadhanasamuditaṃ me gṛham* /",
  "XXavsata_u:5406": "na me putro na duhitā /",
  "XXavsata_u:5407": "mamātyayāt sarvasvāpateyam aputrakam iti kṛtvā rājavidheyaṃ bhaviṣyatīti /",
  "XXavsata_u:5408": "so 'putraḥ putrābhinandī śivavaruṇakuberaśakrabrahmādīn anyāṃś ca devatāviśeṣān āyācate sma /",
  "XXavsata_u:5409": "tadyathā ārāmadevatā vanadevatāś catvaradevatāḥ śṛṅgāṭakadevatā balipratigrāhikā devatāḥ /",
  "XXavsata_u:5410": "sahajāḥ sahadhārmikā nityānubaddhā api devatā āyācate sma /",
  "XXavsata_u:5411": "asti caiṣa loke pravādo yadāyācanahetoḥ putrā jāyante duhitaraś ceti /",
  "XXavsata_u:5412": "tac ca naivam* /",
  "XXavsata_u:5413": "yady evam abhaviṣyad ekaikasya putrasahasram abhaviṣyat tadyathā rājñaś cakravartinaḥ /",
  "XXavsata_u:5414": "api tu trayāṇāṃ sthānānāṃ saṃmukhībhāvāt putrā jāyante duhitaraś ca /",
  "XXavsata_u:5415": "katameṣāṃ trayāṇāṃ sthānānām*?",
  "XXavsata_u:5416": "mātāpitarāu raktau bhavataḥ saṃnipatitau,",
  "XXavsata_u:5417": "mātā kalyā bhavati ṛtumatī,",
  "XXavsata_u:5418": "gandharvaś ca pratyupasthito bhavati /",
  "XXavsata_u:5419": "eṣāṃ trayāṇāṃ sthānānāṃ saṃmukhībhāvāt putrā jāyante duhitaraś ca /",
  "XXavsata_u:5420": "tasya devatārādhane 'pi sati na putro na duhitā //",
  "XXavsata_u:5421": "tasyaivaṃ buddhir utpannā:",
  "XXavsata_u:5422": "dvitīyāṃ bhāryām anayāmi /",
  "XXavsata_u:5423": "kadācit sā satvavatī syād iti /",
  "XXavsata_u:5424": "tena sadṛśāt kulād dvitīyā bhāryā ānītā /",
  "XXavsata_u:5425": "sa tayā sārdhaṃ krīḍati ramate paricārayati /",
  "XXavsata_u:5426": "tasya krīḍato ramamāṇasya paricārayataḥ kālāntareṇa sā āpannasatvā saṃvṛttā /",
  "XXavsata_u:5427": "tayā hṛṣṭatuṣṭapramuditayā svāmine niveditam:",
  "XXavsata_u:5428": "diṣṭyā āryputra vardhase /",
  "XXavsata_u:5429": "āpannasatvāsmi saṃvṛttā /",
  "XXavsata_u:5430": "yathā ca me dakṣiṇaṃ kukṣiṃ niśritya tiṣṭhati,",
  "XXavsata_u:5431": "niyataṃ dārako bhaviṣyatīti /",
  "XXavsata_u:5432": "so 'py āttamanāttamanāḥ pūrvakāyam abhyunnamayya dakṣiṇaṃ bāhum abhiprasārya udānam udanayati:",
  "XXavsata_u:5433": "apy evāhaṃ cirakālābhilaṣitaṃ",
  "XXavsata_u:5434": "-------------------- Vaidya, p. 123 --------------------",
  "XXavsata_u:5435": "putramukhaṃ paśyeyam* /",
  "XXavsata_u:5436": "jāto me syān nāvajātaḥ /",
  "XXavsata_u:5437": "kṛtyāni me kurvīta /",
  "XXavsata_u:5438": "bhṛtaḥ pratibibhṛyāt* /",
  "XXavsata_u:5439": "dāyād yaṃ pratipadyeta /",
  "XXavsata_u:5440": "kulavaṃśo me cirasthitikaḥ syāt* /",
  "XXavsata_u:5441": "asmākaṃ cāpy atītakālagatānām alpaṃ vā prabhūtaṃ vā dānāni datvā puṇyāni kṛtvā asmākaṃ nāmnā dakṣiṇām ādekṣyate:",
  "XXavsata_u:5442": "idaṃ tayor yatrayatropapannayor gacchator anugacchatv iti /",
  "XXavsata_u:5443_0": "āpannasatvāṃ caināṃ viditvopariprāsādatalagatām ayantritāṃ dhārayati śīte śītopakaraṇair",
  "XXavsata_u:5443_1": "uṣṇe uṣṇopakaraṇair vaidyaprajñaptair āhārair nātitiktair nātyamlair nātilavaṇair",
  "XXavsata_u:5443_2": "nātimadhurair nātikaṭukair nātikaṣāyais tiktāmlalavaṇamadhurakaṭukakaṣāyavivarjitair āhāraiḥ /",
  "XXavsata_u:5444": "hārārdhahāravirājitagātrīm apsarasam iva nandanavanavicāriṇīṃ mañcān mañcaṃ pīṭhāt pīṭham anavatarantīm adharimāṃ bhūmim* /",
  "XXavsata_u:5445": "na cāsyāḥ kiṃcid amanojñaśabdaśravaṇaṃ yāvad eva garbhasya paripākāya //",
  "XXavsata_u:5446": "tatas tasyāḥ pūrvikāyāḥ prajāpatyāḥ prathamapatnyās tāṃ bahumānāl lālitāṃ (Speyer: laḍitaṃ)",
  "XXavsata_u:5447": "dṛṣṭvā īrṣyā samutpannā /",
  "XXavsata_u:5448": "cintayanti:",
  "XXavsata_u:5449": "yady eṣā putraṃ janayiṣyati,",
  "XXavsata_u:5450": "niyataṃ māṃ bādhayiṣyati /",
  "XXavsata_u:5451": "sarvathopāyasaṃvidhānaṃ kartavyam iti /",
  "XXavsata_u:5452": "kāmān khalu pratisevyamānasya (Speyer:",
  "XXavsata_u:5453": "pratisevamānasya)",
  "XXavsata_u:5454": "nāsti kiṃcit pāpaṃ karmācaraṇīyam iti /",
  "XXavsata_u:5455": "tayā aniṣṭagatiprapātanamugdhayā visrambham utpādya tathāvidhaṃ garbhaśātanaṃ dravyaṃ dattaṃ yena pītamātreṇaiva tasyās tapasvinyāḥ srasto garbhaḥ /",
  "XXavsata_u:5456": "tatas tayā dvitīyapatnyā sarvajñātīn saṃnipātya sā prathamā patnī samanuyujyate:",
  "XXavsata_u:5457": "tvayā me visrambham utpādya śātanaṃ dravyaṃ dattam*,",
  "XXavsata_u:5458": "yena me srasto garbha iti /",
  "XXavsata_u:5459": "tato 'sau prathamapatnī jñātimadhye śapathaṃ kartuṃ pravṛttā:",
  "XXavsata_u:5460": "yadi mayā garbhaśātanaṃ dravyam anupradattaṃ syāt*,",
  "XXavsata_u:5461": "ahaṃ pretī bhūtvā jātāñ jātān putrān bhakṣayeyam iti //",
  "XXavsata_u:5462": "kiṃ manyase nālada yāsau śreṣṭhibhāryā,",
  "XXavsata_u:5463": "iyaṃ sā pretī /",
  "XXavsata_u:5464": "yat tayā īrṣyāprakṛtayā garbhaśātanaṃ dattaṃ tena preteṣūpapannā /",
  "XXavsata_u:5465": "yat tayā mṛṣāvādena śapathaḥ kṛtaḥ,",
  "XXavsata_u:5466": "tasya karmaṇo vipākena rātriṃdivena pañca putrān prasūya tān eva bhakṣayati /",
  "XXavsata_u:5467": "tasmāt tarhi te nālada vāgduścaritaprahāṇāya vyāyantavyaṃ yathā evaṃvidhā doṣā na syur ye tasyāḥ pretyāḥ /",
  "XXavsata_u:5468": "ity evaṃ te nālada śikṣitavyam* //",
  "XXavsata_u:5469": "idam avocad bhagavān /",
  "XXavsata_u:5470": "āttamanā āyuṣmān nālado 'nye ca devāsuragaruḍakinnaramahoragādayo bhagavato bhāṣitam abhyanandan* //",
  "XXavsata_u:5471": "*******************************************************",
  "XXavsata_u:5472": "AVŚ_50 jāmbālaḥ / (ed. Speyer, vol. I)",
  "XXavsata_u:5473_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:5473_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:5473_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:5473_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
  "XXavsata_u:5473_4": "vaiśālīm upaniśritya viharati markaṭahradatīre kūṭāgāraśālāyām* /",
  "XXavsata_u:5474_0": "tena khalu samayena vaiśālyām anyatarasyāṃ nagaraparikhāyāṃ pañca pretaśatāni prativasanti",
  "XXavsata_u:5474_1": "vāntāśāny ujjhitāśāni kheṭamūtropajīvīni pūyaśoṇitaviṣṭhāhārāṇi ghorāṇi prakṛtiduḥkhitāni ca / āha ca:",
  "XXavsata_u:5475": "-------------------- Vaidya, p. 124 --------------------",
  "XXavsata_u:5476": "AVŚ_50.1 vāntāśā ujjhitāśāś ca kheṭamūtropajīvitaḥ /",
  "XXavsata_u:5477": "pūyaśoṇitaviṣṭhāśā ghorāḥ prakṛtiduḥkhitāḥ //",
  "XXavsata_u:5478": "tasyāṃ ca vaiśālyām anyataro brāhmaṇaḥ /",
  "XXavsata_u:5479": "tena sadṛśāt kulāt kalatram ānītam* /",
  "XXavsata_u:5480": "sa tayā sārdhaṃ krīḍati ramate paricārayati /",
  "XXavsata_u:5481": "tasya krīḍato ramamāṇasya paricārayataḥ patnī āpannasatvā saṃvṛttā /",
  "XXavsata_u:5482": "daurgandhaṃ cāsyāḥ kāye saṃvṛttam* /",
  "XXavsata_u:5483": "tatas tena brāhmaṇena naimittikā āhūya pṛṣṭāḥ /",
  "XXavsata_u:5484": "te kathayanti:",
  "XXavsata_u:5485": "yo 'yam udarastho dārakas tasyāyaṃ prabhāva iti /",
  "XXavsata_u:5486": "yāvad asau navānāṃ māsānām atyayāt prasūtā /",
  "XXavsata_u:5487": "dārako jāto durvarṇo durdarśano avakoṭimako 'medhyamrakṣitagātro durgandhaś ca /",
  "XXavsata_u:5488": "tathāpy asau snehapāśānubaddhābhyāṃ paramabībhatso 'pi mātṛpitṛbhyāṃ saṃvardhitaḥ /",
  "XXavsata_u:5489": "so 'medhyasthāneṣv evābhiramate saṃkārakūṭe jambāle,",
  "XXavsata_u:5490": "keśāṃl luñcati,",
  "XXavsata_u:5491": "amedhyaṃ mukhe prakṣipati /",
  "XXavsata_u:5492": "tasya bālo jāmbāla iti saṃjñā saṃvṛttā //",
  "XXavsata_u:5493": "yāvad asāv itaś cāmutaś ca paribhraman pūraṇena kāśyapena dṛṣṭaḥ /",
  "XXavsata_u:5494": "tasyaitad abhavat:",
  "XXavsata_u:5495": "yādṛśeṣu sthāneṣv ayam abhiramate,",
  "XXavsata_u:5496": "nūnam ayaṃ siddhapuruṣaḥ /",
  "XXavsata_u:5497": "yanv aham enaṃ pravrājayeyam iti /",
  "XXavsata_u:5498": "sa tena pravrājito nagnaḥ paryaṭati satkriyāsu ca vartate /",
  "XXavsata_u:5499": "tatas tena paryaṭatā vaiśālīparikhāyāṃ pañca pretaśatāni dṛṣṭāni /",
  "XXavsata_u:5500": "sa pūrvakarmavipākasaṃbandhāt tāṃ nagaraparikhām avatīrya taiḥ sārdhaṃ saṃgamya samāgamya saṃmodate,",
  "XXavsata_u:5501": "sakhitvaṃ cābhyupagataḥ /",
  "XXavsata_u:5502": "yāvad apareṇa samayena jāmbālo dārakaḥ kvacit prayojanena vyākṣipto vaiśālīṃ praviṣṭaḥ /",
  "XXavsata_u:5503": "bhagavāṃś ca tāṃ nagaraparikhām anuprāptaḥ /",
  "XXavsata_u:5504_0": "dadṛśus te pretā buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
  "XXavsata_u:5504_1": "aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "XXavsata_u:5504_2": "jaṅgamam iva ratnaparvataṃ samantato bhadrakam* /",
  "XXavsata_u:5505": "sahadarśanāc cāsya bhagavataḥ pādayor nipatitāḥ /",
  "XXavsata_u:5506": "bhagavatā uktāḥ:",
  "XXavsata_u:5507": "kiṃ bhavatāṃ bādhata iti /",
  "XXavsata_u:5508": "te ūcuḥ: pipāsitāḥ smo bhagavann iti /",
  "XXavsata_u:5509": "tato bhagavatā pañcabhyo 'ṅgulibhyo 'ṣṭāṅgopetasya pānīyasya pañca dhārā utsṛṣṭāḥ,",
  "XXavsata_u:5510": "yena tāni pañca pretaśatāni saṃtarpitāni /",
  "XXavsata_u:5511": "tatas te bhagavato 'ntike cittaṃ prasādya kālagatāḥ /",
  "XXavsata_u:5512": "praṇīteṣu deveṣu trāyastriṃśeṣūpapannāḥ //",
  "XXavsata_u:5513": "dharmatā khalu devaputrasya vā devakanyakāyā vā aciropapannasya trīṇi cittāny utpadyante:",
  "XXavsata_u:5514": "kutaś cyutaḥ kutropapannaḥ kena karmaṇeti /",
  "XXavsata_u:5515": "te paśyanti pretebhyaś cyutāḥ,",
  "XXavsata_u:5516": "praṇīteṣu deveṣu trāyastriṃśeṣūpapannāḥ,",
  "XXavsata_u:5517": "bhagavato 'ntike cittam ahiprasādyeti //",
  "XXavsata_u:5518": "atha pretapūrviṇāṃ devaputrāṇām etad abhavat:",
  "XXavsata_u:5519": "nāsmākaṃ pratirūpaṃ syāt,",
  "XXavsata_u:5520": "yad vayaṃ paryuṣitaparivāsā bhagavantaṃ darśanāyopasaṃkrāmema /",
  "XXavsata_u:5521": "yan nu vayam aparyuṣitaparivāsā eva bhagavantaṃ darśanāyopasaṃkrāmemeti /",
  "XXavsata_u:5522_0": "atha pretapūrviṇo devaputrāś calavimalakuṇḍaladharā hārārdhahāravirājitagātrā maṇiratnavicitramaulayaḥ",
  "XXavsata_u:5522_1": "kuṅkumatamālapatraspṛkkādisaṃsṛṣṭagātrās tasyām eva rātrau divyānām utpalapadmakumudapuṇḍarīkamandāravāṇāṃ",
  "XXavsata_u:5522_2": "puṣpāṇām utsaṅgaṃ pūrayitvā sarvāṃ kūṭāgāraśālāṃ udāreṇāvabhāsenāvabhāsya bhagavataṃ",
  "XXavsata_u:5522_3": "puṣpair avakīrya bhagavataḥ purastān niṣaṇṇā dharmaśravaṇāya /",
  "XXavsata_u:5523": "atha bhagavān pretapūrviṇāṃ devaputrāṇām āśayānuśayaṃ",
  "XXavsata_u:5524": "-------------------- Vaidya, p. 125 --------------------",
  "XXavsata_u:5525": "dhātuṃ prakṛtiṃ ca jñātvā tādṛśīṃ caturāryatyasaṃprativedhikīṃ dharmadeśanāṃ kṛtavān,",
  "XXavsata_u:5526": "yāṃ śrutvā pañcabhir devaputraśatair viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalam anuprāptam* /",
  "XXavsata_u:5527": "sa dṛṣṭasatyā labdhalābhā iva vaṇijaḥ,",
  "XXavsata_u:5528": "saṃpannasasyā iva karṣakāḥ,",
  "XXavsata_u:5529": "śūrā iva vijitasaṃgrāmāḥ,",
  "XXavsata_u:5530": "sarvarogaparimuktā ivāturā yayā vibhūtyā bhagavatsakāśam āgatās tayaiva vibhūtyā bhagavantaṃ triḥ pradakṣiṇīkṛtya svabhavanaṃ gatāḥ //",
  "XXavsata_u:5531": "atha jāmbālo nagaraparikhām āgatas tān pretān nādrākṣīt* /",
  "XXavsata_u:5532": "tataḥ samanveṣitum ārabdhaḥ /",
  "XXavsata_u:5533": "sa ca tān parimārgamāṇaḥ khedam āpanno na ca tān āsādayati //",
  "XXavsata_u:5534": "atrāntare nāsti kiṃcid buddhānāṃ bhagavatām ajñātam adṛṣṭam aviditam avijñātam* /",
  "XXavsata_u:5535_0": "dharmatā khalu buddhānāṃ bhagavatāṃ mahākāruṇikānāṃ lokānugrahapravṛttakānām ekārakṣāṇāṃ",
  "XXavsata_u:5535_1": "śamathavipaśyanāvihāriṇāṃ tridamathavastukuśalānāṃ caturoghottīrṇānāṃ caturṛddhipādacaraṇatalasupratiṣṭhitānāṃ",
  "XXavsata_u:5535_2": "caturṣu saṃgrahavastuṣu dīrgharātrakṛtaparicayānāṃ pañcāṅgaviprahīṇānāṃ pañcagatisamatikrāntānāṃ",
  "XXavsata_u:5535_3": "ṣaḍaṅgasamanvāgatānāṃ ṣaṭpāramitāparipūrṇānāṃ saptabodhyaṅgakusumāḍhyānām aṣṭāṅgamārgadeśikānāṃ",
  "XXavsata_u:5535_4": "navānupūrvavihārasamāpattikuśalānāṃ daśabalabalināṃ daśadiksamāpūrṇayaśasāṃ daśaśatavaśavartiprativiśiṣṭānāṃ",
  "XXavsata_u:5535_5": "trī rātres trir divasasya [ca] buddhacakṣuṣā lokaṃ vyavalokya jñānadarśanaṃ pravartate:",
  "XXavsata_u:5536": "ko hīyate ko vardhate kaḥ kṛcchraprāptaḥ kaḥ saṃkaṭaprāptaḥ kaḥ saṃbādhaprāptaḥ kaḥ kṛcchrasaṃkaṭasaṃbādhaprāptaḥ ko 'pāyanimnaḥ ko 'pāyapravaṇaḥ ko 'pāyaprāgbhāraḥ /",
  "XXavsata_u:5537": "kam aham apāyād uddhṛtya svarge mokṣe ca pratiṣṭhāpayeyam*,",
  "XXavsata_u:5538": "kasya kāmapaṅkanimagnasya hastoddhāram anupradadyām*,",
  "XXavsata_u:5539": "kam āryadhanavirahitam āryadhanaiśvaryādhipatye pratiṣṭhāpayeyam*,",
  "XXavsata_u:5540": "[kasyājñānatimirapaṭalaparyavanaddhanetrasya jñānāñjanaśalākayā cakṣur viśodhayāmi /",
  "XXavsata_u:5541": "] kasyānavaropitāni kuśalamulāny avaropayeyam*,",
  "XXavsata_u:5542": "kasyāvaropitāni paripācayeyam*,",
  "XXavsata_u:5543": "kasya paripakvāni vimocayeyam* / āha ca:",
  "XXavsata_u:5544": "AVŚ_50.2 apy evātikramed velāṃ sāgaro makarālayaḥ /",
  "XXavsata_u:5545": "na tu vaineyavatsānāṃ buddho velām atikramet //",
  "XXavsata_u:5546": "tato bhagavāñ jāmbālasya kulaputrasyānugrahārthaṃ pūrvāhṇe nivāsya pātracīvaram ādāya bhikṣugaṇaparivṛto bhikṣusaṃghapuraskṛto vaiśālīṃ piṇḍāya prāvikṣat* /",
  "XXavsata_u:5547": "yāvad anupūrveṇa piṇḍapātam aṭan vīthīm avatīrṇaḥ /",
  "XXavsata_u:5548": "jāmbālaś ca itas tato 'nvāhiṇḍamāno bhagavato 'grataḥ sthitaḥ /",
  "XXavsata_u:5549_0": "atha dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam aśītyā",
  "XXavsata_u:5549_1": "cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ jaṅgamam",
  "XXavsata_u:5549_2": "iva ratnaparvataṃ samantato bhadrakam* /",
  "XXavsata_u:5550": "sahadarśanāc cānena bhagavato 'ntike citaṃ prasāditaṃ* /",
  "XXavsata_u:5551": "sa prasādajāto bhagavataḥ pādayor nipatya kṛtakarapuṭa uvāca:",
  "XXavsata_u:5552": "yadi bhagavan mādṛśānāṃ satvānām asmin dharmavinaye pravrajyāsti;",
  "XXavsata_u:5553": "labheyaṃ svākhyāte dharmavinaye pravrajyām iti /",
  "XXavsata_u:5554": "tato bhagavān mahākaruṇāparigatahṛdayaḥ satvānām āśayānuśayajñas taṃ bhavyarūpaṃ viditvā rajabhujasadṛśaṃ suvarṇavarṇabāhum abhiprasāryedam avocat*:",
  "XXavsata_u:5555": "ehi bhikṣor cara brahmacaryam* /",
  "XXavsata_u:5556": "ity uktamātre bhagavatā saptāhāvaropitair iva keśair dvādaśavarṣopasaṃpannasyeva bhikṣor īryāpathena pātrakarakavyagrahasto 'vasthitaḥ / āha ca:",
  "XXavsata_u:5557": "-------------------- Vaidya, p. 126 --------------------",
  "XXavsata_u:5558": "AVŚ_50.3 ehīti coktaḥ sa tathāgatena muṇḍaś ca saṃghāṭiparītadehaḥ /",
  "XXavsata_u:5559": "sadyaḥ praśāntendriya eva tasthāv evaṃ sthito buddhamanorathena //",
  "XXavsata_u:5560": "tato 'sya bhagavatā manasikāro dattaḥ /",
  "XXavsata_u:5561_0": "tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ",
  "XXavsata_u:5561_1": "calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
  "XXavsata_u:5561_2": "sarvakleśaprahāṇād arhatvaṃ sākṣākṛtam* /",
  "XXavsata_u:5562": "arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
  "XXavsata_u:5563": "sendropendrāṇāṃ devānāṃ pūjyo mānyo 'bhivādyaś ca saṃvṛttaḥ /",
  "XXavsata_u:5564": "so 'rhatvaprāpto 'pi lūhenābhiramate /",
  "XXavsata_u:5565": "tatra bhagavān bhikṣūn āmantrayate sma:",
  "XXavsata_u:5566": "eṣo 'gro me bhikṣavo bhikṣūṇāṃ mama śrāvakāṇāṃ lūhādhimuktānām*,",
  "XXavsata_u:5567": "yaduta jāmbālo bhikṣur iti //",
  "XXavsata_u:5568": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:5569": "kiṃ bhadanta jāmbālena sthavireṇa karma kṛtaṃ yenaivaṃvidhaṃ duḥkham anubhavatīti /",
  "XXavsata_u:5570": "bhagavān āha:",
  "XXavsata_u:5571": "jāmbalenaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:5572": "jāmbālenaiva karmāṇi kṛtāny upacitāni /",
  "XXavsata_u:5573": "ko 'nyaḥ pratyanubhaviṣyati?",
  "XXavsata_u:5574": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:5575": "nābdhātau,",
  "XXavsata_u:5576": "na tejodhātau,",
  "XXavsata_u:5577": "na vāyudhātau,",
  "XXavsata_u:5578": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:5579": "AVŚ_50.4 na praṇaśyanti karmāṇi api kalpaśatair api /",
  "XXavsata_u:5580": "sāmagrīṃ prāpya kālaṃ ca phalanti khalu dehinām* //",
  "XXavsata_u:5581_0": "bhūtapūrvaṃ bhikṣavo 'tīte 'dhvani asminn eva bhadrake kalpe catvāriṃśadvarṣasahasrāyuṣi",
  "XXavsata_u:5581_1": "prajāyāṃ krakucchando nāma samyaksaṃbuddho loka udapādi vidyācaraṇasaṃpannaḥ sugato",
  "XXavsata_u:5581_2": "lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
  "XXavsata_u:5582": "sa śobhāvatīṃ rājadhānīm upaniśritya viharati /",
  "XXavsata_u:5583": "tasyāṃ ca rājadhānyām anyatamena gṛhapatinā vihāraḥ kārito yatra nānādigdeśavāsino bhikṣava āgantavyaṃ gantavyaṃ vastavyaṃ ca manyante /",
  "XXavsata_u:5584": "tasmiṃś ca vihāre pṛthagjano bhikṣur naivāsikaḥ /",
  "XXavsata_u:5585": "sa cātīvātivāmatsarī (Speyer:",
  "XXavsata_u:5586": "cātīvāvāsamatsarī) /",
  "XXavsata_u:5587": "āgantukān bhikṣūn dṛṣṭvā 'bhiṣajyate kupyati vyāpadyate madguḥ pratitiṣṭhati kopaṃ saṃjanayati /",
  "XXavsata_u:5588": "ye tu tasmād vihārād bhikṣavaḥ prakrāmanti,",
  "XXavsata_u:5589": "tān dṛṣṭvā prītiprāmodyabahalaḥ pratyudgamyābhāṣate ca /",
  "XXavsata_u:5590": "yāvad apareṇa samayena janapadād arhadbhikṣur āgataḥ /",
  "XXavsata_u:5591": "sa ca vihārasvāmy anāgāmī /",
  "XXavsata_u:5592": "tenāsāv īryāpathena saṃlakṣito 'rhann iti /",
  "XXavsata_u:5593": "tataḥ prasādajātena śvo bhaktena jentākasnātreṇa copanimantritaḥ sārdhaṃ bhikṣusaṃghena /",
  "XXavsata_u:5594": "sa cāvāsiko bhikṣus tatra nāsīt* /",
  "XXavsata_u:5595": "yāvad dvitīye divase jentākasnātre pratipādite bhakte sajjīkṛte āvāsiko bhikṣur āgataḥ /",
  "XXavsata_u:5596": "so 'pi jentākasnātraṃ praviṣṭaḥ /",
  "XXavsata_u:5597": "paśyati vihārasvāminam ekaśāṭakanivasitam āgantukasya bhikṣoḥ parikarma kurvāṇam* /",
  "XXavsata_u:5598": "tato 'sya mātsaryam utpannam* /",
  "XXavsata_u:5599": "tena praduṣṭacittena kharaṃ",
  "XXavsata_u:5600": "-------------------- Vaidya, p. 127 --------------------",
  "XXavsata_u:5601": "vākkarma niścāritam*:",
  "XXavsata_u:5602": "varaṃ khalu te bhikṣo amedhyena śarīram upaliptam*,",
  "XXavsata_u:5603": "na tu evaṃvidhasya dānapateḥ sakāśād upasthānaṃ svīkṛtam iti /",
  "XXavsata_u:5604": "tatas tenārhatā tūṣṇībhāvenādhivāsitam*:",
  "XXavsata_u:5605": "mā haivāyaṃ tapasvī gāḍhatarasya karmaṇo bhāgī bhaviṣyatīti /",
  "XXavsata_u:5606": "yāvat sāmagrīdeśakāle saṃprāpte naivāsikena bhikṣuṇā śrutam*:",
  "XXavsata_u:5607": "arhato 'ntike tvayā cittaṃ pradūṣitam iti /",
  "XXavsata_u:5608": "śrutvā cāsya vipratisāro jātaḥ /",
  "XXavsata_u:5609": "tato 'rhato bhikṣoḥ pādayor nipatyāha:",
  "XXavsata_u:5610": "kṣamasva ārya yan mayā tvayi paruṣā vāg niścāriteti /",
  "XXavsata_u:5611": "tato 'rhaṃs tasya prasādābhivṛddhyarthaṃ gaganatalam abhyudgamya vicitrāṇi prātihāryāṇi vidarśayitum ārabdhaḥ /",
  "XXavsata_u:5612": "tato 'sya bhūyasā vipratisāraḥ samutpannaḥ /",
  "XXavsata_u:5613": "tena tasya purastāt tat karma atyayenādeśitaṃ prakāśitam uttānīkṛtam*,",
  "XXavsata_u:5614": "ca na cānena śakitaṃ naiṣṭhikaṃ jñānam utpādayitum* /",
  "XXavsata_u:5615": "yāvan maraṇakālasamaye praṇidhiṃ kartum ārabdhaḥ:",
  "XXavsata_u:5616": "yan mayārhato 'ntike cittaṃ pradūṣitam*,",
  "XXavsata_u:5617": "kharaṃ ca vākkarma niścaritam*,",
  "XXavsata_u:5618": "mā asya karmaṇo vipākaṃ pratisaṃvedayeyam* /",
  "XXavsata_u:5619": "yat tu mayā paṭhitaṃ svādhyāyitaṃ dānapradānāni dattāni saṃghasya copasthānām kṛtam*,",
  "XXavsata_u:5620": "tasya karmaṇo vipākena anāgatān samyaksaṃbuddhān ārāgayeyaṃ mā virāgayeyam iti //",
  "XXavsata_u:5621": "kiṃ manyadhve bhikṣavo yo 'sau tena kālena tena samayenāvāsiko bhikṣuḥ,",
  "XXavsata_u:5622": "ayam evāsau jāmbālaḥ /",
  "XXavsata_u:5623": "yad anenārhato 'ntike kharaṃ vākkarma niścāritam*,",
  "XXavsata_u:5624": "asya karmaṇo vipākenānantaṃ saṃsāre duḥkham anubhūtam* /",
  "XXavsata_u:5625": "tenaiva ca karmāvaśeṣeṇa etarhi paścime bhave evaṃ durgandhaḥ paramadurgandho 'medhyāvaskarasthānanivāsābhiprāyaḥ saṃvṛttaḥ /",
  "XXavsata_u:5626": "yat punar anena tatra paṭhitaṃ svādhyāyitaṃ skandhakauśalaṃ dhātukauśalam āyatanakauśalaṃ pratītyasamutpādakauśalaṃ sthānāsthānakauśalaṃ ca kṛtam*,",
  "XXavsata_u:5627": "tena mama śāsane pravrajya sarvakleśaprahāṇād arhatvaṃ sākṣātkṛtam* /",
  "XXavsata_u:5628": "tasmāt tarhi bhikṣava evaṃ śikṣitavyaṃ yan mātsaryaprahāṇāya vyāyantavyam * /",
  "XXavsata_u:5629": "tat kasya hetoḥ?",
  "XXavsata_u:5630": "ete doṣā na bhaviṣyanti,",
  "XXavsata_u:5631": "ye jāmbālasya pṛthagjanabhūtasya /",
  "XXavsata_u:5632": "eṣa eva guṇagaṇo bhaviṣyati,",
  "XXavsata_u:5633": "yo 'sau tasyaivārhatvaprāptasya /",
  "XXavsata_u:5634": "ity evaṃ vo bhikṣavaḥ śikṣitavyam* //",
  "XXavsata_u:5635": "idam avocad bhagavān /",
  "XXavsata_u:5636": "āttamanasas te bhikṣavo 'nye ca devāsuragaruḍakinnaramahoragādayo bhagavato bhāṣitam abhyanandan* //",
  "XXavsata_u:5637": "-------------------- Vaidya, p. 128 --------------------",
  "XXavsata_u:5638": "ṣaṣṭho vargaḥ /",
  "XXavsata_u:5639": "tasyoddānam*:",
  "XXavsata_u:5640": "kṛṣṇasarpaś ca candraś ca sālaḥ śrīmatir eva ca /",
  "XXavsata_u:5641": "vastraṃ śukaś ca dūtaś ca mahiṣaḥ poṣadhaś ca vai /",
  "XXavsata_u:5642": "x x x x x haṃso bhavati paścimaḥ //",
  "XXavsata_u:5643": "*******************************************************",
  "XXavsata_u:5644": "AVŚ_51 kṛṣṇasarpaḥ /",
  "XXavsata_u:5645": "(ed. Speyer, vol. I)",
  "XXavsata_u:5646_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:5646_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:5646_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:5646_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
  "XXavsata_u:5646_4": "rājagṛham upaniśritya viharati veṇuvane kalandakanivāpe /",
  "XXavsata_u:5647": "rājagṛhe nagaradvāre 'nyataro gṛhapatir āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
  "XXavsata_u:5648": "sa ca matsarī kuṭukuñcaka āgṛhītapariṣkāraḥ kākāyāpi baliṃ na pradātuṃ vyavasyati /",
  "XXavsata_u:5649": "sa śramaṇabrāhmaṇavanīpakān dṛṣṭvā cittaṃ pradūṣayati /",
  "XXavsata_u:5650": "svake codyāne mahān hiraṇyasuvarṇasya rāśiḥ sthāpitaḥ /",
  "XXavsata_u:5651": "sa tatra gṛddho 'dhyavasitaḥ kālagataḥ //",
  "XXavsata_u:5652": "sa kālaṃ kṛtvā tasyaivopari āśīviṣa utapanno mahān kṛṣṇasarpo dṛṣṭiviṣaḥ /",
  "XXavsata_u:5653": "atha ye tad udyānaṃ janakāyāḥ praviśanti,",
  "XXavsata_u:5654": "tān prekṣitamātreṇa jīvitād vyaparopayati /",
  "XXavsata_u:5655": "eṣa ca śabdo rājagṛhe nagare samantato visṛtaḥ:",
  "XXavsata_u:5656": "ye amukam udyānaṃ praviśanti,",
  "XXavsata_u:5657": "sarve te nidhanam upayāntīti /",
  "XXavsata_u:5658": "janakāyena ca rājñe bimbisārāya niveditam* //",
  "XXavsata_u:5659": "atha rājño bimbisārasyaitad abhavat*:",
  "XXavsata_u:5660": "kas taṃ śakyati vinetum anyatra buddhād bhagavata iti /",
  "XXavsata_u:5661": "atha rājā bimbisāro mahājanakāyaparivṛto yena bhagavāṃs tenopasaṃkrāntaḥ /",
  "XXavsata_u:5662": "upasaṃkramya bhagavataḥ pādau śirasā vanditvaikānte niṣaṇṇaḥ /",
  "XXavsata_u:5663": "ekāntaniṣaṇṇaṃ rājānaṃ bimbisāraṃ bhagavān dharmyayā kathayā saṃdarśayati samādāpayati samuttejayati saṃpraharṣayati /",
  "XXavsata_u:5664": "anekaparyāyeṇa dharmyayā kathayā saṃdarśya samādāpya samuttejya saṃpraharṣya tūṣṇīm* /",
  "XXavsata_u:5665": "atha rājā bimbisāra utthāyāsanād ekāṃsam uttarāsaṅgaṃ kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya yena bhagavāṃs tenāñjaliṃ praṇamya bhagavantam idam avocat*:",
  "XXavsata_u:5666": "iha bhagavan rājagṛhe nagare 'muṣminn udyāne mahānāśīviṣaḥ kṛṣṇasarpo dṛṣṭiviṣaḥ prativasati,",
  "XXavsata_u:5667": "mahājanavipraghātaṃ karoti /",
  "XXavsata_u:5668": "sādhu bhagavāṃs tam vinayed anukampām upādāyeti /",
  "XXavsata_u:5669": "adhivāsayati bhagavān rājño bimbisārasya tūṣṇībhāvena /",
  "XXavsata_u:5670": "atha rājā bimbisāro bhagavatas tūṣṇībhāvenādhivāsanāṃ viditvā bhagavataḥ pādau śirasā vanditvotthāyāsanāt prakrāntaḥ //",
  "XXavsata_u:5671": "atha bhagavāṃs tasyā eva rātrer atyayāt pūrvāhṇe nivāsya pātracīvaram ādāya yena tad udyānaṃ tenopasaṃkrāntaḥ /",
  "XXavsata_u:5672": "upasaṃkramya bhagavatā sūryasahasrātirekaprabhāḥ kanakavarṇā marīcaya utsṛṣṭāḥ,",
  "XXavsata_u:5673": "-------------------- Vaidya, p. 129 --------------------",
  "XXavsata_u:5674": "yais tad udyānaṃ sarvam avabhāsitam* /",
  "XXavsata_u:5675": "kalpasahasraparibhāvitāś ca maitryaṃśava utsṛṣṭāḥ,",
  "XXavsata_u:5676": "yair asya spṛṣṭamātraṃ śarīraṃ prahlāditam* /",
  "XXavsata_u:5677": "atha sa āśīviṣa itaś cāmutaś ca prekṣitum ārabdhaḥ:",
  "XXavsata_u:5678": "kasya prabhāvān mama śarīraṃ prahlāditam iti /",
  "XXavsata_u:5679_0": "athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
  "XXavsata_u:5679_1": "aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "XXavsata_u:5679_2": "jaṅgamam iva ratnaparvataṃ samantato bhadrakam* /",
  "XXavsata_u:5680": "sahadarśanāc cānena bhagavato 'ntike citaṃ prasāditaṃ* /",
  "XXavsata_u:5681": "prassannacittasya ca bhagavatā tan mayyā gatyās tan mayyā yonyā dharmo deśitaḥ:",
  "XXavsata_u:5682": "bhadramukha tvayaivaitad dravyam upārjitam* /",
  "XXavsata_u:5683": "yena tvam āśīviṣagatim upapāditaḥ /",
  "XXavsata_u:5684": "sādhu mamāntike cittaṃ prasādya,",
  "XXavsata_u:5685": "asmāc ca nidhānāc cittaṃ virāgaya /",
  "XXavsata_u:5686": "mā haiva itaḥ kālaṃ kṛtvā narakeṣūpapatsyasa iti /",
  "XXavsata_u:5687": "yadāsya bhagavatā jātiḥ smāritā,",
  "XXavsata_u:5688": "tadā rodituṃ pravṛttaḥ /",
  "XXavsata_u:5689": "atha bhagavāṃs tasyāṃ velāyāṃ gāthe bhāṣate:",
  "XXavsata_u:5690": "AVŚ_51.1 idānīṃ kiṃ kariṣyāmi tiryagyonigatasya te /",
  "XXavsata_u:5691": "akṣaṇapratipannasya kiṃ rodiṣi nirarthakam* //",
  "XXavsata_u:5692": "AVŚ_51.2 sādhu prasādyatāṃ cittaṃ mahākāruṇike jine /",
  "XXavsata_u:5693": "tiryagyoniṃ virāgyeha tataḥ svargaṃ gamiṣyasi //",
  "XXavsata_u:5694": "yāvad bhagavatā pātre prakṣipya veṇuvanaṃ nītaḥ /",
  "XXavsata_u:5695": "atrāntare rājñā māgadhena janakāyena ca śrutaṃ yathāsāv āśīviṣo bhagavatā vinīta iti //",
  "XXavsata_u:5696": "athāsāv āśīviṣaḥ svāśrayaṃ jugupsamāno 'nāhāratā pratipannaḥ /",
  "XXavsata_u:5697": "bhagavato 'ntike cittaṃ prasādya kālagataḥ,",
  "XXavsata_u:5698": "praṇīteṣu deveṣu trāyastriṃśeṣūpapannaḥ /",
  "XXavsata_u:5699": "dharmatā khalu devaputrasya vā devakanyāyā vā aciropapannasya trīṇi cittāny utpadyante:",
  "XXavsata_u:5700": "kutaś cyutaḥ kutropapannaḥ kena karmaṇeti /",
  "XXavsata_u:5701": "paśyati: āśīviṣebhyaś cyutaḥ,",
  "XXavsata_u:5702": "praṇīteṣu deveṣu trāyastriṃśeṣūpapannāḥ,",
  "XXavsata_u:5703": "bhagavato 'ntike cittaṃ prasādyeti //",
  "XXavsata_u:5704": "athāśīviṣapūrvakasya devaputrasyaitad abhavat:",
  "XXavsata_u:5705": "na mama pratirūpaṃ syāt*,",
  "XXavsata_u:5706": "yad ahaṃ paryuṣitaparivāso bhagavantaṃ darśanāyopasaṃkrāmeyam* /",
  "XXavsata_u:5707": "yan nu aham aparyuṣitaparivāsa eva bhagavantaṃ darśanāyopasaṃkrāmeyam iti /",
  "XXavsata_u:5708_0": "athāśīviṣapūrvako devaputraś calavimalakuṇḍaladharo hārārdhahāravirājitagātro maṇiratnavicitracūḍaḥ",
  "XXavsata_u:5708_1": "kuṅkumatamālapatraspṛkkādisaṃsṛṣṭagātras tasyām eva rātrau divyānām utpalapadmakumudapuṇḍarīkamandāravāṇāṃ",
  "XXavsata_u:5708_2": "puṣpāṇām utsaṅgaṃ pūrayitvā sarvaṃ veṇuvanaṃ kalandakanivāsam udāreṇāvabhāsenāvabhāsayan",
  "XXavsata_u:5708_3": "bhagavantaṃ puṣpair avakīrya bhagavataḥ purastān niṣaṇṇo dharmaśravaṇāya /",
  "XXavsata_u:5709": "atha bhagavān āśīviṣapūrvikasya devaputrasyāśayānuśayaṃ dhātuṃ prakṛtiṃ ca jñātvā tādṛśīṃ caturāryatyasaṃprativedhikīṃ dharmadeśanāṃ kṛtavān,",
  "XXavsata_u:5710": "yāṃ śrutvā āśīviṣapūrvakeṇa devaputreṇa viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ prāptam* /",
  "XXavsata_u:5711": "sa dṛṣṭasatyas trir udānam udānayati:",
  "XXavsata_u:5712": "idam asmākaṃ bhadanta na mātrā kṛtaṃ na pitrā na rājñā na devatābhir neṣṭena svajanabandhuvargeṇa na pūrvapretair na śramaṇabrāhmaṇair yad bhagavatāsmākaṃ kṛtam* /",
  "XXavsata_u:5713": "ucchoṣitā rudhirāśrusamudrāḥ,",
  "XXavsata_u:5714": "laṅghitā asthiparvatāḥ,",
  "XXavsata_u:5715": "pihitāny apāyadvārāṇi,",
  "XXavsata_u:5716": "vivṛtāni svargamokṣadvārāṇi,",
  "XXavsata_u:5717": "pratiṣṭhāpitāḥ smo devamanuṣyeṣu / āha ca:",
  "XXavsata_u:5718": "-------------------- Vaidya, p. 130 --------------------",
  "XXavsata_u:5719": "AVŚ_51.3 tavānubhāvāt pihitaḥ sughoro",
  "XXavsata_u:5720": "hy apāyamārgo bahudoṣayuktaḥ /",
  "XXavsata_u:5721": "apāvṛtā svargagatiḥ supuṇyā",
  "XXavsata_u:5722": "nirvāṇamārgaś ca mayopalabdhaḥ //",
  "XXavsata_u:5723": "tvadāśrayāc cāptam apetadoṣaṃ",
  "XXavsata_u:5724": "mayādya śuddhaṃ suviśuddhacakṣuḥ /",
  "XXavsata_u:5725": "AVŚ_51.4 mayādya śuddhaṃ suviśuddhacakṣuḥ /",
  "XXavsata_u:5726": "prāptaṃ ca śāntaṃ padam āryakāntaṃ",
  "XXavsata_u:5727": "tīrṇaś ca duḥkhārṇavapāram asmi //",
  "XXavsata_u:5728": "AVŚ_51.5 naravarendra narāmarapūjita",
  "XXavsata_u:5729": "vigatajanmajarāmaraṇāmayaṃ /",
  "XXavsata_u:5730": "bhavasahasrasudurlabhadarśana",
  "XXavsata_u:5731": "saphalam adya mune tava darśanam* // iti",
  "XXavsata_u:5732": "AVŚ_51.6 avanamya tataḥ pralambahāraḥ",
  "XXavsata_u:5733": "caraṇau dvāv abhivandya jātaharṣaḥ /",
  "XXavsata_u:5734": "parigamya ca dakṣiṇaṃ jitārīṃ",
  "XXavsata_u:5735": "suralokābhimukho divaṃ jagāma //",
  "XXavsata_u:5736": "athāśīviṣapūrvako devaputro vaṇig iva labdhalābhaḥ,",
  "XXavsata_u:5737": "saṃpannasasya iva karṣakaḥ śūra iva vijitasaṃgrāmaḥ,",
  "XXavsata_u:5738_0": "sarvarogaparimukta ivāturo yayā vibhūtyā bhagavatsakāśam upagatas tayaiva vibhūtyā",
  "XXavsata_u:5738_1": "tasyām eva rātrau rājño bimbisārasya sakāśam upasaṃkramya sarvaṃ rājakulam udāreṇāvabhāsenāvabhāsya",
  "XXavsata_u:5738_2": "rājānaṃ prabodhya etad uvāca:",
  "XXavsata_u:5739": "mahārāja uttiṣṭha uttiṣṭha,",
  "XXavsata_u:5740": "kiṃ svapiṣīti /",
  "XXavsata_u:5741": "atha rājā prabuddhaḥ paśyati tam udāram avabhāsaṃ taṃ ca devaputram* /",
  "XXavsata_u:5742": "dṛṣṭvā prītamanās taṃ papraccha kas tvam iti /",
  "XXavsata_u:5743": "sa kathayati:",
  "XXavsata_u:5744": "ahaṃ sa dṛṣṭyāśīviṣo bhagavatā tatrodyāne vinītaḥ,",
  "XXavsata_u:5745": "kālaṃ kṛtvā praṇīteṣu deveṣu trāyastriṃśeṣūpapannaḥ /",
  "XXavsata_u:5746": "bhagavantaṃ ca me paryupāsya satyadarśanaṃ kṛtam* /",
  "XXavsata_u:5747": "sa idānīṃ prabodhayāmi /",
  "XXavsata_u:5748": "gatvā tad udyānam amukasmāt pradeśān mahānidhānam utpāṭya mama nāmnā bhagavantaṃ saśrāvakasaṃghaṃ bhojaya,",
  "XXavsata_u:5749": "dakṣiṇādeśanāṃ ca kārayeti /",
  "XXavsata_u:5750": "adhivāsayati rājā bimbisāro devaputrasya tūṣṇībhāvena /",
  "XXavsata_u:5751": "athāśīviṣapūrvako devaputro rājñas tūṣṇībhāvenādhivāsanāṃ viditvā tatraivāntarhitaḥ //",
  "XXavsata_u:5752_0": "atha sa rājā bimbisāras tasyām eva rātrau māgadhānāṃ paurajānapadānāṃ nivedya tad",
  "XXavsata_u:5752_1": "udyānaṃ gatvā nidhānam utpāṭya bhagavantaṃ saśrāvakasaṃghaṃ traimāsyaṃ bhojayitvā",
  "XXavsata_u:5752_2": "bhagavantaṃ papraccha:",
  "XXavsata_u:5753": "kāni bhagavann aśīviṣapūrvakeṇa devaputreṇa karmāṇi kṛtāni,",
  "XXavsata_u:5754": "yenāśīviṣeṣūpapannaḥ:",
  "XXavsata_u:5755": "kāni karmāṇi kṛtāni yena deveṣūpapannaḥ,",
  "XXavsata_u:5756": "satyadarśanaṃ ca kṛtam iti?",
  "XXavsata_u:5757": "bhagavān āha:",
  "XXavsata_u:5758": "yat tenātimātro lobha utpāditaḥ,",
  "XXavsata_u:5759": "śramaṇabrāhmaṇavanīpakānāṃ cāntike cittaṃ praduṣitam*,",
  "XXavsata_u:5760": "tenāśīviṣeṣūpapannaḥ /",
  "XXavsata_u:5761": "yan mamāntike cittaṃ prasāditam*,",
  "XXavsata_u:5762": "tena deveṣūpapannaḥ /",
  "XXavsata_u:5763": "kāśyape ca samykasaṃbuddhe upāsakabhūtena śaraṇagamanaśikṣāpadagrahaṇaṃ kṛtam*,",
  "XXavsata_u:5764": "tena satyadarśanaṃ kṛtam iti /",
  "XXavsata_u:5765": "tasmāt tarhi mahārāja mātsaryaprahāṇāya vyāyantavyam* /",
  "XXavsata_u:5766": "ete doṣā na bhaviṣyanti ye āśīviṣasya /",
  "XXavsata_u:5767": "eṣa eva guṇagaṇo bhaviṣyati,",
  "XXavsata_u:5768": "yas tasyaiva devaputrasyety evaṃ te mahārāja śikṣitavyam* /",
  "XXavsata_u:5769": "atha rājā bimbisāro bhagavato bhāṣitam abhinandyānumodya bhagavataḥ pādau śirasā vanditvotthāyāsanāt prakrāntaḥ //",
  "XXavsata_u:5770": "idam avocad bhagavān* /",
  "XXavsata_u:5771": "āttamanasas te bhikṣavo 'nye ca devāsuragaruḍakinnaramahoragādayo bhagavato bhāṣitam abhyanandan* //",
  "XXavsata_u:5772": "-------------------- Vaidya, p. 131 --------------------",
  "XXavsata_u:5773": "*******************************************************",
  "XXavsata_u:5774": "AVŚ_52 candraḥ / (ed. Speyer, vol. I)",
  "XXavsata_u:5775_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:5775_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:5775_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:5775_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:5775_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:5776": "śrāvastyām anyatamaḥ karṣako brāhmaṇaḥ /",
  "XXavsata_u:5777": "tena sadṛśāt kulāt kalatram ānītam* /",
  "XXavsata_u:5778": "sa tayā sārdhaṃ krīḍati ramate paricārayati /",
  "XXavsata_u:5779": "tasya krīḍato ramamāṇasya paricārayataḥ patnī āpannasatvā saṃvṛttā /",
  "XXavsata_u:5780": "sā aṣṭānāṃ vā navānāṃ vā māsānām atyayāt prasūtā /",
  "XXavsata_u:5781": "dārako jāto 'bhirūpo darśanīyaḥ prāsādikaḥ sarvajanamanonayanaprahlādanakaraḥ /",
  "XXavsata_u:5782": "tasya jātau jātimahaṃ kṛtvā nāmadheyaṃ vyavasthāpyate:",
  "XXavsata_u:5783": "kiṃ bhavatu dārakasya nāmeti /",
  "XXavsata_u:5784": "jñātaya ūcuḥ:",
  "XXavsata_u:5785": "yasmād asya jātau sarvalokānāṃ nayanaprahlādanam*,",
  "XXavsata_u:5786": "tasmād bhavatu asya dārakasya candra iti nāmeti /",
  "XXavsata_u:5787": "sa ca tena brāhmaṇena kṛcchreṇa labdhaḥ /",
  "XXavsata_u:5788": "na cāsyānyaḥ putro na duhitā //",
  "XXavsata_u:5789": "sa unnīto vardhito mahān saṃvṛttaḥ /",
  "XXavsata_u:5790": "sa sarvalokaprahlādanakaratvād brāhmaṇagṛhapatibhiḥ kṛtsnaṃ nagaram anvāhiṇḍyata iti /",
  "XXavsata_u:5791": "sa brāhmaṇas tasmin bhūyasyā mātrayādhyavasito nityam eva kramasthānaśayyāsu saṃrakṣaṇaparo 'vatiṣṭhite /",
  "XXavsata_u:5792": "tasya ca brāhmaṇasyānāthapiṇḍadasamīpe gṛham* /",
  "XXavsata_u:5793": "atha sa brāhmaṇadārako 'nāthapiṇḍadasaṃsargāj jetavanaṃ gatvā buddhavacanaṃ śṛṇoti /",
  "XXavsata_u:5794": "tena bhagavacchāsane prasādaḥ pratilabdhaḥ /",
  "XXavsata_u:5795": "sa cālpāyuṣkaḥ kālaṃ kṛtvā praṇīteṣu deveṣu trāyastriṃśeṣūpapannaḥ //",
  "XXavsata_u:5796": "dharmatā khalu devaputrasya vā devakanyāyā vā aciropapannasya trīṇi cittāny utpadyante:",
  "XXavsata_u:5797": "kutaś cyutaḥ,",
  "XXavsata_u:5798": "kutropapannaś ca kena karmaṇeti /",
  "XXavsata_u:5799": "paśyati manuṣyebhyaś cyutaḥ praṇīteṣu deveṣu trāyastriṃśeṣūpapannāḥ,",
  "XXavsata_u:5800": "bhagavato 'ntike cittam ahiprasādyeti /",
  "XXavsata_u:5801": "atha brāhmaṇapūrviṇo devaputrasyaitad abhavat:",
  "XXavsata_u:5802": "na mama pratirūpaṃ syāt*,",
  "XXavsata_u:5803": "yad ahaṃ paryuṣitaparivāso bhagavantaṃ darśanāyopasaṃkrāmeyam* /",
  "XXavsata_u:5804": "yanv aham aparyuṣitaparivāsa eva bhagavantaṃ darśanāyopasaṃkrāmeyam iti /",
  "XXavsata_u:5805_0": "atha brāhmaṇapūrvako devaputraś calavimalakuṇḍaladharo hārārdhahāravirājitagātro",
  "XXavsata_u:5805_1": "maṇiratnavicitracūḍaḥ kuṅkumatamālapatraspṛkkādisaṃsṛṣṭagātras tasyām eva rātrau",
  "XXavsata_u:5805_2": "divyānām utpalakumudapuṇḍarīkamandāravāṇāṃ puṣpāṇām utsaṅgaṃ pūrayitvā sarvaṃ jetavanam",
  "XXavsata_u:5805_3": "udāreṇāvabhāsenāvabhāsya bhagavataṃ puṣpair avakīrya bhagavataḥ purastān niṣaṇṇo dharmaśravaṇāya /",
  "XXavsata_u:5806": "atha bhagavān brāhmaṇapūrvakasya devaputrasyāśayānuśayaṃ dhātuṃ prakṛtiṃ ca jñātvā tādṛśīṃ caturāryasatyasaṃprativedhikīṃ dharmadeśanāṃ kṛtavān,",
  "XXavsata_u:5807": "yāṃ śrutvā brāhmaṇapūrvakeṇa devaputreṇa viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalam prāptam* /",
  "XXavsata_u:5808": "sa dṛṣṭasatyas trir udānam udānayati:",
  "XXavsata_u:5809": "idam asmākaṃ bhadanta na mātrā kṛtaṃ na pitrā na rājñā na devatābhir neṣṭena svajanabandhuvargeṇa na pūrvapretair na śramaṇabrāhmaṇair yad bhagavatāsmākaṃ kṛtam* /",
  "XXavsata_u:5810": "ucchoṣitā rudhirāśrusamudrāḥ,",
  "XXavsata_u:5811": "laṅghitā asthiparvatāḥ,",
  "XXavsata_u:5812": "pihitāny apāyadvārāṇi,",
  "XXavsata_u:5813": "vivṛtāni svargamokṣadvārāṇi,",
  "XXavsata_u:5814": "pratiṣṭhāpitāḥ smo devamanuṣyeṣu / āha ca:",
  "XXavsata_u:5815": "-------------------- Vaidya, p. 132 --------------------",
  "XXavsata_u:5816": "AVŚ_52.1 tavānubhāvāt pihitaḥ sughoro",
  "XXavsata_u:5817": "hy apāyamārgo bahudoṣayuktaḥ /",
  "XXavsata_u:5818": "apāvṛtā svargagatiḥ supuṇyā",
  "XXavsata_u:5819": "nirvāṇamārgaś ca mayopalabdhaḥ //",
  "XXavsata_u:5820": "tvadāśrayāc cāptam apetadoṣaṃ",
  "XXavsata_u:5821": "mayādya śuddhaṃ suviśuddhacakṣuḥ /",
  "XXavsata_u:5822": "AVŚ_52.2 mayādya śuddhaṃ suviśuddhacakṣuḥ /",
  "XXavsata_u:5823": "prāptaṃ ca śāntaṃ padam āryakāntaṃ",
  "XXavsata_u:5824": "tīrṇaś ca duḥkhārṇavapāram asmi //",
  "XXavsata_u:5825": "AVŚ_52.3 naravarendra narāmarapūjita",
  "XXavsata_u:5826": "vigatajanmajarāmaraṇāmayaṃ /",
  "XXavsata_u:5827": "bhavasahasrasudurlabhadarśana",
  "XXavsata_u:5828": "saphalam adya mune tava darśanam* // iti",
  "XXavsata_u:5829": "AVŚ_52.4 avanamya tataḥ pralambahāraś",
  "XXavsata_u:5830": "caraṇau dvāv abhinandya jātaharṣaḥ /",
  "XXavsata_u:5831": "parigamya ca dakṣiṇaṃ jitāriṃ",
  "XXavsata_u:5832": "suralokābhimukho divaṃ jagāma //",
  "XXavsata_u:5833": "atha brāhmaṇapūrvako devaputro vaṇig iva labdhalābhaḥ,",
  "XXavsata_u:5834": "sasyasaṃpanna iva karṣakaḥ śūra iva {vi}jitasaṃgrāmaḥ,",
  "XXavsata_u:5835": "sarvarogaparimukta ivāturo yayā hi vibhūtyā bhagavatsakāśam āgatas tayaiva vibhūtyā svabhavanaṃ gataḥ //",
  "XXavsata_u:5836": "bhikṣavaḥ pūrvarātrāpararātraṃ jāgarikāyogam anuyuktā viharanti /",
  "XXavsata_u:5837": "tair dṛṣṭo bhagavato 'ntike udāro 'vabhāsaḥ /",
  "XXavsata_u:5838": "yaṃ dṛṣṭvā saṃdigdhā bhagavantaṃ paprachuḥ:",
  "XXavsata_u:5839": "kiṃ bhagavann asyāṃ rātryāṃ bhagavantaṃ darśanāya brahmā sahāṃpatiḥ śakro devendraś catvāro lokapālā upasaṃkrāntāḥ?",
  "XXavsata_u:5840": "bhagavān āha:",
  "XXavsata_u:5841": "na bhikṣavo brahmā sahāṃpatir na śakro devendro nāpi catvāro lokapālā māṃ darśanāyopasaṃkrāntāḥ,",
  "XXavsata_u:5842": "api yo 'sāv ekaputro 'sya brāhmaṇasya putro 'lpāyuṣkaḥ kālagataḥ,",
  "XXavsata_u:5843": "sa mamāntike cittam abhiprasādya praṇīteṣu deveṣu trāyastriṃśeṣūpapannaḥ,",
  "XXavsata_u:5844": "so 'syāṃ rātrau matsakāśam upasaṃkrāntaḥ /",
  "XXavsata_u:5845": "tasya mayā dharmo deśitaḥ,",
  "XXavsata_u:5846": "dṛṣṭasatyaś ca svabhavanaṃ gataḥ //",
  "XXavsata_u:5847": "atra cāntare sa brāhmaṇas tam ekaputrakam iṣṭaṃ kāntaṃ priyaṃ manāpaṃ kṣāntam apratikūlaṃ śmaśāne nirhṛtyotsaṅge kṛtvā karuṇakaruṇaṃ vilapan* kathayati:",
  "XXavsata_u:5848": "hā putraka hā ekaputraketi /",
  "XXavsata_u:5849": "jñātayaḥ subahv api śokavinodanaṃ kurvaṇā na śaknuvanty utthāpayitum* /",
  "XXavsata_u:5850": "sa kākakuraraśvaśṛgālagṛdhraparivṛtaḥ prakīrṇakeśībhiḥ strībhir anugato mahājanakāyena codvīkṣyamāṇas tiṣṭhati /",
  "XXavsata_u:5851": "tato 'sya putro devabhūtaḥ pitaraṃ paridevamānaṃ dṛṣṭvā kāruṇyād ākampitahṛdayaḥ pituḥ śokavinodanārtham ṛṣiveṣadhāriṇam ātmānam abhinirmāya śmaśānasamīpe pañcatapāvasthitaḥ /",
  "XXavsata_u:5852": "atha sa brāhmaṇas tam ṛṣiṃ papraccha:",
  "XXavsata_u:5853": "bho maharṣe anena tapasā kiṃ prārthayasa iti /",
  "XXavsata_u:5854": "ṛṣir āha: rājyaṃ prārthaye,",
  "XXavsata_u:5855": "sauvarṇaś ca me rathaḥ syān nānāratnavicitraḥ,",
  "XXavsata_u:5856": "sūryācandramasau rathacakre syātām*,",
  "XXavsata_u:5857": "catvāraś ca lokapālāḥ purastān nameyuḥ /",
  "XXavsata_u:5858": "so 'haṃ taṃ ratham abhiruhyemāṃ mahāpṛthivīm anvāhiṇḍeyeti /",
  "XXavsata_u:5859": "brāhmaṇaḥ kathayati:",
  "XXavsata_u:5860": "AVŚ_52.5 yadi varṣaśataṃ pūrṇaṃ tapiṣyasi nirantaram* /",
  "XXavsata_u:5861": "na lapsyase 'pi tat sthānaṃ paramatapasāpi hi //",
  "XXavsata_u:5862": "ṛṣiḥ kathayati:",
  "XXavsata_u:5863": "tvaṃ ca punar anena mṛtakuṇapenāśucinā paramadurgandhena śavena kāṣṭhabhūtena kiṃ prārthayasa iti /",
  "XXavsata_u:5864": "brāhmaṇaḥ prāha:",
  "XXavsata_u:5865": "priyo me ekaputrakaḥ kālagataḥ,",
  "XXavsata_u:5866": "taṃ prārthaya iti / ṛṣir āha:",
  "XXavsata_u:5867": "-------------------- Vaidya, p. 133 --------------------",
  "XXavsata_u:5868": "AVŚ_52.6 yadi varṣaśataṃ pūrṇaṃ rodiṣyasi nirantaram* /",
  "XXavsata_u:5869": "na lapsyase 'pi taṃ putraṃ ruditena hi kiṃ tava //",
  "XXavsata_u:5870": "tatas tasya brāhmaṇasya bhūtam ṛṣivacanam avagatya prasādo jātaḥ /",
  "XXavsata_u:5871": "prasādajātaś cāha:",
  "XXavsata_u:5872": "kas tvam iti /",
  "XXavsata_u:5873": "tata ṛṣis taṃ veṣam antardhāpya svaveṣeṇa sthitvā pitaram āha:",
  "XXavsata_u:5874": "ahaṃ te sa ekaputrako bhagavato 'ntike cittaṃ prasādya kālagataḥ /",
  "XXavsata_u:5875": "praṇīteṣu deveṣu trāyastriṃśeṣūpapannaḥ /",
  "XXavsata_u:5876": "tava śokavinodanārtham ihāgataḥ /",
  "XXavsata_u:5877": "ehi tvaṃ tāta buddhaṃ bhagavantaṃ śaraṇaṃ gaccha,",
  "XXavsata_u:5878": "apy eva tvam api saṃsārasamatikrāmaṃ kuryā iti //",
  "XXavsata_u:5879": "atha sa brāhmaṇo mṛtaśarīram apahāya yena bhagavāṃs tenopasaṃkrāntaḥ /",
  "XXavsata_u:5880": "upasaṃkramya bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
  "XXavsata_u:5881": "tasmai bhagavatā caturāryasatyasaṃprativedhikī dharmadeśanā kṛtā,",
  "XXavsata_u:5882": "yāṃ śrutvā tena brāhmaṇeṇa viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalam prāptam* /",
  "XXavsata_u:5883": "sa labdhodayo labdhalābho bhagavataḥ pādau śirasā vanditvā bhagavantaṃ triḥ pradakṣiṇīkṛtya prakrāntaḥ //",
  "XXavsata_u:5884": "tato bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:5885": "paśya bhagavan,",
  "XXavsata_u:5886": "yāvad anena devaputreṇāyaṃ pitā śokaṃ vinodya satyadarśane pratiṣṭhāpita iti /",
  "XXavsata_u:5887": "bhagavān āha:",
  "XXavsata_u:5888": "kim atra bhikṣava āścaryaṃ yad anenaitarhi dṛṣṭasatyena pitā paritrātaḥ /",
  "XXavsata_u:5889": "yat tv anena atīte 'dhvani pṛthagjanena satā yāvat trir api pitā jīvitād vyavaropyamāṇaḥ paritrātaḥ /",
  "XXavsata_u:5890": "tac chruṇuta,",
  "XXavsata_u:5891": "sādhu ca suṣṭhu ca manasi kuruta, bhāṣiṣye //",
  "XXavsata_u:5892": "bhūtapūrvaṃ bhikṣavo 'tīte 'dhvani vārāṇasyāṃ nagaryām anyatamaḥ pāradārikaḥ /",
  "XXavsata_u:5893": "tasya putro bhadraḥ kalyāṇāśayo 'tīva lokasyābhimataḥ /",
  "XXavsata_u:5894": "yāvad asya pitrā cauryaṃ kṛtam* /",
  "XXavsata_u:5895": "tato rājñā vadhyatām ity ājñaptam* /",
  "XXavsata_u:5896": "tataḥ putreṇa yāvat trir api rājānaṃ vijñāpya iṣṭena jīvitenācchāditaḥ //",
  "XXavsata_u:5897": "bhagavān āha:",
  "XXavsata_u:5898": "kiṃ manyadhve bhikṣavo yo 'sau tena kālena tena samayena pāradārika āsīt*,",
  "XXavsata_u:5899": "ayaṃ sa brāhmaṇaḥ /",
  "XXavsata_u:5900": "pāradārikaputro 'yam eva brāhmaṇadārakaḥ //",
  "XXavsata_u:5901": "bhikṣava ūcuḥ:",
  "XXavsata_u:5902": "kiṃ karma kṛtaṃ yena pitāputrābhyāṃ satyadarśanaṃ kṛtam iti /",
  "XXavsata_u:5903": "bhagavān āha:",
  "XXavsata_u:5904": "kāśyape samyaksaṃbuddhe upāsakabhūtābhyāṃ śaraṇagamanaśikṣāpadagrahaṇaṃ kṛtam* /",
  "XXavsata_u:5905": "tenedānīṃ satyadarśanaṃ kṛtam* /",
  "XXavsata_u:5906": "tasmāt tarhi bhikṣavaḥ sarvasaṃskārā anityāḥ,",
  "XXavsata_u:5907": "sarvadharmā anātmānaḥ,",
  "XXavsata_u:5908": "śāntaṃ nirvāṇam iti nirvāṇe yatnaḥ karaṇīyaḥ /",
  "XXavsata_u:5909": "ity evaṃ vo bhikṣavaḥ śikṣitavyam* //",
  "XXavsata_u:5910": "idam avocad bhagavān* /",
  "XXavsata_u:5911": "āttamanasas te bhikṣavo 'nye ca devāsuragaruḍakinnaramahoragādayo bhagavato bhāṣitam abhyanandan* //",
  "XXavsata_u:5912": "-------------------- Vaidya, p. 134 --------------------",
  "XXavsata_u:5913": "*******************************************************",
  "XXavsata_u:5914": "AVŚ_53 sālaḥ / (ed. Speyer, vol. I)",
  "XXavsata_u:5915_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:5915_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:5915_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:5915_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:5915_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:5916": "tena khalu punaḥ samayena śrāvastyāṃ sālabhañjikā nāma parva pratyupasthitam* /",
  "XXavsata_u:5917": "tatrānekāni prāṇiśatasahasrāṇi saṃnipatya sālapuṣpāṇy ādāya krīḍanti ramante paricārayanti /",
  "XXavsata_u:5918": "yāvad anyatarā śreṣṭhidārikā sālapuṣpāṇy ādāya śrāvastīṃ praviśati /",
  "XXavsata_u:5919": "bhagavāṃś ca bhikṣugaṇaparivṛtaḥ śrāvastīṃ piṇḍāya caritvā nirgacchati /",
  "XXavsata_u:5920_0": "dadarśa sā dārikā buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
  "XXavsata_u:5920_1": "aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "XXavsata_u:5920_2": "jaṅgamam iva ratnaparvataṃ samantato bhadrakam* /",
  "XXavsata_u:5921": "dṛṣṭvā ca punaḥ prasādajātayā bhagavān sālapuṣpair avakīrṇaḥ /",
  "XXavsata_u:5922": "tataḥ pradakṣiṇīkṛtya pratinivṛttā:",
  "XXavsata_u:5923": "bhūyo 'nyāni gṛhasyārthe āneṣyāmīti /",
  "XXavsata_u:5924": "yāvad asau sālavṛkṣam adhirūḍhā patitā /",
  "XXavsata_u:5925": "bhagavataḥ kṛtopasthānā kālagatā praṇīteṣu deveṣu trāyastriṃśeṣūpapannā yāvat sālapuṣpavimānālaṃkṛtā devasamitim upasaṃkrāntā //",
  "XXavsata_u:5926": "tasmiṃś ca kāle śakro devendraḥ sudharmāyāṃ devasabhāyāṃ devagaṇasya madhye buddhasya varṇaṃ bhāṣate,",
  "XXavsata_u:5927": "dharmasya saṃghasya ca varṇaṃ bhāṣate /",
  "XXavsata_u:5928": "dadarśa śakro devendras tāṃ devakanyāṃ sālapuṣpavimānālaṃkṛtām uttaptakuśalamūlām* /",
  "XXavsata_u:5929": "dṛṣṭvā ca gāthayā pratyabhāṣata:",
  "XXavsata_u:5930": "AVŚ_53.1 gātraṃ kena vimṛṣṭakāñcananibhaṃ padmotpalābhaṃ tava",
  "XXavsata_u:5931": "gātraśrīr atulā kṛteyam iha te dehāt prabhā niḥsṛtā /",
  "XXavsata_u:5932": "vaktraṃ kena vibuddhapadmasadṛśaṃ cāmīkarābhaṃ tava",
  "XXavsata_u:5933": "brūhi tvaṃ mama devate phalam idaṃ yat karmajaṃ bhujyate //",
  "XXavsata_u:5934": "devatā prāha:",
  "XXavsata_u:5935": "saśrāvako narāditya ākīrṇo varalakṣaṇaiḥ /",
  "XXavsata_u:5936": "AVŚ_53.2 saśrāvako narāditya ākīrṇo varalakṣaṇaiḥ /",
  "XXavsata_u:5937": "tat karma kuśalaṃ kṛtvā rājate 'bhyadhikaṃ mama /",
  "XXavsata_u:5938": "jalajenduviśuddhābhaṃ vadanaṃ kāntadarśanam* //",
  "XXavsata_u:5939": "śakraḥ prāha:",
  "XXavsata_u:5940": "AVŚ_53.3 aho guṇamayaṃ kṣetraṃ sarvadoṣavivarjitam* /",
  "XXavsata_u:5941": "yatra nyastaṃ tvayā bījam iṣṭaṃ svargopapattaye //",
  "XXavsata_u:5942": "-------------------- Vaidya, p. 135 --------------------",
  "XXavsata_u:5943": "AVŚ_53.4 ko nārcayet pravarakāñcanarāśigauraṃ",
  "XXavsata_u:5944": "buddhaṃ viśuddhakamalāyatapatranetram* /",
  "XXavsata_u:5945": "yatrādhikārajanitāni varāṅganānāṃ",
  "XXavsata_u:5946": "rejur mukhāni kamalāyatalocanani //",
  "XXavsata_u:5947": "dharmatā khalu devaputrasya vā devakanyāyā vā aciropapannasya trīṇi cittāny utpadyante:",
  "XXavsata_u:5948": "kutaś cyutaḥ,",
  "XXavsata_u:5949": "kutropapannaḥ kena karmaṇeti /",
  "XXavsata_u:5950": "sā paśyati: manuṣyebhyaś cyutā praṇīteṣu deveṣu trāyastriṃśeṣūpapannā,",
  "XXavsata_u:5951": "bhagavato 'ntike cittaṃ prasādyeti /",
  "XXavsata_u:5952": "atha tasyā devakanyāyā etad abhavat:",
  "XXavsata_u:5953": "na mama pratirūpaṃ syād yad ahaṃ paryuṣitaparivāsā bhagavantaṃ darśanāyopasaṃkrāmeyam* /",
  "XXavsata_u:5954": "yanv aham aparyuṣitaparivāsā eva bhagavantaṃ darśanāyopasaṃkrāmeyam iti /",
  "XXavsata_u:5955_0": "atha sā devakanyā calavimalakuṇḍaladharā hārārdhahāravirājitagātrī maṇiratnavicitracūḍā",
  "XXavsata_u:5955_1": "kuṅkumatamālapatraspṛkkādisaṃsṛṣṭagātrī anekadevatāśatasahasraparivṛtā tenaiva sālapuṣpavimānena",
  "XXavsata_u:5955_2": "saha bhagavatsakāśam upasaṃkrāntā /",
  "XXavsata_u:5956": "bhagavantaṃ puṣpair avakīrya bhagavataḥ purastān niṣaṇṇā dharmaśravaṇāya /",
  "XXavsata_u:5957": "atha bhagavāṃs tasyā devatāyā āśayānuśayaṃ dhātuṃ prakṛtiṃ ca jñātvā tādṛśīṃ caturāryasatyasaṃprativedhikīṃ dharmadeśanāṃ kṛtavān,",
  "XXavsata_u:5958": "yāṃ śrutvā tayā devakanyayā viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ sākṣātkṛtam* /",
  "XXavsata_u:5959": "sā dṛṣṭasatyā trir udānam udānayati:",
  "XXavsata_u:5960": "idam asmākaṃ bhadanta na mātrā kṛtaṃ na pitrā na devatābhir na rājñā neṣṭena svajanabandhuvargeṇa na pūrvapretair na śramaṇabrāhmaṇair yad bhagavatāsmākaṃ kṛtam* /",
  "XXavsata_u:5961": "ucchoṣitā rudhirāśrusamudrāḥ,",
  "XXavsata_u:5962": "laṅghitā asthiparvatāḥ,",
  "XXavsata_u:5963": "pihitāny apāyadvārāṇi,",
  "XXavsata_u:5964": "vivṛtāni svargamokṣadvārāṇi,",
  "XXavsata_u:5965": "pratiṣṭhāpitāḥ smo devamanuṣyeṣu / āha ca:",
  "XXavsata_u:5966": "AVŚ_53.5 tavānubhāvāt pihitaḥ sughoro",
  "XXavsata_u:5967": "hy apāyamārgo bahudoṣayuktaḥ /",
  "XXavsata_u:5968": "apāvṛtā svargagatiḥ supuṇyā",
  "XXavsata_u:5969": "nirvāṇamārgaś ca mayopalabdhaḥ //",
  "XXavsata_u:5970": "tvadāśrayāc cāptam apetadoṣaṃ",
  "XXavsata_u:5971": "mayādya śuddhaṃ suviśuddhacakṣuḥ /",
  "XXavsata_u:5972": "(Speyer: suviśuddha cakṣuḥ)",
  "XXavsata_u:5973": "AVŚ_53.6 mayādya śuddhaṃ suviśuddhacakṣuḥ /",
  "XXavsata_u:5974": "(Speyer: suviśuddha cakṣuḥ)",
  "XXavsata_u:5975": "prāptaṃ ca śāntaṃ padam āryakāntaṃ",
  "XXavsata_u:5976": "tīrṇā ca duḥkhārṇavapāram asmi //",
  "XXavsata_u:5977": "AVŚ_53.7 naravarendra narāmarapūjita",
  "XXavsata_u:5978": "vigatajanmajarāmaraṇāmayaṃ /",
  "XXavsata_u:5979": "bhavasahasrasudurlabhadarśana",
  "XXavsata_u:5980": "saphalam adya mune tava darśanam* // iti",
  "XXavsata_u:5981": "AVŚ_53.8 avanamya tataḥ pralambahārā",
  "XXavsata_u:5982": "caraṇau dvāv abhivandya jātaharṣā /",
  "XXavsata_u:5983": "parigamya ca dakṣiṇaṃ jitāriṃ",
  "XXavsata_u:5984": "suralokābhimukhī divaṃ jagāma //",
  "XXavsata_u:5985": "athāsau devakanyā vaṇig iva labdhalābhaḥ,",
  "XXavsata_u:5986": "sasyasaṃpanna iva karṣakaḥ śūra iva vijitasaṃgrāmaḥ,",
  "XXavsata_u:5987": "sarvarogaparimukta ivāturo yayā vibhūtyā bhagavatsakāśam āgatā tayaiva vibhūtyā svabhavanaṃ gatā //",
  "XXavsata_u:5988": "-------------------- Vaidya, p. 136 --------------------",
  "XXavsata_u:5989": "bhikṣavaḥ pūrvarātrāpararātraṃ jāgarikāyogam anuyuktā viharanti /",
  "XXavsata_u:5990": "tair dṛṣṭo bhagavato 'ntike udāro 'vabhāsaḥ,",
  "XXavsata_u:5991": "yaṃ dṛṣṭvā saṃdigdhā bhagavantaṃ paprachuḥ:",
  "XXavsata_u:5992": "kiṃ bhadanta imāṃ rātriṃ brahmā sahāṃpatiḥ śakro devendraś catvāro lokapālā bhagavantaṃ darśanāyopasaṃkrāntāḥ?",
  "XXavsata_u:5993": "bhagavān āha:",
  "XXavsata_u:5994": "na bhikṣavo brahmā sahāṃpatir na śakro devendro nāpi catvāro lokapālā māṃ darśanāyopasaṃkrāntāḥ /",
  "XXavsata_u:5995": "api tu dṛṣṭā yuṣmābhiḥ sā dārikā,",
  "XXavsata_u:5996": "yayā aham antarmārgo sālapuṣpair avakīrṇaḥ?",
  "XXavsata_u:5997": "evaṃ bhadanta /",
  "XXavsata_u:5998": "saiṣā mamāntike cittam abhiprasādya kālagatā praṇīteṣū deveṣu trāyastriṃśeṣūpapannā /",
  "XXavsata_u:5999": "sā imāṃ rātriṃ matsakāśam upasaṃkrāntā /",
  "XXavsata_u:6000": "tasyā mayā dharmo deśitaḥ,",
  "XXavsata_u:6001": "dṛṣṭasatyā ca svabhavanaṃ gatā /",
  "XXavsata_u:6002": "tasmāt tarhi bhikṣava evaṃ śikṣitavyam:",
  "XXavsata_u:6003": "yac chāstāraṃ satkariṣyāmo gurukariṣyāmo mānayiṣyāmaḥ pūjayiṣyāmaḥ /",
  "XXavsata_u:6004": "śāstāraṃ satkṛtya gurukṛtya mānayitvā pūjayitvopaniśritya vihariṣyāmaḥ /",
  "XXavsata_u:6005": "ity evaṃ vo bhikṣavaḥ śikṣitavyam* //",
  "XXavsata_u:6006": "idam avocad bhagavān* /",
  "XXavsata_u:6007": "āttamanasas te bhikṣavo bhagavato bhāṣitam abhyanandan* //",
  "XXavsata_u:6008": "*******************************************************",
  "XXavsata_u:6009": "AVŚ_54 śrīmatī / (ed. Speyer, vol. I)",
  "XXavsata_u:6010_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:6010_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:6010_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:6010_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
  "XXavsata_u:6010_4": "rājagṛham upaniśritya viharati veṇuvane kalandakanivāpe /",
  "XXavsata_u:6011_0": "rājagṛhe nagare rājā bimbisāro rājyaṃ kārayati ṛddhaṃ ca sphītaṃ ca kṣemaṃ ca subhikṣaṃ",
  "XXavsata_u:6011_1": "ca ākīrṇabahujanamanuṣyaṃ ca praśāntakalikalahaḍimbaḍamaraṃ taskararogāpagataṃ śālīkṣugomahiṣīsaṃpannam",
  "XXavsata_u:6011_2": "akhilam akaṇṭakam ekaputram iva rājyaṃ pālayati /",
  "XXavsata_u:6012": "yadā rājñā bimbisāreṇa bhagavataḥ sakāśāt satyāni dṛṣṭāni,",
  "XXavsata_u:6013": "tadā rātriṃ bhagavantam upasaṃkrāmati sārdham antaḥpureṇa /",
  "XXavsata_u:6014_0": "atha rājā bimbisāro 'pareṇa samayena saṃprāpte vasantakālasamaye saṃpuṣpiteṣu pādapeṣu",
  "XXavsata_u:6014_1": "haṃsakrauñcamayūraśukaśārikākokilajīvañjīvakanirghoṣite vanaṣaṇḍe devyā sahāntaḥpuraparivṛta",
  "XXavsata_u:6014_2": "udyānabhūmiṃ nirgataḥ /",
  "XXavsata_u:6015": "tatra cāntaḥpurikābhī rājā vijñaptaḥ:",
  "XXavsata_u:6016": "deva vayaṃ na śaknumo 'hanyahani bhagavantam upasaṃkramitum* /",
  "XXavsata_u:6017": "tat sādhu devo 'sminn antaḥpure tathāgatasya keśanakhastūpaṃ pratiṣṭhāpayed* yatra vayam asakṛtpuṣpair gandhair mālyair vilepanaiś chatrair dhvajaiḥ patākābhiḥ pūjāṃ kuryāmeti /",
  "XXavsata_u:6018": "yāvad rājñā bimbisāreṇa bhagavān vijñaptaḥ:",
  "XXavsata_u:6019": "dīyatām asmabhyaṃ keśanakhaṃ yena vayaṃ tathāgatastūpam antaḥpuramadhye pratiṣṭhāpayāma iti /",
  "XXavsata_u:6020": "yāvad bhagavatā keśanakhaṃ dattam* /",
  "XXavsata_u:6021": "rājñā bimbisāreṇa mahatā satkāreṇāntaḥpurasahāyena tathāgatasya keśanakhastūpo 'ntaḥpuramadhye pratiṣṭhāpitaḥ /",
  "XXavsata_u:6022": "tatra cāntaḥpure 'ntaḥpurikā dīpadhūpapuṣpagandhamālyavilepanair abhyarcanaṃ kurvanti //",
  "XXavsata_u:6023": "yadā punā rājñā ajātaśatruṇā devadattavigrāhitena pitā dhārmiko dharmarājo jīvitād vyaparopitaḥ,",
  "XXavsata_u:6024": "svayaṃ ca rājyaṃ pratipannaḥ,",
  "XXavsata_u:6025": "tadā bhagavacchāsane sarvedeyadharmāḥ samucchinnāḥ /",
  "XXavsata_u:6026": "-------------------- Vaidya, p. 137 --------------------",
  "XXavsata_u:6027": "kriyākāraś ca kārito na kenacit tathāgatastūpe kārāḥ kartavyā iti /",
  "XXavsata_u:6028": "yadā pañcadaśyāṃ pravāraṇā saṃvṛttā,",
  "XXavsata_u:6029": "tadā tatra keśanakhastūpe na kaścit saṃmārjanaṃ dīpadhūpapuṣpadānaṃ vā kurute /",
  "XXavsata_u:6030": "tato 'ntaḥpurikā keśanakhastūpaṃ tathāvidhaṃ rājānaṃ ca bimbisāram anusmṛtya karuṇakaruṇaṃ roditum ārabdhāḥ:",
  "XXavsata_u:6031": "hā kaṣṭaṃ dharmarājaviyogād vayaṃ puṇyāt prahīṇā iti /",
  "XXavsata_u:6032": "tatra ca śrīmatī nāmāntaḥpurikā /",
  "XXavsata_u:6033": "sā svakaṃ jīvitam agaṇayitvā buddhaguṇāṃś cānusmṛtya keśanakhastūpaṃ saṃmṛjya dīpamālām akārṣīt* /",
  "XXavsata_u:6034": "yāvad ajātaśatrur upariprasādatalagataḥ tam udāram avabhāsaṃ dṛṣṭvā papraccha kim idam iti /",
  "XXavsata_u:6035": "yāvad anyayā kathitam*:",
  "XXavsata_u:6036": "śrīmatyā keśanakhastūpe dīpamālā kṛteti /",
  "XXavsata_u:6037": "tataḥ śrīmatīm āhūya kathayati:",
  "XXavsata_u:6038": "kim arthaṃ rājaśāsanam atikramasīti /",
  "XXavsata_u:6039": "sā kathayati:",
  "XXavsata_u:6040": "yady api mayā tava śāsanam atikrāntam*,",
  "XXavsata_u:6041": "kiṃ tu dharmarājasya mayā bimbisārasya śāsanaṃ nātikrāntam iti /",
  "XXavsata_u:6042": "tatas tena kupitena cakraṃ kṣiptvā jīvitād vyavaropitā /",
  "XXavsata_u:6043": "sā bhagavati prasannacittā kālagatā praṇīteṣu deveṣu trāyastriṃśeṣūpapannā //",
  "XXavsata_u:6044": "tatra kāle devasamitir upasthitā /",
  "XXavsata_u:6045": "atha śrīmatī devakanyā samantayojanaṃ divyaprabhāmaṇḍalāvabhāsitā devasamitim upasaṃkrāntā /",
  "XXavsata_u:6046": "tataḥ śakro devendras tam udāram avabhāsaṃ divyāṃ ca prabhāṃ samantayojanaṃ dṛṣṭvā papraccha:",
  "XXavsata_u:6047": "AVŚ_54.1 gātraṃ kena vimṛṣṭakāñcananibhaṃ padmotpalābhaṃ tava",
  "XXavsata_u:6048": "gātraśrīr atulā kṛteyam iha te dehāt prabhā niḥsṛtā /",
  "XXavsata_u:6049": "vaktraṃ kena vibuddhapadmasadṛśaṃ cāmīkarābhaṃ tava",
  "XXavsata_u:6050": "brūhi tvaṃ mama devate phalam idaṃ yat karmajaṃ bhujyate //",
  "XXavsata_u:6051": "devatā prāha:",
  "XXavsata_u:6052": "AVŚ_54.2 trailokyanāthaṃ jagataḥ pradīpaṃ nirīkṣya buddhaṃ varalakṣaṇāḍhyam* /",
  "XXavsata_u:6053": "cakāra dīpaṃ vadatāṃ varasya tamonudaṃ kleśatamonudasya //",
  "XXavsata_u:6054": "AVŚ_54.3 dṛṣṭvā prabhāṃ candramarīcivarṇāṃ cakāra bhāvena munau prasādam* /",
  "XXavsata_u:6055": "prabhāṃ ca harṣāt samudīkṣya śāstuś cakre praṇāmaṃ vadatāṃ varasya //",
  "XXavsata_u:6056": "AVŚ_54.4 tatkarmaṇā śriyā dehaṃ rājate 'bhyadhikaṃ mama /",
  "XXavsata_u:6057": "jalajenduviśuddhābhaṃ vadanaṃ kāntadarśanam* //",
  "XXavsata_u:6058": "śakraḥ prāha:",
  "XXavsata_u:6059": "AVŚ_54.5 aho guṇamayaṃ kṣetraṃ sarvadoṣavivarjitam* /",
  "XXavsata_u:6060": "yatra nyastaṃ tvayā bījam iṣṭaṃ svargopapattaye //",
  "XXavsata_u:6061": "-------------------- Vaidya, p. 138 --------------------",
  "XXavsata_u:6062": "AVŚ_54.6 ko nārcayet pravarakāñcanarāśigauraṃ",
  "XXavsata_u:6063": "buddhaṃ viśuddhakamalāyatapatranetram* /",
  "XXavsata_u:6064": "yatrādhikārajanitāni varāṅganānāṃ",
  "XXavsata_u:6065": "rejur mukhāni kamalāyatalocanani //",
  "XXavsata_u:6066": "dharmatā khalu devaputrasya vā devakanyāyā vā aciropapannasya trīṇi cittāny utpadyante:",
  "XXavsata_u:6067": "kutaś cyutaḥ,",
  "XXavsata_u:6068": "kutropapannaḥ kena karmaṇeti /",
  "XXavsata_u:6069": "sā paśyati: manuṣyebhyaś cyutā praṇīteṣu deveṣu trāyastriṃśeṣūpapannā,",
  "XXavsata_u:6070": "bhagavato 'ntike cittaṃ prasādyeti /",
  "XXavsata_u:6071": "atha śrīmatyā devakanyāyā etad abhavat:",
  "XXavsata_u:6072": "na mama pratirūpaṃ syād yad ahaṃ paryuṣitaparivāsā bhagavantaṃ darśanāyopasaṃkrāmeyam* /",
  "XXavsata_u:6073": "yanv aham aparyuṣitaparivāsā eva bhagavantaṃ darśanāyopasaṃkrāmeyam iti /",
  "XXavsata_u:6074_0": "atha śrīmatī devakanyā divyaprabhāvabhāsapariveṣṭitā divyānām utpalapadmakumudapuṇḍarīkamandāravāṇām",
  "XXavsata_u:6074_1": "utsaṅgaṃ pūrayitvā sarvaṃ veṇuvanaṃ kalandakanivāpam udāreṇāvabhāsenāvabhāsya bhagavantaṃ",
  "XXavsata_u:6074_2": "puṣpair avakīrya bhagavataḥ purastān niṣaṇṇā dharmaśravaṇāya /",
  "XXavsata_u:6075": "atha bhagavāñ chrīmatyā devakanyāyā āśayānuśayaṃ dhātuṃ prakṛtiṃ ca jñātvā tādṛśīṃ caturāryasatyasaṃprativedhikīṃ dharmadeśanāṃ kṛtavān,",
  "XXavsata_u:6076": "yāṃ śrutvā srīmatyā devakanyāyā viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ prāptam* /",
  "XXavsata_u:6077": "sā dṛṣṭasatyā trir udānam udānayati:",
  "XXavsata_u:6078": "idam asmākaṃ bhadanta na mātrā kṛtaṃ na pitrā na rājñā na devatābhir neṣṭena svajanabandhuvargeṇa na pūrvapretair na śramaṇabrāhmaṇair yad bhagavatāsmākaṃ kṛtam* /",
  "XXavsata_u:6079": "ucchoṣitā rudhirāśrusamudrāḥ,",
  "XXavsata_u:6080": "laṅghitā asthiparvatāḥ,",
  "XXavsata_u:6081": "pihitāny apāyadvārāṇi,",
  "XXavsata_u:6082": "vivṛtāni svargamokṣadvārāṇi,",
  "XXavsata_u:6083": "pratiṣṭhāpitāḥ smo devamanuṣyeṣu / āha ca:",
  "XXavsata_u:6084": "AVŚ_54.7 tavānubhāvāt pihitaḥ sughoro",
  "XXavsata_u:6085": "hy apāyamārgo bahudoṣayuktaḥ /",
  "XXavsata_u:6086": "apāvṛtā svargagatiḥ supuṇyā",
  "XXavsata_u:6087": "nirvāṇamārgaś ca mayopalabdhaḥ //",
  "XXavsata_u:6088": "tvadāśrayāc cāptam apetadoṣaṃ",
  "XXavsata_u:6089": "mayādya śuddhaṃ suviśuddhacakṣuḥ /",
  "XXavsata_u:6090": "(Speyer: suviśuddha cakṣuḥ)",
  "XXavsata_u:6091": "AVŚ_54.8 mayādya śuddhaṃ suviśuddhacakṣuḥ /",
  "XXavsata_u:6092": "(Speyer: suviśuddha cakṣuḥ)",
  "XXavsata_u:6093": "prāptaṃ ca śāntaṃ padam āryakāntaṃ",
  "XXavsata_u:6094": "tīrṇā ca duḥkhārṇavapāram asmi //",
  "XXavsata_u:6095": "AVŚ_54.9 naravarendra narāmarapūjita",
  "XXavsata_u:6096": "vigatajanmajarāmaraṇāmayaṃ /",
  "XXavsata_u:6097": "bhavasahasrasudurlabhadarśana",
  "XXavsata_u:6098": "saphalam adya mune tava darśanam* //",
  "XXavsata_u:6099": "AVŚ_54.10 avanamya tataḥ pralambahārā",
  "XXavsata_u:6100": "caraṇau dvāv abhivandya jātaharṣā /",
  "XXavsata_u:6101": "parigamya ca dakṣiṇaṃ jitāriṃ",
  "XXavsata_u:6102": "suralokābhimukhī divaṃ jagāma //",
  "XXavsata_u:6103": "atha śrīmatī devakanyā vaṇig iva labdhalābhaḥ,",
  "XXavsata_u:6104": "sasyasaṃpanna iva karṣakaḥ śūra iva {vi}jitasaṃgrāmaḥ,",
  "XXavsata_u:6105": "sarvarogaparimukta ivāturo yayā vibhūtyā bhagavatsakāśam āgatā tayaiva vibhūtyā svabhavanaṃ gatā //",
  "XXavsata_u:6106": "-------------------- Vaidya, p. 139 --------------------",
  "XXavsata_u:6107": "bhikṣavaḥ pūrvarātrāpararātraṃ jāgarikāyogam anuyuktā viharanti /",
  "XXavsata_u:6108": "tair dṛṣṭo bhagavato 'ntike udāro 'vabhāsaḥ /",
  "XXavsata_u:6109": "yaṃ dṛṣṭvā saṃdigdhā bhagavantaṃ paprachuḥ:",
  "XXavsata_u:6110": "kiṃ bhagavann imāṃ rātriṃ brahmā sahāṃpatiḥ śakro devendraś catvāro lokapālā bhagavantaṃ darśanāyopasaṃkrāntāḥ?",
  "XXavsata_u:6111": "bhagavān āha:",
  "XXavsata_u:6112": "na bhikṣavo brahmā sahāṃpatir na śakro devendro nāpi catvāro lokapālā māṃ darśanāyopasaṃkrāntāḥ /",
  "XXavsata_u:6113": "api tu rājño bimbisārasya śrīmatī nāmāntaḥpurikā svajīvitam agaṇayitvā buddhaguṇāṃś cānusmṛtya tathāgatasya keśanakhastūpe dīpamālāṃ kṛtavatī /",
  "XXavsata_u:6114": "tato rājñā ajātaśatruṇā kupitena jīvitād vyavaropitā /",
  "XXavsata_u:6115": "sā mamāntike cittaṃ prasādya kālagatā praṇīteṣū deveṣu trāyastriṃśeṣūpapannā /",
  "XXavsata_u:6116": "sā asyāṃ rātrau matsakāśam upasaṃkrāntā /",
  "XXavsata_u:6117": "tasyā mayā dharmo deśitaḥ,",
  "XXavsata_u:6118": "dṛṣṭasatyā ca svabhavanaṃ gatā /",
  "XXavsata_u:6119": "tasmāt tarhi bhikṣava evaṃ śikṣitavyam:",
  "XXavsata_u:6120": "yac chāstāraṃ satkariṣyāmo gurukariṣyāmo mānayiṣyāmaḥ pūjayiṣyāmaḥ /",
  "XXavsata_u:6121": "śāstāraṃ satkṛtya gurukṛtya mānayitvā pūjayitvopaniśritya vihariṣyāmaḥ /",
  "XXavsata_u:6122": "ity evaṃ vo bhikṣavaḥ śikṣitavyam* //",
  "XXavsata_u:6123": "idam avocad bhagavān* /",
  "XXavsata_u:6124": "āttamanasas te bhikṣavo bhagavato bhāṣitam abhyanandan* //",
  "XXavsata_u:6125": "*******************************************************",
  "XXavsata_u:6126": "AVŚ_55 vastram* / (ed. Speyer, vol. I)",
  "XXavsata_u:6127_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:6127_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:6127_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:6127_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:6127_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:6128": "yadā anāthapiṇḍadena gṛhapatinā buddhapramukhāya bhikṣusaṃghāya jetavanaṃ niryātitam*,",
  "XXavsata_u:6129": "krameṇa {ca} koṭiśataṃ bhagavacchāsane dattam*,",
  "XXavsata_u:6130": "tadā tasya buddhir abhavat*:",
  "XXavsata_u:6131": "kim atrāścaryaṃ yad ahaṃ dānāni dadāmi,",
  "XXavsata_u:6132": "puṇyāni vā karomi,",
  "XXavsata_u:6133": "yanv ahaṃ daridrajanānugrahārthṃ śrāvastīnivāsino janakāyāc chandakabhikṣaṇaṃ kṛtvā bhagavantaṃ saśrāvakasaṃgham upatiṣṭheyam* /",
  "XXavsata_u:6134": "evaṃ me mahājanānugrahaḥ kṛto bhaviṣyati,",
  "XXavsata_u:6135": "bahu cānena puṇyaṃ prasūtaṃ bhaviṣyatīti /",
  "XXavsata_u:6136": "tato 'nāthapiṇḍadena gṛhapatinā eṣa vṛttānto rājñe niveditaḥ /",
  "XXavsata_u:6137": "rājñā sarvasyāṃ śrāvastyāṃ ghaṇṭāghoṣaṇaṃ kāritam*:",
  "XXavsata_u:6138": "śṛṇvantu bhavantaḥ śrāvastīnivāsinaḥ paurāḥ /",
  "XXavsata_u:6139": "adya saptame divase anāthapiṇḍado gṛhapatir hastiskandhābhirūḍhas tathāgatasya saśrāvakasaṃghasyārthāya cchandakabhikṣaṇaṃ kartukāmaḥ /",
  "XXavsata_u:6140": "yasya vo yan mātraṃ parityaktaṃ tad anupradātavyam iti /",
  "XXavsata_u:6141": "yāvat saptame divase anāthapiṇḍado gṛhapatir hastiskandhādhirūḍhas tathāgatasya saśrāvakasaṃghasyārthāya chandakabhikṣaṇaṃ kartuṃ pravṛttam* /",
  "XXavsata_u:6142": "tatra yeṣāṃ yan mātro vibhavas te tan mātraṃ dātuṃ pravṛttāḥ /",
  "XXavsata_u:6143": "kecid dhāraṃ prayacchanti,",
  "XXavsata_u:6144": "kecit kaṭakam*,",
  "XXavsata_u:6145": "kecit keyūram*,",
  "XXavsata_u:6146": "kecij jātarūpamālām*,",
  "XXavsata_u:6147": "-------------------- Vaidya, p. 140 --------------------",
  "XXavsata_u:6148": "kecid aṅgulimudrām*,",
  "XXavsata_u:6149": "kecin muktāhāram*,",
  "XXavsata_u:6150": "kecid dhiraṇyam*,",
  "XXavsata_u:6151": "kecit suvarṇam*,",
  "XXavsata_u:6152": "kecid antaśaḥ kārṣāpaṇam* /",
  "XXavsata_u:6153": "gṛhapatir api parānugrahārthaṃ pratigṛhṇāti //",
  "XXavsata_u:6154": "yāvad anyatamā strī paramadaridrā /",
  "XXavsata_u:6155": "tayā tribhir māsaiḥ kṛcchreṇa paṭaka upārjitaḥ /",
  "XXavsata_u:6156": "sā taṃ paṭakaṃ prāvṛtya vīthīm avatīrṇā /",
  "XXavsata_u:6157": "anāthapiṇḍadaś ca tayā dūrata evāgacchan*,",
  "XXavsata_u:6158": "śaṅkhapaṭahair vādyamānair avalokitaḥ /",
  "XXavsata_u:6159": "tayānyatama upāsakaḥ pṛṣṭaḥ:",
  "XXavsata_u:6160": "yadi tāvad ayaṃ gṛhapatir āḍhyo mahādhano mahābhoho 'ntarbhūmau nigūḍhāny api nidhānāni paśyati,",
  "XXavsata_u:6161": "kasmād ayaṃ parakulebhyo bhaikṣyam aṭatīti /",
  "XXavsata_u:6162": "sā upāsakenoktā:",
  "XXavsata_u:6163": "parānugrahārtham* /",
  "XXavsata_u:6164": "ye 'samamarthā bhagavantaṃ saśrāvakasaṃghaṃ bhojayitum*,",
  "XXavsata_u:6165": "teṣām arthe 'nugrahaṃ karoti /",
  "XXavsata_u:6166": "kathaṃ bahavaḥ sametā bhagavantaṃ pratipādayeyur iti /",
  "XXavsata_u:6167": "tatas tayā dārikāyā buddhir utpannā:",
  "XXavsata_u:6168": "ahaṃ tāvad akṛtapuṇyā,",
  "XXavsata_u:6169": "na me śaktir asti,",
  "XXavsata_u:6170": "yad aham ekākinī bhagavantaṃ saśrāvakasaṃghaṃ bhojanena pratipādayeyam* /",
  "XXavsata_u:6171": "yanv aham atra kiṃcid anupradadyām iti /",
  "XXavsata_u:6172": "sā svakaṃ vibhavam avalokayantī na kiṃcit paśyati ṛte paṭakāt* /",
  "XXavsata_u:6173": "sā cintayituṃ pravṛttā:",
  "XXavsata_u:6174": "yady aham ihasthaiva paṭakaṃ pradāsyāmi,",
  "XXavsata_u:6175": "nagnā bhaviṣyāmi /",
  "XXavsata_u:6176": "yanv ahaṃ śaraṇapṛṣṭham abhiruhya paṭakaṃ kṣipeyam iti /",
  "XXavsata_u:6177": "tataḥ sā śaraṇapṛṣṭham abhiruhya svaśarīrāt paṭakam avanīya anāthapiṇḍadasyopari kṣiptavatī /",
  "XXavsata_u:6178": "sā gṛhapatinā saṃlakṣitā:",
  "XXavsata_u:6179": "nūnam asyā eṣa eva vibhavo yad anayā śaraṇasaṃsthayā kṣiptam iti /",
  "XXavsata_u:6180": "tena svapauruṣeyāṇām ājñānupradattā /",
  "XXavsata_u:6181": "gacchantu bhavantaḥ,",
  "XXavsata_u:6182": "avalokayantu kenāyaṃ paṭakaḥ kṣipta iti /",
  "XXavsata_u:6183": "tair avalokitā yāvad utkuṭukā niṣaṇṇā /",
  "XXavsata_u:6184": "tatas taiḥ pṛṣṭā /",
  "XXavsata_u:6185": "tayā coktam*:",
  "XXavsata_u:6186": "yo me vibhava āsīt sa me bhagavadguṇānukīrtanaṃ pratiśrutya dāridryabhayabhītayā (Speyer:",
  "XXavsata_u:6187": "dāridrabhayabhītayā)",
  "XXavsata_u:6188": "tathāgatapramukhe bhikṣusaṃghe datta iti /",
  "XXavsata_u:6189": "tatas tair anāthapiṇḍadāya niveditam* /",
  "XXavsata_u:6190": "tato 'nāthapiṇḍadena gṛhapatinā paramavismayajātenā sā dārikā vicitrair vastrair ābharaṇaiś cācchāditā /",
  "XXavsata_u:6191": "sā cālpāyuṣkā kālagatā praṇīteṣu deveṣu trāyastriṃśeṣūpapannā /",
  "XXavsata_u:6192": "upapannamātrāyās tasyās tathāvidhāni vastrāṇi prādurbhūtāni,",
  "XXavsata_u:6193": "na kasyacid anyasya devaputrasya vā devakanyāyā vā //",
  "XXavsata_u:6194": "dharmatā khalu devaputrasya vā devakanyāyā vā aciropapannasya trīṇi cittāny utpadyante:",
  "XXavsata_u:6195": "kutaś cyutaḥ,",
  "XXavsata_u:6196": "kutropapannaḥ kena karmaṇeti /",
  "XXavsata_u:6197": "sā paśyati: manuṣyebhyaś cyutā praṇīteṣu deveṣu trāyastriṃśeṣūpapannā,",
  "XXavsata_u:6198": "bhagavataḥ paṭakapradānād iti /",
  "XXavsata_u:6199_0": "tato vastradāyikā devakanyā calavimalakuṇḍaladharā hārārdhahāravirājitagātrī maṇiratnavicitracūḍā",
  "XXavsata_u:6199_1": "kuṅkumatamālapatraspṛkkādisaṃsṛṣṭagātrī tām eva rātriṃ divyānām utpalapadmakumudapuṇḍarīkamandāravāṇām",
  "XXavsata_u:6199_2": "puṣpāṇām utsaṅgaṃ pūrayitvā sarvaṃ jetavanam udāreṇāvabhāsenāvabhāsya bhagavantaṃ",
  "XXavsata_u:6199_3": "puṣpair avakīrya bhagavataḥ purastān niṣaṇṇā dharmaśravaṇāya /",
  "XXavsata_u:6200": "atha bhagavān paṭakapradāyikāyā devakanyāyā āśayānuśayaṃ dhātuṃ prakṛtiṃ ca jñātvā tādṛśīṃ caturāryasatyasaṃprativedhikīṃ dharmadeśanāṃ kṛtavān,",
  "XXavsata_u:6201": "yāṃ śrutvā paṭakapradāyikāyā devakanyāyā viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ sākṣātkṛtam* /",
  "XXavsata_u:6202": "sā dṛṣṭasatyā trir udānam udānayati:",
  "XXavsata_u:6203": "idam asmākaṃ bhadanta na mātrā kṛtaṃ na pitrā na rājñā na devatābhir neṣṭena svajanabandhuvargeṇa na pūrvapretair na śramaṇabrāhmaṇair yad bhagavatāsmākaṃ",
  "XXavsata_u:6204": "-------------------- Vaidya, p. 141 --------------------",
  "XXavsata_u:6205": "kṛtam* / ucchoṣitā rudhirāśrusamudrāḥ,",
  "XXavsata_u:6206": "laṅghitā asthiparvatāḥ,",
  "XXavsata_u:6207": "pihitāny apāyadvārāṇi,",
  "XXavsata_u:6208": "vivṛtāni svargamokṣadvārāṇi,",
  "XXavsata_u:6209": "pratiṣṭhāpitāḥ smo devamanuṣyeṣu / āha ca:",
  "XXavsata_u:6210": "AVŚ_55.1 tavānubhāvāt pihitaḥ sughoro",
  "XXavsata_u:6211": "hy apāyamārgo bahudoṣayuktaḥ /",
  "XXavsata_u:6212": "apāvṛtā svargagatiḥ supuṇyā",
  "XXavsata_u:6213": "nirvāṇamārgaś ca mayopalabdhaḥ //",
  "XXavsata_u:6214": "tvadāśrayāc cāptam apetadoṣaṃ",
  "XXavsata_u:6215": "mayādya śuddhaṃ suviśuddhacakṣuḥ /",
  "XXavsata_u:6216": "(Speyer:suviśuddha cakṣuḥ)",
  "XXavsata_u:6217": "AVŚ_55.2 mayādya śuddhaṃ suviśuddhacakṣuḥ /",
  "XXavsata_u:6218": "(Speyer:suviśuddha cakṣuḥ)",
  "XXavsata_u:6219": "prāptaṃ ca śāntaṃ padam āryakāntaṃ",
  "XXavsata_u:6220": "tīrṇā ca duḥkhārṇavapāram asmi //",
  "XXavsata_u:6221": "AVŚ_55.3 naravarendra narāmarapūjita",
  "XXavsata_u:6222": "vigatajanmajarāmaraṇāmayaṃ /",
  "XXavsata_u:6223": "bhavasahasrasudurlabhadarśana",
  "XXavsata_u:6224": "saphalam adya mune tava darśanam* //",
  "XXavsata_u:6225": "AVŚ_55.4 avanamya tataḥ pralambahārā",
  "XXavsata_u:6226": "caraṇau dvāv abhivandya jātaharṣā /",
  "XXavsata_u:6227": "parigamya ca dakṣiṇaṃ jitāriṃ",
  "XXavsata_u:6228": "suralokābhimukhī divaṃ jagāma //",
  "XXavsata_u:6229": "atha paṭapradāyikā devakanyā vaṇig iva labdhalābhaḥ,",
  "XXavsata_u:6230": "sasyasaṃpanna iva karṣakaḥ śūra iva vijitasaṃgrāmaḥ,",
  "XXavsata_u:6231": "sarvarogaparimukta ivāturo yayā vibhūtyā bhagavatsakāśam āgatā tayaiva vibhūtyā svabhavanaṃ gatā //",
  "XXavsata_u:6232": "bhikṣavaḥ pūrvarātrāpararātraṃ jāgarikāyogam anuyuktā viharanti /",
  "XXavsata_u:6233": "tair dṛṣṭo bhagavato 'ntike udāro 'vabhāsaḥ /",
  "XXavsata_u:6234": "yaṃ dṛṣṭvā saṃdigdhā bhagavantaṃ paprachuḥ:",
  "XXavsata_u:6235": "kiṃ bhagavann asyāṃ rātrau bhagavantaṃ darśanāya brahmā sahāṃpatiḥ śakro devendraś catvāro lokapālā upasaṃkrāntāḥ?",
  "XXavsata_u:6236": "bhagavān āha:",
  "XXavsata_u:6237": "na bhikṣavo brahmā sahāṃpatir na śakro devendro nāpi catvāro lokapālā māṃ darśanāyopasaṃkrāntāḥ /",
  "XXavsata_u:6238": "yā daridradārikā anāthapiṇḍadasya gṛhapateś chandakabhikṣaṇaṃ kurvāṇasya paṭaṃ datvā kālagatā,",
  "XXavsata_u:6239": "praṇīteṣū deveṣu trāyastriṃśeṣūpapannā,",
  "XXavsata_u:6240": "sā imāṃ rātriṃ matsakāśam upasaṃkrāntā /",
  "XXavsata_u:6241": "tasyā mayā dharmo deśitaḥ /",
  "XXavsata_u:6242": "sā prasādajātā prakrāntā,",
  "XXavsata_u:6243": "dṛṣṭasatyā ca svabhavanaṃ gatā /",
  "XXavsata_u:6244": "tasmāt tarhi bhikṣava evaṃ śikṣitavyam:",
  "XXavsata_u:6245": "yad buddhadharmasaṃgheṣu kārān kariṣyāmo nāpakārān* /",
  "XXavsata_u:6246": "ity evaṃ vo bhikṣavaḥ śikṣitavyam* //",
  "XXavsata_u:6247": "idam avocad bhagavān* /",
  "XXavsata_u:6248": "āttamanasas te bhikṣavo bhagavato bhāṣitam abhyanandan* //",
  "XXavsata_u:6249": "*******************************************************",
  "XXavsata_u:6250": "AVŚ_56 śukaḥ / (ed. Speyer, vol. I)",
  "XXavsata_u:6251_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:6251_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:6251_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:6251_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:6251_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:6252_0": "rājagṛhe nagare rājā bimbisāro rājyaṃ kārayati ṛddhaṃ ca sphītaṃ ca kṣemaṃ ca subhikṣaṃ",
  "XXavsata_u:6252_1": "ca ākīrṇabahujanamanuṣyaṃ ca praśāntakalikalahaḍimbaḍamaraṃ taskararogāpagataṃ śālīkṣugomahiṣīsaṃpannam",
  "XXavsata_u:6252_2": "akhilam akaṇṭakam* /",
  "XXavsata_u:6253": "ekaputram iva rājyaṃ pālayati /",
  "XXavsata_u:6254": "sa ca rājā śrāddho bhadraḥ kalyāṇāśaya",
  "XXavsata_u:6255": "-------------------- Vaidya, p. 142 --------------------",
  "XXavsata_u:6256": "ātmahitaparahitapratipannaḥ kāruṇiko mahātmā dharmakāmaḥ prajāvatsalaḥ /",
  "XXavsata_u:6257": "yāvad asau bhagavaddarśanotkaṇṭhitaḥ kare kapolaṃ datvā cintāparo vyavasthitaḥ /",
  "XXavsata_u:6258": "tato 'mātyar uktaḥ:",
  "XXavsata_u:6259": "kimarthaṃ deva śokaḥ kriyata iti /",
  "XXavsata_u:6260": "rājovāca: ciradṛṣṭo me sugataḥ /",
  "XXavsata_u:6261": "so 'ham ākāṅkṣāmi bhagavato darśanam iti /",
  "XXavsata_u:6262": "aśrauṣīd bhagavān divāvihāropagato divyena śrotreṇa viśuddhenātikrāntamānuṣeṇa rājā bimbisāra utkaṇṭhita iti /",
  "XXavsata_u:6263": "atrāntare nāsti kiṃcid buddhānāṃ bhagavatām ajñātam adṛṣṭam aviditam avijñātam* /",
  "XXavsata_u:6264_0": "dharmatā khalu buddhānāṃ bhagavatāṃ mahākāruṇikānāṃ lokānugrahapravṛtt{ak}ānām ekārakṣāṇāṃ",
  "XXavsata_u:6264_1": "śamathavipaśyanāvihāriṇāṃ tridamathavastukuśalānāṃ caturoghottīrṇānāṃ caturṛddhipādacaraṇatalasupratiṣṭhitānāṃ",
  "XXavsata_u:6264_2": "caturṣu saṃgrahavastuṣu dīrgharātrakṛtaparicayānāṃ pañcāṅgaviprahīṇānāṃ pañcagatisamatikrāntānāṃ",
  "XXavsata_u:6264_3": "ṣaḍaṅgasamanvāgatānāṃ ṣaṭpāramitāparipūrṇānāṃ saptabodhyaṅgakusumāḍhyānām aṣṭāṅgamārgadeśikānāṃ",
  "XXavsata_u:6264_4": "navānupūrvavihārasamāpattikuśalānāṃ daśabalabalināṃ daśadiksamāpūrṇayaśasāṃ daśaśatavaśavartiprativiśiṣṭānāṃ",
  "XXavsata_u:6264_5": "trī rātres trir divasasya buddhacakṣuṣā lokaṃ vyavalokya jñānadarśanaṃ pravartate:",
  "XXavsata_u:6265": "ko hīyate ko vardhate kaḥ kṛcchraprāptaḥ kaḥ saṃkaṭaprāptaḥ kaḥ saṃbādhaprāptaḥ kaḥ kṛcchrasaṃkaṭasaṃbādhaprāptaḥ ko 'pāyanimnaḥ ko 'pāyapravaṇaḥ ko 'pāyaprāgbhāraḥ,",
  "XXavsata_u:6266": "kam aham apāyād uddhṛtya svarge mokṣe ca pratiṣṭhāpayeyam*,",
  "XXavsata_u:6267": "kasya kāmapaṅkanimagnasya hastoddhāram anupradadyām*,",
  "XXavsata_u:6268": "kam āryadhanavirahitam āryadhanaiśvaryādhipatye pratiṣṭhāpayeyam*,",
  "XXavsata_u:6269": "[kasyājñānatimirapaṭalaparyavanaddhanetrasya jñānāñjanaśalākayā cakṣur viśodhayāmi /",
  "XXavsata_u:6270": "] kasyānavaropitāni kuśalamulāny avaropayeyam*,",
  "XXavsata_u:6271": "kasyāvaropitāni paripācayeyam*,",
  "XXavsata_u:6272": "kasya paripakvāni vimocayeyam* / āha ca:",
  "XXavsata_u:6273": "AVŚ_56.1 apy evātikramed velāṃ sāgaro makarālayaḥ /",
  "XXavsata_u:6274": "na tu vaineyavatsānāṃ buddho velām atikramet //",
  "XXavsata_u:6275": "tato bhagavān rājño bimbisārasyānugrahārthaṃ trayāṇāṃ vārṣikāṇāṃ māsānām atyayāt kṛtacīvaro niṣṭḥitacīvaraḥ samādāya pātracīvaram janapadacārikāṃ prakrāntaḥ /",
  "XXavsata_u:6276": "anupūrveṇa cārikāṃ carann anyatamaṃ vanaṣaṇḍam anuprāptaḥ /",
  "XXavsata_u:6277": "tatra ca vanaṣaṇḍe manuṣyapralāpī śukaḥ prativasati /",
  "XXavsata_u:6278": "tena bhagavān dūrata dṛṣṭaḥ /",
  "XXavsata_u:6279": "tatas tvaritatvaritaṃ bhagavantam uvāca:",
  "XXavsata_u:6280": "etu bhagavān,",
  "XXavsata_u:6281": "svāgataṃ bhagavate,",
  "XXavsata_u:6282": "kriyatām asmākam anugrahaḥ,",
  "XXavsata_u:6283": "ihaiva vanaṣaṇḍe ekāṃ rātriṃ prativaseti /",
  "XXavsata_u:6284": "tato bhagavāñ chukasyānugrahārthaṃ yatra vkṣe śukasyālayas tatra tṛṇasaṃstaraṃ saṃstīrya paryaṅkeṇa niṣaṇṇaḥ,",
  "XXavsata_u:6285": "anyavṛkṣeṣu mahāśrāvakāḥ,",
  "XXavsata_u:6286": "tataḥ śukaḥ kṛtsnāṃ rātrim itas tatas taṃ vanaṣaṇḍaṃ paryaṭati,",
  "XXavsata_u:6287": "mā haiva kaścid bhagavantaṃ saśrāvakasaṃghaṃ viheṭhayiṣyatīti manuṣyo vā amanuṣyo vā yakṣo vā rākṣaso vā śvāpadaś caṇḍaśṛṅgo veti /",
  "XXavsata_u:6288": "tataḥ prabhātāyāṃ rajanyāṃ bhagavantaṃ triḥpradakṣīṇīkṛtya kṣamayitum ārabdhaḥ /",
  "XXavsata_u:6289": "kṣamasva bhagavaṃs tiryagyonigato 'ham*,",
  "XXavsata_u:6290": "nāsti me vibhavo yena bhagavantam abhyarcayeyam*,",
  "XXavsata_u:6291": "api tv aham agrato gacchāmi /",
  "XXavsata_u:6292": "rājño bimbisārasya bhagavata āgamanaṃ nivedayāmīti /",
  "XXavsata_u:6293": "evam astv iti /",
  "XXavsata_u:6294": "yāvad asau rājñaḥ sakāśaṃ saṃprasthitaḥ /",
  "XXavsata_u:6295": "anupūrveṇa rājñaḥ sakāśam anuprāptam* /",
  "XXavsata_u:6296": "tasmiṃś ca samaye rājā upariprāsādatalagato niṣpuruṣeṇa tūryeṇa krīḍati ramate paricārayati /",
  "XXavsata_u:6297": "tataḥ śuko mānuṣapralāpī rājānam uvāca /",
  "XXavsata_u:6298": "bho rājan*, viditaṃ te bhavatu:",
  "XXavsata_u:6299": "bhagavān saśrāvakasaṃghas",
  "XXavsata_u:6300": "-------------------- Vaidya, p. 143 --------------------",
  "XXavsata_u:6301": "tava vijitam anuprāptaḥ /",
  "XXavsata_u:6302": "tad arhati devo bhaktaṃ sajjīkartum iti /",
  "XXavsata_u:6303": "tato rājā tvaritatvaritaṃ prāsādād avatīryāmātyagaṇaparivṛto bhagavato 'rthena āsanakāni prajñapya chatradhvajapatākābhir vicitraiś ca gandhapuṣpadhūpair bhagavantaṃ pratyudgataḥ /",
  "XXavsata_u:6304": "tato rājñā bhagavān saśrāvakasaṃgho mahatā satkāreṇa praveśitaḥ,",
  "XXavsata_u:6305": "praṇītena cāhāreṇa saṃtarpitaḥ //",
  "XXavsata_u:6306": "atha śukasyaitad abhavat*:",
  "XXavsata_u:6307": "yad bhagavān saśrāvakasaṃgha evaṃvibhūtis tat sarvaṃ māmāgamya /",
  "XXavsata_u:6308": "iti viditvā hṛṣṭatuṣṭapramudita udagraprītisaumanasyajāto rājñaḥ purastād itaś cāmutaś ca paryaṭan* śyenakenāpahṛtya pañcatvam āpāditaḥ /",
  "XXavsata_u:6309": "bhagavato 'ntike cittaṃ prasādya kālagataḥ /",
  "XXavsata_u:6310": "praṇīteṣu deveṣu trāyastriṃśeṣūpapannaḥ //",
  "XXavsata_u:6311": "dharmatā khalu devaputrasya vā devakanyāyā vā aciropapannasya trīṇi cittāny utpadyante:",
  "XXavsata_u:6312": "kutaś cyutaḥ,",
  "XXavsata_u:6313": "kutropapannaḥ kena karmaṇeti /",
  "XXavsata_u:6314": "sa paśyati: tiryagbhyaś cyutaḥ praṇīteṣu deveṣu trāyastriṃśeṣūpapannaḥ,",
  "XXavsata_u:6315": "bhagavato 'ntike cittam abhiprasādyeti /",
  "XXavsata_u:6316": "atha śukapūrviṇo devaputrasyaitad abhavat*:",
  "XXavsata_u:6317": "na mama pratirūpaṃ syād yad ahaṃ paryuṣitaparivāso bhagavantaṃ darśanāyopasaṃkrāmeyam* /",
  "XXavsata_u:6318": "yanv aham aparyuṣitaparivāsa eva bhagavantaṃ darśanāyopasaṃkrāmeyam iti /",
  "XXavsata_u:6319_0": "atha śukapūrvī devaputraś calavimalakuṇḍaladharo hārārdhahāravirājitagātro maṇiratnavicitracūḍaḥ",
  "XXavsata_u:6319_1": "kuṅkumatamālapatraspṛkkādisaṃsṛṣṭagātras tasyām eva rātrau divyānām utpalapadmakumudapuṇḍarīkamandāravāṇām",
  "XXavsata_u:6319_2": "puṣpāṇām utsaṅgaṃ pūrayitvā sarvaṃ jetavanam udāreṇāvabhāsenāvabhāsya bhagavantaṃ",
  "XXavsata_u:6319_3": "puṣpair avakīrya bhagavataḥ purastān niṣaṇṇo dharmaśravaṇāya /",
  "XXavsata_u:6320": "atha bhagavāṃś chukapūrviṇo devaputrasyāśayānuśayaṃ dhātuṃ prakṛtiṃ ca jñātvā tādṛśīṃ caturāryasatyasaṃprativedhikīṃ dharmadeśanāṃ kṛtavān,",
  "XXavsata_u:6321": "yāṃ śrutvā śukapūrviṇā devaputreṇa viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ sākṣātkṛtam* /",
  "XXavsata_u:6322": "sa dṛṣṭasatyas trir udānam udānayati:",
  "XXavsata_u:6323": "idam asmākaṃ bhadanta na mātrā kṛtaṃ na pitrā na rājñā na devatābhir neṣṭena svajanabandhuvargeṇa na pūrvapretair na śramaṇabrāhmaṇair yad bhagavatāsmākaṃ kṛtam* /",
  "XXavsata_u:6324": "ucchoṣitā rudhirāśrusamudrāḥ,",
  "XXavsata_u:6325": "laṅghitā asthiparvatāḥ,",
  "XXavsata_u:6326": "pihitāny apāyadvārāṇi,",
  "XXavsata_u:6327": "vivṛtāni svargamokṣadvārāṇi,",
  "XXavsata_u:6328": "pratiṣṭhāpitāḥ smo devamanuṣyeṣu / āha ca:",
  "XXavsata_u:6329": "AVŚ_56.2 tavānubhāvāt pihitaḥ sughoro",
  "XXavsata_u:6330": "hy apāyamārgo bahudoṣayuktaḥ /",
  "XXavsata_u:6331": "apāvṛtā svargagatiḥ supuṇyā",
  "XXavsata_u:6332": "nirvāṇamārgaś ca mayopalabdhaḥ //",
  "XXavsata_u:6333": "tvadāśrayāc cāptam apetadoṣaṃ",
  "XXavsata_u:6334": "mayādya śuddhaṃ suviśuddhacakṣuḥ /",
  "XXavsata_u:6335": "(Speyer: suviśuddha cakṣuḥ)",
  "XXavsata_u:6336": "AVŚ_56.3 mayādya śuddhaṃ suviśuddhacakṣuḥ /",
  "XXavsata_u:6337": "(Speyer: suviśuddha cakṣuḥ)",
  "XXavsata_u:6338": "prāptaṃ ca śāntaṃ padam āryakāntaṃ",
  "XXavsata_u:6339": "tīrṇaś ca duḥkhārṇavapāram asmi //",
  "XXavsata_u:6340": "AVŚ_56.4 naravarendra narāmarapūjita",
  "XXavsata_u:6341": "vigatajanmajarāmaraṇāmayaṃ /",
  "XXavsata_u:6342": "bhavasahasrasudurlabhadarśana",
  "XXavsata_u:6343": "saphalam adya mune tava darśanam* //",
  "XXavsata_u:6344": "AVŚ_56.5 avanamya tataḥ pralambahāraś",
  "XXavsata_u:6345": "caraṇau dvāv abhivandya jātaharṣaḥ /",
  "XXavsata_u:6346": "parigamya ca dakṣiṇaṃ jitāriṃ",
  "XXavsata_u:6347": "suralokābhimukho divaṃ jagāma //",
  "XXavsata_u:6348": "-------------------- Vaidya, p. 144 --------------------",
  "XXavsata_u:6349": "atha śukapūrvī devaputro vaṇig iva labdhalābhaḥ,",
  "XXavsata_u:6350": "sasyasaṃpanna iva karṣakaḥ śūra iva vijitasaṃgrāmaḥ,",
  "XXavsata_u:6351": "sarvarogaparimukta ivāturo yayā vibhūtyā bhagavatsakāśam āgatas tayaiva vibhūtyā svabhavanaṃ gataḥ //",
  "XXavsata_u:6352": "bhikṣavaḥ pūrvarātrāpararātraṃ jāgarikāyogam anuyuktā viharanti /",
  "XXavsata_u:6353": "tair dṛṣṭo bhagavato 'ntike udāro 'vabhāsaḥ /",
  "XXavsata_u:6354": "yaṃ dṛṣṭvā saṃdigdhā bhagavantaṃ paprachuḥ:",
  "XXavsata_u:6355": "kiṃ bhagavann asyāṃ rātrau bhagavantaṃ darśanāya brahmā sahāṃpatiḥ śakro devendraś catvāro lokapālā upasaṃkrāntāḥ?",
  "XXavsata_u:6356": "bhagavān āha:",
  "XXavsata_u:6357": "na bhikṣavo brahmā sahāṃpatir na śakro devendro nāpi catvāro lokapālā māṃ darśanāyopasaṃkrāntāḥ /",
  "XXavsata_u:6358": "api tu dṛṣṭaḥ sa yuṣmābhiḥ śuko yena vayaṃ tasmin vanaṣaṇḍe rātriṃ vastum upanimintritā iti?",
  "XXavsata_u:6359": "bhikṣava ūcuḥ:",
  "XXavsata_u:6360": "evaṃ bhadanteti /",
  "XXavsata_u:6361": "bhagavān āha:",
  "XXavsata_u:6362": "sa eṣa bhikṣavaḥ kālaṃ kṛtvā,",
  "XXavsata_u:6363": "praṇīteṣū deveṣu trāyastriṃśeṣūpapanna iti /",
  "XXavsata_u:6364": "bhikṣava ūcuḥ:",
  "XXavsata_u:6365": "kāni bhadanta śukapūrvakeṇa devaputreṇa karmāṇi kṛtāni yena śukeṣūpapannaḥ,",
  "XXavsata_u:6366": "kāni karmāṇi kṛtāni yena deveṣūpapannaḥ,",
  "XXavsata_u:6367": "satyadarśanaṃ ca kṛtam iti /",
  "XXavsata_u:6368": "bhagavān āha:",
  "XXavsata_u:6369": "śukapūrvakeṇaiva bhikṣavo devaputreṇa pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:6370": "śukapūrvakeṇa devaputreṇa karmāṇi kṛtāny upacitāni /",
  "XXavsata_u:6371": "ko 'nyaḥ pratyanubhaviṣyati?",
  "XXavsata_u:6372": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:6373": "nābdhātau,",
  "XXavsata_u:6374": "na tejodhātau,",
  "XXavsata_u:6375": "na vāyudhātau,",
  "XXavsata_u:6376": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:6377": "AVŚ_56.6 na praṇaśyanti karmāṇi api kalpaśatair api /",
  "XXavsata_u:6378": "sāmagrīṃ prāpya kālaṃ ca phalanti khalu dehinām* //",
  "XXavsata_u:6379_0": "bhūtapūrvaṃ bhikṣavo 'tīte 'dhvani asminn eva bhadrake kalpe viṃśativarṣasahasrāyuṣi",
  "XXavsata_u:6379_1": "prajāyāṃ kāśyapo nāma samyaksaṃbuddho loka udapādi vidyācaraṇasaṃpannaḥ sugato lokavid",
  "XXavsata_u:6379_2": "anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
  "XXavsata_u:6380": "sa vārāṇasīṃ nagarīm upaniśritya viharati sma /",
  "XXavsata_u:6381": "tasyānyatama upāsakaḥ /",
  "XXavsata_u:6382": "tena śikṣāśaithilyaṃ kṛtam* /",
  "XXavsata_u:6383": "tasya karmaṇo vipākāc chukeṣūpapannaḥ /",
  "XXavsata_u:6384": "yan mayāntike cittaṃ prasāditam*,",
  "XXavsata_u:6385": "tena deveṣūpapannaḥ /",
  "XXavsata_u:6386": "yat tena pariṣiṣṭāni śikṣāpadāni rakṣitāni,",
  "XXavsata_u:6387": "tena satyadarśanaṃ kṛtam* /",
  "XXavsata_u:6388": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:6389": "ekāntaśuklānām ekāntaśuklaḥ,",
  "XXavsata_u:6390": "vyatimiśrāṇāṃ vyatimiśraḥ /",
  "XXavsata_u:6391": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:6392": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:6393": "ity evaṃ vo bhikṣavaḥ śikṣitavyam* //",
  "XXavsata_u:6394": "idam avocad bhagavān* /",
  "XXavsata_u:6395": "āttamanasas te bhikṣavo bhagavato bhāṣitam abhyanandan* //",
  "XXavsata_u:6396": "-------------------- Vaidya, p. 145 --------------------",
  "XXavsata_u:6397": "*******************************************************",
  "XXavsata_u:6398": "AVŚ_57 dūtaḥ / (ed. Speyer, vol. I)",
  "XXavsata_u:6399_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:6399_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:6399_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:6399_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
  "XXavsata_u:6399_4": "rājagṛhe varṣā upagato veṇuvane kalandakanivāpe /",
  "XXavsata_u:6400": "atha anāthapiṇḍado gṛhapatir yena rājā prasenajit kauśalas tenopasaṃkrāntaḥ /",
  "XXavsata_u:6401": "upasaṃkramya rājānaṃ prasenajitaṃ jayenāyuṣā ca vardhayitvā vijñāpayati:",
  "XXavsata_u:6402": "yat khalu deva jānīyāś ciradṛṣṭo 'smābhir bhagavān* /",
  "XXavsata_u:6403": "paritṛṣitāḥ smo bhagavato darśanāya /",
  "XXavsata_u:6404": "icchāmo vayaṃ bhagavantaṃ draṣṭum iti /",
  "XXavsata_u:6405": "tato rājā anāthapiṇḍadaṃ gṛhapatim uvāca:",
  "XXavsata_u:6406": "kaccit te gṛhapate śrutaṃ kutra bhagavān etarhi varṣā upagata iti?",
  "XXavsata_u:6407": "anāthapiṇḍada uvāca:",
  "XXavsata_u:6408": "śrutaṃ me deva bhagavān rājagṛhe varṣā upagata iti //",
  "XXavsata_u:6409": "tato rājñā prasenajitā kauśalena anāthapiṇḍadādyaiś ca paurajānapadāmātyair anyatamaḥ puruṣo dūtyenāhūyoktaḥ:",
  "XXavsata_u:6410": "ehi tvaṃ bho puruṣa,",
  "XXavsata_u:6411": "yena bhagavāṃs tenopasaṃkrāma /",
  "XXavsata_u:6412": "upasaṃkramyāsmākaṃ vacanena bhagavataḥ pādau śirasā vandasva,",
  "XXavsata_u:6413": "alpābādhatāṃ ca pṛccha alpātaṅkaṃ ca laghūtthānatāṃ ca yātrāṃ ca balaṃ ca sukhaṃ cānavadyatāṃ ca sparśavihāratāṃ ca /",
  "XXavsata_u:6414": "evaṃ ca vada:",
  "XXavsata_u:6415": "rājā bhadanta kauśalaḥ śrāvastīnivāsinaś ca paurā ākāṅkṣanti bhagavato darśanam* /",
  "XXavsata_u:6416": "evaṃ cāhuḥ: ciradṛṣṭo 'smābhir bhagavān* /",
  "XXavsata_u:6417": "paritṛṣitāḥ smo bhagavato darśanāya /",
  "XXavsata_u:6418": "ichāmo vayaṃ bhagavantaṃ draṣṭum* /",
  "XXavsata_u:6419": "sādhu bhagavāñ chrāvastīm āgacched anukampām upādāyeti /",
  "XXavsata_u:6420": "evaṃ deveti sa puruṣo rājñaḥ prasenajitaḥ kauśalasya sāmātyapaurajānapadasya pratiśrutya śrāvastīto 'nupūrveṇa cañcūryamāṇo rājagṛhaṃ nagaram anuprāptaḥ /",
  "XXavsata_u:6421": "tataḥ pūrvaṃ rājagṛhaṃ nagaram avalokya yena bhagavāṃs tenopasaṃkrāntaḥ /",
  "XXavsata_u:6422": "upasaṃkramya bhagavataḥ pādau śirasā vanditvaikānte niṣaṇṇaḥ /",
  "XXavsata_u:6423": "ekāntaniṣaṇṇaḥ sa puruṣo bhagavantam idam avocat*:",
  "XXavsata_u:6424": "rājā bhadanta prasenajit kauśalaḥ śrāvastīnivāsinaś ca paurā bhagavataḥ pādau śirasā vanditvā alpābādhatāṃ pṛcchanti,",
  "XXavsata_u:6425": "alpātaṅkatāṃ ca laghūtthānatāṃ ca yātrāṃ ca balaṃ ca sukhaṃ cānavadyatāṃ ca sparśavihāratāṃ ca /",
  "XXavsata_u:6426": "evaṃ cāhuḥ: ciradṛṣṭo 'smābhir bhagavān* /",
  "XXavsata_u:6427": "paritṛṣitāḥ smo bhagavato darśanāya /",
  "XXavsata_u:6428": "ichāmo vayaṃ bhagavantaṃ draṣṭum* /",
  "XXavsata_u:6429": "sādhu bhagavāñ chrāvastīm āgacched anukampām upādāyeti /",
  "XXavsata_u:6430": "bhagavān āha:",
  "XXavsata_u:6431": "sacen me bhoḥ puruṣa rājā bimbisāro 'nujñāsyati;",
  "XXavsata_u:6432": "gamiṣyāmīti /",
  "XXavsata_u:6433": "tataḥ sa dūto rājānaṃ bimbisāram anujñāpya bhagavantam idam avocat*:",
  "XXavsata_u:6434": "anujñāto 'si bhagavan rājñā bimbisāreṇa gamanāya,",
  "XXavsata_u:6435": "yasyedānīṃ bhagavān kālaṃ manyata iti /",
  "XXavsata_u:6436": "adhivāsayati bhagavāṃs tasya puruṣasya tūṣṇībhāvena //",
  "XXavsata_u:6437": "atha bhagavāṃs trayāṇāṃ vārṣikāṇāṃ māsānām atyayāt kṛtacīvaro niṣṭhitacīvaraḥ samādāya pātracīvaraṃ mahatā parivāreṇa śrāvastyabhimukho 'bhijagāma /",
  "XXavsata_u:6438": "dūto 'pi rathābhirūḍhaḥ saṃprasthitaḥ /",
  "XXavsata_u:6439": "athāsau dadarśa buddhaṃ bhagavantaṃ padbhyāṃ saṃprasthitam* /",
  "XXavsata_u:6440": "tato rathād avatīrya yena bhagavāṃs tenāñjaliṃ praṇamya bhagavantam idam avocat*:",
  "XXavsata_u:6441": "pratigṛhyatāṃ bhagavann asmākīno ratho 'nukampām upādāyeti //",
  "XXavsata_u:6442": "-------------------- Vaidya, p. 146 --------------------",
  "XXavsata_u:6443": "bhagavān āha:",
  "XXavsata_u:6444": "AVŚ_57.1 ṛddhipādarathenāhaṃ samyagvyāyāmavartinā /",
  "XXavsata_u:6445": "vicarāmi mahīṃ kṛtsnām akṣataḥ kleśakaṇṭhakaiḥ //",
  "XXavsata_u:6446": "dūtaḥ prāha:",
  "XXavsata_u:6447": "yady api bhagavān ṛddhipādayānayāyī;",
  "XXavsata_u:6448": "tathāpi tu kriyatāṃ mamānugrahārtham anukampeti /",
  "XXavsata_u:6449": "atha bhagavān dūtasyānugrahārtham ṛddhyā rathasyopari sthitaḥ /",
  "XXavsata_u:6450": "tato bhagavān rathābhirūḍhaḥ śrāvastīm anuprāptaḥ /",
  "XXavsata_u:6451": "dūtena ca rājñe niveditam* /",
  "XXavsata_u:6452": "atha rājā sāmātyaḥ sapaurajānapado bhagavantaṃ pratyudgataḥ /",
  "XXavsata_u:6453": "tatraiva ca jetavane rātriṃvāsam upagato dharmaśravaṇāya /",
  "XXavsata_u:6454": "sa ca dūto 'lpāyuṣko dharmaṃ śrutvā tasyām eva rātrau kālagataḥ /",
  "XXavsata_u:6455": "sa kālaṃ kṛtvā praṇīteṣu deveṣu trāyastriṃśeṣūpapannaḥ //",
  "XXavsata_u:6456": "dharmatā khalu devaputrasya vā devakanyāyā vā aciropapannasya trīṇi cittāny utpadyante:",
  "XXavsata_u:6457": "kutaś cyutaḥ,",
  "XXavsata_u:6458": "kutropapannaḥ kena karmaṇeti /",
  "XXavsata_u:6459": "sa paśyati: manuṣyebhyaś cyutaḥ praṇīteṣu deveṣu trāyastriṃśeṣūpapannaḥ,",
  "XXavsata_u:6460": "bhagavato 'ntike cittam abhiprasādyeti /",
  "XXavsata_u:6461": "atha dūtapūrviṇo devaputrasyaitad abhavat*:",
  "XXavsata_u:6462": "na mama pratirūpaṃ syād yad ahaṃ paryuṣitaparivāso bhagavantaṃ darśanāyopasaṃkrāmeyam* /",
  "XXavsata_u:6463": "yanv aham aparyuṣitaparivāsa eva bhagavantaṃ darśanāyopasaṃkrāmeyam iti /",
  "XXavsata_u:6464_0": "atha dūtapūrvī devaputraś calavimalakuṇḍaladharo hārārdhahāravirājitagātro maṇiratnavicitracūḍaḥ",
  "XXavsata_u:6464_1": "kuṅkumatamālapatraspṛkkādisaṃsṛṣṭagātras tasyām eva rātrau divyānām utpalapadmakumudapuṇḍarīkamandāravāṇām",
  "XXavsata_u:6464_2": "puṣpāṇām utsaṅgaṃ pūrayitvā sarvaṃ jetavanam udāreṇāvabhāsenāvabhāsya bhagavantaṃ",
  "XXavsata_u:6464_3": "puṣpair avakīrya bhagavataḥ purastān niṣaṇṇo dharmaśravaṇāya /",
  "XXavsata_u:6465": "atha bhagavān dūtapūrviṇo devaputrasyāśayānuśayaṃ dhātuṃ prakṛtiṃ ca jñātvā tādṛśīṃ caturāryasatyasaṃprativedhikīṃ dharmadeśanāṃ kṛtavān,",
  "XXavsata_u:6466": "yāṃ śrutvā dūtapūrviṇā devaputreṇa viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ sākṣātkṛtam* /",
  "XXavsata_u:6467": "sa dṛṣṭasatyas trir udānam udānayati:",
  "XXavsata_u:6468": "idam asmākaṃ bhadanta na mātrā kṛtaṃ na pitrā na rājñā na devatābhir neṣṭena svajanabandhuvargeṇa na pūrvapretair na śramaṇabrāhmaṇair yad bhagavatāsmākaṃ kṛtam* /",
  "XXavsata_u:6469": "ucchoṣitā rudhirāśrusamudrāḥ,",
  "XXavsata_u:6470": "laṅghitā asthiparvatāḥ,",
  "XXavsata_u:6471": "pihitāny apāyadvārāṇi,",
  "XXavsata_u:6472": "vivṛtāni svargamokṣadvārāṇi,",
  "XXavsata_u:6473": "pratiṣṭhāpitāḥ smo devamanuṣyeṣu / āha ca:",
  "XXavsata_u:6474": "AVŚ_57.2 tavānubhāvāt pihitaḥ sughoro",
  "XXavsata_u:6475": "hy apāyamārgo bahudoṣayuktaḥ /",
  "XXavsata_u:6476": "apāvṛtā svargagatiḥ supuṇyā",
  "XXavsata_u:6477": "nirvāṇamārgaś ca mayopalabdhaḥ //",
  "XXavsata_u:6478": "tvadāśrayāc cāptam apetadoṣaṃ",
  "XXavsata_u:6479": "mayādya śuddhaṃ suviśuddhacakṣuḥ /",
  "XXavsata_u:6480": "(Speyer: suviśuddha cakṣuḥ)",
  "XXavsata_u:6481": "AVŚ_57.3 mayādya śuddhaṃ suviśuddhacakṣuḥ /",
  "XXavsata_u:6482": "(Speyer: suviśuddha cakṣuḥ)",
  "XXavsata_u:6483": "prāptaṃ ca śāntaṃ padam āryakāntaṃ",
  "XXavsata_u:6484": "tīrṇaś ca duḥkhārṇavapāram asmi //",
  "XXavsata_u:6485": "AVŚ_57.4 naravarendra narāmarapūjita",
  "XXavsata_u:6486": "vigatajanmajarāmaraṇāmayaṃ /",
  "XXavsata_u:6487": "bhavasahasrasudurlabhadarśana",
  "XXavsata_u:6488": "saphalam adya mune tava darśanam* //",
  "XXavsata_u:6489": "AVŚ_57.5 avanamya tataḥ pralambahāraś",
  "XXavsata_u:6490": "caraṇau dvāv abhivandya jātaharṣaḥ /",
  "XXavsata_u:6491": "parigamya ca dakṣiṇaṃ jitāriṃ",
  "XXavsata_u:6492": "suralokābhimukho divaṃ jagāma //",
  "XXavsata_u:6493": "-------------------- Vaidya, p. 147 --------------------",
  "XXavsata_u:6494": "atha dūtapūrvī devaputro vaṇig iva labdhalābhaḥ,",
  "XXavsata_u:6495": "sasyasaṃpanna iva karṣakaḥ śūra iva vijitasaṃgrāmaḥ,",
  "XXavsata_u:6496": "sarvarogaparimukta ivāturo yayā hi vibhūtyā bhagavatsakāśam āgatas tayaiva vibhūtyā svabhavanaṃ gataḥ //",
  "XXavsata_u:6497": "tato rājā prasenajid upariprāsādatalagatas tam udāram avabhāsaṃ dṛṣṭvā prabhātāyāṃ rajanyāṃ bhagavantaṃ papracha:",
  "XXavsata_u:6498": "kiṃ bhagavann imāṃ rātriṃ bhagavantaṃ darśanāya brahmā sahāṃpatiḥ śakro devendraś catvāro lokapālā upasaṃkrāntāḥ?",
  "XXavsata_u:6499": "bhagavān āha:",
  "XXavsata_u:6500": "na mahārāja brahmā sahāṃpatir na śakro devendro nāpi catvāro lokapālā māṃ darśanāyopasaṃkrāntāḥ,",
  "XXavsata_u:6501": "api tu tāvako dūtaḥ sa mamāntike cittam abhiprasādya kālagataḥ praṇīteṣū deveṣu trāyastriṃśeṣūpapannaḥ /",
  "XXavsata_u:6502": "sa imāṃ rātriṃ matsakāśam āgataḥ /",
  "XXavsata_u:6503": "tasya mayā dharmo deśitaḥ /",
  "XXavsata_u:6504": "sa dṛṣṭasatyaḥ svabhavanaṃ gata iti /",
  "XXavsata_u:6505": "tato rājā vismayajātaḥ kathayati:",
  "XXavsata_u:6506": "aho buddho aho dharmaḥ aho saṃgho yatra nāma parīttaṃ karma kṛtvā mahān vipāka iti /",
  "XXavsata_u:6507": "atha rājā prasenajit kauśalo bhagavato bhāṣitam abhinandyānumodya bhagavataḥ pādau śirasā vanditvotthāyāsanāt prakrāntaḥ //",
  "XXavsata_u:6508": "tatra bhagavān bhikṣūn āmantrayate sma:",
  "XXavsata_u:6509": "tisra imā bhikṣavo 'graprajñaptayaḥ /",
  "XXavsata_u:6510": "katamās tisraḥ?",
  "XXavsata_u:6511": "buddhe agraprajñaptir dharme saṃghe 'graprajñaptiḥ /",
  "XXavsata_u:6512": "buddhe 'graprajñaptiḥ katamā?",
  "XXavsata_u:6513": "ye kecid satvā apadā vā dvipadā vā bahupadā vā rūpiṇo vā arūpiṇo va saṃjñino vā asaṃjñino vā naivasaṃjñino nāsaṃjñinaḥ,",
  "XXavsata_u:6514": "tathāgato 'rhan samyaksaṃbuddhas teṣām agra ākhyātaḥ /",
  "XXavsata_u:6515": "ye kecid buddhe 'bhiprasannāḥ,",
  "XXavsata_u:6516": "agre te 'bhiprasannāḥ /",
  "XXavsata_u:6517": "teṣām agre 'bhiprasannānām agra eva vipākaḥ pratikāṅkṣitavyo deveṣu vā devabhūtānāṃ manuṣyeṣu vā manuṣyabhūtānām* /",
  "XXavsata_u:6518": "iyam ucyate buddhe 'graprajñaptiḥ /",
  "XXavsata_u:6519": "dharme 'graprajñaptiḥ katamā?",
  "XXavsata_u:6520": "ye kecid dharmāḥ saṃskṛtā vā asaṃskṛtā vā,",
  "XXavsata_u:6521": "virāgo dharmas teṣām agra ākhyātaḥ /",
  "XXavsata_u:6522": "ye kecid dharme 'bhiprasannā,",
  "XXavsata_u:6523": "agre te 'bhiprasannāḥ /",
  "XXavsata_u:6524": "teṣām agre 'bhiprasannānām agra eva vipākaḥ pratikāṅkṣitavyo deveṣu vā devabhūtānāṃ manuṣyeṣu vā manuṣyabhūtānām* /",
  "XXavsata_u:6525": "iyam ucyate dharme agraprajñaptiḥ /",
  "XXavsata_u:6526": "saṃghe 'graprajñaptiḥ katamā?",
  "XXavsata_u:6527": "ye kecit saṃghā vā gaṇā vā pūgā vā pariṣado vā,",
  "XXavsata_u:6528": "tathāgataśrāvakasaṃghas teṣām agra ākhyātaḥ /",
  "XXavsata_u:6529": "ye kecit saṃghe 'bhiprasannāḥ,",
  "XXavsata_u:6530": "agre te 'bhiprasannāḥ /",
  "XXavsata_u:6531": "teṣām agre 'bhiprasannānām agra eva vipākaḥ pratikāṅkṣitavyo deveṣu vā devabhūtānāṃ manuṣyeṣu vā manuṣyabhūtānām* /",
  "XXavsata_u:6532": "iyam ucyate saṃghe agraprajñaptiḥ //",
  "XXavsata_u:6533": "idam avocad bhagavān* /",
  "XXavsata_u:6534": "āttamanasas te bhikṣavo bhagavato bhāṣitam abhyanandan* //",
  "XXavsata_u:6535": "*******************************************************",
  "XXavsata_u:6536": "AVŚ_58 mahiṣaḥ / (ed. Speyer, vol. I)",
  "XXavsata_u:6537_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:6537_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:6537_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:6537_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ",
  "XXavsata_u:6538": "-------------------- Vaidya, p. 148 --------------------",
  "XXavsata_u:6539": "saśrāvakasaṃghaḥ kośaleṣu janapadeṣu cārikāṃ carann anyatamavanaṣaṇḍam anuprāptaḥ /",
  "XXavsata_u:6540": "tatra ca vanaṣaṇḍe mahān mahiṣīyūthaḥ prativasati,",
  "XXavsata_u:6541": "pañcamātrāṇi ca mahiṣīpālaśatāni /",
  "XXavsata_u:6542": "yāvat tatrānyatamo mahiṣo balavān parameṇa balena samanvāgataḥ /",
  "XXavsata_u:6543": "sa paramanuṣyāṇāṃ gandham āghrāya pṛṣṭhato 'nudhāvati /",
  "XXavsata_u:6544": "bhagavāṃś ca taṃ pradeśam anuprāpatḥ /",
  "XXavsata_u:6545": "tato mahiṣīpālair bhagavān saśrāvakasaṃgho dūrata eva dṛṣṭaḥ /",
  "XXavsata_u:6546": "tatas tair uccaiḥ śabdair uktaḥ: bhagavan,",
  "XXavsata_u:6547": "imaṃ mārgaṃ varjaya,",
  "XXavsata_u:6548": "duṣṭamahiṣo 'tra prativasatīti /",
  "XXavsata_u:6549": "bhagavān āha:",
  "XXavsata_u:6550": "alpotsukā bhavantu bhavantaḥ /",
  "XXavsata_u:6551": "vayam atra kālajñā bhaviṣyāma iti /",
  "XXavsata_u:6552": "athāsau duṣṭamahiṣo bhagavantaṃ dūrata eva dṛṣṭvā lāṅgūlam unnāmya yena bhagavāṃs tena pradhāvitaḥ /",
  "XXavsata_u:6553": "tato bhagavatā purastāt pañca kesariṇaḥ saṭādhāriṇaḥ (Speyer:",
  "XXavsata_u:6554": "keśariṇaḥ saṭadhāriṇaḥ)",
  "XXavsata_u:6555": "siṃhā nirmitāḥ,",
  "XXavsata_u:6556": "vāme dakṣiṇe ca pārśve dvāv agniskandhau,",
  "XXavsata_u:6557": "upariṣṭān mahatyayomayī śilā /",
  "XXavsata_u:6558": "tataḥ sa mahiṣaḥ samantato mahābhayaṃ dṛṣṭvā bhagavataḥ pādau niśritya dīnavadanaś ca bhagavantaṃ prekṣyate (Speyer: prekṣate) /",
  "XXavsata_u:6559": "tato 'sya bhagavatā tanmayyā gatyās tanmayyā yonyās tribhiḥ pādair dharmo deśitaḥ:",
  "XXavsata_u:6560": "iti hi bhadramukha sarvasaṃskārā anityāḥ,",
  "XXavsata_u:6561": "sarvadharmā anātmānaḥ,",
  "XXavsata_u:6562": "śāntaṃ nirvāṇam iti /",
  "XXavsata_u:6563": "jātiś ca smāritā /",
  "XXavsata_u:6564": "sa śrutvā rodituṃ pravṛttaḥ /",
  "XXavsata_u:6565": "atha bhagavāṃs tasyāṃ velāyāṃ gāthe bhāṣate:",
  "XXavsata_u:6566": "AVŚ_58.1 idānīṃ kiṃ kariṣyāmi tiryagyonigatasya te /",
  "XXavsata_u:6567": "akṣaṇapratipannasya kiṃ rodiṣi nirarthakam* //",
  "XXavsata_u:6568": "AVŚ_58.2 sādhu prasādyatāṃ cittaṃ mayi kāruṇike jine /",
  "XXavsata_u:6569": "tiryagyoniṃ virāgyeha tataḥ svargaṃ gamiṣyasi //",
  "XXavsata_u:6570": "athāsau duṣṭamahiṣaḥ svāśrayaṃ jugupsamāno 'nāhāratāṃ pratipannaḥ /",
  "XXavsata_u:6571": "dīptāgnayas tiryagyonigatāḥ prāṇinaḥ /",
  "XXavsata_u:6572": "sa āśu kālaṃ kṛtvā praṇīteṣu deveṣu trāyastriṃśeṣūpapannaḥ //",
  "XXavsata_u:6573": "dharmatā khalu devaputrasya vā devakanyāyā vā aciropapannasya trīṇi cittāny utpadyante:",
  "XXavsata_u:6574": "kutaś cyutaḥ,",
  "XXavsata_u:6575": "kutropapannaḥ kena karmaṇeti /",
  "XXavsata_u:6576": "sa paśyati: tiryagbhyaś cyutaḥ praṇīteṣu deveṣu trāyastriṃśeṣūpapannaḥ,",
  "XXavsata_u:6577": "bhagavato 'ntike cittam abhiprasādyeti /",
  "XXavsata_u:6578": "atha mahiṣapūrviṇo devaputrasyaitad abhavat*:",
  "XXavsata_u:6579": "na mama pratirūpaṃ syād yad ahaṃ paryuṣitaparivāso bhagavantaṃ darśanāyopasaṃkrāmeyam* /",
  "XXavsata_u:6580": "yanv aham aparyuṣitaparivāsa eva bhagavantaṃ darśanāyopasaṃkrāmeyam iti /",
  "XXavsata_u:6581_0": "atha mahiṣapūrvī devaputraś calavimalakuṇḍaladharo hārārdhahāravirājitagātro maṇiratnavicitracūḍaḥ",
  "XXavsata_u:6581_1": "kuṅkumatamālapatraspṛkkādisaṃsṛṣṭagātras tasyām eva rātrau divyānām utpalapadmakumudapuṇḍarīkamandāravāṇāṃ",
  "XXavsata_u:6581_2": "puṣpāṇām utsaṅgaṃ pūrayitvā sarvaṃ taṃ vanaṣaṇḍam udāreṇāvabhāsenāvabhāsya bhagavantaṃ",
  "XXavsata_u:6581_3": "puṣpair avakīrya bhagavataḥ purastān niṣaṇṇo dharmaśravaṇāya /",
  "XXavsata_u:6582": "atha bhagavān mahiṣapūrviṇo devaputrasyāśayānuśayaṃ dhātuṃ prakṛtiṃ ca jñātvā tādṛśīṃ caturāryasatyasaṃprativedhikīṃ dharmadeśanāṃ kṛtavān,",
  "XXavsata_u:6583": "yāṃ śrutvā mahiṣapūrviṇā devaputreṇa viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ sākṣātkṛtam* /",
  "XXavsata_u:6584": "sa dṛṣṭasatyas trir udānam udānayati:",
  "XXavsata_u:6585": "idam asmākaṃ bhadanta na mātrā kṛtaṃ na pitrā na rājñā na",
  "XXavsata_u:6586": "-------------------- Vaidya, p. 149 --------------------",
  "XXavsata_u:6587": "devatābhir neṣṭena svajanabandhuvargeṇa na pūrvapretair na śramaṇabrāhmaṇair yad bhagavatāsmākaṃ kṛtam* /",
  "XXavsata_u:6588": "ucchoṣitā rudhirāśrusamudrāḥ,",
  "XXavsata_u:6589": "laṅghitā asthiparvatāḥ,",
  "XXavsata_u:6590": "pihitāny apāyadvārāṇi,",
  "XXavsata_u:6591": "vivṛtāni svargamokṣadvārāṇi,",
  "XXavsata_u:6592": "pratiṣṭhāpitāḥ smo devamanuṣyeṣu / āha ca:",
  "XXavsata_u:6593": "AVŚ_58.3 tavānubhāvāt pihitaḥ sughoro",
  "XXavsata_u:6594": "hy apāyamārgo bahudoṣayuktaḥ /",
  "XXavsata_u:6595": "apāvṛtā svargagatiḥ supuṇyā",
  "XXavsata_u:6596": "nirvāṇamārgaś ca mayopalabdhaḥ //",
  "XXavsata_u:6597": "tvadāśrayāc cāptam apetadoṣaṃ",
  "XXavsata_u:6598": "mayādya śuddhaṃ suviśuddhacakṣuḥ /",
  "XXavsata_u:6599": "(Speyer: suviśuddha cakṣuḥ)",
  "XXavsata_u:6600": "AVŚ_58.4 mayādya śuddhaṃ suviśuddhacakṣuḥ /",
  "XXavsata_u:6601": "(Speyer: suviśuddha cakṣuḥ)",
  "XXavsata_u:6602": "prāptaṃ ca śāntaṃ padam āryakāntaṃ",
  "XXavsata_u:6603": "tīrṇaś ca duḥkhārṇavapāram asmi //",
  "XXavsata_u:6604": "AVŚ_58.5 naravarendra narāmarapūjita",
  "XXavsata_u:6605": "vigatajanmajarāmaraṇāmayam* /",
  "XXavsata_u:6606": "bhavasahasrasudurlabhadarśana",
  "XXavsata_u:6607": "saphalam adya mune tava darśanam* //",
  "XXavsata_u:6608": "AVŚ_58.6 avanamya tataḥ pralambahāraś",
  "XXavsata_u:6609": "caraṇau dvāv abhivandya jātaharṣaḥ /",
  "XXavsata_u:6610": "parigamya ca dakṣiṇaṃ jitāriṃ",
  "XXavsata_u:6611": "suralokābhimukho divaṃ jagāma //",
  "XXavsata_u:6612": "atha tair mahiṣīpālaiḥ sa udāro 'vabhāso dṛṣṭaḥ,",
  "XXavsata_u:6613": "yaṃ dṛṣṭvā kutūhalajātā bhagavantaṃ paprachuḥ:",
  "XXavsata_u:6614": "ka eṣa bhagavan*,",
  "XXavsata_u:6615": "rātrau divyam avabhāsaṃ kṛtvā bhagavatsakāśam anuprāpta iti /",
  "XXavsata_u:6616": "bhagavān āha:",
  "XXavsata_u:6617": "sa eṣa bhavanto mahiṣo mamāntike cittam abhiprasādya kālagataḥ praṇīteṣu deveṣu trāyastriṃśeṣūpapannaḥ /",
  "XXavsata_u:6618": "so 'syāṃ rātrau matsakāśam upasaṃkrāntaḥ /",
  "XXavsata_u:6619": "tasya mayā dharmo deśitaḥ /",
  "XXavsata_u:6620": "sa dṛṣṭasatyaḥ svabhavanaṃ gataḥ /",
  "XXavsata_u:6621": "tatas te mahiṣīpālāḥ paraṃ vismayam āpannāḥ:",
  "XXavsata_u:6622": "āścaryaṃ yan nāma ayaṃ tiryagyonigato bhūtvā bhagavantaṃ kalyāṇamitram āsādya deveṣūpapannaḥ,",
  "XXavsata_u:6623": "satyadarśanaṃ ca kṛtam* /",
  "XXavsata_u:6624": "kathaṃ nāma vayaṃ manuṣyabhūtā viśeṣaṃ nādhigacchemeti?",
  "XXavsata_u:6625": "tatas te buddhaṃ bhagavantaṃ saśrāvakasaṃghaṃ praṇītenāhāreṇa saṃtarpya bhagavato 'ntike pravrajitāḥ /",
  "XXavsata_u:6626": "tair yujyamānair ghaṭamānair vyāyacchamānaiḥ sarvakleśaprahāṇād arhatvaṃ sākṣātkṛtam* //",
  "XXavsata_u:6627": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:6628": "kāni bhadanta mahiṣapūrvikeṇa devaputreṇa karmāṇi kṛtāni yena mahiṣeṣūpapannaḥ?",
  "XXavsata_u:6629": "ebhiś ca mahiṣīpālaiḥ kiṃ karma kṛtaṃ yenāhartvaṃ sākṣātkṛtam*?",
  "XXavsata_u:6630": "bhagavān āha:",
  "XXavsata_u:6631": "ebhir eva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:6632": "ebhiḥ karmāṇi kṛtāny upacitāni /",
  "XXavsata_u:6633": "ko 'nyaḥ pratyanubhaviṣyati?",
  "XXavsata_u:6634": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:6635": "nābdhātau,",
  "XXavsata_u:6636": "na tejodhātau,",
  "XXavsata_u:6637": "na vāyudhātau,",
  "XXavsata_u:6638": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:6639": "AVŚ_58.7 na praṇaśyanti karmāṇi kalpakoṭiśatair api /",
  "XXavsata_u:6640": "sāmagrīṃ prāpya kālaṃ ca phalanti khalu dehinām* //",
  "XXavsata_u:6641_0": "bhūtapūrvaṃ bhikṣavo 'tīte 'dhvani asminn eva bhadrake kalpe viṃśatisahasrāyuṣi prajāyāṃ",
  "XXavsata_u:6641_1": "kāśyapo nāma samyaksaṃbuddho loka udapādi vidyācaraṇasaṃpannaḥ sugato lokavid anuttaraḥ",
  "XXavsata_u:6641_2": "puruṣadamyasārathiḥ śāstā devamanuṣyāṇāṃ buddho bhagavān* /",
  "XXavsata_u:6642": "sa vārāṇasīṃ nagarīm upaniśritya viharati",
  "XXavsata_u:6643": "-------------------- Vaidya, p. 150 --------------------",
  "XXavsata_u:6644": "ṛṣipatane mṛgadāve /",
  "XXavsata_u:6645": "tatra ca kāle bhikṣūṇāṃ viniścaye vartamāne tripiṭo bhikṣuḥ pañcaśataparivāro viniścaye 'avasthitaḥ /",
  "XXavsata_u:6646": "tatra ca bhikṣavaḥ śaikṣāśaikṣāḥ /",
  "XXavsata_u:6647": "te tripiṭaṃ praśnaṃ pṛcchanti /",
  "XXavsata_u:6648": "sa na śaknoti vyākartum* /",
  "XXavsata_u:6649": "tena kupitena kharaṃ vākkarma niścāritam*:",
  "XXavsata_u:6650": "ime ca mahiṣā kiṃ prajānantīti /",
  "XXavsata_u:6651": "śiṣyair apy asyoktam:",
  "XXavsata_u:6652": "ime mahiṣīpālāḥ kiṃ prajānantīti //",
  "XXavsata_u:6653": "bhagavān āha:",
  "XXavsata_u:6654": "kiṃ manyadhve bhikṣavo yo 'sau mahiṣaḥ,",
  "XXavsata_u:6655": "ayam asau tripiṭaḥ /",
  "XXavsata_u:6656": "ye te śiṣyāḥ,",
  "XXavsata_u:6657": "ime te mahiṣīpālāḥ /",
  "XXavsata_u:6658": "tena karmaṇā pañca janmaśatāni mahiṣeṣūpapannāḥ /",
  "XXavsata_u:6659": "imāni ca pañca mahiṣīpālaśatāni saṃvṛttāni /",
  "XXavsata_u:6660": "yan mamāntike cittaṃ prasāditaṃ tena deveṣūpapannaḥ,",
  "XXavsata_u:6661": "satyadarśanaṃ ca kṛtam* /",
  "XXavsata_u:6662": "tasmāt tarhi bhikṣava vāgduścaritaprahāṇāya vyāyantavyaṃ yathā ete doṣā na bhaviṣyanti ye mahiṣasya mahiṣīpālāṇāṃ ca /",
  "XXavsata_u:6663": "eṣa eva guṇagaṇo bhaviṣyati yas tasyaiva devaputrabhūtasya /",
  "XXavsata_u:6664": "ity evaṃ vo bhikṣavaḥ śikṣitavyam* //",
  "XXavsata_u:6665": "idam avocad bhagavān* /",
  "XXavsata_u:6666": "āttamanasas te bhikṣavo bhagavato bhāṣitam abhyanandan* //",
  "XXavsata_u:6667": "*******************************************************",
  "XXavsata_u:6668": "AVŚ_59 upoṣadhaḥ / (ed. Speyer, vol. I)",
  "XXavsata_u:6669_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:6669_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:6669_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:6669_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:6669_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:6670": "tena khalu punaḥ samayena devānāṃ trāyastriṃśānām upoṣadho nāma devaputro 'sakṛdasakṛd bhagavatsakāśam upasaṃkrāmati dharmaśravaṇāya /",
  "XXavsata_u:6671": "yāvad apareṇa samayena upoṣadho nāma devaputraḥ pañcaśataparivāro yena bhagavāṃs tenopasaṃkrāntaḥ /",
  "XXavsata_u:6672": "upasaṃkramya bhagavataḥ pādau śirasā vanditvaikānte niṣaṇṇo dharmaśravaṇāya /",
  "XXavsata_u:6673": "atha bhagavān upoṣadhasya devaputrasya āśayānuśayaṃ dhātuṃ prakṛtiṃ ca jñātvā tādṛśīṃ caturāryasatyasaṃprativedhikīṃ dharmadeśanāṃ kṛtavān,",
  "XXavsata_u:6674": "yāṃ śrutvā upoṣadhena devaputreṇa viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ sākṣātkṛtam* /",
  "XXavsata_u:6675": "sa dṛṣṭasatyas trir udānam udānayati:",
  "XXavsata_u:6676": "idam asmākaṃ bhadanta na mātrā kṛtaṃ na pitrā na rājñā na devatābhir neṣṭena svajanabandhuvargeṇa na pūrvapretair na śramaṇabrāhmaṇair yad bhagavatāsmākaṃ kṛtam* /",
  "XXavsata_u:6677": "ucchoṣitā rudhirāśrusamudrāḥ,",
  "XXavsata_u:6678": "laṅghitā asthiparvatāḥ,",
  "XXavsata_u:6679": "pihitāny apāyadvārāṇi,",
  "XXavsata_u:6680": "vivṛtāni svargamokṣadvārāṇi,",
  "XXavsata_u:6681": "pratiṣṭhāpitāḥ smo devamanuṣyeṣu / āha ca:",
  "XXavsata_u:6682": "AVŚ_59.1 tavānubhāvāt pihitaḥ sughoro",
  "XXavsata_u:6683": "hy apāyamārgo bahudoṣayuktaḥ /",
  "XXavsata_u:6684": "apāvṛtā svargagatiḥ supuṇyā",
  "XXavsata_u:6685": "nirvāṇamārgaś ca mayopalabdhaḥ //",
  "XXavsata_u:6686": "-------------------- Vaidya, p. 151 --------------------",
  "XXavsata_u:6687": "AVŚ_59.2 tvadāśrayāc cāptam apetadoṣaṃ",
  "XXavsata_u:6688": "mayādya śuddhaṃ suviśuddhacakṣuḥ /",
  "XXavsata_u:6689": "(Speyer: suviśuddha cakṣuḥ)",
  "XXavsata_u:6690": "prāptaṃ ca śāntaṃ padam āryakāntaṃ",
  "XXavsata_u:6691": "tīrṇaś ca duḥkhārṇavapāram asmi //",
  "XXavsata_u:6692": "AVŚ_59.3 naravarendra narāmarapūjita",
  "XXavsata_u:6693": "vigatajanmajarāmaraṇāmayam* /",
  "XXavsata_u:6694": "bhavasahasrasudurlabhadarśana",
  "XXavsata_u:6695": "saphalam adya mune tava darśanam* //",
  "XXavsata_u:6696": "AVŚ_59.4 avanamya tataḥ pralambahāraś",
  "XXavsata_u:6697": "caraṇau dvāv abhivandya jātaharṣaḥ /",
  "XXavsata_u:6698": "parigamya ca dakṣiṇaṃ jitāriṃ",
  "XXavsata_u:6699": "suralokābhimukho divaṃ jagāma //",
  "XXavsata_u:6700": "tato bhikṣavaḥ pūrvarātrāpararātraṃ jāgarikāyogam anuyuktā viharanti /",
  "XXavsata_u:6701": "tair dṛṣṭo bhagavato 'ntike udāro 'vabhāsaḥ /",
  "XXavsata_u:6702": "yaṃ dṛṣṭvā saṃvignā bhagavantaṃ paprachuḥ:",
  "XXavsata_u:6703": "kiṃ bhagavann imāṃ rātriṃ bhagavantaṃ darśanāya brahmā sahāṃpatiḥ śakro devendraś catvāro lokapālā upasaṃkrāntāḥ?",
  "XXavsata_u:6704": "bhagavān āha:",
  "XXavsata_u:6705": "na bhikṣavo brahmā sahāṃpatir na śakro devendro nāpi catvāro lokapālā māṃ darśanāyopasaṃkrāntāḥ /",
  "XXavsata_u:6706": "api tu deveṣu trāyastriṃśeṣu upoṣadho nāma devaputraḥ pañcaśataparivāro māṃ darśanāyopasaṃkrāntaḥ /",
  "XXavsata_u:6707": "tasya mayā dharmo deśitaḥ /",
  "XXavsata_u:6708": "dṛṣṭasatyaś ca svabhavanaṃ gata iti /",
  "XXavsata_u:6709": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:6710": "kuto bhadanta upoṣadhasya devaputrasyotpattir nāmābhinirvṛttiś ceti /",
  "XXavsata_u:6711": "bhagavān āha:",
  "XXavsata_u:6712": "icchatha yūyaṃ hikṣavaḥ śrotum?",
  "XXavsata_u:6713": "evaṃ bhadanta /",
  "XXavsata_u:6714": "tena hi bhikṣavaḥ śṛṇuta,",
  "XXavsata_u:6715": "sādhu ca suṣṭhu ca manasi kuruta, bhāṣiṣye //",
  "XXavsata_u:6716_0": "bhūtapūrvaṃ bhikṣavo 'tīte 'dhvani asminn eva bhadrakalpe viṃśatisahasrāyuṣi prajāyāṃ",
  "XXavsata_u:6716_1": "kāśyapo nāma samyaksaṃbuddho loka udapādi vidyācaraṇasaṃpannaḥ sugato lokavid anuttaraḥ",
  "XXavsata_u:6716_2": "puruṣadamyasārathiḥ śāstā devamanuṣyāṇāṃ ca buddho bhagavān* /",
  "XXavsata_u:6717": "sa vārāṇasīṃ nagarīm upaniśritya viharati ṛṣipatane mṛgadāve /",
  "XXavsata_u:6718": "yāvad apareṇa samayena kṛkī rājā bhagavantaṃ darśanāyopasaṃkrāmati paryupāsanāya /",
  "XXavsata_u:6719": "yāvad dvau brāhmaṇāu ṛṣipatanaṃ gatau kenacit karaṇīyena /",
  "XXavsata_u:6720": "tābhyāṃ rājā drṣṭo mahatyā rājaṛddhyā mahatā rājānubhāvena /",
  "XXavsata_u:6721": "tayo rājyābhilāṣo jātaḥ /",
  "XXavsata_u:6722": "tābhyām anyatama upāsakaḥ pṛṣṭaḥ:",
  "XXavsata_u:6723": "bho buddhopāsaka,",
  "XXavsata_u:6724": "kiṃ karma kṛtvā yac cintayati yat prārthayate tad asya sarvaṃ samṛdhyatīti /",
  "XXavsata_u:6725": "upāsakenoktam*:",
  "XXavsata_u:6726": "ya pariśuddham aṣṭāṅgasamanvāgatam upavāsam upavasati,",
  "XXavsata_u:6727": "yac cintayati yat prārthayate tad asya sarvaṃ samṛdhyatīti /",
  "XXavsata_u:6728": "tatas tau brāhmaṇau āṣāḍhasya gṛhapateḥ sakāśād aṣṭāṅgasamanvāgatam upavāsam upalabhyopoṣitau /",
  "XXavsata_u:6729": "tadaikena pariśuddho rakṣitaḥ /",
  "XXavsata_u:6730": "sa kālaṃ kṛtvā rājñaḥ kṛkeḥ putratvam abhyupagataḥ /",
  "XXavsata_u:6731": "tasya sujāta iti nāmadheyaṃ vyavasthāpitam* /",
  "XXavsata_u:6732": "sa pitur atyayād rājye pratiṣṭhāpitaḥ //",
  "XXavsata_u:6733": "dvitīyenopavāsaḥ khaṇḍitaḥ /",
  "XXavsata_u:6734": "sa kālaṃ kṛtvā nāgeṣūpapannaḥ /",
  "XXavsata_u:6735": "tasyopari divase divase saptakṛtvaḥ taptavālukā nipatati yayā so 'sthiśeṣaḥ kriyate /",
  "XXavsata_u:6736": "tasyaitad abhavat*:",
  "XXavsata_u:6737": "kasyedaṃ karmaṇaḥ phalaṃ kasyāyaṃ karmaṇaḥ phalavipāko yenāham īdṛśaṃ duḥkham anubhavāmīti /",
  "XXavsata_u:6738": "sa paśyati: aṣṭāṅgasamanvāgataṃ me upavāsaṃ samādāya śikṣāśaithilyaṃ kṛtaṃ yenāham īdṛśaṃ mahadduḥkhaṃ pratyanubhavāmi /",
  "XXavsata_u:6739": "yena punaḥ samādāya rakṣitaṃ tena rājyaṃ pratilabdham iti /",
  "XXavsata_u:6740": "tasyaitad abhavat:",
  "XXavsata_u:6741": "yanv aham idānīm api",
  "XXavsata_u:6742": "-------------------- Vaidya, p. 152 --------------------",
  "XXavsata_u:6743": "tāvad aṣṭāṅgasamanvāgatm upavāsam upavaseyam* /",
  "XXavsata_u:6744": "apy eva nāma nāgayoner mokṣaḥ syād iti /",
  "XXavsata_u:6745": "tato nāgavarṇam antardhāpya brāhmaṇavarṇam ātmānam abhinirmāya rājñaḥ sakāśam upasaṃkrāntaḥ /",
  "XXavsata_u:6746": "upasaṃkramya jayenāyuṣā ca vardhayitvovāca:",
  "XXavsata_u:6747": "aṣṭāṅgasamanvāgatena me mahārāja upavāsena prayojanam* /",
  "XXavsata_u:6748": "tad arhati devo 'ṣṭāṅgasamanvāgatam upavāsaṃ paryeṣitum* /",
  "XXavsata_u:6749": "atha na paryeṣase,",
  "XXavsata_u:6750": "niyataṃ devasya saptadhā mūrdhānaṃ sphālayāmi /",
  "XXavsata_u:6751": "ity uktvā tatraivāntarhitaḥ /",
  "XXavsata_u:6752": "tato rājā bhītas trastaḥ saṃvigna āhṛṣṭaromakūpo hiraṇyapiṭakaṃ dhvajāgre baddhvā sarvavijite ghaṇṭāvaghoṣaṇaṃ kārayāmāsa:",
  "XXavsata_u:6753": "yo me 'ṣṭāṅgasamanvāgatam upavāsaṃ deśayiṣyati,",
  "XXavsata_u:6754": "tasyaitaṃ hiraṇyapiṭakaṃ dāsyāmi,",
  "XXavsata_u:6755": "mahatā satkāreṇa satkariṣyāmīti /",
  "XXavsata_u:6756": "yāvad anyatamā vṛddhā strī palagaṇḍaduhitā /",
  "XXavsata_u:6757": "tayā rājñaḥ stambho darśitaḥ:",
  "XXavsata_u:6758": "atra me stambhe pitā asakṛdgandhadhūpapuṣpārcanaṃ kṛtavān* /",
  "XXavsata_u:6759": "tam utpāṭya pratyavekṣasveti /",
  "XXavsata_u:6760": "tato rājñā pauruṣeyāṇām ājñā dattā:",
  "XXavsata_u:6761": "ayaṃ stambha utpāṭyatām iti /",
  "XXavsata_u:6762": "tato rājapuruṣaiḥ stambha utpāṭitaḥ /",
  "XXavsata_u:6763": "tasyādhastāt suvarṇapatrābhilikhito 'ṣṭāṅgasamanvāgata upavāso labdhaḥ /",
  "XXavsata_u:6764": "saha pañca copāsakaśikṣāpadāni saptatriṃśac ca bodhipakṣyā dharmāḥ /",
  "XXavsata_u:6765": "tato rājñā tasya nāgasyāṣṭāṅgasamanvāgata upavāso likhitvā dattaḥ /",
  "XXavsata_u:6766": "ṛṣipatananivāsibhiś ca dvādaśabhir ṛṣisahasraiḥ saptatriṃśadbodhipakṣyā dharmāḥ pratyakṣīkṛtāḥ /",
  "XXavsata_u:6767": "sa ca nāgo 'ṣṭāṅgasamanvāgatam upavāsam upoṣya sthalam udgamyotsṛṣṭakāyo 'vasthitaḥ /",
  "XXavsata_u:6768": "so 'nāhāratāṃ pratipaṇṇaḥ kālaṃ kṛtvā pañcaśataparivāraḥ praṇīteṣū deveṣu trāyastriṃśeṣūpapannaḥ /",
  "XXavsata_u:6769": "ato bhikṣavo upoṣadhasyotpattir nāmābhinirvṛttiś ceti //",
  "XXavsata_u:6770": "idam avocad bhagavān* /",
  "XXavsata_u:6771": "āttamanasas te bhikṣavo bhagavato bhāṣitam abhyanandan* //",
  "XXavsata_u:6772": "*******************************************************",
  "XXavsata_u:6773": "AVŚ_60 haṃsāḥ / (ed. Speyer, vol. I)",
  "XXavsata_u:6774_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:6774_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:6774_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:6774_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:6774_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:6775_0": "śrāvastyāṃ rājā prasenajit kauśalo rājyaṃ kārayati ṛddhaṃ ca sphītaṃ ca kṣemaṃ ca",
  "XXavsata_u:6775_1": "subhikṣaṃ ca ākīrṇabahujanamanuṣyaṃ ca praśāntakalikalahaḍimbaḍamaraṃ taskararogāpagataṃ",
  "XXavsata_u:6775_2": "śālīkṣugomahiṣīsaṃpannam akhilam akaṇṭakam* /",
  "XXavsata_u:6776": "ekaputram iva rājyaṃ pālayati /",
  "XXavsata_u:6777": "yāvad apareṇa samayena rājā prasenajit kauśalo jetavanaṃ nirgato bhagavantaṃ darśanāyopasaṃkramituṃ paryupāsanāya /",
  "XXavsata_u:6778": "rājñā ca pañcālena rājñaḥ prasenajit kauśalasya prābhṛtaṃ pañca haṃsaśatāni preṣitāni /",
  "XXavsata_u:6779": "yadā rājā jetavanaṃ nirgatas tadā tāni pañca haṃsaśatāny upanāmitāni /",
  "XXavsata_u:6780": "tato rājñā prasenajitā teṣām abhayapradānaṃ datvā tatraiva jetavanae samutsṛṣṭāṇi /",
  "XXavsata_u:6781": "yadā bhagavān mahāśrāvakaparivṛto 'jine (Speyer: 'śana)",
  "XXavsata_u:6782": "upaniṣīdati,",
  "XXavsata_u:6783": "tadā te haṃsā bhagavatsakāśam upasaṃkrāmanti /",
  "XXavsata_u:6784": "bhagavān api tebhya ālopam anuprayacchanti mahāśrāvakāś ca /",
  "XXavsata_u:6785": "-------------------- Vaidya, p. 153 --------------------",
  "XXavsata_u:6786": "te muktvā tṛptāḥ praṇītendriyās tiṣṭhanti /",
  "XXavsata_u:6787": "yadā bhagavān pratisaṃlayanād vyutthāya catasṛṇāṃ parṣadāṃ dharmaṃ deśayati,",
  "XXavsata_u:6788": "tadā te haṃsā bhagavatsakāśaṃ gatvā dharmaṃ śṛṇvanti /",
  "XXavsata_u:6789": "te cālpāyuṣkāḥ kālaṃ kṛtvā praṇīteṣu deveṣu trāyastriṃśeṣūpapannāḥ //",
  "XXavsata_u:6790": "dharmatā khalu devaputrasya vā devakanyāyā vā aciropapannasya trīṇi cittāny utpadyante:",
  "XXavsata_u:6791": "kutaś cyutaḥ,",
  "XXavsata_u:6792": "kutropapannaḥ kena karmaṇeti /",
  "XXavsata_u:6793": "paśyanti haṃsebhyaś cyutāḥ praṇīteṣu deveṣu trāyastriṃśeṣūpapannāḥ,",
  "XXavsata_u:6794": "bhagavato 'ntike cittam abhiprasādyeti /",
  "XXavsata_u:6795_0": "atha haṃsapūrviṇo devaputrāś calavimalakuṇḍaladharā hārārdhahāravirājitagātrā maṇiratnavicitracūḍāḥ",
  "XXavsata_u:6795_1": "kuṅkumatamālapatraspṛkkādisaṃsṛṣṭagātrās tasyām eva rātrau divyānām utpalapadmakumudapuṇḍarīkamandāravāṇāṃ",
  "XXavsata_u:6795_2": "puṣpāṇām utsaṅgaṃ pūrayitvā sarvaṃ jetavanam udāreṇāvabhāsenāvabhāsya bhagavantaṃ",
  "XXavsata_u:6795_3": "puṣpair avakīrya bhagavataḥ purastān niṣaṇṇā dharmaśravaṇāya /",
  "XXavsata_u:6796": "atha bhagavān haṃsapūrviṇāṃ devaputrāṇām āśayānuśayaṃ dhātuṃ prakṛtiṃ ca jñātvā tādṛśīṃ caturāryasatyasaṃprativedhikīṃ dharmadeśanāṃ kṛtavān,",
  "XXavsata_u:6797": "yāṃ śrutvā haṃsapūrvibhir devaputrair viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ prāptam* /",
  "XXavsata_u:6798": "te dṛṣṭasatyā vaṇig iva labdhalābhāḥ,",
  "XXavsata_u:6799": "sasyasaṃpannā iva karṣakāḥ śūrā iva vijitasaṃgrāmāḥ,",
  "XXavsata_u:6800": "sarvarogaparimuktā ivāturāḥ yayā vibhūtyā bhagavatsakāśam āgatās tayaiva vibhūtyā svabhavanaṃ gatāḥ //",
  "XXavsata_u:6801": "bhikṣavaḥ pūrvarātrāpararātraṃ jāgarikāyogam anuyuktā viharanti /",
  "XXavsata_u:6802": "tair dṛṣṭo bhagavato 'ntike udāro 'vabhāsaḥ /",
  "XXavsata_u:6803": "yaṃ dṛṣṭvā saṃdigdhā bhagavantaṃ paprachuḥ:",
  "XXavsata_u:6804": "kiṃ bhagavann imāṃ rātriṃ bhagavantaṃ darśanāya brahmā sahāṃpatiḥ śakro devendraś catvāro lokapālā upasaṃkrāntāḥ?",
  "XXavsata_u:6805": "bhagavān āha:",
  "XXavsata_u:6806": "na bhikṣavo brahmā sahāṃpatir na śakro devendro nāpi catvāro lokapālā māṃ darśanāyopasaṃkrāntāḥ /",
  "XXavsata_u:6807": "api tu dṛṣṭās te yuṣmābhir bhikṣavas tāni pañca haṃsaśatāni rājñā prasenajitā kauśalena ihotsṛṣṭāni?",
  "XXavsata_u:6808": "evaṃ bhadanta /",
  "XXavsata_u:6809": "tāni mamāntike cittam abhiprasādya kālagatāni,",
  "XXavsata_u:6810": "praṇīteṣu deveṣūpapannāni /",
  "XXavsata_u:6811": "tāny asyāṃ rātrau matsakāśam upasaṃkrāntāni /",
  "XXavsata_u:6812": "teṣāṃ mayā dharmo deśitaḥ /",
  "XXavsata_u:6813": "dṛṣṭasatyāni ca svabhavanaṃ gatāni //",
  "XXavsata_u:6814": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:6815": "kāni bhadanta haṃsapūrvakair devaputraiḥ karmāṇi kṛtāni yena haṃseṣūpapannāḥ,",
  "XXavsata_u:6816": "kāni karmāṇi kṛtāni yena deveṣūpapannāḥ satyadarśanaṃ ca kṛtam iti?",
  "XXavsata_u:6817": "bhagavān āha:",
  "XXavsata_u:6818": "ebhir eva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:6819": "ebhiḥ karmāṇi kṛtāny upacitāni /",
  "XXavsata_u:6820": "ko 'nyaḥ pratyanubhaviṣyati?",
  "XXavsata_u:6821": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:6822": "nābdhātau,",
  "XXavsata_u:6823": "na tejodhātau,",
  "XXavsata_u:6824": "na vāyudhātau,",
  "XXavsata_u:6825": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:6826": "AVŚ_60.1 na praṇaśyanti karmāṇi kalpakoṭiśatair api /",
  "XXavsata_u:6827": "sāmagrīṃ prāpya kālaṃ ca phalanti khalu dehinām* //",
  "XXavsata_u:6828": "-------------------- Vaidya, p. 154 --------------------",
  "XXavsata_u:6829_0": "bhūtapūrvaṃ bhikṣavo asminn eva bhadrake kalpe viṃśativarṣasahasrāyuṣi prajāyāṃ kāśyapo",
  "XXavsata_u:6829_1": "nāma samyaksaṃbuddho loka udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ",
  "XXavsata_u:6829_2": "śāstā devamanuṣyāṇāṃ buddho bhagavān* /",
  "XXavsata_u:6830": "sa vārāṇasīṃ nagarīm upaniśritya viharati ṛṣipatane mṛgadāve /",
  "XXavsata_u:6831": "tatraibhiḥ pravrajitaiḥ śikṣāśaithilyaṃ kṛtam* /",
  "XXavsata_u:6832": "tena haṃseṣūpapannāḥ /",
  "XXavsata_u:6833": "yan mamāntike cittaṃ prasāditaṃ tena deveṣūpapannāḥ /",
  "XXavsata_u:6834": "yat pariśiṣṭāni śikṣāpadāni tena satyadarśanaṃ kṛtam iti /",
  "XXavsata_u:6835": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:6836": "ekāntaśuklānām ekāntaśuklaḥ,",
  "XXavsata_u:6837": "vyatimiśrāṇāṃ vyatimiśraḥ /",
  "XXavsata_u:6838": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:6839": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:6840": "ity evaṃ vo bhikṣavaḥ śikṣitavyam* //",
  "XXavsata_u:6841": "idam avocad bhagavān* /",
  "XXavsata_u:6842": "āttamanasas te bhikṣavo bhagavato bhāṣitam abhyanandan* //",
  "XXavsata_u:6843": "-------------------- Vaidya, p. 155 --------------------",
  "XXavsata_u:6844": "saptamo vargaḥ /",
  "XXavsata_u:6845": "tasyoddānam*.:",
  "XXavsata_u:6846": "suvarṇābhaḥ sugandhiś ca vapuṣmān balavān priyaḥ /",
  "XXavsata_u:6847": "padmākṣo dundubhiḥ putrāḥ sūryo mallapatākayā //",
  "XXavsata_u:6848": "*******************************************************",
  "XXavsata_u:6849": "AVŚ_61 suvarṇābhaḥ /",
  "XXavsata_u:6850": "(ed. Speyer, vol. I)",
  "XXavsata_u:6851_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:6851_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:6851_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:6851_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:6851_4": "kapilavastuni viharati nyagrodhārāme /",
  "XXavsata_u:6852": "kapilavastuni anyatamaḥ śākya āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
  "XXavsata_u:6853": "tena sadṛśāt kulāt kalatram ānītam* /",
  "XXavsata_u:6854": "sa tayā sārdhaṃ krīḍati ramate paricārayati /",
  "XXavsata_u:6855": "tasya krīḍato ramamāṇasya paricārayataḥ patnī āpannasatvā saṃvṛttā /",
  "XXavsata_u:6856": "sā aṣṭānāṃ vā navānāṃ vā māsānām atyayāt prasūtā /",
  "XXavsata_u:6857": "dārako jāto 'bhirūpo darśanīyaḥ prāsādiko 'tikrānto mānuṣavarṇam asaṃprāptaś ca divyaṃ varṇaṃ jāmbūnadaniṣkasadṛśaḥ /",
  "XXavsata_u:6858": "suvarṇavarṇayā cānena prabhayā sarvaṃ kapilavastu nagaram avabhāsitam* /",
  "XXavsata_u:6859": "taddarśanān mātāpitarāv anye ca kutūhalābhyāgatāḥ satvāḥ paraṃ vismayam āgatāḥ /",
  "XXavsata_u:6860": "cintayanti ca:",
  "XXavsata_u:6861": "kuto 'yam īdṛśaḥ satvaviśeṣa iti /",
  "XXavsata_u:6862": "tasya jātau jātimahaṃ kṛtvā nāmadheyaṃ vyavasthāpyate:",
  "XXavsata_u:6863": "kiṃ bhavatu dārakasya nāmeti /",
  "XXavsata_u:6864": "jñātaya ūcuḥ:",
  "XXavsata_u:6865": "yasmād anena jātena suvarṇavarṇayā prabhayā sarvaṃ kapilavastu nagaram avabhāsitam*,",
  "XXavsata_u:6866": "tasmād bhavatu dārakasya suvarṇābha iti nāmeti /",
  "XXavsata_u:6867": "suvarṇābho dārako 'ṣṭābhyo dhātrībhyo 'nupradatto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
  "XXavsata_u:6868": "so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
  "XXavsata_u:6869": "āśu vardhate hradastham iva paṅkajam* /",
  "XXavsata_u:6870": "sa ca paṇḍito vyakto medhāvī śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ //",
  "XXavsata_u:6871": "yāvad apareṇa samayena rūpamadamatto bahir adhiṣṭhānasya krīḍati /",
  "XXavsata_u:6872": "saṃbahulāś ca śākyā nyagrodhārāmaṃ gacchanti /",
  "XXavsata_u:6873": "tatas tena suvarṇābhena dṛṣṭāḥ pṛṣṭāś ca:",
  "XXavsata_u:6874": "kva bhavanto gacchantīti /",
  "XXavsata_u:6875": "tair uktam*: nyagrodhārāmaṃ gacchāmo buddhaṃ bhagavantaṃ draṣṭum iti /",
  "XXavsata_u:6876": "suvarṇābhasya buddha ity aśrutapūrvaṃ nāma śrutvā sarvaromakūpāṇy āhṛṣṭani,",
  "XXavsata_u:6877": "paramaṃ ca kutūhalam utpannam* /",
  "XXavsata_u:6878": "tasyaitad abhavat*:",
  "XXavsata_u:6879": "yanv aham api buddhaṃ bhagavantaṃ darśanāyopasaṃkrāmeyam iti /",
  "XXavsata_u:6880": "so 'pi nyagrodhārāmaṃ gacchati /",
  "XXavsata_u:6881_0": "tatas tatra dadarśa suvarṇābhakumāro buddhaṃ bhagavantaṃ dvātriṃśatā mahāpuruṣalakṣaṇaiḥ",
  "XXavsata_u:6881_1": "samalaṃkṛtam aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "XXavsata_u:6881_2": "jaṅgamam iva ratnaparvataṃ samantato bhadrakam* /",
  "XXavsata_u:6882": "sahadarśanāc cāsya",
  "XXavsata_u:6883": "-------------------- Vaidya, p. 156 --------------------",
  "XXavsata_u:6884": "yo 'sau rūpamadaḥ sa prativigataḥ /",
  "XXavsata_u:6885": "sa bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
  "XXavsata_u:6886": "tasya bhagavatā dharmo deśitaḥ /",
  "XXavsata_u:6887": "sa taṃ dharmaṃ śrutvā pravrajyābhilāṣī saṃvṛttaḥ /",
  "XXavsata_u:6888": "yāvan mātāpitarāv anujñāpya bhagavatsakāśam upasaṃkrāntaḥ /",
  "XXavsata_u:6889": "upasaṃkramya bhagavataḥ pādau śirasā vanditvā yena bhagavāṃs tenāñjaliṃ praṇamayya bhagavantam idam avocat*:",
  "XXavsata_u:6890": "labheyāhaṃ bhadanta svākhyāte dharmavinaye pravrajyām upasaṃpadaṃ bhikṣubhāvam* /",
  "XXavsata_u:6891": "careyam ahaṃ bhagavato 'ntike brahmacaryam iti /",
  "XXavsata_u:6892": "tato bhagavān gajabhujasadṛśaṃ suvarṇavarṇabāhum abhiprasārya suvarṇābhadārakam idam avocat*: ehi kumāra,",
  "XXavsata_u:6893": "cara brahmacaryam iti /",
  "XXavsata_u:6894": "AVŚ_61.1 ehīti coktaḥ sa tathāgatena muṇḍaś ca saṃghāṭiparītadehaḥ /",
  "XXavsata_u:6895": "sadyaḥ praśāntendriya eva tasthāv evaṃ sthito buddhamanorathena //",
  "XXavsata_u:6896": "yāvat saptāhāvaropitakeśaśmaśrur dvādaśavarṣopasaṃpanneryāpathaḥ pātrakaravyagrahasto bhagavataḥ purastāt sthitaḥ /",
  "XXavsata_u:6897": "tasya bhagavatā manasikāro dattaḥ /",
  "XXavsata_u:6898_0": "tena yujyamānena vyāyacchamānena ghaṭamānena idam eva pañcagaṇḍakaṃ saṃsāracakraṃ",
  "XXavsata_u:6898_1": "calācalaṃ viditvā sarvasaṃskāragatīḥ śatanapatanavikaraṇavidhvaṃsanadharmatayā parāhatya",
  "XXavsata_u:6898_2": "sarvakleśaprahāṇād arhatvaṃ sākṣātkṛtam* /",
  "XXavsata_u:6899": "arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
  "XXavsata_u:6900": "sendropendrāṇāṃ devānāṃ pūjyo mānyo 'bhivādyaś ca saṃvṛttaḥ /",
  "XXavsata_u:6901": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:6902": "kāni bhadanta suvarṇābhena karmāṇi kṛtāni yenaivaṃrūpo darśanīyaḥ prāsādikaḥ pravrajya ca acirād (Speyer: cāciraṃ)",
  "XXavsata_u:6903": "arhatvaṃ sākṣātkṛtam iti /",
  "XXavsata_u:6904": "bhagavān āha:",
  "XXavsata_u:6905": "suvarṇābhenaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:6906": "suvarṇābhena karmāṇi kṛtāny upacitāni /",
  "XXavsata_u:6907": "ko 'nyaḥ pratyanubhaviṣyati?",
  "XXavsata_u:6908": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:6909": "nābdhātau,",
  "XXavsata_u:6910": "na tejodhātau,",
  "XXavsata_u:6911": "na vāyudhātau,",
  "XXavsata_u:6912": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:6913": "AVŚ_61.2 na praṇaśyanti karmāṇi api kalpaśatair api /",
  "XXavsata_u:6914": "sāmagrīṃ prāpya kālaṃ ca phalanti khalu dehinām* //",
  "XXavsata_u:6915_0": "bhūtapūrvaṃ bhikṣavo 'tīte 'dhvani ekanavate kalpe vipaśyī nāma samyaksaṃbuddho loka",
  "XXavsata_u:6915_1": "udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
  "XXavsata_u:6916": "sa bandhumatīṃ rājadhānīm upaniśritya viharati /",
  "XXavsata_u:6917": "yāvad vipaśyī samyaksaṃbuddho buddhakāryaṃ kṛtvā indhanakṣayād ivāgnir nirupadhiśeṣe nirvāṇadhātau parinirvṛtaḥ /",
  "XXavsata_u:6918": "tato rājñā bandhumatā bhagavataḥ śarīre śarīrapūjāṃ kṛtvā samantayojanaḥ stūpaś catūratnamayaḥ pratiṣṭhāpitaḥ krośam uccatvena",
  "XXavsata_u:6919": "-------------------- Vaidya, p. 157 --------------------",
  "XXavsata_u:6920": "/ stūpamahaś ca prajñaptaḥ /",
  "XXavsata_u:6921": "yāvad anyatamo gṛhapatis tasmin stūpamahe vartamāne nirgataḥ /",
  "XXavsata_u:6922": "tena tasmāt stūpāt sauvarṇavarṇa ādarśaḥ patito dṛṣṭaḥ /",
  "XXavsata_u:6923": "sa tenāvataṃsakaṃ kārayitvā tatra stūpe āropitaḥ /",
  "XXavsata_u:6924": "gandhadhūpapuṣpārcanaṃ kṛtvā pādayor nipatya praṇidhānaṃ kṛtam*:",
  "XXavsata_u:6925": "aham apy evaṃvidhānāṃ guṇānāṃ lābhī bhaviṣyāmi,",
  "XXavsata_u:6926": "evaṃvidham eva śāstāram ārāgayeyam iti //",
  "XXavsata_u:6927": "bhagavān āha:",
  "XXavsata_u:6928": "kiṃ manyadhve bhikṣavo yo 'sau tena kālena tena samayena gṛhapatir āsīt*,",
  "XXavsata_u:6929": "ayaṃ sa suvarṇābhaḥ /",
  "XXavsata_u:6930": "yat tena vipaśyinaḥ samyaksaṃbuddhasya stūpe kārāḥ kṛtāḥ,",
  "XXavsata_u:6931": "tenāsyaivaṃvidho rūpaviśeṣaḥ saṃvṛttaḥ /",
  "XXavsata_u:6932": "yat praṇidhānaṃ kṛtaṃ tad ihaiva janmany arhatvaṃ sākṣātkṛtam* /",
  "XXavsata_u:6933": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:6934": "ekāntaśuklānām ekāntaśuklaḥ,",
  "XXavsata_u:6935": "vyatimiśrāṇāṃ vyatimiśraḥ /",
  "XXavsata_u:6936": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:6937": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:6938": "ity evaṃ vo bhikṣavaḥ śikṣitavyam* //",
  "XXavsata_u:6939": "idam avocad bhagavān* /",
  "XXavsata_u:6940": "āttamanasas te bhikṣavo bhagavato bhāṣitam abhyanandan* //",
  "XXavsata_u:6941": "*******************************************************",
  "XXavsata_u:6942": "AVŚ_62 sugandhiḥ / (ed. Speyer, vol. I)",
  "XXavsata_u:6943_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:6943_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:6943_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:6943_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:6943_4": "kapilavastuni viharati nyagrodhārāme /",
  "XXavsata_u:6944": "kapilavastuni anyatamaḥ kulaputraḥ prativasati āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
  "XXavsata_u:6945": "tena sadṛśāt kulāt kalatram ānītam* /",
  "XXavsata_u:6946": "sa tayā sārdhaṃ krīḍati ramate paricārayati /",
  "XXavsata_u:6947": "tasya krīḍato ramamāṇasya paricārayataḥ putro jāto 'bhirūpo darśanīyaḥ prāsādiko atikrānto mānuṣavarṇam asaṃprāptaś ca divyaṃ varṇam* /",
  "XXavsata_u:6948": "tasya mukhān nīlotpalagandho vāti sarvaśarīrāc candanagandhaḥ /",
  "XXavsata_u:6949": "tasya jātau jātimahaṃ kṛtvā nāmadheyaṃ vyavasthāpyate:",
  "XXavsata_u:6950": "kiṃ bhavatu dārakasya nāmeti /",
  "XXavsata_u:6951": "jñātaya ūcuḥ:",
  "XXavsata_u:6952": "yasmād asya mukān nīlotpalagandho vāti,",
  "XXavsata_u:6953": "śarīrāc candanagandhaḥ,",
  "XXavsata_u:6954": "tasmād bhavatu dārakasya sugandhir iti nāmeti /",
  "XXavsata_u:6955": "sugandhir dārako 'ṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
  "XXavsata_u:6956": "so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
  "XXavsata_u:6957": "āśu vardhate hradastham iva paṅkajam* /",
  "XXavsata_u:6958": "sa pūrvahetubalādhānāc chrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ /",
  "XXavsata_u:6959": "yadā sugandhir dārakaḥ keyūrahārakaṭakālaṃkṛto vīthīm avatarati,",
  "XXavsata_u:6960": "tadā candanagandhena sarvaṃ nagaram āpūrayati /",
  "XXavsata_u:6961": "janakāyaś ca divyaṃ gandham āghrāya paraṃ vismayam āpadyte /",
  "XXavsata_u:6962": "evaṃ cāha: aho puṇyānāṃ sāmarthyam iti /",
  "XXavsata_u:6963": "-------------------- Vaidya, p. 158 --------------------",
  "XXavsata_u:6964": "yāvad apareṇa samayena sugandhir dārako nyagrodhārāmaṃ gataḥ /",
  "XXavsata_u:6965_0": "athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
  "XXavsata_u:6965_1": "aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "XXavsata_u:6965_2": "jaṅgamam iva ratnaparvataṃ samantato bhadrakam* /",
  "XXavsata_u:6966": "sahadarśanāc cānena bhagavato 'ntike cittaṃ prasāditam* /",
  "XXavsata_u:6967": "prasādajātaś ca bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
  "XXavsata_u:6968": "tasmai bhagavatā āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikī dharmadeśanā kṛtā,",
  "XXavsata_u:6969": "yāṃ śrutvā sugandhidārakeṇa viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ sākṣātkṛtam* /",
  "XXavsata_u:6970": "sa dṛṣṭasatyo mātāpitarāv anujñāpya bhagavacchāsane pravrajitaḥ /",
  "XXavsata_u:6971_0": "tena yujyamānena vyāyacchamānena ghaṭamānena idam eva pañcagaṇḍakaṃ saṃsāracakraṃ",
  "XXavsata_u:6971_1": "calācalaṃ viditvā sarvasaṃskāragatīḥ śatanapatanavikaraṇavidhvaṃsanadharmatayā parāhatya",
  "XXavsata_u:6971_2": "sarvakleśaprahāṇād arhatvaṃ sākṣātkṛtam* /",
  "XXavsata_u:6972": "arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
  "XXavsata_u:6973": "sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
  "XXavsata_u:6974": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:6975": "kāni bhadanta sugandhinā karmāṇi kṛtāni yenāsya mukhān nīlotpalagandho vāti,",
  "XXavsata_u:6976": "sarvaśarīrāc candanagandhaś ca /",
  "XXavsata_u:6977": "bhagavān āha:",
  "XXavsata_u:6978": "sugandhinaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:6979": "sugandhinā karmāṇi kṛtāny upacitāni /",
  "XXavsata_u:6980": "ko 'nyaḥ pratyanubhaviṣyati?",
  "XXavsata_u:6981": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:6982": "nābdhātau,",
  "XXavsata_u:6983": "na tejodhātau,",
  "XXavsata_u:6984": "na vāyudhātau,",
  "XXavsata_u:6985": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:6986": "AVŚ_62.1 na praṇaśyanti karmāṇi kalpakoṭiśatair api /",
  "XXavsata_u:6987": "sāmagrīṃ prāpya kālaṃ ca phalanti khalu dehinām* //",
  "XXavsata_u:6988_0": "bhūtapūrvaṃ bhikṣavo 'tīte 'dhvani ekanavate kalpe vipaśyī nāma samyaksaṃbuddho loka",
  "XXavsata_u:6988_1": "udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
  "XXavsata_u:6989": "sa bandhumatīṃ rājadhānīm upaniśritya viharati /",
  "XXavsata_u:6990": "yāvad vipaśyī samyaksaṃbuddhaḥ sakalaṃ buddhakāryaṃ kṛtvā indhanakṣayād ivāgnir nirupadhiśeṣe nirvāṇadhātau parinirvṛtaḥ /",
  "XXavsata_u:6991": "tato rājñā bandhumatā bhagavataḥ śarīre śarīrapūjāṃ kṛtvā samantayojanaḥ stūpaś catūratnamayaḥ pratiṣṭhāpitaḥ krośam uccatvena /",
  "XXavsata_u:6992": "stūpamahaś ca prajñaptaḥ /",
  "XXavsata_u:6993": "tatrānyatamena gṛhapatinā prasādajātena vicitrair gandhaiḥ pralepaṃ datvā dhūpapuṣpārcanaṃ kṛtvā praṇidhānaṃ kṛtam*:",
  "XXavsata_u:6994": "anenāhaṃ kuśalamūlena cittotpādena deyadharmaparityāgena evaṃvidhānāṃ guṇānāṃ lābhī bhaviṣyāmi /",
  "XXavsata_u:6995": "evaṃvidham eva śāstāram ārāgayeyam*,",
  "XXavsata_u:6996": "mā virāgayeyam iti //",
  "XXavsata_u:6997": "bhagavān āha:",
  "XXavsata_u:6998": "kiṃ manyadhve bhikṣavo yo 'sau tena kālena tena samayena gṛhapatir āsīt*,",
  "XXavsata_u:6999": "ayaṃ sa sugandhiḥ /",
  "XXavsata_u:7000": "yad anena vipaśyinaḥ samyaksaṃbuddhasya stūpe kārāḥ kṛtās tena tena sugandhaḥ saṃvṛttaḥ /",
  "XXavsata_u:7001": "-------------------- Vaidya, p. 159 --------------------",
  "XXavsata_u:7002": "yat praṇidhānaṃ kṛtaṃ teneha janmany arhatvaṃ sākṣātkṛtam* /",
  "XXavsata_u:7003": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:7004": "ekāntaśuklānām ekāntaśuklaḥ,",
  "XXavsata_u:7005": "vyatimiśrāṇāṃ vyatimiśraḥ /",
  "XXavsata_u:7006": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:7007": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:7008": "ity evaṃ vo bhikṣavaḥ śikṣitavyam* //",
  "XXavsata_u:7009": "idam avocad bhagavān* /",
  "XXavsata_u:7010": "āttamanasas te bhikṣavo bhagavato bhāṣitam abhyanandan* //",
  "XXavsata_u:7011": "*******************************************************",
  "XXavsata_u:7012": "AVŚ_63 vapuṣmān / (ed. Speyer, vol. I)",
  "XXavsata_u:7013_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:7013_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:7013_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:7013_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:7013_4": "kapilavastuni viharati nyagrodhārāme /",
  "XXavsata_u:7014": "kapilavastuni anyatamaḥ śākya āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
  "XXavsata_u:7015": "tena sadṛśāt kulāt kalatram ānītam* /",
  "XXavsata_u:7016": "sa tayā sārdhaṃ krīḍati ramate paricārayati /",
  "XXavsata_u:7017_0": "tasya krīḍato ramamāṇasya paricārayataḥ putro jāto 'bhirūpo darśanīyaḥ prāsādiko",
  "XXavsata_u:7017_1": "gauro 'tikrānto mānuṣavarṇam asaṃprāptaś ca divyaṃ varṇaṃ ramyavapuḥ sūkṣmatvaṅ maheśākhyaḥ",
  "XXavsata_u:7017_2": "prāptocchrayakāyaś ca /",
  "XXavsata_u:7018": "tasya jātau jātimahaṃ kṛtvā nāmadheyaṃ vyavasthāpyate:",
  "XXavsata_u:7019": "kiṃ bhavatu dārakasya nāmeti /",
  "XXavsata_u:7020": "jñātaya ūcuḥ:",
  "XXavsata_u:7021": "yasmād asya divyaṃ vapuḥ,",
  "XXavsata_u:7022": "tasmād bhavatu dārakasya vapuṣmān iti nāmeti /",
  "XXavsata_u:7023": "vapuṣmān dārako 'ṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
  "XXavsata_u:7024": "so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
  "XXavsata_u:7025": "āśu vardhate hradastham iva paṅkajam* /",
  "XXavsata_u:7026": "sa ca śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ sarvalokeṣu pūjyo mānyo 'bhivādyaś ca /",
  "XXavsata_u:7027": "tato vapuṣmān yān yān api sa bhūpradeśān* gatvā krāmati,",
  "XXavsata_u:7028": "te te 'sya medhyā bhavanti /",
  "XXavsata_u:7029": "evaṃvidhaḥ puṇyamaheśākhyaḥ //",
  "XXavsata_u:7030": "yāvad apareṇa samayena nyagrodhārāmaṃ gataḥ /",
  "XXavsata_u:7031_0": "athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
  "XXavsata_u:7031_1": "aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "XXavsata_u:7031_2": "jaṅgamam iva ratnaparvataṃ samantato bhadrakam* /",
  "XXavsata_u:7032": "sahadarśanāc cānena bhagavato 'ntike cittaṃ",
  "XXavsata_u:7033": "-------------------- Vaidya, p. 160 --------------------",
  "XXavsata_u:7034": "prasāditam* /",
  "XXavsata_u:7035": "prasādajātaś ca bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
  "XXavsata_u:7036": "tasmai bhagavatā āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikī dharmadeśanā kṛtā,",
  "XXavsata_u:7037": "yāṃ śrutvā vapuṣmatā viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ sākṣātkṛtam* /",
  "XXavsata_u:7038": "sa dṛṣṭasatyo mātāpitarāv anujñāpya bhagavacchāsane pravrajitaḥ /",
  "XXavsata_u:7039_0": "tena yujyamānena vyāyacchamānena ghaṭamānena idam eva pañcagaṇḍakaṃ saṃsāracakraṃ",
  "XXavsata_u:7039_1": "calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
  "XXavsata_u:7039_2": "sarvakleśaprahāṇād arhatvaṃ sākṣātkṛtam* /",
  "XXavsata_u:7040": "arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
  "XXavsata_u:7041": "sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
  "XXavsata_u:7042": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:7043": "kāni bhadanta vapuṣmatā karmāṇi kṛtāni yenāsyaivaṃvidha āśrayo 'rhatvaṃ ca prāptam iti /",
  "XXavsata_u:7044": "bhagavān āha:",
  "XXavsata_u:7045": "vapuṣmataiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:7046": "vapuṣmatā karmāṇi kṛtāny upacitāni /",
  "XXavsata_u:7047": "ko 'nyaḥ pratyanubhaviṣyati?",
  "XXavsata_u:7048": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:7049": "nābdhātau,",
  "XXavsata_u:7050": "na tejodhātau,",
  "XXavsata_u:7051": "na vāyudhātau,",
  "XXavsata_u:7052": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:7053": "AVŚ_63.1 na praṇaśyanti karmāṇi kalpakoṭiśatair api /",
  "XXavsata_u:7054": "sāmagrīṃ prāpya kālaṃ ca phalanti khalu dehinām* //",
  "XXavsata_u:7055_0": "bhūtapūrvaṃ bhikṣavo 'tīte 'dhvani ekanavate kalpe vipaśyī nāma samyaksaṃbuddho loka",
  "XXavsata_u:7055_1": "udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
  "XXavsata_u:7056": "sa bandhumatīṃ rājadhānīm upaniśritya viharati /",
  "XXavsata_u:7057": "yāvad vipaśyī samyaksaṃbuddhaḥ sakalaṃ buddhakāryaṃ kṛtvā indhanakṣayād ivāgnir nirupadhiśeṣe nirvāṇadhātau parinirvṛtaḥ /",
  "XXavsata_u:7058": "tato 'sya rājñā bandhumatā śarīre śarīrapūjāṃ kṛtvā samantayojanaś catūratnamayaḥ stūpaḥ pratiṣṭhāpitaḥ krośam uccatvena /",
  "XXavsata_u:7059": "tatra ca rājñā bandumatā saputravargeṇa sāmātyagaṇaparivṛtena stūpamahaḥ kṛtaḥ /",
  "XXavsata_u:7060": "yāvad anyatamasmin divase 'nyatamo daridrapuruṣaḥ stūpāṅgaṇaṃ praviṣṭaḥ /",
  "XXavsata_u:7061": "tatra tena puṣpāṇi mlānāni dṛṣṭāni,",
  "XXavsata_u:7062": "rajasā ca stūpāṅgaṇo malinīkṛtaḥ /",
  "XXavsata_u:7063": "tatas tena buddhaguṇān anusmṛtya prasādajātena saṃmārjanīṃ gṛhītvā stūpaḥ saṃmṛṣṭo nirmālyaṃ cāpanītam* /",
  "XXavsata_u:7064": "tato 'pagatarajaṃ stūpaṃ nirmalaṃ dṛṣṭvā prasādajātaḥ pādayor nipatya praṇidhānaṃ kṛtam*:",
  "XXavsata_u:7065": "anenāhaṃ kuśalena cittotpādena caivaṃvidhānāṃ guṇānāṃ lābhī bhaviṣyāmīty evaṃvidham eva śāstāram ārāgayeyam*,",
  "XXavsata_u:7066": "mā virāgayeyam iti //",
  "XXavsata_u:7067": "-------------------- Vaidya, p. 161 --------------------",
  "XXavsata_u:7068": "bhagavān āha:",
  "XXavsata_u:7069": "kiṃ manyadhve bhikṣavo yo 'sau tena kālena tena samayena daridraḥ puruṣa āsīt*,",
  "XXavsata_u:7070": "ayaṃ sa vapuṣmān* /",
  "XXavsata_u:7071": "yatas tena stūpaḥ saṃmṛṣṭaḥ,",
  "XXavsata_u:7072": "tenābhirūpaḥ saṃvṛttaḥ /",
  "XXavsata_u:7073": "yat praṇidhānaṃ kṛtaṃ teneha janmany arhatvaṃ sākṣātkṛtam* /",
  "XXavsata_u:7074": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:7075": "ekāntaśuklānām ekāntaśuklaḥ,",
  "XXavsata_u:7076": "vyatimiśrāṇāṃ vyatimiśraḥ /",
  "XXavsata_u:7077": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:7078": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:7079": "ity evaṃ vo bhikṣavaḥ śikṣitavyam* //",
  "XXavsata_u:7080": "idam avocad bhagavān* /",
  "XXavsata_u:7081": "āttamanasas te bhikṣavo bhagavato bhāṣitam abhyanandan* //",
  "XXavsata_u:7082": "*******************************************************",
  "XXavsata_u:7083": "AVŚ_64 balavān / (ed. Speyer, vol. I)",
  "XXavsata_u:7084_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:7084_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:7084_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:7084_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:7084_4": "kapilavastuni viharati nyagrodhārāme /",
  "XXavsata_u:7085": "kapilavastuni anyatamaḥ śākya āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
  "XXavsata_u:7086": "tena sadṛśāt kulāt kalatram ānītam* /",
  "XXavsata_u:7087": "sa tayā sārdhaṃ krīḍati ramate paricārayati /",
  "XXavsata_u:7088": "tasya krīḍato ramamāṇasya paricārayataḥ putro jāto 'bhirūpo darśanīyaḥ prāsādiko 'tikrāntapauruṣabalaḥ /",
  "XXavsata_u:7089": "tasya jātau jātimahaṃ kṛtvā nāmadheyaṃ vyavasthāpyate:",
  "XXavsata_u:7090": "kiṃ bhavatu dārakasya nāmeti /",
  "XXavsata_u:7091": "jñātaya ūcuḥ:",
  "XXavsata_u:7092": "yasmād ayaṃ dārako balavān,",
  "XXavsata_u:7093": "prāptaṃ syād asya balavān iti nāma /",
  "XXavsata_u:7094": "balavān dārako 'ṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
  "XXavsata_u:7095": "so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
  "XXavsata_u:7096": "āśu vardhate hradastham iva paṅkajam* /",
  "XXavsata_u:7097": "sa ca śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ //",
  "XXavsata_u:7098": "yāvad apareṇa samayena nyagrodhārāmaṃ gataḥ /",
  "XXavsata_u:7099_0": "athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
  "XXavsata_u:7099_1": "aśītyā {c}ānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "XXavsata_u:7099_2": "jaṅgamam iva ratnaparvataṃ samantato bhadrakam* /",
  "XXavsata_u:7100": "sahadarśanāc cānena bhagavato 'ntike cittaṃ prasāditam* /",
  "XXavsata_u:7101": "prasādajātaś ca bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
  "XXavsata_u:7102": "tasmai bhagavatā āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikī dharmadeśanā kṛtā,",
  "XXavsata_u:7103": "yāṃ śrutvā balavatā viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ sākṣātkṛtam* /",
  "XXavsata_u:7104": "sa dṛṣṭasatyo mātāpitarāv anujñāpya bhagavacchāsane pravrajitaḥ /",
  "XXavsata_u:7105": "tena yujyamānena vyāyacchamānena ghaṭamānena idam eva pañcagaṇḍakaṃ saṃsāracakraṃ calācalaṃ viditvā sarvasaṃskāragatīḥ",
  "XXavsata_u:7106": "-------------------- Vaidya, p. 162 --------------------",
  "XXavsata_u:7107": "śatanapatanavikaraṇavidhvaṃsanadharmatayā parāhatya sarvakleśaprahāṇād arhatvaṃ sākṣātkṛtam* /",
  "XXavsata_u:7108": "arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
  "XXavsata_u:7109": "sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
  "XXavsata_u:7110": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:7111": "kāni bhadanta balavatā karmāṇi kṛtāny upacitāni yenāsyāśrayo balavān*,",
  "XXavsata_u:7112": "arhatvaṃ ca prāptam iti /",
  "XXavsata_u:7113": "bhagavān āha:",
  "XXavsata_u:7114": "balavataiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:7115": "balavatā karmāṇi kṛtāny upacitāni /",
  "XXavsata_u:7116": "ko 'nyaḥ pratyanubhaviṣyati?",
  "XXavsata_u:7117": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:7118": "nābdhātau,",
  "XXavsata_u:7119": "na tejodhātau,",
  "XXavsata_u:7120": "na vāyudhātau,",
  "XXavsata_u:7121": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:7122": "AVŚ_64.1 na praṇaśyanti karmāṇi kalpakoṭiśatair api /",
  "XXavsata_u:7123": "sāmagrīṃ prāpya kālaṃ ca phalanti khalu dehinām* //",
  "XXavsata_u:7124_0": "bhūtapūrvaṃ bhikṣavo 'tīte 'dhvani ekanavate kalpe vipaśyī nāma samyaksaṃbuddho loka",
  "XXavsata_u:7124_1": "udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
  "XXavsata_u:7125": "sa bandhumatīṃ rājadhānīm upaniśritya viharati /",
  "XXavsata_u:7126": "yāvad vipaśyī samyaksaṃbuddhaḥ sakalaṃ buddhakāryaṃ kṛtvā indhanakṣayād ivāgnir nirupadhiśeṣe nirvāṇadhātau parinirvṛtaḥ,",
  "XXavsata_u:7127": "tasya rājñā bandhumatā śarīre śarīrapūjāṃ kṛtvā samantayojanaḥ stūpaś catūratnamayaḥ pratiṣṭhāpitaḥ krośam uccatvena /",
  "XXavsata_u:7128": "tatra stūpamahe vartamāne mahājanakāyena nṛtyatā gāyatā ca stūpaṃ pāṃsunā malinīkṛtam* /",
  "XXavsata_u:7129": "yāvad anyatamo gṛhapatiḥ stūpāṅgaṇaṃ praviṣṭaḥ /",
  "XXavsata_u:7130": "sa paśyati stūpāṅgaṇaṃ rajasā malinīkṛtaḥ /",
  "XXavsata_u:7131": "tatas tena gṛhapatinā buddhaguṇān anusmṛtya prasādajātena tailavyāmiśro gandhakāyo dattaḥ,",
  "XXavsata_u:7132": "praṇidhānaṃ ca kṛtam*:",
  "XXavsata_u:7133": "apy evaṃvidhānāṃ guṇānāṃ lābhī syām* /",
  "XXavsata_u:7134": "evaṃvidham eva śāstāram ārāgayeyaṃ mā virāgayeyam iti //",
  "XXavsata_u:7135": "bhagavān āha:",
  "XXavsata_u:7136": "kiṃ manyadhve bhikṣavo yo 'sau tena kālena tena samayena gṛhapatiḥ,",
  "XXavsata_u:7137": "ayaṃ sa balavān* /",
  "XXavsata_u:7138": "yad anena vipaśyinaḥ stūpe kārāḥ kṛtās tena balavān saṃvṛttaḥ /",
  "XXavsata_u:7139": "yat praṇidhānaṃ kṛtaṃ tenedānīm arhatvaṃ sākṣātkṛtam* /",
  "XXavsata_u:7140": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:7141": "ekāntaśuklānām ekāntaśuklaḥ,",
  "XXavsata_u:7142": "vyatimiśrāṇāṃ vyatimiśraḥ /",
  "XXavsata_u:7143": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:7144": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:7145": "ity evaṃ vo bhikṣavaḥ śikṣitavyam* //",
  "XXavsata_u:7146": "idam avocad bhagavān* /",
  "XXavsata_u:7147": "āttamanasas te bhikṣavo bhagavato bhāṣitam abhyanandan* //",
  "XXavsata_u:7148": "-------------------- Vaidya, p. 163 --------------------",
  "XXavsata_u:7149": "*******************************************************",
  "XXavsata_u:7150": "AVŚ_65 priyaḥ / (ed. Speyer, vol. I)",
  "XXavsata_u:7151_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:7151_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:7151_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:7151_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:7151_4": "kapilavastuni viharati nyagrodhārāme /",
  "XXavsata_u:7152": "kapilavastuni anyatamaḥ śākya āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
  "XXavsata_u:7153": "tena sadṛśāt kulāt kalatram ānītam* /",
  "XXavsata_u:7154": "sa tayā sārdhaṃ krīḍati ramate paricārayati /",
  "XXavsata_u:7155": "tasya krīḍato ramamāṇasya paricārayataḥ putro jāto 'bhirūpo darśanīyaḥ prāsādiko maheśākhyo priyadarśanaś ca /",
  "XXavsata_u:7156": "tasya janmani sarvaṃ kapilavastu nagaraṃ yaśasā āpūritam* /",
  "XXavsata_u:7157": "tasya jātau jātimahaṃ kṛtvā nāmadheyaṃ vyavasthāpyate:",
  "XXavsata_u:7158": "kiṃ bhavatu dārakasya nāmeti /",
  "XXavsata_u:7159": "jñātaya ūcuḥ:",
  "XXavsata_u:7160": "yasmād ayaṃ jātamātra eva sarvajanapriyaḥ,",
  "XXavsata_u:7161": "tasmād asya priya iti nāma bhavatu /",
  "XXavsata_u:7162": "priyo dārako 'ṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
  "XXavsata_u:7163": "so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
  "XXavsata_u:7164": "āśu vardhate hradastham iva paṅkajam* /",
  "XXavsata_u:7165": "sa ca śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ prajāvatsalas tyāgaruciḥ pradānaruciḥ pradāne 'bhirato mahati tyāge vartate /",
  "XXavsata_u:7166": "sa śramaṇabrāhmaṇakṛpaṇavanīpakānāṃ vividhair dānavisargaiḥ saṃgrahaṃ karoti //",
  "XXavsata_u:7167": "yāvat priyo dārako 'pareṇa samayena nyagrodhārāmaṃ gataḥ /",
  "XXavsata_u:7168_0": "athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
  "XXavsata_u:7168_1": "aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "XXavsata_u:7168_2": "jaṅgamam iva ratnaparvataṃ samantato bhadrakam* /",
  "XXavsata_u:7169": "sahadarśanāc cānena bhagavato 'ntike cittaṃ prasāditam* /",
  "XXavsata_u:7170": "sa prasādajātaś ca bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
  "XXavsata_u:7171": "tasmai bhagavatā āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikī dharmadeśanā kṛtā,",
  "XXavsata_u:7172": "yāṃ śrutvā priyeṇa viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ sākṣātkṛtam* /",
  "XXavsata_u:7173": "sa dṛṣṭasatyo mātāpitarāv anujñāpya bhagavacchāsane pravrajitaḥ /",
  "XXavsata_u:7174_0": "tena yujyamānena vyāyacchamānena ghaṭamānena idam eva pañcagaṇḍakaṃ saṃsāracakraṃ",
  "XXavsata_u:7174_1": "calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
  "XXavsata_u:7174_2": "sarvakleśaprahāṇād arhatvaṃ sākṣātkṛtam* /",
  "XXavsata_u:7175": "arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
  "XXavsata_u:7176": "sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
  "XXavsata_u:7177": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:7178": "kāni bhadanta priyeṇa karmāṇi kṛtāny upacitāni yena mahāyaśasāṃ priyo manāpaś ca /",
  "XXavsata_u:7179": "pravrajya cārhatvaṃ prāptam iti /",
  "XXavsata_u:7180": "bhagavān āha:",
  "XXavsata_u:7181": "priyeṇaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni",
  "XXavsata_u:7182": "-------------------- Vaidya, p. 164 --------------------",
  "XXavsata_u:7183": "oghavat pratyupasthitāny avaśyaṃbhāvīni /",
  "XXavsata_u:7184": "priyeṇa kṛtāni karmāṇy upacitāni /",
  "XXavsata_u:7185": "ko 'nyaḥ pratyanubhaviṣyati?",
  "XXavsata_u:7186": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:7187": "nābdhātau,",
  "XXavsata_u:7188": "na tejodhātau,",
  "XXavsata_u:7189": "na vāyudhātau,",
  "XXavsata_u:7190": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:7191": "AVŚ_65.1 na praṇaśyanti karmāṇi kalpakoṭiśatair api /",
  "XXavsata_u:7192": "sāmagrīṃ prāpya kālaṃ ca phalanti khalu dehinām* //",
  "XXavsata_u:7193_0": "bhūtapūrvaṃ bhikṣavo 'tīte 'dhvani ekanavate kalpe vipaśyī nāma samyaksaṃbuddho loka",
  "XXavsata_u:7193_1": "udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
  "XXavsata_u:7194": "sa bandhumatīṃ rājadhānīm upaniśritya viharati /",
  "XXavsata_u:7195": "yāvad vipaśyī samyaksaṃbuddhaḥ sakalaṃ buddhakāryaṃ kṛtvā indhanakṣayād ivāgnir nirupadhiśeṣe nirvāṇadhātau parinirvṛtaḥ,",
  "XXavsata_u:7196": "tasya rājñā bandhumatā śarīre śarīrapūjāṃ kṛtvā samantayojanaś catūratnamayaḥ stūpaḥ pratiṣṭhāpitaḥ krośam uccatvena /",
  "XXavsata_u:7197": "yāvad apareṇa samyena vasantakālasamaye saṃpuṣpiteṣu pādeṣu nānāvicitriteṣu puṣpeṣu prādurbhūteṣv anyatamo gṛhapatī rājānaṃ vijñāpayāmāsa:",
  "XXavsata_u:7198": "icchāmy ahaṃ devasahāyo vipaśyinaḥ stūpe puṣpāropaṇaṃ kartum iti /",
  "XXavsata_u:7199": "rājā kathayati:",
  "XXavsata_u:7200": "evam astv iti /",
  "XXavsata_u:7201": "yāvat tena gṛhapatinā rājāmātyapauruṣaiḥ sahāyena ghaṇṭāvaghoṣaṇena vicitrapuṣpasaṃgrahaṃ kṛtvā vipaśyinaḥ stūpe puṣpārohaṇaṃ kṛtam*,",
  "XXavsata_u:7202": "yatrānekaiḥ prāṇiśatasahasraiś cittāni prasādya kuśalamūlāni samāropitāni //",
  "XXavsata_u:7203": "bhagavān āha:",
  "XXavsata_u:7204": "kiṃ manyadhve bhikṣavo yo 'sau tena kālena tena samayena gṛhapatir āsīt* ayaṃ sa priyaḥ /",
  "XXavsata_u:7205": "yat tena mahārājasahāyena kuśalamūlāny avaropitāni,",
  "XXavsata_u:7206": "tena mahājanasya priyo manāpaś ca saṃvṛttaḥ,",
  "XXavsata_u:7207": "tenaiva hetunā darśanīyaḥ prasādikaḥ /",
  "XXavsata_u:7208": "arhatvaṃ ca prāptam* /",
  "XXavsata_u:7209": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:7210": "ekāntaśuklānām ekāntaśuklaḥ,",
  "XXavsata_u:7211": "vyatimiśrāṇāṃ vyatimiśraḥ /",
  "XXavsata_u:7212": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:7213": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:7214": "ity evaṃ vo bhikṣavaḥ śikṣitavyam* //",
  "XXavsata_u:7215": "idam avocad bhagavān* /",
  "XXavsata_u:7216": "āttamanasas te bhikṣavo bhagavato bhāṣitam abhyanandan* //",
  "XXavsata_u:7217": "*******************************************************",
  "XXavsata_u:7218": "AVŚ_66 padmākṣaḥ / (ed. Speyer, vol. I)",
  "XXavsata_u:7219_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:7219_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:7219_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:7219_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:7219_4": "kapilavastuni viharati nyagrodhārāme /",
  "XXavsata_u:7220": "kapilavastuni anyatamaḥ śākya āḍhyo mahādhano mahābhogo vistīrṇaviśālaparigraho vaiśravaṇadhanasamudito",
  "XXavsata_u:7221": "-------------------- Vaidya, p. 165 --------------------",
  "XXavsata_u:7222": "vaiśravaṇadhanapratispardhī /",
  "XXavsata_u:7223": "tena sadṛśāt kulāt kalatram ānītam* /",
  "XXavsata_u:7224": "sa tayā sārdhaṃ krīḍati ramate paricārayati /",
  "XXavsata_u:7225": "tasya krīḍato ramamāṇasya paricārayataḥ putro jāto 'bhirūpo darśanīyaḥ prāsādiko 'bhinīlapadmanetraḥ divyenendranīlamaṇiratnena śirasy ābaddhena,",
  "XXavsata_u:7226": "yena kapilavastu nagaram indranīlavarṇaṃ vyavasthāpitam* /",
  "XXavsata_u:7227": "tasya jatau jātimahaṃ kṛtvā nāmadheyaṃ vyavasthāpyate:",
  "XXavsata_u:7228": "kiṃ bhavatu dārakasya nāmeti /",
  "XXavsata_u:7229": "jñātaya ūcuḥ:",
  "XXavsata_u:7230": "yasmād asya padmasadṛśe akṣiṇī,",
  "XXavsata_u:7231": "tasmād bhavatu dārakasya padmākṣa iti nāmeti /",
  "XXavsata_u:7232": "padmākṣo dārako 'ṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
  "XXavsata_u:7233": "so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
  "XXavsata_u:7234": "āśu vardhate hradastham iva paṅkajam* /",
  "XXavsata_u:7235": "sa ca śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmas tyāgaruciḥ pradānābhirato mahati tyāge vartate /",
  "XXavsata_u:7236": "sa yena yena gacchati,",
  "XXavsata_u:7237": "tena devamanuṣyaiḥ pūjyate 'bhyarcyate ca //",
  "XXavsata_u:7238": "yatha padmākṣo dārako 'pareṇa samayena nyagrodhārāmaṃ gataḥ /",
  "XXavsata_u:7239_0": "athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
  "XXavsata_u:7239_1": "aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "XXavsata_u:7239_2": "jaṅgamam iva ratnaparvataṃ samantato bhadrakam* /",
  "XXavsata_u:7240": "sahadarśanāc cānena bhagavato 'ntike cittam abhiprasāditam* /",
  "XXavsata_u:7241": "prasādajātaś ca bhagavatpādābhivandanaṃ kṛtvā purastān niṣaṇṇo dharmaśravaṇāya /",
  "XXavsata_u:7242": "tasmai bhagavatā āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikī dharmadeśanā kṛtā,",
  "XXavsata_u:7243": "yāṃ śrutvā padmākṣeṇa viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ sākṣātkṛtam* /",
  "XXavsata_u:7244": "sa dṛṣṭasatyo dānapradānāni datvā śramaṇabrāhmaṇakṛpaṇavanīpakaduḥkhitān saṃtarpayitvā mātāpitarāv anujñāpya bhagavacchāsane pravrajitaḥ /",
  "XXavsata_u:7245_0": "tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ",
  "XXavsata_u:7245_1": "calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
  "XXavsata_u:7245_2": "sarvakleśaprahāṇād arhatvaṃ sākṣātkṛtam* /",
  "XXavsata_u:7246": "arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
  "XXavsata_u:7247": "sendropendrāṇāṃ devānāṃ pūjyo mānyo 'bhivādyaś ca saṃvṛttaḥ /",
  "XXavsata_u:7248": "yāvad asau piṇḍapātapraviṣṭo mahājanakāyenodvīkṣyamāṇo jihreti /",
  "XXavsata_u:7249": "atha sa padmākṣo bhagavataḥ sakāśam upasaṃkramya bhagavantaṃ vijñāpayāmāsa:",
  "XXavsata_u:7250": "sādhu me bhagavāṃs tathā karotu yathā maṇiratnam antardhīyeta /",
  "XXavsata_u:7251": "bhagavān āha:",
  "XXavsata_u:7252": "karmajaṃ hy etat*,",
  "XXavsata_u:7253": "na śakyam antardhāpayitum* /",
  "XXavsata_u:7254": "api tu tathā kariṣyāmi yac chrāddhā drakṣyanti nāśrāddhā iti /",
  "XXavsata_u:7255": "tato bhagavatā tathā kṛtam* //",
  "XXavsata_u:7256": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:7257": "kāni bhadanta padmākṣeṇa karmāṇi kṛtāny {upacitāni} yenaivaṃ mahāśakhyo 'rhatvaṃ ca prāptam iti /",
  "XXavsata_u:7258": "bhagavān āha:",
  "XXavsata_u:7259": "padmākṣeṇaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:7260": "padmākṣeṇa karmāṇi kṛtāny upacitāni /",
  "XXavsata_u:7261": "ko 'nyaḥ pratyanubhaviṣyati?",
  "XXavsata_u:7262": "-------------------- Vaidya, p. 166 --------------------",
  "XXavsata_u:7263": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:7264": "nābdhātau,",
  "XXavsata_u:7265": "na tejodhātau,",
  "XXavsata_u:7266": "na vāyudhātau,",
  "XXavsata_u:7267": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:7268": "AVŚ_66.1 na praṇaśyanti karmāṇi kalpakoṭiśatair api /",
  "XXavsata_u:7269": "sāmagrīṃ prāpya kālaṃ ca phalanti khalu dehinām* //",
  "XXavsata_u:7270_0": "bhūtapūrvaṃ bhikṣavo 'tīte 'dhvani ekanavate kalpe vipaśyī nāma samyaksaṃbuddho loka",
  "XXavsata_u:7270_1": "udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
  "XXavsata_u:7271": "sa bandhumatīṃ rājadhānīm upaniśritya viharati /",
  "XXavsata_u:7272": "yāvad vipaśyī samyaksaṃbuddhaḥ sakalaṃ buddhakāryaṃ kṛtvendhanakṣayād ivāgnir nirupadhiśeṣe nirvāṇadhātau parinirvṛtaḥ,",
  "XXavsata_u:7273": "tasya rājñā bandhumatā śarīre śarīrapūjāṃ kṛtvā samantayojanaś catūratnamayaḥ stūpaḥ pratiṣṭhāpitaḥ /",
  "XXavsata_u:7274": "tatra anekāni prāṇiśatasahasrāṇi kārān kṛtvā svargamokṣaparāyaṇāni bhavanti /",
  "XXavsata_u:7275": "yāvad anyatamaḥ sārthavāho mahāsamudrāt siddhayānapātro 'bhyagataḥ /",
  "XXavsata_u:7276": "tena tatra mahindranīlakaṃ ratnam ānitam* /",
  "XXavsata_u:7277": "tena vipaśyinaḥ stūpaṃ dṛṣṭvā tathāgataguṇān anusmṛtya tan maṇiratnaṃ vipaśyinaḥ stūpavarṣasthālyām upari nibaddham* /",
  "XXavsata_u:7278": "tasyānubhāvena digvidiśaḥ sarvā nīlākārā avasthitāḥ /",
  "XXavsata_u:7279": "padmaiś ca pūjāṃ kṛtvā praṇidhānaṃ kṛtam*:",
  "XXavsata_u:7280": "aham apy evaṃ guṇānāṃ lābhī syām*,",
  "XXavsata_u:7281": "evaṃvidham eva śāstāram ārāgayeyaṃ mā virāgayeyam iti //",
  "XXavsata_u:7282": "bhagavān āha:",
  "XXavsata_u:7283": "kiṃ manyadhve bhikṣavo yo 'sau tena kālena tena samayena sārthavāha āsīt*,",
  "XXavsata_u:7284": "ayaṃ sa padmākṣaḥ /",
  "XXavsata_u:7285": "yat tena vipaśyinaḥ stūpe maṇiratnam āropitaṃ tasya karmaṇo vipākenāsya maṇiratnaṃ śirasi prādurbhūtam* /",
  "XXavsata_u:7286": "yan nīlapadmaiḥ pūjā kṛtā tenābhinīlapadmanetraḥ saṃvṛttaḥ /",
  "XXavsata_u:7287": "yat praṇidhānaṃ kṛtvā teneha janmany arhatvaṃ sākṣātkṛtam* /",
  "XXavsata_u:7288": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:7289": "ekāntaśuklānām ekāntaśuklaḥ,",
  "XXavsata_u:7290": "vyatimiśrāṇāṃ vyatimiśraḥ /",
  "XXavsata_u:7291": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:7292": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:7293": "ity evaṃ vo bhikṣavaḥ śikṣitavyam* //",
  "XXavsata_u:7294": "idam avocad bhagavān* /",
  "XXavsata_u:7295": "āttamanasas te bhikṣavo bhagavato bhāṣitam abhyanandan* //",
  "XXavsata_u:7296": "*******************************************************",
  "XXavsata_u:7297": "AVŚ_67 dundubhisvaraḥ /",
  "XXavsata_u:7298": "(ed. Speyer, vol. I)",
  "XXavsata_u:7299_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:7299_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:7299_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:7299_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:7299_4": "kapilavastuni viharati nyagrodhārāme /",
  "XXavsata_u:7300": "kapilavastuni anyatamaḥ śākya āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
  "XXavsata_u:7301": "tena sadṛśāt kulāt kalatram ānītam* /",
  "XXavsata_u:7302": "sa tayā sārdhaṃ krīḍati ramate",
  "XXavsata_u:7303": "-------------------- Vaidya, p. 167 --------------------",
  "XXavsata_u:7304": "paricārayati /",
  "XXavsata_u:7305": "tasya krīḍato ramamāṇasya paricārayataḥ putro jāto 'bhirūpo darśanīyaḥ prāsādiko maheśākhyaḥ kalaviṅkamanojñabhāṇī (Speyer:",
  "XXavsata_u:7306": "kalaviṅkamanojñabhāṣī)",
  "XXavsata_u:7307": "dundubhisvaranirghoṣaḥ /",
  "XXavsata_u:7308": "tasya jatau jātimahaṃ kṛtvā nāmadheyaṃ vyavasthāpyate:",
  "XXavsata_u:7309": "kiṃ bhavatu dārakasya nāmeti /",
  "XXavsata_u:7310": "jñātaya ūcuḥ:",
  "XXavsata_u:7311": "yasmād ayaṃ dārako dundubhisvaraḥ,",
  "XXavsata_u:7312": "tasmād asya bhavatu dundubhisvara iti nāmeti /",
  "XXavsata_u:7313": "dundubhisvaro dārako 'ṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
  "XXavsata_u:7314": "so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
  "XXavsata_u:7315": "āśu vardhate hradastham iva paṅkajam* /",
  "XXavsata_u:7316": "sa ca śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ prajāvatsalas tyāgaruciḥ pradānarucir mahati tyāge vartate /",
  "XXavsata_u:7317": "yāvad apareṇa samayena dundubhisvaro dārako nyagrodhārāmaṃ gataḥ /",
  "XXavsata_u:7318_0": "athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
  "XXavsata_u:7318_1": "aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "XXavsata_u:7318_2": "jaṅgamam iva ratnaparvataṃ samantato bhadrakam* /",
  "XXavsata_u:7319": "sahadarśanāc cānena bhagavato 'ntike cittaṃ prasāditam* /",
  "XXavsata_u:7320": "prasādajātaś ca bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
  "XXavsata_u:7321": "tasmai bhagavatā āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikī dharmadeśanā kṛtā,",
  "XXavsata_u:7322": "yāṃ śrutvā dundubhisvareṇa dārakeṇa viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ sākṣātkṛtam* /",
  "XXavsata_u:7323": "sa dṛṣṭasatyo dānapradānāni datvā śramaṇabrāhmaṇavanīpakān duḥkhitān saṃtarpayitvā mātāpitarāv anujñāpya bhagavacchāsane pravrajitaḥ /",
  "XXavsata_u:7324_0": "tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ",
  "XXavsata_u:7324_1": "calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
  "XXavsata_u:7324_2": "sarvakleśaprahāṇād arhatvaṃ sākṣātkṛtam* /",
  "XXavsata_u:7325": "arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
  "XXavsata_u:7326": "sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
  "XXavsata_u:7327": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:7328": "kāni bhadanta dundubhisvareṇa karmāṇi kṛtāny yenābhirūpo darśanīyaḥ prasādiko 'rhatvaṃ ca prāptam iti /",
  "XXavsata_u:7329": "bhagavān āha:",
  "XXavsata_u:7330": "dundubhisvareṇaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:7331": "dundubhisvareṇa karmāṇi kṛtāny upacitāni /",
  "XXavsata_u:7332": "ko 'nyaḥ pratyanubhaviṣyati?",
  "XXavsata_u:7333": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:7334": "nābdhātau,",
  "XXavsata_u:7335": "na tejodhātau,",
  "XXavsata_u:7336": "na vāyudhātau,",
  "XXavsata_u:7337": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:7338": "AVŚ_67.1 na praṇaśyanti karmāṇi kalpakoṭiśatair api /",
  "XXavsata_u:7339": "sāmagrīṃ prāpya kālaṃ ca phalanti khalu dehinām* //",
  "XXavsata_u:7340": "-------------------- Vaidya, p. 168 --------------------",
  "XXavsata_u:7341_0": "bhūtapūrvaṃ bhikṣavo 'tīte 'dhvani ekanavate kalpe vipaśyī nāma samyaksaṃbuddho loka",
  "XXavsata_u:7341_1": "udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
  "XXavsata_u:7342": "sa bandhumatīṃ rājadhānīm upaniśritya viharati /",
  "XXavsata_u:7343": "yāvad vipaśyī samyaksaṃbuddhaḥ sakalaṃ buddhakāryaṃ kṛtvendhanakṣayād ivāgnir nirupadhiśeṣe nirvāṇadhātau parinirvṛtaḥ,",
  "XXavsata_u:7344": "tasya rājñā bandhumatā śarīre śarīrapūjāṃ kṛtvā samantayojanaś catūratnamayaḥ stūpaḥ pratiṣṭhāpitaḥ krośam uccatvena /",
  "XXavsata_u:7345": "tatrānekāni prāṇiśatasahasrāṇi kārān kṛtvā svargamokṣaparāyaṇāni bhavanti /",
  "XXavsata_u:7346": "yāvad anyatareṇa gṛhapatinā vicitrāṇi vādyabhāṇḍāni puruṣāś ca śikṣayitvā tatra stūpe niryātitāḥ,",
  "XXavsata_u:7347": "ye tatra stūpe ahanyahani vādyaviśeṣaiḥ satkāraṃ kurvanti //",
  "XXavsata_u:7348": "{bhagavān āha:",
  "XXavsata_u:7349": "} kiṃ manyadhve bhikṣavo yo 'sau tena kālena tena samayena gṛhapatir āsīt*,",
  "XXavsata_u:7350": "ayaṃ sa dundubhisvaraḥ /",
  "XXavsata_u:7351": "yat tena vipaśyinaḥ stūpe vādyabhāṇḍāni niryātitāni,",
  "XXavsata_u:7352": "tenedānīṃ dundubhisvaraḥ saṃvṛttaḥ /",
  "XXavsata_u:7353": "tenaiva hetunedānīm arhatvaṃ sākṣātkṛtam* /",
  "XXavsata_u:7354": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:7355": "ekāntaśuklānāṃ karmanām ekāntaśuklaḥ,",
  "XXavsata_u:7356": "vyatimiśrāṇāṃ vyatimiśraḥ /",
  "XXavsata_u:7357": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:7358": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:7359": "ity evaṃ vo bhikṣavaḥ śikṣitavyam* //",
  "XXavsata_u:7360": "idam avocad bhagavān* /",
  "XXavsata_u:7361": "āttamanasas te bhikṣavo bhagavato bhāṣitam abhyanandan* //",
  "XXavsata_u:7362": "*******************************************************",
  "XXavsata_u:7363": "AVŚ_68 putrāḥ / (ed. Speyer, vol. I)",
  "XXavsata_u:7364_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:7364_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:7364_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:7364_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:7364_4": "kapilavastuni viharati nyagrodhārāme /",
  "XXavsata_u:7365": "kapilavastuni anyatamaḥ śākya āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
  "XXavsata_u:7366": "tena sadṛśāt kulāt kalatram ānītam* /",
  "XXavsata_u:7367": "sa tayā sārdhaṃ krīḍati ramate paricārayati /",
  "XXavsata_u:7368": "tasya krīḍato ramamāṇasya paricārayataḥ patnī āpannasatvā saṃvṛttā /",
  "XXavsata_u:7369": "sā aṣṭānāṃ vā navānāṃ vā māsānām atyayāt prasūtā /",
  "XXavsata_u:7370": "mahatī mahatī māṃsapeśī jātā,",
  "XXavsata_u:7371": "yāṃ dṛṣṭvā mātāpitarau viṣaṇṇau,",
  "XXavsata_u:7372": "anye ca gṛhavāsinaḥ paricārakā jñātayaś ca:",
  "XXavsata_u:7373": "ko nāmāyam evaṃvidho jāta iti /",
  "XXavsata_u:7374": "yāvad asau gṛhapatiḥ śokāgāraṃ praviśya kare kapolaṃ datvā cintāparo vyavasthitaḥ:",
  "XXavsata_u:7375": "kasya nivedayeyam*,",
  "XXavsata_u:7376": "ko jñāsyati kim etad iti /",
  "XXavsata_u:7377": "tasya buddhir utpannā:",
  "XXavsata_u:7378": "ayaṃ buddho bhagavān sarvajñaḥ sarvadarśī /",
  "XXavsata_u:7379": "buddhasya bhagavato nivedayāmi,",
  "XXavsata_u:7380": "sa jñāsyatīti /",
  "XXavsata_u:7381": "sa yena bhagavāṃs tenopasaṃkrāntaḥ /",
  "XXavsata_u:7382": "upasaṃkramya bhagavantaṃ papraccha /",
  "XXavsata_u:7383": "bhagavān āha:",
  "XXavsata_u:7384": "mā bhaiṣīs tvaṃ gṛhapate, mā bhaiṣīḥ /",
  "XXavsata_u:7385": "suvihite karpāse",
  "XXavsata_u:7386": "-------------------- Vaidya, p. 169 --------------------",
  "XXavsata_u:7387": "māṃsapeśīṃ sthāpayitvā trir divasasya pāṇināpamṛjya kṣīreṇa punaḥ pariprokṣasva yāvat saptāham* /",
  "XXavsata_u:7388": "tataḥ sphuṭiṣyati,",
  "XXavsata_u:7389": "kumāraśatam utpatsyate /",
  "XXavsata_u:7390": "te ca sarve mahānagnabalino bhaviṣyanti /",
  "XXavsata_u:7391": "iti śrutvā gṛhapatiḥ paraṃ vismayam āpannaḥ /",
  "XXavsata_u:7392": "cintayati ca:",
  "XXavsata_u:7393": "lābhā me sulabdhā yasya me īdṛśāḥ putrā utpatsyantīti /",
  "XXavsata_u:7394": "tena tathaiva kṛtam* /",
  "XXavsata_u:7395": "yāvat saptame divase sā māṃsapeśī sphuṭitā /",
  "XXavsata_u:7396": "kumāraśatam utpannam* /",
  "XXavsata_u:7397": "sarve abhirūpā darśanīyāḥ prāsādikāḥ sarvāṅgapratyaṅgopetā mahānagnabalinaḥ //",
  "XXavsata_u:7398": "yāvat krameṇa unnītā vardhitā mahāntaḥ saṃvṛttāś ca /",
  "XXavsata_u:7399": "sarve yauvanamadamattā itaś cāmutaś ca paribhramanto nyagrodhārāmaṃ gatāḥ /",
  "XXavsata_u:7400_0": "atha te dadṛśur buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
  "XXavsata_u:7400_1": "aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "XXavsata_u:7400_2": "jaṅgamam iva ratnaparvataṃ samantato bhadrakam* /",
  "XXavsata_u:7401": "sahadarśanāc bhagavataḥ pādābhivandanaṃ kṛtvā purastān niṣaṇṇā dharmaśravaṇāya /",
  "XXavsata_u:7402": "teṣāṃ bhagavatā āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikī dharmadeśanā kṛtā,",
  "XXavsata_u:7403": "yāṃ śrutvā sarvair evaṃ viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ sākṣātkṛtam* /",
  "XXavsata_u:7404": "te dṛṣṭasatyā mātāpitarāv anujñāpya bhagavacchāsane pravrajitāḥ /",
  "XXavsata_u:7405": "taiḥ sarvair yujyamānair ghaṭamānair vyāyacchamānaiḥ sarvakleśaprahāṇād arhatvaṃ sākṣātkṛtam* /",
  "XXavsata_u:7406": "arhanto babhūvas traidhātukavītarāgaḥ samaloṣṭakāñcana ākāśapāṇitalasamacittā vāsīcandanakalpā vidyāvidāritāṇḍakośā vidyābhijñāpratisaṃvitprāptā bhavalābhalobhasatkāraparāṅmukhāḥ /",
  "XXavsata_u:7407": "sendropendrāṇāṃ devānāṃ pūjyā mānyā abhivādyāś ca saṃvṛttāḥ //",
  "XXavsata_u:7408": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:7409": "kāni bhadanta kumāraśatena karmāṇi kṛtāny yena mahānagnabalinaḥ saṃvṛttāḥ,",
  "XXavsata_u:7410": "sahitāś ca bhrātara iti /",
  "XXavsata_u:7411": "bhagavān āha:",
  "XXavsata_u:7412": "ebhir eva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:7413": "ebhir kṛtānikarmāṇy upacitāni /",
  "XXavsata_u:7414": "ko 'nyaḥ pratyanubhaviṣyati?",
  "XXavsata_u:7415": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:7416": "nābdhātau,",
  "XXavsata_u:7417": "na tejodhātau,",
  "XXavsata_u:7418": "na vāyudhātau,",
  "XXavsata_u:7419": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:7420": "AVŚ_68.1 na praṇaśyanti karmāṇi kalpakoṭiśatair api /",
  "XXavsata_u:7421": "sāmagrīṃ prāpya kālaṃ ca phalanti khalu dehinām* //",
  "XXavsata_u:7422_0": "bhūtapūrvaṃ bhikṣavo 'tīte 'dhvani ekanavate kalpe vipaśyī nāma samyaksaṃbuddho loka",
  "XXavsata_u:7422_1": "udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
  "XXavsata_u:7423": "sa bandhumatīṃ rājadhānīm upaniśritya viharati /",
  "XXavsata_u:7424": "yāvad vipaśyī samyaksaṃbuddhaḥ sakalaṃ buddhakāryaṃ kṛtvā indhanakṣayād ivāgnir nirupadhiśeṣe nirvāṇadhātau parinirvṛtaḥ,",
  "XXavsata_u:7425": "tasya rājñā bandhumatā śarīre śarīrapūjāṃ kṛtvā samantayojanaś catūratnamayaḥ stūpaḥ pratiṣṭhāpitaḥ krośam uccatvena,",
  "XXavsata_u:7426": "yatrānekāni prāṇiśatasahasrāṇi kārān kṛtvā svargamokṣaparāyaṇāni bhavanti /",
  "XXavsata_u:7427": "yāvad goṣṭhikānāṃ",
  "XXavsata_u:7428": "-------------------- Vaidya, p. 170 --------------------",
  "XXavsata_u:7429": "śataṃ nirgatam* /",
  "XXavsata_u:7430": "taṃb stūpaṃ dṛṣṭvā tathāgataguṇān anusmṛtya tais tatra stūpe ekapuruṣeṇa vā ekadehinā vā ekātmanā vā ekacitteneva ekātmabhāveneva (Speyer:",
  "XXavsata_u:7431": "ekapuruṣeṇevaikadehinevaikātmanevaikacittenevaikātmabhāveneva)",
  "XXavsata_u:7432": "sarvair ekasamūhībhūtaiḥ prasannacittakaiḥ prītijātair ekātmanībhūtais tatra stūpe puṇyadhūpagandhamālyavilepanāni naivedyarasarasāgrabhojyāni sarvopahārāṇi copaḍhaukitāni /",
  "XXavsata_u:7433": "dhvajavitānacchatrāṇi cāropitāni /",
  "XXavsata_u:7434": "āropya ekasamūhībhūtvā ekasvareṇa stūtiṃ kṛtvā pradakṣiṇaśatasahasraṃ kṛtam* /",
  "XXavsata_u:7435": "tatas taiḥ sarvair ekātmabhāvenaikacittakena praṇidhānaṃ kṛtvā:",
  "XXavsata_u:7436": "anena kuśalamūlenāsmākaṃ tathaivaikātmajātā ekacittakāḥ samānadehāḥ samānācārāḥ samānadharmāḥ samānapuṇyāḥ samanirvāṇā bhavantu iti /",
  "XXavsata_u:7437": "tatraiva stūpe evaṃ bhaktiparāyaṇā nirvṛttāḥ //",
  "XXavsata_u:7438": "### [The text in all MS is mutilated. The para must beginn with kiṃ manyadhve bhikṣavaḥ ... saṃvṛttāḥ.] {kiṃ manyadhve bhukṣavaḥ ... saṃvṛttāḥ} /",
  "XXavsata_u:7439": "tenaiva hetunā idānīm ekapeśījātāḥ samarūpāḥ samadehabhāvāḥ samātmacittāḥ samabalavīryaparākramāḥ samācārāḥ samadharmeṣu parāyaṇāḥ samaṃ srotāpattiphalaṃ prāptāḥ,",
  "XXavsata_u:7440": "samaṃ cārhatvaṃ prāptāḥ /",
  "XXavsata_u:7441": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:7442": "ekāntaśuklānām ekāntaśuklaḥ,",
  "XXavsata_u:7443": "vyatimiśrāṇāṃ vyatimiśraḥ /",
  "XXavsata_u:7444": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:7445": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:7446": "ity evaṃ vo bhikṣavaḥ śikṣitavyam* //",
  "XXavsata_u:7447": "idam avocad bhagavān* /",
  "XXavsata_u:7448": "āttamanasas te bhikṣavo bhagavato bhāṣitam abhyanandan* //",
  "XXavsata_u:7449": "*******************************************************",
  "XXavsata_u:7450": "AVŚ_69 sūryaḥ / (ed. Speyer, vol. I)",
  "XXavsata_u:7451_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:7451_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:7451_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:7451_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:7451_4": "kapilavastuni viharati nyagrodhārāme /",
  "XXavsata_u:7452": "kapilavastuni anyatamaḥ śākya āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
  "XXavsata_u:7453": "tena sadṛśāt kulāt kalatram ānītam* /",
  "XXavsata_u:7454": "sa tayā sārdhaṃ krīḍati ramate paricārayati /",
  "XXavsata_u:7455": "tasya krīḍato ramamāṇasya paricārayataḥ putro jāto 'bhirūpo darśanīyaḥ prāsādiko maheśākhyaḥ śirasi maṇiratnayuktaḥ /",
  "XXavsata_u:7456": "### [Tib transl. seems to add afew sentaneces here,",
  "XXavsata_u:7457": "describing the sun line splendour of the gem on the crest. Cf. tasya maṇiratnasya prabhayā sarvaṃ gṛham avabhāsitaṃ sūryasyeva.] /",
  "XXavsata_u:7458": "tasya jatau jātimahaṃ kṛtvā nāmadheyaṃ vyavasthāpyate:",
  "XXavsata_u:7459": "kiṃ bhavatu dārakasya nāmeti /",
  "XXavsata_u:7460": "jñātaya ūcuḥ:",
  "XXavsata_u:7461": "yasmād asya dārakasya śirasi maṇiratnaṃ prādurbhūtam*,",
  "XXavsata_u:7462": "tasya maṇiratnasya prabhayā sarvaṃ gṛham avabhāsitaṃ sūryasyeva,",
  "XXavsata_u:7463": "tasmād asya",
  "XXavsata_u:7464": "-------------------- Vaidya, p. 171 --------------------",
  "XXavsata_u:7465": "sūryo nāma bhavatu iti /",
  "XXavsata_u:7466": "sūryo dārako 'ṣṭābhyo dhātrībhyo datto dvābhyām aṃsadhātrībhyāṃ dvābhyāṃ maladhātrībhyāṃ dvābhyāṃ kṣīradhātrībhyāṃ dvābhyāṃ krīḍanikābhyāṃ dhātrībhyām* /",
  "XXavsata_u:7467": "so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
  "XXavsata_u:7468": "āśu vardhate hradastham iva paṅkajam* /",
  "XXavsata_u:7469": "sa ca śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ prajāvatsalas tyāgaruciḥ pradānakauśalo mahati tyāge vartate /",
  "XXavsata_u:7470": "yāvad apareṇa samayena sūryo dārako nyagrodhārāmaṃ gataḥ /",
  "XXavsata_u:7471_0": "athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
  "XXavsata_u:7471_1": "aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "XXavsata_u:7471_2": "jaṅgamam iva ratnaparvataṃ samantato bhadrakam* /",
  "XXavsata_u:7472": "sahadarśanāc cānena bhagavato 'ntike cittaṃ prasādya svaśirasi maṇiratnam uddhṛtya bhagavata upanāmitam* /",
  "XXavsata_u:7473": "tataḥ prasādajāto bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
  "XXavsata_u:7474": "tato bhagavatā sūryasyānukampām upādāya tan maṇiratnam upagṛhyāśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikī dharmadeśanā kṛtā,",
  "XXavsata_u:7475": "yāṃ śrutvā tena sūryeṇa dārakeṇa viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotāpattiphalaṃ sākṣātkṛtam* /",
  "XXavsata_u:7476": "sa dṛṣṭasatyo dānapradānāni datvā śramaṇabrāhmaṇavanīpakān duḥkhitān satvān saṃtarpayitvā mātāpitarāv anujñāpya bhagavataḥ śāsane pravrajitaḥ /",
  "XXavsata_u:7477_0": "tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ",
  "XXavsata_u:7477_1": "calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
  "XXavsata_u:7477_2": "sarvakleśaprahāṇād arhatvaṃ sākṣātkṛtam* /",
  "XXavsata_u:7478": "arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
  "XXavsata_u:7479": "sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
  "XXavsata_u:7480": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:7481": "kāni bhadanta sūryeṇa dārakeṇa karmāṇi kṛtāny yena śirasi maṇiratnaṃ jātam*,",
  "XXavsata_u:7482": "yena ca maheśākhyo 'rhatvaṃ ca prāptam iti /",
  "XXavsata_u:7483": "bhagavān āha:",
  "XXavsata_u:7484": "sūryeṇaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:7485": "sūryeṇa karmāṇi kṛtāny upacitāni /",
  "XXavsata_u:7486": "ko 'nyaḥ pratyanubhaviṣyati?",
  "XXavsata_u:7487": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:7488": "nābdhātau,",
  "XXavsata_u:7489": "na tejodhātau,",
  "XXavsata_u:7490": "na vāyudhātau,",
  "XXavsata_u:7491": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:7492": "AVŚ_69.1 na praṇaśyanti karmāṇi kalpakoṭiśatair api /",
  "XXavsata_u:7493": "sāmagrīṃ prāpya kālaṃ ca phalanti khalu dehinām* //",
  "XXavsata_u:7494_0": "700a bhūtapūrvaṃ bhikṣavo 'tīte 'dhvani ekanavate kalpe vipaśyī nāma samyaksaṃbuddho",
  "XXavsata_u:7494_1": "loka udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā",
  "XXavsata_u:7494_2": "devamanuṣyāṇāṃ buddho bhagavān* /",
  "XXavsata_u:7495": "sa bandhumatīṃ rājadhānīm upaniśritya viharati /",
  "XXavsata_u:7496": "yāvad vipaśyī samyaksaṃbuddhaḥ",
  "XXavsata_u:7497": "-------------------- Vaidya, p. 172 --------------------",
  "XXavsata_u:7498": "sakalaṃ buddhakāryaṃ kṛtvā indhanakṣayād ivāgnir nirupadhiśeṣe nirvāṇadhātau parinirvṛtaḥ,",
  "XXavsata_u:7499": "tasya rājñā bandhumatā śarīre śarīrapūjāṃ kṛtvā samantayojanaś catūratnamayaḥ stūpaḥ pratiṣṭhāpitaḥ krośam uccatvena /",
  "XXavsata_u:7500": "yatrānekāni prāṇiśatasahasrāṇi kārān kṛtvā svargamokṣaparāyaṇāni bhavanti /",
  "XXavsata_u:7501": "tatra stūpamaho vartate /",
  "XXavsata_u:7502": "śrāddhā brāhmaṇagṛhapatayo vicitrair gandhamālyavilepanaiś chatrair dhvajaiḥ patākābhiḥ pūjāṃ kurvanti /",
  "XXavsata_u:7503": "yāvad apareṇa puruṣeṇa rājñāḥ sakāśād dyūtaṃ krīḍataḥ sūryābhāsaṃ (Speyer:",
  "XXavsata_u:7504": "sūryāvabhāsaṃ)",
  "XXavsata_u:7505": "maṇiratnaṃ nirjitam* /",
  "XXavsata_u:7506": "tatas tena prasādajātena vipaśyinaś caitye varṣāsthālyāṃ samāropitam* /",
  "XXavsata_u:7507": "tataḥ pādayor nipatya praṇidhānaṃ kṛtam*:",
  "XXavsata_u:7508": "anenāhaṃ kuśalena cittotpādena deyadharmaparityāgena ca evaṃvidhānāṃ guṇānāṃ lābhī syām*,",
  "XXavsata_u:7509": "evaṃvidhaṃ śāstāram ārāgayeyaṃ mā virāgayeyam*,",
  "XXavsata_u:7510": "evaṃvidhena cūḍāyāṃ baddhena mātuḥ kukṣer nirgaccheyam iti //",
  "XXavsata_u:7511": "bhagavān āha:",
  "XXavsata_u:7512": "kiṃ manyadhve bhikṣavo yo 'sau tena kālena tena samayena akṣadhūrta āsīt*,",
  "XXavsata_u:7513": "ayaṃ sa sūryaḥ /",
  "XXavsata_u:7514": "yat tena vipaśyinaḥ stūpe ratnaṃ samāropitaṃ tenāsya śirasi maṇiratnaṃ prādurbhūtam* /",
  "XXavsata_u:7515": "tenaiva hetunā abhirūpo darśanīyaḥ prāsādikaḥ /",
  "XXavsata_u:7516": "arhatvaṃ ca sākṣātkṛtam* /",
  "XXavsata_u:7517": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:7518": "ekāntaśuklānām ekāntaśuklaḥ,",
  "XXavsata_u:7519": "vyatimiśrāṇāṃ vyatimiśraḥ /",
  "XXavsata_u:7520": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:7521": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:7522": "ity evaṃ vo bhikṣavaḥ śikṣitavyam* //",
  "XXavsata_u:7523": "idam avocad bhagavān* /",
  "XXavsata_u:7524": "āttamanasas te bhikṣavo bhagavato bhāṣitam abhyanandan* //",
  "XXavsata_u:7525": "*******************************************************",
  "XXavsata_u:7526": "AVŚ_70 mallapatākā /",
  "XXavsata_u:7527": "(ed. Speyer, vol. I)",
  "XXavsata_u:7528_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:7528_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:7528_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:7528_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:7528_4": "kapilavastuni viharati nyagrodhārāme /",
  "XXavsata_u:7529": "kapilavastuni anyatamaḥ śākya āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
  "XXavsata_u:7530": "tena sadṛśāt kulāt kalatram ānītam* /",
  "XXavsata_u:7531": "sa tayā sārdhaṃ krīḍati ramate paricārayati /",
  "XXavsata_u:7532": "tasya krīḍato ramamāṇasya paricārayataḥ putro jāto 'bhirūpo darśanīyaḥ prāsādiko 'tikrānto mānuṣaṃ varṇam asaṃprāptaś ca divyaṃ varṇam* /",
  "XXavsata_u:7533": "yadāsau kumāro jātas tadā devatābhir divyāḥ patākāḥ samantata ucchrāpitāḥ,",
  "XXavsata_u:7534": "divyāni vādyabhāṇḍāni parāhatāni,",
  "XXavsata_u:7535": "divyāni cotpalakumudapadmapuṇḍarīkamāndāravāṇāṃ puṣpāṇi kṣiptāni,",
  "XXavsata_u:7536": "sarvaṃ ca kapilavastu nagaraṃ yaśasā āpūritam*,",
  "XXavsata_u:7537": "sarvagṛheṣu cāsya nāmnā patākā ucchrāpitāḥ /",
  "XXavsata_u:7538": "tasya jatau jātimahaṃ kṛtvā nāmadheyaṃ vyavasthāpyate:",
  "XXavsata_u:7539": "kiṃ bhavatu dārakasya nāmeti /",
  "XXavsata_u:7540": "jñātaya ūcuḥ:",
  "XXavsata_u:7541": "yasmād asya jātasya yaśasā sarvaloka",
  "XXavsata_u:7542": "-------------------- Vaidya, p. 173 --------------------",
  "XXavsata_u:7543": "āpūritaḥ, tasmād bhavatu dārakasya viditayaśā iti nāmeti /",
  "XXavsata_u:7544": "viditayaśā dārako 'ṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
  "XXavsata_u:7545": "so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
  "XXavsata_u:7546": "āśu vardhate hradastham iva paṅkajam* /",
  "XXavsata_u:7547": "sa ca śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ prajāvatsalaḥ /",
  "XXavsata_u:7548": "yāvad apareṇa samayena nyagrodhārāmaṃ gataḥ /",
  "XXavsata_u:7549_0": "athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
  "XXavsata_u:7549_1": "aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "XXavsata_u:7549_2": "jaṅgamam iva ratnaparvataṃ samantato bhadrakam* /",
  "XXavsata_u:7550": "sahadarśanāc cānena bhagavato 'ntike cittaṃ prasāditam* /",
  "XXavsata_u:7551": "prasādajātaś ca bhagavatpādābhivandanaṃ kṛtvā purastān niṣaṇṇo dharmaśravaṇāya /",
  "XXavsata_u:7552": "tasmai bhagavatā āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikī dharmadeśanā kṛtā,",
  "XXavsata_u:7553": "yāṃ śrutvā tena viditayaśasā dārakeṇa viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotāpattiphalaṃ sākṣātkṛtam* /",
  "XXavsata_u:7554": "sa dṛṣṭasatyaḥ śramaṇabrāhmaṇakṛpaṇavanīpakebhyo dānapradānāni datvā mātāpitarāv anujñāpya bhagavacchāsane pravrajitaḥ /",
  "XXavsata_u:7555_0": "tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ",
  "XXavsata_u:7555_1": "calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
  "XXavsata_u:7555_2": "sarvakleśaprahāṇād arhatvaṃ sākṣātkṛtam* /",
  "XXavsata_u:7556": "arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
  "XXavsata_u:7557": "sendropendrāṇāṃ devānāṃ pūjyo mānyo 'bhivādyaś ca saṃvṛttaḥ /",
  "XXavsata_u:7558": "sa yācitacīvaraṃ paribhuṅkte alpam ayācitam*,",
  "XXavsata_u:7559": "yācitapiṇḍapātaśayanāsanaglānapratyayabhaiṣajyapariṣkārān paribhuṅkte alpam ayācitam* //",
  "XXavsata_u:7560": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:7561": "kāni bhadanta viditayaśasā karmāṇi kṛtāny yena jātamātrasya devatābhiḥ patākā ucchrāpitāḥ,",
  "XXavsata_u:7562": "yaśasā ca sarvaloka āpūrṇaḥ,",
  "XXavsata_u:7563": "pravrajya cārhatvaṃ sākṣātkṛtam iti /",
  "XXavsata_u:7564": "bhagavān āha:",
  "XXavsata_u:7565": "viditayaśasaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:7566": "viditayaśasā karmāṇi kṛtāny upacitāni /",
  "XXavsata_u:7567": "ko 'nyaḥ pratyanubhaviṣyati?",
  "XXavsata_u:7568": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:7569": "nābdhātau,",
  "XXavsata_u:7570": "na tejodhātau,",
  "XXavsata_u:7571": "na vāyudhātau,",
  "XXavsata_u:7572": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:7573": "AVŚ_70.1 na praṇaśyanti karmāṇi kalpakoṭiśatair api /",
  "XXavsata_u:7574": "sāmagrīṃ prāpya kālaṃ ca phalanti khalu dehinām* //",
  "XXavsata_u:7575_0": "bhūtapūrvaṃ bhikṣavo 'tīte 'dhvani ekanavate kalpe vipaśyī nāma samyaksaṃbuddho loka",
  "XXavsata_u:7575_1": "udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṃ buddho",
  "XXavsata_u:7576": "-------------------- Vaidya, p. 174 --------------------",
  "XXavsata_u:7577": "bhagavān* / sa bandhumatīṃ rājadhānīm upaniśritya viharati /",
  "XXavsata_u:7578": "yāvad vipaśyī samyaksaṃbuddhaḥ sakalaṃ buddhakāryaṃ kṛtvā indhanakṣayād ivāgnir nirupadhiśeṣe nirvāṇadhātau parinirvṛtaḥ,",
  "XXavsata_u:7579": "tasya rājñā bandhumatā śarīre śarīrapūjāṃ kṛtvā samantayojanaś catūratnamayaḥ stūpaḥ pratiṣṭhāpitaḥ krośam uccatvena /",
  "XXavsata_u:7580": "yatra anekāni prāṇiśatasahasrāṇi kārān kṛtvā svargamokṣaparāyaṇāni bhavanti /",
  "XXavsata_u:7581": "yāvad rājñā bandhumatā stūpamahaḥ kāritaḥ /",
  "XXavsata_u:7582": "tatra ca stūpamahe vartamāne mallānāṃ madhye patākā ucchrāpitā /",
  "XXavsata_u:7583": "yāvad rājamallena rājamallo nihataḥ /",
  "XXavsata_u:7584": "tatas tena mallapatākā āsāditā /",
  "XXavsata_u:7585": "sa tām ādāya anekaprāṇiśatasahasraparivṛto nānāvicitrair vādyair vādyamānair yena vipaśyinaḥ stūpas tenopasaṃkrāntaḥ /",
  "XXavsata_u:7586": "upasaṃkramya tathāgataguṇānām anusmaraṇaṃ kṛtvā tāṃ patākāṃ stūpayaṣṭyāṃ baddhvā praṇidhānaṃ kṛtavān*:",
  "XXavsata_u:7587": "aham apy evaṃvidhānāṃ guṇānāṃ lābhī syām*,",
  "XXavsata_u:7588": "evaṃvidham eva śāstāram ārāgayeyaṃ mā virāgayeyam iti //",
  "XXavsata_u:7589": "bhagavān āha:",
  "XXavsata_u:7590": "kiṃ manyadhve bhikṣavo yo 'sau tena kālena tena samayena malla āsīt*,",
  "XXavsata_u:7591": "ayaṃ sa viditayaśāḥ /",
  "XXavsata_u:7592": "yad anena vipaśyinaḥ stūpe kārāḥ kṛtās tena saṃsāre 'nantaṃ sukham anubhūtavān* /",
  "XXavsata_u:7593": "tenaiva hetunā idānīm arhatvaṃ sākṣātkṛtam* /",
  "XXavsata_u:7594": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:7595": "ekāntaśuklānām ekāntaśuklaḥ,",
  "XXavsata_u:7596": "vyatimiśrāṇāṃ vyatimiśraḥ /",
  "XXavsata_u:7597": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:7598": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:7599": "ity evaṃ vo bhikṣavaḥ śikṣitavyam* //",
  "XXavsata_u:7600": "idam avocad bhagavān* /",
  "XXavsata_u:7601": "āttamanasas te bhikṣavo bhagavato bhāṣitam abhyanandan* //",
  "XXavsata_u:7602": "-------------------- Vaidya, p. 175 --------------------",
  "XXavsata_u:7603": "aṣṭamo vargaḥ /",
  "XXavsata_u:7604": "tasyoddānam*:",
  "XXavsata_u:7605": "suprabhā supriyā caiva śuklā somā tathāparā /",
  "XXavsata_u:7606": "kuvalayā sundarī yaiva muktā caiva kacaṅgalā /",
  "XXavsata_u:7607": "kṣemā virūpā + + vargo bhavati samuddhitaḥ //",
  "XXavsata_u:7608": "*******************************************************",
  "XXavsata_u:7609": "AVŚ_71 suprabhā / (ed. Speyer, vol. II)",
  "XXavsata_u:7610_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:7610_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:7610_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:7610_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:7610_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:7611": "śrāvastyām anyatamaḥ śreṣṭhī āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
  "XXavsata_u:7612": "tena sadṛśāt kulāt kalatram ānītam* /",
  "XXavsata_u:7613": "sa tayā sārdhaṃ krīḍati ramate paricārayati /",
  "XXavsata_u:7614": "tasya krīḍato ramamāṇasya paricārayataḥ patnī āpannasatvā saṃvṛttā /",
  "XXavsata_u:7615": "sā aṣṭānāṃ vā navānāṃ vā māsānām atyayāt prasūtā /",
  "XXavsata_u:7616": "dārikā jātā abhirūpā darśanīyā prāsādikā divyālaṃkārabhūṣitā maṇiratnena kaṇṭhe ābaddhena /",
  "XXavsata_u:7617": "tasmāc ca prabhā nirgacchati,",
  "XXavsata_u:7618": "yayā sarvā śrāvastī avabhāsate /",
  "XXavsata_u:7619": "tasyā jātau jātimahaṃ kṛtvā nāmadheyaṃ vyavasthāpyate:",
  "XXavsata_u:7620": "kiṃ bhavatu dārikāyā nāmeti /",
  "XXavsata_u:7621": "jñātaya ūcuḥ:",
  "XXavsata_u:7622": "yasmād anayā jātamātrayā maṇiratnāvabhāsena sarvā śrāvastī avabhāsitā,",
  "XXavsata_u:7623": "tasmād bhavatu dārikāyāḥ suprabheti nāmeti /",
  "XXavsata_u:7624": "sā suprabhā dārikā aṣṭābhyo dhātrībhyo dattā dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
  "XXavsata_u:7625": "sā aṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
  "XXavsata_u:7626": "āśu vardhate hradastham iva paṅkajam* /",
  "XXavsata_u:7627": "sā dārikā śrāddhā bhadrā kalyāṇāśayā ātmahitaparahitapratipannā /",
  "XXavsata_u:7628": "tasyā ye ye yācanakā āgacchanti,",
  "XXavsata_u:7629": "tebhyas tebhyaḥ kaṇṭhād alaṃkāram avamucya prayacchati /",
  "XXavsata_u:7630": "datte ca punar alaṃkāraḥ prādurbhavati //",
  "XXavsata_u:7631": "yāvad asau dārikā krameṇa mahatī saṃvṛttā,",
  "XXavsata_u:7632": "tadā tasyā bahavo yācanakā āgacchanti,",
  "XXavsata_u:7633": "rājaputrā amātyaputrāḥ śreṣṭhiputrāś ca /",
  "XXavsata_u:7634": "tair upadrūyamāṇaḥ pitā cāsyāḥ kare kapolaṃ datvā cintāparo vyavasthitaḥ:",
  "XXavsata_u:7635": "yady ekasmai dāsyāmi,",
  "XXavsata_u:7636": "anye me amitrā bhaviṣyantīti /",
  "XXavsata_u:7637": "yāvad asau dārikā pitaraṃ cintāparam avekṣyovāca:",
  "XXavsata_u:7638": "tāta kim asi cintāpara iti /",
  "XXavsata_u:7639": "tena so 'rtho vistareṇa samākhyātaḥ /",
  "XXavsata_u:7640": "dārikā kathayati:",
  "XXavsata_u:7641": "tāta na te śokaḥ kartavyaḥ /",
  "XXavsata_u:7642": "svayam evāhaṃ saptame divase svayaṃvaram avatariṣyāmīti /",
  "XXavsata_u:7643": "tataḥ śreṣṭhī rājñaḥ prasenajito nivedya śrāvastyāṃ ghaṇṭāvaghoṣaṇaṃ kārayāmāsa:",
  "XXavsata_u:7644": "saptame divase suprabhā dārikā svayaṃvaram avatariṣyati,",
  "XXavsata_u:7645": "yena vo yat karaṇīyaṃ sa tat karotv iti //",
  "XXavsata_u:7646": "-------------------- Vaidya, p. 176 --------------------",
  "XXavsata_u:7647": "tataḥ saptame divase suprabhā dārikā rathābhirūḍhā kāṣāyaṃ dhvajam ucchrāpya buddhaṃ bhagavantaṃ citrapaṭe lekhayitvā abhiṣṭuvatī vīthīm avatīrṇā /",
  "XXavsata_u:7648": "sā tatra rājaputrair amātyaputraiḥ śreṣṭhiputraiś ca sotkaṇṭhK‍h̲dvīkṣyamāṇā vicitrābhiḥ kathābhiḥ saṃjñapyovāca:",
  "XXavsata_u:7649": "sarvathāhaṃ na kenacid aṃśena bhavatāṃ paribhavaṃ karomi /",
  "XXavsata_u:7650": "kevalaṃ tu nāhaṃ kāmenārthinī /",
  "XXavsata_u:7651": "buddhaṃ śaraṇaṃ gatāsmi /",
  "XXavsata_u:7652": "tasya sakāśe pravrajiṣyāmīti /",
  "XXavsata_u:7653": "tatas te nirbhartsitāḥ pratinivṛttāḥ /",
  "XXavsata_u:7654": "suprabhāpi dārikā bhagavatsakāśam upasaṃkramya bhagavataḥ pādābhivandanaṃ kṛtvā purastān niṣaṇṇā dharmaśravaṇāya /",
  "XXavsata_u:7655": "tasyā bhagavatā āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikī dharmadeśanā kṛtā,",
  "XXavsata_u:7656": "yāṃ śrutvā suprabhayā dārikayā viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotāpattiphalaṃ sākṣātkṛtam*,",
  "XXavsata_u:7657": "abhinirhāraś ca kṛtaḥ /",
  "XXavsata_u:7658": "atha suprabhā dārikā utthāyāsanād ekāṃsam uttarāsaṅgaṃ kṛtvā yena bhagavāṃs tenāñjaliṃ praṇamayya bhagavantam idam avocat*:",
  "XXavsata_u:7659": "labheyāhaṃ bhadanta svākhyāte dharmavinaye pravrajyām upasaṃpadaṃ bhikṣuṇībhāvam* /",
  "XXavsata_u:7660": "careyam ahaṃ bhagavato 'ntike brahmacaryam iti /",
  "XXavsata_u:7661": "tato bhagavān saṃlakṣayati:",
  "XXavsata_u:7662": "anayā asmāc chāsane (Speyer:",
  "XXavsata_u:7663": "asmacchāsane)",
  "XXavsata_u:7664": "mahadvineyākarṣaṇaṃ kartavyam iti /",
  "XXavsata_u:7665": "tato bhagavatoktā:",
  "XXavsata_u:7666": "gaccha dārike parṣadam avalokayeti /",
  "XXavsata_u:7667": "tataḥ suprabhā dārikā jetavanān nirgatya tatrāgatā /",
  "XXavsata_u:7668": "tatraikaikasyaivaṃ bhavati:",
  "XXavsata_u:7669": "balenaināṃ harāma iti /",
  "XXavsata_u:7670": "te tām ākramitum ārabdhāḥ /",
  "XXavsata_u:7671": "tataḥ suprabhā dārikā tair upakramyamāṇā vitatapakṣa iva haṃsarājo gaganatalam abhyudgamya vicitrāṇi prātihāryāṇi darśayitum ārabdhā /",
  "XXavsata_u:7672": "āśu pṛthagjanasya ṛddhir āvarjanakarī /",
  "XXavsata_u:7673": "tatas te tad atyadbhūtaṃ devamanuṣyāvarjanakaraṃ prātihāryaṃ dṛṣṭvā uddaṇḍaromāṇo mūlanikṛtta iva drumāḥ pādayor nipatya vijñāpayitum ārabdhāḥ:",
  "XXavsata_u:7674": "avatara avatara bhagini,",
  "XXavsata_u:7675": "yayaite tvayā dharmāḥ sākṣātkṛtāḥ /",
  "XXavsata_u:7676": "asthānam etad yat tvaṃ kāmān paribhuñjīthā iti /",
  "XXavsata_u:7677": "tataḥ suprabhā dārikā gaganatalād (Speyer:",
  "XXavsata_u:7678": "gagaṇatalād)",
  "XXavsata_u:7679": "avatīrya janakāyasya purastāt sthitvā tathāvidhāṃ dharmadeśanāṃ kṛtavatī,",
  "XXavsata_u:7680": "yāṃ śrutvā anekaiḥ prāṇiśatasahasraiḥ satyadarśanaṃ kṛtam* /",
  "XXavsata_u:7681": "tato bhagavatā mahāprajāpatyāḥ saṃnyastā /",
  "XXavsata_u:7682": "tatas tayā pravrājitā upasaṃpāditā ca /",
  "XXavsata_u:7683_0": "tayā yujyamānayā ghaṭamānayā vyāyacchamānayā idam eva pañcagaṇḍakaṃ saṃsāracakraṃ",
  "XXavsata_u:7683_1": "calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
  "XXavsata_u:7683_2": "sarvakleśaprahāṇād arhatvaṃ sākṣātkṛtam* /",
  "XXavsata_u:7684": "arhantī saṃvṛttā traidhātukavītarāgā samaloṣṭakāñcanā ākāśapāṇitalasamacittā vāsīcandanakalpā vidyāvidāritāṇḍakośā vidyābhijñāpratisaṃvitprāptā bhavalābhalobhasatkāraparāṅmukhā /",
  "XXavsata_u:7685": "sendropendrāṇāṃ devānāṃ pūjyā mānyābhivādyā ca saṃvṛttā //",
  "XXavsata_u:7686": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:7687": "kāni bhadanta suprabhayā dārikayā karmāṇi kṛtāny,",
  "XXavsata_u:7688": "yenābhirūpā darśanīyā prāsādikā,",
  "XXavsata_u:7689": "maṇiratnaṃ ca kaṇṭhe prādurbhūtam*,",
  "XXavsata_u:7690": "pravrajya cārhatvaṃ sākṣātkṛtam iti /",
  "XXavsata_u:7691": "bhagavān āha:",
  "XXavsata_u:7692": "suprabhayaiva bhikṣavaḥ pūrvam anyāsu jātiṣu karmāṇi kṛtāny upacitāni {labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:7693": "suprabhayā dārikayā karmāṇi kṛtāny upacitāni} /",
  "XXavsata_u:7694": "ko 'nyaḥ pratyanubhaviṣyati?",
  "XXavsata_u:7695": "na bhikṣavaḥ karmāṇi",
  "XXavsata_u:7696": "-------------------- Vaidya, p. 177 --------------------",
  "XXavsata_u:7697": "kṛtāny upacitāni bāhye pṛthivīdhātau vipacyante,",
  "XXavsata_u:7698": "nābdhātau,",
  "XXavsata_u:7699": "na tejodhātau,",
  "XXavsata_u:7700": "na vāyudhātau,",
  "XXavsata_u:7701": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:7702": "AVŚ_71.1 na praṇaśyanti karmāṇi kalpakoṭiśatair api /",
  "XXavsata_u:7703": "sāmagrīṃ prāpya kālaṃ ca phalanti khalu dehinām* //",
  "XXavsata_u:7704_0": "bhūtapūrvaṃ bhikṣavo 'tīte 'dhvani ekanavate kalpe vipaśyī nāma samyaksaṃbuddho loka",
  "XXavsata_u:7704_1": "udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
  "XXavsata_u:7705": "sa bandhumatīṃ rājadhānīm upaniśritya viharati /",
  "XXavsata_u:7706": "yāvad vipaśyī samyaksaṃbuddhaḥ sakalaṃ buddhakāryaṃ kṛtvendhanakṣayād ivāgnir nirupadhiśeṣe nirvāṇadhātau parinirvṛtaḥ,",
  "XXavsata_u:7707": "tasya rājñā bandhumatā śarīre śarīrapūjāṃ kṛtvā samantayojanaś catūratnamayaḥ stūpaḥ pratiṣṭhāpitaḥ krośam uccatvena /",
  "XXavsata_u:7708": "yā bandhumato rājño 'gramahiṣī vṛddhībhūtā,",
  "XXavsata_u:7709": "tayā vicitrāṇy ābharaṇāni śarīrād avamucya tatra stūpe dattāni /",
  "XXavsata_u:7710": "tataḥ pādayor nipatya praṇidhānaṃ kṛtavatī:",
  "XXavsata_u:7711": "anena kuśalamūlema cittotpādena deyadharmaparityāgena cārhatvaṃ prāpnuyām iti //",
  "XXavsata_u:7712": "bhagavān āha:",
  "XXavsata_u:7713": "kiṃ manyadhve bhikṣavo yā sā tena kālena tena samayena rājño bandhumato agramahiṣī āsīt*,",
  "XXavsata_u:7714": "iyaṃ sā suprabhā /",
  "XXavsata_u:7715": "yad anayā vipaśyinaḥ stūpe vicitrāṇy ābharaṇāni samāropitāni,",
  "XXavsata_u:7716": "tenābhirūpā darśanīyā prāsādikā sarvāṅgapratyaṅgopetā saṃvṛttā /",
  "XXavsata_u:7717": "yat praṇidhānaṃ kṛtam*,",
  "XXavsata_u:7718": "tenedānīm arhatvaṃ sākṣātkṛtam* /",
  "XXavsata_u:7719": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:7720": "ekāntaśuklānām ekāntaśuklaḥ,",
  "XXavsata_u:7721": "vyatimiśrāṇāṃ vyatimiśraḥ /",
  "XXavsata_u:7722": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:7723": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:7724": "ity evaṃ vo bhikṣavaḥ śikṣitavyam* //",
  "XXavsata_u:7725": "idam avocad bhagavān* /",
  "XXavsata_u:7726": "āttamanasas te bhikṣavo bhagavato bhāṣitam abhyanandan* //",
  "XXavsata_u:7727": "*******************************************************",
  "XXavsata_u:7728": "AVŚ_72 supriyā / (ed. Speyer, vol. II)",
  "XXavsata_u:7729_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:7729_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:7729_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:7729_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:7729_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:7730": "tena khalu samayena anāthapiṇḍadasya gṛhapateḥ patnī āpannasatvā saṃvṛttā /",
  "XXavsata_u:7731": "sā aṣṭānāṃ vā navānāṃ vā māsānām atyayāt prasūtā /",
  "XXavsata_u:7732": "dārikā jātā abhirūpā darśanīyā prāsādikā sarvāṅgapratyaṅgopetā śrāvastyadhivāsino janakāyasyātīva priyā /",
  "XXavsata_u:7733": "tasyā jātau jātimahaṃ kṛtvā nāmadheyaṃ vyavasthāpyate:",
  "XXavsata_u:7734": "kiṃ bhavatu dārikāyā nāmeti /",
  "XXavsata_u:7735": "jñātaya ūcuḥ:",
  "XXavsata_u:7736": "yasmād iyaṃ priyā sarvajanasya,",
  "XXavsata_u:7737": "tasmād bhavatu dārikāyāḥ supriyeti nāmeti /",
  "XXavsata_u:7738": "jātismarā jātamātrā gāthāṃ bhāṣate:",
  "XXavsata_u:7739": "-------------------- Vaidya, p. 178 --------------------",
  "XXavsata_u:7740": "AVŚ_72.1 dattaṃ hi dānaṃ bahu vālpakaṃ vā",
  "XXavsata_u:7741": "vistīryate kṣetraviśeṣayogāt* /",
  "XXavsata_u:7742": "tasmād dhi deyaṃ viduṣā prayatnāt*",
  "XXavsata_u:7743": "buddhāya lokendrasureśvarāya //",
  "XXavsata_u:7744": "āthāsyā mātāpitarāv anye ca gṛhavāsinas taṃ vākyavyāhāraṃ śrutvā bhītās trastāḥ saṃvignā ākṛṣṭaromakūpāḥ (Speyer:",
  "XXavsata_u:7745": "āhṛṣṭaromakūpāḥ)",
  "XXavsata_u:7746": "kathayanti:",
  "XXavsata_u:7747": "piśācīva seyaṃ dāriketi /",
  "XXavsata_u:7748": "sā kathayati:",
  "XXavsata_u:7749": "amba nāhaṃ piśācī nāpi rākṣasī,",
  "XXavsata_u:7750": "kiṃ tarhi dārikā /",
  "XXavsata_u:7751": "icchāmi dānāni dātum iti /",
  "XXavsata_u:7752": "tato 'syā mātrā anāthapiṇḍadasya gṛhapater niveditam*:",
  "XXavsata_u:7753": "evam eṣā dārikā brūta iti /",
  "XXavsata_u:7754": "tatas tena gṛhapatinā hṛṣṭatuṣṭapramuditena bhagavān antargṛhe sabhikṣusaṃgho bhojitaḥ,",
  "XXavsata_u:7755": "tasyāś ca nāmnā dakṣiṇādeśanaṃ kāritam* //",
  "XXavsata_u:7756": "yāvad asau dārikā krameṇa saptavarṣā saṃvṛttā,",
  "XXavsata_u:7757": "mātāpitarāv anujñāpya bhagavacchāsane pravrajitā /",
  "XXavsata_u:7758": "sā sarvāsāṃ bhikṣuṇīnām iṣṭā kāntā priyā manāpā /",
  "XXavsata_u:7759": "yāvat tatra kālena mahādurbhikṣaṃ prādurbhūtaṃ durbhikṣāntarakalpasadṛśam*,",
  "XXavsata_u:7760": "yatrānekāni prāṇiśatasahasrāṇi annapānaviyogāt kālaṃ kurvanti /",
  "XXavsata_u:7761": "tatra bhagavān āyuṣmantam ānandam āmantrayate sma:",
  "XXavsata_u:7762": "gaccha ānanda,",
  "XXavsata_u:7763": "madvacanāt supriyāṃ vada:",
  "XXavsata_u:7764": "catasras te parṣadas traimāsyaṃ cīvarapiṇḍapātaśayanāsanaglānapratyayabhaiṣajyapariṣkāraiḥ pratipādayitavyā iti /",
  "XXavsata_u:7765": "tata āyuṣmān ānandaḥ supriyāṃ gatvovāca:",
  "XXavsata_u:7766": "bhagavān āha:",
  "XXavsata_u:7767": "catasras te pariṣadas traimāsyaṃ cīvarapiṇḍapātaśayanāsanaglānapratyayabhaiṣajyapariṣkāraiḥ pratipādayitavyā iti /",
  "XXavsata_u:7768": "tataḥ supriyā kṛtakarapuṭā bhagavata ājñāṃ śirasi kṛtvā kathayati:",
  "XXavsata_u:7769": "evam astv iti //",
  "XXavsata_u:7770": "supriyā śrāvastīm abhisaṃprasthitā gocaravyavalokanārtham* /",
  "XXavsata_u:7771": "yāvad eṣā pravṛttir anāthapiṇḍadena śrutā /",
  "XXavsata_u:7772": "sa tvaritaṃ supriyāyā agrato bhūtaḥ kathayati:",
  "XXavsata_u:7773": "supriye kva gacchasīti /",
  "XXavsata_u:7774": "sā kathayati:",
  "XXavsata_u:7775": "bhagavān āha traimāsyaṃ vaiyāvṛtyakarmaṇi niyukteti /",
  "XXavsata_u:7776": "anāthapiṇḍada uvāca:",
  "XXavsata_u:7777": "alpotsukā bhava,",
  "XXavsata_u:7778": "ahaṃ tvāṃ sarveṇa pravārayāmīti /",
  "XXavsata_u:7779": "supriyā kathayati:",
  "XXavsata_u:7780": "kim atrāścaryaṃ yadi tāto dṛṣṭasatyaḥ pravārayati samantato 'ntarhitāni nidhānāny abhisamīkṣya /",
  "XXavsata_u:7781": "ahaṃ tu daridrajanasyānugrahaṃ karomīti /",
  "XXavsata_u:7782": "tathā pañcabhir upāsakaśatair alpotsukā kriyate /",
  "XXavsata_u:7783": "mālikayā devyā,",
  "XXavsata_u:7784": "varṣākārayā kṣatriyayā,",
  "XXavsata_u:7785": "ṛṣidattapurāṇābhyāṃ sthapatibhyāṃ,",
  "XXavsata_u:7786": "viśākhayā mṛgāramātrā,",
  "XXavsata_u:7787": "rājñā prasenajitā /",
  "XXavsata_u:7788": "aṭavīgatā tatrāpy amanuṣyair manuṣyaveṣadhāribhiḥ pravāryate /",
  "XXavsata_u:7789": "tayā evaṃ pravāryamāṇayā bhagavān saśrāvakasaṃghas traimāsyam upasthitaś cīvarapiṇḍapātaśayanāsanaglānapratyayabhaiṣajyapariṣkāraiḥ /",
  "XXavsata_u:7790_0": "tatraiva ca traimāsye yujyamānaghaṭamānavyāyacchamānayā idam eva pañcagaṇḍakaṃ saṃsāracakraṃ",
  "XXavsata_u:7790_1": "calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
  "XXavsata_u:7790_2": "sarvakleśaprahāṇād arhatvaṃ sākṣātkṛtam* /",
  "XXavsata_u:7791": "arhantī saṃvṛttā traidhātukavītarāgā samaloṣṭakāñcanā ākāśapāṇitalasamacittā vāsīcandanakalpā vidyāvidāritāṇḍakośā vidyābhijñāpratisaṃvitprāptā bhavalābhalobhasatkāraparāṅmukhā /",
  "XXavsata_u:7792": "sendropendrāṇāṃ devānāṃ pūjyā mānyābhivādyā ca saṃvṛttā //",
  "XXavsata_u:7793": "-------------------- Vaidya, p. 179 --------------------",
  "XXavsata_u:7794": "atha bhagavāṃs traimāsyātyayāt kṛtacīvaro niṣṭhitacīvaraḥ samādāya pātracīvaraṃ śrāvastyā rājagṛhaṃ saṃprasthitaḥ sārdhaṃ śrāvakasaṃghena /",
  "XXavsata_u:7795": "tataḥ supriyayā bhagavān antarmārge alpotsukaḥ kṛtaḥ /",
  "XXavsata_u:7796": "yāvad asau ### {alpo}dikām aṭavīm anuprāptaḥ,",
  "XXavsata_u:7797": "gaṇḍīdeśakālo jātaḥ,",
  "XXavsata_u:7798": "pathyadanaṃ ca nāsti /",
  "XXavsata_u:7799": "tayā bhagavān saśrāvakasaṃgha upaniveśitaḥ /",
  "XXavsata_u:7800": "tataḥ pātraṃ vāme pāṇau pratiṣṭhāpyovāca,",
  "XXavsata_u:7801": "pravyāhṛtavatī:",
  "XXavsata_u:7802": "yadi puṇyānām asti vipākaḥ,",
  "XXavsata_u:7803": "pātram evaṃvidhabhakṣyabhojyādinā paripūryeteti /",
  "XXavsata_u:7804": "tato devatayā divyayā sudhayā paripūritam* /",
  "XXavsata_u:7805": "tataḥ supriyayā anuparipāṭikayā sarvasya bhikṣusaṃghasya pātrāṇi pūritāni /",
  "XXavsata_u:7806": "tatra bhagavān bhikṣūn āmantrayate sma:",
  "XXavsata_u:7807": "eṣā agrā me bhikṣavo bhikṣūṇīnāṃ mama śrāvikāṇāṃ kṛtapuṇyānāṃ yaduta supriyā bhikṣuṇī //",
  "XXavsata_u:7808": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:7809": "kāni bhadanta supriyayā dārikayā karmāṇi kṛtāny,",
  "XXavsata_u:7810": "yenāḍhye kule jātā abhirūpā darśanīyā prāsādikā abhimatā sarvajanasya,",
  "XXavsata_u:7811": "pravrajya cārhatvaṃ sākṣātkṛtam iti /",
  "XXavsata_u:7812": "bhagavān āha:",
  "XXavsata_u:7813": "supriyayaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:7814": "supriyayā karmāṇi kṛtāny upacitāni /",
  "XXavsata_u:7815": "ko 'nyaḥ pratyanubhaviṣyati?",
  "XXavsata_u:7816": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:7817": "nābdhātau,",
  "XXavsata_u:7818": "na tejodhātau,",
  "XXavsata_u:7819": "na vāyudhātau,",
  "XXavsata_u:7820": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:7821": "AVŚ_72.2 na praṇaśyanti karmāṇi kalpakoṭiśatair api /",
  "XXavsata_u:7822": "sāmagrīṃ prāpya kālaṃ ca phalanti khalu dehinām* //",
  "XXavsata_u:7823_0": "bhūtapūrvaṃ bhikṣavo 'tīte 'dhvani asminn eva bhadrake kalpe viṃśativarṣasahasrāyuṣi",
  "XXavsata_u:7823_1": "prajāyāṃ kāśyapo nāma samyaksaṃbuddho loka udapādi vidyācaraṇasaṃpannaḥ sugato lokavid",
  "XXavsata_u:7823_2": "anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
  "XXavsata_u:7824": "sa vārāṇasīṃ nagarīm upaniśritya viharati ṛṣipatane mṛgadāve /",
  "XXavsata_u:7825": "atha kāśyapaḥ samyaksaṃbuddhaḥ purvāhṇe nivāsya pātracivaram ādāya bhikṣugaṇaparivṛto bhikṣusaṃghapuraskṛto vārāṇasīṃ nagarīṃ piṇḍāya prāvikṣat* /",
  "XXavsata_u:7826": "yāvad anyataraḥ śreṣṭhī saparijana udyānaṃ gataḥ,",
  "XXavsata_u:7827": "prabhūtaṃ ca khādanīyaṃ bhojanīyaṃ nītam* /",
  "XXavsata_u:7828": "yāvat tasya preṣyadārikayā ### [Acording to Kalpadrumāvadāna it is:",
  "XXavsata_u:7829": "peśām ādāya paiṣṭikīm.] /",
  "XXavsata_u:7830": "{tayā} bhagavān saśrāvakasaṃgho 'ntarmārge dṛṣṭaḥ /",
  "XXavsata_u:7831": "tasyāḥ prasādajātāyā buddhir utpannā:",
  "XXavsata_u:7832": "kiṃ māṃ svāmī dvir api dāsīkariṣyati,",
  "XXavsata_u:7833": "yanv ahaṃ bhagavantaṃ bhojayeyam iti /",
  "XXavsata_u:7834": "tatas tayā bandhanatāḍanam agaṇayitvā bhaktapeḍām uddhāṭya bhagavān saśrāvakasaṃgho vicitreṇāhāreṇa saṃtarpitaḥ /",
  "XXavsata_u:7835": "tataḥ śreṣṭhinaḥ sakāśam upasaṃkrāntā /",
  "XXavsata_u:7836": "yāvac chreṣṭhinā uktā:",
  "XXavsata_u:7837": "dārike kva sā bhaktapeḍeti /",
  "XXavsata_u:7838": "sā kathayati:",
  "XXavsata_u:7839": "bhagavān me kāśyapaḥ samyaksaṃbuddhāḥ piṇḍakena pratipāditaḥ / iti",
  "XXavsata_u:7840": "-------------------- Vaidya, p. 180 --------------------",
  "XXavsata_u:7841": "śrutvā śreṣṭhī paraṃ vismayam āpannaḥ /",
  "XXavsata_u:7842": "tatas tena hṛṣṭatuṣṭapramuditenoktā:",
  "XXavsata_u:7843": "gaccha dārike,",
  "XXavsata_u:7844": "adyāgreṇa tvam adāsī bhava,",
  "XXavsata_u:7845": "yā tvaṃ mama suptasya jāgarṣīti /",
  "XXavsata_u:7846": "sā kṛtakarapuṭā gṛhapatiṃ vijñāpitavatī:",
  "XXavsata_u:7847": "anujānīhi maṃ*,",
  "XXavsata_u:7848": "bhagavacchāsane pravrajiṣyāmīti /",
  "XXavsata_u:7849": "tato 'syāḥ śreṣṭhinā pātracīvaraṃ dattam* /",
  "XXavsata_u:7850": "sā svakena pātracīvareṇa bhagavacchāsane pravrajitā /",
  "XXavsata_u:7851": "bhagavataḥ kāśyapasya pravacane daśavarṣasahasrāṇi vaiyāvṛtyaṃ kṛtam*,",
  "XXavsata_u:7852": "bhaktais tarpaṇair yavāgūpānair nityakair naimittikair (Speyer:",
  "XXavsata_u:7853": "nimittikair)",
  "XXavsata_u:7854": "dīpamālābhiḥ kaṭhinacīvarair dānapradānāni datvā praṇidhānaṃ kṛtam*:",
  "XXavsata_u:7855": "yan mayā bhagavate kāśyapāya kṛcchreṇa samudānīya dānapradānāni dattāni,",
  "XXavsata_u:7856": "anenāhaṃ kuśalamūlena cittotpādena deyadharmaparityāgena ca bhagavataḥ śākyamuneḥ pravrajyāhartvaṃ prāpnuyām iti //",
  "XXavsata_u:7857": "bhagavān āha:",
  "XXavsata_u:7858": "kiṃ manyadhve bhikṣavo yāsau preṣyadārikā,",
  "XXavsata_u:7859": "iyam asau supriyā /",
  "XXavsata_u:7860": "yad anayā bhagavān kāsyapaḥ piṇḍakena pratipāditaḥ,",
  "XXavsata_u:7861": "tena āḍhye kule jātā abhirūpā darśanīyā prāsādikā abhimatā sarvajanasya /",
  "XXavsata_u:7862": "yat praṇidhānaṃ kṛtaṃ tenedānīm arhatvaṃ sākṣātkṛtam* /",
  "XXavsata_u:7863": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:7864": "ekāntaśuklānām ekāntaśuklaḥ,",
  "XXavsata_u:7865": "vyatimiśrāṇāṃ vyatimiśraḥ /",
  "XXavsata_u:7866": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:7867": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:7868": "ity evaṃ vo bhikṣavaḥ śikṣitavyam* //",
  "XXavsata_u:7869": "idam avocad bhagavān* /",
  "XXavsata_u:7870": "āttamanasas te bhikṣavo bhagavato bhāṣitam abhyanandan* //",
  "XXavsata_u:7871": "*******************************************************",
  "XXavsata_u:7872": "AVŚ_73 śuklā / (ed. Speyer, vol. II)",
  "XXavsata_u:7873_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:7873_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:7873_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:7873_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:7873_4": "kapilavastuni viharati nyagrodhārāme /",
  "XXavsata_u:7874": "śākyeṣu rohiṇo nāma śākyaḥ prativasati āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
  "XXavsata_u:7875": "tena sadṛśāt kulāt kalatram ānītam* /",
  "XXavsata_u:7876": "sa tayā sārdhaṃ krīḍati ramate paricārayati /",
  "XXavsata_u:7877": "tasya krīḍato ramamāṇasya paricārayataḥ na putro na duhitā /",
  "XXavsata_u:7878": "sa kare kapolaṃ datvā cintāparo vyavasthitaḥ:",
  "XXavsata_u:7879": "anekadhanasamuditaṃ me gṛham*,",
  "XXavsata_u:7880": "na me putro na duhitā /",
  "XXavsata_u:7881": "mamātyayāt sarvasvāpateyam aputrakam iti kṛtvā rājavidheyaṃ bhaviṣyatīti /",
  "XXavsata_u:7882": "sa śramaṇabrāhmaṇanaimittikasuhṛtsaṃbandhibāndhavair ucyate:",
  "XXavsata_u:7883": "devatārādhanaṃ kuruṣveti /",
  "XXavsata_u:7884": "so 'putraḥ putrābhinandī śivavaruṇakuberavāsavādīn anyāṃś ca devatāviśeṣān āyācate /",
  "XXavsata_u:7885": "tadyathā ārāmadevatā vanadevatāś catvaradevatāḥ śṛṅgāṭakadevatā balipratigrāhikā devatāḥ /",
  "XXavsata_u:7886": "sahajāḥ sahadhārmikā nityānubaddhā api devatā āyācate sma /",
  "XXavsata_u:7887": "asti caiṣa loke pravādo yadāyācanahetoḥ putrā jāyante duhitaraś ceti /",
  "XXavsata_u:7888": "tac ca naivam* /",
  "XXavsata_u:7889": "yady evam abhaviṣyat*,",
  "XXavsata_u:7890": "ekaikasya putrasahasram abhaviṣyat tadyathā rājñaś cakravartinaḥ /",
  "XXavsata_u:7891": "api tu trayāṇāṃ sthānānāṃ saṃmukhībhāvāt putrā jāyante duhitaraś ca /",
  "XXavsata_u:7892": "katameṣāṃ trayāṇām* /",
  "XXavsata_u:7893": "mātāpitarāu",
  "XXavsata_u:7894": "-------------------- Vaidya, p. 181 --------------------",
  "XXavsata_u:7895": "raktau bhavataḥ saṃnipatitau,",
  "XXavsata_u:7896": "mātā ca kalyā bhavati ṛtumatī,",
  "XXavsata_u:7897": "gandharvaś ca pratyupasthito bhavati /",
  "XXavsata_u:7898": "eteṣāṃ trayāṇāṃ sthānānāṃ saṃmukhībhāvāt putrā jāyante duhitaraś ca //",
  "XXavsata_u:7899": "sa caivam āyācanaparas tiṣṭhati /",
  "XXavsata_u:7900": "anyatamā ca dārikā anyatamasmāt devanikāyāc cyutvā tasya prajāpatyāḥ kukṣim avakrāntā /",
  "XXavsata_u:7901": "tayā svāmine niveditam* /",
  "XXavsata_u:7902": "tataḥ svāminocyate:",
  "XXavsata_u:7903": "bhadre yadi putraṃ janiṣyasīty evaṃ kuśalam*,",
  "XXavsata_u:7904": "atha duhitaram*,",
  "XXavsata_u:7905": "tayaiva saha tvāṃ niṣkāsayāmīti /",
  "XXavsata_u:7906": "yāvad asāv aṣṭānāṃ vā navānāṃ vā māsānām atyayāt prasūtā /",
  "XXavsata_u:7907": "dārikā jātā abhirūpā darśanīyā prāsādikā atikrāntā mānuṣyāṃ varṇam asaṃprāptā ca divyaṃ varṇam*,",
  "XXavsata_u:7908": "śuklair vastraiḥ prāvṛtā anupaliptaiva garbhamalena /",
  "XXavsata_u:7909": "yāvad rohiṇena śrutaṃ prajāptī te prasūtā dārikā jāteti,",
  "XXavsata_u:7910": "sa kupitaḥ praviṣṭaḥ /",
  "XXavsata_u:7911": "tato 'sya prajāptyā divyavastrapravṛtā dārikopanītā /",
  "XXavsata_u:7912": "tato rohiṇaḥ śākyo dārikāṃ dṛṣṭvā paraṃ vismayam āpannaḥ /",
  "XXavsata_u:7913": "tasyā jātau jātimahaṃ kṛtvā nāmadheyaṃ vyavasthāpyate:",
  "XXavsata_u:7914": "kiṃ bhavatu dārikāyā nāmeti /",
  "XXavsata_u:7915": "jñātaya ūcuḥ:",
  "XXavsata_u:7916": "yasmād iyaṃ śuklavastraparivṛtā jātā,",
  "XXavsata_u:7917": "tasmād bhavatu dārikāyāḥ śukleti nāmeti /",
  "XXavsata_u:7918": "śuklā dārikā aṣṭābhyo dhātrībhyo dattā dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
  "XXavsata_u:7919": "sā aṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
  "XXavsata_u:7920": "āśu vardhate hradastham iva paṅkajam* /",
  "XXavsata_u:7921": "yathā yathā ca śuklā dārikā vardhate,",
  "XXavsata_u:7922": "tathā tathā tāny api vastrāṇi vardhante na ca malinībhavanti,",
  "XXavsata_u:7923": "na cāsyāḥ kāyo malenābhibhūyate //",
  "XXavsata_u:7924": "yadā śuklā dārikā krameṇa mahatī saṃvṛttā,",
  "XXavsata_u:7925": "tadāsyā bahavo yācanakā āgacchanti,",
  "XXavsata_u:7926": "rājaputrā amātyaputrāś ca /",
  "XXavsata_u:7927": "tatas tair upadrūyamāṇaḥ pitā cāsyāḥ kare kapolaṃ datvā cintāparo vyavasthitaḥ:",
  "XXavsata_u:7928": "yady ekasmai dāsyāmi,",
  "XXavsata_u:7929": "anye me amitrā bhaviṣyantīti /",
  "XXavsata_u:7930": "yāvad asau dārikā pitaraṃ cintāparam avekṣyovāca:",
  "XXavsata_u:7931": "tāta kim asi cintāpara iti /",
  "XXavsata_u:7932": "tena so 'rtho vistareṇa samākhyātaḥ /",
  "XXavsata_u:7933": "dārikā kathayati:",
  "XXavsata_u:7934": "tāta na te śokaḥ kartavyaḥ,",
  "XXavsata_u:7935": "nāhaṃ kāmenārthinī,",
  "XXavsata_u:7936": "bhagavacchāsane pravrajiṣyāmi,",
  "XXavsata_u:7937": "anujānīhi māṃ tāteti /",
  "XXavsata_u:7938": "yāvad asau mātāpitarāv anujñāpya bhagavacchāsane pravrajitā /",
  "XXavsata_u:7939": "yenaiva vastreṇa prāvṛtā jātā,",
  "XXavsata_u:7940": "tata eva paripūrṇaṃ pañcacīvaraṃ saṃpannam* /",
  "XXavsata_u:7941_0": "tayā yujyamānayā ghaṭamānayā vyāyacchamānayā idam eva pañcagaṇḍakaṃ saṃsāracakraṃ",
  "XXavsata_u:7941_1": "calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
  "XXavsata_u:7941_2": "sarvakleśaprahāṇād arhatvaṃ sākṣātkṛtam* /",
  "XXavsata_u:7942": "arhantī saṃvṛttā traidhātukavītarāgā samaloṣṭakāñcanā ākāśapāṇitalasamacittā vāsīcandanakalpā vidyāvidāritāṇḍakośā vidyābhijñāpratisaṃvitprāptā bhavalābhalobhasatkāraparāṅmukhā /",
  "XXavsata_u:7943": "sendropendrāṇāṃ devānāṃ pūjyā mānyābhivādyā ca saṃvṛttā //",
  "XXavsata_u:7944": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:7945": "kāni bhadanta śuklayā dārikayā karmāṇi kṛtāny,",
  "XXavsata_u:7946": "yenāḍhye kule jātā abhirūpā darśanīyā prāsādikā,",
  "XXavsata_u:7947": "śuklavastraprāvṛttā /",
  "XXavsata_u:7948": "pravrajya cārhatvaṃ sākṣātkṛtam iti /",
  "XXavsata_u:7949": "bhagavān āha:",
  "XXavsata_u:7950": "śuklayaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni / śuklayā",
  "XXavsata_u:7951": "-------------------- Vaidya, p. 182 --------------------",
  "XXavsata_u:7952": "karmāṇi kṛtāny upacitāni /",
  "XXavsata_u:7953": "ko 'nyaḥ pratyanubhaviṣyati?",
  "XXavsata_u:7954": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:7955": "nābdhātau,",
  "XXavsata_u:7956": "na tejodhātau,",
  "XXavsata_u:7957": "na vāyudhātau,",
  "XXavsata_u:7958": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:7959": "AVŚ_73.1 na praṇaśyanti karmāṇi kalpakoṭiśatair api /",
  "XXavsata_u:7960": "sāmagrīṃ prāpya kālaṃ ca phalanti khalu dehinām* //",
  "XXavsata_u:7961_0": "bhūtapūrvaṃ bhikṣavo 'tīte 'dhvani asminn eva bhadrake kalpe viṃśativarṣasahasrāyuṣi",
  "XXavsata_u:7961_1": "prajāyāṃ kāśyapo nāma samyaksaṃbuddho loka udapādi vidyācaraṇasaṃpannaḥ sugato lokavid",
  "XXavsata_u:7961_2": "anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
  "XXavsata_u:7962": "sa vārāṇasīṃ nagarīm upaniśritya viharati ṛṣipatane mṛgadāve /",
  "XXavsata_u:7963": "yāvad anyatarā śreṣṭhibhāryā śrāddhā bhadrā kalyāṇāśayā kenacid eva karaṇīyena ṛṣipatanaṃ gatā /",
  "XXavsata_u:7964_0": "athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
  "XXavsata_u:7964_1": "aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "XXavsata_u:7964_2": "jaṅgamam iva ratnaparvataṃ samantato bhadrakam* /",
  "XXavsata_u:7965": "sahadarśanāc ca bhagavataḥ pādābhivandanaṃ kṛtvā purastān niṣaṇṇā dharmaśravaṇāya /",
  "XXavsata_u:7966": "tato 'syā bhagavatā kāśyapena dharmo deśitaḥ /",
  "XXavsata_u:7967": "tayā labdhaprasādayā bhagavantaṃ saśrāvakasaṃgham antargṛhe bhojayitvā bhikṣusaṃghāya kaṭhinacīvaram anupradattam*,",
  "XXavsata_u:7968": "krameṇa ca mātāpitarāv anujñāpya bhagavacchāsane pravrajitā //",
  "XXavsata_u:7969": "kiṃ manyadhve bhikṣavo yāsau śreṣṭhibhāryā,",
  "XXavsata_u:7970": "eṣaivāsau śuklā bhikṣuṇī /",
  "XXavsata_u:7971": "yad anayā bhikṣusaṃghāya kaṭhinacīvaram anupradattaṃ tena śuklavastraprāvṛttā jātā /",
  "XXavsata_u:7972": "yad brahmacaryavāsaḥ paripālitas teneha janmany arhatvaṃ sākṣātkṛtam* /",
  "XXavsata_u:7973": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:7974": "ekāntaśuklānām ekāntaśuklaḥ,",
  "XXavsata_u:7975": "vyatimiśrāṇāṃ vyatimiśraḥ /",
  "XXavsata_u:7976": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:7977": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:7978": "ity evaṃ vo bhikṣavaḥ śikṣitavyam* //",
  "XXavsata_u:7979": "idam avocad bhagavān* /",
  "XXavsata_u:7980": "āttamanasas te bhikṣavo bhagavato bhāṣitam abhyanandan* //",
  "XXavsata_u:7981": "*******************************************************",
  "XXavsata_u:7982": "AVŚ_74 somā / (ed. Speyer, vol. II)",
  "XXavsata_u:7983_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:7983_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:7983_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:7983_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:7983_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:7984_0": "śrāvastyām anyatamo brāhmaṇa āḍhyo mahādhano mahābhogo vistīrṇaviśālaparigraho vaiśravaṇadhanasamudito",
  "XXavsata_u:7984_1": "vaiśravaṇadhanapratispardhī trayāṇāṃ vedānāṃ pāragataḥ sanighaṇṭakaiṭabhānāṃ sākṣaraprabhedānām",
  "XXavsata_u:7984_2": "itihāsapañcamānāṃ padaśo vyākaraṇaḥ /",
  "XXavsata_u:7985": "sa pañca māṇavakaśatāni brāhmaṇakān mantrān pāṭhayati / tena",
  "XXavsata_u:7986": "-------------------- Vaidya, p. 183 --------------------",
  "XXavsata_u:7987": "putrahetoḥ sadṛśāt kulāt kalatram ānītam* /",
  "XXavsata_u:7988": "sa tayā sārdhaṃ krīḍati ramate paricārayati /",
  "XXavsata_u:7989": "tasya krīḍato ramamāṇasya paricārayataḥ patnī āpannasatvā saṃvṛttā /",
  "XXavsata_u:7990": "sā aṣṭānāṃ vā navānāṃ vā māsānām atyayāt prasūtā /",
  "XXavsata_u:7991": "dārikā jātā abhirūpā darśanīyā prāsādikā sarvāṅgapratyaṅgopetā /",
  "XXavsata_u:7992": "tasyā jātau jātimahaṃ kṛtvā nāmadheyaṃ vyavasthāpyate:",
  "XXavsata_u:7993": "kiṃ bhavatu dārikāyā nāmeti /",
  "XXavsata_u:7994": "jñātaya ūcuḥ:",
  "XXavsata_u:7995": "prāyaśo 'smākaṃ putrapautrikayā somanāmāni kriyante /",
  "XXavsata_u:7996": "bhavatu dārikāyāḥ someti nāmeti /",
  "XXavsata_u:7997": "somā dārikā unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
  "XXavsata_u:7998": "āśu vardhate hradastham iva paṅkajam* //",
  "XXavsata_u:7999": "yadā krameṇa mahatī saṃvṛttā,",
  "XXavsata_u:8000": "sā paṇḍitā vyaktā medhāvinī paṭupracārā smṛtimatī śrutidharā ca /",
  "XXavsata_u:8001": "yāvad asyāḥ pitā māṇavakān mantrān pāṭhayati,",
  "XXavsata_u:8002": "sā śrutamātreṇodgṛhṇāti /",
  "XXavsata_u:8003": "śrutvā ca teṣāṃ śāstrāṇāṃ pūrvāpareṇa vyākhyānaṃ karoti /",
  "XXavsata_u:8004": "tato 'syā yaśasā sarvā śrāvastī sphuṭā saṃvṛttā /",
  "XXavsata_u:8005": "tīrthyāś cāsyā ahanyahani darśanāyopasaṃkrāmanti,",
  "XXavsata_u:8006": "tayā ca saha viniścayaṃ kurvanti /",
  "XXavsata_u:8007": "yadā bhagavān anuttarāṃ samyaksaṃbodhim abhisaṃbuddhaḥ tadā śrāvastīm āgataḥ /",
  "XXavsata_u:8008": "prāyeṇa ye paṇḍitāḥ paṇḍitasaṃkhyātāḥ,",
  "XXavsata_u:8009": "te bhagavato darśanāyopasaṃkrāmanti /",
  "XXavsata_u:8010": "tataḥ sā tān na paśyantī antarjanam āmantrayate:",
  "XXavsata_u:8011": "ko 'tra bhavanto hetur yenaitarhi śāstravido nopasaṃkrāmantīti /",
  "XXavsata_u:8012": "te kathayanti:",
  "XXavsata_u:8013": "bhagavān sarvajñaḥ śākyamunir nāmeha saṃprāptaḥ,",
  "XXavsata_u:8014": "sarve tatpravaṇāḥ saṃvṛttā iti /",
  "XXavsata_u:8015": "tato buddha ity aśrutapūrvaṃ ghoṣaṃ śrutvāsyāḥ sarvaromakūpā hṛṣṭāḥ (Speyer:",
  "XXavsata_u:8016": "sarvaromakūpāhṛṣṭāḥ ) /",
  "XXavsata_u:8017": "tatra somā dārikā buddhaśabdaśravaṇād bhagavatsakāśam upasaṃkrāntā /",
  "XXavsata_u:8018_0": "athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
  "XXavsata_u:8018_1": "aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "XXavsata_u:8018_2": "jaṅgamam iva ratnaparvataṃ samantato bhadrakam* /",
  "XXavsata_u:8019": "sahadarśanāc ca bhagavatpādābhivandanaṃ kṛtvā purastān niṣaṇṇā dharmaśravaṇāya /",
  "XXavsata_u:8020": "atha bhagavān somāyā dārikāyā āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikīṃ dharmadeśanāṃ kṛtavān*,",
  "XXavsata_u:8021": "yāṃ śrutvā somayā viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotāpattiphalaṃ sākṣātkṛtam* /",
  "XXavsata_u:8022": "sā dṛṣṭasatyā mahāprajāpatyāḥ sakāśe pravrajitā /",
  "XXavsata_u:8023_0": "tayā yujyamānayā ghaṭamānayā vyāyacchamānayā idam eva pañcagaṇḍakaṃ saṃsāracakraṃ",
  "XXavsata_u:8023_1": "calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
  "XXavsata_u:8023_2": "sarvakleśaprahāṇād arhatvaṃ sākṣātkṛtam* /",
  "XXavsata_u:8024": "arhantī saṃvṛttā traidhātukavītarāgā samaloṣṭakāñcanā ākāśapāṇitalasamacittā vāsīcandanakalpā vidyāvidāritāṇḍakośā vidyābhijñāpratisaṃvitprāptā bhavalābhalobhasatkāraparāṅmukhā /",
  "XXavsata_u:8025": "sendropendrāṇāṃ",
  "XXavsata_u:8026": "devānāṃ pūjyā mānyābhivādyā ca saṃvṛttā //",
  "XXavsata_u:8027": "yadā bhagavatā bhikṣubhya ājñā dattā:",
  "XXavsata_u:8028": "yūyam eva bhikṣavo 'nvardhamāsaṃ prātimokṣasūtroddeśam uddiśateti,",
  "XXavsata_u:8029": "tadā mahāprajāpatyā:",
  "XXavsata_u:8030": "uddiśatu bhagavān prātimokṣam*,",
  "XXavsata_u:8031": "uddiśatu sugataḥ prātimokṣam iti /",
  "XXavsata_u:8032": "bhagavān āha:",
  "XXavsata_u:8033": "na hi bhikṣuṇyas tathāgatā arhantaḥ samyaksaṃbuddhaḥ padaśo dharmam uddiśanti /",
  "XXavsata_u:8034": "yadi yuṣmākaṃ kācid utsahate (Speyer: ucchahate)",
  "XXavsata_u:8035": "sakṛduktaṃ dhārayitum*,",
  "XXavsata_u:8036": "evam aham uddiśeyam iti /",
  "XXavsata_u:8037": "tena khalu samayena sā bhikṣuṇī tasyām eva parṣadi saṃniṣaṇṇā saṃnipatitā /",
  "XXavsata_u:8038": "atha sā bhikṣuṇī utthāyāsanād yena bhagavāṃs tenāñjaliṃ praṇamayya bhagavantam etad avocat*:",
  "XXavsata_u:8039": "uddiśatu bhagavān prātimokṣam*,",
  "XXavsata_u:8040": "-------------------- Vaidya, p. 184 --------------------",
  "XXavsata_u:8041": "uddiśatu sugataḥ prātimokṣam* /",
  "XXavsata_u:8042": "ahaṃ sakṛduktaṃ dhārayiṣye /",
  "XXavsata_u:8043": "tato bhagavatā vistareṇoddiṣṭaḥ,",
  "XXavsata_u:8044": "somayā sakṛdukto dhāritaḥ /",
  "XXavsata_u:8045": "tatra bhagavān bhikṣūn āmantrayate sma:",
  "XXavsata_u:8046": "eṣā agrā me bhikṣavo bhikṣuṇīnāṃ mama śrāvikāṇāṃ bahuśrutānāṃ śrutadharīṇāṃ yaduta somā bhikṣuṇī //",
  "XXavsata_u:8047": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:8048": "kāni bhadanta somayā bikṣuṇyā karmāṇi kṛtāny upacitāni,",
  "XXavsata_u:8049": "yenāḍhye kule jātā abhirūpā darśanīyā prāsādikā śrutidharā ca saṃvṛtteti /",
  "XXavsata_u:8050": "bhagavān āha:",
  "XXavsata_u:8051": "somayaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:8052": "somayā karmāṇi kṛtāny upacitāni /",
  "XXavsata_u:8053": "ko 'nyaḥ pratyanubhaviṣyati?",
  "XXavsata_u:8054": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:8055": "nābdhātau,",
  "XXavsata_u:8056": "na tejodhātau,",
  "XXavsata_u:8057": "na vāyudhātau,",
  "XXavsata_u:8058": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:8059": "AVŚ_74.1 na praṇaśyanti karmāṇi kalpakoṭiśatair api /",
  "XXavsata_u:8060": "sāmagrīṃ prāpya kālaṃ ca phalanti khalu dehinām* //",
  "XXavsata_u:8061_0": "bhūtapūrvaṃ bhikṣavo 'tīte 'dhvani asminn eva bhadrake kalpe viṃśativarṣasahasrāyuṣi",
  "XXavsata_u:8061_1": "prajāyāṃ kāśyapo nāma samyaksaṃbuddho loka udapādi vidyācaraṇasaṃpannaḥ sugato lokavid",
  "XXavsata_u:8061_2": "anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
  "XXavsata_u:8062": "sa vārāṇasīṃ nagarīm upaniśritya viharati ṛṣipatane mṛgadāve /",
  "XXavsata_u:8063": "yāvad anyatarā brāhmaṇadārikā bhagavataḥ kāsyapasya śāsane pravrajitā /",
  "XXavsata_u:8064": "tayā tatroddiṣṭaṃ paṭhitaṃ skandhakauśalaṃ pratītyasamutpādakauśalaṃ sthānāsthānakauśalaṃ ca kṛtam* /",
  "XXavsata_u:8065": "na tu śaktitaṃ naiṣṭhikaṃ jñānam utpādayitum* /",
  "XXavsata_u:8066": "yasyāś copādhyāyikāyāḥ sakāśe pravrajitāsīt*,",
  "XXavsata_u:8067": "sā bhagavatā kāśyapena śrutadharīṇām agrā nirdiṣṭā /",
  "XXavsata_u:8068": "tataḥ somayā bhikṣuṇyā maraṇakāle praṇidhānaṃ kṛtam*:",
  "XXavsata_u:8069": "yathā me upādhyāyikā śrutadharīṇām agrā nirdiṣṭā,",
  "XXavsata_u:8070": "evam aham apy anāgate 'dhvani yo 'sau bhagavatā kāśyapenottaro nāma māṇavo vyākṛtaḥ:",
  "XXavsata_u:8071": "bhaviṣyasi tvaṃ māṇava varṣaśatāyuṣi prajāyāṃ śākyamunir nāma tathāgato 'rhan samyaksaṃbuddha iti,",
  "XXavsata_u:8072": "tasya śāsane pravrajitā bhagavatā śākyamuninā śrutidharīṇām agrā nirdiśyeya //",
  "XXavsata_u:8073": "kiṃ manyadhve bhikṣavo yāsau brāhmaṇadārikā āsīt*,",
  "XXavsata_u:8074": "iyaṃ sā somā bhikṣuṇī /",
  "XXavsata_u:8075": "yad anayā praṇidhānaṃ kṛtam*,",
  "XXavsata_u:8076": "tena śrutidharīṇām agrā nirdiṣṭā /",
  "XXavsata_u:8077": "yad anayā tasyoddiṣṭaṃ paṭhitaṃ svādhyāyitam*,",
  "XXavsata_u:8078": "tenedānīm arhatvaṃ sākṣātkṛtam* /",
  "XXavsata_u:8079": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:8080": "ekāntaśuklānām ekāntaśuklaḥ,",
  "XXavsata_u:8081": "vyatimiśrāṇāṃ vyatimiśraḥ /",
  "XXavsata_u:8082": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:8083": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:8084": "ity evaṃ vo bhikṣavaḥ śikṣitavyam* //",
  "XXavsata_u:8085": "idam avocad bhagavān* /",
  "XXavsata_u:8086": "āttamanasas te bhikṣavo bhagavato bhāṣitam abhyanandan* //",
  "XXavsata_u:8087": "-------------------- Vaidya, p. 185 --------------------",
  "XXavsata_u:8088": "*******************************************************",
  "XXavsata_u:8089": "AVŚ_75 kuvalayā / (ed. Speyer, vol. II)",
  "XXavsata_u:8090_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:8090_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:8090_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:8090_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
  "XXavsata_u:8090_4": "rājagṛham upaniśritya viharati veṇuvane kalandakanivāpe /",
  "XXavsata_u:8091": "tena khalu samayena rājagṛhe nagare girivalgusamāgamo nāma parva pratyupasthitam* /",
  "XXavsata_u:8092": "tatra sarvebhyaḥ ṣaḍbhyo mahānagarebhyo janakāyaḥ saṃnipatati /",
  "XXavsata_u:8093": "yāvad dakṣiṇāpathān naṭācārya āgataḥ /",
  "XXavsata_u:8094": "tasya duhitā kuvalayā nāma abhirūpā darśanīyā prāsādikā sarvāṅgapratyaṅgopetā /",
  "XXavsata_u:8095": "sā rūpayauvanārogyamadamattā /",
  "XXavsata_u:8096": "yadā raṅgamadhyam avatarati,",
  "XXavsata_u:8097": "tadā sarvaprekṣakaiḥ sotkaṇṭhair udvīkṣyate /",
  "XXavsata_u:8098": "ye cāpratisaṃkhyānabahulās teṣāṃ manāṃsyākarṣati /",
  "XXavsata_u:8099": "tatra yadā parva pratyupasthitaṃ bhavati,",
  "XXavsata_u:8100": "tadā pūraṇaprabhṛtayaḥ saparṣatkā upasaṃkrāmanti /",
  "XXavsata_u:8101": "tataḥ kuvalayā dārikā janakāyam uvāca:",
  "XXavsata_u:8102": "asti bhavanto rājagṛhe nagare kaścin manuṣyabhūto yo me rūpeṇa samo viśiṣṭataro veti /",
  "XXavsata_u:8103": "janakāyenoktā:",
  "XXavsata_u:8104": "asti śramaṇo gautamaḥ saparivāra iti /",
  "XXavsata_u:8105": "kuvalayovāca:",
  "XXavsata_u:8106": "kim asau manuṣyabhūto 'tha deva iti /",
  "XXavsata_u:8107": "manuṣyabhūtaḥ sa tu sarvajña iti //",
  "XXavsata_u:8108": "tatas tadvacanam upaśrutya kuvalayā sarvālaṃkārabhūṣitā bhagavatsakāśam upasaṃkrāntā /",
  "XXavsata_u:8109": "upasaṃkramya bhagavataḥ purastāt sthitvā nṛtyati gāyati vādayate strīliṅgāni strīcihnāni strīnimittāni copadarśayati /",
  "XXavsata_u:8110": "ye sarāgā bhikṣavas te tayā saṃbhrāmitāḥ /",
  "XXavsata_u:8111": "tato bhagavān rāgabahulānāṃ bhikṣūṇāṃ vinayanārthaṃ kuvalayāyāś ca rūpayauvanamadāpanayanārthaṃ tadrūpān ṛddhyabhisaṃkārān abhisaṃkṛtavān*,",
  "XXavsata_u:8112": "yena kuvalayā jīrṇā vṛddhā palitaśiraskā khaṇḍadantā kubjagopānasīvaktrā nirmitā /",
  "XXavsata_u:8113": "tatkālasamanantaram eva kuvalāyā ātmānaṃ bībhatsam abhivīkṣya yo 'sau rūpayauvanamadaḥ sa prativigataḥ /",
  "XXavsata_u:8114": "rāgabahulāś ca bhikṣavaḥ saṃvignāḥ /",
  "XXavsata_u:8115": "tataḥ kuvalayā apagatamadā bhagavataḥ pādau śirasā vanditvā bhagavantaṃ vijñāpitavatī:",
  "XXavsata_u:8116": "sādhu me bhagavāṃs tathā dharmaṃ deśayatu,",
  "XXavsata_u:8117": "yathāham asmāt pūtikalevarād (Speyer:",
  "XXavsata_u:8118": "pūtikaḍevarād)",
  "XXavsata_u:8119": "alpakṛcchreṇa parimucyeyeti /",
  "XXavsata_u:8120": "atha bhagavān kuvalāyās teṣāṃ cāvītarāgāṇāṃ bhikṣūṇām āśayānuśayaṃ dhātuṃ prakṛtiṃ ca jñātvā tāthavidhāṃ dharmadeśanāṃ kṛtavān*,",
  "XXavsata_u:8121": "yāṃ śrutvā kaiścid viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotāpattiphalaṃ sākṣātkṛtam*,",
  "XXavsata_u:8122": "kaiścit sakṛdāgāmiphalam*,",
  "XXavsata_u:8123": "kaiścid anāgāmiphalm*,",
  "XXavsata_u:8124": "kaiścit pravrajya sarvakleśaprahāṇād arhatvaṃ sākṣātkṛtam* /",
  "XXavsata_u:8125": "kuvalayāpi labdhaprasādā bhagavatsakāśe pravrajitā /",
  "XXavsata_u:8126_0": "tayā yujyamānayā ghaṭamānayā vyāyacchamānayā idam eva pañcagaṇḍakaṃ saṃsāracakraṃ",
  "XXavsata_u:8126_1": "calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
  "XXavsata_u:8126_2": "sarvakleśaprahāṇād arhatvaṃ sākṣātkṛtam* /",
  "XXavsata_u:8127": "arhantī saṃvṛttā traidhātukavītarāgā samaloṣṭakāñcanā ākāśapāṇitalasamacittā vāsīcandanakalpā vidyāvidāritāṇḍakośā vidyābhijñāpratisaṃvitprāptā",
  "XXavsata_u:8128": "-------------------- Vaidya, p. 186 --------------------",
  "XXavsata_u:8129": "bhavalābhalobhasatkāraparāṅmukhā /",
  "XXavsata_u:8130": "sendropendrāṇāṃ devānāṃ pūjyā mānyā abhivādyā ca saṃvṛttā /",
  "XXavsata_u:8131": "tair api naṭais tena saṃvegena sarvakleśaprahāṇād arhatvaṃ sākṣātkṛtam* //",
  "XXavsata_u:8132": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:8133": "āścaryaṃ bhadanta yad bhagavatā kuvalayā naṭadārikā rūpayauvanamadamattā jarayā saṃvejya yāvad atyantaniṣṭhe nirvāṇe pratiṣṭhāpitā iti /",
  "XXavsata_u:8134": "bhagavān āha:",
  "XXavsata_u:8135_0": "kim atra bhikṣava āścaryaṃ yad idānīṃ mayā vigatarāgeṇa vigatadveṣeṇa vigatamohena",
  "XXavsata_u:8135_1": "parimuktena jātijarāvyādhimaraṇaśokaparidevaduḥkhadaurmanasyopāyāsaiḥ sarvajñena",
  "XXavsata_u:8135_2": "sarvākārajñena sarvajñānajñeyavaśiprāptena kuvalayā dārikā rūpayauvanamadamattā jarayā",
  "XXavsata_u:8135_3": "saṃvejya yāvad atyantaniṣṭhe nirvāṇe pratiṣṭhāpitā /",
  "XXavsata_u:8136_0": "yat tu mayā atīte 'dhvani sarāgeṇa sadveṣeṇa samohenāparimuktena jātijarāvyādhimaraṇaśokaparidevaduḥkhadaurmanasyopāyāsaiḥ",
  "XXavsata_u:8136_1": "kuvalayā dārikā saṃvejya pañcasu vratapradeśeṣu pratiṣṭhāpitā /",
  "XXavsata_u:8137": "tac chṛṇuta,",
  "XXavsata_u:8138": "sādhu ca suṣṭhu ca manasi kuruta, bhāṣiṣye //",
  "XXavsata_u:8139_0": "bhūtapūrvaṃ bhikṣavo 'tīte 'dhvani vārāṇasyāṃ nagaryāṃ brahmadatto nāma rājā rājyaṃ",
  "XXavsata_u:8139_1": "kārayati ṛddhaṃ ca sphītaṃ ca kṣemaṃ ca subhikṣaṃ ca ākīrṇabahujanamanuṣyaṃ ca praśāntakalikalahaḍimbaḍamaraṃ",
  "XXavsata_u:8139_2": "taskararogāpagataṃ śālīkṣugomahiṣīsaṃpannam* /",
  "XXavsata_u:8140": "priyam ivaikaputrakaṃ rājyaṃ kārayati /",
  "XXavsata_u:8141": "yāvad asau rājā devyā saha krīḍati ramate paricārayati /",
  "XXavsata_u:8142": "tasya krīḍato ramamāṇasya paricārayataḥ kālāntareṇa devī āpannasatvā saṃvṛttā /",
  "XXavsata_u:8143": "sā aṣṭānāṃ vā navānāṃ vā māsānām atyayāt prasūtā /",
  "XXavsata_u:8144": "dāriko jāto abhirūpo darśanīyo prāsādiko gauraḥ kanakavarṇaś chatrākāraśirāḥ pralambabāhur vistīrṇalalāṭa uccaghoṣaṇaḥ saṃgatabrūs tuṅganāsaḥ sarvāṅgapratyaṅgopetaḥ /",
  "XXavsata_u:8145": "tasya jātau jātimahaṃ kṛtvā nāmadheyaṃ vyavasthāpyate:",
  "XXavsata_u:8146": "kiṃ bhavatu dārikasya nāmeti /",
  "XXavsata_u:8147": "jñātaya ūcuḥ:",
  "XXavsata_u:8148": "yasmād asya pitā kāśirājaḥ,",
  "XXavsata_u:8149": "ayaṃ cābhirūpo darśaniyaḥ prāsādikaḥ,",
  "XXavsata_u:8150": "tasmād bhavatu dārikasya kāśisundara iti nāma /",
  "XXavsata_u:8151": "kāśisundaro dārakaḥ aṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
  "XXavsata_u:8152": "so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
  "XXavsata_u:8153": "āśu vardhate hradastham iva paṅkajam* /",
  "XXavsata_u:8154": "yadā mahāvṛttas tadā yauvarājye 'bhiṣiktaḥ /",
  "XXavsata_u:8155": "so 'nekadoṣaduṣṭam anarthamūlaṃ rājatvaṃ viditvā ṛiṣiṣu pravrajitaḥ /",
  "XXavsata_u:8156": "sa ca himavatkandare prativasati phalamūlāṃbubhakto 'jinavalkaladhārī agnihotrikaḥ /",
  "XXavsata_u:8157": "yāvad apareṇa samayena phalānām artham anyataraṃ parvatakandaram anupravṛttaḥ /",
  "XXavsata_u:8158": "yāvat tatra kinnaradārikā /",
  "XXavsata_u:8159": "ṛiṣikumāraṃ dṛṣṭvā saṃraktā nṛtyati gāyati vādayati strīcihnāni strīnimittāni strīvikrīḍitāny upadarśayati /",
  "XXavsata_u:8160": "yāvat kāśisundareṇa ṛṣiṇā tasyā dārikāyā dharmadeśanā dattā /",
  "XXavsata_u:8161": "jīrṇāsi bhagini,",
  "XXavsata_u:8162": "prathamas te svaro madhuraḥ snigdhaś ca,",
  "XXavsata_u:8163": "paścimas te jarjarībhūta iti /",
  "XXavsata_u:8164": "tatas tena tasyā dharmadeśanā kṛtā,",
  "XXavsata_u:8165": "yāṃ śrutvā kinnarakanyāyā yo 'bhūd rūpamadaḥ",
  "XXavsata_u:8166": "-------------------- Vaidya, p. 187 --------------------",
  "XXavsata_u:8167": "sa prativigataḥ /",
  "XXavsata_u:8168": "tayā prasādajātayā praṇidhānaṃ kṛtam*:",
  "XXavsata_u:8169": "yasmin samaye 'nuttarāṃ samyaksaṃbodhim abhisaṃbudhyethāḥ,",
  "XXavsata_u:8170": "tadā te 'haṃ śrāvikā syām iti //",
  "XXavsata_u:8171": "bhagavān āha:",
  "XXavsata_u:8172": "kiṃ manyadhve bhikṣavo yo 'sau tena kālena tena samayena ṛṣikumāro babhūva, ahaṃ saḥ /",
  "XXavsata_u:8173": "kinnarakanyā imam eva kuvalayā /",
  "XXavsata_u:8174": "bhikṣavo buddhaṃ bhagavantaṃ pṛcchanti:",
  "XXavsata_u:8175": "kāni bhadanta kuvalayayā karmāṇi kṛtāny upacitāni,",
  "XXavsata_u:8176": "yenābhirūpā darśanīyā prāsādikā saṃvṛttā,",
  "XXavsata_u:8177": "kāni karmaṇi kṛtāni yenārhatvaṃ sākṣātkṛtam api /",
  "XXavsata_u:8178": "bhagavān āha:",
  "XXavsata_u:8179": "kuvalayayaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:8180": "kuvalayayā karmāṇi kṛtāny upacitāni /",
  "XXavsata_u:8181": "ko 'nyaḥ pratyanubhaviṣyati?",
  "XXavsata_u:8182": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:8183": "nābdhātau,",
  "XXavsata_u:8184": "na tejodhātau,",
  "XXavsata_u:8185": "na vāyudhātau,",
  "XXavsata_u:8186": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:8187": "AVŚ_75.1 na praṇaśyanti karmāṇi kalpakoṭiśatair api /",
  "XXavsata_u:8188": "sāmagrīṃ prāpya kālaṃ ca phalanti khalu dehinām* //",
  "XXavsata_u:8189_0": "bhūtapūrvaṃ bhikṣavo 'tīte 'dhvani catvāriṃśadvarṣasahasrāyuṣi prajāyāṃ krakucchando",
  "XXavsata_u:8189_1": "nāma samyaksaṃbuddho loka udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ",
  "XXavsata_u:8189_2": "śāstā devamanuṣyāṇāṃ buddho bhagavān* /",
  "XXavsata_u:8190": "sa śobhāvatīṃ rājadhānīm upaniśritya viharati /",
  "XXavsata_u:8191": "yāvad dakṣiṇāpathād anyataro naṭācārya āgataḥ /",
  "XXavsata_u:8192": "tatra śobhanena (Speyer: śobhena)",
  "XXavsata_u:8193": "rājñā bhagavataḥ sakāśāt satyadarśanaṃ kṛtvā naṭācāryāṇām ājñā dattā:",
  "XXavsata_u:8194": "bauddhaṃ nāṭakaṃ mama purastān nāṭayitavyam iti /",
  "XXavsata_u:8195": "tair ājñā śirasi pratigṛhītā:",
  "XXavsata_u:8196": "evaṃ bhadanteti /",
  "XXavsata_u:8197": "tataḥ sarvanaṭair bauddhaṃ nāṭakaṃ vicārya muninirjitaṃ kṛtam* /",
  "XXavsata_u:8198": "yāvad rājño 'mātyagaṇaparivṛtasya purato naṭā nāṭayitum ārabdhāḥ /",
  "XXavsata_u:8199": "tatra naṭācāryaḥ svayam eva buddhaveṣeṇāvatīrṇaḥ,",
  "XXavsata_u:8200": "pariśiṣṭā naṭā bhikṣuveṣeṇa /",
  "XXavsata_u:8201": "tato rājñā hṛṣṭatuṣṭapramuditena naṭācāryapramukho naṭagaṇo mahatā dhanaskandhenācchāditaḥ /",
  "XXavsata_u:8202": "tatas te bhagavacchāsane labdhaprasādā dānapradānāni datvā samyakpraṇidhānaṃ cakruḥ:",
  "XXavsata_u:8203": "anena vayaṃ kuśalamūlena cittotpādena deyadharmaparityāgena ca anāgatān buddhān ārāgayema,",
  "XXavsata_u:8204": "mā virāgayemeti //",
  "XXavsata_u:8205": "kiṃ manyadhve bhikṣavo ye te naṭāḥ,",
  "XXavsata_u:8206": "ime te kuvalayāpramukhāḥ /",
  "XXavsata_u:8207": "yad ebhis tatra praṇidhānaṃ kṛtaṃ tenedānīm arhatvaṃ sākṣātkṛtam* /",
  "XXavsata_u:8208": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:8209": "ekāntaśuklānām ekāntaśuklaḥ,",
  "XXavsata_u:8210": "vyatimiśrāṇāṃ vyatimiśraḥ /",
  "XXavsata_u:8211": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:8212": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:8213": "ity evaṃ vo bhikṣavaḥ śikṣitavyam* //",
  "XXavsata_u:8214": "idam avocad bhagavān* /",
  "XXavsata_u:8215": "āttamanasas te bhikṣavo bhagavato bhāṣitam abhyanandan* //",
  "XXavsata_u:8216": "-------------------- Vaidya, p. 188 --------------------",
  "XXavsata_u:8217": "*******************************************************",
  "XXavsata_u:8218": "AVŚ_76 kāśisundarī /",
  "XXavsata_u:8219": "(ed. Speyer, vol. II)",
  "XXavsata_u:8220_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:8220_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:8220_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:8220_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
  "XXavsata_u:8220_4": "vārāṇasyāṃ viharati ṛṣipatane mṛgadāve /",
  "XXavsata_u:8221_0": "vārāṇasyāṃ nagaryāṃ rājā brahmadatto rājyaṃ kārayati ṛddhaṃ ca sphītaṃ ca kṣemaṃ",
  "XXavsata_u:8221_1": "ca subhikṣaṃ ca ākīrṇabahujanamanuṣyaṃ ca praśāntakalikalahaḍimbaḍamaraṃ taskararogāpagataṃ",
  "XXavsata_u:8221_2": "śālīkṣugomahiṣīsaṃpannam* /",
  "XXavsata_u:8222": "priyam ivaikaputrakaṃ rājyaṃ pālayati /",
  "XXavsata_u:8223": "yāvad asau rājā devyā saha krīḍati ramate paricārayati /",
  "XXavsata_u:8224": "tasya krīḍato ramamāṇasya paricārayataḥ kālāntareṇa devī āpannasatvā saṃvṛttā /",
  "XXavsata_u:8225": "sā aṣṭānāṃ vā navānāṃ vā māsānām atyayāt prasūtā /",
  "XXavsata_u:8226": "dārikā jātā abhirūpā darśanīyā prāsādikā sarvāṅgapratyaṅgopetā /",
  "XXavsata_u:8227": "tasyā jātau jātimahaṃ kṛtvā nāmadheyaṃ vyavasthāpyate:",
  "XXavsata_u:8228": "kiṃ bhavatu dārikāyā nāmeti /",
  "XXavsata_u:8229": "jñātaya ūcuḥ:",
  "XXavsata_u:8230": "yasmād iyaṃ kāśirājasya duhitā surūpā ca,",
  "XXavsata_u:8231": "tasmād bhavatu dārikāyāḥ kāśisundarīti nāmeti /",
  "XXavsata_u:8232": "kāśisundarī dārikā aṣṭābhyo dhātrībhyo dattā dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
  "XXavsata_u:8233": "sā 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
  "XXavsata_u:8234": "āśu vardhate hradastham iva paṅkajam* //",
  "XXavsata_u:8235": "yadā kāśisundarī dārikā krameṇa mahatī saṃvṛttā,",
  "XXavsata_u:8236": "tadā prātisīmaiḥ ṣaḍbhiḥ rājabhī rājñe brahmadattasya dūtasaṃpreṣaṇaṃ kṛtam*:",
  "XXavsata_u:8237": "śrutam asmābhir yathā tava duhitā jāteti /",
  "XXavsata_u:8238": "tad arhasy asmākaṃ putrāṇām anyatarasmai anupradātum iti /",
  "XXavsata_u:8239": "tato rājā śokāgāraṃ praviśya kare kapolaṃ datvā cintāparo vyavasthitaś cintayati:",
  "XXavsata_u:8240": "yady ekasmai dāsyāmi,",
  "XXavsata_u:8241": "apareṇa saha me (Speyer: me saha)",
  "XXavsata_u:8242": "virodho bhaviṣyatīti /",
  "XXavsata_u:8243": "kāśisundarī dārikā sarvālaṃkāravibhūṣitā pituḥ sakāśam upasaṃkrāntā /",
  "XXavsata_u:8244": "tayā pitā śokārto dṛṣṭaḥ pṛṣṭaś ca:",
  "XXavsata_u:8245": "tāta kimarthaṃ śokaḥ kriyata iti /",
  "XXavsata_u:8246": "pitrā asyā yathābhūtaṃ samākhyātam* /",
  "XXavsata_u:8247": "tataḥ kāśisundarī pitaram uvāca:",
  "XXavsata_u:8248": "kriyatāṃ tāta prātisīmānāṃ rājñāṃ dūtasaṃpreṣaṇam* /",
  "XXavsata_u:8249": "saptame divase kāśisundarī dārikā svayaṃvaram avatariṣyati /",
  "XXavsata_u:8250": "yena vo yat karaṇīyaṃ sa tat karotv iti /",
  "XXavsata_u:8251": "yāvat saptame divase ṣaṭ prātisīmā rājānaḥ saṃnipatitāḥ /",
  "XXavsata_u:8252": "kāśisundary api ratham abhiruhya kāṣāyaṃ dhvajam ucchrāpya buddhapaṭaṃ hastena gṛhītvā rājasabhāṃ gatvovāca:",
  "XXavsata_u:8253": "śṛṇvantu bhavantaḥ prātisīmā rājānaḥ /",
  "XXavsata_u:8254": "nāhaṃ bhavatāṃ rūpayauvanakulabhogaiśvaryaṃ tulayāmi,",
  "XXavsata_u:8255": "api tu nāhaṃ kāmair arthinī /",
  "XXavsata_u:8256": "ya eṣa eva me bhagavān buddhaḥ paṭe likhitas tasyāhaṃ śrāvikā /",
  "XXavsata_u:8257": "asya śāsane pravrajiṣyāmīti //",
  "XXavsata_u:8258": "yāvad ṛṣipatanaṃ gatvā bhagavataḥ pādābhivandanaṃ kṛtvā bhagavantam idam avocat*:",
  "XXavsata_u:8259": "labheyāhaṃ bhadanta svākhyāte dharmavinaye pravrajyām upasaṃpadaṃ bhikṣu{ṇī}bhāvam* /",
  "XXavsata_u:8260": "careyam ahaṃ bhagavato 'ntike brahmacaryam iti /",
  "XXavsata_u:8261": "tato bhagavato mahāprajāpatyāṃ saṃnyastā /",
  "XXavsata_u:8262": "tatas tayā pravrājitā upasaṃpāditā ca /",
  "XXavsata_u:8263": "tayā yujyamānayā ghaṭamānayā vyāyacchamānayā idam eva pañcagaṇḍakaṃ saṃsāracakraṃ calācalaṃ",
  "XXavsata_u:8264": "-------------------- Vaidya, p. 189 --------------------",
  "XXavsata_u:8265": "viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya sarvakleśaprahāṇād arhatvaṃ sākṣātkṛtam* /",
  "XXavsata_u:8266": "arhantī saṃvṛttā traidhātukavītarāgā samaloṣṭakāñcanā ākāśapāṇitalasamacittā vāsīcandanakalpā vidyāvidāritāṇḍakośā vidyābhijñāpratisaṃvitprāptā bhavalābhalobhasatkāraparāṅmukhā /",
  "XXavsata_u:8267": "sendropendrāṇāṃ devānāṃ pūjyā mānyā abhivādyā ca saṃvṛttā /",
  "XXavsata_u:8268": "tatas te rājaputrās tasyā rūpayauvanaśobhāṃ samanusmṛtya rāgamadamattāḥ pravrajitām api prārthayituṃ pravṛttāḥ /",
  "XXavsata_u:8269": "sā taiḥ prārthyamānā vitatapakṣa iva haṃsarājo gaganatalam (Speyer:",
  "XXavsata_u:8270": "gagaṇatalam)",
  "XXavsata_u:8271": "abhyudgamya vicitrāṇi prātihāryāṇi vidarśayitum ārabdhā /",
  "XXavsata_u:8272": "āśu pṛthagjanasya ṛddhir āvarjanakarī /",
  "XXavsata_u:8273": "tatas te rāputrā atyadbhutaṃ devamanuṣyāvarjanakaraṃ prātihāryaṃ dṛṣṭvā āhṛṣṭaromakūpāḥ pādayor nipatya kṣamāpayitum ārabdhāḥ:",
  "XXavsata_u:8274": "marṣaya bhagini /",
  "XXavsata_u:8275": "yathaite tvayā dharmāḥ sākṣātkṛtāḥ,",
  "XXavsata_u:8276": "asthānam etad yat tvaṃ kāmān parimuñjīthā iti /",
  "XXavsata_u:8277": "tataḥ kāśisundarī dārikā gaganatalād avatīrya janakāyasya purastāt sthitvā tathāvidhāṃ dharmadeśanāṃ kṛtavatī,",
  "XXavsata_u:8278": "yāṃ śrutvā anekaiḥ prāṇiśatasahasrair mahān viśeṣo 'dhigataḥ //",
  "XXavsata_u:8279": "tato bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:8280": "kāni bhadanta kāśisundaryā karmāṇi kṛtāni,",
  "XXavsata_u:8281": "yenaivam ābhirūpā darśanīyā prāsādikā /",
  "XXavsata_u:8282": "pravrajya cārhatvaṃ sākṣātkṛtam api /",
  "XXavsata_u:8283": "bhagavān āha:",
  "XXavsata_u:8284": "kāśisundaryaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:8285": "kāśisundaryā karmāṇi kṛtāny upacitāni /",
  "XXavsata_u:8286": "ko 'nyaḥ pratyanubhaviṣyati?",
  "XXavsata_u:8287": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:8288": "nābdhātau,",
  "XXavsata_u:8289": "na tejodhātau,",
  "XXavsata_u:8290": "na vāyudhātau,",
  "XXavsata_u:8291": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:8292": "AVŚ_76.1 na praṇaśyanti karmāṇi kalpakoṭiśatair api /",
  "XXavsata_u:8293": "sāmagrīṃ prāpya kālaṃ ca phalanti khalu dehinām* //",
  "XXavsata_u:8294_0": "bhūtapūrvaṃ bhikṣavo 'tīte 'dhvany asminn eva bhadrake kalpe triṃśadvarṣasahasrāyuṣi",
  "XXavsata_u:8294_1": "prajāyāṃ kanakamunir nāma tathāgato 'rhan samyaksaṃbuddho loka udapādi vidyācaraṇasaṃpannaḥ",
  "XXavsata_u:8294_2": "sugato lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
  "XXavsata_u:8295": "### [The name of the place is missing.] /",
  "XXavsata_u:8296": "yāvat tatrānyatarā rājaduhitā śrāddhā bhadrā kalyāṇāśayā ātmahitaparahitapratipannā /",
  "XXavsata_u:8297": "tayā vihāraṃ kārayitvā sarvopakaraṇaiḥ paripūrya bhagavate saśrāvakasaṃghāya pratipāditaḥ /",
  "XXavsata_u:8298": "kanakamunau ca samyaksaṃbuddhe pravrajya daśavarṣasahasrāṇi maitrī bhavitā //",
  "XXavsata_u:8299": "kiṃ manyadhve bhikṣavo yā sā rājaduhitā,",
  "XXavsata_u:8300": "iyaṃ sā kāśisundarī dārikā /",
  "XXavsata_u:8301": "yad anayā vihāraḥ pratipāditas tenābhirūpā darśanīyā prāsādikā saṃvṛttā /",
  "XXavsata_u:8302": "yat kanakamunau bhagavati pravrajya daśavarṣasahasrāṇi maitrī bhāvitā tenedānīm arhatvaṃ sākṣātkṛtam* /",
  "XXavsata_u:8303": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:8304": "ekāntaśuklānām ekāntaśuklaḥ,",
  "XXavsata_u:8305": "vyatimiśrāṇāṃ vyatimiśraḥ /",
  "XXavsata_u:8306": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:8307": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:8308": "ity evaṃ vo bhikṣavaḥ śikṣitavyam* //",
  "XXavsata_u:8309": "idam avocad bhagavān* /",
  "XXavsata_u:8310": "āttamanasas te bhikṣavo bhagavato bhāṣitam abhyanandan* //",
  "XXavsata_u:8311": "-------------------- Vaidya, p. 190 --------------------",
  "XXavsata_u:8312": "*******************************************************",
  "XXavsata_u:8313": "AVŚ_77 muktā / (ed. Speyer, vol. II)",
  "XXavsata_u:8314_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:8314_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:8314_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:8314_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:8314_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:8315": "śrāvastyāṃ puṣyo nāma śreṣṭhī āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
  "XXavsata_u:8316": "tena sadṛśāt kulāt kalatram ānītam* /",
  "XXavsata_u:8317": "sa tayā sārdhaṃ krīḍati ramate paricārayati /",
  "XXavsata_u:8318": "tasya krīḍato ramamāṇasya paricārayataḥ kālāntareṇa patnī āpannasatvā saṃvṛttā /",
  "XXavsata_u:8319": "sā aṣṭānāṃ vā navānāṃ vā māsānām atyayāt prasūtā /",
  "XXavsata_u:8320": "dārikā jātā abhirūpā darśanīyā prāsādikā muktāmālayā śirasi baddhayā /",
  "XXavsata_u:8321": "tasyā jātau jātimahaṃ kṛtvā nāmadheyaṃ vyavasthāpyate:",
  "XXavsata_u:8322": "kiṃ bhavatu dārikāyā nāmeti /",
  "XXavsata_u:8323": "jñātaya ūcuḥ:",
  "XXavsata_u:8324": "yasmād asyā jātamātrāyā muktamālā śirasi prādurbhūtaṃ,",
  "XXavsata_u:8325": "tasmād bhavatu dārikāyā mukteti nāmeti /",
  "XXavsata_u:8326": "muktā dārikā aṣṭābhyo dhātrībhyo dattā dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
  "XXavsata_u:8327": "sā 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
  "XXavsata_u:8328": "āśu vardhate hradastham iva paṅkajam* //",
  "XXavsata_u:8329": "yāvan muktā dārikā krameṇa mahatī saṃvṛttā /",
  "XXavsata_u:8330": "tasyāḥ sā muktāmālā avatāritā punaḥ prādurbhavati /",
  "XXavsata_u:8331": "tataḥ sā dārikā kṛpaṇavanīpakān dṛṣṭvā bhāgasaṃvibhāgaṃ karoti /",
  "XXavsata_u:8332": "yadā ca pradeyā saṃvṛttā,",
  "XXavsata_u:8333": "tadā tasyā bahavo yācanakā āgacchanti rājaputrā amātyaputrāḥ śreṣṭhiputrāś ca /",
  "XXavsata_u:8334": "tato 'syāḥ pitā śokāgāraṃ praviśya kare kapolaṃ datvā cintāparo vyavasthitaś cintayati:",
  "XXavsata_u:8335": "yady ekasmai dāsyāmi,",
  "XXavsata_u:8336": "anye me 'mitrā bhaviṣyantīti /",
  "XXavsata_u:8337": "tato 'sau dārikā pitaraṃ vijñāpayāmāsa:",
  "XXavsata_u:8338": "tāta kimarthaṃ śokaḥ kriyata iti /",
  "XXavsata_u:8339": "tena yathāvṛttaṃ sarvaṃ tat samākhyātam* /",
  "XXavsata_u:8340": "tato dārikā kathayati:",
  "XXavsata_u:8341": "tāta nāhaṃ kāmair arthinī /",
  "XXavsata_u:8342": "bhagavacchāsane pravrajiṣyāmīti /",
  "XXavsata_u:8343": "yāvad anāthapiṇḍadasya supriyo nāma kanīyaḥ putras tena pitā vijñaptaḥ /",
  "XXavsata_u:8344": "mamārthāyaitāṃ dārikāṃ yācasveti /",
  "XXavsata_u:8345": "tato 'nāthapiṇḍadena puṣyasya gṛhapater dūtasaṃpreṣaṇaṃ kṛtam*:",
  "XXavsata_u:8346": "dīyatāṃ muktā dārikā mama putrāya /",
  "XXavsata_u:8347": "evaṃ kṛtaṃ sāṃbandhikaṃ yāvajjīvasukhyaṃ kṛtaṃ ca bhaviṣyatīti /",
  "XXavsata_u:8348": "tataḥ puṣyeṇa gṛhapatinā svasyāṃ duhitari so 'rtho niveditaḥ /",
  "XXavsata_u:8349": "sā kathayati:",
  "XXavsata_u:8350": "samayato yadīndriyāṇāṃ paripākān mayā saha bhagavacchāsane pravrajati,",
  "XXavsata_u:8351": "evam ahaṃ taṃ bhartāraṃ varayāmīti /",
  "XXavsata_u:8352": "tena tathaiva kṛtam* /",
  "XXavsata_u:8353": "yāvad ubhāv eva gṛhān niṣkramya bhagavacchāsane pravrajitau /",
  "XXavsata_u:8354_0": "tābhyāṃ yujyamānābhyāṃ ghaṭamānābhyāṃ vyāyacchamānābhyām idam eva pañcagaṇḍakaṃ saṃsāracakraṃ",
  "XXavsata_u:8354_1": "calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
  "XXavsata_u:8354_2": "sarvakleśaprahāṇād arhatvaṃ sākṣātkṛtam* /",
  "XXavsata_u:8355_0": "arhantau saṃvṛttau traidhātukavītarāgau samaloṣṭakāñcanāv ākāśapāṇitalasamacittau",
  "XXavsata_u:8355_1": "vāsīcandanakalpau vidyāvidāritāṇḍakośau vidyābhijñāpratisaṃvitprāptau bhavalābhalobhasatkāraparāṅmukhau /",
  "XXavsata_u:8356": "sendropendrāṇāṃ devānāṃ pūjyau mānyāv abhivādyau ca saṃvṛttau //",
  "XXavsata_u:8357": "-------------------- Vaidya, p. 191 --------------------",
  "XXavsata_u:8358": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:8359": "kāni bhadanta muktayā karmāṇi kṛtāni yena muktāmālayā śirasy ābaddhayā,",
  "XXavsata_u:8360": "pravrajya cārhatvaṃ sākṣātkṛtam iti /",
  "XXavsata_u:8361": "bhagavān āha:",
  "XXavsata_u:8362": "muktayaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:8363": "muktayā karmāṇi kṛtāny upacitāni /",
  "XXavsata_u:8364": "ko 'nyaḥ pratyanubhaviṣyati?",
  "XXavsata_u:8365": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:8366": "nābdhātau,",
  "XXavsata_u:8367": "na tejodhātau,",
  "XXavsata_u:8368": "na vāyudhātau,",
  "XXavsata_u:8369": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:8370": "AVŚ_77.1 na praṇaśyanti karmāṇi kalpakoṭiśatair api /",
  "XXavsata_u:8371": "sāmagrīṃ prāpya kālaṃ ca phalanti khalu dehinām* //",
  "XXavsata_u:8372_0": "bhūtapūrvaṃ bhikṣavo 'tīte 'dhvany asminn eva bhadrake kalpe viṃśativarṣasahasrāyuṣi",
  "XXavsata_u:8372_1": "prajāyāṃ kāśyapo nāma samyaksaṃbuddho loka udapādi vidyācaraṇasaṃpannaḥ sugato lokavid",
  "XXavsata_u:8372_2": "anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
  "XXavsata_u:8373": "sa vārāṇasīṃ nagarīm upaniśritya viharati ṛṣipatane mṛgadāve /",
  "XXavsata_u:8374": "yāvad anyatamaḥ sārthavāhaḥ sa mahāsamudram avatīrṇaḥ /",
  "XXavsata_u:8375": "tataḥ svasti susiddhayānapātra āgataḥ /",
  "XXavsata_u:8376": "tatas tena muktāhāraḥ paramaśobhana ānitaḥ /",
  "XXavsata_u:8377": "tasya ca bhāryā abhirūpā darśanīyā prāsādikā /",
  "XXavsata_u:8378": "tena tasyāḥ śirasi baddhaḥ //",
  "XXavsata_u:8379": "vārāṇasyām anyatamo gṛhaptiḥ śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ /",
  "XXavsata_u:8380": "tasya buddhir utpannā:",
  "XXavsata_u:8381": "yanv ahaṃ chandakabhikṣaṇaṃ kṛtvā bhagavataḥ kāśyapasya śāsane pañcavārṣikaṃ kuryām iti /",
  "XXavsata_u:8382": "tena rājñaḥ kṛkiṇo niveditam*:",
  "XXavsata_u:8383": "icchāmy ahaṃ chandakabhikṣaṇaṃ samādāpya bhagavataḥ pañcavārṣikaṃ kartum iti /",
  "XXavsata_u:8384": "rājñā evam astv iti samanujñātaḥ /",
  "XXavsata_u:8385": "athāsau gṛhapatir hastiskandhārūḍho vārāṇāsyāṃ nagaryāṃ rathyāvīthīcatvaraśṛṅgāṭakeṣu cchandakabhikṣaṇaṃ yācituṃ pravṛttaḥ /",
  "XXavsata_u:8386": "yāvat sārthavāhabhāryā muktāhāraṃ śiraso 'vamucya tasmiṃś chandakabhikṣaṇe dattavatī /",
  "XXavsata_u:8387": "yāvat sārthavāha āgatas taṃ muktāhāraṃ śiraso 'panītaṃ dṛṣṭvā pṛṣṭavān*:",
  "XXavsata_u:8388": "bhadre kvāsau muktāhāra iti /",
  "XXavsata_u:8389": "tatas tayoktam*:",
  "XXavsata_u:8390": "āryaputra prītiṃ janaya,",
  "XXavsata_u:8391": "prasādam utpādaya,",
  "XXavsata_u:8392": "bhagavacchāsane chandakabhikṣaṇe datta it /",
  "XXavsata_u:8393": "yāvat sārthavāhena puṣkalena mūlyena niṣkrīya tasyai patnyai dattaḥ /",
  "XXavsata_u:8394": "sā necchati punas taṃ grahītum*,",
  "XXavsata_u:8395": "parityakto (Speyer:",
  "XXavsata_u:8396": "parityaktā) me iti /",
  "XXavsata_u:8397": "svāminocyate:",
  "XXavsata_u:8398": "bhadre mayā prabhūtena hiraṇyasuvarṇenāyaṃ krītaḥ /",
  "XXavsata_u:8399": "kasmān necchasīti /",
  "XXavsata_u:8400": "tato 'sau dārikā taṃ gṛhītvā prabhūtaṃ puṣpasaṃgrahaṃ kṛtvā gandhamālyāni ca gṛhītvā ṛṣipatanaṃ gatā /",
  "XXavsata_u:8401": "tato gandhakuṭyāṃ gandhapralepaṃ kṛtvā puṣpair ākīrya muktāhāraṃ bhagavato mūrdhni kṣiptavatī /",
  "XXavsata_u:8402": "sa sahasā bhagavataḥ kāśyapasya mūrdhani sthitaḥ /",
  "XXavsata_u:8403": "tataḥ prasādajātayā praṇidhānaṃ kṛtam*:",
  "XXavsata_u:8404": "aham apy evaṃvidhānāṃ guṇānāṃ labhinī syām*,",
  "XXavsata_u:8405": "evaṃvidham eva śāstāram ārāgayeyaṃ mā virāgayeyam iti //",
  "XXavsata_u:8406": "kiṃ manyadhve bhikṣavo yāsau tena kālena tena samayena sārthavāhabhāryā,",
  "XXavsata_u:8407": "iyaṃ sā muktā /",
  "XXavsata_u:8408": "yad anayā bhagavati kāśyape kārāḥ kṛtās tenābhirūpā darśaniyā prāsādikā /",
  "XXavsata_u:8409": "muktāhāraś cāsyāḥ",
  "XXavsata_u:8410": "-------------------- Vaidya, p. 192 --------------------",
  "XXavsata_u:8411": "śirasi prādurbhūtaḥ /",
  "XXavsata_u:8412": "tenaiva hetunedānīm arhatvaṃ sākṣātkṛtam* /",
  "XXavsata_u:8413": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:8414": "ekāntaśuklānām ekāntaśuklaḥ,",
  "XXavsata_u:8415": "vyatimiśrāṇāṃ vyatimiśraḥ /",
  "XXavsata_u:8416": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:8417": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:8418": "ity evaṃ vo bhikṣavaḥ śikṣitavyam* //",
  "XXavsata_u:8419": "idam avocad bhagavān* /",
  "XXavsata_u:8420": "āttamanasas te bhikṣavo bhagavato bhāṣitam abhyanandan* //",
  "XXavsata_u:8421": "*******************************************************",
  "XXavsata_u:8422": "AVŚ_78 kacaṅgalā / (ed. Speyer, vol. II)",
  "XXavsata_u:8423_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:8423_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:8423_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:8423_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:8423_4": "kacaṅgalāyāṃ viharati kācaṅgalīye vanaṣaṇḍe /",
  "XXavsata_u:8424": "tasyāṃ kacaṅgalāyāṃ kacaṅgalā nāma vṛddhā /",
  "XXavsata_u:8425": "sā ghaṭam ādāya udakārthinī kūpam upasṛptā /",
  "XXavsata_u:8426": "tatra bhagavān āyuṣmantam ānandam āmantrayate:",
  "XXavsata_u:8427": "gaccha ānanda,",
  "XXavsata_u:8428": "etasyāṃ vṛddhāyāṃ kathaya:",
  "XXavsata_u:8429": "bhagavāṃs trṣitaḥ,",
  "XXavsata_u:8430": "pānīyam anuprayacchasveti /",
  "XXavsata_u:8431": "sā ānandenoktā:",
  "XXavsata_u:8432": "ahaṃ svayam evāneṣyāmīti /",
  "XXavsata_u:8433": "yāvat kacaṅgalā pānīyaghaṭaṃ pūrayitvā bhagavataḥ sakāśaṃ gatā /",
  "XXavsata_u:8434_0": "dadarśa kacaṅgalā buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
  "XXavsata_u:8434_1": "aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "XXavsata_u:8434_2": "jaṅgamam iva ratnaparvataṃ samantato bhadrakam* /",
  "XXavsata_u:8435": "sahadarśanād asyāḥ putrasnehaḥ samutpannaḥ,",
  "XXavsata_u:8436": "stanābhyāṃ kṣīradhārāḥ prasūtāḥ /",
  "XXavsata_u:8437": "sā ūrdhvabāhuḥ putra putreti bhagavantaṃ pariṣvaktum ārabdhā /",
  "XXavsata_u:8438": "bhikṣavas tāṃ vārayanti /",
  "XXavsata_u:8439": "bhagavān āha:",
  "XXavsata_u:8440": "mā yūyaṃ bhikṣava imāṃ vṛddhāṃ vārayata /",
  "XXavsata_u:8441": "tat kasya hetoḥ:",
  "XXavsata_u:8442": "AVŚ_78.1 pañca janmaśatāny eṣā mama mātā āsīn nirantaram* /",
  "XXavsata_u:8443": "iyaṃ me putrasnehena gātreṣu samaślikṣata //",
  "XXavsata_u:8444": "AVŚ_78.2 saced eṣā nivāryeta mama gātreṣu śleṣaṇāt* /",
  "XXavsata_u:8445": "idānīṃ rudhiraṃ hy uṣṇaṃ kaṇṭhād asyāḥ sravet kṣaṇāt* //",
  "XXavsata_u:8446": "AVŚ_78.3 kṛtajñatām anusmṛtya dṛṣṭvemāṃ putralālasām* /",
  "XXavsata_u:8447": "kāruṇyād gātrasaśleṣaṃ dadāmi anukampyayā //",
  "XXavsata_u:8448": "yāvad asau putrasnehaṃ vinodya bhagavataḥ purastān niṣaṇṇā dharmaśravaṇāya /",
  "XXavsata_u:8449": "bhagavān cāsyā āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikī dharmadeśanā kṛtā,",
  "XXavsata_u:8450": "yāṃ śrutvā kacaṅgalayā viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotāpattiphalaṃ sākṣātkṛtam* /",
  "XXavsata_u:8451": "sā dṛṣṭasatyā gāthā bhāṣate:",
  "XXavsata_u:8452": "AVŚ_78.4 yat kartavyaṃ hi putreṇa mātur duṣkarakariṇā /",
  "XXavsata_u:8453": "tat kṛtaṃ bhavatā mahyaṃ cittaṃ mokṣaparāyaṇam* //",
  "XXavsata_u:8454": "-------------------- Vaidya, p. 193 --------------------",
  "XXavsata_u:8455": "AVŚ_78.5 durgatibhyaḥ samuddhṛtya svarge mikṣe ca te aham* /",
  "XXavsata_u:8456": "sthāpitā sarvayatnena viśeṣaḥ sumahān kṛtaḥ //",
  "XXavsata_u:8457": "yāvad asau svāminam anujñāpya bhagavacchāsane pravrajitā /",
  "XXavsata_u:8458_0": "tayā yujyamānayā ghaṭamānayā vyāyacchamānayā idam eva pañcagaṇḍakaṃ saṃsāracakraṃ",
  "XXavsata_u:8458_1": "calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
  "XXavsata_u:8458_2": "sarvakleśaprahāṇād arhatvaṃ sākṣātkṛtam* /",
  "XXavsata_u:8459": "arhantī saṃvṛttā traidhātukavītarāgā samaloṣṭakāñcanā ākāśapāṇitalasamacittā vāsīcandanakalpā vidyāvidāritāṇḍakośā vidyābhijñāpratisaṃvitprāptā bhavalābhalobhasatkāraparāṅmukhā /",
  "XXavsata_u:8460": "sendropendrāṇāṃ devānāṃ pūjyā mānyā abhivādyā ca saṃvṛttā /",
  "XXavsata_u:8461": "yadā bhagavān bhikṣuṇīnāṃ saṃkṣepeṇoddiśya pratisaṃlayanāya praviśati,",
  "XXavsata_u:8462": "tadā kacaṅgalā bhikṣuṇīnāṃ vyākaroti /",
  "XXavsata_u:8463": "tatra bhagavān bhikṣūn āmantrayate sma:",
  "XXavsata_u:8464": "eṣāgra me bhikṣavo bhikṣuṇīnāṃ mama śrāvikāṇāṃ sūtrāntavibhāgakartrīṇāṃ yaduta kacaṅgalā bhikṣuṇīti //",
  "XXavsata_u:8465": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:8466": "kāni bhadanta kacaṅgalayā karma kṛtaṃ yena vṛddhā pravrajitā,",
  "XXavsata_u:8467": "kiṃ karma kṛtaṃ yena bhagavān paścimagarbhavāsena *{S:",
  "XXavsata_u:8468": "paścimagarbhavāsena}* dhāritaḥ,",
  "XXavsata_u:8469": "pravrajya cārhatvaṃ sākṣātkṛtam*,",
  "XXavsata_u:8470": "sūtrāntavibhāgakartrīṇāṃ cāgrā nirdiṣṭā iti /",
  "XXavsata_u:8471": "bhagavān āha:",
  "XXavsata_u:8472": "kacaṅgalayaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:8473": "kacaṅgalayā karmāṇi kṛtāny upacitāni /",
  "XXavsata_u:8474": "ko 'nyaḥ pratyanubhaviṣyati?",
  "XXavsata_u:8475": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:8476": "nābdhātau,",
  "XXavsata_u:8477": "na tejodhātau,",
  "XXavsata_u:8478": "na vāyudhātau,",
  "XXavsata_u:8479": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:8480": "AVŚ_78.1 na praṇaśyanti karmāṇi kalpakoṭiśatair api /",
  "XXavsata_u:8481": "sāmagrīṃ prāpya kālaṃ ca phalanti khalu dehinām* //",
  "XXavsata_u:8482": "bhūtapūrvaṃ bhikṣavo 'tīte 'dhvani bodhisatvacaryāyāṃ vartamānasyaiṣā me pañca janmaśatāni mātā āsīt* /",
  "XXavsata_u:8483": "nirantaraṃ yadāhaṃ pravrajitum icchāmi,",
  "XXavsata_u:8484": "tadā mām eṣā vārayati /",
  "XXavsata_u:8485": "tasya karmaṇo vipākena vṛddhā pravrajitā /",
  "XXavsata_u:8486": "dānaṃ dadato me dānāntarāyo 'nayā kṛtaḥ /",
  "XXavsata_u:8487": "tena daridrā saṃvṛttā /",
  "XXavsata_u:8488": "kiṃ tv anayā naivaṃvidhāni maheśākhyasaṃvartanīyāni karmāṇi kṛtāni,",
  "XXavsata_u:8489": "yathā mahāmāyā kṛtavatī /",
  "XXavsata_u:8490": "tenāham anayā paścime na dhāritaḥ /",
  "XXavsata_u:8491": "bhūyaḥ kāśyape bhagavati pravrajitā āsīt* /",
  "XXavsata_u:8492": "tatrānayā śaikṣāśaikṣā bhikṣuṇyo dāsīvādena samudācīrṇāḥ /",
  "XXavsata_u:8493": "tena dāsī saṃvṛttā /",
  "XXavsata_u:8494": "yat tatrānayā paṭhitaṃ svādhyāyitaṃ skandhakauśalaṃ pratītyasamutpādakauśalaṃ sthānāsthanakauśalaṃ ca kṛtam*,",
  "XXavsata_u:8495": "tenedānīm arhatvaṃ sākṣātkṛtam*,",
  "XXavsata_u:8496": "sūtrantavibhākartrīṇāṃ cāgratāyāṃ nirdiṣṭā /",
  "XXavsata_u:8497": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:8498": "ekāntaśuklānām ekāntaśuklaḥ,",
  "XXavsata_u:8499": "vyatimiśrāṇāṃ vyatimiśraḥ /",
  "XXavsata_u:8500": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:8501": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:8502": "ity evaṃ vo bhikṣavaḥ śikṣitavyam* //",
  "XXavsata_u:8503": "idam avocad bhagavān* /",
  "XXavsata_u:8504": "āttamanasas te bhikṣavo bhagavato bhāṣitam abhyanandan* //",
  "XXavsata_u:8505": "-------------------- Vaidya, p. 194 --------------------",
  "XXavsata_u:8506": "*******************************************************",
  "XXavsata_u:8507": "AVŚ_79 kṣemā / (ed. Speyer, vol. II)",
  "XXavsata_u:8508_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:8508_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:8508_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:8508_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:8508_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:8509": "tena khalu samayena rājā prasenajit kauśalo rājā ca brāhmadatta ubhāv apy etau parasparaviruddhau /",
  "XXavsata_u:8510": "yāvad rājā prasenajit kauśalaḥ svaviṣayaparyantaṃ gatvā kāṣṭhavāṭaṃ baddhvāvasthitaḥ,",
  "XXavsata_u:8511": "rājā brahmadattaś ca caturaṅgabalakāyaṃ saṃnāhya hastikāyam aśvakāyaṃ rathakāyaṃ pattikāyaṃ nadyāḥ kūle kāṣṭhavāṭaṃ baddhvāvasthitaḥ /",
  "XXavsata_u:8512": "yāvad rājñā prasenajitkauśalena tatraivāgramahiṣī nītā /",
  "XXavsata_u:8513": "sa tayā sārdhaṃ krīḍati ramate paricārayati /",
  "XXavsata_u:8514": "brahmadatto 'pi devyā saha krīḍati ramate paricārayati /",
  "XXavsata_u:8515": "yenaikadivasa eva rājñaḥ prasenajitkauśalasya duhitā jātā,",
  "XXavsata_u:8516": "brahmadattasya putraḥ //",
  "XXavsata_u:8517": "yāvad ubhayor api skandhāvāre ### brahmadattasya skandhāvāre pravartate yenāyam evaṃvidha utsava iti /",
  "XXavsata_u:8518": "tair ākhyātam*:",
  "XXavsata_u:8519": "rājño brahmadattasya putro jāta iti /",
  "XXavsata_u:8520": "brahmadattenāpi tathaiva pṛṣṭam* /",
  "XXavsata_u:8521": "kathayanti:",
  "XXavsata_u:8522": "rājñaḥ prasenajito duhitā jāteti /",
  "XXavsata_u:8523": "tato rājñā brahmadattena rājñaḥ prasenajito dūtasaṃpreṣaṇaṃ kṛtam*:",
  "XXavsata_u:8524": "śrutaṃ mayā yathā tava duhitā jāteti /",
  "XXavsata_u:8525": "diṣṭyā vardhase /",
  "XXavsata_u:8526": "asmākam api putro jātaḥ /",
  "XXavsata_u:8527": "kiṃ tu dīyatām eṣā dārikā mama putrāya /",
  "XXavsata_u:8528": "evaṃ kṛte sāṃbandhike yāvajjīvaṃ vairotsargaḥ kṛto bhaviṣyatīti /",
  "XXavsata_u:8529": "rājñā prasenajitā pratijñātam*:",
  "XXavsata_u:8530": "evam bhavatv iti /",
  "XXavsata_u:8531": "tatas tābhyāṃ parasparaṃ prītau kṛtāyāṃ kṣeme jāte rājñā brahmadattena dārakasya jātau jātimahaṃ kṛtvā nāmadheyaṃ vyavasthāpitaṃ kṣemaṃkara iti /",
  "XXavsata_u:8532": "rājñā prasenajitā kauśalena dārikāyā jātāyā jātimahaṃ kṛtvā kṣemeti nāmadheyaṃ kṛtam* /",
  "XXavsata_u:8533": "tāv ubhāv apy unnītau vardhitau /",
  "XXavsata_u:8534": "yāvat krameṇa mahāntau saṃvṛttau //",
  "XXavsata_u:8535": "atha sa dārako dārikāyā hārārdhahāramālāṃ badhnan kaṇṭhemaṇīn preṣayati /",
  "XXavsata_u:8536": "yadāsau dārikā mahatī saṃvṛttā,",
  "XXavsata_u:8537": "tayā te pṛṣṭāḥ:",
  "XXavsata_u:8538": "kuta etāni prābhṛtāny āgacchanti?",
  "XXavsata_u:8539": "preṣyair vistareṇa sa vṛtānta (Speyer:",
  "XXavsata_u:8540": "vṛttānta) āveditaḥ /",
  "XXavsata_u:8541": "śrutvā ca pitaraṃ vijñāpayāmāsa:",
  "XXavsata_u:8542": "tāta nāhaṃ kāmair arthinī,",
  "XXavsata_u:8543": "bhagavacchāsane pravrajiṣyāmi,",
  "XXavsata_u:8544": "anujānīhi māṃ tāteti /",
  "XXavsata_u:8545": "rājā kathayati:",
  "XXavsata_u:8546": "naitad dārike śakyaṃ mayā kartum*,",
  "XXavsata_u:8547": "yasmāt tava janmani mama kṣemaṃ jātam iti /",
  "XXavsata_u:8548": "tato rājñā prasenajitā kauśalena rājño brahmadattasya dūtasaṃpreṣaṇaṃ kṛtam*:",
  "XXavsata_u:8549": "eṣā me dārikā pravrajitum icchati /",
  "XXavsata_u:8550": "āgatyaināṃ gṛhāṇeti /",
  "XXavsata_u:8551": "yāvad rājñā brahmadattena divasaḥ pratigṛhītaḥ:",
  "XXavsata_u:8552": "saptame 'hani āgacchāmīti /",
  "XXavsata_u:8553": "yat te kṛtyaṃ vā karaṇīyaṃ vā tat kuruṣveti /",
  "XXavsata_u:8554": "eṣa vṛttāntaḥ kṣemayā dārikayā śrutaḥ:",
  "XXavsata_u:8555": "saptame divase vivāho bhaviṣyatīti /",
  "XXavsata_u:8556": "tataḥ kṣemā bhītā trastā saṃvignā āhṛṣṭaromakūpā śaraṇapṛṣṭham abhiruhya jetavanābhimukhī buddhaṃ bhagavantam āyācituṃ pravṛttā / āha ca:",
  "XXavsata_u:8557": "-------------------- Vaidya, p. 195 --------------------",
  "XXavsata_u:8558": "AVŚ_79.1 kṛpakaruṇavihāro dhyāyamāno maharṣiḥ",
  "XXavsata_u:8559": "praśamadamavidhijñaḥ pāpahaḥ śāntacittaḥ /",
  "XXavsata_u:8560": "mama vidhivadapāyān mocaya tvaṃ hi nāthaḥ",
  "XXavsata_u:8561": "śaraṇam upagatāhaṃ lokanāthaṃ hy anāthā //",
  "XXavsata_u:8562": "atrāntare nāsti kiṃcid buddhānāṃ bhagavatām ajñātam adṛṣṭam aviditam avijñātam* /",
  "XXavsata_u:8563_0": "dharmatā khalu buddhānāṃ bhagavatāṃ mahākāruṇikānāṃ lokānugrahapravṛtt{ak}ānām ekārakṣāṇām",
  "XXavsata_u:8563_1": "ekavīrāṇām advitīyānām advayavādināṃ śamathavipaśyanāvihāriṇāṃ tridamathavastukuśalānāṃ",
  "XXavsata_u:8563_2": "caturoghottīrṇānāṃ caturṛddhipādacaraṇatalasupratiṣṭhitānāṃ pañcāṅgaviprahīṇānāṃ",
  "XXavsata_u:8563_3": "pañcagatisamatikrāntānāṃ ṣaḍaṅgasamanvāgatānāṃ ṣaṭpāramitāparipūrṇānāṃ saptabodhyaṅgakusumāḍhyānām",
  "XXavsata_u:8563_4": "aṣṭāṅgamārgadeśikānāṃ navānupūrvavihārasamāpattikuśalānāṃ daśadiksamāpūrṇayaśasāṃ",
  "XXavsata_u:8563_5": "daśaśatavaśavartiprativiśiṣṭānāṃ trī rātres trir divasasya buddhacakṣuṣā lokaṃ vyavalokya",
  "XXavsata_u:8563_6": "jñānadarśanaṃ pravartate:",
  "XXavsata_u:8564": "ko hīyate ko vardhate kaḥ kṛcchraprāptaḥ kaḥ saṃkaṭaprāptaḥ kaḥ saṃbādhaprāptaḥ ko 'pāyapravaṇaḥ ko 'pāyaprāgbhāraḥ /",
  "XXavsata_u:8565": "kam aham apāyād uddhṛtya svarge mokṣe ca pratiṣṭhāpayeyam*,",
  "XXavsata_u:8566": "kasyānavaropitāni kuśalamulāny avaropayeyam*,",
  "XXavsata_u:8567": "kasyāvaropitāni paripācayeyam*,",
  "XXavsata_u:8568": "kasya paripakvāni vimocayeyam* / āha ca:",
  "XXavsata_u:8569": "AVŚ_79.1 apy evātikramed velāṃ sāgaro makarālayaḥ /",
  "XXavsata_u:8570": "na tu vaineyavatsānāṃ buddho velām atikramet //",
  "XXavsata_u:8571": "atha bhagavān kṣemāyā vinayakālam avekṣya ṛddhyā upasaṃkrāntaḥ /",
  "XXavsata_u:8572": "upasaṃkramya tādṛśī caturāryasatyasaṃprativedhikī dharmadeśanā kṛtā,",
  "XXavsata_u:8573": "yāṃ śrutvā kṣemayā anāgāmiphalaṃ prāptam abhijñānirhāraś ca /",
  "XXavsata_u:8574": "atha kṣemā atikrāntakāmadhātau labdhapratiṣṭhā //",
  "XXavsata_u:8575": "yāvat saptame divase vivāhakāle saṃprāpte pratyupasthite rājakumāre anekajanaśatasahāye vedīmadhyagatāyāṃ brāhmaṇena purohitena lājā ghṛtasarpiṣānupradattā /",
  "XXavsata_u:8576": "tato dārakadārikāhastasaṃśleṣaṇe kriyamāṇe kṣemā paśyatām anekeṣāṃ prāṇiśatasahasrāṇāṃ vitatapakṣa iva haṃsarājo gaganatalam abhiruhya vicitrāṇi prātihāryāṇi vidarśayitum ārabdhā /",
  "XXavsata_u:8577": "tato rājā prasenajit kauśalo rājā ca brahmadattaḥ kṣemaṃkaraś ca rājakumāro 'nye ca kutūhalābhyāgatāḥ satvā vismayam upagatāḥ pādayor nipatya vijñāpayitum ārabdhāḥ:",
  "XXavsata_u:8578": "marṣaya bhagini ya ete tvayā dharmāḥ sākṣātkṛtāḥ,",
  "XXavsata_u:8579": "asthānam etad yat tvaṃ kāmān parimuñjīthā iti /",
  "XXavsata_u:8580": "atha kṣemā gaganatalād avatīrya janakāyasya puraḥ sthitvā tathāvidhāṃ dharmadeśanāṃ kṛtavatī,",
  "XXavsata_u:8581": "yāṃ śrutvā anekaiḥ prāṇiśatasahasraiḥ satyadarśanaṃ kṛtam* /",
  "XXavsata_u:8582": "tataḥ kṣemā dārikā pitaram anujñāpya bhagavatsakāśam upasaṃkrāntā /",
  "XXavsata_u:8583": "bhagavatā ca mahāprajāpatyāḥ saṃnyastā /",
  "XXavsata_u:8584": "tatas tayā pravrājitā upasaṃpāditā ca /",
  "XXavsata_u:8585_0": "tayā yujyamānayā ghaṭamānayā vyāyacchamānayā idam eva pañcagaṇḍakaṃ saṃsāracakraṃ",
  "XXavsata_u:8585_1": "calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
  "XXavsata_u:8585_2": "sarvakleśaprahāṇād arhatvaṃ sākṣātkṛtam* / arhantī",
  "XXavsata_u:8586": "-------------------- Vaidya, p. 196 --------------------",
  "XXavsata_u:8587": "saṃvṛttā traidhātukavītarāgā samaloṣṭakāñcanā ākāśapāṇitalasamacittā vāsīcandanakalpā vidyāvidāritāṇḍakośā vidyābhijñāpratisaṃvitprāptā bhavalābhalobhasatkāraparāṅmukhā /",
  "XXavsata_u:8588": "sendropendrāṇāṃ devānāṃ pūjyā mānyā abhivādyā ca saṃvṛttā /",
  "XXavsata_u:8589": "yadā bhagavān bhikṣūn āmantrayate sma:",
  "XXavsata_u:8590": "eṣā agrā me bhikṣavo bhikṣuṇīnāṃ mama śrāvikāṇāṃ mahāprājñānāṃ mahāpratibhānāṃ yaduta kṣemā bhikṣuṇīti //",
  "XXavsata_u:8591": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:8592": "kāni bhadanta kṣemayā karmāṇi kṛtāni yena mahāprājñānāṃ mahāpratibhānām agrā nirdiṣṭā /",
  "XXavsata_u:8593": "bhagavān āha:",
  "XXavsata_u:8594": "kṣemayaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:8595": "kṣemayā karmāṇi kṛtāny upacitāni /",
  "XXavsata_u:8596": "ko 'nyaḥ pratyanubhaviṣyati?",
  "XXavsata_u:8597": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:8598": "nābdhātau,",
  "XXavsata_u:8599": "na tejodhātau,",
  "XXavsata_u:8600": "na vāyudhātau,",
  "XXavsata_u:8601": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:8602": "AVŚ_79.1 na praṇaśyanti karmāṇi kalpakoṭiśatair api /",
  "XXavsata_u:8603": "sāmagrīṃ prāpya kālaṃ ca phalanti khalu dehinām* //",
  "XXavsata_u:8604_0": "bhūtapūrvaṃ bhikṣavo 'tīte 'dhvany asminn eva bhadrake kalpe viṃśativarṣasahasrāyuṣi",
  "XXavsata_u:8604_1": "prajāyāṃ kāśyapo nāma samyaksaṃbuddho loka udapādi vidyācaraṇasaṃpannaḥ sugato lokavid",
  "XXavsata_u:8604_2": "anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
  "XXavsata_u:8605": "sa vārāṇasīṃ nagarīm upaniśritya viharati ṛṣipatane mṛgadāve /",
  "XXavsata_u:8606": "yāvat tatrānyatarā śreṣṭhiduhitā bhagavataḥ kāsyapasya śāsane pravrajitā /",
  "XXavsata_u:8607": "tayā bhagavataḥ kāśyapasya śāsane dānapradānāni dattāni,",
  "XXavsata_u:8608": "dvādaśa varṣasahasrāṇi ca brahmacaryavāsaḥ paripālitaḥ,",
  "XXavsata_u:8609": "na ca kaścid guṇagaṇo 'dhigataḥ,",
  "XXavsata_u:8610": "yasyās tūpādhyāyikāyāḥ sakāśe pravrajitā āsīt*,",
  "XXavsata_u:8611": "sā bhagavatā kāśyapena prajñāvatīnām agrā nirdiṣṭā /",
  "XXavsata_u:8612": "tatas tayā praṇidhānaṃ kṛtam*:",
  "XXavsata_u:8613": "yathaiṣā upādhyāyikā prajñāvatīnām agrā nirdiṣṭā,",
  "XXavsata_u:8614": "evam aham apy anāgate 'dhvani yo 'sau bhagavatā kāśyapena uttaro nāma māṇavo vyākṛtaḥ:",
  "XXavsata_u:8615": "bhaviṣyasi tvaṃ māṇava varṣaśatāyuṣi prajāyāṃ śākyamunir nāma tathāgato 'rhan samyaksaṃbuddha iti,",
  "XXavsata_u:8616": "tasyāhaṃ śāsane pravrajitvā prajñāvatīnām agrā bhaveyam iti //",
  "XXavsata_u:8617": "bhagavān āha:",
  "XXavsata_u:8618": "kiṃ manyadhve bhikṣavo yāsau tena kālena tena samayena śreṣṭhiduhitā,",
  "XXavsata_u:8619": "iyaṃ sā kṣemā bhikṣuṇī /",
  "XXavsata_u:8620": "yat tayā dānāni pradattāni,",
  "XXavsata_u:8621": "tenāḍhye kule pratyājātā /",
  "XXavsata_u:8622": "yat tayā dvādaśa varṣasahasrāṇi brahmacaryavāsaḥ paripālitaḥ,",
  "XXavsata_u:8623": "tenedānīm arhatvaṃ sākṣātkṛtam* /",
  "XXavsata_u:8624": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:8625": "ekāntaśuklānām ekāntaśuklaḥ,",
  "XXavsata_u:8626": "vyatimiśrāṇāṃ vyatimiśraḥ /",
  "XXavsata_u:8627": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:8628": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:8629": "ity evaṃ vo bhikṣavaḥ śikṣitavyam* //",
  "XXavsata_u:8630": "idam avocad bhagavān* /",
  "XXavsata_u:8631": "āttamanasas te bhikṣavo bhagavato bhāṣitam abhyanandan* //",
  "XXavsata_u:8632": "-------------------- Vaidya, p. 197 --------------------",
  "XXavsata_u:8633": "*******************************************************",
  "XXavsata_u:8634": "AVŚ_80 virūpā / (ed. Speyer, vol. II)",
  "XXavsata_u:8635_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:8635_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:8635_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:8635_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:8635_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:8636_0": "tena khalu samayena prasenajit kauśalo rājyaṃ kārayati ṛddhaṃ ca sphītaṃ ca kṣemaṃ",
  "XXavsata_u:8636_1": "ca subhikṣaṃ ca ākīrṇabahujanamanuṣyaṃ ca praśāntakalikalahaḍimbaḍamaraṃ taskararogāpagataṃ",
  "XXavsata_u:8636_2": "śālīkṣugomahiṣīsaṃpannam* /",
  "XXavsata_u:8637": "priyam ivaikaputrakaṃ rājyaṃ pālayati /",
  "XXavsata_u:8638": "yāvat sa rājā anyatamayā devyā saha krīḍati ramate paricārayati /",
  "XXavsata_u:8639": "tasya krīḍato ramamāṇasya paricārayataḥ patnī āpannasatvā saṃvṛttā /",
  "XXavsata_u:8640": "sā aṣṭānāṃ vā navānāṃ vā māsānām atyayāt prasūtā /",
  "XXavsata_u:8641": "dārikā jātā aṣṭādaśabhir daurvarṇikair aṅgaiḥ samanvāgatā /",
  "XXavsata_u:8642": "tasyā jātau jātimahaṃ kṛtvā virūpeti nāmadheyaṃ vyavasthāpyate /",
  "XXavsata_u:8643": "yadā krameṇa mahatī saṃvṛttā,",
  "XXavsata_u:8644": "tadā yasmai pradīyate,",
  "XXavsata_u:8645": "sa tāṃ virūpeti kṛtvā na pratigṛhṇāti //",
  "XXavsata_u:8646": "yāvad dakṣiṇāpathād gaṅgo nāma sārthavāho 'bhyāgato vistīrṇavibhavaḥ /",
  "XXavsata_u:8647": "tato rājñaḥ prasenajito buddhir utpannā:",
  "XXavsata_u:8648": "ayaṃ gaṅgasārthavāha etasyā doṣeṣv anabhijñaḥ /",
  "XXavsata_u:8649": "yanv aham asmai dāsyāmīti /",
  "XXavsata_u:8650": "tato rājñā rātrau saṃprāptāyāṃ bhagnacakṣuṣpathe (Speyer:",
  "XXavsata_u:8651": "bhagne cakṣuṣpathe)",
  "XXavsata_u:8652": "gaṅgaṃ dūtenāhvāpya sā dārikā sarvālaṃkāravibhūṣitā bhāryārthe dattā gaṅgāya /",
  "XXavsata_u:8653": "### gaṅgarasthā gaṅgarastheti saṃjñā prādurbhūtā //",
  "XXavsata_u:8654": "yāvad gaṅgena sārthavāhena dvitīye divase prabhātāyāṃ rajanyāṃ sā dārikā dṛṣṭā paramabībhatsā /",
  "XXavsata_u:8655": "yāṃ dṛṣṭvā rājāpekṣayā na śaknoty avamoktum* /",
  "XXavsata_u:8656": "svagṛhe dhārayati //",
  "XXavsata_u:8657": "yāvad gaṅgaḥ sārthavāhaḥ kasmiṃścit parvaṇy upasthite goṣṭhikānāṃ madhyaṃ gataḥ /",
  "XXavsata_u:8658": "goṣṭhikaiś ca kriyākāraḥ kṛtaḥ:",
  "XXavsata_u:8659": "saha bhāryayā amukam udyānaṃ yo no yāsyati,",
  "XXavsata_u:8660": "sa goṣṭhikānāṃ pañca purāṇaśatāni daṇḍam anupradāsyatīti /",
  "XXavsata_u:8661": "tato gaṅgaḥ svagṛham āgatya śokāgāraṃ praviśya kare kapolaṃ kṛtvā cintāparo vyavasthitaḥ /",
  "XXavsata_u:8662": "tasya buddhir utpannā:",
  "XXavsata_u:8663": "varam ahaṃ daṇḍaṃ dadyām*,",
  "XXavsata_u:8664": "na cāham etām eteṣāṃ darśayeyam* /",
  "XXavsata_u:8665": "sahadarśanāc cāvagīto bhaviṣyāmīti /",
  "XXavsata_u:8666": "atha gaṅgo dvāraṃ baddhvā pañca purāṇaśatāni",
  "XXavsata_u:8667": "-------------------- Vaidya, p. 198 --------------------",
  "XXavsata_u:8668": "daṇḍaṃ gṛhītvā goṣṭhikānāṃ madhyaṃ gataḥ /",
  "XXavsata_u:8669": "tato dārikāyā mahad daurmanasyam utpannam*:",
  "XXavsata_u:8670": "kiṃ mamānenaivaṃvidhena jīvitena,",
  "XXavsata_u:8671": "yatra me na ca svāmicittaṃ sukhitam*, na cāham* /",
  "XXavsata_u:8672": "kim atra prāptakālam* /",
  "XXavsata_u:8673": "ātmānaṃ ghātayiṣyāmīti /",
  "XXavsata_u:8674": "tato rajjuṃ gṛhītvā avarakaṃ praviṣṭā udbandhanahetoḥ //",
  "XXavsata_u:8675": "atrāntare nāsti kiṃcid buddhānāṃ bhagavatām ajñātam adṛṣṭam aviditam avijñātam* /",
  "XXavsata_u:8676_0": "dharmatā khalu buddhānāṃ bhagavatāṃ mahākāruṇikānāṃ lokānugrahapravṛtt{ak}ānām ekārakṣāṇām",
  "XXavsata_u:8676_1": "śamathavipaśyanāvihāriṇāṃ tridamathavastukuśalānāṃ caturoghottīrṇānāṃ caturṛddhipādacaraṇatalasupratiṣṭhitānāṃ",
  "XXavsata_u:8676_2": "pañcāṅgaviprahīṇānāṃ pañcagatisamatikrāntānāṃ ṣaḍaṅgasamanvāgatānāṃ ṣaṭpāramitāparipūrṇānāṃ",
  "XXavsata_u:8676_3": "saptabodhyaṅgakusumāḍhyānām aṣṭāṅgamārgadeśikānāṃ navānupūrvavihārasamāpattikuśalānāṃ",
  "XXavsata_u:8676_4": "daśabalabalināṃ daśadiksamāpūrṇayaśasāṃ daśaśatavaśavartiprativiśiṣṭānāṃ trī rātres",
  "XXavsata_u:8676_5": "trir divasasya buddhacakṣuṣā lokaṃ vyavalokya jñānadarśanaṃ pravartate:",
  "XXavsata_u:8677": "ko hīyate ko vardhate kaḥ kṛcchraprāptaḥ kaḥ saṃkaṭaprāptaḥ kaḥ saṃbādhaprāptaḥ kaḥ kṛcchrasaṃkaṭasaṃbādhaprāptaḥ,",
  "XXavsata_u:8678": "ko 'pāyanimnaḥ ko 'pāyapravaṇaḥ ko 'pāyaprāgbhāraḥ /",
  "XXavsata_u:8679": "kam aham apāyād uddhṛtya svarge mokṣe ca pratiṣṭhāpayeyam*,",
  "XXavsata_u:8680": "kasyānavaropitāni kuśalamulāny avaropayeyam*,",
  "XXavsata_u:8681": "kasyāvaropitāni paripācayeyam*,",
  "XXavsata_u:8682": "kasya paripakvāni vimocayeyam* / āha ca:",
  "XXavsata_u:8683": "AVŚ_80.1 apy evātikramed velāṃ sāgaro makarālayaḥ /",
  "XXavsata_u:8684": "na tu vaineyavatsānāṃ buddho velām atikramet //",
  "XXavsata_u:8685": "tato bhagavatā jetavanāvasthitena kanakavarṇā prabhā utsṛṣṭā,",
  "XXavsata_u:8686": "yayā tad gṛhaṃ sūryasahasreṇevāvabhāsitam* /",
  "XXavsata_u:8687": "ṛddhyā copasaṃkramya tadgalād udbandhanam avamucya dārikāṃ samāśvāsitavān* /",
  "XXavsata_u:8688": "ṣaṇṇāṃ sthānānām āścaryādbhuto loke prādurbhāvaḥ /",
  "XXavsata_u:8689": "tathāgatasya tathāgatapraveditasya dharmavinayasya manuṣyatvasya āryāyatane pratyājātatvasya indriyair avikalatvasya kuśaladharmacchandakasya āścaryādbhuto loke prādurbhāvaḥ /",
  "XXavsata_u:8690": "tato bhagavatā tasyā dārikāyās tathāvidhā dharmadeśanā kṛtā,",
  "XXavsata_u:8691": "yāṃ śrutvā viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotāpattiphalaṃ sākṣātkṛtam* /",
  "XXavsata_u:8692": "tato labdhaprasādayā bhagavān bhaktena pratipāditaḥ paṭena cācchāditaḥ /",
  "XXavsata_u:8693": "tato dārikāyā apagatā alakṣmīḥ /",
  "XXavsata_u:8694": "lakṣmīḥ prādurbhūtā /",
  "XXavsata_u:8695": "devakanyeva cāvarakam avabhāsamānā sthitā /",
  "XXavsata_u:8696": "bhagavān api prakrāntaḥ //",
  "XXavsata_u:8697": "tato goṣṭhikānāṃ buddhir utpannā:",
  "XXavsata_u:8698": "nūnam asya bhāryā paramadarśanīyā saṃvṛttā /",
  "XXavsata_u:8699": "sa eṣa īrṣyāprakṛtir daṇḍam utsahate dātum*,",
  "XXavsata_u:8700": "na ca tāṃ darśayitum icchati /",
  "XXavsata_u:8701": "yan nu vayam enaṃ viruddhair madyaiḥ pāyayitvā tāḍam ādāya gṛham asya gatvā bhāryāṃ paśyemeti /",
  "XXavsata_u:8702": "tatas tais taṃ ghanaghanena viruddhamadyena pānena kṣībaṃ (Speyer: kṣīvaṃ)",
  "XXavsata_u:8703": "kṛtvā tāḍam apahṛtya gṛhaṃ gatvā dvāram avamucya dārikā dṛṣṭā /",
  "XXavsata_u:8704": "tato dṛṣṭvā paraṃ vismayam upagatāś cintayanti:",
  "XXavsata_u:8705": "sthāne 'sau na darśayaty asmākam iti /",
  "XXavsata_u:8706": "tatas te punar āgatya madyavaśāt suptam utthāpya",
  "XXavsata_u:8707": "-------------------- Vaidya, p. 199 --------------------",
  "XXavsata_u:8708": "ūcuḥ: lābhās te gaṅga sulabdhāḥ,",
  "XXavsata_u:8709": "yasya te evaṃvidhā darśanīyā dāriketi /",
  "XXavsata_u:8710": "tato gaṅgo bhūyasyā mātrayā duḥkhī durmanā saṃvṛttā /",
  "XXavsata_u:8711": "daṇḍaḥ svayaṃ mayā dattaḥ,",
  "XXavsata_u:8712": "ahaṃ cāvagīto jāta iti /",
  "XXavsata_u:8713": "tato durmanāḥ svagṛham āgataḥ /",
  "XXavsata_u:8714": "dvāram avamucya tāṃ bhāryāṃ dṛṣṭavān vanadevatām iva kusumitamadhye 'tīva vibhrājamānām* /",
  "XXavsata_u:8715": "tataḥ pṛcchati:",
  "XXavsata_u:8716": "bhadre kim etat*?",
  "XXavsata_u:8717": "kiṃ kṛto rūpaviśeṣa iti /",
  "XXavsata_u:8718": "tatas tayā yathāvṛttaṃ svāmine samākhyātam* /",
  "XXavsata_u:8719": "śrutvā tenāpi bhagavati śraddhā pratilabdhā //",
  "XXavsata_u:8720": "yāvad asau dārikā krameṇa bhartāram anujñāpya bhagavacchāsane pravrajitā /",
  "XXavsata_u:8721_0": "tayā yujyamānayā ghaṭamānayā vyāyacchamānayā idam eva pañcagaṇḍakaṃ saṃsāracakraṃ",
  "XXavsata_u:8721_1": "calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
  "XXavsata_u:8721_2": "sarvakleśaprahāṇād arhatvaṃ sākṣātkṛtam* /",
  "XXavsata_u:8722": "arhantī saṃvṛttā traidhātukavītarāgā samaloṣṭakāñcanā ākāśapāṇitalasamacittā vāsīcandanakalpā vidyāvidāritāṇḍakośā vidyābhijñāpratisaṃvitprāptā bhavalābhalobhasatkāraparāṅmukhā /",
  "XXavsata_u:8723": "sendropendrāṇāṃ devānāṃ pūjyā mānyā abhivādyā ca saṃvṛttā //",
  "XXavsata_u:8724": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:8725": "kiṃ bhadanta gaṅgarasthayā karma kṛtam*,",
  "XXavsata_u:8726": "yenāḍhye jātā /",
  "XXavsata_u:8727": "kiṃ karma kṛtaṃ yena virūpā saṃvṛttā,",
  "XXavsata_u:8728": "pravrajya cārhatvaṃ sākṣātkṛtam iti /",
  "XXavsata_u:8729": "bhagavān āha:",
  "XXavsata_u:8730": "gaṅgarasthayaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:8731": "gaṅgarasthayā karmāṇi kṛtāny upacitāni /",
  "XXavsata_u:8732": "ko 'nyaḥ pratyanubhaviṣyati?",
  "XXavsata_u:8733": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:8734": "nābdhātau,",
  "XXavsata_u:8735": "na tejodhātau,",
  "XXavsata_u:8736": "na vāyudhātau,",
  "XXavsata_u:8737": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:8738": "AVŚ_80.1 na praṇaśyanti karmāṇi kalpakoṭiśatair api /",
  "XXavsata_u:8739": "sāmagrīṃ prāpya kālaṃ ca phalanti khalu dehinām* //",
  "XXavsata_u:8740": "bhūtapūrvaṃ bhikṣavo 'tīte 'dhvani vārāṇasyāṃ nagaryām anyatamā śreṣṭhibhāryā caṇḍā rabhasā karkaśā /",
  "XXavsata_u:8741": "asati buddhānām utpāde pratyekabuddhā loka utpadyante hīnadīnānukampakāḥ prāntaśayanāsanabhaktā ekadakṣiṇīyā lokasya /",
  "XXavsata_u:8742": "yāvad anyataraḥ pratyekabuddhas tad gṛhaṃ praviṣṭo virūpaḥ /",
  "XXavsata_u:8743": "sa tayā bahu paribhāṣya gṛhān niṣkāsitaḥ:",
  "XXavsata_u:8744": "kenāyaṃ virūpo mama gṛhe praveśita iti /",
  "XXavsata_u:8745": "tataḥ pratyekabuddhas tasyā anugrahārthaṃ vitatapakṣa iva haṃsarājo gaganatalam abhyudgamya vicitrāṇi prātihāryāṇi vidarśayitum ārabdhaḥ /",
  "XXavsata_u:8746": "tataḥ śreṣṭhibhāryayā vipratisārajātayā ### {kṣamasvety uktaḥ} /",
  "XXavsata_u:8747": "yāvad asau kṣamitaḥ piṇḍakena pratipāditaś ca /",
  "XXavsata_u:8748": "praṇidhānaṃ ca kṛtam*:",
  "XXavsata_u:8749": "yan mayā pratyekabuddhaḥ paribhāṣitaḥ,",
  "XXavsata_u:8750": "mā asya karmaṇo vipākam anubhaveyam*,",
  "XXavsata_u:8751": "evaṃvidhānāṃ ca dharmāṇāṃ lābhinī syāṃ*,",
  "XXavsata_u:8752": "prativiśiṣṭataraṃ ca śāstāram ārāgayeyam iti //",
  "XXavsata_u:8753": "-------------------- Vaidya, p. 200 --------------------",
  "XXavsata_u:8754": "kiṃ manyadhve bhikṣavo yāsau śreṣṭhibhāryā,",
  "XXavsata_u:8755": "iyam asau gaṅgarasthā /",
  "XXavsata_u:8756": "yad anayā pratyekabuddhaḥ piṇḍakena pratipāditaḥ,",
  "XXavsata_u:8757": "tasya karmaṇo vipākenāḍhye rājakule pratyāgatā /",
  "XXavsata_u:8758": "yad virūpāvavādena samudācarya gṛhān niṣkāsitaḥ,",
  "XXavsata_u:8759": "tena virūpā saṃvṛttā /",
  "XXavsata_u:8760": "bhūyaḥ kāśyape bhagavati pravrajitā āsīt* /",
  "XXavsata_u:8761": "tatrānayā paṭhitaṃ svādhyāyitaṃ skandhakauśalam āyatanakauśalaṃ pratītyasamutpādakauśalaṃ sthānāsthānakauśalaṃ kṛtam*,",
  "XXavsata_u:8762": "brahmacaryavāsaś ca paripālitaḥ,",
  "XXavsata_u:8763": "tenedānīm arhatvaṃ sākṣātkṛtam* /",
  "XXavsata_u:8764": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:8765": "ekāntaśuklānām ekāntaśuklaḥ,",
  "XXavsata_u:8766": "vyatimiśrāṇāṃ vyatimiśraḥ /",
  "XXavsata_u:8767": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:8768": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:8769": "ity evaṃ vo bhikṣavaḥ śikṣitavyam* //",
  "XXavsata_u:8770": "idam avocad bhagavān* /",
  "XXavsata_u:8771": "āttamanasas te bhikṣavo bhagavato bhāṣitam abhyanandan* //",
  "XXavsata_u:8772": "-------------------- Vaidya, p. 201 --------------------",
  "XXavsata_u:8773": "navamo vargaḥ /",
  "XXavsata_u:8774": "tasyoddānam*.",
  "XXavsata_u:8775": "samudraḥ sumanāś caiva hiraṇyapāṇis tripiṭena ca /",
  "XXavsata_u:8776": "yaśomitropapādau ca śobhitaḥ kapphiṇas tathā /",
  "XXavsata_u:8777": "bhadriko rāṣṭrapālaś ca vargo bhavati samudditaḥ //",
  "XXavsata_u:8778": "*******************************************************",
  "XXavsata_u:8779": "AVŚ_81 samudraḥ / (ed. Speyer, vol. II)",
  "XXavsata_u:8780_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:8780_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:8780_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:8780_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:8780_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:8781": "śrāvastyām anyatamaḥ sārthavāhaḥ /",
  "XXavsata_u:8782": "tena sadṛśāt kulāt kalatram ānītam* /",
  "XXavsata_u:8783": "sa tayā sārdhaṃ krīḍati ramate paricārayati /",
  "XXavsata_u:8784": "tasya krīḍato ramamāṇasya paricārayato buddhir utpannā:",
  "XXavsata_u:8785": "yāvad ahaṃ yuvā,",
  "XXavsata_u:8786": "tāvad dhanasaṃcayaṃ karomi /",
  "XXavsata_u:8787": "paścād vṛddhāvasthāyāṃ sukhaṃ parimokṣye iti /",
  "XXavsata_u:8788": "tataḥ sārthavāhaḥ pañcavaṇikchataparivāro *{Vaidya:",
  "XXavsata_u:8789": "ŚvaṇikśataŚ}* yānapātram ādāya bhāryāsahāyo mahāsamudram avatīrṇaḥ /",
  "XXavsata_u:8790": "yāvad prajāvatī āpannasatvā jātā /",
  "XXavsata_u:8791": "yāvat taraiva samudramadhye prasūtā /",
  "XXavsata_u:8792": "dārako jāto 'bhirūpo darśanīyaḥ prāsādikaḥ /",
  "XXavsata_u:8793": "tasya jātau jātimahaṃ kṛtvā nāmadheyaṃ vyavasthāpitam*:",
  "XXavsata_u:8794": "yasmāt samudramadhye jātas tasmāt samudra iti nām /",
  "XXavsata_u:8795": "yāvad asau sārthavāhaḥ svastikṣemābhyāṃ saṃsidhhayānapātro mahāsamudrāt pratyāgataḥ //",
  "XXavsata_u:8796": "yadā samudro darako mahān saṃvṛttas tadā pitrā sārthavāhatve pratiṣṭhāpya pañcavaṇikchataparivāro *{Vaidya:",
  "XXavsata_u:8797": "ŚvaṇikśataŚ}* mahāsamudraṃ saṃpreṣitaḥ /",
  "XXavsata_u:8798": "so 'nupūrveṇa cañcūryamāṇo grāmanagaranigamarāṣṭrarājadhānīpaṭṭanāny avalokayan samudratīram anuprāptaḥ /",
  "XXavsata_u:8799": "sa pñcabhiḥ purāṇaśatair vahanaṃ bhṛtvā pañca pauruṣeyān* gṛhītvā āhāraṃ nāvikaṃ kaivartaṃ karṇadhāraṃ ca trir api ghaṇṭāvaghoṣaṇaṃ kṛtvā mahāsamudram avatīrṇaḥ /",
  "XXavsata_u:8800": "tatas teṣāṃ samudramadhyagatānāṃ kālikāvātena tad vahanam itaś cāmutaś ca paribhrāmyate /",
  "XXavsata_u:8801": "samudraś ca sārthavāhas tīrthikābhiprasannaḥ /",
  "XXavsata_u:8802": "so 'kālamṛtyubhayabhītaḥ ṣaṭ śāstṝn āyācituṃ pravṛttaḥ /",
  "XXavsata_u:8803": "tathāpi tad vahanaṃ vāyunā bhrāmyata eva /",
  "XXavsata_u:8804": "yāvad anye vaṇijo devatāsahasrāṇy āyācituṃ pravṛttāḥ / āhuś ca:",
  "XXavsata_u:8805": "śivavaruṇakuberā vāyur agni mahendro",
  "XXavsata_u:8806": "bhuvi ca tuvimagho yo viśvadevo maharṣiḥ /",
  "XXavsata_u:8807": "vayam iha maraṇārtā vaḥ prapannāḥ sma śīghraṃ",
  "XXavsata_u:8808": "vyasanam idam upetaṃ trātum icchantu sārtham* //",
  "XXavsata_u:8809": "-------------------- Vaidya, p. 202 --------------------",
  "XXavsata_u:8810": "tatas teṣām evam api paridevamānānāṃ nāsti kaścit trātā /",
  "XXavsata_u:8811": "yāvat tatrānyatama upāsakaḥ samārūḍhaḥ /",
  "XXavsata_u:8812": "sa uvāca: kiṃ vo bhavantaḥ ṣaṭ śāstāra anye ca devatāḥ kariṣyanti?",
  "XXavsata_u:8813": "buddhaṃ bhagavantaṃ pratyakṣadevataṃ bhāvena śaraṇaṃ prapadyadhvam* /",
  "XXavsata_u:8814": "sa vas trātā bhaviṣyatīti /",
  "XXavsata_u:8815": "tataḥ samudrapramukhāni pañca vaṇikchatāni ekasvareṇa bhagavantaṃ śaraṇaṃ prapannāni //",
  "XXavsata_u:8816": "atrāntare nāsti kiṃcid buddhānāṃ bhagavatām ajñātam adṛṣṭam aviditam avijñātam* /",
  "XXavsata_u:8817_0": "dharmatā khalu buddhānāṃ bhagavatāṃ mahākāruṇikānāṃ lokānugrahapravṛttānām ekārakṣāṇām",
  "XXavsata_u:8817_1": "śamathavipaśyanāvihāriṇāṃ tridamathavastukuśalānāṃ caturoghottīrṇānāṃ caturṛddhipādacaraṇatalasupratiṣṭhitānāṃ",
  "XXavsata_u:8817_2": "pañcāṅgaviprahīṇānāṃ pañcagatisamatikrāntānāṃ ṣaḍaṅgasamanvāgatānāṃ ṣaṭpāramitāparipūrṇānāṃ",
  "XXavsata_u:8817_3": "saptabodhyaṅgakusumāḍhyānām aṣṭāṅgamārgadeśikānāṃ navānupūrvavihārasamāpattikuśalānāṃ",
  "XXavsata_u:8817_4": "daśabalabalināṃ daśadiksamāpūrṇayaśasāṃ daśaśatavaśavartiprativiśiṣṭānāṃ trī rātres",
  "XXavsata_u:8817_5": "trir divasasya buddhacakṣuṣā lokaṃ vyavalokya jñānadarśanaṃ pravartate:",
  "XXavsata_u:8818": "ko hīyate ko vardhate kaḥ kṛcchraprāptaḥ kaḥ saṃkaṭaprāptaḥ kaḥ saṃbādhaprāptaḥ kaḥ kṛcchrasaṃkaṭasaṃbādhaprāptaḥ,",
  "XXavsata_u:8819": "ko 'pāyanimnaḥ ko 'pāyapravaṇaḥ ko 'pāyaprāgbhāraḥ /",
  "XXavsata_u:8820": "kam aham apāyād uddhṛtya svarge mokṣe ca pratiṣṭhāpayeyam*,",
  "XXavsata_u:8821": "kasyānavaropitāni kuśalamulāny avaropayeyam*,",
  "XXavsata_u:8822": "kasyāvaropitāni paripācayeyam*,",
  "XXavsata_u:8823": "kasya paripakvāni vimocayeyam* / āha ca:",
  "XXavsata_u:8824": "AVŚ_81.1 apy evātikramed velāṃ sāgaro makarālayaḥ /",
  "XXavsata_u:8825": "na tu vaineyavatsānāṃ buddho velām atikramet //",
  "XXavsata_u:8826": "yāvad bhagavatā jetavanāvasthitena sūryasahasrātirekaprabhāḥ kanakavarṇā marīcaya utsṛṣṭāḥ,",
  "XXavsata_u:8827": "yais te vaṇijaḥ samantād avabhāsitāḥ /",
  "XXavsata_u:8828": "kalpasahasraparibhāvitāś cāṃśava utsṛṣṭāḥ,",
  "XXavsata_u:8829": "yaiḥ prahlāditāḥ /",
  "XXavsata_u:8830": "kālikāvātaś ca pratyāgataḥ //",
  "XXavsata_u:8831_0": "yāvat samudraḥ svastikṣemābhyāṃ saṃsiddhayānapātraḥ pratyāgatas tenaiva maraṇasaṃvegena",
  "XXavsata_u:8831_1": "dānapradānāni datvā bandhujanaṃ samāśvāsya śramaṇabrāhmaṇakṛpaṇavanīpakān saṃtarpya",
  "XXavsata_u:8831_2": "pañcavaṇikchataparivāro bhagavacchāsane pravrajitaḥ /",
  "XXavsata_u:8832_0": "tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ",
  "XXavsata_u:8832_1": "calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
  "XXavsata_u:8832_2": "sarvakleśaprahāṇād arhatvaṃ sākṣātkṛtam* /",
  "XXavsata_u:8833": "arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
  "XXavsata_u:8834": "sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
  "XXavsata_u:8835": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:8836": "āścaryaṃ bhadanta yad bhagavatā imāni samudrapramukhāni pañca vaṇikchatāni iṣṭena jīvitenācchāditāni,",
  "XXavsata_u:8837": "vyasanāt paritrātāni,",
  "XXavsata_u:8838": "atyantaniṣṭe ca nirvāṇe pratiṣṭhāpitānīti /",
  "XXavsata_u:8839": "bhagavān āha:",
  "XXavsata_u:8840_0": "kim atra bhikṣava āścaryaṃ yad idānīṃ mayā vigatarāgeṇa vigatadveṣeṇa vigatamohena",
  "XXavsata_u:8840_1": "parimuktena jātijarāvyādhimaraṇaśokaparidevaduḥkhadaurmanasyopāyāsaiḥ imāni samudrapramukhāni",
  "XXavsata_u:8840_2": "pañca vaṇikchatāni iṣṭena jīvitenācchāditāni,",
  "XXavsata_u:8841": "-------------------- Vaidya, p. 203 --------------------",
  "XXavsata_u:8842": "vyasanāt paritrātāni,",
  "XXavsata_u:8843": "atyantaniṣṭe ca nirvāṇe pratiṣṭhāpitānīti /",
  "XXavsata_u:8844": "yat tu mayā atīte 'dhvani sarāgeṇa sadveṣeṇa samohenāparimuktena jātijarāvyādhimaraṇaśokaparidevaduḥkhadaurmanasyopāyāsaiḥ ime vaṇijaḥ paritrātāḥ /",
  "XXavsata_u:8845": "tac chṛṇuta,",
  "XXavsata_u:8846": "sādhu ca suṣṭhu ca manasi kuruta, bhāṣiṣye //",
  "XXavsata_u:8847": "bhūtapūrvaṃ bhikṣavo 'tīte 'dhvany anyatarasmin samudratīre pañcābhijñaḥ ṛṣiḥ prativasati,",
  "XXavsata_u:8848": "kaṣṭatayā mūlaphalāmbubhakto 'jinavalkalavāsī agnihotrikaḥ (Speyer:",
  "XXavsata_u:8849": "agnihotrakaḥ) /",
  "XXavsata_u:8850": "sa ca kāruṇiko mahātmā dharmakāmaḥ prajāvatsalo vyasanagatānāṃ paritrātā /",
  "XXavsata_u:8851": "yāvad vārāṇasyāṃ pañcavaṇikchatāni samudram avatartukāmāni /",
  "XXavsata_u:8852": "tāny anupūrveṇa cañcūryamāṇāni samudratīram anuprātāni /",
  "XXavsata_u:8853": "tam ṛṣiṃ dṛṣṭvā prasādajātāni pādayor nipatya vijñāpayitum ārabdhāni:",
  "XXavsata_u:8854": "yady asmākaṃ bhagavan samudramadhyagatānāṃ kiṃcid vyasanam utpadyate,",
  "XXavsata_u:8855": "bhagavatā tāvad ete paritrātavyā iti /",
  "XXavsata_u:8856": "tenādhivāsitam*:",
  "XXavsata_u:8857": "evaṃ bhavatv iti /",
  "XXavsata_u:8858": "tatas te vaṇijo ratnāny ādāya jambudvīpābhimukhāḥ saṃprasthitāḥ /",
  "XXavsata_u:8859": "yāvat kālikayā rākṣasyā saṃtrāsitum ārabdhāḥ /",
  "XXavsata_u:8860": "tatas tena ṛṣiṇā paritrārāḥ /",
  "XXavsata_u:8861": "tataḥ saṃsiddhayānapātrāḥ pratyāgatā ṛṣisamīpam upagamyocuḥ:",
  "XXavsata_u:8862": "bho maharṣe anena duṣkareṇa vyavasāyena kāruṇyabhāvāc ca kiṃ prārthayasa iti /",
  "XXavsata_u:8863": "tenoktam*: andhe loke 'nāyake buddho bhūyāsam atīrṇānāṃ satvānāṃ tārayitā,",
  "XXavsata_u:8864": "amuktānāṃ mocayitā,",
  "XXavsata_u:8865": "anāśvastānām āśvāsayitā,",
  "XXavsata_u:8866": "aparinirvṛtānāṃ parinirvāpayiteti /",
  "XXavsata_u:8867": "tair uktam*: yadā tvaṃ buddho bhaves tadā asmān api samanvāharethā iti /",
  "XXavsata_u:8868": "ṛṣir āha: evam astv iti //",
  "XXavsata_u:8869": "kiṃ manyadhve bhikṣavo yo 'sau tena kālena tena samayena ṛṣir āsīt*, ahaṃ saḥ /",
  "XXavsata_u:8870": "ye te vaṇijaḥ,",
  "XXavsata_u:8871": "ime te samudrapramukhās tadāpy ete mayā paritrātāḥ /",
  "XXavsata_u:8872": "bhūyaḥ kāśyape bhagavati pravrajitā babhūvuḥ /",
  "XXavsata_u:8873": "tatraibhir indrayaparipākaḥ kṛtaḥ /",
  "XXavsata_u:8874": "tenedānīm arhatvaṃ sākṣātkṛtam* /",
  "XXavsata_u:8875": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:8876": "ekāntaśuklānām ekāntaśuklaḥ,",
  "XXavsata_u:8877": "vyatimiśrāṇāṃ vyatimiśraḥ /",
  "XXavsata_u:8878": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:8879": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:8880": "ity evaṃ vo bhikṣavaḥ śikṣitavyam* //",
  "XXavsata_u:8881": "idam avocad bhagavān* /",
  "XXavsata_u:8882": "āttamanasas te bhikṣavo bhagavato bhāṣitam abhyanandan* //",
  "XXavsata_u:8883": "*******************************************************",
  "XXavsata_u:8884": "AVŚ_82 sumanāḥ / (ed. Speyer, vol. II)",
  "XXavsata_u:8885_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:8885_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:8885_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:8885_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:8885_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:8886": "śrāvastyām anyatamo gṛhapatir āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
  "XXavsata_u:8887": "tena sadṛśāt kulāt kalatram ānītam* /",
  "XXavsata_u:8888": "sa tayā sārdhaṃ krīḍati",
  "XXavsata_u:8889": "-------------------- Vaidya, p. 204 --------------------",
  "XXavsata_u:8890": "ramate paricārayati /",
  "XXavsata_u:8891": "tasya krīḍato ramamāṇasya paricārayataḥ putrāḥ prajāyante ca mriyante ca /",
  "XXavsata_u:8892": "tasmiṃś ca gṛhe sthaviro 'niruddhaḥ kulopagataḥ /",
  "XXavsata_u:8893": "tato gṛhapater iyaṃ buddhir utpannā:",
  "XXavsata_u:8894": "ayaṃ sthavirāniruddho vipākamaheśākhyaḥ,",
  "XXavsata_u:8895": "etaṃ tāvad āyāciṣye:",
  "XXavsata_u:8896": "yadi me putro jāyate,",
  "XXavsata_u:8897": "asya paścācchramaṇaṃ dasyāmīti /",
  "XXavsata_u:8898": "tato gṛhapatinā sthavirāniruddho 'ntargṛhe bhaktenopanimantritaḥ /",
  "XXavsata_u:8899": "tataḥ piṇḍakena pratipādyāyācitaḥ:",
  "XXavsata_u:8900": "yadi me putro jāto jīvati,",
  "XXavsata_u:8901": "sthavirasya paścācchramaṇaṃ dasyāmīti /",
  "XXavsata_u:8902": "sthavirāniruddhenoktam*: evam astu,",
  "XXavsata_u:8903": "kiṃ tu smartavyā te pratijñeti //",
  "XXavsata_u:8904": "yāvad apareṇa samayena patnyā sārdhaṃ krīḍati ramate paricārayati /",
  "XXavsata_u:8905": "tasya krīḍato ramamāṇasya paricārayataḥ patnī āpannasatvā saṃvṛttā /",
  "XXavsata_u:8906": "tasyāḥ kāyāt surabhir gandhaḥ pravāti /",
  "XXavsata_u:8907": "yāvan navānāṃ māsānām atyayāt prasūtā /",
  "XXavsata_u:8908": "dārako jātaḥ abhirūpo darśanīyaḥ prāsādiko divyasumanaḥkañcikayā prāvṛtaḥ /",
  "XXavsata_u:8909": "tasya jātau jātimahaṃ kṛtvā sumanā iti nāmadheyaṃ vyavasthāpitam* /",
  "XXavsata_u:8910": "tataḥ sthavirāniruddham antargṛhe bhaktenopanimantrya sa dārako niryātitaḥ /",
  "XXavsata_u:8911": "tataḥ sthavirāniruddhenāsmai kāṣāyāṇi dattāni,",
  "XXavsata_u:8912": "āśīr vādaś ca:",
  "XXavsata_u:8913": "dīrghāyur bhavatv iti //",
  "XXavsata_u:8914": "yadā saptavarṣo jātas tadā mātāpitṛbhyāṃ sthavirāya dattaḥ /",
  "XXavsata_u:8915": "tataḥ sthavirāniruddhena pravrājya manasikāro dattaḥ /",
  "XXavsata_u:8916_0": "tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ",
  "XXavsata_u:8916_1": "calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
  "XXavsata_u:8916_2": "sarvakleśaprahāṇād arhatvaṃ sākṣātkṛtam* /",
  "XXavsata_u:8917": "arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
  "XXavsata_u:8918": "sendropendrāṇāṃ devānāṃ pūjyo mānyo 'bhivādyaś ca saṃvṛttaḥ /",
  "XXavsata_u:8919": "sa ca tīkṣṇendriyaḥ /",
  "XXavsata_u:8920": "yadā pāṃsukūlaṃ pratisaṃskaroti,",
  "XXavsata_u:8921": "tadā ekaikasmin* sūcīpradeśe aṣṭau vimokṣān samāpadyate ca vyuttiṣṭhate ca //",
  "XXavsata_u:8922": "yāvad apareṇa samayena sthavirāniruddhenoktaḥ:",
  "XXavsata_u:8923": "gaccha putraka,",
  "XXavsata_u:8924": "nadyā ajiravatyā udakam ānayeti /",
  "XXavsata_u:8925": "tataḥ sumanāḥ śramaṇoddeśo ghaṭam ādāyājiravatīm avatīrṇaḥ /",
  "XXavsata_u:8926": "tatra snātvā udakasya ghaṭaṃ pūrayitvā vihāyasaṃ prasthitaḥ /",
  "XXavsata_u:8927": "agrato ghaṭo gacchati,",
  "XXavsata_u:8928": "tataḥ sumanāḥ śramaṇoddeśaḥ /",
  "XXavsata_u:8929": "tasmiṃś ca samaye bhagavān pratisaṃlayanād vyutthāya catasṛṇāṃ parṣadāṃ dharmaṃ deśayati /",
  "XXavsata_u:8930": "tatra bhagavān āyuṣmantaṃ śāriputram āmantrayate:",
  "XXavsata_u:8931": "imaṃ paśya śāriputra śramaṇoddeśam āgacchantam udakasya ghaṭaṃ pūrayitvā smṛtimantaṃ susamāhitendriyam* /",
  "XXavsata_u:8932": "hitvā rāgaṃ ca dveṣaṃ ca abhidhyāṃ ca virāgayan* /",
  "XXavsata_u:8933": "saṃghārayann imaṃ dehaṃ śobhate udahārakaḥ //",
  "XXavsata_u:8934": "-------------------- Vaidya, p. 205 --------------------",
  "XXavsata_u:8935": "yadā bhagavatā sumanāḥ śramaṇoddeśo bhikṣusaṃghasya purastāt stutaḥ praśastaś ca,",
  "XXavsata_u:8936": "tadā bhikṣūṇāṃ saṃdeho jātaḥ /",
  "XXavsata_u:8937": "kāni bhadanta sumanasā karmāṇi kṛtāny upacitāni,",
  "XXavsata_u:8938": "yenābhirūpo darśanīyaḥ prāsādiko divyayā ca sumanasāṃ kañcukayā prāvṛtto jātaḥ,",
  "XXavsata_u:8939": "tīkṣnendriyaḥ,",
  "XXavsata_u:8940": "arhatvaṃ ca prāptam iti /",
  "XXavsata_u:8941": "sumanasaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:8942": "sumanasā tāni karmāṇi kṛtāny upacitāni /",
  "XXavsata_u:8943": "ko 'nyaḥ pratyanubhaviṣyati?",
  "XXavsata_u:8944": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:8945": "nābdhātau,",
  "XXavsata_u:8946": "na tejodhātau,",
  "XXavsata_u:8947": "na vāyudhātau,",
  "XXavsata_u:8948": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:8949": "AVŚ_81.2 na praṇaśyanti karmāṇi kalpakoṭiśatair api /",
  "XXavsata_u:8950": "sāmagrīṃ prāpya kālaṃ ca phalanti khalu dehinām* //",
  "XXavsata_u:8951_0": "bhūtapūrvaṃ bhikṣavo 'tīte 'dhvani ekanavate kalpe vipaśyī nāma samyaksaṃbuddho loka",
  "XXavsata_u:8951_1": "udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
  "XXavsata_u:8952": "sa bandhumatīṃ rājadhānīm upaniśritya viharati /",
  "XXavsata_u:8953": "yāvad anyatamaḥ sārtavāhaḥ /",
  "XXavsata_u:8954": "tasya taruṇāvasthāyāṃ pravrajyācittam utpannam* /",
  "XXavsata_u:8955": "tena na śakitaṃ pravrajitum* /",
  "XXavsata_u:8956": "yadā vṛddho bhūtas tadā tasya vipratisāro jātaḥ:",
  "XXavsata_u:8957": "na me śobhanaṃ kṛtaṃ yad ahaṃ bhagavacchāsane na pravrajita iti /",
  "XXavsata_u:8958": "tatas tena keśanakhanastūpe sumanaḥpuṣpāropaṇaṃ kṛtam*,",
  "XXavsata_u:8959": "vipaśyī ca samyaksaṃbuddhaḥ saśrāvakasaṃghaḥ piṇḍakena pratipāditaḥ /",
  "XXavsata_u:8960": "tataḥ tena pādayor nipatya praṇidhānaṃ kṛtam*:",
  "XXavsata_u:8961": "anenāhaṃ kuśalamūlema cittotpādena deyadharmaparityāgena ca anāgatān samyaksaṃbuddhānām ārāgayeyam* /",
  "XXavsata_u:8962": "yasya ca śāsane pravrajeyam*,",
  "XXavsata_u:8963": "tatra daharāvasthāyām āryadharmān adhigaccheyam iti /",
  "XXavsata_u:8964": "bhūyaḥ kāśyape bhagavati pravrajito babhūva /",
  "XXavsata_u:8965": "tatrānena daśa varṣasahasrāṇi brahmacaryāvāsaḥ paripālitaḥ /",
  "XXavsata_u:8966": "tenedānīm arhatvaṃ sākṣātkṛtam* /",
  "XXavsata_u:8967": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:8968": "ekāntaśuklānām ekāntaśuklaḥ,",
  "XXavsata_u:8969": "vyatimiśrāṇāṃ vyatimiśraḥ /",
  "XXavsata_u:8970": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:8971": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:8972": "ity evaṃ vo bhikṣavaḥ śikṣitavyam* //",
  "XXavsata_u:8973": "idam avocad bhagavān* /",
  "XXavsata_u:8974": "āttamanasas te bhikṣavo bhagavato bhāṣitam abhyanandan* //",
  "XXavsata_u:8975": "*******************************************************",
  "XXavsata_u:8976": "AVŚ_83 hiraṇyapāṇiḥ /",
  "XXavsata_u:8977": "(ed. Speyer, vol. II)",
  "XXavsata_u:8978_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:8978_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:8978_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:8978_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:8978_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:8979": "śrāvastyām anyatamo gṛhapatir āḍhyo mahādhano mahābhogo vistīrṇaviśālaparigraho vaiśravaṇadhanasamudito",
  "XXavsata_u:8980": "-------------------- Vaidya, p. 206 --------------------",
  "XXavsata_u:8981": "vaiśravaṇadhanapratispardhī /",
  "XXavsata_u:8982": "na cāsya putro na duhitā /",
  "XXavsata_u:8983": "sa kare kapolaṃ datvā cintāparo vyavasthitaḥ:",
  "XXavsata_u:8984": "anekadhanasamuditaṃ me gṛham*,",
  "XXavsata_u:8985": "na me putro na duhitā /",
  "XXavsata_u:8986": "mamātyayāt sarvasvāpateyam aputrakam iti kṛtvā rājavidheyaṃ bhaviṣyatīti /",
  "XXavsata_u:8987": "sa śramaṇabrāhmaṇasuhṛtsaṃbandhibāndhavair ucyate:",
  "XXavsata_u:8988": "devatārādhanaṃ kuruṣveti /",
  "XXavsata_u:8989": "asti caiṣa loke pravādo yadāyācanahetoḥ putrā jāyante duhitaraś ceti /",
  "XXavsata_u:8990": "tac ca naivam* /",
  "XXavsata_u:8991": "yady evam abhaviṣyat*,",
  "XXavsata_u:8992": "ekaikasya putrasahasram abhaviṣyat tadyathā rājñaś cakravartinaḥ /",
  "XXavsata_u:8993": "api tu trayāṇāṃ sthānānāṃ saṃmukhībhāvāt putrā jāyante duhitaraś ca /",
  "XXavsata_u:8994": "katameṣāṃ trayāṇām* /",
  "XXavsata_u:8995": "mātāpitarāu raktau bhavataḥ saṃnipatitau,",
  "XXavsata_u:8996": "mātā kalyā bhavati ṛtumatī,",
  "XXavsata_u:8997": "gandharvaś ca pratyupasthito bhavati /",
  "XXavsata_u:8998": "eteṣāṃ trayāṇāṃ sthānānāṃ saṃmukhībhāvāt putrā jāyante duhitaraś ca /",
  "XXavsata_u:8999": "sa caivam āyācanaparas tiṣṭhati //",
  "XXavsata_u:9000": "anyatamaś ca satvo 'nyatamasmād devanikāyāc cyutvā tasya prajāpatyāḥ kukṣim avakrāntaḥ /",
  "XXavsata_u:9001": "pañcāveṇikā dharmā ekatye paṇḍitajātīye mātṛgrāme /",
  "XXavsata_u:9002": "katame pañca /",
  "XXavsata_u:9003": "raktaṃ puruṣaṃ jānāti,",
  "XXavsata_u:9004": "viraktaṃ puruṣaṃ jānāti /",
  "XXavsata_u:9005": "kālaṃ jānāti ṛtuṃ jānāti /",
  "XXavsata_u:9006": "garbham avakrāntaṃ jānāti /",
  "XXavsata_u:9007": "yasya sakāśād garbho 'vakrāmati taṃ jānāti /",
  "XXavsata_u:9008": "dārakaṃ jānāti /",
  "XXavsata_u:9009": "dārikāṃ jānāti /",
  "XXavsata_u:9010": "saced dārako bhavati dakṣiṇaṃ kukṣiṃ niśritya tiṣṭhati /",
  "XXavsata_u:9011": "{saced dārikā bhavati vāmaṃ kukṣiṃ niśritya tiṣṭhati /",
  "XXavsata_u:9012": "} sā āttamanāḥ svāmina ārocayati:",
  "XXavsata_u:9013": "diṣṭyā āryaputra vardhase /",
  "XXavsata_u:9014": "āpannasatvāsmi saṃvṛttā /",
  "XXavsata_u:9015": "yathā ca me dakṣiṇaṃ kukṣiṃ niśritya tiṣṭhati niyataṃ dārako bhaviṣyatīti /",
  "XXavsata_u:9016": "so 'py āttamanāḥ pūrvakāyam abhyunnamayya (Speyer:",
  "XXavsata_u:9017": "atyunnamayya)",
  "XXavsata_u:9018": "dakṣiṇaṃ bāhum abhiprasārya udānam udānayati:",
  "XXavsata_u:9019": "apy evāhaṃ cirakālābhilaṣitaṃ putramukhaṃ paśyeyam* /",
  "XXavsata_u:9020": "jāto me syān nāvajātaḥ /",
  "XXavsata_u:9021": "kṛtyāni me kurvīta /",
  "XXavsata_u:9022": "bhṛtaḥ pratibibhṛyāt /",
  "XXavsata_u:9023": "dāyād yaṃ pratipadyeta /",
  "XXavsata_u:9024": "kulavaṃśo me cirasthitikaḥ syāt* /",
  "XXavsata_u:9025": "asmākaṃ cāpy atītakālagatānām alpaṃ vā prabhūtaṃ vā dānāni datvā puṇyāni kṛtvā asmākaṃ nāmnā dakṣiṇām ādekṣyati:",
  "XXavsata_u:9026": "idaṃ tayor yatratatropapannayor gacchator anugacchatv iti /",
  "XXavsata_u:9027": "āpannasatvāṃ caināṃ viditvopariprāsādatalagatām ayantritāṃ dhārayati,",
  "XXavsata_u:9028_0": "śīte śītopakaraṇair uṣṇe uṣṇopakaraṇair vaidyaprajñaptair āhārair nātitiktair nātyamlair",
  "XXavsata_u:9028_1": "nātilavaṇair nātimadhurair nātikaṭukair nātikaṣāyais tiktāmlalavaṇamadhurakaṭukakaṣāyavivarjitair āhāraiḥ /",
  "XXavsata_u:9029": "hārārdhahāravibhūṣitagātrīm apsarasam iva nandanavanavicāriṇīṃ mañcān mañcaṃ pīṭhāt pīṭham anavatarantīm adharāṃ bhūmim* /",
  "XXavsata_u:9030": "na cāsyāḥ kiṃcid amanojñaśabdaśravaṇaṃ yāvad eva garbhasya paripākāya //",
  "XXavsata_u:9031": "sā aṣṭānāṃ vā navānāṃ vā māsānām atyayāt prasūtā /",
  "XXavsata_u:9032": "dārako jāto 'bhirūpo darśanīyaḥ prāsādikaḥ sarvāṅgapratyaṅgopetaḥ /",
  "XXavsata_u:9033": "pāṇidvaye cāsya lakṣaṇāhataṃ karmavipākajaṃ dīnāradvayam* /",
  "XXavsata_u:9034": "yadā tad apanītaṃ bhavati tadā anyat prādurbhavati /",
  "XXavsata_u:9035": "tasya jātau jātimahaṃ kṛtvā nāmadheyaṃ vyavasthāpyate:",
  "XXavsata_u:9036": "kiṃ bhavatu dārakasya nāmeti /",
  "XXavsata_u:9037": "jñātayaḥ ūcuḥ:",
  "XXavsata_u:9038": "yasmād asya jātamātrasya pāṇidvaye lakṣaṇāhataṃ karmavipākajaṃ dīnāradvayaṃ prādurbhūtam*,",
  "XXavsata_u:9039": "tasmād bhavatu dārakasya hiraṇyapāṇir iti nāmeti /",
  "XXavsata_u:9040": "hiraṇyapāṇir dārako 'ṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
  "XXavsata_u:9041": "so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
  "XXavsata_u:9042": "āśu vardhate hradastham iva paṅkajam* /",
  "XXavsata_u:9043": "sa śrāddho bhadraḥ kalyāṇāśaya ātmahitaparahitapratipannaḥ kāruṇiko",
  "XXavsata_u:9044": "-------------------- Vaidya, p. 207 --------------------",
  "XXavsata_u:9045": "mahātmā dharmakāmaḥ prajāvatsalaḥ /",
  "XXavsata_u:9046": "ya yadā vīthīm avatīrṇo bhavati,",
  "XXavsata_u:9047": "tadā śramaṇabrāhmaṇakṛpaṇavanīpakān dṛṣṭvā pāṇidvayaṃ prasārayati /",
  "XXavsata_u:9048": "tato lakṣaṇāhatasya hiraṇyasuvarṇasya rāśiḥ prādurbhavati,",
  "XXavsata_u:9049": "yena tān saṃtarpayati /",
  "XXavsata_u:9050": "tasya yaśasā sarvā śrāvastī āpūrṇā //",
  "XXavsata_u:9051": "yāvad hiraṇyapāṇir dārako 'pareṇa samayena jetavanaṃ nirgataḥ /",
  "XXavsata_u:9052_0": "athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
  "XXavsata_u:9052_1": "aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "XXavsata_u:9052_2": "jaṅgamam iva ratnaparvataṃ samantato bhadrakam* /",
  "XXavsata_u:9053": "sahadarśanāc cānena bhagavato 'ntike citte prasāditam* /",
  "XXavsata_u:9054": "prasādajātaś ca bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
  "XXavsata_u:9055": "tato 'sya bhagavatā dharmo deśitaḥ /",
  "XXavsata_u:9056": "sa āyuṣmantam ānandam idam avocat*:",
  "XXavsata_u:9057": "icchāmy aham ācārya bhagavataḥ saśrāvakasaṃghasya bhaktaṃ kartum iti /",
  "XXavsata_u:9058": "sthavirānandenoktaḥ:",
  "XXavsata_u:9059": "vatsa kārṣāpaṇaiḥ prayojanam iti /",
  "XXavsata_u:9060": "tato hiraṇyapāṇinā buddhapramukhasya bhikṣusaṃghasya purastāt sthitvā pāṇidvayaṃ prasārya hiraṇyasuvarṇasya mahān rāśiḥ sthāpitaḥ,",
  "XXavsata_u:9061": "yaṃ dṛṣṭvā saṃghasthaviro 'nye ca bhikṣavaḥ sthavirānandaś ca paraṃ vismayam āpannāḥ /",
  "XXavsata_u:9062": "tato hiraṇyapāṇir dārako buddhapramukhaṃ bhikṣusaṃghaṃ bhojayitvā bhagavataḥ purastān niṣaṇṇo dharmaśravaṇāya /",
  "XXavsata_u:9063": "tasya bhagavatā āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikī dharmadeśanā kṛtā,",
  "XXavsata_u:9064": "yāṃ śrutvā hiraṇyapāṇidārikeṇa viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotāpattiphalaṃ sākṣātkṛtam* /",
  "XXavsata_u:9065": "dṛṣṭasatyo jñātīnāṃ bhāgasaṃvibhāgaṃ kṛtvā śramaṇabrāhmaṇkṛpaṇanīpakān saṃtarpya mātāpitarāv anujñāpya bhagavacchāsane pravrajitaḥ /",
  "XXavsata_u:9066_0": "tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ",
  "XXavsata_u:9066_1": "calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
  "XXavsata_u:9066_2": "sarvakleśaprahāṇād arhatvaṃ sākṣātkṛtam* /",
  "XXavsata_u:9067": "arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
  "XXavsata_u:9068": "sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
  "XXavsata_u:9069": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:9070": "kāni bhadanta hiraṇyapāṇinā karmāṇi kṛtāni,",
  "XXavsata_u:9071": "yenāsya pāṇidvaye lakṣanāhataṃ dīnāradvayaṃ jātam*,",
  "XXavsata_u:9072": "pravrajya cārhatvaṃ sākṣātkṛtam iti /",
  "XXavsata_u:9073": "bhagavān āha:",
  "XXavsata_u:9074": "hiraṇyapāṇinaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:9075": "hiraṇyapāṇinā karmāṇi kṛtāny upacitāni /",
  "XXavsata_u:9076": "ko 'nyaḥ pratyanubhaviṣyati?",
  "XXavsata_u:9077": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:9078": "nābdhātau,",
  "XXavsata_u:9079": "na tejodhātau,",
  "XXavsata_u:9080": "na vāyudhātau,",
  "XXavsata_u:9081": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:9082": "AVŚ_83.1 na praṇaśyanti karmāṇi kalpakoṭiśatair api /",
  "XXavsata_u:9083": "sāmagrīṃ prāpya kālaṃ ca phalanti khalu dehinām* //",
  "XXavsata_u:9084_0": "bhūtapūrvaṃ bhikṣavo 'tīte 'dhvany asminn eva bhadrake kalpe viṃśativarṣasahasrāyuṣi",
  "XXavsata_u:9084_1": "prajāyāṃ kāśyapo nāma samyaksaṃbuddho loka udapādi vidyācaraṇasaṃpannaḥ sugato lokavid anuttaraḥ",
  "XXavsata_u:9085": "-------------------- Vaidya, p. 208 --------------------",
  "XXavsata_u:9086": "puruṣadamyasārathiḥ śāstā devamanuṣyāṇāṃ buddho bhagavān* /",
  "XXavsata_u:9087": "sa vārāṇasīṃ nagarīm upaniśritya viharati ṛṣipatane mṛgadāve /",
  "XXavsata_u:9088": "atha kāśyapaḥ samyaksaṃbuddhaḥ sakalaṃ buddhakāryaṃ kṛtvā indhanakṣayād ivāgnir nirupadhiśeṣe nirvāṇadhātau parinirvṛtaḥ /",
  "XXavsata_u:9089": "tasya rājñā kṛkiṇā śarīre śarīrapūjāṃ kṛtvā samantayojanaś catūratnamayaḥ stūpaḥ pratiṣṭhāpitaḥ krośam uccatvena /",
  "XXavsata_u:9090": "tatra ca stūpamahe vartamāne dyūtakareṇa dīnāradvayaṃ tasmin stūpe yaṣṭyāṃ samāropitam* /",
  "XXavsata_u:9091": "tataḥ pādayor nipatya praṇidhānaṃ kṛtavān*:",
  "XXavsata_u:9092": "yatra yatra jāyeya,",
  "XXavsata_u:9093": "tatra tatra hastagatenaiva suvarṇeneti //",
  "XXavsata_u:9094": "bhagavān āha:",
  "XXavsata_u:9095": "kiṃ manyadhve bhikṣavo yo 'sau tena kālena tena samayena dyūtakara āsīt*,",
  "XXavsata_u:9096": "ayaṃ sa hiraṇyapāṇiḥ /",
  "XXavsata_u:9097": "yad anena stūpe dīnāradvayaṃ samāropitam*,",
  "XXavsata_u:9098": "tenāsyaivaṃvidho viśeṣaḥ saṃvṛttaḥ /",
  "XXavsata_u:9099": "yat praṇidhānaṃ kṛtaṃ tenedānīm arhatvaṃ sākṣātkṛtam* /",
  "XXavsata_u:9100": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:9101": "ekāntaśuklānām ekāntaśuklaḥ,",
  "XXavsata_u:9102": "vyatimiśrāṇāṃ vyatimiśraḥ /",
  "XXavsata_u:9103": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:9104": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:9105": "ity evaṃ vo bhikṣavaḥ śikṣitavyam* //",
  "XXavsata_u:9106": "idam avocad bhagavān* /",
  "XXavsata_u:9107": "āttamanasas te bhikṣavo bhagavato bhāṣitam abhyanandan* //",
  "XXavsata_u:9108": "*******************************************************",
  "XXavsata_u:9109": "AVŚ_84 tripiṭakaḥ /",
  "XXavsata_u:9110": "(ed. Speyer, vol. II)",
  "XXavsata_u:9111_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:9111_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:9111_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:9111_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:9111_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:9112_0": "tena khalu samayena śrāvastyāṃ rājā prasenajit kauśalo rājyaṃ kārayati ṛddhaṃ ca",
  "XXavsata_u:9112_1": "sphītaṃ ca kṣemaṃ ca {subhikṣaṃ ca} ākīrṇabahujanamanuṣyaṃ ca praśāntakalikalahaḍimbaḍamaraṃ",
  "XXavsata_u:9112_2": "taskararogāpagataṃ śālīkṣugomahiṣīsaṃpannam* /",
  "XXavsata_u:9113": "priyam ivaikaputrakaṃ rājyaṃ pālayati /",
  "XXavsata_u:9114": "yāvad asau devyā saha krīḍati ramate paricārayati /",
  "XXavsata_u:9115": "tasya krīḍato ramamāṇasya paricārayataḥ patnī āpannasatvā saṃvṛttā /",
  "XXavsata_u:9116": "sā aṣṭānāṃ vā navānāṃ vā māsānām atyayāt prasūtā /",
  "XXavsata_u:9117": "dārako jātaḥ kāṣāyavastraṃ prāvṛtya śramaṇaveṣadhārī jātismaraś ca /",
  "XXavsata_u:9118": "sa jātamātraḥ pṛcchati:",
  "XXavsata_u:9119": "kiṃ bhagavān ihaiva śrāvastyāṃ śāriputramaudgalyāyanakāśyapānandaprabhṛtayo vā mahāśrāvakā iti /",
  "XXavsata_u:9120": "tato 'sya mātā vismayaharṣapūrṇā kathayati:",
  "XXavsata_u:9121": "putraka bhagavān ihaiva śrāvastyāṃ mahāśrāvakāś ceti /",
  "XXavsata_u:9122": "yāvad eṣo 'rtho rājñaḥ prasenajito niveditaḥ:",
  "XXavsata_u:9123": "putras te jātaḥ /",
  "XXavsata_u:9124": "kāṣāyavastraṃ prāvṛtya śramaṇaveṣadhārī jātismaraś ca /",
  "XXavsata_u:9125": "sa bhagavato mahāśrāvakāṇāṃ ca pravṛttim anveṣata iti /",
  "XXavsata_u:9126": "tato rājñā prasenajitā tasyānugrahāryaṃ bhagavān saśrāvakasaṃgho bhaktenopanimantritaḥ /",
  "XXavsata_u:9127": "atha bhagavān bhikṣugaṇaparivṛto bhikṣusaṃghapuraskṛto yena rājñaḥ prasenajito bhaktābhisāras tenopasaṃkrāntaḥ /",
  "XXavsata_u:9128": "upasaṃkramya purastād bhikṣusaṃghasya prajñapta evāsane niṣaṇṇaḥ /",
  "XXavsata_u:9129": "tato rājā prasenajit kauśalaḥ putram utsaṅge kṛtvā bhagavato darśayati:",
  "XXavsata_u:9130": "ayaṃ me bhagavan putro jātamātra eṣa",
  "XXavsata_u:9131": "-------------------- Vaidya, p. 209 --------------------",
  "XXavsata_u:9132": "bhagavantaṃ smarati,",
  "XXavsata_u:9133": "mahāśrāvakāṃś ceti /",
  "XXavsata_u:9134": "tato bhagavāṃs taṃ kumāram āmantrayate:",
  "XXavsata_u:9135": "ārogyaṃ te tripiṭeti /",
  "XXavsata_u:9136": "sa kathayati:",
  "XXavsata_u:9137": "vande tathāgatam arhantaṃ samyaksaṃbuddham iti /",
  "XXavsata_u:9138": "tato rājā prasenajit param vismayam āpannaḥ //",
  "XXavsata_u:9139": "yadā saptavarṣo jātas tadā bhagavacchāsane pravrajitas tair eva kāṣāyaiḥ prāvṛtaḥ /",
  "XXavsata_u:9140_0": "tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ",
  "XXavsata_u:9140_1": "calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
  "XXavsata_u:9140_2": "sarvakleśaprahāṇād arhatvaṃ sākṣātkṛtam* /",
  "XXavsata_u:9141": "arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
  "XXavsata_u:9142": "sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
  "XXavsata_u:9143": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:9144": "kāni bhadanta tripiṭena karmāṇi kṛtāni,",
  "XXavsata_u:9145": "yena kāṣāyavastraprāvṛto jātaḥ śramaṇaveṣadhārī jātismaraḥ /",
  "XXavsata_u:9146": "pravrajya cārhatvaṃ sākṣātkṛtam iti /",
  "XXavsata_u:9147": "bhagavān āha:",
  "XXavsata_u:9148": "tripiṭenaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:9149": "tripiṭena karmāṇi kṛtāny upacitāni /",
  "XXavsata_u:9150": "ko 'nyaḥ pratyanubhaviṣyati?",
  "XXavsata_u:9151": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:9152": "nābdhātau,",
  "XXavsata_u:9153": "na tejodhātau,",
  "XXavsata_u:9154": "na vāyudhātau,",
  "XXavsata_u:9155": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:9156": "AVŚ_84.1 na praṇaśyanti karmāṇi kalpakoṭiśatair api /",
  "XXavsata_u:9157": "sāmagrīṃ prāpya kālaṃ ca phalanti khalu dehinām* //",
  "XXavsata_u:9158_0": "bhūtapūrvaṃ bhikṣavo 'tīte 'dhvany asminn eva bhadrake kalpe viṃśativarṣasahasrāyuṣi",
  "XXavsata_u:9158_1": "prajāyāṃ kāśyapo nāma samyaksaṃbuddho loka udapādi vidyācaraṇasaṃpannaḥ sugato lokavid",
  "XXavsata_u:9158_2": "anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
  "XXavsata_u:9159": "sa vārāṇasīṃ nagarīm upaniśritya viharati ṛṣipatane mṛgadāve /",
  "XXavsata_u:9160": "yāvad rājñaḥ kṛkiṇaḥ putra ṛṣipatanaṃ gataḥ /",
  "XXavsata_u:9161_0": "athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
  "XXavsata_u:9161_1": "aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "XXavsata_u:9161_2": "jaṅgamam iva ratnaparvataṃ samantato bhadrakam* /",
  "XXavsata_u:9162": "sahadarśanāc cāsya prasādo jātaḥ /",
  "XXavsata_u:9163": "sa prasādajāto bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
  "XXavsata_u:9164": "tasya bhagavatā āśayānuśayaṃ dhātuṃ prakṛtiṃ ca jñātvā tādṛśī saṃsāravairāgyikī dharmadeśanā kṛtā,",
  "XXavsata_u:9165": "yāṃ śrutvā saṃsāre doṣadarśī nirvāṇe guṇadarśī bhūtvā rājānaṃ vijñāpayāmāsa:",
  "XXavsata_u:9166": "anujānīhi māṃ tāta,",
  "XXavsata_u:9167": "bhagavacchāsane pravrajiṣyāmīti /",
  "XXavsata_u:9168": "rājovāca: na śakyam etan mayā kartum* /",
  "XXavsata_u:9169": "yasmāt te yuvarājābhiṣeko nacireṇa bhaviṣyatīti /",
  "XXavsata_u:9170": "kumāraḥ kathayati:",
  "XXavsata_u:9171": "alaṃ me rājyena bahudoṣaduṣṭadharmasaṃpannena /",
  "XXavsata_u:9172": "avaśyam evāhaṃ bhagavacchāsane pravrajiṣyāmīti /",
  "XXavsata_u:9173": "sa pitrā nānujñātaḥ /",
  "XXavsata_u:9174": "tenaiko bhaktacchedaḥ kṛtaḥ,",
  "XXavsata_u:9175": "dvau trayo vā yāvat ṣaḍ bhaktacchedāḥ kṛtāḥ /",
  "XXavsata_u:9176": "tato 'sya vayasyakai rājā vijñaptaḥ /",
  "XXavsata_u:9177": "deva anujānīhi kumāraṃ pravrajitum* /",
  "XXavsata_u:9178": "mā haiva kālaṃ kariṣyatīti /",
  "XXavsata_u:9179": "tato rājñā putraḥ pratijñāṃ",
  "XXavsata_u:9180": "-------------------- Vaidya, p. 210 --------------------",
  "XXavsata_u:9181": "karitaḥ: tāvat te 'smākaṃ darśanaṃ na deyam*,",
  "XXavsata_u:9182": "yāvat trayaḥ piṭakā adhītā iti /",
  "XXavsata_u:9183": "yāvad asau pitaram anujñāpya bhagavacchāsane pravrajitaḥ /",
  "XXavsata_u:9184": "tena yujyamānena ghaṭamānena vyāyacchamānena nacireṇa trayaḥ piṭakā adhītāḥ /",
  "XXavsata_u:9185": "yuktam uktapratibhānī dhārmakathikaḥ saṃvṛttaḥ /",
  "XXavsata_u:9186": "tasyaitad abhavat*:",
  "XXavsata_u:9187": "yanv ahaṃ pūrvikāṃ pratijñāṃ niryātayeyam iti /",
  "XXavsata_u:9188": "sa pituḥ sakāśaṃ gataḥ /",
  "XXavsata_u:9189": "sa pṛṣṭaś ca:",
  "XXavsata_u:9190": "kiṃ putra asti kiṃcid adhītam iti?",
  "XXavsata_u:9191": "tenoktam*: trayaḥ piṭakā iti /",
  "XXavsata_u:9192": "tatas tena pitus tādṛśī dharmadeśanā kṛtā,",
  "XXavsata_u:9193": "yāṃ śrutvā rājā āttamanāḥ saṃvṛttaḥ /",
  "XXavsata_u:9194": "tataḥ prasādajātaḥ kathayati:",
  "XXavsata_u:9195": "putra kena te prayojanam iti /",
  "XXavsata_u:9196": "tenoktam*: icchāmy ahaṃ bhagavantaṃ saśrāvakasaṃgham upanimantrya ṣaḍbhiḥ pariṣkārair ācchādayitum iti /",
  "XXavsata_u:9197": "rājā kathayati:",
  "XXavsata_u:9198": "yatheṣṭaṃ kuruṣva,",
  "XXavsata_u:9199": "vistīrṇaṃ rājakulam iti /",
  "XXavsata_u:9200": "tatas tripiṭena bhagavān viṃśatisahasraparivāraḥ praṇītenāhāreṇa saṃtarpitaḥ /",
  "XXavsata_u:9201": "ekaikaś ca bhikṣuḥ ṣaḍbhiḥ pariṣkārair ācchāditaḥ /",
  "XXavsata_u:9202": "tataḥ pādayor nipatya praṇidhānaṃ kṛtam*:",
  "XXavsata_u:9203": "yan mayā idānīṃ kṛcchreṇa pravrajyā pratilabdhā,",
  "XXavsata_u:9204": "tathāgate ca saśrāvakasaṃghe kārāḥ kṛtāḥ,",
  "XXavsata_u:9205": "anenāhaṃ kuśalamūlena cittotpādena deyadharmaparityāgena ca yatra yatra jāyeya tatra tatra kāṣāyavastraprāvṛta eva śramaṇaveṣadhārī jātismaraś ca syām iti //",
  "XXavsata_u:9206": "bhagavān āha:",
  "XXavsata_u:9207": "kiṃ manyadhve bhikṣavo yo 'sau tena kālena tena samayena kṛkiṇaḥ putraḥ,",
  "XXavsata_u:9208": "ayaṃ tripiṭaḥ /",
  "XXavsata_u:9209": "tenaiva hetunā āḍhye rājakule putro jāto 'bhirūpo darśanīyaḥ prāsādiko jātismaraś ca saṃvṛttaḥ /",
  "XXavsata_u:9210": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:9211": "ekāntaśuklānām ekāntaśuklaḥ,",
  "XXavsata_u:9212": "vyatimiśrāṇāṃ vyatimiśraḥ /",
  "XXavsata_u:9213": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:9214": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:9215": "ity evaṃ vo bhikṣavaḥ śikṣitavyam* //",
  "XXavsata_u:9216": "idam avocad bhagavān* /",
  "XXavsata_u:9217": "āttamanasas te bhikṣavo bhagavato bhāṣitam abhyanandan* //",
  "XXavsata_u:9218": "*******************************************************",
  "XXavsata_u:9219": "AVŚ_85 yaśomitraḥ /",
  "XXavsata_u:9220": "(ed. Speyer, vol. II)",
  "XXavsata_u:9221_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:9221_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:9221_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:9221_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:9221_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:9222": "śrāvastyām anyatamaḥ sārthavāha āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
  "XXavsata_u:9223": "tena sadṛśāt kulāt kalatram ānītam* /",
  "XXavsata_u:9224": "sa tayā sārdhaṃ krīḍati ramate paricārayati /",
  "XXavsata_u:9225": "tena khalu samayena durbhikṣam abhūt kṛcchram* /",
  "XXavsata_u:9226": "kāntāradurlabhaḥ (Speyer:",
  "XXavsata_u:9227": "durlambhaḥ)",
  "XXavsata_u:9228": "piṇḍako yācanakena /",
  "XXavsata_u:9229": "-------------------- Vaidya, p. 211 --------------------",
  "XXavsata_u:9230": "naimittikaiś ca nirdiṣṭo devo na varṣiṣyatīti /",
  "XXavsata_u:9231": "yāvat sārthavāhapatnī āpannasatvā saṃvṛttā /",
  "XXavsata_u:9232": "sā aṣṭānāṃ vā navānāṃ vā māsānām atyayāt prasūtā /",
  "XXavsata_u:9233": "dārako jāto 'bhirūpo darśanīyaḥ prāsādikaḥ sarvāṅgopetaḥ /",
  "XXavsata_u:9234": "yatra ca divase dārako jātas tatraiva divase 'nāvṛṣṭir bhagnā /",
  "XXavsata_u:9235": "tasya yaśasā sarvā śrāvastī āpūritā /",
  "XXavsata_u:9236": "tasya jātau jātimahaṃ kṛtvā nāmadheyaṃ vyavasthāpyate:",
  "XXavsata_u:9237": "kiṃ bhavatu dārakasya nāmeti /",
  "XXavsata_u:9238": "jñātaya ūcuḥ:",
  "XXavsata_u:9239": "yasmād asya samantād yaśo visṛtam*,",
  "XXavsata_u:9240": "tasmād bhavatu dārakasya yaśomitra iti nāmeti /",
  "XXavsata_u:9241": "yaśomitro dārako 'ṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
  "XXavsata_u:9242": "so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
  "XXavsata_u:9243": "āśu vardhate hradastham iva paṅkajam* //",
  "XXavsata_u:9244": "yadā yaśomitro mahān saṃvṛttas tadā jetavanaṃ nirgataḥ kenacid eva karaṇīyena /",
  "XXavsata_u:9245_0": "athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
  "XXavsata_u:9245_1": "aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "XXavsata_u:9245_2": "jaṅgamam iva ratnaparvataṃ samantato bhadrakam* /",
  "XXavsata_u:9246": "sahadarśanāc cāsya prasādo jātaḥ /",
  "XXavsata_u:9247": "prasādajāto bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
  "XXavsata_u:9248": "tasya bhagavatā tādṛśī saṃsāravairāgyikī dharmadeśanā kṛtā,",
  "XXavsata_u:9249": "yāṃ śrutvā saṃsāradoṣadarśī nirvāṇaguṇadarśī bhūtvā mātapitarāv anujñāpya bhagavacchāsane pravrajitaḥ /",
  "XXavsata_u:9250_0": "tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ",
  "XXavsata_u:9250_1": "calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
  "XXavsata_u:9250_2": "sarvakleśaprahāṇād arhatvaṃ sākṣātkṛtam* /",
  "XXavsata_u:9251": "arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
  "XXavsata_u:9252": "sendropendrāṇāṃ devānāṃ pūjyo mānyo 'bhivādyaś ca saṃvṛttaḥ /",
  "XXavsata_u:9253": "tasya daṃṣṭrābhyām aṣṭāṅgopetaṃ pānīyaṃ prasravati,",
  "XXavsata_u:9254": "yenāsya tṛṣā na bādhate /",
  "XXavsata_u:9255": "yadā nidāghakāle bhikṣavas tṛṣārtāḥ pānakasyārthe saṃgham avataranti,",
  "XXavsata_u:9256": "tadāpy asau nāvatarati /",
  "XXavsata_u:9257": "tato 'sya supremakā bhikṣavaḥ pṛcchanti:",
  "XXavsata_u:9258": "kena hetunā bhavatas tṛṣā na bādhata iti /",
  "XXavsata_u:9259": "sa kathayati:",
  "XXavsata_u:9260": "mamaitābhyāṃ daṃṣṭrābhyām aṣṭāṅgopetaṃ pānīyaṃ prasravati,",
  "XXavsata_u:9261": "yena na me tṛṣā bādhatā iti //",
  "XXavsata_u:9262": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:9263": "kāni bhadanta yaśomitreṇa karmāṇi kṛtāni,",
  "XXavsata_u:9264": "yenābhirūpo darśanīyaḥ prāsādikaḥ,",
  "XXavsata_u:9265": "daṃṣṭrāntarāc cāṣṭāṅgopetaṃ pānīyaṃ prasravati,",
  "XXavsata_u:9266": "pravrajya cārhatvaṃ sākṣātkṛtam iti /",
  "XXavsata_u:9267": "bhagavān āha:",
  "XXavsata_u:9268": "yaśomitreṇaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:9269": "yaśomitreṇa karmāṇi kṛtāny upacitāni /",
  "XXavsata_u:9270": "ko 'nyaḥ pratyanubhaviṣyati?",
  "XXavsata_u:9271": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:9272": "nābdhātau,",
  "XXavsata_u:9273": "na tejodhātau,",
  "XXavsata_u:9274": "na vāyudhātau,",
  "XXavsata_u:9275": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:9276": "-------------------- Vaidya, p. 212 --------------------",
  "XXavsata_u:9277": "AVŚ_85.1 na praṇaśyanti karmāṇi kalpakoṭiśatair api /",
  "XXavsata_u:9278": "sāmagrīṃ prāpya kālaṃ ca phalanti khalu dehinām* //",
  "XXavsata_u:9279_0": "bhūtapūrvaṃ bhikṣavo 'tīte 'dhvany asminn eva bhadrake kalpe viṃśativarṣasahasrāyuṣi",
  "XXavsata_u:9279_1": "prajāyāṃ kāśyapo nāma samyaksaṃbuddho loka udapādi vidyācaraṇasaṃpannaḥ sugato lokavid",
  "XXavsata_u:9279_2": "anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
  "XXavsata_u:9280": "sa vārāṇasīṃ nagarīm upaniśritya viharati ṛṣipatane mṛgadāve /",
  "XXavsata_u:9281": "yāvad anyataraḥ śreṣṭhiputro 'nyatarasya vṛddhabhikṣoḥ sakāśe pravrajitaḥ /",
  "XXavsata_u:9282": "so 'laso necchati samayācārikāṃ caritum* /",
  "XXavsata_u:9283": "tataḥ sa brahmacāribhiḥ sthavirasyopasthāyako dattaḥ /",
  "XXavsata_u:9284": "sa upasthāyakam ātmānaṃ matvā vṛddhatarāṇāṃ bhikṣūṇāṃ sakāśād upasthānaṃ svīkaroti /",
  "XXavsata_u:9285": "tasyākuśalamūlāny aparyantāni //",
  "XXavsata_u:9286": "yāvad apareṇa samayena glānyaṃ patitaḥ /",
  "XXavsata_u:9287": "sthavireṇāsya vaidyopadeśād ghṛtaṃ pānāya dattam* /",
  "XXavsata_u:9288": "sa rātrau tṛṣātrāsitaḥ (Speyer:",
  "XXavsata_u:9289": "tṛṣā trāsitaḥ)",
  "XXavsata_u:9290": "svakaṃ kamaṇḍalukam upagṛhya pānīyaṃ pāsyāmīti paśyati nirudakam* /",
  "XXavsata_u:9291": "evam ācāryopādhyāyānām* /",
  "XXavsata_u:9292": "yāvat sāṃghikaṃ pānīyamaṇḍapam avatīrṇaḥ /",
  "XXavsata_u:9293": "tad api nirudakaṃ paśyati /",
  "XXavsata_u:9294": "yāvan nadīcārikām avatīrṇaḥ /",
  "XXavsata_u:9295": "sāpi nirudakā saṃvṛttā /",
  "XXavsata_u:9296": "sa udvignaḥ svakānāṃ sabrahmacāriṇām udvejanārthaṃ śraddhādeyasya ca gurutvasaṃdarśanārtham*,",
  "XXavsata_u:9297": "nadīcārikāyāḥ parivṛkṣaḥ (Speyer:",
  "XXavsata_u:9298": "pare vṛkṣaḥ)",
  "XXavsata_u:9299": ", tatra śāṭakaṃ baddhvā samabhirūḍhaḥ,",
  "XXavsata_u:9300": "svakarmāṇi mamety avetya karmapratiśaraṇāvasthitaḥ (Speyer:",
  "XXavsata_u:9301": "karmapratisaraṇāvasthitaḥ) /",
  "XXavsata_u:9302": "yāvad dvitīye divase prabhātāyāṃ rajanyām etad vṛttāntaṃ sabrahmacāriṇām ārocayati /",
  "XXavsata_u:9303": "tato 'sya sabrahmacāriṇaḥ pretakaraṇaṃ śrutvodvignāḥ,",
  "XXavsata_u:9304": "itaś cāmutaś cārocayitum ārabdhāḥ /",
  "XXavsata_u:9305": "tato 'sya upādhyāyena pānīyam upanāmitam* /",
  "XXavsata_u:9306": "tad api na paśyati /",
  "XXavsata_u:9307": "tenāpi saṃvignena bhagavataḥ kāśyapasya niveditam* /",
  "XXavsata_u:9308": "bhagavatā kāśyapenoktaḥ:",
  "XXavsata_u:9309": "gaṇḍīr ākoṭyatām iti /",
  "XXavsata_u:9310": "tata upadhivārikeṇa gaṇḍīr ākoṭitā /",
  "XXavsata_u:9311": "buddhapramukho bhikṣusaṃghaḥ saṃnipatitaḥ //",
  "XXavsata_u:9312": "eṣa vṛttānto vārāṇasyāṃ nagaryāṃ samantato visṛtaḥ /",
  "XXavsata_u:9313": "tato 'nekāni prāṇiśatasahasrāṇi saṃnipatitāni /",
  "XXavsata_u:9314": "yāvad upādhyāyena vṛddhānte niṣādayitvā udakapurṇā kuṇḍikā dattā /",
  "XXavsata_u:9315": "vatsa etat pānīyaṃ saṃghe cārayeti /",
  "XXavsata_u:9316": "sa pratyakṣaphaladarśī tenaiva saṃvegena buddhe bhagavti śrāvakeṣu ca prasādam utpādya tīvreṇāśayena tad udakaṃ saṃghe cāritavān* /",
  "XXavsata_u:9317": "tato bhagavatā tasyānugrahārthaṃ gajabhujasadṛśaṃ bāhum abhiprasārya bhītānām āśvāsanakareṇa tad udakaṃ gṛhītaṃ mahāśrāvakaiś ca /",
  "XXavsata_u:9318": "na ca kṣīyate /",
  "XXavsata_u:9319": "yāvat sarvasaṃghe cāritam*,",
  "XXavsata_u:9320": "tadāpi na kṣīyate /",
  "XXavsata_u:9321": "tad atyadbhutaṃ devamanuṣyāvarjanakaraṃ prātihāryaṃ dṛṣṭvā anekaiḥ prāṇiśatasahasraiḥ satyadarśanaṃ kṛtam* /",
  "XXavsata_u:9322": "tasyāpi saṃtāne 'kuśalamūlāni pratisaṃhṛtāni /",
  "XXavsata_u:9323": "yadā tasmād glānyād vyutthitaḥ,",
  "XXavsata_u:9324": "tadā tena buddhapramukho bhikṣusaṃghaḥ pānīyenālpotsukaḥ kṛtaḥ /",
  "XXavsata_u:9325": "dvādaśa varṣasahasrāṇi tena saṃghe pānīyaṃ cāritam* /",
  "XXavsata_u:9326": "yāvan maraṇakālasamaye praṇidhānaṃ kṛtavān*:",
  "XXavsata_u:9327": "anenāhaṃ kuśalamūlena cittotpādena deyadharmaparityāgena ca yo 'sau bhagavatā kāśyapena uttaro nāma māṇavo vyākṛtaḥ:",
  "XXavsata_u:9328": "bhaviṣyasi tvaṃ māṇava varṣaśatāyuṣi prajāyāṃ śākyamunir nāma tathāgato 'rhan samyaksaṃbuddhaḥ,",
  "XXavsata_u:9329": "tam aham ārāgayeyaṃ mā virāgayeyam*,",
  "XXavsata_u:9330": "daṃṣṭrāntarāc ca me 'ṣṭāṅgopetaṃ pānīyaṃ nirgacched iti //",
  "XXavsata_u:9331": "-------------------- Vaidya, p. 213 --------------------",
  "XXavsata_u:9332": "bhagavān āha:",
  "XXavsata_u:9333": "kiṃ manyadhve bhikṣavo yo 'sau tena kālena tena samayena bhikṣur āsīt, ayaṃ saḥ /",
  "XXavsata_u:9334": "yat tena dvādaśa varṣasahasrāṇi saṃghe pānīyaṃ cāritam*,",
  "XXavsata_u:9335": "praṇidhānaṃ ca kṛtam*,",
  "XXavsata_u:9336": "teneha janmani daṃṣṭrāntarād aṣṭāṅgopetam pānīyaṃ nirgacchati /",
  "XXavsata_u:9337": "tenaiva hetunārhatvaṃ sākṣātkṛtam* /",
  "XXavsata_u:9338": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:9339": "ekāntaśuklānām ekāntaśuklaḥ,",
  "XXavsata_u:9340": "vyatimiśrāṇāṃ vyatimiśraḥ /",
  "XXavsata_u:9341": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:9342": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:9343": "ity evaṃ vo bhikṣavaḥ śikṣitavyam* //",
  "XXavsata_u:9344": "idam avocad bhagavān* /",
  "XXavsata_u:9345": "āttamanasas te bhikṣavo bhagavato bhāṣitam abhyanandan* //",
  "XXavsata_u:9346": "*******************************************************",
  "XXavsata_u:9347": "AVŚ_86 aupapādukaḥ /",
  "XXavsata_u:9348": "(ed. Speyer, vol. II)",
  "XXavsata_u:9349_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:9349_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:9349_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:9349_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ deveṣu trāyastriṃśeṣu",
  "XXavsata_u:9349_4": "varṣā upagataḥ pāṇḍukambalaśilāyāṃ pārijātasya kovidārasya nātidūre /",
  "XXavsata_u:9350": "mātur janitryā dharmaṃ deśayati,",
  "XXavsata_u:9351": "anyeṣāṃ ca devānām* /",
  "XXavsata_u:9352": "tena khalu samayenāyuṣmān mahāmaudgalyāyanaḥ śrāvastyāṃ varṣā upagato jetavane 'nāthapiṇḍadasyārāme /",
  "XXavsata_u:9353": "atha catasraḥ parṣado yenāyuṣmān mahāmaudgalyāyanaḥ tenopasaṃkrāntāḥ,",
  "XXavsata_u:9354": "mahāmaudgalyāyanapādau śirasā vanditvā ekānte niṣaṇṇāḥ /",
  "XXavsata_u:9355": "catasraḥ parṣada āyuṣmān mahāmaudgalyāyano dharmakathayā saṃdarśayati samādāpayati samuttejayati saṃpraharṣayati /",
  "XXavsata_u:9356": "anekaparyāyeṇa dharmyayā kathayā saṃdarśya samādāpya samuttejya saṃpraharṣya tūṣṇīm* /",
  "XXavsata_u:9357": "atha catasraḥ parṣada utthāyāsanād ekāṃsam uttarāsaṅgaṃ kṛtvā yenāyuṣmān mahāmaudgalyāyanaḥ tenāñjaliṃ praṇamayya āyuṣmantaṃ mahāmaudgalyāyam idam avocat*:",
  "XXavsata_u:9358": "kaccit te bhadanta mahāmaudgalyāyana śrutaṃ kutra bhagavān etarhi varṣā upagata iti /",
  "XXavsata_u:9359": "mahāmaudgalyāyana āha:",
  "XXavsata_u:9360": "śrutaṃ me bhavanto bhagavān deveṣu trāyastriṃśeṣu varṣā upagataḥ,",
  "XXavsata_u:9361": "pāṇḍukambalaśilāyāṃ pārijātasya kovidārasya nātidūre /",
  "XXavsata_u:9362": "mātur janitryā dharmaṃ deśayati,",
  "XXavsata_u:9363": "anyeṣāṃ ca devānāṃ trāyastriṃśānām iti /",
  "XXavsata_u:9364": "atha catasraḥ parṣadaḥ āyuṣmato mahāmaudgalyāyanasya bhāṣitam abhinandyānumodya pādau śirasā vanditvotthāyāsanebhyaḥ prakrāntāḥ //",
  "XXavsata_u:9365": "atha catasraḥ parṣadas trayāṇāṃ vārṣikāṇām atyayād yenāyuṣmān mahāmaudgalyāyanaḥ tenopasaṃkrāntāḥ /",
  "XXavsata_u:9366": "upasaṃkramyāyuṣmato mahāmaudgalyāyanasya pādau śirasā vanditvā ekānte niṣaṇṇāḥ /",
  "XXavsata_u:9367": "catasraḥ parṣada āyuṣmān mahāmaudgalyāyano dharmyayā kathayā saṃdarśayati (Speyer:",
  "XXavsata_u:9368": "saṃpradarśayati)",
  "XXavsata_u:9369": "samādāpayati samuttejayati",
  "XXavsata_u:9370": "-------------------- Vaidya, p. 214 --------------------",
  "XXavsata_u:9371": "saṃpraharṣayati /",
  "XXavsata_u:9372": "anekaparyāyeṇa dhamyayā kathayā saṃdarśya samādāpya samuttejya saṃpraharṣya tūṣṇīm* /",
  "XXavsata_u:9373": "atha catasraḥ parṣada utthāyāsanād ekāṃsam uttarāsaṅgaṃ kṛtvā yenāyuṣmān mahāmaudgalyāyanas tenāñjaliṃ praṇamayya āyuṣmantaṃ mahāmaudgalyāyam idam avocat*:",
  "XXavsata_u:9374": "yat khalu bhadantamahāmaudgalyāyano jānīyāt* (Speyer:",
  "XXavsata_u:9375": "jānāyāc; MS:",
  "XXavsata_u:9376": "-maudgalyāyana jānīyā cira-)",
  "XXavsata_u:9377": ": ciradṛṣṭo 'smābhir bhagavān*,",
  "XXavsata_u:9378": "paritṛṣitāḥ smo vayaṃ bhagavato darśanena /",
  "XXavsata_u:9379": "icchāmo vayaṃ bhagavantaṃ draṣṭum* /",
  "XXavsata_u:9380": "saced bhadantamahāmaudgalyāyasyāguru,",
  "XXavsata_u:9381": "sādhu bhadantamahāmaudgalyāyano yena bhagavāṃs tenopasaṃkrāmet+ /",
  "XXavsata_u:9382": "upasaṃkramyāsmākaṃ vacanena bhagavataḥ pādau śirasā vandasva,",
  "XXavsata_u:9383": "alpābādhatāṃ ca pṛccha,",
  "XXavsata_u:9384": "alpātaṅkatāṃ ca laghūtthānatāṃ ca yātrāṃ ca balaṃ ca sukhaṃ cānavadyatāṃ ca sparśavihāratāṃ ca /",
  "XXavsata_u:9385": "evaṃ ca vada:",
  "XXavsata_u:9386": "jambūdvīpe bhadanta catasraḥ parṣada ākāṅkṣanti bhagavato darśanam* /",
  "XXavsata_u:9387": "evaṃ cāhuḥ: nāsti khalu bhadanta jambūdvīpakānāṃ manuṣyāṇāṃ tadrūpā ṛddhir vā anubhāvo vā yena jambūdvīpakā manuṣyā devāṃs trāyastriṃśān (Speyer:",
  "XXavsata_u:9388": "trayastriṃśān)",
  "XXavsata_u:9389": "abhiroheyuḥ bhagavantaṃ darśanāyopasaṃkramaṇāya paryupāsanāya /",
  "XXavsata_u:9390": "asti khalu devānāṃ trāyastriṃśānāṃ tadrūpā ṛddhiś cānubhāvaś ca,",
  "XXavsata_u:9391": "yena devās trāyastriṃśā jambūdvīpam avatareyur bhagavantaṃ darśanāyopasaṃkramaṇāya paryupāsanāya /",
  "XXavsata_u:9392": "sādhu bhagavān devebhyas trāyastriṃśebhyo jambūdvīpam avatared anukampām upādāyeti /",
  "XXavsata_u:9393": "adhivāsayaty āyuṣmān mahāmaudgalyāyanaś catasṛṇāṃ parṣadāṃ tūṣṇībhāvena /",
  "XXavsata_u:9394": "atha catasraḥ parṣada āyuṣmato mahāmaudgalyāyanasya tūṣṇībhāvenādhivāsanāṃ viditvā āyuṣmato mahāmaudgalyāyanasya pādau śirasā vanditvotthāyāsanebhyaḥ prakrāntāḥ //",
  "XXavsata_u:9395": "athāyuṣmān mahāmaudgalyāyano 'ciraprakrāntāś catasraḥ parṣado viditvā tadrūpaṃ samādhiṃ samāpanno yathā samāhite citte tadyathā balavān puruṣaḥ saṃkuñcitaṃ vā bāhuṃ prasārayet*,",
  "XXavsata_u:9396": "prasāritaṃ vā saṃkuñcayet*,",
  "XXavsata_u:9397": "evam evāyuṣmān mahāmaudgalyāyanaḥ śrāvastyām antarhito deveṣu trāyastriṃśeṣu pratyaṣṭhāt pāṇdukambalaśilāyāṃ pārijātasya kovidārasya nātidūre /",
  "XXavsata_u:9398": "tena khalu samayena bhagavān anekaśatāyā devaparṣado dharmaṃ deśayati /",
  "XXavsata_u:9399": "adrākṣīc ca mahāmaudgalyāyano bhagavantam anekaśatāyā devaparṣadaḥ purastān niṣaṇṇaṃ dharmaṃ deśayantam* /",
  "XXavsata_u:9400": "dṛṣṭvā ca punaḥ smitaṃ prāvirakārṣīt*:",
  "XXavsata_u:9401": "ihāpi bhagavān ākīrṇo viharati tadyathā jambūdvīpe catasṛbhiḥ parṣadbhir iti /",
  "XXavsata_u:9402": "atha bhagavān āyuṣmato mahāmaudgalyāyanasya cetasā cittam ājñāya āyuṣmantaṃ mahāmaudgalyāyanam idam avocat*:",
  "XXavsata_u:9403": "na khalu maudgalyāyana svairatvam eṣām*,",
  "XXavsata_u:9404": "api tu yadā me evaṃ bhavati:",
  "XXavsata_u:9405": "āgacchantv iti,",
  "XXavsata_u:9406": "tadā āgacchanti /",
  "XXavsata_u:9407": "yadā me evaṃ bhavati:",
  "XXavsata_u:9408": "gacchantv iti,",
  "XXavsata_u:9409": "tadā gacchanti /",
  "XXavsata_u:9410": "iti me cetasā cittam ājñāya āgacchanti ca gacchanti //",
  "XXavsata_u:9411": "āyuṣmān mahāmaudgalyāyano yena bhagavāṃs tenopasaṃkrāntaḥ /",
  "XXavsata_u:9412": "upasaṃkramya bhagavataḥ pādau śirasā vanditvā ekānte niṣaṇṇaḥ /",
  "XXavsata_u:9413": "ekāntaniṣaṇṇa āyuṣmān maudgalyāyanaḥ sarvāṃ devaparṣadam avalokya bhagavantam idam avocat:",
  "XXavsata_u:9414": "vicitrā bateyaṃ devaparṣat saṃniṣaṇṇā saṃnipatitā /",
  "XXavsata_u:9415": "santy asyāṃ devaparṣadi devatā yā buddhe 'vetya prasādena samanvāgatāḥ kāyasya bhedād ihopapannāḥ /",
  "XXavsata_u:9416": "santi dharme,",
  "XXavsata_u:9417": "santi saṃghe,",
  "XXavsata_u:9418": "santi āryakāntaiḥ śīlaiḥ samanvāgatāḥ,",
  "XXavsata_u:9419": "kāyasya bhedād ihopapannāḥ /",
  "XXavsata_u:9420": "-------------------- Vaidya, p. 215 --------------------",
  "XXavsata_u:9421": "atha bhagavān āyuṣmato mahāmaudgalyāyanasya bhāṣitam anuvarṇayann āyuṣmantaṃ mahāmaudgalyāyanam idam avocat*:",
  "XXavsata_u:9422": "evam etan maudgalyāyana,",
  "XXavsata_u:9423": "evam evam etat* /",
  "XXavsata_u:9424": "vicitrā bateyaṃ devaparṣat saṃniṣaṇṇā saṃnipatitā /",
  "XXavsata_u:9425": "santy asyāṃ devatā yā buddhe 'vetya prasādena samanvāgatāḥ,",
  "XXavsata_u:9426": "kāyasya bhedād ihopapannāḥ /",
  "XXavsata_u:9427": "santi dharme,",
  "XXavsata_u:9428": "santi saṃghe,",
  "XXavsata_u:9429": "santi āryakāntaiḥ śīlaiḥ samanvāgatāḥ,",
  "XXavsata_u:9430": "kāyasya bhedād ihopapannāḥ //",
  "XXavsata_u:9431": "atha śakro śakro devānām indro bhagavata āyuṣmataś ca mahāmaudgalyāyanasya bhāṣitam anuvarṇayann āyuṣmantaṃ mahāmaudgalyāyanam idam avocat*:",
  "XXavsata_u:9432": "evam etad bhadanta mahāmaudgalyāyana, evam etat* /",
  "XXavsata_u:9433": "vicitrā bateyaṃ devaparṣat saṃniṣaṇṇā saṃnipatitā /",
  "XXavsata_u:9434": "santy asyāṃ devaparṣadi devatāḥ,",
  "XXavsata_u:9435": "yā buddhe 'vetya prasādena samanvāgatāḥ,",
  "XXavsata_u:9436": "kāyasya bhedād ihopapannāḥ /",
  "XXavsata_u:9437": "santi dharme,",
  "XXavsata_u:9438": "santi saṃghe,",
  "XXavsata_u:9439": "santy āryakāntaiḥ śīlaiḥ samanvāgatāḥ,",
  "XXavsata_u:9440": "kāyasya bhedād ihopapannāḥ //",
  "XXavsata_u:9441": "athānyatamo devaputro bhagavata āyuṣmataś ca mahāmaudgalyāyanasya śakrasya ca devānām indrasya bhāṣitam anuvarṇayann āyuṣmantaṃ mahāmaudgalyāyanam idam avocat*:",
  "XXavsata_u:9442": "evam etad bhadanta mahāmaudgalyāyana, evam etat* /",
  "XXavsata_u:9443": "vicitrā bateyaṃ devaparṣat saṃniṣaṇṇā saṃnipatitā /",
  "XXavsata_u:9444": "santy asyāṃ devaparṣadi devatāḥ,",
  "XXavsata_u:9445": "yā buddhe 'vetya prasādena samanvāgatāḥ kāyasya bhedād ihopapannāḥ /",
  "XXavsata_u:9446": "santi dharme,",
  "XXavsata_u:9447": "santi saṃghe /",
  "XXavsata_u:9448": "santi āryakāntaiḥ śīlaiḥ samanvāgatāḥ kāyasya bhedād ihopapannā iti //",
  "XXavsata_u:9449": "tatrānekāni devatāśatāni anekāni devatāsahasrāṇy anekāni devatāśatasahasrāṇi bhagavataḥ purastāt pratyekaṃ pratyekaṃ srotāpattiphalaṃ sākṣātkṛtya tatraivāntarhitāni //",
  "XXavsata_u:9450": "athāyuṣmān mahāmaudgalyāyanaḥ praviviktāṃ devaparṣadaṃ viditvā ekāṃsam uttarāsaṅgaṃ kṛtvā yena bhagavāṃs tenāñjaliṃ praṇamayya bhagavantam idam avocat*:",
  "XXavsata_u:9451": "jambūdvīpe bhadanta catasraḥ parṣado bhagavataḥ pādau śirasā vandante alpābādhatāṃ ca pṛcchanti,",
  "XXavsata_u:9452": "alpātaṅkatāṃ ca laghūtthānatāṃ ca yātrāṃ ca balaṃ ca sukhaṃ cānavadyatāṃ ca sparśavihāratāṃ ca /",
  "XXavsata_u:9453": "bhagavān āh:",
  "XXavsata_u:9454": "sukhino maudgalyāyana bhavantu jambūdvīpe catasraḥ parṣadas tvaṃ ca /",
  "XXavsata_u:9455": "mahāmaudgalyāyana āha:",
  "XXavsata_u:9456": "jambūdvīpe bhadanta catasraḥ parṣada ākāṅkṣanti bhagavato darśanam* /",
  "XXavsata_u:9457_0": "evaṃ cāhuḥ: nāsti bhadanta jāmbūdvīpakānāṃ manuṣyāṇāṃ tadrūpā ṛddhir vā anubhāvo",
  "XXavsata_u:9457_1": "vā yena jāmbūdvīpakā manuṣyā devāṃs trāyastriṃśān abhiroheyur bhagavantaṃ darśanāyopasaṃkramituṃ paryupāsanāya /",
  "XXavsata_u:9458": "asti tu bhadanta devānāṃ trāyastriṃśānāṃ tadrūpā ṛddhiś cānubhāvaś ca,",
  "XXavsata_u:9459": "yena devās trāyastriṃśā jambūdvīpam avatareyur bhagavantaṃ darśanāyopasaṃkramituṃ paryupāsanāya /",
  "XXavsata_u:9460": "sādhu bhagavān devebhyaś trāyastriṃśebhyo 'vatared anukampām upādāya /",
  "XXavsata_u:9461": "bhagavān āha:",
  "XXavsata_u:9462": "tena hi tvaṃ gaccha maudgalyāyana jambūdvīpam* /",
  "XXavsata_u:9463": "gatvā ca catasṛṇāṃ parṣadām ārocaya:",
  "XXavsata_u:9464": "avatariṣyati bhavanto bhagavān itaḥ saptame divase devebhyas trāyastriṃśebhyo jambūdvīpaṃ sāṃkāśye nagare āpajjure dāve udumbaramūle iti //",
  "XXavsata_u:9465": "athāyuṣmān mahāmaudgalyāyano bhagavataḥ pratiśrutya pādau śirasā vanditvā tadrūpaṃ samādhiṃ saṃpanno yathā samāhite citte tadyathā balavān puruṣaḥ saṃkuñcitaṃ bāhuṃ prasārayet*,",
  "XXavsata_u:9466": "-------------------- Vaidya, p. 216 --------------------",
  "XXavsata_u:9467": "prasāritaṃ vā saṃkuñcayet*,",
  "XXavsata_u:9468": "evam evāyuṣmān mahāmaudgalyāyano deveṣu trāyastriṃśeṣv antarhitaḥ,",
  "XXavsata_u:9469": "jambūdvīpe pratyaṣṭhāt* /",
  "XXavsata_u:9470": "athāyuṣmān mahāmaudgalyāyano jambūdvīpam āgatya catasṛṇāṃ parṣadām ārocayati:",
  "XXavsata_u:9471": "avatariṣyati bhavanto bhagavān itaḥ saptame divase devebhyas trāyastriṃśebhyo jambūdvīpaṃ sāṃkāśye nagare āpajjure dāve udumbaramūle iti //",
  "XXavsata_u:9472": "avatīrṇo bhagavāṃs tataḥ saptame divase devebhyas trāyastriṃśebhyaḥ sāṃkāśye nagare āpajjure dāve udumbaramūle /",
  "XXavsata_u:9473": "yadā bhagavān sāmkāśyaṃ nagaram avatīrṇaḥ,",
  "XXavsata_u:9474": "tadā anekāni prāṇiśatasahasrāṇi bhagavato darśanāya saṃnipatitāni /",
  "XXavsata_u:9475": "tatropapāduko bhikṣuḥ prādurbhūtaḥ /",
  "XXavsata_u:9476": "tena bhagavān saśrāvakasaṃghas te ca devāsuragaruḍakinnaramahoragā bhaktenopanimantritāḥ /",
  "XXavsata_u:9477": "yāvad gaṇḍīdeśanākāle sahacittotpādād divyāny āsanāny udārapaṭācchāditāni prādurbhūtāni,",
  "XXavsata_u:9478": "divyāni ca bhakṣyabhojyāni /",
  "XXavsata_u:9479": "tata upapādukena bhagavān divyenāhāreṇa saṃtarpitaḥ /",
  "XXavsata_u:9480": "te ca devāsuragaruḍakinnaramahoragāḥ samyag upasthitāḥ /",
  "XXavsata_u:9481": "tato 'sya bhagavatā āśayānuśayaṃ dhātuṃ prakṛtiṃ ca jñātvā tādṛśī dharmadeśanā kṛtā,",
  "XXavsata_u:9482_0": "yāṃ śrutvopapādukena bhikṣuṇā idam eva pañcagaṇḍakaṃ saṃsāracakraṃ calācalaṃ viditvā",
  "XXavsata_u:9482_1": "sarvasaṃskāragatīḥ śatanapatanavikiraṇavidhvaṃsanadharmatayā parāhatya sarvakleśaprahāṇād",
  "XXavsata_u:9482_2": "arhatvaṃ sākṣātkṛtam* /",
  "XXavsata_u:9483": "arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
  "XXavsata_u:9484": "sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
  "XXavsata_u:9485": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:9486": "kāni bhadanta upapādukena karmāṇi kṛtāni,",
  "XXavsata_u:9487": "yenopapādukaḥ saṃvṛttaḥ?",
  "XXavsata_u:9488": "sahacittotpādāc cāsya yac cintayati,",
  "XXavsata_u:9489": "tat prārthayate,",
  "XXavsata_u:9490": "tat sarvaṃ saṃṛdhyatīti /",
  "XXavsata_u:9491": "bhagavān āha:",
  "XXavsata_u:9492": "upapādukenaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:9493": "upapādukenaiva karmāṇi kṛtāny upacitāni /",
  "XXavsata_u:9494": "ko 'nyaḥ pratyanubhaviṣyati?",
  "XXavsata_u:9495": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:9496": "nābdhātau,",
  "XXavsata_u:9497": "na tejodhātau,",
  "XXavsata_u:9498": "na vāyudhātau,",
  "XXavsata_u:9499": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:9500": "AVŚ_86.1 na praṇaśyanti karmāṇi kalpakoṭiśatair api /",
  "XXavsata_u:9501": "sāmagrīṃ prāpya kālaṃ ca phalanti khalu dehinām* //",
  "XXavsata_u:9502_0": "bhūtapūrvaṃ bhikṣavo 'tīte 'dhvany ekanavate kalpe vipaśyī nāma samyaksaṃbuddho loka",
  "XXavsata_u:9502_1": "udapādi tathāgato 'rhan samyaksaṃbuddho vidyācaraṇasaṃpannaḥ sugato lokavid anuttaraḥ",
  "XXavsata_u:9502_2": "puruṣadamyasārathiḥ śāstā devamanuṣyāṇāṃ buddho bhagavān* /",
  "XXavsata_u:9503": "sa bandhumatīṃ rājadhānīm upaniśritya viharati /",
  "XXavsata_u:9504": "yāvad anyatarasmin grāmake 'raṇyāyatane pañca bhikṣavo varṣā upagatāḥ tatraikena bhikṣuṇā caturṇāṃ",
  "XXavsata_u:9505": "-------------------- Vaidya, p. 217 --------------------",
  "XXavsata_u:9506": "bhikṣūṇāṃ vaiyāvṛtyaṃ kṛtam* /",
  "XXavsata_u:9507": "tair yujyamānair ghaṭamānair vyāyacchamānaiḥ sarvakleśaprahāṇād arhatvaṃ sākṣātkṛtam* /",
  "XXavsata_u:9508": "pañcamena pādayor nipatya praṇidhānaṃ kṛtam*:",
  "XXavsata_u:9509": "yathaibhir mām āgamya arhatvaṃ sākṣātkṛtam*,",
  "XXavsata_u:9510": "anena me kuśalamūlena cittotpādena deyadharmaparityāgena ca pravrajitasya upakaraṇaviśeṣair avaikalyaṃ syād iti //",
  "XXavsata_u:9511": "kiṃ manyadhve bhikṣavaḥ yo 'sau tena kālena tena samayena vaiyāvṛtyaṃ kṛtavān*,",
  "XXavsata_u:9512": "ayaṃ sa upapāduka iti /",
  "XXavsata_u:9513": "bhikṣava ūcuḥ:",
  "XXavsata_u:9514": "kiṃ karma kṛtaṃ yenopapādukaḥ saṃvṛttaḥ?",
  "XXavsata_u:9515": "bhagavān āha:",
  "XXavsata_u:9516": "bhūtapūrvaṃ bhikṣavo 'tīte 'dhvany asminn eva bhadrake kalpe viṃśativarṣasahasrāyuṣi (Speyer:",
  "XXavsata_u:9517": "viṃśatisahasrāyuṣi)",
  "XXavsata_u:9518_0": "prajāyāṃ kāśyapo nāma samyaksaṃbuddho loka udapādi tathāgato 'rhan samyaksaṃbuddho",
  "XXavsata_u:9518_1": "vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
  "XXavsata_u:9519": "sa vārāṇasīṃ nagarīm upaniśritya viharati ṛṣipatane mṛgadāve /",
  "XXavsata_u:9520": "tatrānyataraḥ śreṣṭhī /",
  "XXavsata_u:9521": "tasya bhāryā prasavakāle duḥkhavedanābhibhūtā ārtasvarā kradanti /",
  "XXavsata_u:9522": "sa taṃ śabdaṃ śrutvā paraṃ saṃvegam āpannaḥ /",
  "XXavsata_u:9523": "sa śokāgāraṃ praviśya kare kapolaṃ datvā cintāparo vyavasthitaḥ /",
  "XXavsata_u:9524": "tasya buddhir utpannā:",
  "XXavsata_u:9525": "yanv ahaṃ bhagavacchāsane pravrajya praṇidhānaṃ kuryām*,",
  "XXavsata_u:9526": "yena na kadācid garbhaśayyāṃ pratyanubhavāmīti /",
  "XXavsata_u:9527": "sa tenaiva saṃvegena bhagavataḥ kāśyapasya pravacane pravrajitaḥ /",
  "XXavsata_u:9528": "tena praṇidhānaṃ kṛtam*:",
  "XXavsata_u:9529": "anenāhaṃ kuśalamūlena cittotpādena deyadharmaparityāgena ca yatra yatra jāyeya,",
  "XXavsata_u:9530": "tatra tatropapāduko bhaveyam*,",
  "XXavsata_u:9531": "mā kadācid garbhaśayyāṃ pratyanubhaveyam iti //",
  "XXavsata_u:9532": "kiṃ manyadhve bhikṣavo yo 'sau tena kālena tena samayena sārthavāha āsīt*,",
  "XXavsata_u:9533": "ayaṃ sa upapādukaḥ /",
  "XXavsata_u:9534": "yat praṇidhānaṃ kṛtam*,",
  "XXavsata_u:9535": "tenopapādukaḥ saṃvṛttaḥ /",
  "XXavsata_u:9536": "yat tatrānenendriyāṇi paripācitāni,",
  "XXavsata_u:9537": "tenedānīm arhatvaṃ sākṣātkṛtam* /",
  "XXavsata_u:9538": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:9539": "ekāntaśuklānām ekāntaśuklaḥ,",
  "XXavsata_u:9540": "vyatimiśrāṇāṃ vyatimiśraḥ /",
  "XXavsata_u:9541": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:9542": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:9543": "ity evaṃ vo bhikṣavaḥ śikṣitavyam* //",
  "XXavsata_u:9544": "idam avocad bhagavān* /",
  "XXavsata_u:9545": "āttamanasas te bhikṣavo bhagavato bhāṣitam abhyanandan* //",
  "XXavsata_u:9546": "*******************************************************",
  "XXavsata_u:9547": "AVŚ_87 śobhitaḥ / (ed. Speyer, vol. II)",
  "XXavsata_u:9548_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:9548_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:9548_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:9548_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:9548_4": "kapilavastuni viharati nyagrodhārāme /",
  "XXavsata_u:9549": "kapilavastuni anyatamaḥ śākya āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
  "XXavsata_u:9550": "tena sadṛśāt kulāt kalatram ānītam* /",
  "XXavsata_u:9551": "sa tayā sārdhaṃ krīḍati ramate paricārayati /",
  "XXavsata_u:9552": "tasya krīḍato ramamāṇasya paricārayataḥ patnī āpannasatvā saṃvṛttā / sā",
  "XXavsata_u:9553": "-------------------- Vaidya, p. 218 --------------------",
  "XXavsata_u:9554": "aṣṭānāṃ vā navānāṃ vā māsānām atyayāt prasūtā /",
  "XXavsata_u:9555": "dārako jāto 'bhirūpo darśanīyaḥ prāsādiko 'tikrānto mānuṣavarṇam asaṃprāptaś ca divyaṃ varṇam* /",
  "XXavsata_u:9556": "tasya janmany anekāny adbhutāni prādurbhūtāni,",
  "XXavsata_u:9557": "yaiḥ kapilavastu nagaraṃ samantataḥ śobhitam* /",
  "XXavsata_u:9558": "tasya jātau jātimahaṃ kṛtvā nāmadheyaṃ vyavasthāpyate:",
  "XXavsata_u:9559": "kiṃ bhavatu dārakasya nāmeti /",
  "XXavsata_u:9560": "jñātaya ūcuḥ:",
  "XXavsata_u:9561": "yasmād asya janmani kapilavastu nagaraṃ samantataḥ śobhitam*,",
  "XXavsata_u:9562": "tasmād asya bhavatu śobhita iti nāmeti /",
  "XXavsata_u:9563": "śobhito dārako 'ṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
  "XXavsata_u:9564": "so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
  "XXavsata_u:9565": "āśu vardhate hradastham iva paṅkajam* //",
  "XXavsata_u:9566": "sa yadā mahān samvṛttas tadā nyagrodhārāmaṃ gato bhagavato darśanāya /",
  "XXavsata_u:9567_0": "dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam aśītyā cānuvyañjanair",
  "XXavsata_u:9567_1": "virājitagātraṃ vyāmaprabhālaṃkṛtaṃ sūryasahasrātirekaprabhaṃ jaṅgamam iva ratnaparvataṃ",
  "XXavsata_u:9567_2": "samantato bhadrakam* /",
  "XXavsata_u:9568": "sahadarśanāc cānena bhagavato 'ntike cittaṃ prasāditam* /",
  "XXavsata_u:9569": "prasādajāto bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
  "XXavsata_u:9570": "tasya bhagavatā āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikī dharmadeśanā kṛtā,",
  "XXavsata_u:9571": "yāṃ śrutvā śobhitena dārakeṇa viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ sākṣātkṛtam* /",
  "XXavsata_u:9572": "sa dṛṣṭasatyo mātāpitarāv anujñāpya bhagavacchāsane pravrajitaḥ /",
  "XXavsata_u:9573_0": "tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ",
  "XXavsata_u:9573_1": "calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
  "XXavsata_u:9573_2": "sarvakleśaprahāṇād arhatvaṃ sākṣātkṛtam* /",
  "XXavsata_u:9574": "arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
  "XXavsata_u:9575": "sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
  "XXavsata_u:9576": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:9577": "kāni bhadanta śobhitena karmāṇi kṛtāni,",
  "XXavsata_u:9578": "yenābhirūpo darśanīyaḥ prāsādiko 'tikrānto mānuṣavarṇam asaṃprāptaś ca divyaṃ varṇam*,",
  "XXavsata_u:9579": "janmani cāsyānekāni adbhutāni prādurbhūtāni,",
  "XXavsata_u:9580": "yaiḥ kapilavastu nagaraṃ samantataḥ śobhitam*?",
  "XXavsata_u:9581": "bhagavān āha:",
  "XXavsata_u:9582": "śobhitenaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:9583": "śobhitenaiva karmāṇi kṛtāny upacitāni /",
  "XXavsata_u:9584": "ko 'nyaḥ pratyanubhaviṣyati?",
  "XXavsata_u:9585": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:9586": "nābdhātau,",
  "XXavsata_u:9587": "na tejodhātau,",
  "XXavsata_u:9588": "na vāyudhātau,",
  "XXavsata_u:9589": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:9590": "AVŚ_87.1 na praṇaśyanti karmāṇi kalpakoṭiśatair api /",
  "XXavsata_u:9591": "sāmagrīṃ prāpya kālaṃ ca phalanti khalu dehinām* //",
  "XXavsata_u:9592": "-------------------- Vaidya, p. 219 --------------------",
  "XXavsata_u:9593_0": "bhūtapūrvaṃ bhikṣavo 'tīte 'dhvany asminn eva bhadrake kalpe catvāriṃśadvarṣasahasrāyuṣi",
  "XXavsata_u:9593_1": "prajāyāṃ krakucchando nāma samyaksaṃbuddho loka udapādi vidyācaraṇasaṃpannaḥ sugato",
  "XXavsata_u:9593_2": "lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
  "XXavsata_u:9594": "sa śobhāvatīṃ rājadhānīm upaniśritya viharati /",
  "XXavsata_u:9595": "śobhena rājñā keśanakhastūpaḥ pratiṣṭhāpitaḥ /",
  "XXavsata_u:9596": "yāvat kasmiṃścit parvaṇi pratyupasthite goṣṭhikāḥ stūpasamīpaṃ gatāḥ /",
  "XXavsata_u:9597": "tais taṃ stūpaṃ dṛṣṭvā pasādajātaiḥ puṣpāropaṇaṃ kartum ārabdham* /",
  "XXavsata_u:9598": "tatraiko goṣṭhikaḥ kathayati:",
  "XXavsata_u:9599": "ahaṃ na karomi,",
  "XXavsata_u:9600": "mama vibhavo nāstīti /",
  "XXavsata_u:9601": "sa taiś ca goṣṭhikamadhyān niṣkāsitaḥ /",
  "XXavsata_u:9602": "tasya vipratisāro jātaḥ /",
  "XXavsata_u:9603": "tena vicitrapuṣpasaṃgrahaṃ kṛtvā tasminn eva stūpe puṣpāropaṇaṃ kṛtam* //",
  "XXavsata_u:9604": "bhagavān āha:",
  "XXavsata_u:9605": "kiṃ manyadhve bhikṣavo yo 'sau tena kālena tena samayena goṣṭhika āsīt,",
  "XXavsata_u:9606": "yena vipratisārajātena krakucchandasya keśanakhastūpe puṣpāripaṇaṃ kṛtam*,",
  "XXavsata_u:9607": "ayam asau śobhitaḥ /",
  "XXavsata_u:9608": "anyāny api hi bhikṣavaḥ śobhitena karmāṇi kṛtāny upacitāni /",
  "XXavsata_u:9609": "bhūtapūrvaṃ bhikṣavo 'tīte 'dhvani vārāṇasyāṃ nagaryām anyatamaḥ śreṣṭhī /",
  "XXavsata_u:9610": "tena glānaḥ pratyekabuddho dṛṣṭaḥ /",
  "XXavsata_u:9611": "tataḥ prasādajātena pādayor nipatya piṇḍakena pratipāditaḥ paṭena cācchāditaḥ //",
  "XXavsata_u:9612": "kiṃ manyadhve bhikṣavo yo 'sau tena kālena tena samayena śreṣṭhī,",
  "XXavsata_u:9613": "ayaṃ śobhitaḥ /",
  "XXavsata_u:9614": "bhūyaḥ kāśyape bhagavati daridro 'bhūt kāṣṭhahārakaḥ /",
  "XXavsata_u:9615": "sa kāṣṭhānām arthe parvatadarīṃ praviṣṭaḥ /",
  "XXavsata_u:9616": "tena stūpo dṛṣṭaḥ /",
  "XXavsata_u:9617": "tatra ca stūpāṅgaṇe tṛṇāni jātāni /",
  "XXavsata_u:9618": "tatas tena prasādajātena tṛṇāny utpāṭya saṃmārjanīṃ gṛhītvā stūpāṅgaṇaṃ ca saṃmṛṣṭam* /",
  "XXavsata_u:9619": "tataḥ pādayor nipatya praṇidhānaṃ kartum ārabdhaḥ:",
  "XXavsata_u:9620": "anenāhaṃ kuśalamūlena cittotpādena deydharmaparityāgena ca abhirūpaḥ syāṃ darśanīyaḥ prasādikaḥ,",
  "XXavsata_u:9621": "anāgatāṃś ca buddhān ārāgayeyaṃ mā virāgayeyam iti //",
  "XXavsata_u:9622": "bhagavān āha:",
  "XXavsata_u:9623": "kiṃ manyadhve bhikṣavo yo 'sau tena kālena tena samayena kāṣṭhahāraka āsīt,",
  "XXavsata_u:9624": "ayam evāsau śobhitaḥ /",
  "XXavsata_u:9625": "yad anena stūpāṅgaṇaṃ saṃmṛṣṭam*,",
  "XXavsata_u:9626": "tena yatra yatra jātas tatra tatrābhirūpo darśanīyaḥ prasādikaḥ saṃvṛttaḥ /",
  "XXavsata_u:9627": "tenaiva hetunedānīm ārhatvaṃ sākṣātkṛtam* /",
  "XXavsata_u:9628": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:9629": "ekāntaśuklānām ekāntaśuklaḥ,",
  "XXavsata_u:9630": "vyatimiśrāṇāṃ vyatimiśraḥ /",
  "XXavsata_u:9631": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:9632": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:9633": "ity evaṃ vo bhikṣavaḥ śikṣitavyam* //",
  "XXavsata_u:9634": "idam avocad bhagavān* /",
  "XXavsata_u:9635": "āttamanasas te bhikṣavo bhagavato bhāṣitam abhyanandan* //",
  "XXavsata_u:9636": "*******************************************************",
  "XXavsata_u:9637": "AVŚ_88 kapphiṇaḥ / (ed. Speyer, vol. II)",
  "XXavsata_u:9638_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:9638_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:9638_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:9638_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ",
  "XXavsata_u:9639": "-------------------- Vaidya, p. 220 --------------------",
  "XXavsata_u:9640": "saśrāvakasaṃghaḥ śrāvastyāṃ viharati jetavane 'nāthapiṇḍadasyārāme /",
  "XXavsata_u:9641_0": "tena khalu samayena dakṣiṇāpathe kalpo nāma rājā rājyaṃ kārayati ṛddhaṃ ca sphītaṃ",
  "XXavsata_u:9641_1": "ca kṣemaṃ ca subhikṣaṃ ca ākīrṇabahujanamanuṣyaṃ ca praśāntakalikalahaḍimbaḍamaraṃ",
  "XXavsata_u:9641_2": "taskararogāpagataṃ śālīkṣugomahiṣīsaṃpannam* /",
  "XXavsata_u:9642": "priyam ivaikaputrakaṃ rājyaṃ pālayati /",
  "XXavsata_u:9643": "so 'pareṇa samayena devyā sārdhaṃ krīḍati ramate paricārayati /",
  "XXavsata_u:9644": "tasya krīḍato ramamāṇasya paricārayataḥ putro jāto 'bhirūpo darśanīyaḥ prāsādikaḥ sarvāṅgapratyaṅgopetaḥ /",
  "XXavsata_u:9645": "tasya jātau jātimahaṃ kṛtvā kapphiṇa iti nāmadheyaṃ vyavasthāpitam* /",
  "XXavsata_u:9646": "kapphiṇo dārako 'ṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
  "XXavsata_u:9647": "so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
  "XXavsata_u:9648": "āśu vardhate hradastham iva paṅkajam* /",
  "XXavsata_u:9649": "yasminn eva divase kapphiṇaḥ kumāro jātaḥ,",
  "XXavsata_u:9650": "tasminn eva divase aṣṭādaśānām amātyasahasrāṇāṃ putrā jātāḥ,",
  "XXavsata_u:9651": "sarve mahānagnāḥ /",
  "XXavsata_u:9652": "teṣāṃ pratirūpāṇi nāmāni vyavasthāpitāni //",
  "XXavsata_u:9653": "yad rājā kalpaḥ kāladharmeṇa saṃyuktaḥ,",
  "XXavsata_u:9654": "tasyātyayāt kapphiṇaḥ kumāro rājye pratiṣṭhitaḥ /",
  "XXavsata_u:9655": "tāni cāṣṭādaśāmātyaputrasahasrāṇi sarvāṇy amātyatve niyuktāni /",
  "XXavsata_u:9656": "athāpareṇa samayena rājā mahākapphiṇo 'ṣṭādaśāmātyasahasraparivṛto mṛgavadhāya nirgataḥ /",
  "XXavsata_u:9657": "purastāt pṛṣṭhataś ca sarvabalaugham avalokyāmātyān āmantrayate:",
  "XXavsata_u:9658": "asti bhavantaḥ kasyacid evaṃrūpo balaughaḥ tadyathā mamaivaitarhīti?",
  "XXavsata_u:9659": "tataḥ priyavādibhir amātyair abhihitam*:",
  "XXavsata_u:9660": "deva nānyasya kasyacid iti /",
  "XXavsata_u:9661": "atha madhyadeśād vaṇijo dakṣiṇāpathaṃ gatāḥ /",
  "XXavsata_u:9662": "tai rājño mahākapphiṇasya prābhṛtam upanītam* /",
  "XXavsata_u:9663": "rājñā uktāḥ:",
  "XXavsata_u:9664": "bho vaṇijaḥ,",
  "XXavsata_u:9665": "kas tatra rājeti /",
  "XXavsata_u:9666": "vaṇijaḥ kathayanti:",
  "XXavsata_u:9667": "deva kecid deśā gaṇādhīnāḥ kecid rājādhīnā iti /",
  "XXavsata_u:9668": "yāvad rājñā mahākapphiṇena śrāvastyādiṣu ṣaṭsu mahānagareṣu dūtasaṃpreṣaṇaṃ kṛtam* /",
  "XXavsata_u:9669": "yady utthitā bhavatha nopaveṣṭavyam*,",
  "XXavsata_u:9670": "śīghram āgantavyam*,",
  "XXavsata_u:9671": "anyathā va uttamena daṇḍena samanuśāsiṣyāmīti /",
  "XXavsata_u:9672": "etad vacanam upaśrutya ṣaṇmahānagaravāsino rājāno bhītās trastāḥ saṃvignā āhṛṣṭaromakūpāḥ saṃgamya samāgamya ekasamūhena śrāvastīm anuprāptāḥ /",
  "XXavsata_u:9673": "tato bhagavatsakāśaṃ gatāḥ /",
  "XXavsata_u:9674": "taiḥ sa vṛttānto bhagavato vistareṇa niveditaḥ /",
  "XXavsata_u:9675": "bhagavatā te samāśvāsitāḥ,",
  "XXavsata_u:9676": "uktāś ca: sa dūto matsakāśam ānetavya iti /",
  "XXavsata_u:9677": "tatas tair dūtasya niveditam* /",
  "XXavsata_u:9678": "asty asmākaṃ rājādhirāja,",
  "XXavsata_u:9679": "taṃ tāvat paśyeti //",
  "XXavsata_u:9680": "tato bhagavatā dūtāgamanam avetya jetavanaṃ catūratnamayam nirmitaṃ devānām iva sudarśanaṃ nagaram* /",
  "XXavsata_u:9681": "atra catvāro mahārājāno dauvārikāḥ sthāpitāḥ,",
  "XXavsata_u:9682": "airāvatasadṛśā hastinaḥ,",
  "XXavsata_u:9683": "bālāhakasadṛśā aśvāḥ,",
  "XXavsata_u:9684": "nandīghoṣasadṛśā rathāḥ,",
  "XXavsata_u:9685": "vyāḍayakṣsadṛśā manuṣyāḥ /",
  "XXavsata_u:9686": "svayaṃ ca bhagavatā cakravartiveṣo nirmitaḥ,",
  "XXavsata_u:9687": "saptatālodgataṃ ca simḥāsanaṃ yatra bhagavān niṣaṇṇāḥ /",
  "XXavsata_u:9688": "tato dūtas tathāvidhāṃ śobhāṃ dṛṣṭvā paraṃ vismayam āpannaḥ /",
  "XXavsata_u:9689": "tato bhagavatā lekhaṃ lekhayitvā sa dūto 'bhihitaḥ:",
  "XXavsata_u:9690": "kapphiṇo madvacanād vaktavyaḥ:",
  "XXavsata_u:9691": "lekhavācanasamakālam eva yady utthito bhavasi,",
  "XXavsata_u:9692": "nopaveṣṭavyam*,",
  "XXavsata_u:9693": "śīghram āgantavyam* /",
  "XXavsata_u:9694": "-------------------- Vaidya, p. 221 --------------------",
  "XXavsata_u:9695": "athavā nāgacchasi,",
  "XXavsata_u:9696": "aham eva mahatā balaughena sārdham āgamiṣyāmīti /",
  "XXavsata_u:9697": "tato dūtena gatvā rājño mahākapphiṇasya lekhaṃ vācikaṃ ca yat saṃdiṣṭaṃ tat sarvaṃ niveditam* //",
  "XXavsata_u:9698": "tataḥ kapphiṇo rājā aṣṭādaśāmātyagaṇasahasraparivṛto 'nupūrveṇa cañcūryamāṇaḥ śrāvastīm anuprāptaḥ /",
  "XXavsata_u:9699": "prātisīmāś ca rājāno rājānaṃ mahākapphiṇaṃ pratyudgatāḥ /",
  "XXavsata_u:9700": "tair mahāsatkāreṇa nagaraṃ praveśitaḥ /",
  "XXavsata_u:9701": "mārgaśramaṃ prativinodya bhagavato niveditavantaḥ /",
  "XXavsata_u:9702": "tato bhagavatā tasyāgamanam avetya jetavanaṃ catūratnamayaṃ nirmitaṃ devānām iva sudarśanaṃ nagaram* /",
  "XXavsata_u:9703": "yatra catvāro mahārājāno dauvārikāḥ sthāpitāḥ /",
  "XXavsata_u:9704": "airāvatasadṛśā hastinaḥ,",
  "XXavsata_u:9705": "bālāhakasadṛśā aśvāḥ,",
  "XXavsata_u:9706": "nandīghoṣasadṛśā rathāḥ,",
  "XXavsata_u:9707": "vyāḍayakṣasadṛśā manuṣyāḥ /",
  "XXavsata_u:9708": "svayaṃ ca bhagavatā cakravartiveṣo nirmitaḥ /",
  "XXavsata_u:9709": "saptatālodgataṃ ca siṃhāsanaṃ sarvaṃ tathaiva nirmitam* /",
  "XXavsata_u:9710": "tato rājā mahākapphiṇo jetavanaṃ praviṣṭaḥ /",
  "XXavsata_u:9711": "sahadarśanād asya yo rūpo rūpamadaḥ,",
  "XXavsata_u:9712": "aiśvarye aiśvaryamadaḥ,",
  "XXavsata_u:9713": "sa prativigataḥ /",
  "XXavsata_u:9714": "baladarpo 'dyāpi pratibādhata eva /",
  "XXavsata_u:9715": "tato bhagavatā laukikaṃ cittam utpāditam*:",
  "XXavsata_u:9716": "aho bata śakro devendra aindraṃ dhanur ādāya āgacchatv iti /",
  "XXavsata_u:9717": "sahacittotpādād bhagavataḥ śakro devendraḥ sārathiveṣeṇa aindraṃ dhanur upanāmayati /",
  "XXavsata_u:9718": "bhagavatā mahākapphiṇasyopanāmitam* /",
  "XXavsata_u:9719": "tac ca rājā mahākapphiṇa utkraṣṭum api na śaknoti,",
  "XXavsata_u:9720": "kutaḥ punar āropayiṣyati /",
  "XXavsata_u:9721": "tato bhagavatā saptāyobheryo nirmittāḥ /",
  "XXavsata_u:9722": "svayaṃ ca tad dhanur ardhacandrākāreṇāropya śaraḥ kṣiptaḥ,",
  "XXavsata_u:9723": "yena tāḥ saptāyobheryaś chidrīkṛtāḥ /",
  "XXavsata_u:9724": "tataḥ śabdaṃ nirgataḥ:",
  "XXavsata_u:9725": "AVŚ_88.1 ārabhadhvaṃ niṣkrāmata yujyadhvaṃ buddhaśāsane /",
  "XXavsata_u:9726": "dhunīta mṛtyunaḥ sainyaṃ naḍāgāram iva kuñjaraḥ //",
  "XXavsata_u:9727": "AVŚ_88.2 yo hy asmin dharmavinaye apramattaś cariṣyati /",
  "XXavsata_u:9728": "prahāya jātisaṃsāraṃ duḥkhasyāntaṃ kariṣyati // iti",
  "XXavsata_u:9729": "sa ca śabdo yāvad akaniṣṭhān devān gataḥ /",
  "XXavsata_u:9730": "tato rājñaḥ kapphiṇasya yo 'bhūd balamadaḥ,",
  "XXavsata_u:9731": "sa prativigataḥ /",
  "XXavsata_u:9732": "tasya buddhir utpannā:",
  "XXavsata_u:9733": "kim idam iti /",
  "XXavsata_u:9734": "tato bhagavān rājño mahākapphiṇasya cittaprakāram upalakṣya rājaveṣam antardhāpya idaṃ sūtram āradbhavān*: [Cf. DbSū(2)]",
  "XXavsata_u:9735": "daśabalasamanvāgato bhikṣavas tathāgato 'han samyaksaṃbuddhaś catur vaiśāradyaviśārada udāram ārṣabhaṃ sthānaṃ pratijānīte,",
  "XXavsata_u:9736": "brahmacaryaṃ pravartayati,",
  "XXavsata_u:9737": "parṣadi samyaksiṃhanādaṃ nadati:",
  "XXavsata_u:9738": "yadutāsmin satīdaṃ bhavati,",
  "XXavsata_u:9739": "asyotpādād idam utpadyate /",
  "XXavsata_u:9740": "yaduta avidyāpratyayāḥ saṃskārāḥ /",
  "XXavsata_u:9741": "saṃskārapratyayaṃ vijñānam* /",
  "XXavsata_u:9742": "vijñānapratyayaṃ nāmarūpam* /",
  "XXavsata_u:9743": "nāmarūpapratyayaṃ ṣaḍāyatanam* /",
  "XXavsata_u:9744": "ṣaḍayatanapratyayaḥ sparśaḥ /",
  "XXavsata_u:9745": "sparśapratyayā vedanā /",
  "XXavsata_u:9746": "vedanāpratyayā tṛṣṇā /",
  "XXavsata_u:9747": "tṛṣṇāpratyayam upādānam* /",
  "XXavsata_u:9748": "upādānapratyayo bhavaḥ /",
  "XXavsata_u:9749": "bhavapratyayā jātiḥ /",
  "XXavsata_u:9750": "jātipratyayā jarāmaraṇaśokaparidevaduḥkhadaurmanasyopāyāsāḥ saṃbhavanti /",
  "XXavsata_u:9751": "evam asya kevalasya mahato duḥkhaskandhasya samudayo bhavati /",
  "XXavsata_u:9752": "yaduta asminn asatīdaṃ na bhavati,",
  "XXavsata_u:9753": "asya nirodhād idaṃ nirudhyate /",
  "XXavsata_u:9754": "yaduta avidyānirodhāt saṃskāranirodhaḥ",
  "XXavsata_u:9755": "-------------------- Vaidya, p. 222 --------------------",
  "XXavsata_u:9756": "/ saṃskāranirodhād vijñānanirodhaḥ /",
  "XXavsata_u:9757": "vijñānanirodhān nāmarūpanirodhaḥ /",
  "XXavsata_u:9758": "nāmarūpanirodhāt ṣaḍāyatananirodhaḥ /",
  "XXavsata_u:9759": "ṣaḍāyatananirodhāt sparśanirodhaḥ /",
  "XXavsata_u:9760": "sparśanirodhād vedanānirodhaḥ /",
  "XXavsata_u:9761": "vedanānirodhāt tṛṣṇānirodhaḥ /",
  "XXavsata_u:9762": "tṛṣṇānirodhād upādānanirodhaḥ /",
  "XXavsata_u:9763": "upādānanirodhād bhavanirodhaḥ /",
  "XXavsata_u:9764": "bhavanirodhāj jātinirodhaḥ /",
  "XXavsata_u:9765": "jātinirodhāj jarāmaraṇaśokaparidevaduḥkhadaurmanasyopāyāsā nirudhyante /",
  "XXavsata_u:9766": "evam asya kevalasya mahato duḥkhaskandhasya nirodho bhavati /",
  "XXavsata_u:9767": "svākhyāto me bhikṣavo dharmaḥ,",
  "XXavsata_u:9768": "uttāno vivṛtaś chinnaplotiko yāvad devamanuṣyebhyaḥ samyaksuprakāśitaḥ /",
  "XXavsata_u:9769": "evaṃ svākhyāte me dharme uttāne vivṛte chinnaplotike yāvad devamanuṣyebhyaḥ samyaksuprakāśite yāvad alam eva bhikṣavaḥ śraddhāpravrajitena kulaputreṇa alaṃ yogāya alam apramādāya,",
  "XXavsata_u:9770": "alaṃ śāstuḥ śāsane yogam āpattum*,",
  "XXavsata_u:9771": "kāmaṃ tvaksnāyvasthy avatiṣṭhatām*,",
  "XXavsata_u:9772": "pariśuṣyatu śarīrān māṃsaśoṇitam* /",
  "XXavsata_u:9773": "atha ca punar yat tadārabdhavīryeṇa prāptavyaṃ sthāmavatā vīryavatā utsāhinā dṛḍhaparākrameṇānikṣiptadhureṇa kuśaleṣu dharmeṣu,",
  "XXavsata_u:9774": "tadvahanānuprāptā na vīryasya sraṃsanaṃ bhaviṣyati /",
  "XXavsata_u:9775": "tat kasya hetoḥ?",
  "XXavsata_u:9776": "duḥkhaṃ hi kusīdo viharati vyavakīrṇa,",
  "XXavsata_u:9777": "pāpakair akuśalair dharmaiḥ sāṃkleśikaiḥ paunarbhavikaiḥ sajvarair duḥkhavipākaiḥ āyatyāṃ jātijarāmaraṇīyaiḥ mahataś cārthasya parihāṇir bhavati /",
  "XXavsata_u:9778": "ārabdhavīryas tu sukhaṃ viharaty avakīrṇaḥ pāpakair akuśalair dharmaiḥ sāṃkleśikaiḥ paunarbhavikaiḥ sajvarair duḥkhavipākaiḥ āyatyāṃ jātijarāmaraṇīyaiḥ /",
  "XXavsata_u:9779": "mahataś cārthasya pāripūrir bhavati /",
  "XXavsata_u:9780": "maṇḍayeyam idaṃ pravacanaṃ yaduta śāstā ca saṃmukhībhūtaḥ /",
  "XXavsata_u:9781": "dharmaś ca deśyata aupaśamikaḥ pārinirvāṇikaḥ saṃbodhigāmī sugatapraveditaḥ /",
  "XXavsata_u:9782": "tasmāt tarhi bhikṣava ātmārthaṃ ca samanupaśyadbhiḥ parārthaṃ cobhayārthaṃ ca,",
  "XXavsata_u:9783": "idaṃ pratisaṃśikṣitavyam:",
  "XXavsata_u:9784": "kaccin naḥ pravrajyā amoghā bhaviṣyati,",
  "XXavsata_u:9785": "saphalā sukhodayā sukhavipākā /",
  "XXavsata_u:9786": "yeṣāṃ ca paribhokṣyāmahe cīvarapiṇḍapātaśayanāsanaglānapratyayabhaiṣajyapariṣkārān*,",
  "XXavsata_u:9787": "teṣāṃ ca te kārāḥ kṛtāḥ kaccid atyarthamahāphalā bhaviṣyanti,",
  "XXavsata_u:9788": "mahānuśaṃsā mahādyutayo mahāvaistārāḥ /",
  "XXavsata_u:9789": "ity evaṃ vo bhikṣavaḥ śikṣitavyam* //",
  "XXavsata_u:9790_0": "asmin khalu dharmaparyāye bhāṣyamāṇe rājñā mahākapphiṇena aṣṭādaśāmātyagaṇasahasraparivāreṇa",
  "XXavsata_u:9790_1": "viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotāpattiphalaṃ sākṣātkṛtam* /",
  "XXavsata_u:9791": "sa dṛṣṭasatyo bhagavacchāsane pravrajitaḥ /",
  "XXavsata_u:9792_0": "tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ",
  "XXavsata_u:9792_1": "calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
  "XXavsata_u:9792_2": "sarvakleśaprahāṇād arhatvaṃ sākṣātkṛtam* /",
  "XXavsata_u:9793": "arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
  "XXavsata_u:9794": "sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
  "XXavsata_u:9795": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:9796": "kāni bhadanta kapphiṇena karmāṇi kṛtāni,",
  "XXavsata_u:9797": "yenābhirūpo darśanīyaḥ prāsādiko 'ṣṭādaśāmātyagaṇasahasraparivāro mahānagnabalaḥ,",
  "XXavsata_u:9798": "pravrajya cārhatvaṃ sākṣātkṛtam iti /",
  "XXavsata_u:9799": "bhagavān āha:",
  "XXavsata_u:9800": "kapphiṇenaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:9801": "-------------------- Vaidya, p. 223 --------------------",
  "XXavsata_u:9802": "kapphiṇena karmāṇi kṛtāny upacitāni /",
  "XXavsata_u:9803": "ko 'nyaḥ pratyanubhaviṣyati?",
  "XXavsata_u:9804": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:9805": "nābdhātau,",
  "XXavsata_u:9806": "na tejodhātau,",
  "XXavsata_u:9807": "na vāyudhātau,",
  "XXavsata_u:9808": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:9809": "AVŚ_88.3 na praṇaśyanti karmāṇi kalpakoṭiśatair api /",
  "XXavsata_u:9810": "sāmagrīṃ prāpya kālaṃ ca phalanti khalu dehinām* //",
  "XXavsata_u:9811_0": "bhūtapūrvaṃ bhikṣavo 'tīte 'dhvany ekanavate kalpe vipaśyī nāma samyaksaṃbuddho loka",
  "XXavsata_u:9811_1": "udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
  "XXavsata_u:9812": "sa bandhumatīṃ rājadhānīm upaniśritya viharati bandhumatīyake dāve /",
  "XXavsata_u:9813": "yāvad anyatamena sārthavāhena mahāsamudrāt prabhūtāni ratnāny ānītāni /",
  "XXavsata_u:9814": "vipaśyī samyaksaṃbuddhaḥ saśrāvakasaṃghas traimāsyaṃ bhaktenopanimantritaḥ /",
  "XXavsata_u:9815": "vihāraṃ ca kārayitvā cāturdiśāya bhikṣusaṃghāya bhikṣusaṃghāya niryātitavān* //",
  "XXavsata_u:9816": "kiṃ manyadhve bhikṣavaḥ yo 'sau sārthavāhaḥ,",
  "XXavsata_u:9817": "eṣa evāsau kapphiṇo rājā tena kālena tena samayena /",
  "XXavsata_u:9818": "yad anena vipaśyī samyaksaṃbuddhāḥ saśrāvakasaṃghas traimāsyaṃ svāntargṛhe bhaktenopanimantritaḥ,",
  "XXavsata_u:9819": "vihāraṃ ca kārayitvā cāturdiśāya bhikṣusaṃghāya niryātitaḥ ### {tenedānīm abhirūpo darśanīyaḥ prāsādikaḥ saṃvṛttaḥ} ### aparāṇy api bhikṣavaḥ kapphiṇena karmāṇi kṛtāny upacitāni /",
  "XXavsata_u:9820_0": "bhūtapūrvaṃ bhikṣavo 'tīte 'dhvani vārāṇasyāṃ mahānagaryāṃ brahmadatto nāma rājā",
  "XXavsata_u:9820_1": "rājyaṃ kārayati ṛddhaṃ ca sphītaṃ ca kṣemaṃ ca subhikṣaṃ ca ākīrṇabahujanamanuṣyaṃ",
  "XXavsata_u:9820_2": "ca praśāntakalikalahaḍimbaḍamaraṃ taskararogāpagataṃ śālīkṣugomahiṣīsaṃpannam* /",
  "XXavsata_u:9821": "dhārmiko dharmarājo dharmeṇa rājyaṃ kārayati /",
  "XXavsata_u:9822": "so 'pareṇa samayena saṃprāpte vasantakālasamaye,",
  "XXavsata_u:9823": "saṃpuṣpiteṣu pādapeṣu,",
  "XXavsata_u:9824": "haṃsakrauñcamayūraśukaśārikākokilajīvañjīvakanirghoṣite vanaṣaṇḍe aṣṭādaśāmātyagaṇasahasraparivṛta udyānaṃ nirgataḥ /",
  "XXavsata_u:9825": "tena tatrodyāne glānaḥ pratyekabuddhaḥ dṛṣṭaḥ /",
  "XXavsata_u:9826": "sa tena sāṃpreyabhojanena traimāsyam upasthitaḥ /",
  "XXavsata_u:9827": "parinirvṛtasya ca śarīrastūpaṃ kārayitvā amātyagaṇasahāyena tailābhiṣeko dattaḥ /",
  "XXavsata_u:9828": "tena saparivāro mahānagnabalādhānena saṃvṛttaḥ /",
  "XXavsata_u:9829": "bhūyaḥ kāśyape bhagavati pravrajite babhūva /",
  "XXavsata_u:9830": "tatrānenendriyaparipākaḥ kṛtaḥ /",
  "XXavsata_u:9831": "tenedānīm arhatvaṃ sākṣātkṛtam* /",
  "XXavsata_u:9832": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:9833": "ekāntaśuklānām ekāntaśuklaḥ,",
  "XXavsata_u:9834": "vyatimiśrāṇāṃ vyatimiśraḥ /",
  "XXavsata_u:9835": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:9836": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:9837": "ity evaṃ vo bhikṣavaḥ śikṣitavyam* //",
  "XXavsata_u:9838": "idam avocad bhagavān* /",
  "XXavsata_u:9839": "āttamanasas te bhikṣavo bhagavato bhāṣitam abhyanandan* //",
  "XXavsata_u:9840": "-------------------- Vaidya, p. 224 --------------------",
  "XXavsata_u:9841": "*******************************************************",
  "XXavsata_u:9842": "AVŚ_89 bhadrikaḥ / (ed. Speyer, vol. II)",
  "XXavsata_u:9843_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:9843_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:9843_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:9843_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:9843_4": "śrāvastyāṃ viharati jetavane 'nāthapiṇḍadasyārāme //",
  "XXavsata_u:9844": "yadā bhagavān ṣaḍvarṣābhisaṃbuddho dvādaśavarṣanirgataḥ kapilavastu anuprāptaḥ,",
  "XXavsata_u:9845": "tadā droṇodanāmṛtodanapramukhair anekaiḥ śākyasahasraiḥ satyadarśanaṃ kṛtaṃ sthāpayitvā rājānaṃ śuddhodanam* /",
  "XXavsata_u:9846": "tato rājā śuddhodanas tāṃ putraśobhāṃ dṛṣṭvā paraṃ vismayam āpannaḥ /",
  "XXavsata_u:9847": "tasya buddhir utpannā:",
  "XXavsata_u:9848": "yadi me putro na pravrajito 'bhaviṣyat*,",
  "XXavsata_u:9849": "so 'yam abhaviṣyad rājā cakravartī caturantavijetā dhārmiko dharmarājaḥ /",
  "XXavsata_u:9850": "sa etarhi jaṭilapravrajitaparivāro na śobhate /",
  "XXavsata_u:9851": "yanv ahaṃ śākyakulebhya ekaikaṃ pravrājayeyam iti /",
  "XXavsata_u:9852": "tato rājñā śuddhodanena nagare ghaṇṭāvaghoṣaṇaṃ kāritam*:",
  "XXavsata_u:9853": "sarvaśākyaiḥ saṃnipattavyam iti /",
  "XXavsata_u:9854": "tataḥ sarvaśākyeṣu saṃnipatiteṣu rājā śuddhodanaḥ kathayati:",
  "XXavsata_u:9855": "śṛṇvantu bhavantaḥ śākyāḥ /",
  "XXavsata_u:9856": "yadi sarvārthasiddhaḥ kumāro na pravrajito 'bhaviṣyat*,",
  "XXavsata_u:9857": "yad yuṣmābhir evopasthānaṃ kṛtam abhaviṣyat* /",
  "XXavsata_u:9858": "tad idānīm asya pravrajitasya ekaikena kulapuruṣeṇa śākyenopasthāyakena pravrajitavyam iti /",
  "XXavsata_u:9859": "tato bhadrikāniruddharevatadevadattaprabhṛtīni pacca kumāraśatāni pravrajitāni /",
  "XXavsata_u:9860": "teṣām upālir nāma kalpaka upasthāyakaḥ tān pravrajitān dṛṣṭvā roditum ārabdhaḥ /",
  "XXavsata_u:9861": "tataḥ śākyaiḥ pṛṣṭaḥ:",
  "XXavsata_u:9862": "kimartham upāle rudyata iti /",
  "XXavsata_u:9863": "sa karuṇadīnavilambitair akṣarair uvāca:",
  "XXavsata_u:9864": "yūyaṃ pravrajitāḥ /",
  "XXavsata_u:9865": "ko mamedānīṃ bhahtācchādanena paripālanaṃ kariṣyatīti /",
  "XXavsata_u:9866": "tataḥ śākyā ūcuḥ:",
  "XXavsata_u:9867": "tena hi upāle,",
  "XXavsata_u:9868": "paṭakaṃ prasārayeti /",
  "XXavsata_u:9869": "tena paṭakaḥ prasāritaḥ /",
  "XXavsata_u:9870": "tataḥ śākyaiḥ śarīrāvalagnānāṃ hārārdhahāramaṇimukhtāvaiḍūryakeyūrāṅgulīyakānāṃ mahān rāśiḥ kṛtaḥ /",
  "XXavsata_u:9871": "tata upāleḥ kalpakasya tān dṛṣṭvā vicitraṃ cālaṃkāram abhivīkṣya yoniśo manasikāra utpannaḥ:",
  "XXavsata_u:9872": "ime tāvac chākyāḥ kularūpayuvanavanto 'ntaḥpurāṇi imaṃ cālaṃkāraṃ kheṭavad utsṛjya pravrajitāḥ /",
  "XXavsata_u:9873": "kim utāham alpavibhavaḥ imam alaṃkāraṃ gṛhaṃ neṣyāmi? alam anena /",
  "XXavsata_u:9874": "yanv aham etān anupravrajeyam iti /",
  "XXavsata_u:9875": "athopāliḥ kalpako yena bhagavāṃs tenopasaṃkrāntaḥ,",
  "XXavsata_u:9876": "upasaṃkramya bhagavataḥ pādayor nipatya bhagavantam idam avocat*:",
  "XXavsata_u:9877": "yadi bhagavan mādṛśānāṃ pravrajyā asti,",
  "XXavsata_u:9878": "labheyāhaṃ svākhyāte dharmavinaye pravrajyām upasaṃpadaṃ bhikṣubhāvam*,",
  "XXavsata_u:9879": "careyam aham bhagavato 'ntike brahmacaryam iti /",
  "XXavsata_u:9880": "tato bhagavatā ehibhikṣukayā pravrājitaḥ //",
  "XXavsata_u:9881": "tato bhadrikapramukhāni pañca śākyaśatāni bhikṣunepathyadhārīṇi (Speyer:",
  "XXavsata_u:9882": "bhikṣuveṣadhārīṇi)",
  "XXavsata_u:9883": "buddhapramukhasya bhikṣusaṃghasya praṇāmaṃ kartúṃ pravṛttāni /",
  "XXavsata_u:9884": "te upāliṃ jñātvā kularūpavibhavānvitatvān necchanty upāleḥ",
  "XXavsata_u:9885": "-------------------- Vaidya, p. 225 --------------------",
  "XXavsata_u:9886": "praṇāmaṃ kartum* /",
  "XXavsata_u:9887": "tatra bhagavān āyuṣmantaṃ bhadrikam āmantrayate:",
  "XXavsata_u:9888": "bhadrika kartavyo 'sya praṇāmaḥ,",
  "XXavsata_u:9889": "yasmād idaṃ māmakaṃ śāsanaṃ na kularūpayauvanaiśvaryacāturvarṇyaviśuddhim apekṣata iti /",
  "XXavsata_u:9890": "tato mūlanikṛttā iva drumā bhadrikapramukhāni pañca śākyaśatāni dharmatām avalambya pādayor nipatitāni /",
  "XXavsata_u:9891": "teṣām pādavandanasamakālam eveyaṃ mahāpṛthivī ṣaḍvikāraṃ prakampitā /",
  "XXavsata_u:9892_0": "tatrāyuṣmatā bhadrikeṇa yujyamānena ghaṭamānena vyāyacchamānena idam eva pañcagaṇḍakaṃ",
  "XXavsata_u:9892_1": "saṃsāracakraṃ calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā",
  "XXavsata_u:9892_2": "parāhatya sarvakleśaprahāṇād arhatvaṃ sākṣātkṛtam* /",
  "XXavsata_u:9893": "arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
  "XXavsata_u:9894": "sendropendrāṇāṃ devānāṃ pūjyo mānyo 'bhivādyaś ca saṃvṛttaḥ /",
  "XXavsata_u:9895": "sa ca mahātmā hīnadīnānukampī /",
  "XXavsata_u:9896": "so 'pareṇa samayena pūrvāhṇe nivāsya pātracīvaram ādāya śrāvastīṃ gocarāya prasthitaḥ /",
  "XXavsata_u:9897": "yāvad anyataracaṇḍālakaṭhinaṃ piṇḍāya praviṣṭaḥ /",
  "XXavsata_u:9898": "tena khalu samayena rājā prasenajit kauśala ekapuṇḍarīkaṃ hastināgam abhiruhya dīrgheṇa cārāyaṇena sārathinā bhagavato darśanāya saṃprasthitaḥ /",
  "XXavsata_u:9899": "dadarśa rājā prasenajit kauśalo bhadrikaṃ śāntendriyaṃ śāntamānasam*,",
  "XXavsata_u:9900": "parameṇa ca cittadamavyupaśamanasamanvāgataṃ pāṃsukūlaprāvṛtaṃ lūhaṃ piṇḍapātaṃ gṛhītvā tasmāc caṇḍālakaṭhinān nirgacchantam* /",
  "XXavsata_u:9901": "dṛṣṭvā ca punar dīrghaṃ cārāyaṇaṃ sārathim āmantrayate:",
  "XXavsata_u:9902": "syād ayaṃ cārāyaṇa bhadriko bhikṣuḥ?",
  "XXavsata_u:9903": "evaṃ yathā vadasi /",
  "XXavsata_u:9904": "iti śrutvā rājā prasenajit kauśalaḥ saṃmoham āpannaḥ,",
  "XXavsata_u:9905": "pṛthivyāṃ mūrcchitaḥ patitaḥ /",
  "XXavsata_u:9906": "tato jalapariṣekapratyāgataprāṇacetaso labdhamānasaś cārāyaṇena sārathinotthāpitaḥ //",
  "XXavsata_u:9907": "tato rājā bhagavatsakāśam upasaṃkramya bhagavataḥ pādābhivandanaṃ kṛtvā bhagavantam uvāca: bhagavan,",
  "XXavsata_u:9908": "adbhutaṃ me dṛṣṭam* /",
  "XXavsata_u:9909": "asau bhadrikaḥ śākyarājaḥ pāṃsukūlaprāvṛto lūhaṃ piṇḍapātaṃ gṛhītvā devamanuṣyāvarjanakareṇātipraśānteneryāpathena piṇḍapātam ādāya caṇḍālakaṭhinān nirgataḥ /",
  "XXavsata_u:9910": "tasya mamaitad abhavat*:",
  "XXavsata_u:9911": "āścarya yāvat suvinītaṃ bhagavacchāsanam*,",
  "XXavsata_u:9912": "yatra nāma evaṃvidhāḥ kumārāḥ sukhaidhitā evaṃvinītapracārāḥ saṃvṛttā iti /",
  "XXavsata_u:9913": "bhagavān āha:",
  "XXavsata_u:9914": "aparam api mahārāja bhadrikasyāścaryaṃ śṛṇu /",
  "XXavsata_u:9915": "ayaṃ mahārāja bhadriko 'raṇyagato vā vṛkṣamūlagato vā śūnyāgāragato vā trir udānayati:",
  "XXavsata_u:9916": "aho bata saukhyam* /",
  "XXavsata_u:9917": "yad aham apravrajitaḥ san rājakulamadhyagato 'mātyanaigamajānapadasusaṃrakṣitaḥ prākāraparikhādvārastūpābhinigūḍhaḥ pariśaṅkitahṛdayaḥ saṃvignaḥ samantataḥśaṅkī nidrāṃ nāsādayāmi /",
  "XXavsata_u:9918": "so 'ham etarhi nirapekṣaḥ kāye jīvite ca sukhaṃ yatratatrastho viharāmīti //",
  "XXavsata_u:9919": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:9920": "kāni bhadanta bhadrikeṇa pūrvam anyāsu jātiṣu karmāṇi kṛtāni,",
  "XXavsata_u:9921": "yenābhirūpo darśanīyaḥ prāsādika āḍhye rājakule pratyājātaḥ /",
  "XXavsata_u:9922": "pravrajya cārhatvaṃ sākṣātkṛtam iti /",
  "XXavsata_u:9923": "bhagavān āha:",
  "XXavsata_u:9924": "bhadrikeṇaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:9925": "bhadrikeṇa karmāṇi kṛtāny upacitāni /",
  "XXavsata_u:9926": "ko 'nyaḥ pratyanubhaviṣyati?",
  "XXavsata_u:9927": "-------------------- Vaidya, p. 226 --------------------",
  "XXavsata_u:9928": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:9929": "nābdhātau,",
  "XXavsata_u:9930": "na tejodhātau,",
  "XXavsata_u:9931": "na vāyudhātau,",
  "XXavsata_u:9932": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:9933": "AVŚ_89.1 na praṇaśyanti karmāṇi api kalpaśatair api /",
  "XXavsata_u:9934": "sāmagrīṃ prāpya kālaṃ ca phalanti khalu dehinām* //",
  "XXavsata_u:9935": "bhūtapūrvaṃ bhikṣavo 'tīte 'dhvani vārāṇasyāṃ nagaryām anyatamaḥ koṭṭamallakaḥ kṣutkṣāmaparigataśarīraḥ itaś cāmutaś cānvāhiṇḍate /",
  "XXavsata_u:9936": "yāvad anyatarā dārikā pūpalikā ādāya gacchati /",
  "XXavsata_u:9937": "tatas tena koṭṭamallakena sā dārikā pūpalikānām arthe abhibhūtā /",
  "XXavsata_u:9938": "tato balād ekām pūpalikām ādāya itas tataḥ (Speyer:",
  "XXavsata_u:9939": "ta[tas ta]taḥ)",
  "XXavsata_u:9940": "palāyitum ārabdhaḥ /",
  "XXavsata_u:9941": "sā cāsya dārikā pṛṣṭhataḥ samanubaddhaiva /",
  "XXavsata_u:9942": "tato 'sau koṭṭamallakaḥ sahasā nadīcārikām uttīrṇaḥ /",
  "XXavsata_u:9943": "asati buddhānām utpāde pratyekabuddhā loka utpadyante hīnadīnānukampakāḥ prāntaśayanāsanabhaktā ekadakṣiṇīyā lokasya /",
  "XXavsata_u:9944": "tadā anyataraḥ pratyekabuddhas tasya koṭṭamallakasyāgrataḥ sthitaḥ /",
  "XXavsata_u:9945": "tataḥ koṭṭamallasya taṃ pratyekabuddhaṃ śānteryāpathaṃ dṛṣṭvā mahān prasādo jātaḥ /",
  "XXavsata_u:9946": "tena svaṃ vyasanam agaṇayya pratyekabuddhāya pūpalikā pratipāditā /",
  "XXavsata_u:9947": "tasya vipraharṣasaṃjananārthaṃ vitatapakṣa iva haṃsarājo gaganatalam abhyudgamya vicitrāṇi prātihāryāṇi vidarśayitum ārabdhaḥ /",
  "XXavsata_u:9948": "tataḥ koṭṭamallakas tad atyadbhutaṃ devamanuṣyāvarjanakaraṃ prātihāryaṃ dṛṣṭvā mūlanikṛttā iva drumaḥ pādayor nipatya praṇidhānaṃ kartum ārabdhaḥ:",
  "XXavsata_u:9949": "yan me siddhavrato dakṣiṇīyaḥ pūpalikayā pratipāditaḥ,",
  "XXavsata_u:9950": "anenāhaṃ kuśalamūlena cittotpādena deyadharmaparityāgena ca yatra yatra jāyeya,",
  "XXavsata_u:9951": "tatra tatroccakulīnaḥ syām*,",
  "XXavsata_u:9952": "evaṃvidhānāṃ ca dharmāṇāṃ lābhī syām*,",
  "XXavsata_u:9953": "prativiśiṣṭataraṃ cātaḥ śāstāram ārāgayeyaṃ mā virāgayeyam iti //",
  "XXavsata_u:9954": "bhagavān āha:",
  "XXavsata_u:9955": "kiṃ manyadhve bhikṣavo yo 'sau tena kālena tena samayena koṭṭamallakaḥ,",
  "XXavsata_u:9956": "ayam asau bhadrikaḥ /",
  "XXavsata_u:9957": "yat tena pratyekabuddhaḥ pūlikayā pratipāditaḥ,",
  "XXavsata_u:9958": "tasya karmaṇo vipākenāḍhye śākye pratyāgataḥ /",
  "XXavsata_u:9959": "bhūyaḥ kāśyape bhagavati pravrajito babhūva /",
  "XXavsata_u:9960": "tatrānena daśa varṣasahasrāṇi brahmacaryāvāsaḥ pratipālitaḥ /",
  "XXavsata_u:9961": "tenedānīm ārhatvaṃ sākṣātkṛtam* /",
  "XXavsata_u:9962": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:9963": "ekāntaśuklānām ekāntaśuklaḥ,",
  "XXavsata_u:9964": "vyatimiśrāṇāṃ vyatimiśraḥ /",
  "XXavsata_u:9965": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:9966": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:9967": "ity evaṃ vo bhikṣavaḥ śikṣitavyam* //",
  "XXavsata_u:9968": "idam avocad bhagavān* /",
  "XXavsata_u:9969": "āttamanasas te bhikṣavo bhagavato bhāṣitam abhyanandan* //",
  "XXavsata_u:9970": "-------------------- Vaidya, p. 227 --------------------",
  "XXavsata_u:9971": "*******************************************************",
  "XXavsata_u:9972": "AVŚ_90 rāṣṭrapālaḥ /",
  "XXavsata_u:9973": "(ed. Speyer, vol. II)",
  "XXavsata_u:9974_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:9974_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:9974_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:9974_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:9974_4": "sthūlakoṣṭham upaniśritya viharati sthūlakoṣṭhakīye vanaṣaṇḍe /",
  "XXavsata_u:9975_0": "tena khalu samayena sthūlakoṣṭhake kauravyo nāma rājā rājyaṃ kārayati ṛddhaṃ ca sphītaṃ",
  "XXavsata_u:9975_1": "ca kṣemaṃ ca subhikṣaṃ ca ākīrṇabahujanamanuṣyaṃ ca praśāntakalikalahaḍimbaḍamaraṃ",
  "XXavsata_u:9975_2": "taskararogāpagataṃ śālīkṣugomahiṣīsaṃpannam akhilam akaṇṭakam* /",
  "XXavsata_u:9976": "ekaputram iva rājyaṃ pālayati /",
  "XXavsata_u:9977": "tasya bhrātṛputro rāṣṭrapālo nāmnā abhirūpo darśanīyaḥ prāsādikaḥ sarvāṅgapratyaṅgopetaḥ /",
  "XXavsata_u:9978": "tasya vinayakālam avekṣya bhagavān pūrvāhṇe nivāsya pātracīvaram ādāya bhikṣugaṇaparivṛto bhikṣusaṃghapuraskṛtaḥ sthūlakoṣṭhakaṃ piṇḍāya praviṣṭaḥ /",
  "XXavsata_u:9979_0": "dadarśa rāṣṭrapālo buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
  "XXavsata_u:9979_1": "aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "XXavsata_u:9979_2": "jaṅgamam iva ratnaparvataṃ samantato bhadrakam* /",
  "XXavsata_u:9980": "sahadarśanāc cāsya bhagavato 'ntike cittaṃ prasannam* /",
  "XXavsata_u:9981": "sa prasādajāto bhagavataḥ pādayor nipatya pravrajyāṃ yācate /",
  "XXavsata_u:9982": "tatas taṃ bhagavān āha:",
  "XXavsata_u:9983": "vatsa anujñāto 'si mātāpitṛbhyām iti?",
  "XXavsata_u:9984": "rāṣṭrapālaḥ kathayati:",
  "XXavsata_u:9985": "no bhadanteti /",
  "XXavsata_u:9986": "bhagavān āha:",
  "XXavsata_u:9987": "na hi vatsa tathāgatā vā tathāgataśrāvakā vā anujñātaṃ mātāpitṛbhyāṃ pravrājayanti,",
  "XXavsata_u:9988": "upasaṃpādayanti ceti //",
  "XXavsata_u:9989": "tato rāṣṭrapālo mātāpitroḥ sakāśam upasaṃkrāntaḥ /",
  "XXavsata_u:9990": "upasaṃkramya buddhasya varṇaṃ bhāṣate:",
  "XXavsata_u:9991": "dṛṣṭo mayā bhagavāñ chākyamuniḥ samyaksaṃbuddhaḥ /",
  "XXavsata_u:9992": "sphītaṃ cakravartirājyam apahāya pravrajitaḥ ṣaṣṭiṃ cāntaḥpurasahasrāṇi /",
  "XXavsata_u:9993": "muṇḍaḥ saṃghāṭipravṛtto 'sminn eva sthūlakoṣṭhake piṇḍapātam aṭati /",
  "XXavsata_u:9994": "tad arhato yuvāṃ mām anujñātum*:",
  "XXavsata_u:9995": "yad ahaṃ taṃ bhagavantaṃ pravrajitam anupravrajeyam iti /",
  "XXavsata_u:9996": "tato 'sya mātāpitarau nānujānītaḥ /",
  "XXavsata_u:9997": "tatas tenaiko bhaktacchedaḥ kṛtaḥ /",
  "XXavsata_u:9998": "dvau trayo vā yāvac chaḍ bhaktacchedāḥ kṛtāḥ //",
  "XXavsata_u:9999": "atha rāṣṭrapālasya mātāpitarau yena rāṣṭrapālo gṛhapatiputras tenopasaṃkrāntau /",
  "XXavsata_u:10000": "upasaṃkramya rāṣṭrapālaṃ gṛhapatiputram idam avocatām*:",
  "XXavsata_u:10001": "yat khalu tāta rāṣṭrapāla jānīyāḥ:",
  "XXavsata_u:10002": "tvaṃ hi sukumāraḥ sukhaiṣī /",
  "XXavsata_u:10003": "na tvaṃ jānako duḥkhasya /",
  "XXavsata_u:10004": "duṣkaraṃ brahmacaryam*,",
  "XXavsata_u:10005": "duṣkaraṃ prāvivekyam*,",
  "XXavsata_u:10006": "durabhiramam ekatvam*,",
  "XXavsata_u:10007": "durabhisaṃbodhāny araṇyavanaprasthāni,",
  "XXavsata_u:10008": "prāntāni śayanāsanāny adhyāvastum* /",
  "XXavsata_u:10009": "ihaiva tvaṃ tāta rāṣṭrapāla niṣadya kāmāṃś ca paribhuṅkṣva,",
  "XXavsata_u:10010": "dānāni ca dehi,",
  "XXavsata_u:10011": "puṇyāni ca kuru /",
  "XXavsata_u:10012": "evam ukte rāṣṭrapālo gṛhapatiputras tūṣṇīm* //",
  "XXavsata_u:10013": "-------------------- Vaidya, p. 228 --------------------",
  "XXavsata_u:10014": "atha rāṣṭrapālasya gṛhapatiputrasya mātāpitarau jñātīn udyojayataḥ:",
  "XXavsata_u:10015": "aṅga tāvaj jñātayaḥ tātaṃ rāṣṭrapālam utthāpayata /",
  "XXavsata_u:10016": "atha rāṣṭrapālasya gṛhapatiputrasya jñātayo yena rāṣṭrapālo gṛhapatiputras tenopasaṃkrāntāḥ /",
  "XXavsata_u:10017": "upasaṃkramya rāṣṭrapālaṃ gṛhapatiputram evam avocan:",
  "XXavsata_u:10018": "yat khalu tāta rāṣṭrapāla jānīyāḥ:",
  "XXavsata_u:10019": "tvaṃ hi sukumāraḥ sukhaiṣī /",
  "XXavsata_u:10020": "na tvaṃ jānako duḥkhasya /",
  "XXavsata_u:10021": "duṣkaraṃ brahmacaryam,",
  "XXavsata_u:10022": "duṣkaraṃ prāvivekyaṃ,",
  "XXavsata_u:10023": "durabhiramam ekatvam,",
  "XXavsata_u:10024": "durabhisaṃbodhāny araṇyavanaprasthāni,",
  "XXavsata_u:10025": "prāntāni śayanāsanāny adhyāvastum* /",
  "XXavsata_u:10026": "ihaiva tvaṃ tāta rāṣṭrapāla niṣadya kāmāṃś ca paribhuṅkṣva,",
  "XXavsata_u:10027": "dānāni ca dehi,",
  "XXavsata_u:10028": "puṇyāni ca kuru /",
  "XXavsata_u:10029": "evam ukte rāṣṭrapālo gṛhapatiputras tūṣṇīm* //",
  "XXavsata_u:10030": "atha rāṣṭrapālasya gṛhapatiputrasya mātāpitarau rāṣṭrapālasya gṛhapatiputrasya vayasyakān udyojayataḥ:",
  "XXavsata_u:10031": "aṅga tāvat kumārāḥ,",
  "XXavsata_u:10032": "tātaṃ rāṣṭrapālam utthāpayata /",
  "XXavsata_u:10033": "atha rāṣṭrapālasya gṛhapatiputrasya vayasyakā yena rāṣṭrapālo gṛhapatiputras tenopasaṃkrāntāḥ /",
  "XXavsata_u:10034": "upasaṃkramya rāṣṭrapālaṃ gṛhapatiputram idam avocan:",
  "XXavsata_u:10035": "yat khalu saumya rāṣṭrapāla jānīyāḥ:",
  "XXavsata_u:10036": "tvaṃ hi sukumāraḥ sukhaiṣī /",
  "XXavsata_u:10037": "na tvaṃ jānako duḥkhasya /",
  "XXavsata_u:10038": "duṣkaraṃ brahmacaryam,",
  "XXavsata_u:10039": "duṣkaraṃ prāvivekyaṃ,",
  "XXavsata_u:10040": "durabhiramam ekatvam,",
  "XXavsata_u:10041": "durabhisaṃbodhāny araṇyavanaprasthāni,",
  "XXavsata_u:10042": "prāntāni śayanāsanāny adhyāvastum* /",
  "XXavsata_u:10043": "ihaiva tvaṃ saumya rāṣṭrapāla niṣadya kāmāṃś ca paribhuṅkṣva,",
  "XXavsata_u:10044": "dānāni ca dehi,",
  "XXavsata_u:10045": "puṇyāni ca kuru /",
  "XXavsata_u:10046": "evam ukte rāṣṭrapālo gṛhapatiputras tūṣṇīm* //",
  "XXavsata_u:10047": "atha rāṣṭrapālasya gṛhapatiputrasya vayasyakā yena rāṣṭrapālasya gṛhapatiputrasya mātāpitarau tenopasaṃkrāntāḥ /",
  "XXavsata_u:10048": "upasaṃkramya rāṣṭrapālasya gṛhapatiputrasya mātāpitarāv idam avocan*: amba tāta,",
  "XXavsata_u:10049": "anujānītaṃ saumya rāṣṭrapālaṃ pravrajituṃ samyag eva śraddhayā agarād anagārikām*,",
  "XXavsata_u:10050": "kiṃ mṛtena kariṣyatha?",
  "XXavsata_u:10051": "sacet tātaḥ pravrajyāyām abhiraṃsyate,",
  "XXavsata_u:10052": "jīvantam enaṃ drakṣyadhve /",
  "XXavsata_u:10053": "sacen nābhiramate,",
  "XXavsata_u:10054": "kā anyā putrasya gatir anyatra mātāpitarāv eva /",
  "XXavsata_u:10055": "evam āvāṃ kumārakāḥ tātaṃ rāṣṭrapālam anujānīyāvaḥ /",
  "XXavsata_u:10056": "sacet pravrajyopadarśiṣya{ty ātmānam*} //",
  "XXavsata_u:10057": "atha rāṣṭrapālo gṛhapatiputro 'nupūrveṇa kāyasya sthāmaṃ ca balaṃ ca saṃjanayya yena bhagavāṃs tenopasaṃkrāntaḥ /",
  "XXavsata_u:10058": "upasaṃkramya bhagavatpādau śirasā vanditvaikānte 'sthāt* /",
  "XXavsata_u:10059": "ekānte sthito rāṣṭrapālo gṛhapatiputro bhagavantam idam avocat*:",
  "XXavsata_u:10060": "anujñāto 'smi bhagavan mātāpitṛbhyām* /",
  "XXavsata_u:10061": "labheyāhaṃ svākhyāte dharmavinaye pravrajyām upasaṃpadaṃ bhikṣubhāvam* /",
  "XXavsata_u:10062": "careyam ahaṃ bhagavato 'ntike brahmacaryam* /",
  "XXavsata_u:10063": "labdhavān rāṣṭrapālo gṛhapatiputraḥ svākhyāte dharmavinaye pravrajyām upasaṃpadaṃ bhikṣubhāvam* /",
  "XXavsata_u:10064_0": "sa evaṃ pravrajitaḥ sann idam eva pañcagaṇḍakaṃ saṃsāracakraṃ calācalaṃ viditvā sarvasaṃskāragatīḥ",
  "XXavsata_u:10064_1": "śatanapatanavikiraṇavidhvaṃsanadharmatayā parāhatya sarvakleśaprahāṇād arhatvaṃ sākṣātkṛtam* /",
  "XXavsata_u:10065": "arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo",
  "XXavsata_u:10066": "-------------------- Vaidya, p. 229 --------------------",
  "XXavsata_u:10067": "AVŚ_90.1 vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
  "XXavsata_u:10068": "sendropendrāṇāṃ devānāṃ pūjyo mānyo 'bhivādyaś ca saṃvṛttaḥ /",
  "XXavsata_u:10069": "tatra bhagavān bhikṣūn āmantrayate sma:",
  "XXavsata_u:10070": "eṣo 'gro me bhikṣavo bhikṣūṇāṃ mama śrāvakāṇāṃ {āraṇyakānāṃ }yaduta rāṣṭrapālo bhiksur iti //",
  "XXavsata_u:10071": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:10072": "kāni bhadanta rāṣṭrapālena karmāṇi kṛtāni,",
  "XXavsata_u:10073": "yenāḍhye rājakule pratyājata iti /",
  "XXavsata_u:10074": "abhirūpo darśanīyaḥ prāsādikaḥ /",
  "XXavsata_u:10075": "pravrajya cārhatvaṃ sākṣātkṛtam iti /",
  "XXavsata_u:10076": "bhagavān āha:",
  "XXavsata_u:10077": "rāṣṭrapālenaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:10078": "rāṣṭrapālena karmāṇi kṛtāny upacitāni /",
  "XXavsata_u:10079": "ko 'nyaḥ pratyanubhaviṣyati?",
  "XXavsata_u:10080": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:10081": "nābdhātau,",
  "XXavsata_u:10082": "na tejodhātau,",
  "XXavsata_u:10083": "na vāyudhātau,",
  "XXavsata_u:10084": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:10085": "na praṇaśyanti karmāṇi kalpakoṭiśatair api /",
  "XXavsata_u:10086": "sāmagrīṃ prāpya kālaṃ ca phalanti khalu dehinām* //",
  "XXavsata_u:10087": "bhūtapūrvaṃ bhikṣavo 'tīte 'dhvani videharājaḥ saparivāraḥ paracakravitrāsito 'ṭavīm anuprāptaḥ /",
  "XXavsata_u:10088": "sa madhyāhne tīkṣṇasūryaraśmiparitāpitaḥ sabalaugha itaś cāmutaś ca paribhramati,",
  "XXavsata_u:10089": "mārgaṃ ca nāsādayati /",
  "XXavsata_u:10090": "asati ca buddhānām utpāde pratyekabuddhā loka utpadyante hīnadīnānukampakāḥ prāntaśayanāsanabhaktā ekadakṣiṇīyā lokasya /",
  "XXavsata_u:10091": "yāvad anyataraḥ pratyekabuddhas tasmin kāntāramārge prativasati /",
  "XXavsata_u:10092": "tena kāruṇyam utpādya tasya videharājasya mārgo vyapadiṣṭaḥ,",
  "XXavsata_u:10093": "pānīyahradaś ca darśitaḥ,",
  "XXavsata_u:10094": "yena sa rājā iṣṭena jīvitenācchāditaḥ /",
  "XXavsata_u:10095": "tato rājñā prasādajātena svanagaram ānīya traimāsyaṃ sarvopakaraṇair upasthitaḥ /",
  "XXavsata_u:10096": "parinirvṛtasya cāsya śarīrastūpaṃ kārayāmāsa /",
  "XXavsata_u:10097": "praṇidhānaṃ ca kṛtavān:",
  "XXavsata_u:10098": "aham apy evaṃvidhānāṃ guṇānāṃ labhī syām*,",
  "XXavsata_u:10099": "prativiśiṣṭataraṃ ca śāstāram ārāgayeyaṃ mā virāgayeyam iti //",
  "XXavsata_u:10100": "bhagavān āha:",
  "XXavsata_u:10101": "kiṃ manyadhve bhikṣavo yo 'sau tena kālena tena samayena rājā babhūva,",
  "XXavsata_u:10102": "ayaṃ sa rāṣṭrapālaḥ /",
  "XXavsata_u:10103": "aparāṇy api rāṣṭrapālena karmāṇi kṛtāny upacitāni /",
  "XXavsata_u:10104_0": "asminn eva bhadrake kalpe viṃśativarṣasahasrāyuṣi prajāyāṃ kāśyapo nāma samyaksaṃbuddho",
  "XXavsata_u:10104_1": "loka udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā",
  "XXavsata_u:10104_2": "devamanuṣyāṇāṃ buddho bhagavān* /",
  "XXavsata_u:10105": "sa vārāṇasīṃ nagarīm upaniśritya viharati ṛṣipatane mṛgadāve /",
  "XXavsata_u:10106_0": "tena khalu samayena vārāṇasyāṃ nagaryāṃ kṛkī rājā rājyaṃ kārayati ṛddhaṃ ca sphītaṃ",
  "XXavsata_u:10106_1": "ca kṣemaṃ ca subhikṣaṃ ca ākīrṇabahujanamanuṣyaṃ ca praśāntakalikalahaḍimbaḍamaraṃ",
  "XXavsata_u:10106_2": "taskararogāpagataṃ śālīkṣugomahiṣīsaṃpannam* /",
  "XXavsata_u:10107": "dhārmiko dharmarājo dharmeṇa rājyaṃ kārayati /",
  "XXavsata_u:10108": "tasya kanīyān putra ṛṣipatanaṃ gataḥ /",
  "XXavsata_u:10109_0": "athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
  "XXavsata_u:10109_1": "aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "XXavsata_u:10109_2": "jaṅgamam iva ratnaparvataṃ samantato bhadrakam* /",
  "XXavsata_u:10110": "sahadarśanāc",
  "XXavsata_u:10111": "-------------------- Vaidya, p. 230 --------------------",
  "XXavsata_u:10112": "cāsya bhagavato 'ntike cittam abhiprasannam* /",
  "XXavsata_u:10113": "prasādajāto bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
  "XXavsata_u:10114": "tato 'sya bhagavatā kāśyapena dharmo deśitaḥ /",
  "XXavsata_u:10115": "tena prasādajātena bhagavān kāśyapaḥ saparivāra upasthitaḥ /",
  "XXavsata_u:10116": "śaraṇagamanaśikṣāpadāni gṛhītāni /",
  "XXavsata_u:10117": "parinirvṛtasya ca stūpe kanīyāñ chatram āropitavān* /",
  "XXavsata_u:10118": "kiṃ manyadhve bhikṣavo yo 'sau rājaputraḥ,",
  "XXavsata_u:10119": "ayam evāsau rāṣṭrapālas tena kālena tena samayena /",
  "XXavsata_u:10120": "aparāṇy api rāṣṭrapālena karmāṇi kṛtāny upacitāni /",
  "XXavsata_u:10121": "bhūtapūrvaṃ bhikṣavo 'tīte 'dhvani vārāṇasyāṃ mahānagaryām anyatamo mūliko brāhmaṇaḥ /",
  "XXavsata_u:10122": "sa mūlānām arthe 'nyatamaṃ parvatam abhirūḍhaḥ /",
  "XXavsata_u:10123": "tena tatra paryaṭatā vanānte glānaḥ pratyekabuddho dṛṣṭaḥ /",
  "XXavsata_u:10124": "tatas tena prasādajātena tasyopasthānaṃ kṛtam* /",
  "XXavsata_u:10125": "yadā glānyād vyutthitaḥ,",
  "XXavsata_u:10126": "tadā piṇḍakena pratipādya praṇidhānaṃ kṛtam*:",
  "XXavsata_u:10127": "aham apy evaṃvidhānāṃ {guṇānāṃ} labhī syām*,",
  "XXavsata_u:10128": "prativiśiṣṭataraṃ cātaḥ śāstāram ārāgayeyaṃ mā virāgayeyam iti //",
  "XXavsata_u:10129": "kiṃ manyadhve bhikṣavo yo 'sau tena kālena tena samayena mūliko brāhmaṇaḥ,",
  "XXavsata_u:10130": "ayam evāsau rāṣṭrapālaḥ /",
  "XXavsata_u:10131": "tasya karmaṇo vipākena saṃsāre na kadācid duḥkham anubhūtavān* /",
  "XXavsata_u:10132": "idānīm apy āḍhye rājakule pratyājāto 'bhirūpo darśanīyaḥ prāsādikaḥ /",
  "XXavsata_u:10133": "tenaiva hetunārhatvaṃ sākṣātkṛtam* /",
  "XXavsata_u:10134": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:10135": "ekāntaśuklānām ekāntaśuklaḥ,",
  "XXavsata_u:10136": "vyatimiśrāṇāṃ vyatimiśraḥ /",
  "XXavsata_u:10137": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:10138": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:10139": "ity evaṃ vo bhikṣavaḥ śikṣitavyam* //",
  "XXavsata_u:10140": "idam avocad bhagavān* /",
  "XXavsata_u:10141": "āttamanasas te bhikṣavo bhagavato bhāṣitam abhyanandan* //",
  "XXavsata_u:10142": "-------------------- Vaidya, p. 231 --------------------",
  "XXavsata_u:10143": "daśamo vargaḥ /",
  "XXavsata_u:10144": "tasyoddānam*:",
  "XXavsata_u:10145": "subhūtiḥ sthaviraś cāpi hasta lekuñcikas tathā /",
  "XXavsata_u:10146": "saṃsāro guptikaś cāpi virūpo gaṅgikena ca /",
  "XXavsata_u:10147": "dīrghanakhaḥ saṃgītiś ca vargo bhavati samudditaḥ //",
  "XXavsata_u:10148": "*******************************************************",
  "XXavsata_u:10149": "AVŚ_91 subhūtiḥ / (ed. Speyer, vol. II)",
  "XXavsata_u:10150_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:10150_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:10150_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:10150_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:10150_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:10151": "yadā bhagavatā anuttarāṃ samyaksaṃbodhim abhisaṃbudhya śrāvakā niyuktās teṣu janapadeṣu vineyajanānugrahārtham*,",
  "XXavsata_u:10152": "tadā ye 'dhyāyinas te sumerupariṣaṇḍāyāṃ dhyānaparā sthitāḥ /",
  "XXavsata_u:10153": "yāvat suparṇipakṣirājena mahāsamudrān nāgapotalaka uddhṛtaḥ /",
  "XXavsata_u:10154": "sa taṃ sumerupariṣaṇḍāyām āropya bhakṣayitum ārabdhaḥ /",
  "XXavsata_u:10155": "tato nāgapotalako jīvitād vyaparopyamāṇo mahāśrāvakāṇām antike cittam abhiprasādya kālagataḥ //",
  "XXavsata_u:10156": "sa kālaṃ kṛtvā śrāvastyāṃ bhūtir nāma brāhmaṇaḥ,",
  "XXavsata_u:10157": "tasyāgramahiṣyāḥ kukṣāv upapannaḥ /",
  "XXavsata_u:10158": "sā aṣṭānāṃ vā navānāṃ vā māsānām atyayāt prasūtā /",
  "XXavsata_u:10159": "dārako jāto 'bhirūpo darśanīyaḥ prāsādikaḥ /",
  "XXavsata_u:10160": "tasya jātau jātimahaṃ kṛtvā nāmadheyaṃ vyavasthāpyate:",
  "XXavsata_u:10161": "kiṃ bhavatu dārakasya nāmeti /",
  "XXavsata_u:10162": "jñātaya ūcuḥ:",
  "XXavsata_u:10163": "yasmād asya pitā bhūtiḥ,",
  "XXavsata_u:10164": "tasmād bhavatu dārakasya subhūtir iti nāmeti /",
  "XXavsata_u:10165": "subhūtir dāraka unnīto vardhito mahān samvṛttaḥ /",
  "XXavsata_u:10166": "sa pūrveṇa hetubalādhānena atīva roṣaṇaḥ krodhaparyavasthānabahulo mātāpitṛbhyām ātharvaṇād vinivartya ṛṣiṣu pravrājitaḥ /",
  "XXavsata_u:10167": "sa ca tatra dhyānaparaḥ saṃyato 'nyatarad vanaṣaṇḍam upaniśritya viharati /",
  "XXavsata_u:10168": "tatra ca vanaṣaṇḍe devatā prativasati dṛṣṭasatyā /",
  "XXavsata_u:10169": "tasyāḥ kāruṇyam utpannam*:",
  "XXavsata_u:10170": "ayaṃ kulaputraḥ krodhaparyavasthānabahalo viśeṣaṃ nādhigacchati /",
  "XXavsata_u:10171": "yanv aham enaṃ bhagavaddarśane niyojayeyam iti /",
  "XXavsata_u:10172": "tatas tayā devatayā subhūteḥ purastād buddhasya varṇo bhāṣito dharmasya ca saṃghasya ca /",
  "XXavsata_u:10173": "tataḥ subhūter bhagavaddarśanahetor abhilāṣa utpannaḥ /",
  "XXavsata_u:10174": "tato devatayā ṛddhyanubhāvād (Speyer:",
  "XXavsata_u:10175": "ṛddhyānubhāvād)",
  "XXavsata_u:10176": "bhagavatsakāśam upanītaḥ /",
  "XXavsata_u:10177_0": "athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
  "XXavsata_u:10177_1": "aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "XXavsata_u:10177_2": "jaṅgamam iva ratnaparvataṃ samantato bhadrakam* /",
  "XXavsata_u:10178": "sahadarśanāc cāsya yo 'bhūt satveṣv",
  "XXavsata_u:10179": "-------------------- Vaidya, p. 232 --------------------",
  "XXavsata_u:10180": "āghātaḥ, sa prativigataḥ /",
  "XXavsata_u:10181": "tataḥ prasādajāto bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
  "XXavsata_u:10182": "tasya bhagavatā āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikī dharmadeśanā kṛtā,",
  "XXavsata_u:10183": "yāṃ śrutvā subhūtinā kulaputreṇa viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotāpattiphalaṃ sākṣātkṛtam* /",
  "XXavsata_u:10184": "sa dṛṣṭasatyo bhagavacchāsane pravrajitaḥ /",
  "XXavsata_u:10185": "tena yujyamānena ghaṭamānena vyāyacchamānena maitrībhāvanayā cittaṃ damayitvā sarvakleśaprahāṇād arhatvaṃ sākṣātkṛtam* /",
  "XXavsata_u:10186": "arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
  "XXavsata_u:10187": "sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
  "XXavsata_u:10188": "tatra āyuṣmān subhūtiḥ samanvāhartuṃ pravṛttaḥ:",
  "XXavsata_u:10189": "kuto 'haṃ cyutaḥ,",
  "XXavsata_u:10190": "kutropapannaḥ kena karmaṇeti /",
  "XXavsata_u:10191": "paśyati: pañca jātiśatāni nāgebhyaś cyuto nāgeṣv evopapannaḥ /",
  "XXavsata_u:10192": "tasya buddhir utpannā:",
  "XXavsata_u:10193": "mayā atīva evaṃvidho dveṣapratyayopasaṃbhāraḥ kṛtaḥ,",
  "XXavsata_u:10194": "yenāhaṃ pañca janmaśatāni nāgeṣūpapannaḥ /",
  "XXavsata_u:10195": "tenaiva hetunā mahadvyasanam anubhūtavān* /",
  "XXavsata_u:10196": "idānīṃ punas tathā kariṣyāmi yat pareṣām antike dveṣopasaṃbhāro notpatsyate /",
  "XXavsata_u:10197": "yena samanvāgataḥ kāyasya bhedād apāyaṃ durgatiṃ vinipātaṃ narakeṣūpapadyate /",
  "XXavsata_u:10198": "so 'raṇyapratipadaṃ samādāya vartate /",
  "XXavsata_u:10199": "yadā saṃghe vā grāme vā deśe vā janapade vā bhikṣāhetor vihartukāmo bhavati,",
  "XXavsata_u:10200": "tadā pūrvataraṃ gocaram avalokayati:",
  "XXavsata_u:10201": "mā māṃ kaścit kāraṇena dṛṣṭvā cittaṃ pradūṣayiṣyati,",
  "XXavsata_u:10202": "antataḥ kuntapipīlakā apīti /",
  "XXavsata_u:10203": "sa tānīryāpathena praśritenābhiramayati /",
  "XXavsata_u:10204": "tena teṣāṃ satvānāṃ cittaprasādo bhavati /",
  "XXavsata_u:10205": "evaṃvidhāṃ so 'rhatvaprāpto 'py apatrapām anubhavatīti /",
  "XXavsata_u:10206": "tata āyuṣmataḥ subhūter buddhir utpannā:",
  "XXavsata_u:10207": "yanv aham idānīṃ mahājanānugrahārthaṃ kuryām iti /",
  "XXavsata_u:10208": "tatas tena ṛddhyā pañca suparṇiśatāni nirmitāni,",
  "XXavsata_u:10209": "yāni dṛṣṭvā nāgā bhītās trastā saṃvignā itaś cāmutaś ca saṃbhrāntāḥ /",
  "XXavsata_u:10210": "tataḥ subhūtinā ṛddhibalena punaḥ paritrātāḥ /",
  "XXavsata_u:10211": "tatas teṣāṃ prasannacittānāṃ maitrī vyapadiṣṭā /",
  "XXavsata_u:10212": "punar api mahāntaṃ nāgarūpam abhinirmāya pañca garuḍaśatāny abhidrutāni /",
  "XXavsata_u:10213": "teṣām api bhītānāṃ maitrī vyapadiṣṭā /",
  "XXavsata_u:10214": "evaṃ tena nāgānāṃ garuḍānāṃ ca pañca kulaśatāni vinītāni /",
  "XXavsata_u:10215": "tatra bhagavān bhikṣūn āmantrayate sma:",
  "XXavsata_u:10216": "eṣo 'gro me bhikṣavo bhikṣūṇāṃ mama śrāvakāṇām araṇāvihāriṇāṃ yaduta subhūtiḥ kulaputraḥ //",
  "XXavsata_u:10217": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:10218": "kāni bhadanta subhūtinā karmāṇi kṛtāni yenāraṇāvihāriṇām agro nirdiṣṭa iti /",
  "XXavsata_u:10219": "bhagavān āha:",
  "XXavsata_u:10220": "subhūtinaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:10221": "subhūtinā karmāṇi kṛtāny upacitāni /",
  "XXavsata_u:10222": "ko 'nyaḥ pratyanubhaviṣyati?",
  "XXavsata_u:10223": "na bhikṣavaḥ karmāṇi kṛtāny upacitāni bāhye pṛthivīdhātau vipacyante, nābdhātau,",
  "XXavsata_u:10224": "-------------------- Vaidya, p. 233 --------------------",
  "XXavsata_u:10225": "na tejodhātau,",
  "XXavsata_u:10226": "na vāyudhātau,",
  "XXavsata_u:10227": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:10228": "AVŚ_91.1 na praṇaśyanti karmāṇi kalpakoṭiśatair api /",
  "XXavsata_u:10229": "sāmagrīṃ prāpya kālaṃ ca phalanti khalu dehinām* //",
  "XXavsata_u:10230_0": "bhūtapūrvaṃ bhikṣavo 'tīte 'dhvany asminn eva bhadrake kalpe viṃśativarṣasahasrāyuṣi",
  "XXavsata_u:10230_1": "prajāyāṃ kāśyapo nāma samyaksaṃbuddho loka udapādi vidyācaraṇasaṃpannaḥ sugato lokavid",
  "XXavsata_u:10230_2": "anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
  "XXavsata_u:10231": "sa vārāṇasīṃ nagarīm upaniśritya viharati ṛṣipatane mṛgadāve /",
  "XXavsata_u:10232": "tatrāyaṃ pravrajito babhūva /",
  "XXavsata_u:10233": "tatrānena dānapradānāni dattāni,",
  "XXavsata_u:10234": "daśavarṣashasrāṇi brahmacaryavāsaḥ paripālitaḥ,",
  "XXavsata_u:10235": "praṇidhānaṃ ca kṛtam*:",
  "XXavsata_u:10236": "anenāhaṃ kuśalamūlena cittotpādena deyadharmaparityāgena ca yo 'sau bhagavatā kāśyapena uttaro nāma māṇavo vyākṛtaḥ:",
  "XXavsata_u:10237": "bhaviṣyasi tvaṃ māṇava varṣaśatāyuṣi prajāyāṃ śākyamunir nāma tathāgato 'rhan samyaksaṃbuddha iti,",
  "XXavsata_u:10238": "tasyāhaṃ śāsane pravrajya araṇāvihāriṇām agraḥ syām iti //",
  "XXavsata_u:10239": "# # # kāni karmāṇi kṛtāni yena nāgeṣūpapannaḥ?",
  "XXavsata_u:10240": "aprahīṇatvāt kleśānām udbhrāntatvād indriyāṇām aparyantīkṛtatvāt karmapathānāṃ śaikṣāśaikṣabhikṣuṣu cittaṃ pradūṣya āśīviṣavādena samudācaritāḥ,",
  "XXavsata_u:10241": "tena nāgeṣūpapannaḥ /",
  "XXavsata_u:10242": "yat tena dānapradānāni dattāni,",
  "XXavsata_u:10243": "brahmacaryavāsaḥ paripālitaḥ,",
  "XXavsata_u:10244": "tenedānīm arhatvaṃ sākṣātkṛtam*,",
  "XXavsata_u:10245": "araṇāvihāriṇāṃ cāgro nirdiṣṭaḥ /",
  "XXavsata_u:10246": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:10247": "ekāntaśuklānām ekāntaśuklaḥ,",
  "XXavsata_u:10248": "vyatimiśrāṇāṃ vyatimiśraḥ /",
  "XXavsata_u:10249": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:10250": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:10251": "ity evaṃ vo bhikṣavaḥ śikṣitavyam* //",
  "XXavsata_u:10252": "idam avocad bhagavān* /",
  "XXavsata_u:10253": "āttamanasas te bhikṣavo bhagavato bhāṣitam abhyanandan* //",
  "XXavsata_u:10254": "*******************************************************",
  "XXavsata_u:10255": "AVŚ_92 sthaviraḥ / (ed. Speyer, vol. II)",
  "XXavsata_u:10256_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:10256_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:10256_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:10256_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
  "XXavsata_u:10256_4": "rājagṛham upaniśritya viharati veṇuvane kalandakanivāpe /",
  "XXavsata_u:10257": "anyatamaḥ śreṣṭhī āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
  "XXavsata_u:10258": "tena sadṛśāt kulāt kalatram ānītam* /",
  "XXavsata_u:10259": "sa tayā sārdhaṃ krīḍati ramate paricārayati /",
  "XXavsata_u:10260": "tasya krīḍato ramamāṇasya paricārayataḥ patnī āpannasatvā saṃvṛttā,",
  "XXavsata_u:10261": "na prasūyate /",
  "XXavsata_u:10262": "yāvad bhūyas tayaiva sārdhaṃ krīḍati ramate paricārayati /",
  "XXavsata_u:10263": "tasya krīḍato ramamāṇasya paricārayataḥ putro jātaḥ /",
  "XXavsata_u:10264": "sa prathamagarbho yathāvasthitaḥ eva mātur udare /",
  "XXavsata_u:10265": "yāvat tasyāḥ kramaśo daśa",
  "XXavsata_u:10266": "-------------------- Vaidya, p. 234 --------------------",
  "XXavsata_u:10267": "putrā jātāḥ /",
  "XXavsata_u:10268": "sa prathamagarbho mātur udarastha eva /",
  "XXavsata_u:10269": "yāvad asau gṛhapatipatnī glānyapatitā /",
  "XXavsata_u:10270": "sā upasthīyate mūlagaṇḍapatrapuṣpaphalabhaiṣajyena /",
  "XXavsata_u:10271": "na cāsau vyādhir upaśamaṃ gacchati /",
  "XXavsata_u:10272": "yadā cāsyā maraṇāntikī vedanā prādurbhūtā nacireṇa kālaṃ kariṣyatīti,",
  "XXavsata_u:10273": "tadā tayā svāmī uktaḥ:",
  "XXavsata_u:10274": "yat khalv āryaputra jānīyāḥ mamātra prathamagarbho 'vatiṣṭhate /",
  "XXavsata_u:10275": "yadāhaṃ mṛtā bhavāmi,",
  "XXavsata_u:10276": "tadā dakṣiṇapārśvaṃ śastreṇa ghātayitvā tataḥ prathamasthitaṃ dārakam uddharethāḥ / ity uktvā:",
  "XXavsata_u:10277": "AVŚ_92.1 sarve kṣayāntā nicayāḥ patanāntāḥ samucchrayāḥ /",
  "XXavsata_u:10278": "saṃyogā viprayogāntā maraṇāntaṃ hi jīvitam* //",
  "XXavsata_u:10279": "ity uktvā kāladharmeṇa saṃyuktā //",
  "XXavsata_u:10280": "tasyāḥ kālagatāyā nīlapītalohitāvadātair vastraiḥ śibikām (Speyer: śivikām)",
  "XXavsata_u:10281": "alaṃkṛtya śītavanaṃ śmaśānaṃ nītvā jīvako (Speyer: jīviko)",
  "XXavsata_u:10282": "vaidyarāja āhūtaḥ /",
  "XXavsata_u:10283": "eṣa ca śabdo rājagṛhe nagare samantato visṛtaḥ:",
  "XXavsata_u:10284": "evam amukastriyā iyanti varṣāṇi garbhaḥ sthitaḥ,",
  "XXavsata_u:10285": "tasyāś cānye daśa putrā jātāḥ,",
  "XXavsata_u:10286": "na cāsau prathamataram avasthito garbho nirgataḥ /",
  "XXavsata_u:10287": "adya jīvako vaidyarājaḥ śastreṇa mṛtāyā udaraṃ ghātayitvā taṃ prathamasthitaṃ dārakam uddhariṣyatīti /",
  "XXavsata_u:10288": "taṃ śabdaṃ śrutvā kutūhalād bahūni prāṇiśatasahasrāṇi śītavanaśmaśāne saṃnipatitāni /",
  "XXavsata_u:10289": "pūraṇaprabhṛtayaś ca ṣaṭ* śāstṛpratijñāḥ /",
  "XXavsata_u:10290": "tatra bhagavān āyuṣmantam ānandam āmantrayate:",
  "XXavsata_u:10291": "gaccha ānanda,",
  "XXavsata_u:10292": "bhikṣūṇāṃ kathaya,",
  "XXavsata_u:10293": "bhagavān śmaśānacārikāṃ gantukāmaḥ,",
  "XXavsata_u:10294": "yo 'dbhutāni draṣṭukāmaḥ,",
  "XXavsata_u:10295": "sa āgacchatv iti /",
  "XXavsata_u:10296": "yāvad bhagavān ājñātakauṇḍinyabāṣpamahānāmāniruddhaśāriputramaudgalyāyanakāśyapānandarevataprabhṛtibhir mahāśrāvakaiḥ parivṛtaḥ śītavanaśmaśānaṃ gataḥ /",
  "XXavsata_u:10297": "janakāyena ca bhagavantaṃ dṛṣṭvā vivaraṃ kṛtam* /",
  "XXavsata_u:10298": "tatra jīvakena tasyāḥ striyā dakṣiṇaḥ kukṣiḥ pāṭitaḥ /",
  "XXavsata_u:10299": "tataḥ svayam eva nirgato valipalitacitāṅgaḥ parijīrṇaśarīrāvayavaḥ:",
  "XXavsata_u:10300": "pariṇatendriyaḥ kṛśo 'lpasthāmaḥ /",
  "XXavsata_u:10301": "nirgatamātraś ca taṃ janakāyam avalokya vācaṃ niścārayati sma:",
  "XXavsata_u:10302": "mā bhavanto guruṣu gurusthānīyeṣu mātāpitṛṣv ācāryopādhyāyeṣu kharāṃ vācaṃ niścārayata /",
  "XXavsata_u:10303": "mā haivaṃvidhām avasthām anubhaviṣyatha,",
  "XXavsata_u:10304": "yad aham āmāśayapakvāśayayor madhye ṣaṣṭi varṣāṇy uṣitaḥ /",
  "XXavsata_u:10305": "ity uktvā tūṣṇīm avasthitaḥ /",
  "XXavsata_u:10306": "tatra bhagavān bhikṣūn āmantrayate sma:",
  "XXavsata_u:10307": "tṛpyata bhikṣavaḥ sarvabhavopapattibhyaḥ,",
  "XXavsata_u:10308": "tṛpyata sarvabhavopapattyupakaraṇebhyaḥ,",
  "XXavsata_u:10309": "yatra nāma caramabhavikasya satvasyeyam avasthā /",
  "XXavsata_u:10310": "tatra bhagavāṃs taṃ dārakam āmantrayate:",
  "XXavsata_u:10311": "sthavirako 'si dārakaḥ?",
  "XXavsata_u:10312": "sthavirako 'haṃ bhagavan* /",
  "XXavsata_u:10313": "sthavirako 'si dāraka?",
  "XXavsata_u:10314": "sthavirako 'smi sugata /",
  "XXavsata_u:10315": "sthaviraka iti saṃjñā jātā /",
  "XXavsata_u:10316": "tato bhagavatā tadadhiṣṭhānā tathāvidhā dharmadeśanā kṛtā,",
  "XXavsata_u:10317": "yāṃ śrutvā saṃvignair bahubhiḥ satvaśatair mahān viśeṣo 'dhigataḥ //",
  "XXavsata_u:10318": "sa ca daśavarṣāṇi gṛhāgāram adhyāsya saptativarṣo bhagavacchāsane pravrajitaḥ /",
  "XXavsata_u:10319": "gṛdhrakūṭe parvate pañcaviṃśatyā bhikṣubhiḥ sārdhaṃ varṣā upagataḥ /",
  "XXavsata_u:10320": "tatra saṃghasthavireṇa kriyākāraṃ kāritaḥ:",
  "XXavsata_u:10321": "na kenacit pṛthagjanena pravārayitavyam iti /",
  "XXavsata_u:10322": "trayāṇāṃ māsānām atyayāc caturviṃśatyā bhikṣubhir arhatvaṃ prāptam* /",
  "XXavsata_u:10323": "sthavira ekaḥ pṛthagjana eva /",
  "XXavsata_u:10324": "tataḥ saṃghasthavireṇa pravāraṇāyāṃ vartamānāyāṃ subahu paribhāṣya gaṇamadhyān niṣkāsitaḥ /",
  "XXavsata_u:10325": "sa śastram ādāya kuṭiṃ praviśya rudan bahuvidhaṃ paridevate / āha ca:",
  "XXavsata_u:10326": "-------------------- Vaidya, p. 235 --------------------",
  "XXavsata_u:10327": "AVŚ_92.2 ādīptaṃ kānanaṃ sarvaṃ parvatā pi palīkṛtā /",
  "XXavsata_u:10328": "athedaṃ pāpakaṃ cittam adyāpi na vimucyate //",
  "XXavsata_u:10329": "AVŚ_92.3 śāntā girinadīśabdāḥ parīttasalilodakāḥ /",
  "XXavsata_u:10330": "athedaṃ pāpakaṃ cittam adyāpi na vimucyate //",
  "XXavsata_u:10331": "AVŚ_92.4 ete hy aṇḍajāḥ pakṣiṇo viratā mandaghoṣakāḥ /",
  "XXavsata_u:10332": "athedaṃ pāpakaṃ cittam adyāpi na vimucyate //",
  "XXavsata_u:10333": "AVŚ_92.5 pāṇḍupatraṃ vanaṃ hy etacchīṛnapatro vanaspatiḥ /",
  "XXavsata_u:10334": "athedaṃ pāpakaṃ cittam adyāpi na vimucyate //",
  "XXavsata_u:10335": "AVŚ_92.6 śastram ārādhayiṣyāmi ko nv artho jīvitena me /",
  "XXavsata_u:10336": "kathaṃ pṛthagjano bhūtvā śāstāram upasaṃkrame // iti",
  "XXavsata_u:10337": "atrāntare nāsti kiṃcid buddhānāṃ bhagavatām ajñātam adṛṣṭam aviditam avijñātam* /",
  "XXavsata_u:10338_0": "dharmatā khalu buddhānāṃ bhagavatāṃ mahākāruṇikānāṃ lokānugrahapravṛttānām ekārakṣāṇām",
  "XXavsata_u:10338_1": "śamathavipaśyanāvihāriṇāṃ tridamathavastukuśalānāṃ caturoghottīrṇānāṃ caturṛddhipādacaraṇatalasupratiṣṭhitānāṃ",
  "XXavsata_u:10338_2": "pañcāṅgaviprahīṇānāṃ pañcagatisamatikrāntānāṃ ṣaḍaṅgasamanvāgatānāṃ ṣaṭpāramitāparipūrṇānāṃ",
  "XXavsata_u:10338_3": "saptabodhyaṅgakusumāḍhyānām aṣṭāṅgamārgadeśikānāṃ navānupūrvavihārasamāpattikuśalānāṃ",
  "XXavsata_u:10338_4": "daśabalabalināṃ daśadiksamāpūrṇayaśasāṃ daśaśatavaśavartiprativiśiṣṭānāṃ trī rātres",
  "XXavsata_u:10338_5": "trir divasasya buddhacakṣuṣā lokaṃ vyavalokya jñānadarśanaṃ pravartate:",
  "XXavsata_u:10339": "ko hīyate ko vardhate kaḥ kṛcchraprāptaḥ kaḥ saṃkaṭaprāptaḥ kaḥ saṃbādhaprāptaḥ kaḥ kṛcchrasaṃkaṭasaṃbādhaprāptaḥ,",
  "XXavsata_u:10340": "ko 'pāyanimnaḥ ko 'pāyapravaṇaḥ ko 'pāyaprāgbhāraḥ /",
  "XXavsata_u:10341": "kam aham apāyād uddhṛtya svarge mokṣe ca pratiṣṭhāpayeyam*,",
  "XXavsata_u:10342": "kasyānavaropitāni kuśalamulāny avaropayeyam *{kasyāvaropitāni paripācayeyam}*,",
  "XXavsata_u:10343": "kasya paripakvāni vimocayeyam* / āha ca:",
  "XXavsata_u:10344": "AVŚ_92.7 apy evātikramed velāṃ sāgaro makarālayaḥ /",
  "XXavsata_u:10345": "na tu vaineyavatsānāṃ buddho velām atikramet //",
  "XXavsata_u:10346": "yāvad bhagavatā samanvāhṛtyā copasaṃkramya tathāvidhā dharmadeśanā kṛtā,",
  "XXavsata_u:10347_0": "yāṃ śrutvā sthavirakeṇa idam eva pañcagaṇḍakaṃ saṃsāracakraṃ calācalaṃ viditvā sarvasaṃskāragatīḥ",
  "XXavsata_u:10347_1": "śatanapatanavikiraṇavidhvaṃsanadharmatayā parāhatya sarvakleśaprahāṇād arhatvaṃ sākṣātkṛtam* /",
  "XXavsata_u:10348": "arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
  "XXavsata_u:10349": "sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
  "XXavsata_u:10350": "-------------------- Vaidya, p. 236 --------------------",
  "XXavsata_u:10351": "tataḥ sthaviro 'rhatvaprāptaḥ samanvāhartuṃ pravṛttaḥ:",
  "XXavsata_u:10352": "mamāpi kaścid vineya iti /",
  "XXavsata_u:10353": "paśyati pañcamātrāṇi vaṇikśatāni kālikāvātavitrāsitāni apāyād vyasanābhimukhāni,",
  "XXavsata_u:10354": "mayā tasmād bhayāt paritrātavyānīti /",
  "XXavsata_u:10355": "tena mama vineyā bhaviṣyantīti /",
  "XXavsata_u:10356": "tataḥ sthavireṇa ṛddhyā gatvā tasmād bhayāt paritrātāḥ /",
  "XXavsata_u:10357": "tataḥ prasādajātāḥ sarva eva pravrajitāḥ,",
  "XXavsata_u:10358": "manasikāraś caiṣa dattaḥ /",
  "XXavsata_u:10359": "taiḥ sarvair eva yujyamānair ghaṭamānair vyāyacchamānaiḥ sarvakleśaprahāṇād arhatvaṃ sākṣātkṛtam* /",
  "XXavsata_u:10360": "teṣāṃ ca guṇeṣu na kaścit pratyakṣaḥ /",
  "XXavsata_u:10361": "ṣaḍvargikā avadhyāyituṃ pravṛttāḥ:",
  "XXavsata_u:10362": "mahallena bhūtvā pañca sārdhavihāriṇāṃ (Speyer:",
  "XXavsata_u:10363": "sārdhaṃvihāriṇāṃ)",
  "XXavsata_u:10364": "śatāni upasthāpitāni /",
  "XXavsata_u:10365": "ete 'py evam eva vinītā bhaviṣyantīti //",
  "XXavsata_u:10366": "tata āyuṣmān ānandaḥ sabrahmacārivatsalaḥ parānugrahapravṛtta āyuṣmantaṃ sthavirakanāmān udbhāvayitukāmo yenāyuṣmān sthaviranāmā tenopasaṃkrāntaḥ /",
  "XXavsata_u:10367": "upasaṃkramya āyuṣmatā sthavireṇa sthaviranāmnā bhikṣuṇā sārdhaṃ saṃmukhaṃ saṃmodanīṃ saṃrañjanīṃ vividhāṃ kathāṃ vyatisārya ekānte niṣaṇṇaḥ /",
  "XXavsata_u:10368": "ekānte niṣaṇṇa āyuṣmān ānandaḥ sthaviraṃ sthavirakanāman idam avocat*:",
  "XXavsata_u:10369": "pṛcchema vayam āyuṣmantaṃ sthaviraṃ sthavirakanāmānaṃ kaṃcid eva pradeśam*,",
  "XXavsata_u:10370": "saced avakāśaṃ kuryāḥ praśnasya vyākaraṇāya /",
  "XXavsata_u:10371": "āyuṣmann ānanda,",
  "XXavsata_u:10372": "śrutvā te vedayiṣye /",
  "XXavsata_u:10373": "araṇyagatenāyuṣman sthavira bhikṣuṇā vṛkṣamūlagatena śūnyāgāragatena katame dharmā abhīkṣṇaṃ manasikartavyāḥ?",
  "XXavsata_u:10374": "āha: araṇyagatena āyuṣmann ānanda bhikṣuṇā vṛkṣamūlagatena śūnyāgāragatena dvau dharmāv abhīkṣṇaṃ manasikartavyau:",
  "XXavsata_u:10375": "śamathaś ca vipaśyanā ca /",
  "XXavsata_u:10376": "śamathaḥ (Speyer: śamatha)",
  "XXavsata_u:10377": "sthavira āsevito bhāvito bahulīkṛtaḥ kam arthaṃ pratyanubhavati?",
  "XXavsata_u:10378": "vipaśyanā āsevitā bhāvitā bahulīkṛtā kam arthaṃ pratyanubhavati?",
  "XXavsata_u:10379": "śamatha āyuṣmann ānanda āsevito bhāvito bahulīkṛto vipaśyanām āgamya vimucyate /",
  "XXavsata_u:10380": "vipaśyanā āsevitā bhāvitā bahulīkṛtā śamatham āgamya vimucyate /",
  "XXavsata_u:10381": "śamathavipaśyanāparibhāvitam āyuṣmann ānanda śrutavataḥ āryaśrāvakasya cittaṃ dhātuśo vimucyate /",
  "XXavsata_u:10382": "tatra sthavira katame dhātavaḥ?",
  "XXavsata_u:10383": "yaś cāyuṣmann ānanda prahāṇadhātuḥ,",
  "XXavsata_u:10384": "yaś ca virāgadhātuḥ,",
  "XXavsata_u:10385": "yaś ca nirodhadhātuḥ /",
  "XXavsata_u:10386": "kasya nu sthavira prahāṇāt prahāṇadhātur ity ucyate?",
  "XXavsata_u:10387": "kasya virāgād virāgadhātur ity ucyate?",
  "XXavsata_u:10388": "kasya nirodhān nirodhadhātur ity ucyate?",
  "XXavsata_u:10389": "sarvasaṃskārāṇām āyuṣmann ānanda prahāṇāt prahāṇadhātur ity ucyate /",
  "XXavsata_u:10390": "sarvasaṃskārāṇāṃ virāgād virāgadhātur ity ucyate /",
  "XXavsata_u:10391": "sarvasaṃskārāṇāṃ nirodhān nirodhadhātur ity ucyate /",
  "XXavsata_u:10392": "athāyuṣmān ānandaḥ sthavirasya sthavirakanāmno bhikṣor bhāṣitam abhinandyānumodya yena pañca bhikṣuśatāni tenopasaṃkrāntaḥ /",
  "XXavsata_u:10393": "upasaṃkramya pañca bhikṣuśatānīdam avocat*:",
  "XXavsata_u:10394": "araṇyagatenāyuṣmanto bhikṣuṇā vṛkṣamūlagatena śūnyāgāragatena katame dharmā abhīkṣṇaṃ manasikartavyāḥ?",
  "XXavsata_u:10395": "araṇyagatena āyuṣmann ānanda bhikṣuṇā vṛkṣamūlagatena śūnyāgāragatena dvau dharmāv abhīkṣṇaṃ manasikartavyau:",
  "XXavsata_u:10396": "śamathaś ca vipaśyanā ca /",
  "XXavsata_u:10397": "śamatha āyuṣmanta āsevito bhāvito bahulīkṛtaḥ kam arthaṃ pratyanubhavati?",
  "XXavsata_u:10398": "vipaśyanā āsevitā bhāvitā bahulīkṛtā kam arthaṃ pratyanubhavati?",
  "XXavsata_u:10399": "śamatha āyuṣmann ānanda āsevito bhāvito bahulīkṛto vipaśyanām āgamya vimucyate /",
  "XXavsata_u:10400": "vipaśyanā āsevitā bhāvitā bahulīkṛtā śamatham āgamya vimucyate /",
  "XXavsata_u:10401": "śamathavipaśyanāparibhāvitam āyuṣmann ānanda śrutavataḥ",
  "XXavsata_u:10402": "-------------------- Vaidya, p. 237 --------------------",
  "XXavsata_u:10403": "āryaśrāvakasya cittaṃ dhātuśo vimucyate /",
  "XXavsata_u:10404": "tatra āyuṣmantaḥ katame dhātavaḥ?",
  "XXavsata_u:10405": "yaś cāyuṣmann ānanda prahāṇadhātuḥ,",
  "XXavsata_u:10406": "yaś ca virāgadhātuḥ,",
  "XXavsata_u:10407": "yaś ca nirodhadhātuḥ /",
  "XXavsata_u:10408": "kasya nu āyuṣmantaḥ prahāṇāt prahāṇadhātur ity ucyate?",
  "XXavsata_u:10409": "kasya virāgād virāgadhātur ity ucyate?",
  "XXavsata_u:10410": "kasya nirodhān nirodhadhātur ity ucyate?",
  "XXavsata_u:10411": "sarvasaṃskārāṇām āyuṣmann ānanda prahāṇāt prahāṇadhātur ity ucyate /",
  "XXavsata_u:10412": "sarvasaṃskārāṇāṃ virāgād virāgadhātur ity ucyate /",
  "XXavsata_u:10413": "sarvasaṃskārāṇāṃ nirodhān nirodhadhātur ity ucyate //",
  "XXavsata_u:10414": "āyuṣmān ānandaḥ pañcānāṃ bhikṣuśatānāṃ bhāṣitam abhinandyānumodya yena bhagavāṃs tenopasaṃkrāntaḥ /",
  "XXavsata_u:10415": "upasaṃkramya bhagavataḥ pādau śirasā vanditvaikānte 'sthāt* /",
  "XXavsata_u:10416": "ekāntasthita āyuṣmān ānando bhagavantam idam avocat*:",
  "XXavsata_u:10417": "araṇyagatena bhadanta bhikṣuṇā vṛkṣamūlagatena śūnyāgāragatena katame dharmā abhīkṣṇaṃ manasikartavyāḥ?",
  "XXavsata_u:10418": "araṇyagatenānanda bhikṣuṇā vṛkṣamūlagatena śūnyāgāragatena dvau dharmāv abhīkṣṇaṃ manasikartavyau:",
  "XXavsata_u:10419": "śamathaś ca vipaśyanā ca /",
  "XXavsata_u:10420": "śamatho bhadanta āsevito bhāvito bahulīkṛtaḥ kam arthaṃ pratyanubhavati?",
  "XXavsata_u:10421": "vipaśyanā āsevitā bhāvitā bahulīkṛtā kam arthaṃ pratyanubhavati?",
  "XXavsata_u:10422": "śamatha ānanda āsevito bhāvito bahulīkṛto vipaśyanām āgamya vimucyate /",
  "XXavsata_u:10423": "vipaśyanā āsevitā bhāvitā bahulīkṛtā śamatham āgamya vimucyate /",
  "XXavsata_u:10424": "śamathavipaśyanāparibhāvitānanda śrutavata āryaśrāvakasya cittaṃ dhātuśo vimucyate /",
  "XXavsata_u:10425": "tatra bhadanta katame dhātavaḥ?",
  "XXavsata_u:10426": "yaś cānanda prahāṇadhātuḥ,",
  "XXavsata_u:10427": "yaś ca virāgadhātuḥ,",
  "XXavsata_u:10428": "yaś ca nirodhadhātuḥ /",
  "XXavsata_u:10429": "kasya nu bhadanta prahāṇāt prahāṇadhātur ity ucyate?",
  "XXavsata_u:10430": "kasya virāgād virāgadhātur ity ucyate?",
  "XXavsata_u:10431": "kasya nirodhān nirodhadhātur ity ucyate?",
  "XXavsata_u:10432": "bhagavān āha:",
  "XXavsata_u:10433": "sarvasaṃskārāṇām ānanda prahāṇāt prahāṇadhātur ity ucyate /",
  "XXavsata_u:10434": "sarvasaṃskārāṇāṃ virāgād virāgadhātur ity ucyate /",
  "XXavsata_u:10435": "sarvasaṃskārāṇāṃ nirodhān nirodhadhātur ity ucyate /",
  "XXavsata_u:10436": "āścaryaṃ bhadanta,",
  "XXavsata_u:10437": "yāvac chāstuḥ śrāvakāṇāṃ ca arthenārthaḥ,",
  "XXavsata_u:10438": "padena padam*,",
  "XXavsata_u:10439": "vyañjanena vyañjanaṃ saṃsyandate sameti yadutāgrapadaiḥ /",
  "XXavsata_u:10440": "tat kasya hetoḥ?",
  "XXavsata_u:10441": "ihāhaṃ bhadanta yena sthaviraḥ sthavirakanāmā bhikṣus tenopasaṃkrāntaḥ /",
  "XXavsata_u:10442": "upasaṃkramya sthaviraṃ sthavirakanāmānaṃ bhikṣum etam evārtham ebhiḥ padair ebhir vyañjanaiḥ praśnaṃ pṛṣṭavān* /",
  "XXavsata_u:10443": "tena mama eṣa evārtha ebhiḥ padair ebhir vyañjanaiḥ praśnaṃ pṛṣṭena vyākṛtaḥ,",
  "XXavsata_u:10444": "tadyathaitarhi bhagavatā /",
  "XXavsata_u:10445": "so 'ham āyuṣmataḥ sthavirasya sthaviranāmno bhikṣor bhāṣitam abhinandyānumodya yena pañca bhikṣuśatāni tenopasaṃkrāntaḥ /",
  "XXavsata_u:10446": "upasaṃkramya pañca bhikṣuśatāny etam evārtham ebhiḥ padair ebhir vyañjanaiḥ praśnaṃ pṛṣṭavān* /",
  "XXavsata_u:10447": "tair api mama eṣa evārtha ebhiḥ padair ebhir vyañjanaiḥ praśnaṃ pṛṣṭair vyākṛtaḥ,",
  "XXavsata_u:10448": "tadyathaitarhi bhagavatā / tad idaṃ",
  "XXavsata_u:10449": "bhadanta āścaryaṃ yāvac chāstuḥ śrāvakāṇāṃ ca arthenārthaḥ,",
  "XXavsata_u:10450": "padena padam*,",
  "XXavsata_u:10451": "vyañjanena vyañjanaṃ saṃsyandate sameti yadutāgrapadaiḥ //",
  "XXavsata_u:10452": "kaṃ punas tvam ānanda sthavirakaṃ bhikṣuṃ saṃjānīyāḥ?",
  "XXavsata_u:10453": "sthavirako bhadanta bhikṣur arhan kṣīṇāśravaḥ kṛtakṛtyaḥ kṛtakaraṇīyo 'pahṛtabhāro 'nuprāptasvakārthaḥ parikṣīṇabhavasaṃyojanaḥ samyagājñāsuvimuktacittaḥ /",
  "XXavsata_u:10454": "tāny api bhikṣuśatāni sarvāṇy arhanti kṣīṇāsravāṇi kṛtakṛtyāni kṛtakaraṇīyāny apahṛtabhārāṇy anuprāptasvakārthaḥ parikṣīṇabhavasaṃyojanaḥ samyagājñāsuvimuktacittāni //",
  "XXavsata_u:10455": "-------------------- Vaidya, p. 238 --------------------",
  "XXavsata_u:10456": "yadā bhagavatā āyuṣmatānandena sthavirakas te ca bhikṣava udbhāvitāḥ prakāśitāś ca,",
  "XXavsata_u:10457": "tadā bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:10458": "kāni bhadanta sthavirakeṇa karmāṇi kṛtāny upacitāni,",
  "XXavsata_u:10459": "yena ṣaṣṭi varṣāṇi mātuḥ kukṣāv uṣitaḥ,",
  "XXavsata_u:10460": "kāni karmāṇi kṛtāni yena dhandhaḥ saṃvṛttaḥ paramadhandhaḥ,",
  "XXavsata_u:10461": "pravrajya cārhatvaṃ sākṣātkṛtam*?",
  "XXavsata_u:10462": "bhagavān āha:",
  "XXavsata_u:10463": "sthavirakeṇaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:10464": "sthavirakeṇa karmāṇi kṛtāny upacitāni /",
  "XXavsata_u:10465": "ko 'nyaḥ pratyanubhaviṣyati?",
  "XXavsata_u:10466": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:10467": "nābdhātau,",
  "XXavsata_u:10468": "na tejodhātau,",
  "XXavsata_u:10469": "na vāyudhātau,",
  "XXavsata_u:10470": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:10471": "AVŚ_92.8 na praṇaśyanti karmāṇi kalpakoṭiśatair api /",
  "XXavsata_u:10472": "sāmagrīṃ prāpya kālaṃ ca phalanti khalu dehinām* //",
  "XXavsata_u:10473_0": "bhūtapūrvaṃ bhikṣavo 'tīte 'dhvany asminn eva bhadrake kalpe viṃśativarṣasahasrāyuṣi",
  "XXavsata_u:10473_1": "prajāyāṃ kāśyapo nāma samyaksaṃbuddho loka udapādi vidyācaraṇasaṃpannaḥ sugato lokavid",
  "XXavsata_u:10473_2": "anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
  "XXavsata_u:10474": "sa vārāṇasīṃ nagarīm upaniśritya viharati ṛṣipatane mṛgadāve /",
  "XXavsata_u:10475": "tatrānyataraḥ śreṣṭhīputraḥ sthavirasakāśe pravajitaḥ /",
  "XXavsata_u:10476": "sa ca sthaviro 'rhan,",
  "XXavsata_u:10477": "sa rāgaviprahīṇaḥ /",
  "XXavsata_u:10478": "yāvat tatra deśe parva pratyupasthitam* /",
  "XXavsata_u:10479": "tatas taruṇabhikṣuṇā sthavira utthāpyate:",
  "XXavsata_u:10480": "uttiṣṭha gocaragrāmaṃ gamiṣyāva iti /",
  "XXavsata_u:10481": "sthavira āha:",
  "XXavsata_u:10482": "vatsa adyāpi prag eva,",
  "XXavsata_u:10483": "gaccha tāvat kuśalapakṣaṃ pratijāgṛhīti /",
  "XXavsata_u:10484": "dvir api trir api taruṇabhikṣuṇā sthavira utthāpyate:",
  "XXavsata_u:10485": "uttiṣṭha gocaragrāmaṃ gamiṣyāva iti /",
  "XXavsata_u:10486": "dvir api trir api sthavira āha: vatsa,",
  "XXavsata_u:10487": "adyāpi prag eva,",
  "XXavsata_u:10488": "gaccha tāvat kuśalapakṣaṃ pratijāgṛhīti /",
  "XXavsata_u:10489": "tatas tena taruṇabhikṣuṇā āhāragṛddhreṇa (Speyer:",
  "XXavsata_u:10490": "āhāragṛdhreṇa)",
  "XXavsata_u:10491": "kharaṃ vākkarma niścāritam* /",
  "XXavsata_u:10492": "# # # # # # //",
  "XXavsata_u:10493": "# # # {mā svapihi gṛhe ṣaṣṭi varṣasahasrāṇi},",
  "XXavsata_u:10494": "tasya karmaṇo vipākena ṣaṣṭi varṣasahasrāṇi mātuḥ kukṣāv uṣitaḥ /",
  "XXavsata_u:10495": "yad abhūd dharmamātsaryaṃ tena duḥprajñaḥ,",
  "XXavsata_u:10496": "kṛcchreṇendriyāṇi paripācitāni /",
  "XXavsata_u:10497": "yad anena tatra paṭhitaṃ svādhyāyitaṃ skandhakauśalaṃ pratītyasamutpādakauśalaṃ sthānāsthānakauśalaṃ ca kṛtam*,",
  "XXavsata_u:10498": "tena mama śāsane pravrajya sarvakleśaprahāṇād arhatvaṃ sākṣātkṛtam* /",
  "XXavsata_u:10499": "tasmāt tarhi bhikṣavo vāgduścaritaprahāṇāya vyāyantavyam* /",
  "XXavsata_u:10500": "ete doṣā na bhaviṣyanti,",
  "XXavsata_u:10501": "ye sthavirakasya pṛthagjanabhūtasya /",
  "XXavsata_u:10502": "eṣa eva guṇagaṇo bhaviṣyati yas tasyaivārhatvaṃ prāptasya /",
  "XXavsata_u:10503": "ity evaṃ vo bhikṣavaḥ śikṣitavyam* //",
  "XXavsata_u:10504": "idam avocad bhagavān* /",
  "XXavsata_u:10505": "āttamanasas te bhikṣavo bhagavato bhāṣitam abhyanandan* //",
  "XXavsata_u:10506": "-------------------- Vaidya, p. 239 --------------------",
  "XXavsata_u:10507": "*******************************************************",
  "XXavsata_u:10508": "AVŚ_93 hastakaḥ / (ed. Speyer, vol. II)",
  "XXavsata_u:10509_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:10509_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:10509_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:10509_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:10509_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:10510": "śrāvastyām anyatamaḥ śreṣṭhī āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
  "XXavsata_u:10511": "tena sadṛśāt kulāt kalatram ānītam* /",
  "XXavsata_u:10512": "sa tayā sārdhaṃ krīḍati ramate paricārayati /",
  "XXavsata_u:10513": "tasya krīḍato ramamāṇasya paricārayataḥ patnī āpannasatvā saṃvṛttā /",
  "XXavsata_u:10514": "sā aṣṭānāṃ vā navānāṃ vā māsānām atyayāt prasūtā /",
  "XXavsata_u:10515": "dārako jāto 'bhirūpo darśanīyaḥ prāsādikaḥ sarvāṅgapratyaṅgopetaḥ prakṛtijātismaraś ca /",
  "XXavsata_u:10516": "sa svakaṃ hastaṃ gṛhītvā āliṅgate cumbati pariṣvajati,",
  "XXavsata_u:10517": "vācaṃ bhāṣate:",
  "XXavsata_u:10518": "aho bata me hastakau sucireṇa labdhau,",
  "XXavsata_u:10519": "aho bata me hastakau sucireṇa labdhakāv iti /",
  "XXavsata_u:10520": "tasya jātau jātimahaṃ kṛtvā nāmadheyaṃ vyavasthāpyate:",
  "XXavsata_u:10521": "kiṃ bhavatu dārakasya nāmeti /",
  "XXavsata_u:10522": "jñātaya ūcuḥ:",
  "XXavsata_u:10523": "yasmād ayaṃ jātamātra eva hastāv āliṅgate cumbati,",
  "XXavsata_u:10524": "tasmād bhavatu dārakasya hastaka iti nāmeti /",
  "XXavsata_u:10525": "hastako dāraka aṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
  "XXavsata_u:10526": "so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
  "XXavsata_u:10527": "āśu vardhate hradastham iva paṅkajam* /",
  "XXavsata_u:10528": "yadā tatra deśe kiṃcid bhavati bhayam*,",
  "XXavsata_u:10529": "tadā sa janakāyo bhīta itaś cāmutaś codbhrānto bhāṇḍaṃ gopāyati /",
  "XXavsata_u:10530": "sa tu hastau gopāyati,",
  "XXavsata_u:10531": "janakāyasya caivaṃ kathayati:",
  "XXavsata_u:10532": "mā bhavanto dakṣiṇīyeṣu cittaṃ pradūṣayata,",
  "XXavsata_u:10533": "mā paruṣāṃ vācaṃ bhāṣayadhvam*,",
  "XXavsata_u:10534": "aho bata me hastakau sucireṇa labdhakau,",
  "XXavsata_u:10535": "aho bata me hastakau sucireṇa labdhakāv iti //",
  "XXavsata_u:10536": "yāvad apareṇa samayena hastako jetavanaṃ gataḥ /",
  "XXavsata_u:10537_0": "athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
  "XXavsata_u:10537_1": "aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "XXavsata_u:10537_2": "jaṅgamam iva ratnaparvataṃ samantato bhadrakam* /",
  "XXavsata_u:10538": "sahadarśanāc cānena bhagavato 'ntike cittaṃ prasāditam* /",
  "XXavsata_u:10539": "sa prasādajāto bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
  "XXavsata_u:10540": "tato 'sya bhagavatā āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikī dharmadeśanā kṛtā,",
  "XXavsata_u:10541": "yāṃ śrutvā hastakena viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotāpattiphalaṃ sākṣātkṛtam* /",
  "XXavsata_u:10542": "sa dṛṣṭasatyo mātāpitarāv anujñāpya bhagavacchāsane pravrajitaḥ /",
  "XXavsata_u:10543_0": "tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ",
  "XXavsata_u:10543_1": "calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
  "XXavsata_u:10543_2": "sarvakleśaprahāṇād arhatvaṃ sākṣātkṛtam* /",
  "XXavsata_u:10544": "arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto",
  "XXavsata_u:10545": "-------------------- Vaidya, p. 240 --------------------",
  "XXavsata_u:10546": "bhavalābhalobhasatkāraparāṅmukhaḥ /",
  "XXavsata_u:10547": "sendropendrāṇāṃ devānāṃ pūjyo mānyo 'bhivādyaś ca saṃvṛttaḥ /",
  "XXavsata_u:10548": "so 'rhatvaprāpto 'py evam eva bhikṣūṇāṃ dharmaṃ deśayati:",
  "XXavsata_u:10549": "mā bhavanto dakṣiṇīyeṣu cittaṃ pradūṣayata,",
  "XXavsata_u:10550": "mā kharāṃ vācaṃ niścārayata /",
  "XXavsata_u:10551": "aho bata me hastakau sucireṇa labdhakau,",
  "XXavsata_u:10552": "aho bata me hastakau sucireṇa labdhakāv iti //",
  "XXavsata_u:10553": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:10554": "kāni bhadanta hastakena karmāṇi kṛtāny upacitāni yenārhatvaprāpto 'py evam eva kathayati:",
  "XXavsata_u:10555": "aho bata me hastakau sucireṇa labdhakau,",
  "XXavsata_u:10556": "aho bata me hastakau sucireṇa labdhakāv iti /",
  "XXavsata_u:10557": "bhagavān āha:",
  "XXavsata_u:10558": "pratyakṣakarmaphaladarśī bhikṣavo 'yaṃ pudgalaḥ /",
  "XXavsata_u:10559": "icchatha yūyam avadhārayitum*?",
  "XXavsata_u:10560": "evaṃ bhadanta /",
  "XXavsata_u:10561": "hastakenaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:10562": "hastakena karmāṇi kṛtāny upacitāni /",
  "XXavsata_u:10563": "ko 'nyaḥ pratyanubhaviṣyati?",
  "XXavsata_u:10564": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:10565": "nābdhātau,",
  "XXavsata_u:10566": "na tejodhātau,",
  "XXavsata_u:10567": "na vāyudhātau,",
  "XXavsata_u:10568": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:10569": "AVŚ_93.1 na praṇaśyanti karmāṇi kalpakoṭiśatair api /",
  "XXavsata_u:10570": "sāmagrīṃ prāpya kālaṃ ca phalanti khalu dehinām* //",
  "XXavsata_u:10571_0": "bhūtapūrvaṃ bhikṣavo 'tīte 'dhvany asminn eva bhadrake kalpe viṃśatisahasrāyuṣi prajāyāṃ",
  "XXavsata_u:10571_1": "kāśyapo nāma samyaksaṃbuddho loka udapādi vidyācaraṇasaṃpannaḥ sugato lokavid anuttaraḥ",
  "XXavsata_u:10571_2": "puruṣadamyasārathiḥ śāstā devamanuṣyāṇāṃ buddho bhagavān* /",
  "XXavsata_u:10572": "sa vārāṇasīṃ nagarīm upaniśritya viharati ṛṣipatane mṛgadāve /",
  "XXavsata_u:10573": "yāvat tatra dvau bhikṣū saṃśīlikau /",
  "XXavsata_u:10574": "tatraiko bahuśruto 'rhan*,",
  "XXavsata_u:10575": "dvitīyo 'lpaśrutaḥ pṛthagjanaś ca /",
  "XXavsata_u:10576": "tatra yo 'sāv arhan* bahuśrutaḥ,",
  "XXavsata_u:10577": "sa jñāto mahāpuṇyo lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ bahūni ca nimantraṇakāni pratilabhate /",
  "XXavsata_u:10578": "sa taṃ saṃśīlikabhikṣuṃ yatra nimantrito bhavati,",
  "XXavsata_u:10579": "tatra paścācchramaṇaṃ nayati /",
  "XXavsata_u:10580": "yāvad anyatamasmin divase 'rhan nimantritaḥ /",
  "XXavsata_u:10581": "nimantraṇakaṃ gantukāmas taṃ paścācchramaṇam āgacchati,",
  "XXavsata_u:10582": "na ca pratilabhate /",
  "XXavsata_u:10583": "tatas tena tasyādarśanād anyo bhikṣur nītaḥ /",
  "XXavsata_u:10584": "yāvat tatra taruṇabhikṣubhir auddhatyābhiprāyair evam uktam*:",
  "XXavsata_u:10585": "paśyata bhadantā yāvat tenāyaṃ paścācchramaṇo 'dya na nīto 'nyo nīta iti /",
  "XXavsata_u:10586": "tatas tena krodhābhibhūtenārhato 'ntike cittaṃ pradūṣya kharaṃ vākkarma niścāritam* /",
  "XXavsata_u:10587": "# # # # # # # # # # # # tena pañca janmaśatāny ahasto jātaḥ /",
  "XXavsata_u:10588": "yadā āśayato vipratisārajātena atyayam atyayato deśitaṃ vivṛtam uttānīkṛtam*,",
  "XXavsata_u:10589": "tena hastau pratilabdhau /",
  "XXavsata_u:10590": "yat punas tena paṭhitaṃ svādhyāyitaṃ skandhakauśalaṃ dhātukauśalam",
  "XXavsata_u:10591": "-------------------- Vaidya, p. 241 --------------------",
  "XXavsata_u:10592": "āyatanakauśalaṃ pratītyasamutpādakauśalaṃ ca kṛtam*,",
  "XXavsata_u:10593": "tena mama śāsane pravrajya sarvakleśaprahāṇād arhatvaṃ sākṣātkṛtam* /",
  "XXavsata_u:10594": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:10595": "ekāntaśuklānām ekāntaśuklaḥ,",
  "XXavsata_u:10596": "vyatimiśrāṇāṃ vyatimiśraḥ /",
  "XXavsata_u:10597": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:10598": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:10599": "ity evaṃ vo bhikṣavaḥ śikṣitavyam* //",
  "XXavsata_u:10600": "idam avocad bhagavān* /",
  "XXavsata_u:10601": "āttamanasas te bhikṣavo bhagavato bhāṣitam abhyanandan* //",
  "XXavsata_u:10602": "*******************************************************",
  "XXavsata_u:10603": "AVŚ_94 lekuñcikaḥ /",
  "XXavsata_u:10604": "(ed. Speyer, vol. II)",
  "XXavsata_u:10605_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:10605_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:10605_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:10605_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:10605_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:10606": "śrāvastyām anyatamo brahmaṇa āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
  "XXavsata_u:10607": "tena sadṛśāt kulāt kalatram ānītam* /",
  "XXavsata_u:10608": "sa tayā sārdhaṃ krīḍati ramate paricārayati /",
  "XXavsata_u:10609": "tasya krīḍato ramamāṇasya paricārayataḥ patnī āpannasatvā saṃvṛttā /",
  "XXavsata_u:10610": "sā aṣṭānāṃ vā navānāṃ vā māsānām atyayāt prasūtā /",
  "XXavsata_u:10611": "dārako jāto durvarṇo durdarśano 'vahoḍimakaḥ /",
  "XXavsata_u:10612": "jātamātrasya cāsya mātuḥ stanābhyāṃ kṣīram antarhitam* /",
  "XXavsata_u:10613": "yāvat tena brāhmaṇena tasyānyā dhātrī ānītā /",
  "XXavsata_u:10614": "tasyā api kṣīram antarhitam* /",
  "XXavsata_u:10615": "tasya dārikasya karmavipākataḥ /",
  "XXavsata_u:10616": "yadāsya kṣīrasaṃbhavaḥ sarvair apy upāyair na saṃbhavati,",
  "XXavsata_u:10617": "tadāsau lehenodbhṛtaḥ (Speyer:",
  "XXavsata_u:10618": "lehenoddhṛtaḥ) /",
  "XXavsata_u:10619": "tasya lekuñcika iti nāmadheyaṃ kṛtam* /",
  "XXavsata_u:10620": "so 'lpeśākhyo 'lpapuṇyaś ca //",
  "XXavsata_u:10621": "yadā mahān saṃvṛttas tadā udarapūraṇam api nāsādayati /",
  "XXavsata_u:10622": "paśyati ca bhikṣūn sunivasitān suprāvṛtān bhramarasadṛśāni pātrāṇi gṛhītvā śrāvastīṃ piṇḍāya praviśataḥ /",
  "XXavsata_u:10623": "tāṃś ca pūrṇahastān pūrṇapātrān pratiniṣkrāmataḥ /",
  "XXavsata_u:10624": "tasya dṛṣṭvā bhagavacchāsane pravrajyābhilāṣa utpannaḥ /",
  "XXavsata_u:10625": "sa mātāpitarāv anujñāpya bhagavacchāsane pravrajito 'py udarapūraṇaṃ nāsādayati /",
  "XXavsata_u:10626_0": "tena tenaiva saṃvegena yujyamānena ghaṭamānena vyāyacchamānena idam eva pañcagaṇḍakaṃ",
  "XXavsata_u:10626_1": "saṃsāracakraṃ calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā",
  "XXavsata_u:10626_2": "parāhatya sarvakleśaprahāṇād arhatvaṃ sākṣātkṛtam* /",
  "XXavsata_u:10627": "arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
  "XXavsata_u:10628": "sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
  "XXavsata_u:10629": "-------------------- Vaidya, p. 242 --------------------",
  "XXavsata_u:10630": "yāvad asāv apareṇa samayena bhagavato gandhakuṭīṃ saṃmārjituṃ pravṛttaḥ /",
  "XXavsata_u:10631": "sa tāṃ saṃmṛjya pātracīvaram ādāya śrāvastīṃ piṇḍāya prāvikṣat* /",
  "XXavsata_u:10632": "tatas tena prabhūtaḥ praṇītaś ca piṇḍapāta āsāditaḥ,",
  "XXavsata_u:10633": "yenāsya saṃtarpitānīndriyāṇi mahābhūtāni /",
  "XXavsata_u:10634": "tatas tena saṃtarpitendriyeṇa kṛtsnā rātrir dhyānavimokṣasamāpattibhir atināmitā /",
  "XXavsata_u:10635": "tato 'sya buddhir utpannā:",
  "XXavsata_u:10636": "śobhano 'yam upāyo yanv ahaṃ bhikṣusaṃghaṃ vijñāpayeyam iti /",
  "XXavsata_u:10637": "tena sarva eva bhikṣusaṃgho vijñāpitaḥ:",
  "XXavsata_u:10638": "ahaṃ bhadanta alpapuṇyo yadā gandhakuṭīṃ saṃmṛjya piṇḍapātaṃ praviśāmi,",
  "XXavsata_u:10639": "tadā tṛptiṃ labhe /",
  "XXavsata_u:10640": "tan me saṃghaḥ kāruṇyaṃ karotu,",
  "XXavsata_u:10641": "nānyena bhagavato gandhakuṭī saṃmrāṣṭavyeti /",
  "XXavsata_u:10642": "tataḥ saṃghena kriyākāraḥ kṛtaḥ:",
  "XXavsata_u:10643": "na kenacid bhagavato gandhakuṭī saṃmrāṣṭavyeti /",
  "XXavsata_u:10644": "sa visrabdho gandhakuṭīṃ saṃmṛjya paścāc chrāvastīṃ piṇḍāya praviśati //",
  "XXavsata_u:10645": "tasmiṃś ca samaye āyuṣmāñ chāradvatīputraḥ pañcaśataparivāro janapade varṣoṣitaḥ śrāvastyām abhyāgataḥ /",
  "XXavsata_u:10646": "tataḥ śāstur gauravajāto gandhakuṭīṃ saṃmārṣṭum ārabdhaḥ /",
  "XXavsata_u:10647": "sa āyuṣmatā lekuñcikena lakṣitaḥ /",
  "XXavsata_u:10648": "tenocyate: sthavira udare mama prahāro dattaḥ,",
  "XXavsata_u:10649": "yat te gandhakuṭī saṃmṛṣṭeti /",
  "XXavsata_u:10650": "sthaviraḥ prāha: katham iti?",
  "XXavsata_u:10651": "lekuñcikaḥ kathayati: sthavira,",
  "XXavsata_u:10652": "yadāhaṃ gandhakuṭīṃ na saṃmārjitavāṃs tadā piṇḍapātaṃ nāsādayāmīti /",
  "XXavsata_u:10653": "tataḥ sthaviraśāriputreṇoktam:",
  "XXavsata_u:10654": "yady evam aham anyatra nimantritaḥ /",
  "XXavsata_u:10655": "alpotsukas tvaṃ bhava /",
  "XXavsata_u:10656": "ahaṃ tatra tubhyaṃ piṇḍapātaṃ dāsyāmīti /",
  "XXavsata_u:10657": "tataḥ sthaviraśāriputraḥ pañcaśataparivāro nimantraṇakaṃ prasthitaḥ /",
  "XXavsata_u:10658": "lekuñciko 'pi tenaiva sārdhaṃ saṃprasthitaḥ /",
  "XXavsata_u:10659": "yadā gṛhapater gṛhasamīpaṃ gatas tadā lekuñcikasya karmavipākena tasmin gṛhe mahān kalahaḥ samutpannaḥ /",
  "XXavsata_u:10660": "tata āyuṣmato lekuñcikasyaitad abhavat:",
  "XXavsata_u:10661": "mamālpapuṇyatayā tatra kalaho jāta iti /",
  "XXavsata_u:10662": "tataḥ pratinivṛtya vihāraṃ gatvā bhaktacchedam akarot* /",
  "XXavsata_u:10663": "tato dvitīye divase sthaviraśāriputreṇocyate:",
  "XXavsata_u:10664": "kimarthaṃ tvaṃ na gata iti /",
  "XXavsata_u:10665": "tenoktam*: sthavireṇa nāvagatam*:",
  "XXavsata_u:10666": "mamālpapuṇyatayā yādṛśas tatra kalaho jāta iti /",
  "XXavsata_u:10667": "tataḥ sthaviraśāriputreṇānyatra divase taṃ puraskṛtya tad gṛhaṃ praveśitaḥ /",
  "XXavsata_u:10668": "saṃghamadhye copaviṣṭasya sataḥ pradakṣiṇaś cāhāro dīyate /",
  "XXavsata_u:10669": "tatra pariveṣakajano vismarati /",
  "XXavsata_u:10670": "tena saṃghamadhye dvitīyo bhaktacchedaḥ kṛtaḥ //",
  "XXavsata_u:10671": "yāvad iyaṃ pravṛttiḥ sthavirānandena śrutā /",
  "XXavsata_u:10672": "śrutvā ca lekuñcikam uvāca:",
  "XXavsata_u:10673": "tena hi tvam ihaiva jetavane tiṣṭha,",
  "XXavsata_u:10674": "ahaṃ te piṇḍapātam āneṣyāmīti /",
  "XXavsata_u:10675": "sthavirānandasyaivaṃvidhā smṛtiḥ /",
  "XXavsata_u:10676": "yadā bhagavato 'ntikād aśītir dharmaskandhasahasrāṇy udgṛhītāni # # # /",
  "XXavsata_u:10677": "lekuñcikasya ca karmāvaraṇena sthavirānandena vismṛtam* /",
  "XXavsata_u:10678": "tatrānena tṛtīyo bhaktacchedaḥ kṛtaḥ /",
  "XXavsata_u:10679": "caturthe divase sthavirānandenāsthāṃ kṛtvā piṇḍapāto dattaḥ /",
  "XXavsata_u:10680": "so 'pi nirgacchataḥ śvabhir apahṛtaḥ /",
  "XXavsata_u:10681": "tatrānena caturtho bhaktacchedaḥ kṛtaḥ //",
  "XXavsata_u:10682": "-------------------- Vaidya, p. 243 --------------------",
  "XXavsata_u:10683": "pañcame divase sthaviramaudgalyāyanena śrutvā lekuñcikasyāthāya piṇḍapātaṃ gṛhītvā ṛddhyā saṃprasthitam* /",
  "XXavsata_u:10684": "lekuñcikasya karmavipākena suparṇinā pakṣirājena pakṣaiḥ parāhatya mahāsamudre pātitaḥ /",
  "XXavsata_u:10685": "tatrānena pañcamo bhatacchedaḥ kṛtaḥ //",
  "XXavsata_u:10686": "ṣaṣṭhe divase śāriputreṇa śrutam* /",
  "XXavsata_u:10687": "tasyaitad abhavat*:",
  "XXavsata_u:10688": "yanv ahaṃ lekuñcikasya piṇḍapātaṃ ###################### lekuñcikasya kuṭikādvāre 'vasthitaḥ /",
  "XXavsata_u:10689": "tato lekuñcikasya karmavipākena tad api dvāraṃ śilābhir āvṛtam* /",
  "XXavsata_u:10690": "tataḥ śāriputreṇa ṛddhyā mokṣyāmīti tat pātraṃ pṛthivyāṃ sthāpitam* /",
  "XXavsata_u:10691": "tad api lekuñcikasya karmavipākena /",
  "XXavsata_u:10692": "athāśītiṣu yojanasahasreṣu kāñcanamayyāṃ pṛthivyām avasthitam* /",
  "XXavsata_u:10693": "tato 'pi sthaviraśāriputreṇa ṛddhyā samuddhṛtya tat piṇḍakaṃ mukhadvāraśleṣite piṇḍapāte tasya karmāvaraṇena tan mukham ekadhanaṃ saṃvṛttam* /",
  "XXavsata_u:10694": "tata āyuṣmāñ chāriputro lekuñcikasyābhavyatāṃ jñātvā saṃvignaḥ /",
  "XXavsata_u:10695": "tena ca bhadantena ṣaḍ bhaktacchedāḥ kṛtāḥ //",
  "XXavsata_u:10696_0": "tataḥ saptame divase āyuṣmāl lekuñcikaḥ satvānām udvejanārthaṃ karmaṇāṃ cāvipraṇaśasaṃdarśanārthaṃ",
  "XXavsata_u:10696_1": "karmabalodbhāvanārthaṃ ca bhasmanā pātraṃ pūrayitvā buddhapramukhasya bhikṣusaṃghasya",
  "XXavsata_u:10696_2": "purastān niṣadya udakenāloḍya pītvā nirupadhiśeṣe nirvāṇadhātau parinirvṛtaḥ /",
  "XXavsata_u:10697": "tam abhivīkṣya bhikṣavaḥ saṃvignāḥ tasya śarīre śarīrapūjāṃ kṛtvā saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:10698": "kāni bhadanta lekuñcikena karmāṇi kṛtāni,",
  "XXavsata_u:10699": "yenārhatvaprāpto 'pi ṣaḍ bhaktacchedān kṛtvā saptame divase nirupadhiśeṣe nirvāṇadhātau parinirvṛta iti /",
  "XXavsata_u:10700": "bhagavān āha:",
  "XXavsata_u:10701": "lekuñcikenaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:10702": "lekuñcikena karmāṇi kṛtāny upacitāni /",
  "XXavsata_u:10703": "ko 'nyaḥ pratyanubhaviṣyati?",
  "XXavsata_u:10704": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:10705": "nābdhātau,",
  "XXavsata_u:10706": "na tejodhātau,",
  "XXavsata_u:10707": "na vāyudhātau,",
  "XXavsata_u:10708": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:10709": "AVŚ_94.1 na praṇaśyanti karmāṇi kalpakoṭiśatair api /",
  "XXavsata_u:10710": "sāmagrīṃ prāpya kālaṃ ca phalanti khalu dehinām* //",
  "XXavsata_u:10711": "bhūtapūrvaṃ bhikṣavo 'tīte 'dhvani vārāṇasyāṃ nagaryām anyatamā gṛhapatipatnī śrāddhā bhadrā kalyāṇāśayā /",
  "XXavsata_u:10712": "sā abhīṣṇaṃ śramaṇabrāhmaṇakṛpaṇavanīpakayācanakebhyo dānāni dadāti /",
  "XXavsata_u:10713": "tasyā apareṇa samayena bhartā kālagataḥ /",
  "XXavsata_u:10714": "yāvad asyāḥ putraḥ svagṛhe svāmī saṃvṛttaḥ /",
  "XXavsata_u:10715": "sa ca matsarī kuṭukuñcakaḥ āgṛhītapariṣkāraḥ kākāya baliṃ na pradātuṃ vyavasyati /",
  "XXavsata_u:10716": "sa śramaṇabrāhmaṇakṛpaṇavanīpakān dṛṣṭvā cittaṃ pradūṣayati /",
  "XXavsata_u:10717": "tasya mātā tenaiva pūrvakrameṇa śramaṇabrāhmaṇakṛpaṇavanīpakebhyo dānapradānāny anuprayacchati /",
  "XXavsata_u:10718": "tasyāḥ putro mātsaryābhibhūtaḥ kathayati:",
  "XXavsata_u:10719": "amba na me rocate (Speyer: rocyate) /",
  "XXavsata_u:10720": "mā dānam anuprayaccheti /",
  "XXavsata_u:10721": "sā kathayati:",
  "XXavsata_u:10722": "putraka iha kule eṣa kuladharma iti /",
  "XXavsata_u:10723": "-------------------- Vaidya, p. 244 --------------------",
  "XXavsata_u:10724": "tatas tena pṛthagbhaktena sthāpitā /",
  "XXavsata_u:10725": "tathāpy asāv upārdhād dānam anuprayacchati,",
  "XXavsata_u:10726": "upārdham ātmanā paribhuñkte /",
  "XXavsata_u:10727": "tatas tena mātsaryābhibhūtena krodhenāvṛtabuddhinā bhūyo nivāryata eva /",
  "XXavsata_u:10728": "yadā sarvāvasthāyāṃ na śaknoti vārayitum*,",
  "XXavsata_u:10729": "tadā mātaram uvāca:",
  "XXavsata_u:10730": "amba kiṃcit karaṇīyam asti,",
  "XXavsata_u:10731": "avavarakaṃ praviśeti /",
  "XXavsata_u:10732": "sā ṛjusvabhāvatayā avavarakaṃ praviṣṭā /",
  "XXavsata_u:10733": "tatas tena dvāraṃ baddhvā ekaṃ bhaktacchedaṃ kāritā /",
  "XXavsata_u:10734": "sā kathayati:",
  "XXavsata_u:10735": "putra bubhukṣitāsmīti /",
  "XXavsata_u:10736": "tatas tena kharaṃ vākkarma niścāritam*:",
  "XXavsata_u:10737": "bhasma khādeti /",
  "XXavsata_u:10738": "yāvat tenāsau kṛcchrasaṃkaṭasaṃbādhaprāptā sakaruṇakaruṇaṃ vikrośamānā ṣaḍ bhaktacchedān kāritā,",
  "XXavsata_u:10739": "tathāpi na pratimuktā /",
  "XXavsata_u:10740": "kālagatā /",
  "XXavsata_u:10741": "tadāsya mātsaryeṇāvṛtasya mātṛviyogād vipratisāro jātaḥ //",
  "XXavsata_u:10742": "bhagavān āha:",
  "XXavsata_u:10743": "kiṃ manyadhve bhikṣavo yo 'sau tena kālena tena samayena gṛhapatiputraḥ,",
  "XXavsata_u:10744": "ayaṃ sa lekuñcikaḥ /",
  "XXavsata_u:10745": "yad anena mātur apakāraḥ kṛtas tasya karmaṇo vipākena kalpam avīcau mahānaraka utpannaḥ /",
  "XXavsata_u:10746": "tenaiva hetunā idānīm apy arhatvaprāptaḥ ṣaḍ bhaktacchedān kṛtvā bhasmād anāhāra eva parinirvṛtaḥ /",
  "XXavsata_u:10747": "anyāny api bhikṣavo lekuñcikena karmāṇi kṛtāny upacitāni /",
  "XXavsata_u:10748_0": "bhūtapūrvaṃ bhikṣavo 'tīte 'dhvani vārāṇasyāṃ nagaryām anyatamo brāhmaṇo devatārcikaḥ",
  "XXavsata_u:10748_1": "sarveṣāṃ vārāṇaseyānāṃ brāhmaṇagṛhapatīnāṃ satkṛto gurukṛto mānitaḥ pūjito 'bhimataś ca sarvajanasya /",
  "XXavsata_u:10749": "dharmatā caiṣā yad asati buddhānām utpāde pratyekabuddhā loka utpadyante hīnadīnānukampakāḥ prāntaśayanāsanabhaktā ekadakṣiṇīyā lokasya /",
  "XXavsata_u:10750": "yāvad anyatamaḥ pratyekabuddho vārāṇasīṃ piṇḍāya praviṣṭaḥ /",
  "XXavsata_u:10751": "sa ca tatra pūrṇahastaḥ pūrṇapātro nirgacchati /",
  "XXavsata_u:10752": "tena brāhmanena dṛṣṭaḥ /",
  "XXavsata_u:10753": "tasya mātsaryam utpannam* /",
  "XXavsata_u:10754": "kathayati: ānaya yāvat pātraṃ paśyāmīti /",
  "XXavsata_u:10755": "asamanvāhṛtya ca śrāvakapratyekabuddhānāṃ jñānadarśanaṃ na pravartata iti /",
  "XXavsata_u:10756": "tena bhadantenopanāmitam* /",
  "XXavsata_u:10757": "tatas tena pṛthivyām utsṛjya pādenābhimṛditam* /",
  "XXavsata_u:10758": "tatas tena pratyekabuddhena bhaktachedaḥ kṛtaḥ /",
  "XXavsata_u:10759": "na ca tasya brāhmaṇasya vipratisāro jātaḥ //",
  "XXavsata_u:10760": "kiṃ manyadhve bhikṣavo yo 'sau brāhmaṇaḥ,",
  "XXavsata_u:10761": "ayam evāsau lekuñcikaḥ /",
  "XXavsata_u:10762": "bhūyaḥ kāśyape bhagavati pravrajito babhūva /",
  "XXavsata_u:10763": "tatrānena brahmacaryavāsaḥ paripālitaḥ /",
  "XXavsata_u:10764": "tenedānīm arhatvaṃ sākṣātkṛtam* /",
  "XXavsata_u:10765": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:10766": "ekāntaśuklānāṃ karmaṇām ekāntaśuklaḥ,",
  "XXavsata_u:10767": "vyatimiśrāṇāṃ vyatimiśraḥ /",
  "XXavsata_u:10768": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:10769": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:10770": "ity evaṃ vo bhikṣavaḥ śikṣitavyam* //",
  "XXavsata_u:10771": "idam avocad bhagavān* /",
  "XXavsata_u:10772": "āttamanasas te bhikṣavo bhagavato bhāṣitam abhyanandan* //",
  "XXavsata_u:10773": "*",
  "XXavsata_u:10774": "******************************************************",
  "XXavsata_u:10775": "AVŚ_95 saṃsāraḥ / (ed. Speyer, vol. II)",
  "XXavsata_u:10776_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:10776_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:10776_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:10776_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ",
  "XXavsata_u:10777": "-------------------- Vaidya, p. 245 --------------------",
  "XXavsata_u:10778": "saśrāvakasaṃghaḥ śrāvastyāṃ viharati jetavane 'nāthapiṇḍadasyārāme /",
  "XXavsata_u:10779": "śrāvastyām anyatamo gṛhapatir āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
  "XXavsata_u:10780": "tena sadṛśāt kulāt kalatram ānītam* /",
  "XXavsata_u:10781": "sa tayā sārdhaṃ krīḍati ramate paricārayati /",
  "XXavsata_u:10782": "tasya krīḍato ramamāṇasya paricārayataḥ patnī āpannasatvā saṃvṛttā /",
  "XXavsata_u:10783": "sā aṣṭānāṃ vā navānāṃ vā māsānām atyayāt prasūtā /",
  "XXavsata_u:10784": "dārako jāto 'bhirūpo darśanīyaḥ prāsādikaḥ sarvāṅgapratyaṅgopetaḥ /",
  "XXavsata_u:10785": "sa jātamātra eva gṛham avalokya vācaṃ niścārayati sma:",
  "XXavsata_u:10786": "duḥkho bhavantaḥ saṃsāraḥ,",
  "XXavsata_u:10787": "paramaduḥkhaḥ saṃsāraḥ /",
  "XXavsata_u:10788": "ity uktvā tūṣṇīm avasthitaḥ /",
  "XXavsata_u:10789": "tasya jātau jātimahaṃ kṛtvā nāmadheyaṃ vyavasthāpyate:",
  "XXavsata_u:10790": "kiṃ bhavatu dārakasya nāmeti /",
  "XXavsata_u:10791": "jñātaya ūcuḥ:",
  "XXavsata_u:10792": "yasmād ayaṃ jātamātra eva saṃsāra iti ghoṣayati,",
  "XXavsata_u:10793": "tasmād bhavatu dārakasya saṃsāra iti nāmeti /",
  "XXavsata_u:10794": "saṃsāro dārako 'ṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
  "XXavsata_u:10795": "so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
  "XXavsata_u:10796": "āśu vardhate hradastham iva paṅkajam* /",
  "XXavsata_u:10797": "yadā saṃsāro dārakaḥ krameṇa mahān saṃvṛttaḥ,",
  "XXavsata_u:10798": "sa prakṛtijātismaratvāc ca janakāyasya dharmaṃ deśayati:",
  "XXavsata_u:10799": "mā bhavanto guruṣu gurusthānīyeṣu mātāpitṛṣv ācāryopādhyāyeṣu vā kharavācaṃ niścārayata /",
  "XXavsata_u:10800": "duḥkhaṃ saṃsāra iti /",
  "XXavsata_u:10801": "yāvad apareṇa samayena itaś cāmutaś ca paribhramañ jetavanaṃ nirgataḥ /",
  "XXavsata_u:10802_0": "athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
  "XXavsata_u:10802_1": "aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "XXavsata_u:10802_2": "jaṅgamam iva ratnaparvataṃ samantato bhadrakam* /",
  "XXavsata_u:10803": "sahadarśanāc cānena bhagavato 'ntike cittaṃ prasāditam* /",
  "XXavsata_u:10804": "prasādajāto bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
  "XXavsata_u:10805": "tasmai bhagavatā saṃsāravairāgyikī dharmadeśanā kṛtā,",
  "XXavsata_u:10806": "yāṃ śrutvā saṃsāro dārakaḥ saṃsāre doṣadarśī bhūtvā mātāpitarāv anujñāpya bhagavacchāsane pravrajitaḥ /",
  "XXavsata_u:10807_0": "tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ",
  "XXavsata_u:10807_1": "calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
  "XXavsata_u:10807_2": "sarvakleśaprahāṇād arhatvaṃ sākṣātkṛtam* /",
  "XXavsata_u:10808": "arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
  "XXavsata_u:10809": "sendropendrāṇāṃ devānāṃ pūjyo mānyo 'bhivādyaś ca saṃvṛttaḥ /",
  "XXavsata_u:10810": "so 'rhatvaprāpto 'pi bhikṣūṇāṃ dharmaṃ deśayati:",
  "XXavsata_u:10811": "mā āyuṣmanto guruṣu gurusthānīyeṣu mātāpitṛṣv ācāryopādhyāyeṣu {vā} kharavācaṃ niścārayata /",
  "XXavsata_u:10812": "duḥkhaṃ saṃsāraḥ,",
  "XXavsata_u:10813": "paramaduḥkhaṃ saṃsāra iti / ++++++++++++++//",
  "XXavsata_u:10814": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:10815": "kāni bhadanta saṃsāreṇa karmāṇi kṛtāni,",
  "XXavsata_u:10816": "yena pañca janmaśatāni mṛtakuṇapa eva mātuḥ kukṣer nirgataḥ / pravrajya",
  "XXavsata_u:10817": "-------------------- Vaidya, p. 246 --------------------",
  "XXavsata_u:10818": "cārhatvaṃ sākṣātkṛtam iti /",
  "XXavsata_u:10819": "bhagavān āha:",
  "XXavsata_u:10820": "saṃsāreṇaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:10821": "saṃsāreṇa karmāṇi kṛtāny upacitāni /",
  "XXavsata_u:10822": "ko 'nyaḥ pratyanubhaviṣyati?",
  "XXavsata_u:10823": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:10824": "nābdhātau,",
  "XXavsata_u:10825": "na tejodhātau,",
  "XXavsata_u:10826": "na vāyudhātau,",
  "XXavsata_u:10827": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:10828": "AVŚ_95.1 na praṇaśyanti karmāṇi kalpakoṭiśatair api /",
  "XXavsata_u:10829": "sāmagrīṃ prāpya kālaṃ ca phalanti khalu dehinām* //",
  "XXavsata_u:10830_0": "bhūtapūrvaṃ bhikṣavo 'tīte 'dhvany asminn eva bhadrake kalpe viṃśativarṣasahasrāyuṣi",
  "XXavsata_u:10830_1": "prajāyāṃ kāśyapo nāma samyaksaṃbuddho loka udapādi vidyācaraṇasaṃpannaḥ sugato lokavid",
  "XXavsata_u:10830_2": "anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
  "XXavsata_u:10831": "sa vārāṇasīṃ nagarīm upaniśritya viharati ṛṣipatane mṛgadāve /",
  "XXavsata_u:10832": "vārāṇasyāṃ nagaryām anyatamaḥ śreṣṭhīputraḥ sthavirasakāśe pravrajitaḥ /",
  "XXavsata_u:10833": "sa ca sthaviro 'rhan,",
  "XXavsata_u:10834": "sa rāgaviprahīṇaḥ /",
  "XXavsata_u:10835": "yāvat tatra deśe parva samupasthitam* /",
  "XXavsata_u:10836": "tatas taruṇabhikṣuṇā sthavira utthāpyate:",
  "XXavsata_u:10837": "uttiṣṭha gocaragrāmaṃ gamiṣyāva iti /",
  "XXavsata_u:10838": "sthavira āha:",
  "XXavsata_u:10839": "vatsa adyāpi prātar eva,",
  "XXavsata_u:10840": "gaccha tāvat kuśalapakṣaṃ pratijāgṛhīti /",
  "XXavsata_u:10841": "dvir api trir api taruṇabhikṣuṇā sthavira utthāpyate:",
  "XXavsata_u:10842": "uttiṣṭha gocaragrāmaṃ gamiṣyāva iti /",
  "XXavsata_u:10843": "dvir api trir api sthavira āha:",
  "XXavsata_u:10844": "vatsa adyāpi prātar eva,",
  "XXavsata_u:10845": "gaccha tāvat kuśalapakṣaṃ pratijāgṛhīti /",
  "XXavsata_u:10846": "tatas tena taruṇabhikṣuṇā rasagṛdhreṇa kharaṃ vākkarma niścāritam:",
  "XXavsata_u:10847": "mā tvaṃ pañcabhir api janmaśatair jīvaḥ kośān nirgaccha,",
  "XXavsata_u:10848": "eṣo 'haṃ nirgata iti //",
  "XXavsata_u:10849": "bhagavān āha:",
  "XXavsata_u:10850": "kiṃ manyadhve bhikṣavo yo 'sau tena kālena tena samayena taruṇabhikṣuḥ,",
  "XXavsata_u:10851": "ayam saṃsāraḥ /",
  "XXavsata_u:10852": "yad anenārhato 'ntike cittaṃ pradūṣya kharaṃ vākkarma niścāritam*,",
  "XXavsata_u:10853": "tasya karmaṇo vipākena pañca janmaśatāni mṛtakuṇapa eva mātuḥ kukṣer nirgataḥ /",
  "XXavsata_u:10854": "nirgateṣu pañcasu janmaśateṣu idānīm anena manuṣyatvam āsāditam* /",
  "XXavsata_u:10855": "tatas tat smṛtvā kathayati:",
  "XXavsata_u:10856": "duḥkhaṃ saṃsāraḥ,",
  "XXavsata_u:10857": "paramaduḥkhaṃ saṃsāra iti /",
  "XXavsata_u:10858": "yad anena vipratisārajātena sthavirasyātyayo deśitaḥ,",
  "XXavsata_u:10859": "brahmacaryavāsaś ca paripālitaḥ,",
  "XXavsata_u:10860": "tenedānīm arhatvaṃ sākṣātkṛtam* /",
  "XXavsata_u:10861": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:10862": "ekāntaśuklānām ekāntaśuklaḥ,",
  "XXavsata_u:10863": "vyatimiśrāṇāṃ vyatimiśraḥ /",
  "XXavsata_u:10864": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:10865": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:10866": "ity evaṃ vo bhikṣavaḥ śikṣitavyam* //",
  "XXavsata_u:10867": "idam avocad bhagavān* /",
  "XXavsata_u:10868": "āttamanasas te bhikṣavo bhagavato bhāṣitam abhyanandan* //",
  "XXavsata_u:10869": "-------------------- Vaidya, p. 247 --------------------",
  "XXavsata_u:10870": "*******************************************************",
  "XXavsata_u:10871": "AVŚ_96 guptikaḥ / (ed. Speyer, vol. II)",
  "XXavsata_u:10872_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:10872_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:10872_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:10872_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:10872_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:10873": "yadā bhagavatā stavakarṇikanimantritena saupārake nagare mahājanavineyākarṣaṇaṃ kṛtam*,",
  "XXavsata_u:10874": "tadā sarvaḥ saupārakanivāsī janakāyo buddhanimno dharmapravaṇaḥ saṃghaprāgbhāro vyavasthitaḥ //",
  "XXavsata_u:10875": "saupārake nagare 'nyatamo gṛhapatir āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
  "XXavsata_u:10876": "tena sadṛśāt kulāt kalatram ānītam* /",
  "XXavsata_u:10877": "sa tayā sārdhaṃ krīḍati ramate paricārayati /",
  "XXavsata_u:10878": "tasya krīḍato ramamāṇasya paricārayataḥ patnī āpannasatvā saṃvṛttā /",
  "XXavsata_u:10879": "sā aṣṭānāṃ vā navānāṃ vā māsānām atyayāt prasūtā /",
  "XXavsata_u:10880": "dārako jātaḥ jātamātrasya sarvaśarīraṃ piṭakaiḥ sphuṭaṃ saṃvṛttam* /",
  "XXavsata_u:10881": "yadā te piṭakāḥ sphuṭitāḥ,",
  "XXavsata_u:10882": "tadā ekadhano māṃsapiṇḍaḥ saṃsthitaḥ /",
  "XXavsata_u:10883": "pūyaśoṇitaṃ cāsya śarīrāt pragharan mahaddaurgandhaṃ janayati /",
  "XXavsata_u:10884": "tato 'sya pitā aiśvaryabalādhānena dravyamantrauṣadhiparicārakasametaḥ svayam evārabdhaś cikitsāṃ kartum*,",
  "XXavsata_u:10885": "na cāsau vyādhir upaśamaṃ gacchati karmabalādhānaprāptatvāt* /",
  "XXavsata_u:10886": "sa svaśarīraṃ tathā vikṣatam apatrāpya parigṛhītaṃ vastrair gopāyati /",
  "XXavsata_u:10887": "tasya guptika iti nāma kṛtam* /",
  "XXavsata_u:10888": "yāvad guptiko dārako mahān saṃvṛttas tasya vayasyakāḥ sahajātakāḥ śrāvastyāḥ saupārakanagaram anuprāptāḥ /",
  "XXavsata_u:10889": "tatas taiḥ pitur asya kathyate:",
  "XXavsata_u:10890": "tāta yady eṣa śrāvastīṃ nīyate,",
  "XXavsata_u:10891": "śakyetāsmād vyādheḥ parimocayitum*,",
  "XXavsata_u:10892": "yasmāt tatra santi vaidyabhaiṣajādayaḥ sulabhā iti //",
  "XXavsata_u:10893": "tataḥ pitrā tad vacanam upaśrutya prabhūtāni ratnāni paricārakāṃś ca datvā śrāvastīm anupreṣitaḥ /",
  "XXavsata_u:10894": "so 'nupūrveṇa vayasyakasahāyaḥ śrāvastīm anuprāptaḥ /",
  "XXavsata_u:10895": "tatrāpy asya karmajo vyādhiḥ saty api vaidyadravyauṣadhiparicārakabāhulye na śakyate cikitsitum* /",
  "XXavsata_u:10896": "yāvad asāv apareṇa samayena jetavanaṃ nirgataḥ /",
  "XXavsata_u:10897_0": "athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
  "XXavsata_u:10897_1": "aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "XXavsata_u:10897_2": "jaṅgamam iva ratnaparvataṃ samantato bhadrakam* /",
  "XXavsata_u:10898": "sahadarśanāc cānena bhagavato 'ntike cittaṃ prasāditam* /",
  "XXavsata_u:10899": "prasādajāto bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
  "XXavsata_u:10900": "tasmai bhagavatā āśayānuśayaṃ dhātuṃ prakṛtiṃ ca jñātvā pañcopādānaskandhā rogato gaṇḍataḥ śalyato 'ghato 'nityato duḥkhataḥ śūnyato 'nātmataś ca deśitāḥ /",
  "XXavsata_u:10901": "sa saṃskārānityatāṃ viditvā bhagavacchāsane pravrajitaḥ /",
  "XXavsata_u:10902": "tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ calācalaṃ viditvā",
  "XXavsata_u:10903": "-------------------- Vaidya, p. 248 --------------------",
  "XXavsata_u:10904": "sarvasaṃskāragatīḥ śatanapatanavikiraṇavidhvaṃsanadharmatayā parāhatya sarvakleśaprahāṇād arhatvaṃ sākṣātkṛtam* /",
  "XXavsata_u:10905": "arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
  "XXavsata_u:10906": "sendropendrāṇāṃ devānāṃ pūjyo mānyo 'bhivādyaś ca saṃvṛttaḥ /",
  "XXavsata_u:10907": "te 'py asya sahajātakās tenaiva saṃvegena pravrajitāḥ //",
  "XXavsata_u:10908": "te yenāyuṣmān guptikas tenopasaṃkrāntāḥ /",
  "XXavsata_u:10909": "upasaṃkramyāyuṣmantaṃ guptikam idam avocan*:",
  "XXavsata_u:10910": "kim āyuṣman guptika pralopadharma,",
  "XXavsata_u:10911": "kiṃ vā atra loke 'pralopadharma?",
  "XXavsata_u:10912": "rūpam āyuṣmantaḥ pralopadharma /",
  "XXavsata_u:10913": "tasya nirodhān nirvāṇam apralopadharma /",
  "XXavsata_u:10914": "vedanā saṃjñā saṃskārā vijñānam āyuṣmantaḥ pralopadharma /",
  "XXavsata_u:10915": "tasya nirodhān nirvāṇam apralopadharma /",
  "XXavsata_u:10916": "kiṃ manyadhve āyuṣmantaḥ:",
  "XXavsata_u:10917": "rūpaṃ nityaṃ vā anityaṃ vā?",
  "XXavsata_u:10918": "anityam idam āyuṣman guptika /",
  "XXavsata_u:10919": "yat punar anityaṃ duḥkhaṃ vā tan na vā, duḥkham*?",
  "XXavsata_u:10920": "duḥkham idam āyuṣman guptika /",
  "XXavsata_u:10921": "yat punar anityaṃ duḥkhaṃ vipariṇāmadharma,",
  "XXavsata_u:10922": "satyam api tac chrutavān āryaśrāvaka ātmata upagacched etan mama,",
  "XXavsata_u:10923": "eṣo 'ham asmi,",
  "XXavsata_u:10924": "eṣa me ātmety evam etat?",
  "XXavsata_u:10925": "no āyuṣman guptika /",
  "XXavsata_u:10926": "kiṃ manyadhve āyuṣmantaḥ:",
  "XXavsata_u:10927": "vedanā saṃjñā saṃskārā vijñānaṃ nityaṃ vā anityaṃ vā?",
  "XXavsata_u:10928": "anityam idam āyuṣman guptika /",
  "XXavsata_u:10929": "yat punar anityaṃ duḥkham*?",
  "XXavsata_u:10930": "duḥkham idam āyuṣman guptika /",
  "XXavsata_u:10931": "yat punar anityaṃ duḥkhaṃ vipariṇāmadharma,",
  "XXavsata_u:10932": "api tac chrutavān āryaśrāvaka ātmata upagacchet*: etan mama,",
  "XXavsata_u:10933": "eṣo 'ham asmi,",
  "XXavsata_u:10934": "eṣa me ātmeti?",
  "XXavsata_u:10935": "no āyuṣman guptika /",
  "XXavsata_u:10936": "tasmāt tarhi āyuṣmanto yat kiṃcid rūpam atītānāgatapratyutpannam ādhyātmikaṃ vā bāhyaṃ vā audārikaṃ vā sūkṣmaṃ vā hīnaṃ vā praṇītaṃ vā,",
  "XXavsata_u:10937": "yad vā dūre,",
  "XXavsata_u:10938": "yad vāntike,",
  "XXavsata_u:10939": "tat sarvaṃ naitan mama,",
  "XXavsata_u:10940": "naiṣo 'ham asmi,",
  "XXavsata_u:10941": "naiṣa me ātmety evam etad yathābhūtaṃ samyakprajñayā draṣṭavyam* /",
  "XXavsata_u:10942": "yā kācid vedanā saṃjñā saṃskārā yat kiṃcid vijñānam atītānāgatapratyutpannam ādhyātmikaṃ vā bāhyaṃ vā audārikaṃ vā sūkṣmaṃ vā hīnaṃ vā praṇītaṃ vā,",
  "XXavsata_u:10943": "yad vā dūre,",
  "XXavsata_u:10944": "yad vāntike,",
  "XXavsata_u:10945": "tat sarvaṃ naitan mama,",
  "XXavsata_u:10946": "naiṣo 'ham asmi,",
  "XXavsata_u:10947": "naiṣa me ātmety evam etad yathābhūtaṃ samyakprajñayā draṣṭavyam* /",
  "XXavsata_u:10948": "evaṃdarśī āyuṣmantaḥ śrutavān āryaśrāvako rūpād api nirvidyate,",
  "XXavsata_u:10949": "vedanāyāḥ saṃjñāyāḥ saṃskārebhyo vijñānād api /",
  "XXavsata_u:10950": "nirviṇṇo virujyate,",
  "XXavsata_u:10951": "virako vimucyate /",
  "XXavsata_u:10952": "vimuktam evaṃ jñānadarśanaṃ bhavati:",
  "XXavsata_u:10953": "kṣīṇā me jātiḥ,",
  "XXavsata_u:10954": "uṣitaṃ brahmacaryaṃ kṛtaṃ karaṇīyam* /",
  "XXavsata_u:10955": "nāparam asmād bhavaṃ prajānāmīti //",
  "XXavsata_u:10956": "asmin khalu dharmaparyāye bhāṣyamāṇe teṣāṃ sahajātakānāṃ virajo vigatamalaṃ dharmeṣu dharmacakṣur utpannam* /",
  "XXavsata_u:10957": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:10958": "kāni bhadanta guptikena karmāṇi kṛtāni,",
  "XXavsata_u:10959": "yenāsya śārīram evaṃ bībhatsavyādhibahulaṃ durgandhaṃ saṃvṛttam* /",
  "XXavsata_u:10960": "kiṃ karma kṛtaṃ yena tīkṣṇaniśitabuddhiḥ saṃvṛttaḥ,",
  "XXavsata_u:10961": "pravrajya cārhatvaṃ sākṣātkṛtam iti /",
  "XXavsata_u:10962": "bhagavān āha:",
  "XXavsata_u:10963": "guptikenaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:10964": "guptikena karmāṇi kṛtāny upacitāni /",
  "XXavsata_u:10965": "-------------------- Vaidya, p. 249 --------------------",
  "XXavsata_u:10966": "ko 'nyaḥ pratyanubhaviṣyati?",
  "XXavsata_u:10967": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:10968": "nābdhātau,",
  "XXavsata_u:10969": "na tejodhātau,",
  "XXavsata_u:10970": "na vāyudhātau,",
  "XXavsata_u:10971": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:10972": "AVŚ_96.1 na praṇaśyanti karmāṇi kalpakoṭiśatair api /",
  "XXavsata_u:10973": "sāmagrīṃ prāpya kālaṃ ca phalanti khalu dehinām* //",
  "XXavsata_u:10974": "bhūtapūrvaṃ bhikṣavo 'tīte 'dhvani vārāṇasyāṃ nagaryāṃ anyatamaḥ śreṣṭhī /",
  "XXavsata_u:10975": "sa dvitīyaśreṣṭhinā sārdhaṃ viruddhaḥ /",
  "XXavsata_u:10976": "tatas tena rājā prabhūtaṃ dhanaṃ datvā vijñāpitaḥ:",
  "XXavsata_u:10977": "deva ayaṃ śreṣṭhī aparādhikaḥ,",
  "XXavsata_u:10978": "kriyatām asya daṇḍanigraha iti /",
  "XXavsata_u:10979": "tato rājñā tasyaivānujñātaḥ /",
  "XXavsata_u:10980": "tenāsau svagṛham ānīya talābhis tāḍitaḥ /",
  "XXavsata_u:10981": "tato rudhirāvasiktaśarīrasya prabhūtaṃ tīkṣṇaṃ ca viṣacūrṇaṃ datvoptam*,",
  "XXavsata_u:10982": "yenāsya tac charīram ekadhanaṃ māṃsapiṇḍavad avasthitam* /",
  "XXavsata_u:10983": "tatas tasya śreṣṭhino vayasyakaiḥ śrutam*:",
  "XXavsata_u:10984": "yathā tenaivaṃvidhaṃ karma kṛtam iti /",
  "XXavsata_u:10985": "tatas taiḥ sametair bhūtvā # # {upakaraṇaviśeṣaiḥ} yair upakaraṇaviśeṣais tasmād vyādheḥ parimocitaḥ /",
  "XXavsata_u:10986": "tato 'sau tenaiva ca saṃvegena gṛhān niṣkramya pravrajitaḥ /",
  "XXavsata_u:10987": "tena anācāryakeṇa saptatriṃśadbodhipakṣyān dharmān bhāvayitvā pratyekā bodhiḥ sākṣātkṛtā /",
  "XXavsata_u:10988": "tato 'sya cittam utpannam*:",
  "XXavsata_u:10989": "bahv anena śreṣṭhinā matsaṃtāpād apuṇyaṃ prasūtam* /",
  "XXavsata_u:10990": "yanv aham enaṃ gatvā saṃvejayeyam iti /",
  "XXavsata_u:10991": "tatas tasyāgrato gatvā upari vihāyasam abhyudgamya vicitrāṇi prātihāryāṇi vidarśayitum ārabdhaḥ /",
  "XXavsata_u:10992": "āśu pṛthagjanānām ṛddhir āvarjanakarī /",
  "XXavsata_u:10993": "sa mūlanikṛtta iva drumaḥ pādayor nipatya kṛtakarapuṭo bhagavantaṃ vijñāpayati: avatara,",
  "XXavsata_u:10994": "avatara mahādakṣiṇīya,",
  "XXavsata_u:10995": "kṛtāparādho 'haṃ tavāntike,",
  "XXavsata_u:10996": "tvām eva niśritya punaḥ,",
  "XXavsata_u:10997": "pratyupasthāsyāmīti /",
  "XXavsata_u:10998": "tenāsau pratyekabuddhaḥ kṣamāpayitvā piṇḍakena pratipādya paṭenācchāditaḥ /",
  "XXavsata_u:10999": "praṇidhānaṃ ca kṛtam*:",
  "XXavsata_u:11000": "yan mayā krodhābhibhūtena tavāparādhaḥ kṛtaḥ,",
  "XXavsata_u:11001": "mā asya karmaṇo vipākaṃ pratyanubhaveyam* /",
  "XXavsata_u:11002": "yan mayā satkāraḥ kṛtaḥ,",
  "XXavsata_u:11003": "anenaivaṃvidhānāṃ guṇānāṃ lābhī syām*,",
  "XXavsata_u:11004": "prativiśiṣṭataraṃ cātaḥ śāstāram ārāgayeyam iti //",
  "XXavsata_u:11005": "bhagavān āha:",
  "XXavsata_u:11006": "kiṃ manyadhve bhikṣavo yo 'sau tena kālena tena samayena śreṣṭhī āsīt*,",
  "XXavsata_u:11007": "ayam sa guptikaḥ /",
  "XXavsata_u:11008": "tasya karmaṇaḥ prabhāvāt pañca janmaśatāni kaśābhis tāḍyamānaḥ kālaṃ kṛtavān* /",
  "XXavsata_u:11009": "tenaiva hetunā ayam evaṃvidhaṃ āśraya āsāditaḥ /",
  "XXavsata_u:11010": "bhūyaḥ kāśyape bhagavati sahajātakair vayasyakaiḥ sārdhaṃ pravrajita āsīt*/",
  "XXavsata_u:11011": "tatraibhir brahmacaryavāsaḥ paripālitaḥ /",
  "XXavsata_u:11012": "tenedānīm arhatvaṃ sākṣātkṛtam* /",
  "XXavsata_u:11013": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:11014": "ekāntaśuklānām ekāntaśuklaḥ,",
  "XXavsata_u:11015": "vyatimiśrāṇāṃ vyatimiśraḥ /",
  "XXavsata_u:11016": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:11017": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:11018": "ity evaṃ vo bhikṣavaḥ śikṣitavyam* //",
  "XXavsata_u:11019": "idam avocad bhagavān* /",
  "XXavsata_u:11020": "āttamanasas te bhikṣavo bhagavato bhāṣitam abhyanandan* //",
  "XXavsata_u:11021": "-------------------- Vaidya, p. 250 --------------------",
  "XXavsata_u:11022": "*******************************************************",
  "XXavsata_u:11023": "AVŚ_97 virūpaḥ / (ed. Speyer, vol. II)",
  "XXavsata_u:11024_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:11024_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:11024_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:11024_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:11024_4": "śrāvastyāṃ viharati jetavane 'nāthapiṇḍadasyārāme /",
  "XXavsata_u:11025": "# # # anyatamo gṛhapatir āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
  "XXavsata_u:11026": "tena sadṛśāt kulāt kalatram ānītam* /",
  "XXavsata_u:11027": "sa tayā sārdhaṃ krīḍati ramate paricārayati /",
  "XXavsata_u:11028": "tasya krīḍato ramamāṇasya paricārayataḥ patnī āpannasatvā saṃvṛttā /",
  "XXavsata_u:11029": "sā aṣṭānāṃ vā navānāṃ vā māsānām atyayāt prasūtā /",
  "XXavsata_u:11030": "dārako jātaḥ /",
  "XXavsata_u:11031": "jātamātrasya sarvaśarīraṃ vikṛtisphuṭaṃ pravṛttam* /",
  "XXavsata_u:11032": "durvarṇo durdarśano 'ṣṭādaśabhir doṣavarṇakaiḥ samanvāgataḥ sa dārako bhūtaḥ /",
  "XXavsata_u:11033": "tasya mātāpitarau sarvāṅgaṃ durvarṇaṃ durdarśanaṃ vikṛtarūpaṃ dṛṣṭvā cintāparau vyvasthitau /",
  "XXavsata_u:11034": "tasya jātau jātimahaṃ kṛtvā nāmadheyaṃ vyvasthāpyate:",
  "XXavsata_u:11035": "kiṃ nāma bhavatu dārakasya?",
  "XXavsata_u:11036": "jñātaya ūcuḥ:",
  "XXavsata_u:11037": "yasmād ayaṃ jātamātra evaṃ vikṛtarūpaḥ,",
  "XXavsata_u:11038": "tasmād bhavatu dārakasya virūpa iti nāma //",
  "XXavsata_u:11039": "ydā mahān saṃvṛttas tadā tasya lajjayā mahān saṃkoco jātaḥ /",
  "XXavsata_u:11040": "kutrānyatra gamiṣyāmi,",
  "XXavsata_u:11041": "kva tiṣṭhāmi,",
  "XXavsata_u:11042": "iti vicārya sujīrṇodyānaṃ jagāma /",
  "XXavsata_u:11043": "atha bhagavān mahāśrāvakaparivṛtaḥ sujīrṇodyānaṃ gataḥ /",
  "XXavsata_u:11044": "sa bhagavantaṃ dṛṣṭvā jehrīyamāṇa itaś cāmutaś ca palāyitum ārabdhaḥ /",
  "XXavsata_u:11045": "tato bhagavatā ṛddhyā tathādhiṣṭhito yan na śaknoti palāyitum* /",
  "XXavsata_u:11046": "tato bhagavān saha śrāvakair nirodhasamāpattiṃ samāpannaḥ /",
  "XXavsata_u:11047": "tato nirodhād vyutthāya virūpam ātmānaṃ nirmitavān* /",
  "XXavsata_u:11048": "nirmāya śarāvaṃ bhojanapūrṇam ādāya virūpam āgataṃ dṛṣṭvā harṣajāta āmantritavān*:",
  "XXavsata_u:11049": "ehi sahāyaka,",
  "XXavsata_u:11050": "kuta āgamiṣyate,",
  "XXavsata_u:11051": "tiṣṭha,",
  "XXavsata_u:11052": "ubhāv api sahitau vatsyāva iti /",
  "XXavsata_u:11053": "tato 'sya bhagavatā bhojanaṃ dattam* /",
  "XXavsata_u:11054": "prīṇītendriyaś ca saṃvṛttaḥ /",
  "XXavsata_u:11055": "tato bhagavatā ātmā svaveṣeṇa sthāpitaḥ /",
  "XXavsata_u:11056": "tato virūpo buddhaṃ bhagavantaṃ dṛṣṭvā kathayati:",
  "XXavsata_u:11057": "abhirūpataras tvam idānīṃ saṃvṛttaḥ /",
  "XXavsata_u:11058": "kasya karmaṇaḥ prabhāvād iti /",
  "XXavsata_u:11059": "bhagavān āha:",
  "XXavsata_u:11060": "vidyā me asti cittaprasādajananī nāmnā,",
  "XXavsata_u:11061": "tasyā eṣa prabhāva iti /",
  "XXavsata_u:11062": "tatas tena bhagavato 'ntike cittaṃ prasāditam*,",
  "XXavsata_u:11063": "teṣāṃ ca mahāśrāvakāṇām ālayasamāpannānām* /",
  "XXavsata_u:11064": "tato 'sya lakṣmīḥ prādurbhūtā /",
  "XXavsata_u:11065": "pravrajya cārhatvaṃ sākṣātkṛtam iti //",
  "XXavsata_u:11066": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:11067": "kāni bhadanta virūpeṇa karmāṇi kṛtāni,",
  "XXavsata_u:11068": "yenaiva durvarṇo durdarśano 'ṣṭādaśabhir daurvarṇikadoṣaiḥ samanvāgataḥ /",
  "XXavsata_u:11069": "pravrajya cārhatvaṃ sākṣātkṛtam iti /",
  "XXavsata_u:11070": "bhagavān āha:",
  "XXavsata_u:11071": "virūpeṇaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:11072": "-------------------- Vaidya, p. 251 --------------------",
  "XXavsata_u:11073": "virūpeṇaiva karmāṇi kṛtāny upacitāni /",
  "XXavsata_u:11074": "ko 'nyaḥ pratyanubhaviṣyati?",
  "XXavsata_u:11075": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:11076": "nābdhātau,",
  "XXavsata_u:11077": "na tejodhātau,",
  "XXavsata_u:11078": "na vāyudhātau,",
  "XXavsata_u:11079": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:11080": "AVŚ_97.1 na praṇaśyanti karmāṇi kalpakoṭiśatair api /",
  "XXavsata_u:11081": "sāmagrīṃ prāpya kālaṃ ca phalanti khalu dehinām* //",
  "XXavsata_u:11082": "bhūtapūrvaṃ bhikṣavo 'tīte 'dhvani puṣyo nāma samyaksaṃbuddho loka udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān* /",
  "XXavsata_u:11083": "so 'pareṇa samayenānyatamāṃ rājadhānīm upaniśritya viharati /",
  "XXavsata_u:11084": "atha puṣyaḥ samyaksaṃbuddhaḥ samanvāhartuṃ pravṛttaḥ /",
  "XXavsata_u:11085": "paśyati tasmin kāle dvau bodhisatvau saṃnikṛṣṭau:",
  "XXavsata_u:11086": "bhagavāñ chākyamunir maitreyaś ca /",
  "XXavsata_u:11087": "maitreyasya svasaṃtatiḥ paripakvā,",
  "XXavsata_u:11088": "śāstur vaineyā aparipakvāḥ /",
  "XXavsata_u:11089": "śākyamunes tu svasaṃtatir aparipakvā,",
  "XXavsata_u:11090": "vaineyāḥ paripakvāḥ /",
  "XXavsata_u:11091": "atha puṣyaḥ samyaksaṃbuddhaḥ śākyamuner bodhisatvasya saṃtatiparipācanārthaṃ himavantaṃ parvatam abhiruhya ratnaguhāṃ praviśa paryaṅkaṃ baddhvā tejodhātuṃ samāpannaḥ /",
  "XXavsata_u:11092": "tasmiṃś ca kāle śākyamunir bodhisatvaḥ phalamūlānām arthe himavantaṃ parvatam abhirūḍhaḥ /",
  "XXavsata_u:11093_0": "sa itas tataś cañcūryamāṇo dadarśa puṣyaṃ samyaksaṃbuddhaṃ dvātriṃṣatā mahāpuruṣalakṣaṇaiḥ",
  "XXavsata_u:11093_1": "samalaṃkṛtam aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "XXavsata_u:11093_2": "jaṅgamam iva ratnaparvataṃ samantato bhadrakam* /",
  "XXavsata_u:11094": "sahadarśanāc cānena tathāvidhaṃ cittasamādhānaṃ samāsāditam*,",
  "XXavsata_u:11095": "yad ekapādena sapta rātriṃdivāni ekayā gāthayā stutavān*:",
  "XXavsata_u:11096": "AVŚ_97.2 na divi bhuvi vā nāsmiṃl loke na vaiśravaṇālaye",
  "XXavsata_u:11097": "na marubhavane divye sthāne na dikṣu vidikṣu vā /",
  "XXavsata_u:11098": "caratu vasudhāṃ sphītāṃ kṛtsnāṃ saparvatakānanāṃ",
  "XXavsata_u:11099": "puruṣavṛṣabhāsty anyas tulyo mahāśramaṇas tava //",
  "XXavsata_u:11100": "atha puṣyaḥ samyaksaṃbuddhaḥ paripakvasaṃtatiṃ śākyamuniṃ bodhisatvaṃ dṛṣṭvā sādhukāram adāt*:",
  "XXavsata_u:11101": "sādhu sādhu satpuruṣa /",
  "XXavsata_u:11102": "AVŚ_97.3 anena balavīryeṇa saṃpannena dvijottama /",
  "XXavsata_u:11103": "nava kalpāḥ parāvṛttāḥ saṃstutyādya tathāgatam* //",
  "XXavsata_u:11104": "tato bhagavān maheśākhyābhir devatābhiḥ parivṛtaḥ tasyāṃ guhāyāṃ sthitaḥ /",
  "XXavsata_u:11105": "tatra guhānivāsinī devatā alpeśākhyatvān na śaknoti tāṃ guhāṃ samabhiroḍhum* /",
  "XXavsata_u:11106": "tato vikṛtanayanā bhūtvā bhagavantaṃ bhīṣayate /",
  "XXavsata_u:11107": "yadā suciram api bhīṣayamāṇā na śaknoti bhagavato 'pakāraṃ kartum*,",
  "XXavsata_u:11108": "tadā tayā prasādo labdhaḥ:",
  "XXavsata_u:11109": "śobhano 'yam ṛṣiḥ siddhavrataś ceti /",
  "XXavsata_u:11110": "tataḥ sā udāraṃ rūpam abhinirmāya bhagavataḥ pādayor nipatya kṣamāpayitvā piṇḍakena pratipāditavatī //",
  "XXavsata_u:11111": "-------------------- Vaidya, p. 252 --------------------",
  "XXavsata_u:11112": "bhagavān āha:",
  "XXavsata_u:11113": "kiṃ manyadhve bhikṣavo yo 'sau tena kālena tena samayena guhānivāsinī devatā babhūva,",
  "XXavsata_u:11114": "ayam virūpaḥ saḥ /",
  "XXavsata_u:11115": "tasya karmaṇo vipākena saṃsāre 'nantaṃ duḥkham anubhūtavān* /",
  "XXavsata_u:11116": "idānīm api tenaiva hetunā virūpaḥ saṃvṛttaḥ /",
  "XXavsata_u:11117": "yad anena paścāc cittaṃ prasāditam*,",
  "XXavsata_u:11118": "tenāsya apagatā alakṣmīḥ prādurbhūtā /",
  "XXavsata_u:11119": "pravrajya cārhatvaṃ sākṣātkṛtam* /",
  "XXavsata_u:11120": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:11121": "ekāntaśuklānām ekāntaśuklaḥ,",
  "XXavsata_u:11122": "vyatimiśrāṇāṃ vyatimiśraḥ /",
  "XXavsata_u:11123": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:11124": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:11125": "ity evaṃ vo bhikṣavaḥ śikṣitavyam* //",
  "XXavsata_u:11126": "idam avocad bhagavān* /",
  "XXavsata_u:11127": "āttamanasas te bhikṣavo bhagavato bhāṣitam abhyanandan* //",
  "XXavsata_u:11128": "*******************************************************",
  "XXavsata_u:11129": "AVŚ_98 gaṅgikaḥ / (ed. Speyer, vol. II)",
  "XXavsata_u:11130_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:11130_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:11130_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:11130_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
  "XXavsata_u:11130_4": "vārāṇasīṃ nagarīm upaniśritya viharati ṛṣipatane mṛgadāve /",
  "XXavsata_u:11131": "vārāṇasyām anyatamo gṛhapatir āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
  "XXavsata_u:11132": "tena sadṛśāt kulāt kalatram ānītam* /",
  "XXavsata_u:11133": "sa tayā sārdhaṃ krīḍati ramate paricārayati /",
  "XXavsata_u:11134": "tasya krīḍato ramamāṇasya paricārayato na putro na duhitā /",
  "XXavsata_u:11135": "sa kare kapolaṃ datvā cintāparo vyavasthitaḥ:",
  "XXavsata_u:11136": "anekadhanasamuditaṃ me gṛham*,",
  "XXavsata_u:11137": "na me putro na duhitā /",
  "XXavsata_u:11138": "mamātyayāt sarvasvāpateyam aputrakam iti kṛtvā rājavidheyaṃ bhaviṣyatīti /",
  "XXavsata_u:11139": "sa śramaṇabrāhmaṇanaimittikasuhṛtsaṃbandhibāndhavair ucyate:",
  "XXavsata_u:11140": "devatārādhanaṃ kuruṣveti /",
  "XXavsata_u:11141": "so 'putraḥ putrābhinandī śivavaruṇakuberaśakrabrahmādīn anyāṃś ca devatāviśeṣān āyācate /",
  "XXavsata_u:11142": "tadyathā ārāmadevatā vanadevatāś catvaradevatāḥ śṛṅgāṭakadevatāḥ /",
  "XXavsata_u:11143": "sahajāḥ sahadhārmikā nityānubaddhā api devatā āyācate sma /",
  "XXavsata_u:11144": "asti caiṣa loke pravādo yadāyācanahetoḥ putrā jāyante duhitaraś ceti /",
  "XXavsata_u:11145": "tac ca naivam* /",
  "XXavsata_u:11146": "yady evam abhaviṣyad ekaikasya putrasahasram abhaviṣyat tadyathā rājñaś cakravartinaḥ /",
  "XXavsata_u:11147": "api tu trayāṇāṃ sthānānāṃ saṃmukhībhāvāt putrā jāyante duhitaraś ca /",
  "XXavsata_u:11148": "katameṣāṃ trayāṇām* /",
  "XXavsata_u:11149": "mātāpitarāu raktau bhavataḥ saṃnipatitau,",
  "XXavsata_u:11150": "mātā ca kalyā bhavati ṛtumatī,",
  "XXavsata_u:11151": "gandharvaś ca pratyupasthito bhavati /",
  "XXavsata_u:11152": "eṣāṃ trayāṇāṃ sthānānāṃ saṃmukhībhāvāt putrā jāyante duhitaraś ceti /",
  "XXavsata_u:11153": "sa caivam āyācanaparas tiṣṭhati /",
  "XXavsata_u:11154": "anyatamaś ca satvo 'nyatamasmāt satvanikāyāc cyutvā tasya prajāpatyāḥ kukṣim avakrāntaḥ /",
  "XXavsata_u:11155": "pañcāveṇikā dharmā ekatye paṇḍitajātīye mātṛgrāme / katame",
  "XXavsata_u:11156": "-------------------- Vaidya, p. 253 --------------------",
  "XXavsata_u:11157": "pañca? raktaṃ puruṣaṃ jānāti viraktaṃ {puruṣaṃ} jānāti /",
  "XXavsata_u:11158": "kālaṃ jānāti ṛtuṃ jānāti /",
  "XXavsata_u:11159": "garbham avakrāntaṃ jānāti /",
  "XXavsata_u:11160": "yasya sakāśād garbho 'vakrāmati taṃ jānāti /",
  "XXavsata_u:11161": "dārakaṃ jānāti dārikāṃ jānāti /",
  "XXavsata_u:11162": "saced dārako bhavati,",
  "XXavsata_u:11163": "dakṣiṇaṃ kukṣiṃ niśritya tiṣṭhati /",
  "XXavsata_u:11164": "saced dārikā bhavati,",
  "XXavsata_u:11165": "vāmaṃ kukṣiṃ niśritya tiṣṭhati /",
  "XXavsata_u:11166": "sā āttamanāttamanāḥ svāmina ārocayati:",
  "XXavsata_u:11167": "diṣṭyā āryaputra vardhase /",
  "XXavsata_u:11168": "āpannasatvāsmi saṃvṛttā /",
  "XXavsata_u:11169": "yathā ca me dakṣiṇaṃ kukṣiṃ niśritya tiṣṭhati,",
  "XXavsata_u:11170": "niyataṃ dārako bhaviṣyatīti /",
  "XXavsata_u:11171": "so 'py āttamanāttamanāḥ pūrvakāyam abhyunnamayya (Speyer:",
  "XXavsata_u:11172": "atyunnamayya)",
  "XXavsata_u:11173": "dakṣiṇaṃ bāhum abhiprasāryodānam udānayati:",
  "XXavsata_u:11174": "apy evāhaṃ cirakālābhilaṣitaṃ putramukhaṃ paśyeyam* /",
  "XXavsata_u:11175": "jāto me syān nāvajātaḥ /",
  "XXavsata_u:11176": "kṛtyāni me kurvīta /",
  "XXavsata_u:11177": "bhṛtaḥ pratibibhṛyāt* /",
  "XXavsata_u:11178": "dāyād yaṃ pratipadyeta /",
  "XXavsata_u:11179": "kulavaṃśo me cirasthitikaḥ syāt* /",
  "XXavsata_u:11180": "asmākaṃ cāpy atītakālagatānām alpaṃ vā prabhūtaṃ vā dānāni datvā puṇyāni kṛtvā mama nāmnā dakṣiṇām ādekṣyate:",
  "XXavsata_u:11181": "idaṃ tayor yatratatropapannayor gacchator anugacchatv iti /",
  "XXavsata_u:11182": "āpannasatvāṃ caināṃ viditvā upariprāsādatalagatām ayantritāṃ dhārayati,",
  "XXavsata_u:11183_0": "śīte śītopakaraṇair uṣṇe uṣṇopakaraṇair vaidyaprajñaptair āhārair nātitiktair nātyamlair",
  "XXavsata_u:11183_1": "nātilavaṇair nātimadhurair nātikaṭukair nātikaṣāyais tiktāmlalavaṇamadhurakaṭukakaṣāyavivarjitair āhāraiḥ /",
  "XXavsata_u:11184": "hārārdhahāravibhūṣitagātrīm apsarasam iva nandanavanavicāriṇīṃ mañcān mañcaṃ pīṭhāt pīṭham anavatarantīm adharāṃ bhūmim* /",
  "XXavsata_u:11185": "na cāsyāḥ kiṃcid amanojñaśabdaśravaṇaṃ yāvad eva garbhasya paripākāya /",
  "XXavsata_u:11186": "sā aṣṭānāṃ vā navānāṃ vā māsānām atyayāt prasūtā /",
  "XXavsata_u:11187": "dārako jāto 'bhirūpo darśanīyaḥ prāsādikaḥ sarvāṅgapratyaṅgopetaḥ /",
  "XXavsata_u:11188": "tasya jātau jātimahaṃ kṛtvā gaṅgika iti nāma kṛtam* /",
  "XXavsata_u:11189": "gaṅgiko dārako 'ṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
  "XXavsata_u:11190": "so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
  "XXavsata_u:11191": "āśu vardhate hradastham iva paṅkajam* //",
  "XXavsata_u:11192": "sa ca nirbhedabhāgīyaiḥ kuśalamūlaiḥ samanvāgato gṛhāvāse nābhiramate /",
  "XXavsata_u:11193": "sa mātāpitarau pādayor nipatya vijñāpayati:",
  "XXavsata_u:11194": "amba tāta anujānītaṃ mām*,",
  "XXavsata_u:11195": "bhagavacchāsane pravrajiṣyāmīti /",
  "XXavsata_u:11196": "tato 'sya mātāpitarāv ekaputraka iti kṛtvā nānujānītaḥ /",
  "XXavsata_u:11197": "tato gaṅgikasya buddhir utpannā:",
  "XXavsata_u:11198": "durlabho manuṣyapratilābhaḥ,",
  "XXavsata_u:11199": "durlabhaś ca tathāgataprādurbhāvaḥ,",
  "XXavsata_u:11200": "tathendriyasaṃpad api durlabhā /",
  "XXavsata_u:11201": "ko me upāyo bhaved yad ahaṃ bhagavacchāsane pravrajeyam iti /",
  "XXavsata_u:11202": "tasyaitad abhavat*:",
  "XXavsata_u:11203": "yanv ahaṃ praṇidhānaṃ kṛtvā ātmānamātmanā jīvitād vyaparopayeyam*,",
  "XXavsata_u:11204": "yathā manuṣyātvam āsādya laghu laghv eva pravrajeyam iti /",
  "XXavsata_u:11205": "tenaivaṃ vicintya viṣaṃ bhakṣitam*,",
  "XXavsata_u:11206": "na ca kālaṃ karoti /",
  "XXavsata_u:11207": "agnau patitaḥ,",
  "XXavsata_u:11208": "parvatād ātmānam utsṛṣṭavān*,",
  "XXavsata_u:11209": "nadyāṃ cārakāyāṃ patitaḥ,",
  "XXavsata_u:11210": "tatrāpi kālaṃ na karoti /",
  "XXavsata_u:11211": "tasya buddhir utpannā:",
  "XXavsata_u:11212": "kaḥ upāyaḥ syād yena kālaṃ kuryām iti /",
  "XXavsata_u:11213": "tasyaitad abhavat*:",
  "XXavsata_u:11214": "sarvathāyaṃ rājā ajātaśatruś caṇḍo rabhasaḥ karkaśaḥ sāhasikaś ca /",
  "XXavsata_u:11215": "yanv aham asya gṛhe rātrau saṃdhiṃ chindyām iti /",
  "XXavsata_u:11216": "sa rājagṛhaṃ nagaraṃ gatvā rātrau saṃprāptāyāṃ bhagne cakṣuṣpathe saṃdhim ārabdhaś chettum* /",
  "XXavsata_u:11217": "tato rakṣibhir jīvagrāhaṃ gṛhītvā rājño 'jātaśatror upanītaḥ:",
  "XXavsata_u:11218": "ayaṃ deva cauro duṣṭo 'pakārī ca,",
  "XXavsata_u:11219": "yo rājakule rātrau saṃdhiṃ chindatīti /",
  "XXavsata_u:11220": "-------------------- Vaidya, p. 254 --------------------",
  "XXavsata_u:11221": "tato rājñā aparādhika iti kṛtvā vadhya utsṛṣṭaḥ /",
  "XXavsata_u:11222_0": "tato vyadhyaghātair nīlāmbaravasanaiḥ karavīramālāsaktakaṇṭheguṇa udyataśastrapāṇibhī",
  "XXavsata_u:11222_1": "rathyāvīthīcatvaraśṛṅgāṭakeṣu śrāvaṇāmukheṣv anuśrāvya dakṣiṇena nagaradvāreṇa niṣkāsya",
  "XXavsata_u:11222_2": "śītavanaṃ śmaśānaṃ nīyate /",
  "XXavsata_u:11223": "sa nīyamānas tān vadhyaghātān āha:",
  "XXavsata_u:11224": "śīghraṃ śīghraṃ bhavanto gacchantu,",
  "XXavsata_u:11225": "mā kadācid rājñaś cittasyānyathātvaṃ syād iti /",
  "XXavsata_u:11226": "tato vyadhyaghātair eṣā pravṛttī rājño niveditā /",
  "XXavsata_u:11227": "tato rājñā pratinivartya pṛṣṭhaḥ:",
  "XXavsata_u:11228": "ko hetur yat tvam iṣṭaṃ jīvitaṃ parityaktum icchasīti /",
  "XXavsata_u:11229": "tena sa vṛttānto vistareṇa rājñe samākhyātaḥ /",
  "XXavsata_u:11230": "tato rājā ajātaśatruḥ kadambapuṣpavad āhṛṣṭaromakūpaḥ sāśrukaṇṭho rudan mukha udānam udānayati:",
  "XXavsata_u:11231": "aho suparipakvā asya buddhisaṃtatiḥ,",
  "XXavsata_u:11232": "svavagataḥ saṃsāradoṣaḥ,",
  "XXavsata_u:11233": "supratilabdhā śraddhāsaṃpat*,",
  "XXavsata_u:11234": "yatra nāmāyaṃ pravrajyāhetor idam iṣṭaṃ jīvitaṃ parityaktuṃ vyavasitaḥ /",
  "XXavsata_u:11235": "tato rājñā samāśvāsyoktaḥ:",
  "XXavsata_u:11236": "putraka ahaṃ prabhus te jīvitasya /",
  "XXavsata_u:11237": "gacchedānīṃ bhagavacchāsane pravrajeti /",
  "XXavsata_u:11238": "sa rājñotsṛṣṭo bhagavacchāsane pravrajitaḥ /",
  "XXavsata_u:11239_0": "tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ",
  "XXavsata_u:11239_1": "calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
  "XXavsata_u:11239_2": "sarvakleśaprahāṇād arhatvaṃ sākṣātkṛtam* /",
  "XXavsata_u:11240": "arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
  "XXavsata_u:11241": "sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
  "XXavsata_u:11242": "tatra bhagavān bhikṣūn āmantrayate sma:",
  "XXavsata_u:11243": "eṣo 'gro me bhikṣavo bhikṣūṇāṃ mama śrāvakāṇāṃ śraddhāpravrajitānāṃ yaduta gaṅgiko vārāṇaseyaḥ śreṣṭhiputra iti //",
  "XXavsata_u:11244": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:11245": "kāni bhadanta gaṅgikena karmāṇi kṛtāni,",
  "XXavsata_u:11246": "yenaiṣāṃ vipākān nāgniḥ kāye 'vakāśati,",
  "XXavsata_u:11247": "na viṣam*,",
  "XXavsata_u:11248": "na ca śastram*,",
  "XXavsata_u:11249": "nodakena kālaṃ karoti,",
  "XXavsata_u:11250": "arhatvaṃ cānena prāptam iti /",
  "XXavsata_u:11251": "bhagavān āha:",
  "XXavsata_u:11252": "gaṅgikenaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:11253": "gaṅgikenaiva karmāṇi kṛtāny upacitāni /",
  "XXavsata_u:11254": "ko 'nyaḥ pratyanubhaviṣyati?",
  "XXavsata_u:11255": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:11256": "nābdhātau,",
  "XXavsata_u:11257": "na tejodhātau,",
  "XXavsata_u:11258": "na vāyudhātau,",
  "XXavsata_u:11259": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:11260": "AVŚ_98.1 na praṇaśyanti karmāṇi kalpakoṭiśatair api /",
  "XXavsata_u:11261": "sāmagrīṃ prāpya kālaṃ ca phalanti khalu dehinām* //",
  "XXavsata_u:11262": "bhūtapūrvaṃ bhikṣavo 'tīte 'dhvani vārāṇasyāṃ nagaryām anyatamaḥ śmaśānamoṣako mātaṅgaḥ /",
  "XXavsata_u:11263": "yāvat tena pāthān hatvā bhāṇḍam āsāditam* /",
  "XXavsata_u:11264": "tatas tasya pṛṣṭhatas taskarāḥ pradhāvitāḥ /",
  "XXavsata_u:11265": "yāvad anyatamasmin śmaśāne pratyekabudho nirodhasamāpattiṃ samāpannaḥ /",
  "XXavsata_u:11266": "tato 'sau śmaśānamoṣako",
  "XXavsata_u:11267": "-------------------- Vaidya, p. 255 --------------------",
  "XXavsata_u:11268": "mātaṅgas tasya purastād bhāṇḍam apasṛjya tatraiva nilīnaḥ /",
  "XXavsata_u:11269": "tats te taskarāḥ pratyekabuddhaṃ dṛṣṭvā asyārabdhāḥ kṣeptuṃ śastram agniṃ ca /",
  "XXavsata_u:11270": "na cāsya cīvarakarṇakam api śaknuvanti cālayitum*,",
  "XXavsata_u:11271": "yasmād asau nirodhasamādhiṃ samāpannaḥ /",
  "XXavsata_u:11272": "yadā te taskarāḥ śrāntāḥ prakrāntāḥ,",
  "XXavsata_u:11273": "tadā sa pratyekabuddhaḥ krameṇa samādhivyutthitaḥ /",
  "XXavsata_u:11274": "tatas tena śmaśānamoṣakeṇa mātaṅgena taṃ pratyekabuddhaṃ piṇḍakena pratipādya praṇidhānaṃ kṛtam*:",
  "XXavsata_u:11275": "aham apy evaṃvidhānāṃ guṇānāṃ lābhī syām*,",
  "XXavsata_u:11276": "yathā cāyam aparopakramaḥ /",
  "XXavsata_u:11277": "evam aham api yatra yatra jāyeya,",
  "XXavsata_u:11278": "tatra tatrāparopakramaḥ syām*,",
  "XXavsata_u:11279": "prativiśiṣṭataraṃ cātaḥ śāstāram ārāgayeyaṃ mā virāgayeyam iti //",
  "XXavsata_u:11280": "bhagavān āha:",
  "XXavsata_u:11281": "kiṃ manyadhve bhikṣavo yo 'sau tena kālena tena samayena śmaśānamoṣako mātaṅgaḥ,",
  "XXavsata_u:11282": "ayam sa gaṅgikaḥ /",
  "XXavsata_u:11283": "bhūyaḥ kāśyape bhagavati pravrajito babhūva /",
  "XXavsata_u:11284": "tatrānena brahmacaryavāsaḥ paripālitaḥ /",
  "XXavsata_u:11285": "tenedānīm arhatvaṃ sākṣātkṛtam* /",
  "XXavsata_u:11286": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:11287": "ekāntaśuklānāṃ karmaṇām ekāntaśuklaḥ,",
  "XXavsata_u:11288": "vyatimiśrāṇāṃ vyatimiśraḥ /",
  "XXavsata_u:11289": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:11290": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:11291": "ity evaṃ vo bhikṣavaḥ śikṣitavyam* //",
  "XXavsata_u:11292": "idam avocad bhagavān* /",
  "XXavsata_u:11293": "āttamanasas te bhikṣavo bhagavato bhāṣitam abhyanandan* //",
  "XXavsata_u:11294": "*******************************************************",
  "XXavsata_u:11295": "AVŚ_99 dīrghanakhaḥ /",
  "XXavsata_u:11296": "(ed. Speyer, vol. II)",
  "XXavsata_u:11297_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:11297_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:11297_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:11297_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃgho",
  "XXavsata_u:11297_4": "rājagṛham upaniśritya viharati veṇuvane kalandakanivāpe /",
  "XXavsata_u:11298": "tena khalu samayena nāladagrāmake tiṣyo nāma brāhmaṇaḥ /",
  "XXavsata_u:11299": "tena śārī nāma dārikā māṭharasakāśāl labdhā /",
  "XXavsata_u:11300": "yadā śāriputraḥ sārīkukṣim avakrāntaḥ,",
  "XXavsata_u:11301": "tadā bhrātrā saha dīrghanakhena vivādaṃ kurvantī nigrahasthānaṃ prāpayati /",
  "XXavsata_u:11302": "# # # # # # # /",
  "XXavsata_u:11303": "tato dīrghanakhena dakṣiṇāpathaṃ gatvā bahūni śāstrāṇy adhītāni /",
  "XXavsata_u:11304": "yāvat krameṇa śāriputro jātaḥ /",
  "XXavsata_u:11305": "tena dvir aṣṭavarṣeṇaindraṃ vyākaraṇam adhītam*,",
  "XXavsata_u:11306": "sarvavādinaś ca nigṛhītāḥ /",
  "XXavsata_u:11307": "so 'nupūrveṇa bhagavataḥ śāsane pravrajitaḥ /",
  "XXavsata_u:11308": "yāvad dīrghanakhena pravrājakena śrutam*:",
  "XXavsata_u:11309": "bhāgineyena te sarve tīrthakarā nigṛhītāḥ /",
  "XXavsata_u:11310": "idānīṃ śramaṇagautamasya śiṣyatvam abhyupagata iti /",
  "XXavsata_u:11311": "-------------------- Vaidya, p. 256 --------------------",
  "XXavsata_u:11312": "śrutvā cāsya mahatī paribhavasaṃjñā utpannā,",
  "XXavsata_u:11313": "sarvaśāstreṣu cāsya anaiṣṭhikasaṃjñā utpannā /",
  "XXavsata_u:11314": "tataḥ kramaśo rājagṛham anuprāptaḥ //",
  "XXavsata_u:11315": "tasmiṃś ca samaye bhagavān pratisaṃlayanād vyutthāya catasṛṇāṃ parṣadāṃ madhuramadhuraṃ dharmaṃ deśayati kṣaudraṃ madhv ivāneḍakam* /",
  "XXavsata_u:11316": "śāriputro 'pi bhagavataḥ purastāt sthito 'bhūd vyajanaṃ gṛhītvā bhagavanataṃ vījayan* /",
  "XXavsata_u:11317": "atha dadarśa dīrghanakhaparivrājako bhagavantam ardhacandrākāreṇopaviṣṭaṃ dharmaṃ deśayantam*,",
  "XXavsata_u:11318": "śāriputraṃ ca vyajanavyagrahastaṃ bhagavantaṃ vījayamānam* /",
  "XXavsata_u:11319": "dṛṣṭvā ca punar bhagavantam idam avocat*:",
  "XXavsata_u:11320": "sarvaṃ me bho gautama na kṣamata iti /",
  "XXavsata_u:11321": "bhagavān āha:",
  "XXavsata_u:11322": "eṣāpi te agnivaiśyāyana dṛṣṭir na kṣamate,",
  "XXavsata_u:11323": "yeyaṃ dṛṣṭiḥ:",
  "XXavsata_u:11324": "sarvaṃ me na kṣamata iti /",
  "XXavsata_u:11325": "eṣāpi me bho gautama dṛṣṭir na kṣamate,",
  "XXavsata_u:11326": "yeyaṃ me dṛṣṭiḥ:",
  "XXavsata_u:11327": "sarvaṃ me na kṣamata iti /",
  "XXavsata_u:11328": "api tu te agnivaiśyāyana evaṃ jānato 'yāś ca dṛṣṭeḥ prahāṇaṃ bhaviṣyati pratinisargo vāntībhāvaḥ;",
  "XXavsata_u:11329": "anyasyāś ca dṛṣṭer apratisaṃdhir anupādānam aprādurbhāvaḥ?",
  "XXavsata_u:11330": "api me bho gautama evaṃ jānata evaṃ paśyato 'syāś ca dṛṣṭeḥ prahāṇaṃ bhaviṣyati pratinisargo vāntībhāvaḥ anyasyāś ca dṛṣṭer apratisaṃdhir anupādānam aprādurbhāvaḥ /",
  "XXavsata_u:11331": "bahujanena te agnivaiśyāyana na saṃsyandiṣyati (Speyer:",
  "XXavsata_u:11332": "saṃsyadiṣyati) /",
  "XXavsata_u:11333": "# # # # # # ima ucyante tanubhyas tanutarāḥ /",
  "XXavsata_u:11334": "loke traya ime agnivaiśyāyana dṛṣṭisaṃniśrayāḥ /",
  "XXavsata_u:11335": "katame trayaḥ?",
  "XXavsata_u:11336": "ihāgnivaiśyāyana eka evaṃdṛṣṭir bhavati evaṃvādī:",
  "XXavsata_u:11337": "sarvaṃ me kṣamata iti /",
  "XXavsata_u:11338": "punar aparam ihaika evaṃdṛṣṭir bhavati evaṃvādī:",
  "XXavsata_u:11339": "sarvaṃ me na kṣamata iti /",
  "XXavsata_u:11340": "punar aparam eka evaṃdṛṣṭir bhavati evaṃvādī:",
  "XXavsata_u:11341": "evaṃ me kṣamate,",
  "XXavsata_u:11342": "ekaṃ na me kṣamata iti /",
  "XXavsata_u:11343": "tatrāgnivaiśyāyana yeyaṃ dṛṣṭiḥ sarvaṃ me kṣamata iti,",
  "XXavsata_u:11344": "iyṃ dṛṣṭiḥ saṃrāgāya saṃvartate nāsaṃrāgāya,",
  "XXavsata_u:11345": "saṃdveṣāya nāsaṃdveṣāya,",
  "XXavsata_u:11346": "saṃmohāya nāsaṃmohāya,",
  "XXavsata_u:11347": "saṃyogāya nāsaṃyogāya,",
  "XXavsata_u:11348": "saṃkleśāya na vyavadānāya,",
  "XXavsata_u:11349": "saṃcayāya nāpacayāya,",
  "XXavsata_u:11350": "abhinandanāyopādānāya adhyavasānāya saṃvartate /",
  "XXavsata_u:11351": "tatrāgnivaiśyāyana yeyaṃ dṛṣṭiḥ:",
  "XXavsata_u:11352": "sarvaṃ me na kṣamata iti,",
  "XXavsata_u:11353": "iyaṃ dṛṣṭiḥ asaṃrāgāya saṃvartate na saṃrāgāya,",
  "XXavsata_u:11354": "asaṃdveṣāya na saṃdveṣāya,",
  "XXavsata_u:11355": "asaṃmohāya na saṃmohāya,",
  "XXavsata_u:11356": "visaṃyogāya na saṃyogāya,",
  "XXavsata_u:11357": "vyavadānāya na saṃkleśāya,",
  "XXavsata_u:11358": "asaṃcayāya na saṃcayāya /",
  "XXavsata_u:11359": "anabhinandanāyānupādānāya anadhyavasānāya",
  "XXavsata_u:11360": "saṃvartate /",
  "XXavsata_u:11361": "tatra yeyaṃ dṛṣṭiḥ:",
  "XXavsata_u:11362": "ekaṃ me kṣamate,",
  "XXavsata_u:11363": "ekaṃ me na kṣamata iti,",
  "XXavsata_u:11364": "yat tāvad asya kṣamate,",
  "XXavsata_u:11365": "tat saṃrāgāya saṃdveṣāya saṃmohāya saṃyogāya saṃkleśāya,",
  "XXavsata_u:11366": "na vyavadānāya nāpacayāya /",
  "XXavsata_u:11367": "abhinandanāyopādānāya adhyavasānāya saṃvartate /",
  "XXavsata_u:11368": "yad asya na kṣamate,",
  "XXavsata_u:11369": "tad asaṃrāgāya saṃvartate na saṃrāgāya,",
  "XXavsata_u:11370": "asaṃdveṣāya na saṃdveṣāya,",
  "XXavsata_u:11371": "asaṃmohāya na saṃmohāya,",
  "XXavsata_u:11372": "asaṃyogāya na saṃyogāya,",
  "XXavsata_u:11373": "vyavadānāya na saṃkleśāya,",
  "XXavsata_u:11374": "apacayāya na saṃcayāya /",
  "XXavsata_u:11375": "anabhinandanāyānupādānāya anadhyavasānāya saṃvartate /",
  "XXavsata_u:11376": "tatrā śrutavān āryaśrāvaka idaṃ pratisaṃśikṣyate:",
  "XXavsata_u:11377": "ahaṃ caivaṃdṛṣṭiḥ syām*,",
  "XXavsata_u:11378": "evaṃvādī: sarvaṃ me kṣamate /",
  "XXavsata_u:11379": "dvābhyāṃ me sārdhaṃ syād vigrahaḥ syād vivādaḥ /",
  "XXavsata_u:11380": "yaś ca evaṃdṛṣṭir evaṃvādī:",
  "XXavsata_u:11381": "sarvaṃ me na kṣamata iti,",
  "XXavsata_u:11382": "yaś ca evaṃdṛṣṭir evaṃvādi:",
  "XXavsata_u:11383": "ekaṃ me kṣamate ekaṃ me na kṣamata iti /",
  "XXavsata_u:11384": "vigrahe sati vivādaḥ,",
  "XXavsata_u:11385": "vivāde sati vihiṃsā /",
  "XXavsata_u:11386": "iti sa tāṃ savigrahāṃ savivādāṃ savihiṃsāṃ ca samanupaśyann",
  "XXavsata_u:11387": "-------------------- Vaidya, p. 257 --------------------",
  "XXavsata_u:11388": "imāṃ ca dṛṣṭiṃ pratinisṛjati,",
  "XXavsata_u:11389": "anyāṃ ca dṛṣṭiṃ nopādatte /",
  "XXavsata_u:11390": "evam asyāś ca dṛṣṭeḥ prahāṇaṃ bhavati pratinisargo vāntībhāvaḥ,",
  "XXavsata_u:11391": "anyasyāś ca dṛṣṭer apratisaṃdhir anupādānam aprādurbhāvaḥ //",
  "XXavsata_u:11392": "tatra śrutavān āryaśrāvaka idaṃ pratisaṃśikṣyate:",
  "XXavsata_u:11393": "ahaṃ ced evaṃdṛṣṭiḥ syām evaṃvādī:",
  "XXavsata_u:11394": "sarvaṃ me na kṣamata iti,",
  "XXavsata_u:11395": "dvābhyāṃ me sārdhaṃ syād vigrahaḥ,",
  "XXavsata_u:11396": "syād vivādaḥ /",
  "XXavsata_u:11397": "yaś ca evaṃdṛṣṭir evaṃvādī:",
  "XXavsata_u:11398": "sarvaṃ me kṣamata iti,",
  "XXavsata_u:11399": "yaś ca evaṃdṛṣṭir evaṃvādi:",
  "XXavsata_u:11400": "ekaṃ me kṣamate ekaṃ me na kṣamata iti /",
  "XXavsata_u:11401": "vigrahe sati vivādaḥ,",
  "XXavsata_u:11402": "vivāde sati vihiṃsā,",
  "XXavsata_u:11403": "iti sa tāṃ savigrahāṃ savivādāṃ savihiṃsāṃ ca samanupaśyann imāṃ ca dṛṣṭiṃ pratinisṛjati,",
  "XXavsata_u:11404": "anyāṃ ca dṛṣṭiṃ nopādatte /",
  "XXavsata_u:11405": "evam asyāś ca dṛṣṭeḥ prahāṇaṃ bhavati pratinisargo vāntībhāvaḥ /",
  "XXavsata_u:11406": "anyasyāś ca dṛṣṭer apratisaṃdhir anupādānam aprādurbhāvaḥ //",
  "XXavsata_u:11407": "[tatra śrutavān āryaśrāvaka idaṃ pratisaṃśikṣyate:",
  "XXavsata_u:11408": "ahaṃ ced evamdṛṣṭiḥ syām evaṃvādī:",
  "XXavsata_u:11409": "sarvaṃ me na kṣamata iti,",
  "XXavsata_u:11410": "dvābhyāṃ me sārdhaṃ syād vigrahaḥ,",
  "XXavsata_u:11411": "syād vivādaḥ /",
  "XXavsata_u:11412": "yaś caivaṃdṛṣṭir evaṃvādī:",
  "XXavsata_u:11413": "sarvaṃ me kṣamata iti,",
  "XXavsata_u:11414": "yaś ca evaṃdṛṣṭir evaṃvādi:",
  "XXavsata_u:11415": "ekaṃ me kṣamate ekaṃ me na kṣamate iti /",
  "XXavsata_u:11416": "vigrahe sati vivādaḥ,",
  "XXavsata_u:11417": "vivāde sati vihiṃsā,",
  "XXavsata_u:11418": "iti sa tāṃ savigrahāṃ savivādāṃ savihiṃsāṃ ca samanupaśyann imāṃ ca dṛṣṭiṃ pratinisṛjati,",
  "XXavsata_u:11419": "anyāṃ ca dṛṣṭiṃ nopādatte /",
  "XXavsata_u:11420": "evam asyāś ca dṛṣṭeḥ prahāṇaṃ bhavati pratinisargo vāntībhāvaḥ /",
  "XXavsata_u:11421": "anyasyāś ca dṛṣṭer apratisaṃdhir anupādānam aprādurbhāvaḥ //]",
  "XXavsata_u:11422": "tatra śrutavān āryaśrāvaka idaṃ pratisaṃśikṣyate:",
  "XXavsata_u:11423": "ahaṃ ced evamdṛṣṭiḥ syām evaṃvādī:",
  "XXavsata_u:11424": "ekaṃ me kṣamate,",
  "XXavsata_u:11425": "ekaṃ me na kṣamata iti,",
  "XXavsata_u:11426": "dvābhyāṃ me sārdhaṃ syād vigrahaḥ,",
  "XXavsata_u:11427": "syād vivādaḥ /",
  "XXavsata_u:11428": "yaś caivaṃdṛṣṭir evaṃvādī:",
  "XXavsata_u:11429": "sarvaṃ me kṣamata iti,",
  "XXavsata_u:11430": "yaś ca evaṃdṛṣṭir evaṃvādi:",
  "XXavsata_u:11431": "sarvaṃ me na kṣamate iti /",
  "XXavsata_u:11432": "vigrahe sati vivādaḥ,",
  "XXavsata_u:11433": "vivāde sati vihiṃsā,",
  "XXavsata_u:11434": "iti sa tāṃ savigrahāṃ savivādāṃ savihiṃsāṃ ca samanupaśyann imāṃ ca dṛṣṭiṃ pratinisṛjati,",
  "XXavsata_u:11435": "anyāṃ ca dṛṣṭiṃ nopādatte /",
  "XXavsata_u:11436": "evam asyāś ca dṛṣṭeḥ prahāṇaṃ bhavati pratinisargo vāntībhāvaḥ /",
  "XXavsata_u:11437": "anyasyāś ca dṛṣṭer apratisaṃdhir anupādānam aprādurbhāvaḥ //",
  "XXavsata_u:11438": "ayaṃ khalv agnivaiśyāyana kāyo rūpī audārikaś cāturmahābhūtika iti āryaśrāvakeṇa abhīkṣṇam udayavyayānudarśinā vihartavyam*,",
  "XXavsata_u:11439": "virāgānudarśinā pratinisargānudarśinā vihartavyam* /",
  "XXavsata_u:11440": "yatrāryaśrāvakasya abhīkṣṇam udayavyayānudarśino viharataḥ,",
  "XXavsata_u:11441": "yo 'sya bhavati kāye kāyacchandaḥ kāyasnehaḥ kāyapremā kāyālayaḥ kāyaviṣaktiḥ kāyādhyavasānam*,",
  "XXavsata_u:11442": "tac cāsya cittaṃ na paryādāya tiṣṭhati //",
  "XXavsata_u:11443": "tisra imā agnivaiśyāyana vedanāḥ /",
  "XXavsata_u:11444": "katamās tisraḥ?",
  "XXavsata_u:11445": "sukhā duḥkhā aduḥkhāsukhā ca /",
  "XXavsata_u:11446": "yasmin samaye śrutavān āryaśrāvakaḥ sukhāṃ vedanāṃ vedayate,",
  "XXavsata_u:11447": "dve asya vedane tasmin samaye niruddhe bhavataḥ:",
  "XXavsata_u:11448": "duḥkhā ca aduḥkhāsukhā ca /",
  "XXavsata_u:11449": "sukhām eva ca tasmin samaye āryaśrāvako vedanāṃ vedayate /",
  "XXavsata_u:11450": "sukhāpi ca vedanā anityā nirodhadharmiṇī /",
  "XXavsata_u:11451": "yasmin samaye āryaśrāvako duḥkhāṃ vedanāṃ vedayate,",
  "XXavsata_u:11452": "dve asya vedane tasmin samaye niruddhe bhavataḥ,",
  "XXavsata_u:11453": "sukhā aduḥkhāsukhā ca /",
  "XXavsata_u:11454": "duḥkhām eva ca tasmin samaye āryaśrāvako vedanāṃ vedayate /",
  "XXavsata_u:11455": "duḥkhāpi vedanā anityā nirodhadharmiṇī /",
  "XXavsata_u:11456": "yasmin samaye āryaśrāvako aduḥkhāsukhāṃ vedanāṃ vedayate,",
  "XXavsata_u:11457": "dve asya vedane tasmin samaye niruddhe bhavataḥ,",
  "XXavsata_u:11458": "sukhā duḥkhā ca /",
  "XXavsata_u:11459": "aduḥkhāsukhām eva ca tasmin samaye āryaśrāvako vedanāṃ vedayate /",
  "XXavsata_u:11460": "aduḥkhāsukhāpi vedanā anityā nirodhadharmiṇī /",
  "XXavsata_u:11461": "tasyaivaṃ bhavati:",
  "XXavsata_u:11462": "imā vedanāḥ kiṃnidānāḥ kiṃsamudayāḥ kiṃjātīyāḥ kiṃprabhāvā iti?",
  "XXavsata_u:11463": "imā vedanā sparśanidānāḥ sparśasamudayāḥ sparśajātīyāḥ sparśaprabhāvāḥ /",
  "XXavsata_u:11464": "tasya sparśasya samudayāt tās tā vedanāḥ samudayante",
  "XXavsata_u:11465": "-------------------- Vaidya, p. 258 --------------------",
  "XXavsata_u:11466": "tasya sparśasya nirodhāt tās tā vedanā nirudhyante,",
  "XXavsata_u:11467": "vyupaśāmyanti śītībhavanti astaṃgacchanti /",
  "XXavsata_u:11468": "sa yāṃ kāṃcid vedanāṃ vedayate sukhāṃ vā duḥkhāṃ vā aduḥkhāsukhā vā,",
  "XXavsata_u:11469": "tāsāṃ vedanānāṃ samudayaṃ cāstaṃgamaṃ cāsvādaṃ cādīnavaṃ ca niḥsaraṇaṃ ca yathābhūtaṃ prajānāmīti,",
  "XXavsata_u:11470": "tasya vedanānāṃ samudayaṃ cāstaṃgamaṃ cāsvādaṃ cādīnavaṃ ca niḥsaraṇaṃ ca yathābhūtaṃ prajānata utpannāsu vedanāsv anityatānudarśī viharati,",
  "XXavsata_u:11471": "vyayānudarśī virāgānudarśī nirodhānudarśī pratisargānudarśī /",
  "XXavsata_u:11472": "sa kāyaparyantikāṃ vedanāṃ vedayamānaḥ kāyaparyantikāṃ vedanāṃ vedaya iti yathābhūtaṃ prajānāti /",
  "XXavsata_u:11473": "jīvitaparyantikāṃ vedanāṃ vedayamāno jīvitaparyantikāṃ vedanāṃ vedaya iti yathābhūtaṃ prajānāti /",
  "XXavsata_u:11474": "bhedāc ca kāyasyorddhvaṃ jīvitaparyādānād ihaivāsya sarvāṇi vedanāni apariśeṣaṃ nirudhyante apariśeṣam astaṃ parikṣayaṃ paryādānaṃ gacchanti /",
  "XXavsata_u:11475": "tasyaivaṃ bhavati:",
  "XXavsata_u:11476": "sukhām api vedanāṃ vedayato bhedaḥ kāyasya bhaviṣyati /",
  "XXavsata_u:11477": "eṣa evānto duḥkhasya /",
  "XXavsata_u:11478": "duḥkhām api,",
  "XXavsata_u:11479": "aduḥkhāsukhām api vedanāṃ vedayato bhedaḥ kāyasya bhaviṣyati /",
  "XXavsata_u:11480": "eṣa evānto duḥkhasya /",
  "XXavsata_u:11481": "sa sukhām api vedanāṃ vedayate,",
  "XXavsata_u:11482": "visaṃyukto vedayate,",
  "XXavsata_u:11483": "na saṃyuktaḥ /",
  "XXavsata_u:11484": "duḥkhām api aduḥkhāsukhām api vedanāṃ vedayate,",
  "XXavsata_u:11485": "visaṃyukto vedayate,",
  "XXavsata_u:11486": "na saṃyuktaḥ /",
  "XXavsata_u:11487": "kena visaṃyuktaḥ?",
  "XXavsata_u:11488": "visaṃyukto rāgeṇa dveṣeṇa mohena,",
  "XXavsata_u:11489": "visaṃyukto jātijarāmaraṇaśokaparidevaduḥkhadaurmanasyopāyāsaiḥ,",
  "XXavsata_u:11490": "visaṃyukto duḥkhād iti vadāmi //",
  "XXavsata_u:11491": "tena khalu samayena āyuṣmāñ śāriputro 'rdhamāsopasaṃpanno bhagavataḥ pṛṣṭhataḥ sthito 'bhūd vyajanaṃ gṛhītvā bhagavantaṃ vījayan* /",
  "XXavsata_u:11492": "āyuṣmataḥ śāriputrasyaitad abhavat*:",
  "XXavsata_u:11493": "bhagavāṃs teṣāṃ dharmāṇāṃ prahāṇam eva varṇayati,",
  "XXavsata_u:11494": "virāgam eva nirodham eva pratiniḥsargam eva varṇayati /",
  "XXavsata_u:11495": "yanv ahaṃ teṣāṃ teṣāṃ dharmāṇāṃ prahāṇānudarśī vihareyam*,",
  "XXavsata_u:11496": "virāgānudarśī nirodhānudarśī vihareyam*,",
  "XXavsata_u:11497": "pratiniḥsargānudarśī vihareyam iti /",
  "XXavsata_u:11498_0": "āyuṣmataḥ śāriputrasyaiṣāṃ dharmāṇām anityatānudarśino viharato vyayānudarśino virāgānudarśino",
  "XXavsata_u:11498_1": "nirodhānudarśinaḥ pratiniḥsargānudarśino viharataḥ anupādāya āsravebhyaś cittaṃ vimuktam* /",
  "XXavsata_u:11499": "dīrghanakhasya ca parivrājakasya virajo vigatamalaṃ dharmeṣu dharmacakṣur utpannam* //",
  "XXavsata_u:11500": "atha dīrghanakhaḥ parivrājako dṛṣṭadharmā prāptadharmā paryavagāḍhadharmā tīrṇakāṅkṣas tīrṇavicikitso 'parapratyayo 'nanyaneyaḥ śāstuḥ śāsane (Speyer:",
  "XXavsata_u:11501": "śāstraśasane)",
  "XXavsata_u:11502": "dharmeṣu vaiśāradyaprāpta utthāyāsanād ekāṃsam uttarāsaṅgaṃ kṛtvā yena bhagavāṃs tenāñjaliṃ praṇamayya bhagavantam idam avocat /",
  "XXavsata_u:11503": "lābheyāhaṃ bhadanta svākhyāte dharmavinaye pravrajyām upasaṃpadaṃ bhikṣubhāvam* /",
  "XXavsata_u:11504": "careyam ahaṃ bhagavato 'ntike brahmacaryam* /",
  "XXavsata_u:11505": "labdhavān dīrghanakhaparivrājakaḥ svākhyāte dharmavinaye pravrajyām upasaṃpadaṃ bhikṣubhāvam* /",
  "XXavsata_u:11506": "evaṃ pravrajitaḥ sa āyuṣmān eko vyapakṛṣṭo 'pramatta ātāpī prahitātmā vyahārṣīt* /",
  "XXavsata_u:11507": "eko vyapakṛṣṭo 'pramatta ātāpī prahitātmā viharan* yad arthaṃ kulaputrāḥ keśaśmaśru avatārya kāṣāyāṇi vastrāṇy ācchādya samyag eva śraddhayā agārād anagārikāṃ pravrajanti,",
  "XXavsata_u:11508": "tad anuttaraṃ brahmacaryaparyavasānaṃ",
  "XXavsata_u:11509": "-------------------- Vaidya, p. 259 --------------------",
  "XXavsata_u:11510": "dṛṣṭa eva dharme svayam abhijñayā sākṣātkṛtvā pratipadya pravedayate:",
  "XXavsata_u:11511": "kṣīṇā me jātiḥ,",
  "XXavsata_u:11512": "uṣitaṃ brahmacaryaṃ,",
  "XXavsata_u:11513": "kṛtaṃ karaṇīyaṃ nāparam asmād bhavaṃ prajānāmīti /",
  "XXavsata_u:11514": "ājñātavān sa āyuṣmān arhan babhūva suvimuktacittaḥ /",
  "XXavsata_u:11515": "tatra bhagavān bhikṣūn āmantrayate sma:",
  "XXavsata_u:11516": "eṣo 'gro me bhikṣavo bhikṣūṇāṃ mama śrāvakāṇāṃ pratisaṃvitprāptānāṃ yaduta koṣṭhilo bhikṣur iti //",
  "XXavsata_u:11517": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "XXavsata_u:11518": "kāni bhadanta mahākoṣṭhilena karmāṇi kṛtāny upacitāni,",
  "XXavsata_u:11519": "yena mahāvādī saṃvṛttaḥ /",
  "XXavsata_u:11520": "pravrajya cārhatvaṃ sākṣātkṛtam iti /",
  "XXavsata_u:11521": "bhagavān āha:",
  "XXavsata_u:11522": "koṣṭhilenaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:11523": "koṣṭhilena karmāṇi kṛtāny upacitāni /",
  "XXavsata_u:11524": "ko 'nyaḥ pratyanubhaviṣyati?",
  "XXavsata_u:11525": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:11526": "nābdhātau,",
  "XXavsata_u:11527": "na tejodhātau,",
  "XXavsata_u:11528": "na vāyudhātau,",
  "XXavsata_u:11529": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:11530": "AVŚ_99.1 na praṇaśyanti karmāṇi kalpakoṭiśatair api /",
  "XXavsata_u:11531": "sāmagrīṃ prāpya kālaṃ ca phalanti khalu dehinām* //",
  "XXavsata_u:11532": "bhūtapūrvaṃ bhikṣavo 'tīte 'dhvani vārāṇasyāṃ nagaryāṃ pañcamātrāṇi taskaraśatāni senāpatipramukhāṇi cauryeṇa saṃprasthitāni /",
  "XXavsata_u:11533": "yāvat te cañcūryamāṇā anyatamaṃ khadiravaṇam anuprāptāḥ /",
  "XXavsata_u:11534": "yāvat senāpatinābhihitāḥ:",
  "XXavsata_u:11535": "paśyata yūyaṃ kamalāyatākṣaḥ kaścid aparakīyo manuṣyaḥ saṃvidyate,",
  "XXavsata_u:11536": "yena vayaṃ yakṣabaliṃ datvā prakrāmemeti /",
  "XXavsata_u:11537": "tatra ca khadiravane pratyekabuddhaḥ prativasati /",
  "XXavsata_u:11538": "tatas tais taskaraiḥ paryaṭadbhir dṛṣṭvā senāpatisakāśaṃ nītaḥ /",
  "XXavsata_u:11539": "tataś caurasenāpatinā vadhyatām ayam ity ājñā dattā /",
  "XXavsata_u:11540": "tato 'sau pratyekabuddhas teṣām anugrahārthaṃ vitatapakṣa iva haṃsarājaḥ khagapatham abhyudgamya vicitrāṇi prātihāryāṇi vidarśayitum ārabdhaḥ /",
  "XXavsata_u:11541": "tataḥ senāpatir mūlanikṛtta iva drumaḥ pādayor nipatya atyayaṃ deśitavān* /",
  "XXavsata_u:11542": "piṇḍakena pratipādya praṇidhānaṃ kṛtavān*:",
  "XXavsata_u:11543": "aham apy evaṃvidhānāṃ guṇānāṃ lābhī syām*,",
  "XXavsata_u:11544": "prativiśiṣṭataraṃ cātaḥ śāstāram ārāgayeyaṃ mā virāgayeyam iti //",
  "XXavsata_u:11545": "bhagavān āha:",
  "XXavsata_u:11546": "kiṃ manyadhve bhikṣavo yo 'sau tena kālena tena samayena caurasenāpatiḥ,",
  "XXavsata_u:11547": "ayam evāsau koṣṭhilaḥ /",
  "XXavsata_u:11548": "bhūyaḥ kāśyape bhagavati pravrajito babhūva /",
  "XXavsata_u:11549": "tatrānena daśa varṣasahasrāṇi brahmacaryavāsaḥ paripālitaḥ /",
  "XXavsata_u:11550": "tenedānīm arhatvaṃ sākṣātkṛtam* /",
  "XXavsata_u:11551": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:11552": "ekāntaśuklānām ekāntaśuklaḥ,",
  "XXavsata_u:11553": "vyatimiśrāṇāṃ vyatimiśraḥ /",
  "XXavsata_u:11554": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca,",
  "XXavsata_u:11555": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:11556": "ity evaṃ vo bhikṣavaḥ śikṣitavyam* //",
  "XXavsata_u:11557": "idam avocad bhagavān* /",
  "XXavsata_u:11558": "āttamanasas te bhikṣavo bhagavato bhāṣitam abhyanandan* //",
  "XXavsata_u:11559": "-------------------- Vaidya, p. 260 --------------------",
  "XXavsata_u:11560": "*",
  "XXavsata_u:11561": "******************************************************",
  "XXavsata_u:11562": "AVŚ_100 saṃgītiḥ / (ed. Speyer, vol. II)",
  "XXavsata_u:11563_0": "buddho bhagavān satkṛto gurukṛto mānitaḥ pūjito rājabhī rājamātrair dhanibhiḥ pauraiḥ",
  "XXavsata_u:11563_1": "śreṣṭhibhiḥ sārthavāhair devair nāgair yakṣair asurair garuḍaiḥ kinnarair mahoragair",
  "XXavsata_u:11563_2": "iti devanāgayakṣāsuragaruḍakinnaramahoragābhyarcito buddho bhagavān jñāto mahāpuṇyo",
  "XXavsata_u:11563_3": "lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ saśrāvakasaṃghaḥ",
  "XXavsata_u:11563_4": "kuśinagaryāṃ viharati mallānām upavartane yamakaśālavane /",
  "XXavsata_u:11564": "atha bhagavāṃs tad eva parinirvāṇakālasamaye āyuṣmantam ānandam āmantrayate sma:",
  "XXavsata_u:11565": "prajñāpaya ānanda tathāgatasya āntareṇa yamakaśālayor uttarāśirasaṃ mañcam* /",
  "XXavsata_u:11566": "adya tathāgatasya rātryā madhyame yāme nirupadhiśeṣe nirvāṇadhātau parinirvāṇaṃ bhaviṣyatīti /",
  "XXavsata_u:11567": "evaṃ bhadantety āyuṣmān ānando bhagavataḥ pratiśrutya antareṇa yamakaśālayor uttarāśirasaṃ mañcaṃ prajñāpya yena bhagavāṃs tenopasaṃkrāntaḥ /",
  "XXavsata_u:11568": "upasaṃkramya bhagavataḥ pādau śirasā vanditvā ekānte 'sthāt* /",
  "XXavsata_u:11569": "ekāntasthita āyuṣmān ānando bhagavantam idam avocat*:",
  "XXavsata_u:11570": "prajñapto bhadanta tathāgatasya antareṇa yamakaśālayor uttarāśirasaṃ mañcaḥ /",
  "XXavsata_u:11571": "atha bhagavān* yena mañcas tenopasaṃkrāntaḥ /",
  "XXavsata_u:11572": "upasaṃkramya dakṣiṇena pārśvena śayyāṃ kalpayati pādaṃ pādenopadhāya ālokasaṃjñī smṛtaḥ saṃprajānan nirvāṇasaṃjñām eva manasi kurvann iti //",
  "XXavsata_u:11573": "tatra bhagavān rātryā madhyame yāme 'nupadhiśeṣe nirvāṇadhātau parinirvṛtaḥ /",
  "XXavsata_u:11574": "samanantaraparinirvṛte buddhe bhagavati atyarthaṃ tasmin samaye mahāpṛthivīcālo 'bhūt* ulkāpātā diśodāhāḥ /",
  "XXavsata_u:11575": "antarīkṣe devadundubhayo nadanti /",
  "XXavsata_u:11576": "samanantaraparinirvṛte buddhe bhagavati ubhau yamakaśālavanasya drumottamau tathāgatasya siṃhaśayyāṃ śālapuṣpair avākiratām* /",
  "XXavsata_u:11577": "samanantaraparinirvṛte bhagavati anyataro bhikṣus tasyāṃ velāyāṃ gāthāṃ bhāṣate:",
  "XXavsata_u:11578": "AVŚ_100.1 sundarau khalv imau śālavanasyāsya drumottamau /",
  "XXavsata_u:11579": "yad avākiratāṃ puṣpaiḥ śāstāraṃ parinirvṛtam* //",
  "XXavsata_u:11580": "samanantaraparinirvṛte buddhe bhagavati śakro devendro gāthāṃ bhāṣate:",
  "XXavsata_u:11581": "AVŚ_100.2 anityā bata saṃskārā utpādavyayadharmiṇaḥ /",
  "XXavsata_u:11582": "utpadya hi nirudhyante teṣāṃ vyupaśamaḥ sukham* // iti",
  "XXavsata_u:11583": "samanantaraparinirvṛte buddhe bhagavati brahmā sahāṃpatir gāthāṃ bhāṣate:",
  "XXavsata_u:11584": "sarvabhūtāni loke 'sminn ikṣepsyanti samucchrayam* /",
  "XXavsata_u:11585": "AVŚ_100.3 sarvabhūtāni loke 'sminn ikṣepsyanti samucchrayam* /",
  "XXavsata_u:11586": "evaṃvidho yatra śāstā lokeṣv apratipudgalaḥ /",
  "XXavsata_u:11587": "tathāgatabalaprāptaḥ cakṣumān parinirvṛtaḥ //",
  "XXavsata_u:11588": "samanantaraparinirvṛte buddhe bhagavati āyuṣmān āniruddho gāthāṃ bhāṣate:",
  "XXavsata_u:11589": "AVŚ_100.4 sthitā āśvāsapraśvāsā sthiracittasya tāyinaḥ /",
  "XXavsata_u:11590": "ānijyāṃ śāntim āgamya cakṣumān parinirvṛtaḥ //",
  "XXavsata_u:11591": "-------------------- Vaidya, p. 261 --------------------",
  "XXavsata_u:11592": "AVŚ_100.5 tadābhavad bhīṣaṇakaṃ tadābhūd romaharṣaṇam* /",
  "XXavsata_u:11593": "sarvākārabalopetaḥ śāstā kālaṃ yadākarot* //",
  "XXavsata_u:11594": "AVŚ_100.6 asaṃlīnena cittena vedanā adhivāsayan* /",
  "XXavsata_u:11595": "pradyotasy eva nirvāṇaṃ vimokṣas tasya cetasaḥ //",
  "XXavsata_u:11596": "saptāhaparinirvṛte buddhe bhagavati āyuṣmān ānando bhagavataś citāṃ pradakṣiṇīkurvan* gāthāṃ bhāṣate:",
  "XXavsata_u:11597": "AVŚ_100.7 yena kāyaratanena nāyako brahmalokam agaman maharddhikaḥ /",
  "XXavsata_u:11598": "dahyate sma tanujena tejasā pañcabhir yugaśataiḥ sa veṣṭitaḥ (Speyer: veṣṭhitaḥ) //",
  "XXavsata_u:11599": "AVŚ_100.8 sahasramātreṇa hi cīvarāṇāṃ buddhasya kāyaḥ pariveṣṭito 'bhūt* /",
  "XXavsata_u:11600": "(Speyer: pariveṣṭhito)",
  "XXavsata_u:11601": "dve cīvare tatra tu naiva dagdhe abhyantaraṃ bāhyam atha dvitīyam* //",
  "XXavsata_u:11602_0": "varṣaśataparinirvṛte buddhe bhagavati pāṭaliputre nagare rājā aśoko rājyaṃ kārayati",
  "XXavsata_u:11602_1": "ṛddhaṃ ca sphītaṃ ca kṣemaṃ ca subhikṣaṃ ca ākīrṇabahujanamanuṣyaṃ ca praśāntakalikalahaḍimbaḍamaraṃ",
  "XXavsata_u:11602_2": "taskararogāpagataṃ śālīkṣugomahiṣīsaṃpannam* /",
  "XXavsata_u:11603": "dhārmiko dharmarājo dharmeṇa rājyaṃ pālayati /",
  "XXavsata_u:11604": "yāvad apareṇa samayena devyā sārdhaṃ krīḍati ramate paricārayati /",
  "XXavsata_u:11605": "tasya krīḍato ramamāṇasya paricārayataḥ kālāntareṇa devī āpannasatvā saṃvṛttā /",
  "XXavsata_u:11606": "sā aṣṭānāṃ vā navānāṃ vā māsānām atyayāt prasūtā /",
  "XXavsata_u:11607": "dārako jāto abhirūpo darśanīyaḥ prāsādikaḥ kuṇālasadṛśābhyāṃ netrābhyām* /",
  "XXavsata_u:11608": "tasya jātau jātimahaṃ kṛtvā nāmadheyaṃ vyavasthāpyate:",
  "XXavsata_u:11609": "kiṃ bhavatu dārakasya nāmeti /",
  "XXavsata_u:11610": "jñātaya ūcuḥ:",
  "XXavsata_u:11611": "yasmād asya jātamātrasya kuṇālasadṛśe netre,",
  "XXavsata_u:11612": "tasmād bhavatu dārakasya kuṇāla iti nāmeti /",
  "XXavsata_u:11613": "kuṇālo dārako 'ṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām* /",
  "XXavsata_u:11614": "so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptottaptair upakaraṇaviśeṣaiḥ /",
  "XXavsata_u:11615": "āśu vardhate hradastham iva paṅkajam* /",
  "XXavsata_u:11616": "tatas taṃ sarvālaṃkāravibhūṣitaṃ rājā utsaṅgena kṛtvā punaḥ punaḥ prekṣya rūpasaṃpadā praharṣita uvāca:",
  "XXavsata_u:11617": "asadṛśo me putro loke rūpeṇeti //",
  "XXavsata_u:11618": "tatra ca samaye gāndhāre puṣpabherotso nāma grāmaḥ /",
  "XXavsata_u:11619": "tatrānyatamasya gṛhapateḥ putro jāto 'tikrānto mānuṣaṃ varṇam asaṃprāptaś ca divyaṃ varṇam* /",
  "XXavsata_u:11620": "janmani cāsya divyagandhodakaparipūrṇā",
  "XXavsata_u:11621": "-------------------- Vaidya, p. 262 --------------------",
  "XXavsata_u:11622": "ratnamayī puṣkariṇī prādurbhūtā,",
  "XXavsata_u:11623": "puṣpasaṃpannaṃ ca mahad udyānaṃ jaṅgamaṃ ca /",
  "XXavsata_u:11624": "yatra yatra kumāro gacchati tatra tatra ca puṣkariṇī udyānaṃ ca prādurbhavati /",
  "XXavsata_u:11625": "tasya sundara iti nāmadheyaṃ vyavasthāpitam* //",
  "XXavsata_u:11626": "yāvat krameṇa kumāro mahān saṃvṛttam* /",
  "XXavsata_u:11627": "tato 'pareṇa samayena puṣpabherotsād vaṇijaḥ kenacid eva karaṇīyena pāṭaliputraṃ gatāḥ /",
  "XXavsata_u:11628": "te prābhṛtam ādāya rājñaḥ sakāśam upagatāḥ /",
  "XXavsata_u:11629": "tataḥ pādayor nipatya prābhṛtaṃ rājñe upanamayya purastād vyavasthitāḥ /",
  "XXavsata_u:11630": "tato rājā aśokas teṣāṃ kuṇālaṃ darśayati:",
  "XXavsata_u:11631": "haṃ bho vaṇijaḥ,",
  "XXavsata_u:11632": "kadācit kutracid bhavadbhiḥ paryaṭadbhir evaṃvidhaṃ rūpaviśeṣayuktaṃ dṛṣṭapūrvam iti ?",
  "XXavsata_u:11633": "tatas te vaṇijaḥ kṛtakarapuṭāḥ pādayor nipatya abhayaṃ mārgayitvā rājānam ūcuḥ:",
  "XXavsata_u:11634": "asti deva asmadīye viṣaye sundaro nāma kumāro 'tikrānto mānuṣaṃ varṇam asaṃprāptaś ca divyaṃ varṇam* /",
  "XXavsata_u:11635": "janmani cāsya divyagandhodakaparipūrṇā ratnamayī puṣkariṇī prādurbhūtā,",
  "XXavsata_u:11636": "puṣpaphalasamṛddhaṃ ca mahad udyānaṃ jaṅgamam* /",
  "XXavsata_u:11637": "yatra yatra ca kumāro gacchati tatra tatra puṣkariṇī udyānaṃ ca prādurbhavati /",
  "XXavsata_u:11638": "śrutvā rājā aśokaḥ paraṃ vismayam āpannaḥ /",
  "XXavsata_u:11639": "kutūhalajātaś ca dūtasaṃpreṣaṇaṃ kṛtavān:",
  "XXavsata_u:11640": "eṣa rājā aśoka āgantum icchati sundarasya kumārasya darśanahetoḥ /",
  "XXavsata_u:11641": "yad vaḥ kṛtyaṃ vā karaṇīyaṃ vā tat kurudhvam iti /",
  "XXavsata_u:11642": "tato mahājanakāyo bhītāḥ:",
  "XXavsata_u:11643": "yadi rājā mahāsādhanena ihāgamiṣyati,",
  "XXavsata_u:11644": "mā haiva kaṃcid anartham utpādayiṣyatīti /",
  "XXavsata_u:11645": "tataḥ sa kumāro bhadrayānaṃ yojayitvā śatasahasraṃ ca muktāhāraṃ prābhṛtasyārthe datvā aśokasya sakāśaṃ preṣitaḥ /",
  "XXavsata_u:11646": "so 'nupūrveṇa cañcūryamāṇaḥ pāṭaliputraṃ nagaraṃ prāptaḥ /",
  "XXavsata_u:11647": "śatasahasraṃ ca muktāhāraṃ gṛhītvā rājño 'śokasya sakāśam anuprāptaḥ /",
  "XXavsata_u:11648": "rājā aśokaś ca sahadarśanāt sundarasya kumārasya rūpaṃ śobhāṃ varṇapuṣkalatāṃ ca divyāṃ puṣkariṇīm udyānaṃ ca dṛṣṭvā paraṃ vismayam upagataḥ //",
  "XXavsata_u:11649": "tato rājā aśokaḥ sthaviropaguptasya vismayajananārthaṃ sundaraṃ ca kumāram ādāya kukkuṭāgāraṃ gataḥ /",
  "XXavsata_u:11650": "tatropaguptapramukhāṇy aṣṭādaśārhatsahasrāṇi nivasanti,",
  "XXavsata_u:11651": "taddviguṇāḥ śaikṣāḥ pṛthagjanakalyāṇakāḥ /",
  "XXavsata_u:11652": "tataḥ sa sthavirasya pādābhivandanaṃ kṛtvā purastān niṣaṇṇo dharmaśravaṇāya /",
  "XXavsata_u:11653": "sthaviropaguptenāsya dharmo deśitaḥ /",
  "XXavsata_u:11654": "tataḥ kumāraḥ paripakvasaṃtatir dharmaṃ śrutvā pravrajyābhilāṣī saṃvṛttaḥ /",
  "XXavsata_u:11655": "sa rājānam aśokam anujñāpya sthaviropaguptasya sakāśe pravrajitaḥ /",
  "XXavsata_u:11656_0": "tena yujyamānena ghaṭamānena vyāyacchamānena idam eva pañcagaṇḍakaṃ saṃsāracakraṃ",
  "XXavsata_u:11656_1": "calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya",
  "XXavsata_u:11656_2": "sarvakleśaprahāṇād arhatvaṃ sākṣātkṛtam* /",
  "XXavsata_u:11657": "arhan saṃvṛttaḥ traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhaḥ /",
  "XXavsata_u:11658": "sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
  "XXavsata_u:11659": "tato rājā aśokaḥ saṃdigdhaḥ sthaviraṃ pṛcchati:",
  "XXavsata_u:11660": "kāni bhadanta sundareṇa karmāṇi kṛtāni,",
  "XXavsata_u:11661": "yenāsyaivaṃvidhaṃ rūpam*,",
  "XXavsata_u:11662": "kāni punaḥ karmāṇi yena divyagandhodakaparipūrṇā ratnamayī puṣkariṇī prādurbhūtā,",
  "XXavsata_u:11663": "puṣpaphalasamṛddhaṃ ca mahad udyānaṃ jaṅgamam*?",
  "XXavsata_u:11664": "sthaviropagupta āha:",
  "XXavsata_u:11665": "sundareṇaiva",
  "XXavsata_u:11666": "-------------------- Vaidya, p. 263 --------------------",
  "XXavsata_u:11667": "mahārāja pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāni oghavat pratyupasthitāny avaśyaṃbhāvīni /",
  "XXavsata_u:11668": "sundareṇaiva karmāṇi kṛtāny upacitāni /",
  "XXavsata_u:11669": "ko 'nyaḥ pratyanubhaviṣyati?",
  "XXavsata_u:11670": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "XXavsata_u:11671": "nābdhātau,",
  "XXavsata_u:11672": "na tejodhātau,",
  "XXavsata_u:11673": "na vāyudhātau,",
  "XXavsata_u:11674": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:",
  "XXavsata_u:11675": "AVŚ_100.1 na praṇaśyanti karmāṇi kalpakoṭiśatair api /",
  "XXavsata_u:11676": "sāmagrīṃ prāpya kālaṃ ca phalanti khalu dehinām* //",
  "XXavsata_u:11677": "bhūtapūrvaṃ mahārāja yadā bhagavān parinirvṛtaḥ,",
  "XXavsata_u:11678": "tadā āyuṣmān mahākāśyapaḥ pañcaśataparivāro magadheṣu janapadacārikāṃ caran dharmasaṃgītiṃ kartukāmaḥ /",
  "XXavsata_u:11679": "yāvad anyatamena daridrakarṣakeṇa mahān bhikṣusaṃgho dṛṣṭaḥ,",
  "XXavsata_u:11680": "śāstṛviyogāc chokārto 'dhvapariśrānto rajasāvacūrṇitagātraḥ /",
  "XXavsata_u:11681": "tato 'sya kāruṇyam utpannam* /",
  "XXavsata_u:11682": "tatas tena kāśyapapramukhāṇi pañca bhikṣuśatāni jentākasnātreṇopanimantritāni /",
  "XXavsata_u:11683": "tatas tena nānāgandhaparibhāvitam uṣṇodakaṃ kṛtvā te bhikṣavaḥ snāpitāḥ,",
  "XXavsata_u:11684": "cīvarakāṇi śobhitāni /",
  "XXavsata_u:11685": "praṇītena cāhāreṇa saṃtarpya śaraṇagamanaśikṣāpadāni datvā praṇidhānaṃ kṛtam*:",
  "XXavsata_u:11686": "asminn eva śākyamuneḥ pravacane pravrajya cārhatvaṃ prāpnuyām iti //",
  "XXavsata_u:11687": "kiṃ manyase mahārāja yo 'sau tena kālena tena samayena daridrakarṣakaḥ,",
  "XXavsata_u:11688": "ayaṃ sa sundaro bhikṣuḥ /",
  "XXavsata_u:11689": "yat tena bhikṣavo jentākasnātreṇa snāpitāḥ,",
  "XXavsata_u:11690": "tenāsyaivaṃvidho rūpaviśeṣaḥ saṃvṛttaḥ,",
  "XXavsata_u:11691": "divyacandanodakaparipūrṇā ramaṇīyā puṣkariṇī puṣpaphalasamṛddhaṃ ca mahad udyānaṃ jaṅgamaṃ prāptam* /",
  "XXavsata_u:11692": "yat tena śaraṇagamanaśikṣāpadāni upalabdhāni,",
  "XXavsata_u:11693": "teneha janmany arhatvaṃ sākṣātkṛtam* /",
  "XXavsata_u:11694": "iti hi mahārāja ekāntakṛṣṇānāṃ karmaṇām ekāntakṛṣṇo vipākaḥ,",
  "XXavsata_u:11695": "ekāntaśuklānām ekāntaśuklaḥ,",
  "XXavsata_u:11696": "vyatimiśrāṇāṃ vyatimiśraḥ /",
  "XXavsata_u:11697": "tasmāt tarhi mahārāja ekāntakṛṣṇāni karmāṇy apāsya vyatimiśrāṇi ca,",
  "XXavsata_u:11698": "ekāntaśukleṣv eva karmasv ābhogaḥ karaṇīyaḥ /",
  "XXavsata_u:11699": "ity evaṃ vo bhikṣavaḥ śikṣitavyam* //",
  "XXavsata_u:11700": "atha rāhā aśoka āyuṣmataḥ sthaviropaguptasya bhāṣitam abhinandyānumodya utthāyāsanāt prakrāntaḥ //"
}