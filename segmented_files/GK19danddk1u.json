{
    "GK19danddk1u:0": "/ daśakumāracaritam - tṛtīyocchvāsaḥ /",
    "GK19danddk1u:1": "eṣo 'smi paryaṭann ekadā gato videheṣu |",
    "GK19danddk1u:2": "mithilām apraviśyaiva bahiḥ kva=cin maṭhi kāyā viśramitum etya kayā api vṛddhatāpasyā dattapādyaḥ kṣaṇam alindabhūmāv avāsthiṣi |",
    "GK19danddk1u:3": "tasyās tu maddarśanād eva kim apy ābaddhadhāram aśru prāvartata |",
    "GK19danddk1u:4": "' kim etad amba kathaya kāraṇam ' iti pṛṣṭā sakaruṇam ācaṣṭa - 'jaivātṛka nanu śrūyate",
    "GK19danddk1u:5": "asyā mithilāyāḥ prahāravarmā nāmāsīt |",
    "GK19danddk1u:6": "tasya khalu magadharājo rājahamsaḥ paraṃ mitram āsīt |",
    "GK19danddk1u:7": "tayoś ca vallabhe balaśambalayor iva vasumatīpriyamvade sakhyam apratimam adhattām |",
    "GK19danddk1u:8": "atha prathamagarbhābhinanditāṃ tāṃ ca priyasakhīṃ didṛkṣuḥ priyamvadā vasumatīṃ saha bhartrā puṣpapuram agamat |",
    "GK19danddk1u:9": "tasminn eva ca samaye mālavena magadharājasya mahaj janyam ajani |",
    "GK19danddk1u:10": "tatra leśato 'pi durlakṣāṃ gatim agaman",
    "GK19danddk1u:11": "magadharājaḥ |",
    "GK19danddk1u:12_0": "maithilendras tu mālavendraprayatnaprāṇitaḥ svaviṣayaṃ prati nivṛtto jyeṣṭhasya samhāravarmaṇaḥ",
    "GK19danddk1u:12_1": "sutair vikaṭavarmaprabhṛtibhir vyāptaṃ rājyam ākarṇya svasrīyāt suhmapater daṇḍāvayavam",
    "GK19danddk1u:12_2": "āditsur aṭavīpatham avagāhya lubdhakaluptasarvasvo 'bhūt |",
    "GK19danddk1u:13": "tatsutena ca kanīyasā hastavartinā sahaikākinī vanacaraśaravarṣabhayapalāyitā vanam agāhiṣi",
    "GK19danddk1u:14": "tatra ca me śārdūlanakhāvalīḍhanipatitāyāḥ pāṇibhraṣṭaḥ sa bālakaḥ kasya api kapilāśavasya kroḍam abhyalīyata |",
    "GK19danddk1u:15": "tacchavākarṣiṇaś ca vyāghrasya asūn iṣur iṣvasanayantramuktaḥ kṣaṇād alikṣat |",
    "GK19danddk1u:16": "bhilladārakaiḥ sa bālo 'pāhāri |",
    "GK19danddk1u:17_0": "sā tv ahaṃ mohasuptā kena api vṛṣṇipālenopanīya svaṃ kuṭīram āveśya kṛpayopakrāntavraṇā",
    "GK19danddk1u:17_1": "svasthībhūya svabhartur anti kam upatiṣṭhāsur asahāyatayā yāvad vyākulībhavāmi tāvan",
    "GK19danddk1u:17_2": "mamaiva duhitā saha yūnā kena api tam evoddeśam āgamat |",
    "GK19danddk1u:18": "sā bhṛśaṃ ruroda |",
    "GK19danddk1u:19_0": "ruditānte ca sā sārthaghāte svahastagatasya rājaputrasya kirātabhartṛhastagamanam",
    "GK19danddk1u:19_1": "ātmanaś ca kena api vanacareṇa vraṇaviropaṇam svasthāyāś ca punas tenopayantuṃ cintitā",
    "GK19danddk1u:19_2": "yā nikṛṣṭajātisamsargavaiklavyāt pratyākhyānapāruṣyam tad akṣameṇa ca amunā",
    "GK19danddk1u:20": "vivikte vipine svaśiraḥ kartanodyamam anena yūnā yadṛcchayā dṛṣṭena tasya durātmano hananam ātmanaś copayamanam ity akathayat |",
    "GK19danddk1u:21": "sa tu pṛṣṭo maithilendrasyaiva ko 'pi sevakaḥ kāraṇavilambī tanmārgānusārī jātaḥ |",
    "GK19danddk1u:22": "saha tena bhartur antikam upasṛtya putravṛttā ntena śrotram asya devyāḥ priyamvadāyāś ca adahāva",
    "GK19danddk1u:23": "sa ca rājā diṣṭadoṣāj jyeṣṭhaputraiś ciraṃ vigṛhya punar asahiṣṇutayā atimātraṃ ciraṃ prayudhya baddhaḥ |",
    "GK19danddk1u:24": "devī ca bandhanaṃ gamitā |",
    "GK19danddk1u:25": "dagdhā punar aham asminn api vārddhake hatajīvitam apārayantī hātuṃ pravrajyāṃ kila agrahīṣam",
    "GK19danddk1u:26": "duhitā tu mama hatajīvitākṛṣṭā vikaṭavarmamahādevīṃ kalpasundarīṃ kila aśiśriyat |",
    "GK19danddk1u:27": "tau ced rājaputrau nirupadravāv eva avardhiṣyetām iyatā kālena tavemāṃ vayoavasthām asprakṣyetām",
    "GK19danddk1u:28": "tayoś ca sator na dāyādā narendrasya prasahyakāriṇo bhaveyuḥ ' iti pramanyur abhiruroda |",
    "GK19danddk1u:29": "śrutvā ca tāpasīgiram aham api pravṛddhabāṣpo nigūḍham abhyadhām -- 'yady evam amba samāśvasihi",
    "GK19danddk1u:30": "nanv asti kaś cin munis tvayā tadavasthayā putrābhyupapādanārthaṃ yācitas tena sa labdho vardhitaś ca |",
    "GK19danddk1u:31": "vārteyam atimahatī |",
    "GK19danddk1u:32": "kim anayā |",
    "GK19danddk1u:33": "so 'ham asmi |",
    "GK19danddk1u:34": "śakyaś ca mayā asau vikaṭavarmā yathākathaṃcid upaśliṣya vyāpādayitum |",
    "GK19danddk1u:35": "anujāḥ punar atibahavaḥ tair api ghaṭante paurajānapadāḥ |",
    "GK19danddk1u:36": "māṃ tu na kaś=cid ihatya īdṛktayā jano jānāti |",
    "GK19danddk1u:37": "pitarāv api tāvan māṃ na samvidāte kim utetare |",
    "GK19danddk1u:38": "tad enam artham upāyena sādhayiṣyāmi ' ity agādiṣam |",
    "GK19danddk1u:39": "sā tu vṛddhā saruditaṃ pariṣvajya muhuḥ śirasy upāghrāya prasnutastanī sagadgadam agadat -",
    "GK19danddk1u:40": "ciraṃ jīva |",
    "GK19danddk1u:41": "bhadraṃ tava |",
    "GK19danddk1u:42": "prasanno 'dya bhagavān vidhiḥ |",
    "GK19danddk1u:43": "adyaiva prahāravarmaṇy adhi videhā jātāḥ yataḥ pralambamānapīnabāhur bhavān apāram etac chokasāgaram adyottārayituṃ sthitaḥ |",
    "GK19danddk1u:44": "aho mahad bhāgadheyaṃ devyāḥ priyamvadāyāḥ ' iti harṣanirbharā snānabhojanādinā mām upācarat",
    "GK19danddk1u:45": "aśiśriyaṃ ca asmin maṭhaikadeśe niśi kaṭaśayyām |",
    "GK19danddk1u:46": "acintayaṃ ca - 'vinopadhinā ayam artho na sādhyaḥ |",
    "GK19danddk1u:47": "striyaś copadhīnām udbhavakṣetram |",
    "GK19danddk1u:48": "ato 'ntaḥpuravṛttāntam asyā avagamya taddvāreṇa",
    "GK19danddk1u:49": "kiñ=cij jālam ācareyam ' iti cintayaty eva mayi mahārṇavonmagnamārtaṇḍaturaṅgamaśvāsarayāvadhūteva vyāvartata triyāmā |",
    "GK19danddk1u:50": "samugragarbhavāsajaḍīkṛta iva mandapratāpo divasakaraḥ prādur āsīt |",
    "GK19danddk1u:51": "utthāya avasāyitadinamukhaniyamavidhis tāṃ me mātaram avādiṣam -- ' amba jālmasya vikaṭavarmaṇaḥ",
    "GK19danddk1u:52": "kac=cid antaḥpuravṛttāntam abhijānāsi ' ity anavasitavacanae eva mayi kā=cid aṅganā pratyadṛśyata",
    "GK19danddk1u:53": "tāṃ ca avekṣya sā me dhātrī harṣāśrukuṇṭhitakaṇṭham ācaṣṭa -- 'putri",
    "GK19danddk1u:54": "puṣkarike paśya bhartṛdārakam |",
    "GK19danddk1u:55": "ayam asāv akṛpayā mayā vane parityaktaḥ punar apy evam āgataḥ ' iti |",
    "GK19danddk1u:56": "sā tu harṣanirbharanipīḍitā ciraṃ prarudya bahu vilapya śāntā punaḥ svamātrā rājāntaḥpuravṛttāntākhyāne nyayujyata |",
    "GK19danddk1u:57": "uktaṃ ca tayā -- 'kumāra kāmarūpeśvarasya kalindavarmanāmnaḥ kanyā kalpasundarī kalāsu rūpe",
    "GK19danddk1u:58": "ca apsaraso 'py atikrāntā patim abhibhūya vartate |",
    "GK19danddk1u:59": "tadekavallabhaḥ sa tu bahvavarodho 'pi vikaṭavarmā",
    "GK19danddk1u:60": "' iti |",
    "GK19danddk1u:61": "tām avocam -- ' upasarpaināṃ matprayuktair gandhamālyaiḥ |",
    "GK19danddk1u:62": "upajanaya ca asamānadoṣanindādinā svabhartari dveṣam |",
    "GK19danddk1u:63": "anurūpabha rtṛgāminīnāṃ ca vāsavadattādīnāṃ varṇanena grāhaya anuśayam |",
    "GK19danddk1u:64": "avarodhāntareṣu ca rājño vilasitāni su=gūḍhāny",
    "GK19danddk1u:65": "api prayatnena anviṣya prakāśayantī mānam asyā vardhaya ' iti |",
    "GK19danddk1u:66": "punar idam ambām avocam -- ' ittham eva tvayā apy",
    "GK19danddk1u:67": "an=anyavyāpārayā nṛpāṅganā asāv upasthātavyā |",
    "GK19danddk1u:68": "pratyahaṃ ca yad yat tatra vṛttaṃ tad asmi tvayaiva bodhyaḥ |",
    "GK19danddk1u:69": "maduktā punar iyam udarkasvāduno 'smatkarmaṇaḥ",
    "GK19danddk1u:70": "prasādhanāya cchāyeva an=apāyinī kalpasundarīm anuvartatām ' iti |",
    "GK19danddk1u:71": "te ca tam arthaṃ tathaiva anvatiṣṭhatām |",
    "GK19danddk1u:72": "keṣucid dineṣu gateṣv ācaṣṭa māṃ madambā --",
    "GK19danddk1u:73": "'vatsa mādhavīva picumandāśleṣiṇī yathā asau śocyam ātmānaṃ manyeta tathopapādya sthāpitā",
    "GK19danddk1u:74": "kiṃ bhūyaḥ kṛtyam ' iti |",
    "GK19danddk1u:75": "punar aham abhilikhyātmanaḥ pratikṛtim ' iyam amuṣmai neyā |",
    "GK19danddk1u:76": "nītāṃ caināṃ nirvarṇya sā niyatam evaṃ vakṣyati",
    "GK19danddk1u:77": "-- ' nanv asti kaś cid īdṛśākāraḥ pumān ' iti |",
    "GK19danddk1u:78": "pratibrūhy enām -- ' yadi syāt tataḥ kim ' iti |",
    "GK19danddk1u:79": "tasya yad uttaraṃ sā dāsyati tad aham asmi pratibodhanīyaḥ ' iti |",
    "GK19danddk1u:80": "sā ' tathā ' iti rājakulam upasaṅkramya pratinivṛttā mām ekānte nyavedayat -- 'vatsa darśito",
    "GK19danddk1u:81": "citrapaṭas tasyai mattakāśinyai |",
    "GK19danddk1u:82": "citrīyamāṇā ca asau ' bhuvanam idaṃ sanāthīkṛtaṃ yad deve 'pi kusumadhanvani nedṛśī vapuḥśrīḥ samnidhatte |",
    "GK19danddk1u:83": "citram etac citrataram |",
    "GK19danddk1u:84": "na ca tam avaimi ya īdṛśam ihatyo nirmimīte |",
    "GK19danddk1u:85": "kenedam ālikhitam ' ity ādṛtavatī vyāhṛtavatī ca |",
    "GK19danddk1u:86": "mayā ca smerayodīritam -- ' devi sadṛśam ājñāpayasi |",
    "GK19danddk1u:87": "bhagavān makaraketur apy evaṃ sundara iti na śakyam eva sambhāvayitum |",
    "GK19danddk1u:88": "atha ca vistīrṇeyam arṇavanemiḥ |",
    "GK19danddk1u:89": "kvacid īdṛ śam api rūpaṃ daivaśaktyā sambhavet |",
    "GK19danddk1u:90": "atha tu yady evaṃrūpo rūpānurūpaśilpaśīlavidyājñānakauśalo yuvā mahākulīnaś ca kaś=cit samnihitaḥ syāt sa kiṃ lapsyate ' iti |",
    "GK19danddk1u:91": "tayoktam -- ' amba kiṃ bravīmi |",
    "GK19danddk1u:92": "śarīraṃ dṛdayaṃ jīvitam iti sarvam idam alpam anarhaṃ ca |",
    "GK19danddk1u:93": "tato na kiñ=cil lapsyate |",
    "GK19danddk1u:94": "na ced ayaṃ vipralambhas tasya amuṣya darśanānubhavena yathedaṃ cakṣuś caritārthaṃ bhavet tathā anugrahaḥ kāryaḥ ' iti |",
    "GK19danddk1u:95": "bhūyo 'pi mayā dṛḍhatarīkartum upanyastam - ' asti ko 'pi rājasūnur nigūḍhaṃ caran |",
    "GK19danddk1u:96": "amuṣya vasantotsave saha sakhībhir nagaropavanavihāriṇī ratir iva vigrahiṇī yadṛcchayā darśanapathaṃ gatā asi |",
    "GK19danddk1u:97": "gataś ca asau kāmaśaraikalakṣya tāṃ mām anvavartiṣṭa |",
    "GK19danddk1u:98": "mayā ca vām anyoanyānurūpair durlabhair ākārādibhir guṇātiśayaiś ca preryamāṇayā tadracitair eva kusumaśekharasraganulepanādibhiś ciram upāsitā asi |",
    "GK19danddk1u:99": "sādṛśyaṃ ca svam anena svayam eva abhilikhya tvatsamādhigāḍhatvadarśanāya preṣi tam |",
    "GK19danddk1u:100": "eṣa ced artho niścitas tasya amuṣya atimānuṣaprāṇasattvaprajñāprakarṣasya na kiñ=cid duṣkaraṃ nāma |",
    "GK19danddk1u:101": "tam adyaiva darśayeyam |",
    "GK19danddk1u:102": "saṅketo deyaḥ ' iti |",
    "GK19danddk1u:103": "tayā tu kiñ=cid iva dhyātvā punar abhihitam - ' amba tava naitad idānīṃ gopyatamam |",
    "GK19danddk1u:104": "ataḥ kathayāmi |",
    "GK19danddk1u:105": "mama tātasya rājñā prahāravarmaṇā saha mahatī prītir āsīt |",
    "GK19danddk1u:106": "mātuś ca me mānavatyāḥ priyavayasyā devī priyamvadāsīt |",
    "GK19danddk1u:107": "tābhyāṃ punar ajātāpatyābhyām eva kṛtaḥ samayo abhūt -- ' āvayoḥ putravatyāḥ putrāya duhitṛmatyā duhitā deyā ' iti |",
    "GK19danddk1u:108": "tātas tu māṃ jātāṃ pranaṣṭāpatyā priyamvadeti prārthayamānāya vikaṭavarmaṇe daivād dattavān",
    "GK19danddk1u:109": "ayaṃ ca niṣṭhuraḥ pitṛdrohī na atyupasannasaṃsthānaḥ kāmopacāreṣv alabdhavaicakṣaṇyaḥ kalāsu",
    "GK19danddk1u:110": "mandābhiniveśaḥ śauryonmādī durvikatthano anṛtavādī ca asthānavarṣī |",
    "GK19danddk1u:111": "na atirocate me eṣa bhartā viśeṣataś caiṣu vāsareṣu |",
    "GK19danddk1u:112": "yad ayam udyāne madantaraṅgabhūtāṃ puṣkarikām apy upāntavartinīm anādṛtya mayi baddhasāpatnyamatsarām anātmajñām ātmanāṭakīyāṃ ramayantikā nāma",
    "GK19danddk1u:113": "apatyanir=viśeṣaṃ matsamvardhitāyāś campakalatāyāḥ svayam avacitābhiḥ su=manobhir alam akārṣīt",
    "GK19danddk1u:114": "madupabhuktamukte citrakūṭagarbhavedikāgate ratnatalpe tayā saha vyahārṣīt |",
    "GK19danddk1u:115": "ayogyaś ca pumān avajñātuṃ ca pravṛttaḥ |",
    "GK19danddk1u:116": "tat kim ity apekṣyate |",
    "GK19danddk1u:117": "paralokabhayaṃ ca aihikena duḥkhena antaritam |",
    "GK19danddk1u:118": "a=viṣahyaṃ hi yoṣitām an=aṅgaśaraniṣaṅgī",
    "GK19danddk1u:119": "bhūtacetasām an=iṣṭajanasamvāsayantraṇāduḥkham |",
    "GK19danddk1u:120": "ato 'munā puruṣeṇa mām adyodyānamādhavīgṛhe",
    "GK19danddk1u:121": "samāgamaya |",
    "GK19danddk1u:122": "tadvārtāśravaṇamātreṇaiva hi mama atimātraṃ mano 'nuraktam |",
    "GK19danddk1u:123": "asti ca ayam artharāśiḥ |",
    "GK19danddk1u:124": "anena amuṣya pade pratiṣṭhāpya tam eva atyantam upacarya jīviṣyāmi ' iti |",
    "GK19danddk1u:125": "mayā api tad abhyupetya pratyāgatam |",
    "GK19danddk1u:126": "ataḥ paraṃ bhartṛdārakaḥ pramāṇam ' iti |",
    "GK19danddk1u:127": "tatas tasyā eva sakāśād antaḥpuraniveśam antarvamśikapuruṣasthānāni pramadavanapradeśān api vibhāgena avagamya",
    "GK19danddk1u:128": "astagirikūṭapātakṣubhitaśoṇita iva śoṇībhavati bhānubimbe paścimāmbudhipayaḥpātanirvāpitapataṅgāṅgāradhūmasambhāra iva bharitanabhasi tamasi vijṛmbhite paradāraparāmarśonmukhasya",
    "GK19danddk1u:129_0": "mamācāryakam iva kartum utthite guruparigrahaślāghini grahāgresare kṣapākare kalpasundarīvadanapuṇḍarīkeṇeva",
    "GK19danddk1u:129_1": "maddarśanātirāgaprathamopanatena smayamānena candramaṇḍalena sandhukṣamāṇatejasi",
    "GK19danddk1u:129_2": "bhuvanavijigīṣodyate deve kusumadhanvani",
    "GK19danddk1u:130": "yathocitaṃ śayanīyam abhaje |",
    "GK19danddk1u:131": "vyacītaraṃ ca - ' siddhaprāya eva ayam arthaḥ |",
    "GK19danddk1u:132": "kiṃ tu parakalatralaṅghanād dharmapīḍā bhavet |",
    "GK19danddk1u:133": "sā apy arthakāmayor dvayor upalambhe śāstrakārair anumataiveti |",
    "GK19danddk1u:134": "gurujanabandhamokṣopāyasandhinā mayā caiṣa vyatikramaḥ kṛtas tad api pāpaṃ nirhṛtya kiyatyā api dharmakalayā māṃ samagrayed iti |",
    "GK19danddk1u:135": "api tv etad ākarṇya devo rājavāhanaḥ suhṛdo vā kiṃ nu vakṣyanti ' iti cintāparādhīna eva nidrayā parāmṛśye |",
    "GK19danddk1u:136": "adṛśyata ca svapne hastivaktro bhagavān |",
    "GK19danddk1u:137": "āha sma ca - ' saumya upahāravarman mā sma te durvikalpo bhūt |",
    "GK19danddk1u:138": "yatas tvam asi madamśaḥ |",
    "GK19danddk1u:139": "śaṅkarajaṭābhāralālanocitā surasarid asau varavarṇinī |",
    "GK19danddk1u:140": "sā ca kadā=cin madviloḍanā=sahiṣṇur mām aśapat -",
    "GK19danddk1u:141": "- ' ehi martyatvam ' iti |",
    "GK19danddk1u:142": "aśapyata mayā ca - ' yatheha bahubhogyā tathā",
    "GK19danddk1u:143": "prāpya api mānuṣyakam an=ekasādhāraṇī bhava ' iti |",
    "GK19danddk1u:144": "abhyarthitaś ca anayā ' ekapūrvāṃ punas tvām",
    "GK19danddk1u:145": "evopacarya yāvajjīvaṃ rameyam ' iti |",
    "GK19danddk1u:146": "tad ayam artho bhavya eva bhavatā nir=āśaṅkyaḥ ' iti |",
    "GK19danddk1u:147": "pratibudhya ca prītiyuktas tadahar api priyāsaṅketavyatikarādismaraṇena aham anaiṣam |",
    "GK19danddk1u:148": "anyedyur ananyathāvṛttir anaṅgo mayy eveṣuvarṣam avarṣat |",
    "GK19danddk1u:149": "aśuṣyac ca jyotiṣmataḥ prabhāmayaṃ saraḥ |",
    "GK19danddk1u:150": "prāsarac ca timiramayaḥ kardamaḥ |",
    "GK19danddk1u:151": "kārdamikanivasanaś ca dṛḍhataraparikaraḥ khaḍgapāṇir upahṛtopaskaraḥ smaran mātṛdattāny abhijñānāni rājamandiraparikhām udambhasam upātiṣṭham |",
    "GK19danddk1u:152": "athopa khātaṃ mātṛgṛhadvāre puṣkarikayā prathamasamnidhāpitāṃ veṇuyaṣṭim ādāya tayā śāyitayā ca parikhāṃ sthāpitayā ca prākārabhittim alaṅghayam |",
    "GK19danddk1u:153": "adhiruhya pakveṣṭakacitena gopuroparitalādhirohiṇā sopānapathena bhuvam avātaram |",
    "GK19danddk1u:154": "avatīrṇaś ca vakulavīthīm atikramya campakāvalivartmanā manāg ivopasṛtyottarāhi karuṇaṃ cakravākamithunaravam aśṛṇavam |",
    "GK19danddk1u:155_0": "punar udīcā pāṭalipathena sparśalabhyaviśālasaudhakuḍyodareṇa śarakṣepam iva gatvā",
    "GK19danddk1u:155_1": "punaḥ prācā piṇḍībhāṇḍīrakhaṇḍamaṇḍitobhayapārśvena saikatapathena kiñ=cid uttaram",
    "GK19danddk1u:155_2": "atikramya punar",
    "GK19danddk1u:156": "avācīṃ cūtavīthīm agāhiṣi |",
    "GK19danddk1u:157": "tataś ca gahanataram udaroparacitaratnavedikaṃ mādhavīlatāmaṇḍapam īṣadvivṛtasamudgakonmiṣitabhāsā dīpavartyā nyarūpayam |",
    "GK19danddk1u:158_0": "praviśya caikapā rśve phullapuṣpanirantarakuraṇṭapotapaṅktibhittiparigataṃ garbhagṛham",
    "GK19danddk1u:158_1": "avanipatitāruṇāśokalatāmayam abhinavakusumakorakapulakalāñchitaṃ pratyagrapravālapaṭalapāṭalaṃ",
    "GK19danddk1u:158_2": "kapāṭam udghāṭya",
    "GK19danddk1u:159": "prāvikṣam |",
    "GK19danddk1u:160": "tatra cāsīt svāstīrṇaṃ kusumaśayanam suratopakaraṇavastugarbhāś ca kamalinīpalāśasampuṭāḥ dantamayas tālavṛntaḥ surabhisalilabharitaś ca bhṛṅgārakaḥ |",
    "GK19danddk1u:161": "samupaviśya muhūrtaṃ viśrāntaḥ parimalam atiśayavantam āghrāsiṣam |",
    "GK19danddk1u:162": "aśrauṣaṃ ca mandamandaṃ padaśabdam |",
    "GK19danddk1u:163": "śrutvaiva saṅketagṛhān nirgatya raktāśokaskandhapārśvavyavahitāṅgayaṣṭiḥ sthito 'smi |",
    "GK19danddk1u:164": "sā ca subhrūr a=suṣīmakāmā śanair upetya tatra",
    "GK19danddk1u:165": "mām adṛṣṭvā balavad avyathiṣṭa |",
    "GK19danddk1u:166": "vyasṛjac ca mattarājahamsīva kaṇṭharāgavalgugadgadāṃ giram -- ' vyaktam asmi vipralabdhā",
    "GK19danddk1u:167": "na asty upāyaḥ prāṇitum |",
    "GK19danddk1u:168": "ayi hṛdaya kim idam a=kāryaṃ kāryavad adhyasya tada=sambhavena kim evam uttāmyasi |",
    "GK19danddk1u:169": "bhagavan pañcabāṇakas tava aparādhaḥ kṛto mayā yad evaṃ dahasi na ca bhasmīkaroṣi ' iti |",
    "GK19danddk1u:170": "atha aham āvirbhūya vivṛtadīpabhājanaḥ ' bhāmini nanu bahv aparāddhaṃ bhavatyā cittajanmano yad amuṣya jīvitabhūtā ratir ākṛtyā kadarthitā",
    "GK19danddk1u:171_0": "dhanuryaṣṭir bhrūlatābhyām bhramaramālāmayī jyā nīlālakadyutibhiḥ astrāṇy apāṅgavīkṣitavṛṣṭibhiḥ",
    "GK19danddk1u:171_1": "mahārajanadhvajapaṭāmśukaṃ dantacchadamayūkhajālaiḥ prathamasuhṛn malayamārutaḥ parimalapaṭīyasā",
    "GK19danddk1u:171_2": "niḥśvāsapavanena",
    "GK19danddk1u:172_0": "parabhṛtarutam atimañjulaiḥ pralāpaiḥ puṣpamayī patākā bhujayaṣṭibhyām digvijayārambhapūrṇakumbhamithunam",
    "GK19danddk1u:172_1": "urojakumbhayugalena krīḍāsaro nābhimaṇḍalena samnāhyarathaḥ śroṇimaṇḍalena bhavaratnatoraṇasta",
    "GK19danddk1u:172_2": "mbhayugalam ūruyugalena līlākarṇakisalayaṃ caraṇatalaprabhābhiḥ |",
    "GK19danddk1u:173": "ataḥ sthānae eva tvāṃ dunoti mīnaketuḥ |",
    "GK19danddk1u:174": "māṃ punar an=aparādham adhikam āyāsayatīty eṣa",
    "GK19danddk1u:175": "eva tasya doṣaḥ |",
    "GK19danddk1u:176": "tat prasīda sundari jīvaya māṃ jīvanauṣadhibhir iva apāṅgair an=aṅgabhujaṅgadaṣṭam |",
    "GK19danddk1u:177": "' ity āśliṣṭavān |",
    "GK19danddk1u:178": "arīramaṃ ca an=aṅgarāgapeśalaviśālalocanām |",
    "GK19danddk1u:179": "avasitārthāṃ cāraktavalitekṣaṇām īṣatsvedarekhodbhedajarjaritakapolamūlām",
    "GK19danddk1u:180": "an=argalakalapralāpinīm",
    "GK19danddk1u:181": "aruṇadaśanakararuhārpaṇavyatikarām atyarthapariślathāṅgīm ārtām iva lakṣayitvā mānasīṃ śārīrīṃ ca dhāraṇāṃ śithilayann ātmānam api tayā samānārtham āpādayam |",
    "GK19danddk1u:182": "tatkṣaṇavimuktasaṅgatau ratāvasānikaṃ vidhim anubhavantau ciraparicitāv iva atigūḍhaviśrambhau kṣaṇam avātiṣṭhāvahi |",
    "GK19danddk1u:183": "punar aham uṣṇam āyataṃ ca niḥśvasya",
    "GK19danddk1u:184": "kiñ=ciddīnadṛṣṭiḥ sacakitaprasāritābhyāṃ bhujābhyām enām an=atipīḍaṃ pariṣvajya na ativiśadam acumbiṣam |",
    "GK19danddk1u:185": "aśrumukhī tu sā ' yadi prayāsi nātha prayātam eṣa me jīvitaṃ gaṇaya |",
    "GK19danddk1u:186": "naya mām api |",
    "GK19danddk1u:187": "na ced asau dāsajano niṣprayojanaḥ |",
    "GK19danddk1u:188": "' ity añjalim avatamsatām anaiṣīt |",
    "GK19danddk1u:189": "avādiṣaṃ ca tām -- ' ayi mugdhe kaḥ sacetanaḥ striyam abhikāmayamānāṃ na abhinandati |",
    "GK19danddk1u:190": "yadi madanugrahaniścalas tava abhisandhir ācara a=vicāraṃ madupadiṣṭam |",
    "GK19danddk1u:191": "ādarśaya rahasi rājñe matsādṛśyagarbhaṃ citrapaṭam |",
    "GK19danddk1u:192": "ācakṣva ca - ' kim iyam ākṛ tiḥ puruṣasaundaryasya pāram ārūḍhā na vā ' iti |",
    "GK19danddk1u:193": "' bāḍham ārūḍhā ' iti nūnam asau vakṣyati |",
    "GK19danddk1u:194": "brūhi bhūyaḥ -- ' yady evam asti kā api tāpasī",
    "GK19danddk1u:195": "deśāntarabhramaṇalabdhaprāgalbhyā mama ca mātṛbhūtā |",
    "GK19danddk1u:196": "tayedam ālekhyarūpaṃ puraskṛtya aham uktā -- '",
    "GK19danddk1u:197": "so 'sti tādṛśo mantro yena tvam upoṣitā parvaṇi",
    "GK19danddk1u:198": "viviktāyāṃ bhūmau purohitair hutamukte saptārciṣi naktam ekākinī śataṃ candanasamidhaḥ karpūramuṣṭīḥ paṭṭavastrāṇi ca prabhūtāni hutvā bhaviṣyasy evamākṛtiḥ |",
    "GK19danddk1u:199": "atha cālayiṣyasi ghaṇṭām |",
    "GK19danddk1u:200": "ghaṇṭāpuṭakvaṇitāhūtaś ca bhartā bhavatyai sarvarahasyam ākhyāya nimīlitākṣo yadi tvām āliṅget iyam ākṛ tir amum upasaṅkrāmet |",
    "GK19danddk1u:201": "tvaṃ tu bhaviṣyasi yathā purākāraiva |",
    "GK19danddk1u:202": "yadi bhavatyai bhavatpriyāya caivaṃ roceta na ca asmin vidhau visamvādaḥ kāryaḥ ' iti |",
    "GK19danddk1u:203": "vapuś ced idaṃ tava abhimataṃ saha suhṛnmantribhir anujaiḥ paurajānapadaiś ca saṃpradhārya teṣām apy anumate karmaṇy abhimukhena stheyam ' iti |",
    "GK19danddk1u:204": "sa niyatam abhyupaiṣyati |",
    "GK19danddk1u:205_0": "punar asyām eva pramadavanavāṭīśṛṅgāṭikāyām ātharvaṇikena vidhinā sañjñapitapaśunā",
    "GK19danddk1u:205_1": "abhihutya mukte hiraṇyaretasi taddhūmaśamalena sampraviṣṭena mayā asminn eva latāmaṇḍape",
    "GK19danddk1u:205_2": "sthātavyam tvaṃ punaḥ pragāḍhāyāṃ pradoṣavelāyām ālapiṣyasi karṇe kṛtanarmasmitā",
    "GK19danddk1u:205_3": "vikaṭavarmāṇam --",
    "GK19danddk1u:206": "' dhūrto 'si tvam a=kṛtajñaś ca |",
    "GK19danddk1u:207": "madanugrahalabdhena api rūpeṇa lokalocanotsavāyamānena matsapatnīr abhiramayiṣyasi |",
    "GK19danddk1u:208": "na aham ātmavināśāya vetālotthāpanam ācareyam ' iti |",
    "GK19danddk1u:210": "śrutvedaṃ tvadvacaḥ sa yad vadiṣyati tan mahyam ekākiny upāgatya nivedayiṣyasi |",
    "GK19danddk1u:211": "tataḥ param aham eva jñāsyāmi |",
    "GK19danddk1u:212": "matpadacihnāni copavane puṣkarikayā pramārjaya ' iti |",
    "GK19danddk1u:213": "sā ' tathā ' iti śāstropadeśam iva maduktam ādṛtya a=tṛptasuratarāgaiva kathaṃ=katham apy agād antaḥpuram |",
    "GK19danddk1u:214": "aham api yathāpraveśaṃ nirgatya svam evāvāsam ayāsiṣam |",
    "GK19danddk1u:215": "atha sā mattakāśinī tathā tam artham anvatiṣṭhat |",
    "GK19danddk1u:216": "atiṣṭhac ca tanmate sa durmatiḥ |",
    "GK19danddk1u:217": "abhramac ca paurajānapadeṣv iyam adbhutāyamānā vārtā -- ' rājā kila vikaṭavarmā devīmantrabalena devayogyaṃ vapur āsādayiṣyati |",
    "GK19danddk1u:218": "nūnam eṣa vipralambho na atikalyāṇaḥ |",
    "GK19danddk1u:219": "kaiva kathā pramādasya |",
    "GK19danddk1u:220": "svasminn eva antaḥpuropavane svāgramahiṣyaiva sampādyaḥ kila ayam arthaḥ |",
    "GK19danddk1u:221": "tathā hi bṛhaspatipratimabuddhibhir mantribhir apy abhyūhya anumataḥ |",
    "GK19danddk1u:222": "yady evaṃ bhāvi na anyad ataḥ param asti kiñ=cid",
    "GK19danddk1u:223": "adbhutam |",
    "GK19danddk1u:224": "a=cintyo hi maṇimantrauṣadhīnāṃ prabhāvaḥ |",
    "GK19danddk1u:225": "' iti prasṛteṣu lokapravādeṣu prāpte parvadivase pragāḍhāyāṃ prauḍhatamasi pradoṣavelāyām",
    "GK19danddk1u:226": "antaḥpurodyānād udairayad dhūrjaṭikaṇṭhadhūmro dhūmodgamaḥ |",
    "GK19danddk1u:227": "kṣīrājyadadhitilagaurasarṣapavasāmāmsarudhira āhutīnāṃ ca parimalaḥ pavanānusārī diśi diśi prāvātsīt |",
    "GK19danddk1u:228": "praśānte ca sahasā dhūmodgame tasminn aham aviśam |",
    "GK19danddk1u:229": "niśāntodyānam āgamac ca gajagāminī |",
    "GK19danddk1u:230": "āliṅgya ca māṃ sasmitaṃ samabhyadhatta -- ' dhūrta siddhaṃ te samīhitam |",
    "GK19danddk1u:231": "avasitaś ca paśur asau |",
    "GK19danddk1u:232": "amuṣya pralobhanāya tvadādiṣṭayā diśā mayoktam -- ' kitava na sādhayāmi te saundaryam |",
    "GK19danddk1u:233": "evaṃ sundaro hi tvam apsarasām api spṛhaṇīyo bhaviṣyasi kim uta mānuṣīṇām |",
    "GK19danddk1u:234": "madhukara iva nisargacapalo yatra kva=cid āsajjati bhavādṛśo nṛśamsaḥ ' iti |",
    "GK19danddk1u:235": "tena tu me pādayor nipatya abhihitam -- ' rambhoru sahasva matkṛtāni duścaritāni |",
    "GK19danddk1u:236": "manasā api na cintayeyam itaḥ param itaranārīm |",
    "GK19danddk1u:237": "tvarasva prastute karmaṇi ' iti |",
    "GK19danddk1u:238": "tad aham īdṛśena vaivāhikena nepathyena tvām abhisṛtavatī |",
    "GK19danddk1u:239": "prāg api rāgāgnisākṣikam anaṅgena guruṇā dattaiva tubhyam eṣā jāyā |",
    "GK19danddk1u:240": "punar apīmaṃ jātavedasaṃ sākṣīkṛtya svahṛdayena dattā ' iti prapadena caraṇapṛṣṭhe",
    "GK19danddk1u:241_0": "niṣpīḍyotkṣiptapādapārṣṇir itaretaravyatiṣaktakomalāṅgulidalena bhujalatādvayena",
    "GK19danddk1u:241_1": "kandharāṃ mamāveṣṭya salīlam ānanam ānamayya svayam unnamitamukhakamalāvibhrāntaviśāladṛṣṭir",
    "GK19danddk1u:241_2": "asakṛd abhyacumbat |",
    "GK19danddk1u:242": "athainām ' ihaiva kuraṇṭakagulmagarbhe tiṣṭha",
    "GK19danddk1u:243": "yāvad ahaṃ nirgatya sādhayeyaṃ sādhyaṃ samyak iti visṛjya tām upasṛtya homānalapradeśam aśokaśākhāvalambinīṃ ghaṇṭām acālayam |",
    "GK19danddk1u:244": "akūjac ca sā taṃ janaṃ kṛtāntadūtīvāhvayantī |",
    "GK19danddk1u:245": "prāvartiṣi ca aham agurucandanapramukhāni hotum |",
    "GK19danddk1u:246": "āyāsīc ca rājā yathoktam deśam |",
    "GK19danddk1u:247": "śaṅkāpannam iva kiñcit savismayaṃ vicārya tiṣṭhantam abravam - ' brūhi satyaṃ bhūyo 'pi me bhagavantaṃ citrabhānum eva sākṣīkṛtya |",
    "GK19danddk1u:248": "na ced anena rūpeṇa matsapatnīr abhiramayiṣyasi tatas tvayīdaṃ rūpaṃ saṅkrāmayeyam ' iti |",
    "GK19danddk1u:249": "sa tadaiva devy eveyam nopadhiḥ iti sphuṭopajātasampratyayaḥ prāvartata śapathāya |",
    "GK19danddk1u:250": "smitvā punar mayoktam - ' kiṃ vā śapathena |",
    "GK19danddk1u:251": "kaiva hi mānuṣī māṃ paribhaviṣyati |",
    "GK19danddk1u:252": "yady apsarobhiḥ saṅgacchase saṅgacchasva kāmam |",
    "GK19danddk1u:253": "kathaya kāni te rahasyāni |",
    "GK19danddk1u:254": "tatkathanānte hi tvatsvarūpabhraṃśaḥ ' iti |",
    "GK19danddk1u:255": "so 'bravīt - ' asti baddho matpituḥ kanīyān bhrātā prahāravarmā |",
    "GK19danddk1u:256": "taṃ viṣānnena vyāpādya ajīrṇadoṣaṃ khyāpayeyam iti mantribhiḥ saha adhyavasitam |",
    "GK19danddk1u:257": "anujāya viśālavarmaṇe daṇḍacakraṃ puṇḍradeśābhikramaṇāya ditsitam |",
    "GK19danddk1u:258": "pauravṛddhaś ca pāñcālikaḥ paritrātaś ca sārthavāhaḥ khanatināmno yavanād vajram ekaṃ vasundharāmūlyaṃ laghīyasā argheṇa labhyam iti mamaikānte amantrayetām |",
    "GK19danddk1u:259_0": "gṛhapatiś ca mama antaraṅgabhūto janapadamahattaraḥ śatahalir alīkavādaśīlam avalepavantaṃ",
    "GK19danddk1u:259_1": "duṣṭagrāmaṇyam anantasīraṃ janapadakopena ghātayeyam iti daṇḍadharān uddhārakarmaṇi",
    "GK19danddk1u:259_2": "matprayogān niyoktum abhyupāgamat |",
    "GK19danddk1u:260": "ittham idam aciraprastutaṃ rahasyam ity ākarṇya tam '",
    "GK19danddk1u:261": "iyat tavāyuḥ |",
    "GK19danddk1u:262": "upapadyasva svakarmocitāṃ gatim ' iti cchurikayā dvidhā kṛtya kṛttamātraṃ tasminn eva pravṛttasphītasarpiṣi hiraṇyaretasy ajuhavam |",
    "GK19danddk1u:263": "abhūc ca asau bhasmasāt |",
    "GK19danddk1u:264": "atha strīsvabhāvād īṣadvihvalāṃ hṛdayavallabhāṃ samāśvāsya hastakisalaye avalambya gatvā tadgṛham anujñayā asyāḥ sarvāṇy antaḥpurāṇy āhūya sadya eva sevāṃ dattavān |",
    "GK19danddk1u:265": "savismitavilāsinīsārthamadhye kañcid vihṛtya kālaṃ visṛṣṭāvarodhamaṇḍalas tām eva samhatorūm ūrūpapīḍaṃ bhujopapīḍaṃ copagūhya talpe 'bhiramayann alpām iva tāṃ niśām atyanaiṣam |",
    "GK19danddk1u:266": "alabhe ca tanmukhāt tadrājakulasya śīlam |",
    "GK19danddk1u:267": "uṣasi snātvā kṛtamaṅgalo mantribhiḥ saha samagacche |",
    "GK19danddk1u:268": "tāmś ca abravam -- ' āryāḥ rūpeṇaiva saha",
    "GK19danddk1u:269": "parivṛtto mama svabhāvaḥ |",
    "GK19danddk1u:270": "ya eṣa viṣānnena hantuṃ cintitaḥ pitā me sa muktvā svam etad rājyaṃ bhūya eva grāhayitavyaḥ",
    "GK19danddk1u:271": "pitṛvad amuṣmin vayaṃ śuśrūṣayaiva vartāmahe |",
    "GK19danddk1u:272": "na hy asti pitṛvadhāt paraṃ pātakam ' iti |",
    "GK19danddk1u:273": "bhrātaraṃ ca viśālavarmāṇam āhūyoktavān -- '",
    "GK19danddk1u:274": "vatsa na subhikṣāḥ sāmprataṃ puṇḍrāḥ |",
    "GK19danddk1u:275": "te duḥkhamohopahatās tyaktātmāno rāṣṭraṃ naḥ samṛddham abhidraveyuḥ |",
    "GK19danddk1u:276": "ato muṣṭivadhaḥ sasyavadho vā yadotpadyate tadā abhiyāsyasi |",
    "GK19danddk1u:277": "na adya yātrā yuktā ' iti |",
    "GK19danddk1u:278": "nagaravṛddhāv apy alāpiṣam -- ' alpīyasā mūlyena mahārhaṃ vajravastu mā astu me labhyaṃ",
    "GK19danddk1u:279": "dharmarakṣāyai tadanuguṇenaiva mūlyena adaḥ krīyatām ' iti |",
    "GK19danddk1u:280": "śatahaliṃ ca rāṣṭramukhyam āhūya ākhyātavān --",
    "GK19danddk1u:281": "' yo 'sāv anantasīraḥ prahāravarmaṇaḥ pakṣa iti nināśayiṣitaḥ so 'pi pitari me prakṛtisthe kim iti nāśyeta tat tvayā api tasmin samrambho na kāryaḥ ' iti |",
    "GK19danddk1u:283": "tae ime sarvam ābhijñānikam upalabhya ' sa eva ayam",
    "GK19danddk1u:284": "iti niścinvānā vismayamānāś ca tāṃ mahādevīṃ ca praśamsanto mantrabalāni codghoṣayanto bandhanāt pitarau niṣkrāmayya svaṃ rājyaṃ pratya pādayan |",
    "GK19danddk1u:285": "ahaṃ ca tayā me dhātryā sarvam idaṃ mama ceṣṭitaṃ rahasi pitror avagamayya praharṣakāṣṭhādhirūḍhayos tayoḥ pādamūlam abhaje |",
    "GK19danddk1u:286": "abhajye ca yauvarājyalakṣmyā tadanujñātayā |",
    "GK19danddk1u:287_0": "prasādhitātmā devapādavirahaduḥkhadurbhagān bhogān nirviśan bhūyo 'sya pitṛsakhasya",
    "GK19danddk1u:287_1": "simhavarmaṇo lekhyāc caṇḍavarmaṇaś campābhiyogam avagamya ' śatruvadho mitrarakṣā",
    "GK19danddk1u:287_2": "cobhayam api karaṇīyam eva ' ity alaghunā laghusamutthānena sainyacakreṇa abhyasaram |",
    "GK19danddk1u:288": "abhūvaṃ ca bhūmis tvatpādalakṣmīsākṣātkriyāmahotsavānandarāśeḥ ' iti |",
    "GK19danddk1u:289": "śrutvaitad devo rājavāhanaḥ sasmitam avādīt -- '",
    "GK19danddk1u:290": "paśyata pāratalpikam upadhiyuktam api gurujanabandhavyasanamuktihetutayā duṣṭāmitrapramāpaṇābhyupāyatayā rājyopalabdhimūlatayā ca puṣkalāv arthadharmāv apy arīradhat |",
    "GK19danddk1u:291": "kiṃ hi buddhimatprayuktaṃ na abhyupaiti śobhām ' iti |",
    "GK19danddk1u:293": "arthapālamukhe nidhāya snigdhadīrghāṃ dṛṣṭim '",
    "GK19danddk1u:294": "ācaṣṭāṃ bhavān ātmīyacaritam ' ity ādideśa |",
    "GK19danddk1u:295": "so 'pi baddhāñjalir abhidadhe --",
    "GK19danddk1u:296": "/ iti śrīdaṇḍinaḥ kṛtau daśakumāracaritae upahāravarma caritaṃ nāma tṛtīya ucchvāsaḥ /",
    "GK19danddk1u:297": "/ pañcama ucchvāsaḥ /",
    "GK19danddk1u:298_0": "so 'pi praṇamya vijñāpayāmāsa - ' deva devasya anveṣaṇāya dikṣu bhramann abhraṃkaṣasya",
    "GK19danddk1u:298_1": "api vindhyapārśvarūḍhasya vanaspater adhaḥ pariṇatapataṅgabālapallavāvatamsite paścimadigaṅganāmukhe",
    "GK19danddk1u:298_2": "palvalāmbhasy",
    "GK19danddk1u:299_0": "upaspṛśyopāsya sandhyāṃ tamaḥsamīkṛteṣu nimnonnateṣu gantum akṣamaḥ kṣamātale kisalayair",
    "GK19danddk1u:299_1": "uparacayya śayyāṃ śiśayiṣamāṇaḥ śirasi kurvann añjalim ' yā asmin vanaspatau vasati",
    "GK19danddk1u:299_2": "devatā saiva me śaraṇam astu śarārucakracārabhīṣaṇāyāṃ śarvagalaśyāmaśārvarāndhakārapūrādhmātagabhīragahvarāyām",
    "GK19danddk1u:299_3": "asyāṃ mahāṭavyām ekakasya me prasuptasya ' ity upadhāya vāmabhujam aśayiṣi |",
    "GK19danddk1u:300_0": "tataḥ kṣaṇād eva avanidurlabhena sparśena asu khāyiṣata kim āpa gātrāṇi āhlādayiṣatendriyāṇi",
    "GK19danddk1u:300_1": "abhyamanāyiṣṭa ca antarātmā viśeṣataś ca hṛṣitās tanūruhāḥ paryasphuran me dakṣiṇabhujaḥ",
    "GK19danddk1u:300_2": "' kathaṃ nv idam ' iti mandamandam unmiṣann upary acchacandrātapacchedakalpaṃ śuklāmśukavitānam",
    "GK19danddk1u:301": "aikṣiṣi |",
    "GK19danddk1u:302": "vāmato valitadṛṣṭiḥ samayā saudhabhittiṃ citrāstaraṇaśāyinam ativiśrabdhaprasuptam aṅganājanam alakṣayam |",
    "GK19danddk1u:303_0": "dakṣiṇato dattacakṣur āgalitastanāmśukām amṛtaphenapaṭalapāṇḍuraśayanaśāyinīm ādivarāhadamṣṭrāmśujālalagnām",
    "GK19danddk1u:303_1": "amsasrastadugdhasāgaradukūlottarīyāṃ bhayasādhvasamūrchitām iva dharaṇīm aruṇādharakiraṇabālakisalayalāsyahetubhir",
    "GK19danddk1u:303_2": "ānanāravindaparimalodvāhibhir niḥśvāsamātariśvabhir īśvarekṣaṇadahanadagdhaṃ sphuliṅgaśeṣam",
    "GK19danddk1u:303_3": "anaṅgam iva sandhukṣayantīm antaḥsuptaṣaṭpadam ambujam iva jātanidraṃ sarasam āmīlitalocanendīvaram",
    "GK19danddk1u:303_4": "ānanaṃ dadhānām",
    "GK19danddk1u:304": "airāvatamadāvalepalūnāpaviddhām iva nandanavanakalpavṛkṣaratnavallarīm kām api taruṇīm ālokayam",
    "GK19danddk1u:305": "atarkayaṃ ca - ' kva gatā sā mahāṭavī kuta idam",
    "GK19danddk1u:306_0": "ūrdhvāṇḍakapālasaṃ puṭodarollekhi śaktidhvajaśikharaśūlotsedhaṃ saudham āgatam kva",
    "GK19danddk1u:306_1": "ca tadaraṇyasthalīsamāstīrṇaṃ pallavaśayanam kutastyaṃ cedam indugabhastisambhārabhāsuraṃ",
    "GK19danddk1u:306_2": "hamsatūladukūlaśayanam |",
    "GK19danddk1u:307": "eṣa ca ko nu śītaraśmikiraṇarajjudolāparibhraṣṭamūrchita iva apsarogaṇaḥ svairasuptaḥ sundarījanaḥ kā ceyaṃ devīva aravindahastā",
    "GK19danddk1u:308": "śāradaśaśāṅkamaṇḍalāmaladukūlottaracchadam adhiśete śayanatalam |",
    "GK19danddk1u:309": "na tāvad eṣā devayoṣā yato mandamandam indukiraṇaiḥ samvāhyamānā kamalinīva saṅkucati |",
    "GK19danddk1u:310": "bhagnavṛntacyutarasabinduśabalitaṃ pākapāṇḍucūtaphalam ivodbhinnasvedarekham ālakṣyate gaṇḍasthalam",
    "GK19danddk1u:311": "abhinavayauvanavidāhanirbharoṣmaṇi kucataṭe vaivarṇyam upaiti varṇakam |",
    "GK19danddk1u:312": "vāsasī ca paribhogānurūpaṃ dhūsarimāṇam ādarśayataḥ |",
    "GK19danddk1u:313": "tad eṣā mānuṣy- eva |",
    "GK19danddk1u:314_0": "diṣṭyā ca anucchiṣṭayauvanā yataḥ saukumāryam āgatāḥ samhatā iva avayavāḥ prasnigdhatamā",
    "GK19danddk1u:314_1": "api pāṇḍutānuviddheva dehacchaviḥ dantapīḍānabhijñatayā na ativiśadarāgo mukhe vidrumadyutir",
    "GK19danddk1u:314_2": "adharamaṇiḥ anatyāpūrṇam āraktamūlaṃ campakakuḍmaladalam iva kaṭhoraṃ kapolatalam",
    "GK19danddk1u:314_3": "anaṅgabāṇapātamuktāśaṅkaṃ ca",
    "GK19danddk1u:315": "viśrabdhamadhuraṃ supyate na caitadvakṣaḥsthalaṃ nirdayavimardavistāritamukhastanayugalam asti ca anati krāntaśiṣṭamaryādacetaso mama asyām āsaktiḥ |",
    "GK19danddk1u:316": "āsaktyanurūpaṃ punar āśliṣṭā yadi spaṣṭam ārtaraveṇaiva saha nidrāṃ mokṣyati |",
    "GK19danddk1u:317": "atha ahaṃ na śakṣyāmi ca anupaśliṣya śayitum |",
    "GK19danddk1u:318": "ato yad bhāvi tad bhavatu |",
    "GK19danddk1u:319": "bhāgyam atra parīkṣiṣye |",
    "GK19danddk1u:320": "' iti spṛṣṭāspṛṣṭam eva kim apy āviddharāgasādhvasaṃ lakṣyasuptaḥ sthito 'smi |",
    "GK19danddk1u:321_0": "sā api kim apy utkampinā romodbhedavatā vāmapārśvena sukhāyamānena mandamandajṛmbhitakārambhamantharāṅgī",
    "GK19danddk1u:321_1": "tvaṅgadagrapakṣmaṇoś cakṣuṣor alasatāntatārakeṇa anatipakvanidrākaṣāyitāpāṅgaparabhāgeṇa",
    "GK19danddk1u:321_2": "yugaleneṣad unmilantī trāsavismayaharṣarāgaśaṅkāvilāsavibhramavyavahitāni vrīḍāntarāṇi",
    "GK19danddk1u:321_3": "kāni kāny api kāmena",
    "GK19danddk1u:322_0": "adbhutānubhāvena avasthāntarāṇi kāryamāṇā parijanaprabodhanodyatā giraṃ kāmāvegaparavaśaṃ",
    "GK19danddk1u:322_1": "hṛdayam aṅgāni ca sādhvasāyāsasambadhyamānasvedapulakāni kathaṃ katham api nigṛhya",
    "GK19danddk1u:322_2": "saspṛheṇa madhurakūṇitatribhāgeṇa mandamandapracāritena cakṣuṣā madaṅgāni nirvarṇya",
    "GK19danddk1u:322_3": "dūrotsarpitapūrvakāyā api tasminn eva śayane sacakitam aśayiṣṭa |",
    "GK19danddk1u:323": "ajaniṣṭa me rāgāviṣṭacetaso 'pi kim api nidrā |",
    "GK19danddk1u:324": "punar ananukūlasparśaduḥkhāyattagātraḥ prābudhye |",
    "GK19danddk1u:325": "prabuddhasya ca me saiva mahāṭavī tad eva tarutalaṃ sa eva patrāstaro 'bhūt |",
    "GK19danddk1u:326": "vibhāvarī ca vyabhāsīt |",
    "GK19danddk1u:327": "abhūc ca me manasi",
    "GK19danddk1u:328": "- ' kim ayaṃ svapnaḥ kiṃ vipralambho vā kim iyam āsurī daivī vā kā api māyā |",
    "GK19danddk1u:329": "yad bhāvi tad bhavatu |",
    "GK19danddk1u:330": "na aham idaṃ tatvato na avabudhya mokṣyāmi bhūmiśayyām |",
    "GK19danddk1u:331": "yāvadāyur atratyāyai devatāyai pratiśayito bhavāmi ' iti niścitamatir atiṣṭham |",
    "GK19danddk1u:332_0": "athāvirbhūya kā api ravikarābhitaptakuvalayadāmatāntāṅgayaṣṭiḥ kliṣṭanivasanottarīyā",
    "GK19danddk1u:332_1": "niralaktakarūkṣapāṭalena niḥśvāsoṣmajarjaritatviṣā dantacchadena vamantīva virahānalam",
    "GK19danddk1u:332_2": "anavaratasaliladhārāvisarjanād rudhirāvaśeṣam iva lohitataraṃ dvitayam akṣṇor udvahantī",
    "GK19danddk1u:332_3": "kulacāritrabandhanapāśavibhrameṇaikaveṇībhūtena keśapāśena nīlāmśukacīracūḍikāparivṛtā",
    "GK19danddk1u:333_0": "pativratāpatākeva sañcarantī kṣāmakṣāmā api devatānubhāvād anatikṣīṇavarṇāvakāśā",
    "GK19danddk1u:333_1": "sīmantinī praṇipatantaṃ māṃ praharṣotkampitena bhujalatādvayenotthāpya putravat pariṣvajya",
    "GK19danddk1u:333_2": "śirasy upāghrāya vātsalyam iva stanayugalena stanyacchalāt prakṣarantī śiśireṇa aśruṇā",
    "GK19danddk1u:333_3": "niruddhakaṇṭhī snehagadgadaṃ vyāhārṣīt -- ' vatsa yadi vaḥ",
    "GK19danddk1u:334_0": "kathitavatī magadharājamahiṣī vasumatī mama haste bālam arthapālaṃ nidhāya kathāṃ",
    "GK19danddk1u:334_1": "ca kāñcid ātmabhartṛputrasakhījanānubaddhāṃ rājarājapravartitāṃ kṛtvā antardhānam",
    "GK19danddk1u:334_2": "agād ātmajā maṇibhadrasyeti sā aham asmi vo jananī |",
    "GK19danddk1u:335_0": "pitur vo dharmapālasūnoḥ sumitrānujasya kāmapālasya pādamūlān niṣkāraṇakopakaluṣitāśayā",
    "GK19danddk1u:335_1": "proṣya anuśayavidhurā svapne kena api rakṣorūpeṇopetya śaptā asmi -- ' caṇḍikāyāṃ",
    "GK19danddk1u:335_2": "tvayi varṣamātraṃ",
    "GK19danddk1u:336": "vasāmi pravāsaduḥkhāya ' iti bruvataiva aham",
    "GK19danddk1u:337": "āviṣṭā prābudhye |",
    "GK19danddk1u:338": "gataṃ ca tad varṣaṃ varṣasahasradīrgham |",
    "GK19danddk1u:339": "atītāyāṃ tu yāminyāṃ devadevasya tryambakasya śrāvastyām utsavasamājam anubhūya bandhujanaṃ ca sthānasthānebhyaḥ samnipatitam abhisamīkṣya",
    "GK19danddk1u:340": "muktaśāpā patyuḥ pārśvam abhisarāmīti prasthitāyām eva mayi tvam atra abhyupetya ' prapanno asmi śaraṇam ihatyāṃ devatām ' iti prasuptoasi |",
    "GK19danddk1u:341": "evaṃ śāpaduḥkhāviṣṭayā tu mayā tadā na tatvataḥ paricchinno bhavān |",
    "GK19danddk1u:342": "api tu śaraṇāgatam aviralapramādāyām asyāṃ mahāṭavyām ayuktaṃ parityajya gantum iti mayā tvam api svapann eva asi nītaḥ |",
    "GK19danddk1u:343": "pratyāsanne ca tasmin devagṛhe punar acintayam -- '",
    "GK19danddk1u:344": "katham iha taruṇena anena saha samājaṃ gamiṣyāmi ' iti |",
    "GK19danddk1u:346_0": "atha rājñaḥ śrāvastīśvarasya yathārthanāmno dharmavardhanasya kanyāṃ navamālikāṃ",
    "GK19danddk1u:346_1": "gharmakālasubhage kanyāpuravimānaharmyatale viśālakomalaṃ śayyātalam adhiśayānāṃ",
    "GK19danddk1u:346_2": "yadṛcchayopalabhya ' diṣṭyeyaṃ suptā parijanaś ca gāḍhanidraḥ |",
    "GK19danddk1u:347": "śetām ayam atra muhūrtamātraṃ brāhmaṇakumāro yāvat kṛtakṛtyā nivarteya ' iti tvāṃ tatra",
    "GK19danddk1u:348": "śāyayitvā tam uddeśam agamam |",
    "GK19danddk1u:349_0": "dṛṣṭvā cotsavaśriyam nirviśya ca svajanadarśanasukham abhivādya ca tribhuvaneśvaram",
    "GK19danddk1u:349_1": "ātmālīkapratyākalanopārūḍhasādhvasaṃ ca namaskṛtya bhaktipraṇatahṛdayā bhagavatīm",
    "GK19danddk1u:349_2": "ambikāṃ tayā giriduhitrā devyā sasmitam ' ayi bhadre mā",
    "GK19danddk1u:350": "bhaiṣīḥ |",
    "GK19danddk1u:351": "bhavedānīṃ bhartṛpārśvagāminī |",
    "GK19danddk1u:352_0": "gatas te śāpaḥ ity anugṛhītā sadya eva pratyāpannamahimā pratinivṛtya dṛṣṭvaiva tvāṃ",
    "GK19danddk1u:352_1": "yathāvad abhyajānām - ' kathaṃ matsuta eva ayaṃ vatsasya arthapālasya prāṇabhūtaḥ",
    "GK19danddk1u:352_2": "sakhā pramatir iti |",
    "GK19danddk1u:354": "pāpayā mayā asminn ajñānād audāsīnyam ācaritam api ca ayam asyām āsaktabhāvaḥ |",
    "GK19danddk1u:355": "kanyā cainaṃ kāmayate yuvānam |",
    "GK19danddk1u:356": "ubhau cemau lakṣyasuptau trapayā sādhvasena vā anyoanyam ātmānaṃ na vivṛṇvāte |",
    "GK19danddk1u:357": "gantavyaṃ ca mayā |",
    "GK19danddk1u:358": "kāmāghrātayā apy anayā kanyayā rahasyarakṣaṇāya na samābhāṣitaḥ sakhījanaḥ parijano vā |",
    "GK19danddk1u:359": "nayāmi tāvat kumāram |",
    "GK19danddk1u:360": "punar apīmam arthaṃ labdhalakṣo yathopapannair upāyaiḥ sādhayiṣyati ' iti matprabhāvaprasvāpitaṃ bhavantam etad eva patraśayanam pratyanaiṣam |",
    "GK19danddk1u:361": "evam idaṃ vṛttam |",
    "GK19danddk1u:362": "eṣā ca ahaṃ pitus te pādamūlaṃ pratyupasarpeyam",
    "GK19danddk1u:363": "' iti prāñjaliṃ māṃ bhūyo bhūyaḥ pariṣvajya",
    "GK19danddk1u:364": "śirasy upāghrāya kapolayoś cumbitvā snehavihvalā gatāsīt |",
    "GK19danddk1u:365": "ahaṃ ca pañcabāṇavaśyaḥ śrāvastīm abhyavartiṣi |",
    "GK19danddk1u:366": "mārge ca mahati nigame naigamānāṃ tāmracūḍayuddhakolāhalo mahān āsīt |",
    "GK19danddk1u:367": "ahaṃ ca tatra samnihitaḥ kiñcid asmeṣi |",
    "GK19danddk1u:368": "samnidhiniṣaṇṇas tu me vṛddhaviṭaḥ ko 'pi",
    "GK19danddk1u:369": "brāhmaṇaḥ śanaiḥ smitahetum apṛcchat |",
    "GK19danddk1u:370": "abravaṃ ca - ' katham iva nārikelajāteḥ",
    "GK19danddk1u:371": "prācyavāṭakukkuṭasya pratīcyavāṭaḥ puruṣair asamīkṣya balākājātis tāmracūḍo balapramāṇādhikasyaiva prativisṛṣṭaḥ iti |",
    "GK19danddk1u:372": "so 'pi tajjñaḥ ' kim ajñair ebhir vyutpāditaiḥ |",
    "GK19danddk1u:373": "tūṣṇīm āssva ' ity upahastikāyās tāmbūlaṃ",
    "GK19danddk1u:374": "karpūrasahitam uddhṛtya mahyaṃ datvā citrāḥ kathāḥ kathayan kṣaṇam atiṣṭhat |",
    "GK19danddk1u:375": "prāyudhyata ca atisamrabdham anuprahārapravṛttasvapakṣamuktakaṇṭhīravaravaṃ vihaṅgamadvayam",
    "GK19danddk1u:376": "jitaś ca asau pratīcyavāṭakukkuṭaḥ |",
    "GK19danddk1u:377": "so 'pi viṭabrāhmaṇaḥ svavāṭakukkuṭavijayahṛṣṭo mayi vayoviruddhaṃ sakhyam upetya tadahaḥ svagṛhae eva snānabhojanādi kārayitvottaredyuḥ śrāvastīṃ prati yāntaṃ mām",
    "GK19danddk1u:378": "anugamya ' smartavyo 'si saty arthe iti mitravad visṛjya pratyayāsīt |",
    "GK19danddk1u:379": "ahaṃ ca gatvā śrāvastīm adhvaśrānto bāhyodyāne latāmaṇḍape śayito 'smi |",
    "GK19danddk1u:380": "hamsakaravaprabodhitaś cotthāya kām api kvaṇitanūpuramukharābhyāṃ caraṇābhyāṃ madantikam upasarantīṃ yuvatīm adrākṣam |",
    "GK19danddk1u:381": "sā tv āgatya svahastavartini citrapaṭe likhitaṃ matsadṛśaṃ kim api puṃrūpaṃ māṃ ca paryāyeṇa nirvarṇayantī savismayaṃ savitarkaṃ saharṣaṃ ca kṣaṇam avātiṣṭhata |",
    "GK19danddk1u:382": "mayā api tatra citrapaṭe matsādṛśyaṃ paśyatā taddṛṣṭiceṣṭitam anākasmikaṃ manyamānena ' nanu sarvasādhāraṇo 'yaṃ ramaṇīyaḥ puṇyārāmabhūmibhāgaḥ |",
    "GK19danddk1u:383": "kim iti cirasthitikleśoanubhūyate |",
    "GK19danddk1u:384": "nanūpaveṣṭavyam ' ity abhihitā sā sasmitam '",
    "GK19danddk1u:385": "anugṛhītā asmi ' iti nyaṣīdat |",
    "GK19danddk1u:386": "saṅkathā ca deśavārtānubaddhā kācanāvayor abhūt |",
    "GK19danddk1u:387": "kathāsamśritā ca sā ' deśātithir asi |",
    "GK19danddk1u:388": "dṛśyante ca te 'dhvaśrāntānīva gātrāṇi |",
    "GK19danddk1u:389": "yadi na doṣo madgṛhe 'dya viśramitum anugrahaḥ kriyatām ' ity aśamsat |",
    "GK19danddk1u:390_0": "ahaṃ ca ' ayi mugdhe naiṣa doṣo guṇa eva ' iti tadanumārgagāmī tadgṛhagato rājārheṇa",
    "GK19danddk1u:390_1": "snānabhojanādinopacaritaḥ sukhaṃ niṣaṇṇo rahasi paryapṛcchye -- ' mahābhāga digantarāṇi",
    "GK19danddk1u:390_2": "bhramatā kaccid asti kiñcid adbhutaṃ bhavatopalabdham ' iti |",
    "GK19danddk1u:391": "mama abhavan manasi -- ' mahad idam āśāspadam |",
    "GK19danddk1u:392_0": "eṣā khalu nikhilaparijanasambādhasamlakṣitāyāḥ sakhī rājadārikāyāḥ citrapaṭe ca asminn",
    "GK19danddk1u:392_1": "api tadupariviracitasitavitānaṃ harmyatalam tadgataṃ ca prakāmavistīrṇaṃ śaradabhrapaṭalapāṇḍuraṃ",
    "GK19danddk1u:392_2": "śayanam tadadhiśāyinī ca nidrālīḍhalocanā mamaiveyaṃ pratikṛtiḥ |",
    "GK19danddk1u:393_0": "ato nūnam anaṅgena sā api rājakanyā tāvatīṃ bhūmim āropitā yasyām asahyamadanajvaravyathitonmāditā",
    "GK19danddk1u:393_1": "satī sakhīnirbandhapṛṣṭavikriyānimittā cāturyeṇaitadrūpanirmāṇenaiva samartham uttaraṃ",
    "GK19danddk1u:393_2": "dattavatī rūpasamvādāc ca samśayānayā anayā pṛṣṭo bhindyām asyāḥ samśayaṃ yathānubhavakathanena",
    "GK19danddk1u:393_3": "'",
    "GK19danddk1u:394": "iti jātaniścayo 'bravam -- ' bhadre dehi citrapaṭam ' iti |",
    "GK19danddk1u:396": "sā tv arpitavatī maddhaste |",
    "GK19danddk1u:397_0": "punas tam ādāya tām api vyājasuptām ullasanmadanarāgavihvalāṃ vallabhām ekatraiva",
    "GK19danddk1u:397_1": "abhilikhya ' kācid evaṃbhūtā yuvatir īdṛśasya pumsaḥ pārśvaśāyiny- araṇyānīprasuptena",
    "GK19danddk1u:397_2": "mayopalabdhā |",
    "GK19danddk1u:398": "kilaiṣa svapnaḥ ' ity ālapaṃ ca |",
    "GK19danddk1u:399": "hṛṣṭayā tu tayā vistarataḥ pṛṣṭaḥ sarvam eva vṛttāntam akathayam |",
    "GK19danddk1u:400": "asau ca sakhyā mannimittāny avasthāntarāṇy avarṇayat |",
    "GK19danddk1u:401": "tad ākarṇya ca ' yadi tava sakhyā",
    "GK19danddk1u:402": "madanugrahonmukhaṃ mānasam gamaya kānicid ahāni |",
    "GK19danddk1u:403": "kam api kanyāpure nirāśaṅkanivāsakaraṇam upāyam āracayyāgamiṣyāmi ' iti kathañcid enām",
    "GK19danddk1u:404": "abhyupagamayya gatvā tad eva kharvaṭaṃ vṛddhaviṭena samagaṃsi |",
    "GK19danddk1u:405": "so 'pi sasambhramaṃ viśramayya tathaiva",
    "GK19danddk1u:406": "snānabhojanādi kārayitvā rahasy apṛcchat -- ' ārya kasya hetor acireṇaiva pratyāgato 'si |",
    "GK19danddk1u:407": "pratyavādiṣam enam - ' sthānae eva aham āryeṇa asmi pṛṣṭaḥ |",
    "GK19danddk1u:408": "śrūyatām |",
    "GK19danddk1u:409": "asti hi śrāvastī nāma nagarī |",
    "GK19danddk1u:410": "tasyāḥ patir apara iva dharmaputro dharmavardhano nāma rājā |",
    "GK19danddk1u:411": "tasya duhitā pratyādeśa iva śriyaḥ prāṇā iva kusumadhanvanaḥ saukumāryaviḍambitanavamālikā vanamālikā nāma kanyā |",
    "GK19danddk1u:412": "sā mayā samāpattidṛṣṭā kāmanārācapaṅktim iva kaṭākṣamālāṃ mama marmaṇi vyakirat |",
    "GK19danddk1u:413": "tacchalyoddharaṇakṣamaś ca dhanvantarisadṛśas tvad ṛte netaro 'sti vaidya iti pratyāgato 'smi",
    "GK19danddk1u:414": "tat prasīda kañcid upāyam ācaritum |",
    "GK19danddk1u:415": "ayam ahaṃ parivartitastrīveṣas te kanyā nāma bhaveyam |",
    "GK19danddk1u:416": "anugataś ca mayā tvam upagamya dharmāsanagataṃ dharmavardhanaṃ vakṣyasi -- ' mameyam ekaiva duhitā |",
    "GK19danddk1u:417": "jātamātrāyāṃ tv asyāṃ janany asyāḥ saṃsthitā |",
    "GK19danddk1u:418": "mātā ca pitā ca bhūtvā aham eva vyavardhayam |",
    "GK19danddk1u:419": "etadartham eva vidyāmayaṃ śulkam arjituṃ gato abhūd avantinagarīm ujjayinīm asmadvaivāhyakulajaḥ ko 'pi vipradārakaḥ |",
    "GK19danddk1u:420": "tasmai ceyam anumatā dātum itarasmai na yogyā |",
    "GK19danddk1u:421": "taruṇī bhūtā ceyam |",
    "GK19danddk1u:422": "sa ca vilambitaḥ |",
    "GK19danddk1u:423": "tena tam ānīya pāṇim asyā grāhayitvā tasmin nyastabhāraḥ samnyasiṣye |",
    "GK19danddk1u:424": "durabhirakṣatayā tu duhit-rṇāṃ muktaśaiśavānāṃ viśeṣataś ca amātṛkāṇām iha devaṃ",
    "GK19danddk1u:425": "mātṛpitṛsthānīyaṃ prajānām āpannaśaraṇam āgato 'smi |",
    "GK19danddk1u:426_0": "yadi vṛddhaṃ brāhmaṇam adhītinam agatim atithiṃ ca mām anugrāhyapakṣe gaṇayaty ādirājacaritadhuryo",
    "GK19danddk1u:426_1": "devaḥ saiṣā bhavadbhujacchāyām akhaṇḍitacāritrā tāvad adhyāstāṃ yāvad asyāḥ pāṇigrāhakam",
    "GK19danddk1u:426_2": "ānayeyam ' iti |",
    "GK19danddk1u:427": "sa evam ukto niyatam abhimanāyamānaḥ svaduhitṛsamnidhau māṃ vāsayiṣyati |",
    "GK19danddk1u:428_0": "gatas tu bhavān āgāmini māsi phālgune phalgunīṣūttarāsu bhāvini rājāntaḥpurajanasya",
    "GK19danddk1u:428_1": "tīrthayātrotsave tīrthasnānāt prācyāṃ diśi gorutāntaram atikramya vānīravalayamadhyavartini",
    "GK19danddk1u:428_2": "kārttikeyagṛhe karatalagatena śuklāmbarayugalena sthāsyasi |",
    "GK19danddk1u:429_0": "sa khalv aham anabhiśaṅka evaitāvantaṃ kālaṃ saha abhivihṛtya rājakanyayā bhūyas",
    "GK19danddk1u:429_1": "tasminn utsave gaṅgāmbhasi viharan vihāravyākule kanyakāsamāje magnopasṛtas tvadabhyāsae",
    "GK19danddk1u:429_2": "evonmaṅkṣyāmi |",
    "GK19danddk1u:430": "punas tvadupahṛte vāsasī paridhāya apanītadārikāveṣo jāmātā nāma bhūtvā tvām eva anugaccheyam",
    "GK19danddk1u:431": "nṛpātmajā tu mām itastato 'nviṣya",
    "GK19danddk1u:432": "anāsādayantī ' tayā vinā na bhokṣye ' iti rudaty eva avarodhane sthāsyati |",
    "GK19danddk1u:433_0": "tanmūle ca mahati kolāhale krandatsu parijaneṣu rudatsu sakhījaneṣu śocatsu paurajaneṣu",
    "GK19danddk1u:433_1": "kiṅkartavyatāmūḍhe sāmātye pārthive tvam āsthānīm etya māṃ sthāpayitvā vakṣyasi -",
    "GK19danddk1u:433_2": "' deva sa eṣa me jāmātā tava arhati śrībhujārādhanam |",
    "GK19danddk1u:434_0": "adhītī caturṣv āmnāyeṣu gṛhītī ṣaṭsv aṅgeṣu ānvīkṣikīvicakṣaṇaḥ catuḥṣaṣṭikalāgamaprayogacaturaḥ",
    "GK19danddk1u:434_1": "viśeṣeṇa gajarathaturaṅgatantravit iṣvasanāstrakarmaṇi gadāyuddhe ca nirupamaḥ purāṇetihāsakuśalaḥ",
    "GK19danddk1u:434_2": "kartā kāvyanāṭakākhyāyikānām vettā sopaniṣado 'rthaśāstrasya nirmatsaro guṇeṣu viśrambhī",
    "GK19danddk1u:434_3": "suhṛtsu śakyaḥ samvibhāgaśīlaḥ śrutadharo gatasmayaś ca |",
    "GK19danddk1u:435": "na asya doṣam aṇīyāṃsam apy upalabhe |",
    "GK19danddk1u:436": "na ca guṇeṣv avidyamānam |",
    "GK19danddk1u:437": "tan mādṛśasya brāhmaṇamātrasya na labhya eṣa sambandhī |",
    "GK19danddk1u:438": "duhitaram asmai samarpya vārddhakocitam antyam āśramaṃ saṅkrameyam yadi devaḥ sādhu manyate ' iti |",
    "GK19danddk1u:439": "sa idam ākarṇya vaivarṇyākrāntavaktraḥ param upeto vailakṣyam ārapsyate 'nunetum",
    "GK19danddk1u:440": "anityatādisaṅkīrtanena atrabhavantaṃ mantribhiḥ saha |",
    "GK19danddk1u:441": "tvaṃ tu teṣām adattaśrotro muktakaṇṭhaṃ ruditvā cirasya bāṣpakuṇṭhakaṇṭhaḥ kāṣṭhāny āhṛtya agniṃ sandhukṣya rājamandiradvāre citādhirohaṇāyopakramiṣyase |",
    "GK19danddk1u:442": "sa tāvad eva tvatpādayor nipatya sāmātyo narapatir anūnair arthais tvām upacchandya duhitaraṃ mahyaṃ datvā madyogyatāsamārādhitaḥ samastam eva rājyabhāraṃ mayi samarpayiṣyati |",
    "GK19danddk1u:443": "so 'yam abhyupāyo 'nuṣṭheyaḥ yadi tubhyaṃ rocate ' iti |",
    "GK19danddk1u:445": "so 'pi paṭuviṭānām agraṇīr asakṛdabhyastakapaṭaprapañcaḥ pāñcālaśarmā yathoktam abhyadhikaṃ ca nipuṇam upakrāntavān |",
    "GK19danddk1u:446": "āsīc ca mama samīhitānām ahīnakālasiddhiḥ |",
    "GK19danddk1u:447": "anvabhavaṃ ca madhukara iva navamālikām ārdrasumanasam |",
    "GK19danddk1u:448": "asya rājñaḥ simhavarmaṇaḥ sāhāyyadānaṃ suhṛtsaṅketabhūmigamanam ity ubhayam apekṣya sarvabalasandohena campām imām upagato daivād devadarśanasukham anubhavāmi ' iti |",
    "GK19danddk1u:449": "śrutvaitatpramaticaritaṃ smitamukulitamukhanalinaḥ ' vilāsaprāyam ūrjitam mṛduprāyaṃ ceṣṭitam iṣṭa eṣa mārgaḥ prajñāvatām |",
    "GK19danddk1u:450": "athedānīm atra bhavān praviśatu iti mitraguptam aikṣata kṣitīśaputraḥ |",
    "GK19danddk1u:451": "/ iti śrī daṇḍinaḥ kṛtau daśakumāracarite pramaticaritaṃ nāma pañcama ucchvāsaḥ |",
    "GK19danddk1u:452": "/ ṣaṣṭha ucchvāsaḥ /",
    "GK19danddk1u:453": "so 'py ācacakṣe -- ' deva so 'ham api suhṛtsādhāraṇabhramaṇakāraṇaḥ suhmeṣu",
    "GK19danddk1u:454": "dāmaliptāhvayasya nagarasya bāhyodyāne mahāntam utsavasamājam ālokayam |",
    "GK19danddk1u:455": "tatra kvacid atimuktalatāmaṇḍape kam=api",
    "GK19danddk1u:456": "vīṇāvādenātmānaṃ vinodayantam utkaṇṭhitaṃ yuvānam adrākṣam |",
    "GK19danddk1u:457": "aprā kṣaṃ ca -- ' bhadra ko nāma ayam utsavaḥ kim",
    "GK19danddk1u:458": "arthaṃ vā samārabdhaḥ kena vā nimittenotsavam anādṛtyaikānte bhavān utkaṇṭhita iva parivādinīdvitīyas tiṣṭhati ' iti |",
    "GK19danddk1u:459": "so 'bhyadhatta - ' saumya suhmapatis tuṅgadhanvā",
    "GK19danddk1u:460": "nāma anapatyaḥ prārthitavān amuṣminn āyatane vismṛtavindhyavāsarāgaṃ vasantyā vindhyavāsinyāḥ pādamūlād apatyadvayam |",
    "GK19danddk1u:461": "anayā ca kila asmai pratiśayitāya svapne samādiṣṭam",
    "GK19danddk1u:462": "-- ' samutpatsyate tavaikaḥ putraḥ janiṣyate caikā duhitā |",
    "GK19danddk1u:463": "sa tu tasyāḥ pāṇigrāhakam anujīviṣyati |",
    "GK19danddk1u:464": "sā tu saptamād varṣād ārabhyāpariṇayanāt pratimāsaṃ kṛttikāsu kandukanṛtyena guṇavadbhartṛlābhāya māṃ samārādhayatu |",
    "GK19danddk1u:465": "yaṃ ca abhilaṣet sā amuṣmai deyā |",
    "GK19danddk1u:466": "sa cotsavaḥ kandukotsavanāmā astu ' iti |",
    "GK19danddk1u:467": "tato 'lpīyasā kālena rājñaḥ priyamahiṣī medinī nāmaikaṃ putram asūta |",
    "GK19danddk1u:468": "samutpannā caikā duhitā |",
    "GK19danddk1u:469": "sā adya kanyā kandukāvatī nāma somāpīḍāṃ devīṃ kandukavihāreṇārādhayitum āgamiṣyati |",
    "GK19danddk1u:470": "tasyās tu sakhī candrasenā nāma dhātreyikā mama priyāsīt |",
    "GK19danddk1u:471": "sā caiṣu divaseṣu rājaputreṇa bhīmadhanvanā balavad anuruddhā |",
    "GK19danddk1u:472": "tad aham utkaṇṭhito manmathaśaraśalyaduḥkhodvignacetāḥ kalena vīṇāraveṇātmānaṃ kiñ=cid āśvāsayan viviktam adhyāse iti |",
    "GK19danddk1u:473": "asminn eva kṣaṇe kim api nūpurakvaṇitam upātiṣṭhat |",
    "GK19danddk1u:474": "āgatā ca kācid aṅganā |",
    "GK19danddk1u:475": "dṛṣṭvaiva sa enām utphulladṛṣṭir utthāyopagūhya gāḍham upagūḍhakaṇṭhaś ca tayā tatraivopāviśat",
    "GK19danddk1u:476": "aśamsac ca -- ' saiṣā me prāṇasamā yadviraho dahana iva dahati mām |",
    "GK19danddk1u:477": "idaṃ ca me jīvitam apaharatā rājaputreṇa mṛtyuneva niruṣmatāṃ nītaḥ |",
    "GK19danddk1u:478": "na ca śakṣyāmi rājasūnur ity amuṣmin pāpam ācaritum |",
    "GK19danddk1u:479": "ato 'nayātmānaṃ sudṛṣṭaṃ kārayitvā tyakṣyāmi niṣpratikriyān prāṇān ' iti |",
    "GK19danddk1u:480": "sā tu paryaśrumukhī samabhyadhāt -- ' mā sma nātha",
    "GK19danddk1u:481": "matkṛte 'dhyavasyaḥ sāhasam |",
    "GK19danddk1u:482_0": "yas tvam uttamāt sārthavāhād arthadāsād utpadya kośadāsa iti gurubhir abhihitanāmadheyaḥ",
    "GK19danddk1u:482_1": "punar madatyāsaṅgād veśadāsa iti dviṣadbhiḥ prakhyāpito 'si tasmims tvayy uparate",
    "GK19danddk1u:482_2": "yady ahaṃ jīveyaṃ nṛśamso veśa iti samarthayeyaṃ lokavādam |",
    "GK19danddk1u:483": "ato 'dyaiva naya mām īpsitaṃ deśam ' iti |",
    "GK19danddk1u:484": "sa tu mām abhyadhatta -- ' bhadra bhavaddṛṣṭeṣu rāṣṭreṣu katamat samṛddhaṃ sampannasasyaṃ satpuruṣabhūyiṣṭhaṃ ca ' iti |",
    "GK19danddk1u:485": "tam aham īṣadvihasya abravam -- ' bhadra vistīrṇeyam arṇavāmbarā |",
    "GK19danddk1u:486": "na paryanto 'sti sthānasthāneṣu ramyāṇām janapadānām |",
    "GK19danddk1u:487": "api tu na ced iha yuvayoḥ sukhanivāsakāraṇaṃ",
    "GK19danddk1u:488": "kam=apy upāyam utpādayituṃ śaknuyāṃ tato 'ham eva bhaveyam adhvadarśī iti |",
    "GK19danddk1u:489": "tāvatodairata raṇitāni maṇinūpurāṇām |",
    "GK19danddk1u:490": "atha asau jātasambhramā ' prāptaiveyaṃ bhartṛdārikā kandukāvatī kandukakrīḍitena devīṃ vindhyavāsinīm ārādhayitum |",
    "GK19danddk1u:491": "aniṣiddhadarśanā ceyam asmin kandukotsave |",
    "GK19danddk1u:492": "saphalam astu yuṣmaccakṣuḥ |",
    "GK19danddk1u:493": "āgacchataṃ draṣṭum |",
    "GK19danddk1u:494": "aham asyāḥ sakāśavartinī bhaveyam ' ity ayāsīt |",
    "GK19danddk1u:495": "tām anvayāva cāvām |",
    "GK19danddk1u:496": "mahati ratnaraṅgapīṭhe sthitāṃ prathamaṃ tāmrauṣṭhīm apaśyam |",
    "GK19danddk1u:497": "atiṣṭhac ca sā sadya eva mama hṛdaye |",
    "GK19danddk1u:498": "na mayā anyena vā antarāle dṛṣṭā |",
    "GK19danddk1u:499": "citrīyāviṣṭacit taś ca acintayam -- ' kim iyaṃ lakṣmīḥ |",
    "GK19danddk1u:500": "na hi na hi |",
    "GK19danddk1u:501": "tasyāḥ kila haste vinyastaṃ kamalam asyās tu hasta eva kamalam |",
    "GK19danddk1u:502": "bhuktapūrvā tu sā purātanena pumsā pūrvarājaiś ca asyāḥ punar anavadyam ayātayāmaṃ ca yauvanam ' iti cintayaty eva mayi sā anaghasarvagātrī",
    "GK19danddk1u:503": "vyatyastahastapallavāgraspṛṣṭabhūmir ālolanīlakuṭilālakā savibhramaṃ bhagavatīm abhivandya kandukam amandarāgarūṣitākṣam anaṅgam ivālambata |",
    "GK19danddk1u:504": "līlāśithilaṃ ca bhūmau muktavatī |",
    "GK19danddk1u:505": "mandotthitaṃ ca kiñ=citkuñcitāṅguṣṭhena",
    "GK19danddk1u:506": "prasṛtakomalāṅgulinā pāṇipallavena samāhatya hastapṛṣṭhena connīya caṭuladṛṣṭilāñchitaṃ stabakam iva bhramaramālānuviddham avapatantam ākāśae eva agrahīt |",
    "GK19danddk1u:507": "amuñcac ca |",
    "GK19danddk1u:508": "madhyavilambitalaye drutalaye mṛdumṛdu ca praharantī tatkṣaṇaṃ cūrṇapadam adarśayat |",
    "GK19danddk1u:509": "praśāntaṃ ca taṃ nirdayaprahārair udapādayat |",
    "GK19danddk1u:510": "viparyayeṇa ca prāśamayat |",
    "GK19danddk1u:511": "pakṣam ṛjvāgataṃ ca vāmadakṣiṇābhyāṃ karābhyāṃ paryāyeṇa abhighnatī śakuntam ivodasthāpayat",
    "GK19danddk1u:512": "dūrotthitaṃ ca prapatantam āhatya gītamārgam āracayat |",
    "GK19danddk1u:513": "pratidiśaṃ ca gamayitvā pratyāgamayat |",
    "GK19danddk1u:514": "evam anekakaraṇamadhuraṃ viharantī raṅgagatasya raktacetaso janasya pratikṣaṇam uccāvacāḥ praśamsāvācaḥ pratigṛhṇatī tatkṣaṇārūḍhaviśrambhaṃ kośadāsam amse",
    "GK19danddk1u:515_0": "avalambya kaṇṭakitagaṇḍam utphullekṣaṇaṃ ca mayy abhimukhībhūya tiṣṭhati tatprathamāvatīrṇakandarpakāritakaṭākṣadṛṣṭis",
    "GK19danddk1u:515_1": "tadanumārgavilasitalīlāñcitabhrūlatā śvāsānilavegāndolitair dantacchadaraśmijālair",
    "GK19danddk1u:515_2": "līlāpallavair iva mukhakamalaparimalagrahaṇalolān ālinas tāḍayantī maṇḍalabhramaṇeṣu",
    "GK19danddk1u:515_3": "kandukasya atiśīghrapracāritayā viśantīva maddarśanalajjayā puṣpamayaṃ pañjaram pañcabinduprasṛteṣu",
    "GK19danddk1u:515_4": "pañca api pañcabāṇabāṇān yugapad iva abhipatatas trāsena avaghaṭṭayantī gomūtrikāpracāreṣu",
    "GK19danddk1u:515_5": "ghanadarśitarāgavibhramā vidyullatām iva viḍambayantī",
    "GK19danddk1u:516_0": "bhūṣaṇamaṇiraṇitadattalayasamvādipādacāram apadeśasmitaprabhāniṣiktabimbādharam apasramsitapratisamāhitaśikhaṇḍabhāram",
    "GK19danddk1u:516_1": "samāghaṭṭitakvaṇitaratnamekhalāguṇam añcitotthitapṛthunitambalambivicaladamśukojjvalam",
    "GK19danddk1u:516_2": "ākuñcitaprasṛtavellitabhujalatābhihatalalitakandukam āvarjitabāhupāśam parivartitatrikavilagnalolakuntalam",
    "GK19danddk1u:516_3": "avagalitakarṇapūrakanakapatraprati samādhānaśīghratānatikramitaprakṛtakrīḍam asakṛdutkṣipyamāṇahastapādabāhyābhyantarabhrāntakandukam",
    "GK19danddk1u:516_4": "avanamanonnamananairantaryanaṣṭadṛṣṭamadhyayaṣṭikam avapatanotpatanaviparyastamuktāhāram",
    "GK19danddk1u:516_5": "aṅkuritagharmasaliladūṣitakapolapatrabhaṅgaśoṣaṇādhikṛtaśravaṇapallavānilam āgalitastanataṭāmśukaniyamanavyāpṛtaikapāṇipallavaṃ",
    "GK19danddk1u:516_6": "ca niṣadyotthāya nimīlyonmīlya sthitvā gatvā caiva aticitraṃ paryakrīḍata rājakanyā |",
    "GK19danddk1u:517": "abhihatya bhūtalākāśayor api krīḍāntarāṇi darśanīyāny ekenaiva anekeneva kandukena adarśayat",
    "GK19danddk1u:518_0": "candrasenādibhiś ca priyasakhībhiḥ saha vihṛtya vihṛtānte ca abhivandya devīṃ manasā",
    "GK19danddk1u:518_1": "me sānurāgeṇeva parijanena ca anugamyamānā kuvalayaśaram iva kusumaśarasya mayy apāṅgaṃ",
    "GK19danddk1u:518_2": "samarpayantī sāpadeśam asakṛdāvartyamānavadanacandramaṇḍalatayā svahṛdayam iva matsamīpe",
    "GK19danddk1u:518_3": "preritaṃ pratinivṛttaṃ na vety ālokayantī saha sakhībhiḥ kumārīpuram agamat |",
    "GK19danddk1u:519": "ahaṃ ca anaṅgavihvalaḥ svaveśma gatvā kośadāsena yatnavad atyudāraṃ snānabhojanādikam anubhāvito 'smi |",
    "GK19danddk1u:520": "sāyaṃ copasṛtya candrasenā rahasi māṃ praṇipatya patyur amsam amsena praṇayapeśalam āghaṭṭayanty upādiśat |",
    "GK19danddk1u:521": "ācaṣṭa ca hṛṣṭaḥ kośadāsaḥ -- ' bhūyāsam evam yāvadāyur āyatākṣi tvatprasādasya pātram iti |",
    "GK19danddk1u:522": "mayā tu sasmitam abhihitam -- ' sakhe kim etad āśāsyam |",
    "GK19danddk1u:523": "asti kiñ=cid añjanam |",
    "GK19danddk1u:524": "anayā tadaktanetrayā rājasūnur upasthito vānarīm ivaināṃ drakṣyati viraktaś caināṃ punas tyakṣyati ' iti |",
    "GK19danddk1u:525": "tayā tu smerayā asmi kathitaḥ -- ' so 'yam",
    "GK19danddk1u:526": "āryeṇājñākaro jano 'tyartham anugṛhītaḥ yad asminn eva janmani mānuṣaṃ vapur apanīya",
    "GK19danddk1u:527": "vānarīkariṣyate |",
    "GK19danddk1u:528": "tad āstām idam |",
    "GK19danddk1u:529": "anyathā api siddhaṃ naḥ samīhitam |",
    "GK19danddk1u:530": "adya khalu kandukotsave bhavantam avahasitamanobhavākāram abhilaṣantī roṣād iva śambaradviṣā atimātram āyāsyate rājaputrī |",
    "GK19danddk1u:531": "so 'yam artho viditabhāvayā mayā svamātre tayā ca",
    "GK19danddk1u:532": "tanmātre mahiṣyā ca manujendrāya nivedayiṣyate |",
    "GK19danddk1u:533": "viditārthas tu pārthivas tvayā duhituḥ pāṇiṃ grāhayiṣyati |",
    "GK19danddk1u:534": "tataś ca tvadanujīvinā rājaputreṇa bhavitavyam |",
    "GK19danddk1u:535": "eṣa hi devatāsamādiṣṭo vidhiḥ |",
    "GK19danddk1u:536": "tvadāyatte ca rājye na alam eva tvām atikramya mām avaroddhum bhīmadhanvā |",
    "GK19danddk1u:537": "tat sahatām ayaṃ tricaturāṇi dināni |",
    "GK19danddk1u:538": "' iti mām āmantrya priyaṃ copagūhya pratyayāsīt |",
    "GK19danddk1u:539": "mama kośadāsasya ca taduktānusāreṇa bahu vikalpayatoḥ kathañ=cid akṣīyata kṣapā |",
    "GK19danddk1u:540": "kṣapānte ca kṛtayathocitaniyamas tam eva priyādarśanasubhagam udyānoddeśam upagato 'smi |",
    "GK19danddk1u:541": "tatraiva copasṛtya rājaputro nirabhimānam anukūlābhiḥ kathābhir mām anuvartamāno muhūrtam āsta |",
    "GK19danddk1u:542": "nītvā copakāryām ātmasamena snānabhojanaśayanādivyatikareṇopācarat |",
    "GK19danddk1u:543": "talpagataṃ ca svapnena anubhūyamānapriyādarśanāliṅganasukham āyasena nigaḍena atibalavadbahupuruṣaiḥ pīvarabhujadaṇḍoparuddham abandhayan mām |",
    "GK19danddk1u:544": "pratibuddhaṃ ca sahasā samabhyadhāt -- ' ayi durmate śrutam ālapitaṃ hatāyāś candrasenāyā jālarandhraniḥsṛtaṃ tadekāvabodhaprayuktayā",
    "GK19danddk1u:545": "anayā kubjayā |",
    "GK19danddk1u:546_0": "tvaṃ kila abhilaṣito varākyā kandukavatyā tava kila anujīvinā mayā stheyam tvadvacaḥ",
    "GK19danddk1u:546_1": "kila anatikramatā mayā candrasenā kośadāsāya dāsyate ity uktvā pārśvacaraṃ puruṣam",
    "GK19danddk1u:546_2": "ekam ālokya akathayat -- ' prakṣipainaṃ sāgare ' iti |",
    "GK19danddk1u:547": "sa tu labdharājya iva atihṛṣṭaḥ ' deva yad ājñāpayasi ' iti yathādiṣṭam akarot |",
    "GK19danddk1u:548": "ahaṃ tu nirālambano bhujābhyām itastataḥ spandamānaḥ kim=api kāṣṭhaṃ daivadattam urasopaśliṣya tāvad aploṣi yāvad apāsarad vāsaraḥ śarvarī ca sarvā |",
    "GK19danddk1u:549": "pratyuṣasy adṛśyata kim=api vahitram |",
    "GK19danddk1u:550": "amutrāsan yavanāḥ |",
    "GK19danddk1u:551": "te mām uddhṛtya rāmeṣunāmne nāvikanāyakāya kathitavantaḥ -- ' ko 'py ayam āyasanigaḍabaddha eva jale labdhaḥ puruṣaḥ |",
    "GK19danddk1u:552": "so 'yam api siñcet sahasraṃ drākṣāṇāṃ kṣaṇenaikena iti |",
    "GK19danddk1u:553": "asminn eva kṣaṇe naikanaukāparivṛtaḥ ko 'pi",
    "GK19danddk1u:554": "madgur abhyadhāvat |",
    "GK19danddk1u:555": "abibhayur yavanāḥ |",
    "GK19danddk1u:556": "tāvad atijavā naukāḥ śvāna iva varāham asmatpotaṃ paryarutsata |",
    "GK19danddk1u:557": "prāvartata ca samprahāraḥ |",
    "GK19danddk1u:558": "parājāyiṣata yavanāḥ |",
    "GK19danddk1u:559": "tān aham agatīn avasīdataḥ samāśvāsya alapiṣam --",
    "GK19danddk1u:560": "' apanayata me nigaḍabandhanam |",
    "GK19danddk1u:561": "ayam aham avasādayāmi vaḥ sapatnān ' iti |",
    "GK19danddk1u:562": "amī tathā akurvan |",
    "GK19danddk1u:563": "sarvāmś ca tān pratibhaṭān bhallavarṣiṇā bhīmaṭaṅkṛtena śārṅgeṇa lavalavīkṛtāṅgān akārṣam",
    "GK19danddk1u:564": "avaplutya hatavidhvastayodham asmatpotasamsaktapotam amutra nāvikanāyakam anabhisaram abhipatya jīvagrāham agrahīṣam |",
    "GK19danddk1u:565": "asau cāsīt sa eva bhīmadhanvā |",
    "GK19danddk1u:566": "taṃ ca aham avabudhya jātavrīḍam abravam -- ' tāta kiṃ dṛṣṭāni kṛtāntavilasitāni ' iti |",
    "GK19danddk1u:567": "te tu sāmyātrikā madīyenaiva śṛṅkhalena tam atigāḍhaṃ baddhvā harṣakilakilāravam akurvan māṃ ca apy apūjayan |",
    "GK19danddk1u:568": "durvārā tu sā naur ananukālavātanunnā dūram abhipatya kam api dvīpaṃ nibiḍam āśliṣṭavatī |",
    "GK19danddk1u:569": "tatra ca svādu pānīyam edhāmsi kandamūlaphalāni ca sañjighṛkṣavo gāḍhapātitaśilāvalayam avātarāma",
    "GK19danddk1u:570": "tatra cāsīn mahāśailaḥ |",
    "GK19danddk1u:571": "so 'ham -- ' aho ramaṇīyo 'yaṃ",
    "GK19danddk1u:572": "parvatanitambabhāgaḥ kāntatareyaṃ gandhapāṣāṇavaty upatyakā śiśiram idam indīvarāravindamakarandabinducandrakottaraṃ gotravāri ramyo 'yam",
    "GK19danddk1u:573_0": "anekavarṇakusumamañjarīmañjulataras taruvanābhogaḥ ity atṛptatarayā dṛśā bahu bahu",
    "GK19danddk1u:573_1": "paśyann alakṣitādhyārūḍhakṣoṇīdharaśikharaḥ śoṇībhūtam utprabhābhiḥ padmarāgasopānaśilābhiḥ",
    "GK19danddk1u:573_2": "kim api nālīkaparāgadhūsaraṃ saraḥ samadhyagamam |",
    "GK19danddk1u:574": "tatra snātaś ca kāmś=cid amṛtasvādūn bisabhaṅgān āsvādya amsalagnakalhāras tāravartinā kena api bhīmarūpeṇa brahmarākṣasena",
    "GK19danddk1u:575": "abhipatya ' ko 'si kutastyo 'si ' iti nirbhartsayatā abhyadhīye |",
    "GK19danddk1u:576": "nirbhayena ca mayā so 'bhyadhīyata -- ' saumya so aham asmi dvijanmā |",
    "GK19danddk1u:577": "śatruhastād arṇavam arṇavād yavananāvam yavananāvaś citragrāvāṇam enaṃ parvatapravaraṃ gato yadṛcchayā asmin sarasi viśrāntaḥ |",
    "GK19danddk1u:578": "bhadraṃ tava ' iti |",
    "GK19danddk1u:579": "so 'brūta -- ' na ced bravīṣi praśnān aśnāmi tvām",
    "GK19danddk1u:580": "' iti |",
    "GK19danddk1u:581": "mayoktam -- ' pṛcchā tāvad bhavatu ' iti |",
    "GK19danddk1u:582": "athāvayor ekayāryayāsīt samlāpaḥ --",
    "GK19danddk1u:583": "kiṃ krūraṃ strīhṛdayaṃ kiṃ gṛhiṇaḥ priyahitāya dāraguṇāḥ |",
    "GK19danddk1u:584": "kaḥ kāmaḥ saṅkalpaḥ kiṃ duṣkarasādhanaṃ prajñā ||",
    "GK19danddk1u:585": "' tatra dhūminīgominīnimbavatīnitambavatyaḥ pramāṇam |",
    "GK19danddk1u:586": "' ity upadiṣṭo mayā so 'brūta -- '",
    "GK19danddk1u:587": "kathaya kīdṛśyas tāḥ ' iti |",
    "GK19danddk1u:588": "atrodāharam --",
    "GK19danddk1u:589": "' asti trigarto nāma janapadaḥ |",
    "GK19danddk1u:590": "tatrāsan gṛhiṇas trayaḥ sphītasāradhanāḥ sodaryā dhanakadhānyakadhanyakākhyāḥ |",
    "GK19danddk1u:591": "teṣu jīvatsu na vavarṣa varṣāṇi dvādaśa daśaśatākṣaḥ |",
    "GK19danddk1u:592_0": "kṣīṇasāraṃ sasyam oṣadhyo vandhyāḥ na phalavanto vanaspatayaḥ klībā meghāḥ kṣīṇasrotasaḥ",
    "GK19danddk1u:592_1": "sravantyaḥ paṅkaśeṣāṇi palvalāni nirnisyandāny utsamaṇḍalāni viralībhūtaṃ kandamūlaphalam",
    "GK19danddk1u:592_2": "avahīnāḥ kathāḥ galitāḥ kalyāṇotsavakriyāḥ bahulībhūtāni taskarakulāni anyoanyam",
    "GK19danddk1u:592_3": "abhakṣayan prajāḥ paryaluṭhann itastato balākāpāṇḍurāṇi naraśiraḥkapālāni paryahiṇḍanta",
    "GK19danddk1u:592_4": "śuṣkāḥ kākamaṇḍalyaḥ śūnyībhūtāni nagaragrāmakharvaṭapuṭabhedanādīni |",
    "GK19danddk1u:593": "tae ete gṛhapatayaḥ sarvadhānyanicayam upayujya ajāvikaṃ gavalagaṇaṃ gavāṃ yūthaṃ dāsīdāsajanam apatyāni jyeṣṭhamadhyamabhārye ca krameṇa bhakṣayitvā ' kaniṣṭhabhāryā dhūminī śvo",
    "GK19danddk1u:594": "bhakṣaṇīyā ' iti samakalpayan |",
    "GK19danddk1u:595": "ayaṃ kaniṣṭho dhanyakaḥ priyāṃ svām attum akṣamas tayā saha tasyām eva niśy apāsarat |",
    "GK19danddk1u:596": "mārgaklāntāṃ codvahan vanaṃ jagāhe |",
    "GK19danddk1u:597": "svamāmsāsṛgapa nītakṣutpipāsāṃ tāṃ nayann antare kam api nikṛttapāṇipādakarṇanāsikam avanipṛṣṭhe viceṣṭamānaṃ puruṣam adrākṣīt |",
    "GK19danddk1u:598": "tam apy ārdrāśayaḥ skandhenodvahan kandamūlamṛgabahule gahanoddeśe yatnaracitaparṇaśālaś ciram avasat |",
    "GK19danddk1u:599": "amuṃ ca ropitavraṇam iṅgudītailādibhir āmiṣeṇa śākenātmanirviśeṣaṃ pupoṣa |",
    "GK19danddk1u:600": "puṣṭaṃ ca tam udriktadhātum ekadā mṛgānveṣaṇāya ca prayāte dhanyake sā dhūminī riramsayopātiṣṭhat",
    "GK19danddk1u:601": "bhartsitā api tena balātkāram arīramat |",
    "GK19danddk1u:602": "nivṛttaṃ ca patim udakābhyarthinam ' uddhṛtya kūpāt piba rujati me śiraḥ śirorogaḥ ' ity udañcanaṃ sarajjuṃ puraś cikṣepa |",
    "GK19danddk1u:603": "udañcantaṃ ca taṃ kūpād apaḥ kṣaṇāt pṛṣṭhato gatvā praṇunoda |",
    "GK19danddk1u:604": "taṃ ca vikalaṃ skandhenoduhya deśād deśāntaraṃ paribhramantī pativratāpratītiṃ lebhe bahuvidhāś ca pūjāḥ |",
    "GK19danddk1u:605": "punar avantirājānugrahād atimahatyā bhūtyā nyavasat |",
    "GK19danddk1u:606": "atha pānīyārthisārthajanasamāpattidṛṣṭoddhṛtam avantiṣu bhramantam āhārārthinaṃ bhartāram upalabhya sā dhūminī ' yena me patir vikalīkṛtaḥ sa durātmā",
    "GK19danddk1u:607": "ayam ' iti tasya sādhoś citravadham ajñena rājñā",
    "GK19danddk1u:608": "samādeśayāṃ cakāra |",
    "GK19danddk1u:609": "dhanyakas tu dattapaścādbandhaḥ vadhyabhūmiṃ nīyamānaḥ saśeṣatvād āyuṣaḥ ' yo mayā vikalī",
    "GK19danddk1u:610": "kṛto 'bhimato bhikṣuḥ sa cen me pāpam ācakṣīta",
    "GK19danddk1u:611": "yukto me daṇḍaḥ ' ity adīnam adhikṛtaṃ jagāda |",
    "GK19danddk1u:612": "' ko doṣaḥ ' ity upanīya darśite 'muṣmin sa vikalaḥ paryaśruḥ pādapatitas tasya sādhos",
    "GK19danddk1u:613": "tatsukṛtam asatyāś ca tasyās tathābhūtaṃ duścaritam āryabuddhir ācacakṣe |",
    "GK19danddk1u:614": "kupitena rājñā virūpitamukhī sā duṣkṛtakāriṇī kṛtā śvabhyaḥ pācikā |",
    "GK19danddk1u:615": "kṛtaś ca dhanyakaḥ prasādabhūmiḥ |",
    "GK19danddk1u:616": "tad bravīmi -- ' strī hṛdayaṃ krūram ' iti |",
    "GK19danddk1u:617": "punar anuyukto gominīvṛttāntam ākhyātavān - ' asti draviḍeṣu kāñcī nāma nagarī |",
    "GK19danddk1u:618": "tasyām anekakoṭisāraḥ śreṣṭhiputraḥ śaktikumāro nāmāsīt |",
    "GK19danddk1u:619": "so 'ṣṭādaśavarṣadeśī yaś cintām āpede -- ' na asty adārāṇām ananuguṇadārāṇāṃ vā sukhaṃ",
    "GK19danddk1u:620": "nāma |",
    "GK19danddk1u:621": "tat kathaṃ nu guṇavad vindeyaṃ kalatram ' iti |",
    "GK19danddk1u:622": "atha parapratyayāhṛteṣu dāreṣu yādṛcchikīṃ sampattim anabhisamīkṣya kārtāntiko nāma bhūtvā vastrāntapinaddhaśāliprastho bhuvaṃ babhrāma |",
    "GK19danddk1u:623": "' lakṣaṇajño 'yam ' ity amuṣmai kanyāḥ",
    "GK19danddk1u:624": "kanyāvantaḥ pradarśayāṃ babhūvuḥ |",
    "GK19danddk1u:625": "yāṃ kāñ=cil lakṣaṇavatīṃ savarṇāṃ kanyāṃ",
    "GK19danddk1u:626": "dṛṣṭvā sa kila sma bravīti -- ' bhadre śaknoṣi kim",
    "GK19danddk1u:627": "anena śāliprasthena guṇavad annam asmān abhyavahārayitum ' iti |",
    "GK19danddk1u:628": "sa hasitāvadhūto gṛhād gṛhaṃ praviśya abhramat |",
    "GK19danddk1u:629": "ekadā tu śibiṣu kāverītīrapattane saha pitṛbhyām avasitamaharddhim avaśīrṇabhavanasārāṃ dhātryā pradarśyamānāṃ kāñ=cana",
    "GK19danddk1u:630": "viralabhūṣaṇāṃ kumārīṃ dadarśa |",
    "GK19danddk1u:631": "asyāṃ samsaktacakṣuś ca atarkayat -- ' asyāḥ khalu kanyakāyāḥ sarvae eva avayavā na atisthūlā na atikṛśā na atihrasvā na atidīrghā na vikaṭā mṛjāvantaś ca |",
    "GK19danddk1u:632_0": "raktatalāṅgulī yavamatsyakamalakalaśādyanekapuṇyalekhālāñch itau karau samagulphasandhī",
    "GK19danddk1u:632_1": "māmsalāv aśirālau ca aṅghrī jaṅghe ca anu pūrvavṛtte pīvarorugraste iva durupalakṣye",
    "GK19danddk1u:632_2": "jānunī sakṛdvibhaktaś caturasraḥ kakundaravibhāgaśobhī rathāṅgākārasamsthitaś ca",
    "GK19danddk1u:632_3": "nitambabhāgaḥ tanutaram īṣannimnaṃ gambhīraṃ nābhimaṇḍalaṃ valitrayeṇa ca alaṃkṛtam",
    "GK19danddk1u:632_4": "udaram urobhāgavyāpināv unmagnacūcukau viśālārambhaśobhinau payodharau dhanadhānyaputrabhūyastvacihnalekhālāñchitatale",
    "GK19danddk1u:632_5": "snigdhodagrakomalanakhamaṇī ṛjvanupūrvavṛttatāmrāṅgulīsamnatāmsadeśe saukumāryavatyau",
    "GK19danddk1u:632_6": "nimagnaparvasandhī ca bāhulate tanvī",
    "GK19danddk1u:633_0": "kambuvṛttabandhurā ca kandharā vṛttamadhyavibhaktarāgādharam asaṅkṣiptacārucibukam",
    "GK19danddk1u:633_1": "āpūrṇakaṭhinagaṇḍamaṇḍalam asaṅgatānuvakranīlasnigdhabhrūlatam anatiprauḍhatilakusumasadṛśanāsikam",
    "GK19danddk1u:633_2": "asitadhavalaraktatribhāgabhāsuramadhurādhīra sañcāramantharāyatekṣaṇam induśakalasundaralalāṭam",
    "GK19danddk1u:633_3": "indranīlaśilākāraramyālakapaṅktidviguṇakuṇḍalita mlānanālīkanālalalitalambaśravaṇapāśayugalam",
    "GK19danddk1u:633_4": "ānanakamalam anatibhaṅguro bahulaḥ",
    "GK19danddk1u:634": "paryante 'py akapilarucir āyāmavān ekaikanisargasamasnigdhanīlo gandhagrāhī ca",
    "GK19danddk1u:635": "mūrdhajakalāpaḥ |",
    "GK19danddk1u:636": "seyam ākṛtir na vyabhicarati śīlam |",
    "GK19danddk1u:637": "āsajjati ca me hṛdayam asyām eva |",
    "GK19danddk1u:638": "tat parīkṣyainām udvaheyam |",
    "GK19danddk1u:639": "avimṛśyakāriṇā hi niyatam anekāḥ patanty anuśayaparamparāḥ ' iti snigdhadṛṣṭir ācaṣṭa --",
    "GK19danddk1u:640": "' bhadre kac=cid asti kauśalaṃ śāliprasthena anena sampannam āhāram asmān abhyavahārayitum ' iti |",
    "GK19danddk1u:641": "tatas tayā vṛddhadāsī sākūtam ālokitā |",
    "GK19danddk1u:642": "tasya hastāt prasthamātraṃ dhānyam ādāya kva=cid",
    "GK19danddk1u:643": "alindoddeśe susiktasammṛṣṭe dattapādaśaucam upāveśayat |",
    "GK19danddk1u:644": "sā kanyā tān gandhaśālīn saṅkṣudya mātrayā viśoṣyātape muhur muhuḥ parivartya sthirasamāyāṃ bhūmau nālīpṛṣṭhena mṛdumṛdu ghaṭṭayantī tuṣair akhaṇḍais taṇḍulān pṛthak cakāra |",
    "GK19danddk1u:645": "jagāda ca dhātrīm -- ' mātaḥ ebhis tuṣair arthino bhūṣaṇamṛjākriyākṣamaiḥ svarṇakārāḥ |",
    "GK19danddk1u:646": "tebhya imān datvā labdhābhiḥ kākiṇībhiḥ sthiratarāṇy anatyārdrāṇi na atiśuṣkāṇi kāṣṭhāni mitaṃpacāṃ sthālīm ubhe śarāve cāhara ' iti |",
    "GK19danddk1u:647_0": "tathākṛte tayā tāms taṇḍulān anatinimnottānavistīrṇakukṣau kakubholūkhale lohapatraveṣṭitamukhena",
    "GK19danddk1u:647_1": "samaśarīreṇa vibhāvyamānamadhyatānavena vyāyatena guruṇā khādireṇa musalena caturalalitotkṣepaṇāvakṣepaṇāyāsitabhujam",
    "GK19danddk1u:647_2": "asakṛdaṅgulībhir uddhṛtyoddhṛtya avahatya śūrpaśodhitakaṇakiṃ śārukāms taṇḍulān asakṛd",
    "GK19danddk1u:647_3": "adbhiḥ prakṣālya kvathitapañcaguṇe jale dattacullīpūjā prākṣipat |",
    "GK19danddk1u:648": "praślathāvayaveṣu prasphuratsu taṇḍuleṣu mukulāvasthām ativartamāneṣu saṅkṣipya analam upahitamukhapidhānayā sthālyā annamaṇḍam agālayat |",
    "GK19danddk1u:649": "darvyā ca avaghaṭṭya mātrayā parivartya samapakveṣu siktheṣu tāṃ sthālīm adhomukhīm avātiṣṭhipat",
    "GK19danddk1u:650": "indhanāny antaḥsārāṇy ambhasā samabhyukṣya praśamitāgnīni kṛṣṇāṅgārīkṛtya tadarthibhyaḥ prāhiṇot -- ' ebhir labdhāḥ kākiṇīr datvā śākaṃ ghṛtaṃ dadhi tailam āmalakaṃ",
    "GK19danddk1u:651": "ciñcāphalaṃ ca yathālābham ānaya ' iti |",
    "GK19danddk1u:652": "tathā anuṣṭhite ca tayā dvitrān upadamśān upapādya tadannamaṇḍam ārdravālukopahitanavaśarāvagatam atimṛdunā tālavṛntānilena śītalīkṛtya salavaṇasambhāraṃ",
    "GK19danddk1u:653": "dattāṅgāradhūpavāsaṃ ca sampādya tad apy āmalakaṃ ślakṣṇapiṣṭam utpalagandhi kṛtvā dhātrīmukhena snā nāya tam acodayat |",
    "GK19danddk1u:654": "tayā ca snānaśuddhayā dattatailāmalakaḥ krameṇa sasnau |",
    "GK19danddk1u:655": "snātaḥ siktamṛṣṭe kuṭṭime phalakam āruhya pāṇḍuharitasya tribhāgaśeṣalūnasya aṅgaṇakadalīpalāśasyopari śarāvadvayaṃ dattam",
    "GK19danddk1u:656": "ārdram abhimṛśann atiṣṭhat |",
    "GK19danddk1u:657": "sā tu tāṃ peyām eva agre samupāharat |",
    "GK19danddk1u:658": "pītvā ca apanatādhvaklamaḥ prahṛṣṭaḥ praklinnasakalagātraḥ sthito 'bhūt |",
    "GK19danddk1u:659": "tatas tasya śālyodanasya darvīdvayaṃ datvā sarpirmā trāṃ sūpam upadamśaṃ copajahāra |",
    "GK19danddk1u:660": "imaṃ ca dadhnā ca trijātakāvacūrṇitena surabhiśītalābhyāṃ ca kālaśeyakāñjikābhyāṃ śeṣam annam abhojayat |",
    "GK19danddk1u:661": "saśeṣae eva andhasy asāv atṛpyat |",
    "GK19danddk1u:662": "ayācata ca pānīyam |",
    "GK19danddk1u:663": "atha navabhṛṅgārasambhṛtam agurudhūpadhūpitam abhinavapāṭalīkusumavāsitam utphullotpalagrathitasaurabhaṃ vāri nālīdhārātmanā pātayāṃ babhūva |",
    "GK19danddk1u:664_0": "so 'pi mukhopahitaśarāveṇa himaśiśirakaṇakarālitāruṇāyamānākṣipakṣmā dhārāravābhinanditaśravaṇaḥ",
    "GK19danddk1u:664_1": "sparśasukhodbhinnaromāñcakarkaśakapolaḥ parimalapravālotpīḍaphullaghrāṇarandhro mādhuryaprakarṣāvarjitarasanendriyas",
    "GK19danddk1u:664_2": "tad",
    "GK19danddk1u:665": "acchaṃ pānīyam ākaṇṭhaṃ papau |",
    "GK19danddk1u:666": "śiraḥkampasaṃjñāvāritā ca punar aparakarakeṇācamanam adatta kanyā |",
    "GK19danddk1u:667": "vṛddhayā tu taducchiṣṭam apohya haritagomayopalipte kuṭṭime svam evottarīyakarpaṭaṃ vyavadhāya kṣaṇam aśeta |",
    "GK19danddk1u:668": "parituṣṭaś ca vidhivad upayamya kanyāṃ ninye |",
    "GK19danddk1u:669": "nītvaitadanapekṣaḥ kām=api gaṇikām avarodham akarot |",
    "GK19danddk1u:670": "tām apy asau priyasakhīm ivopācarat |",
    "GK19danddk1u:671": "patiṃ ca daivatam iva muktatandrā paryacarat |",
    "GK19danddk1u:672": "gṛhakāryāṇi ca ahīnam anvatiṣṭhat |",
    "GK19danddk1u:673": "parijanaṃ ca dākṣiṇyanidhir ātmādhīnam akarot |",
    "GK19danddk1u:674": "tadguṇavaśīkṛtaś ca bhartā sarvam eva kuṭumbaṃ tadāyattam eva kṛtvā tadekādhīnajīvitaśarīras trivargaṃ nirviveśa |",
    "GK19danddk1u:675": "tad bravīmi --' gṛhiṇaḥ priyahitāya dāraguṇāḥ ' iti |",
    "GK19danddk1u:677": "tatas tena anuyukto nimbavatīvṛttam ākhyātavān --",
    "GK19danddk1u:678": "' asti saurāṣṭreṣu valabhī nāma nagarī |",
    "GK19danddk1u:679": "tasyāṃ gṛhaguptanāmno guhyakendratulyavibhavasya nāvikapater duhitā ratnavatī nāma |",
    "GK19danddk1u:680": "tāṃ kila madhumatyāḥ samupāgamya balabhadro nāma sārthavāhaputraḥ paryaṇaiṣīt |",
    "GK19danddk1u:681": "tayā api navavadhvā rahasi rabhasavighnitasuratasukho jhaṭiti dveṣam alpetaraṃ babandha |",
    "GK19danddk1u:682": "na tāṃ punar draṣṭum iṣṭavān |",
    "GK19danddk1u:683": "tadgṛhāgamanam api suhṛdvākyaśatātivartī lajjayā parijahāra |",
    "GK19danddk1u:684": "tāṃ ca durbhagāṃ tadāprabhṛty eva ' neyaṃ ratnavatī nimbavatī ceyam iti svajanaḥ parajanaś ca paribabhūva |",
    "GK19danddk1u:685": "gate ca kasmimś=cit kāle sā tv anutapyamānā ' kā me gatiḥ iti vimṛśantī kām api vṛddhapravrājikāṃ",
    "GK19danddk1u:686": "mātṛsthānīyāṃ devaśeṣakusumair upasthitām apaśyat |",
    "GK19danddk1u:687": "tasyāḥ puro rahasi sakaruṇaṃ ruroda |",
    "GK19danddk1u:688": "tayā apy udaśrumukhyā bahuprakāram anunīya ruditakāraṇaṃ pṛṣṭā trapamāṇā api kāryagauravāt kathañ=cid abravīt -- ' amba kiṃ bravīmi |",
    "GK19danddk1u:689": "daurbhāgyaṃ nāma jīvanmaraṇam eva aṅganānām viśeṣataś ca kulavadhūnām |",
    "GK19danddk1u:690": "tasya aham asmy udāharaṇabhūtā |",
    "GK19danddk1u:691": "mātṛpramukho 'pi jñātivargo mām avajñayaiva",
    "GK19danddk1u:692": "paśyati |",
    "GK19danddk1u:693": "tena sudṛṣṭāṃ māṃ kuru |",
    "GK19danddk1u:694": "na cet tyajeyam adyaiva niṣprayojanān prāṇān |",
    "GK19danddk1u:695": "ā virāmāc ca me rahasyaṃ nāśrāvyam ' iti pādayoḥ papāta |",
    "GK19danddk1u:696": "sainām utthāpyodbāṣpovāca -- ' vatse mā adhyavasyaḥ sāhasam |",
    "GK19danddk1u:697": "iyam asmi tvannideśavartinī |",
    "GK19danddk1u:698": "yāvati mamopayogas tava tāvati bhavāmy ananyādhīnā |",
    "GK19danddk1u:699": "yady eva asi nirviṇṇā tapaś cara tvaṃ madadhiṣṭhitā pāralaukikāya kalyāṇāya |",
    "GK19danddk1u:700": "nanv ayam udarkaḥ prāktanasya duṣkṛtasya yadanenākāreṇedṛśena śīlena jātyā caivaṃbhūtayā samanugatā saty akasmād eva bhartṛdveṣyatāṃ gatā asi |",
    "GK19danddk1u:701": "yadi kaś=cid asty upāyaḥ patidrohapratikriyāyai",
    "GK19danddk1u:702": "darśaya amum |",
    "GK19danddk1u:703": "matir hi te paṭīyasī ' iti |",
    "GK19danddk1u:704": "atha asau kathañ=cit kṣaṇam adhomukhī dhyātvā",
    "GK19danddk1u:705": "dīrghoṣṇaśvāsapūrvam avocat -- ' bhagavati patir eva daivataṃ vanitānām viśeṣataś ca kulajānām",
    "GK19danddk1u:706": "atas tacchuśrūṣaṇābhyupāyahetubhūtaṃ kiñ=cid",
    "GK19danddk1u:707": "ācaraṇīyam |",
    "GK19danddk1u:708": "asty asmatprātiveśyo vaṇik |",
    "GK19danddk1u:709": "abhijanena vibhavena rājāntaraṅgabhāvena ca sarvapaurān atītya vartate |",
    "GK19danddk1u:710": "tasya kanyā kanakavatī nāma matsamānarūpāvayavā mama atisnigdhā sakhī |",
    "GK19danddk1u:711": "tayā saha tadvimānaharmyatale tato 'pi",
    "GK19danddk1u:712": "dviguṇamaṇḍitā vihariṣyāmi |",
    "GK19danddk1u:713": "tvayā tu tanmātṛprārthanaṃ sakaruṇam abhidhāya matpatir etadgṛhaṃ kathañ=canāneyaḥ |",
    "GK19danddk1u:714": "samīpagateṣu ca yuṣmāsu krīḍāmattā nāma kandukaṃ bhramśayeyam |",
    "GK19danddk1u:715": "atha tam ādāya tasya haste datvā vakṣyasi -- ' putra taveyaṃ bhāryāsakhī nidhipatidattasya sarvaśreṣṭhimukhyasya kanyā kanakavatī nāma |",
    "GK19danddk1u:716": "tvām iyam anavastho niṣkaruṇaś ceti ratnavatīnimittam atyarthaṃ nindati |",
    "GK19danddk1u:717": "tad eṣa kanduko vipakṣadhanaṃ pratyarpaṇīyam ' iti |",
    "GK19danddk1u:719": "sa tathokto niyatam unmukhībhūya tām eva priyasakhīṃ manyamāno mām baddhāñjali yācamānāyai mahyaṃ bhūyas tvatprārthitaḥ sābhilāṣam arpayiṣyati |",
    "GK19danddk1u:720": "tena randhreṇopaśliṣya rāgam ujjvalīkṛtya yathā asau kṛtasaṅketo deśāntaram ādāya māṃ gamiṣyati tathopapādanīyam ' iti |",
    "GK19danddk1u:721": "harṣābhyupetayā ca anayā tathaiva sampāditam |",
    "GK19danddk1u:722": "athaitām kanakavatīti vṛddhatāpasīpralabdho balabhadraḥ saratnasārābharaṇām ādāya niśi nīrandhre tamasi prāvasat |",
    "GK19danddk1u:723": "sā tu tāpasī vārtām āpādayat -- ' mandena mayā nirnimittam upekṣitā ratnavatī śvaśurau ca paribhūtau",
    "GK19danddk1u:724": "suhṛdaś ca ativartitāḥ |",
    "GK19danddk1u:725": "tad atraiva samsṛṣṭo jīvituṃ jihremīti balabhadraḥ pūrvedyur mām akathayat |",
    "GK19danddk1u:726": "nūnam asau tena nītā vyaktiś ca acirād bhaviṣyati iti |",
    "GK19danddk1u:727": "tac chrutvā tadbāndhavās tadanveṣaṇaṃ prati śithilayatnās tasthuḥ |",
    "GK19danddk1u:728": "ratnavatī tu mārge kāñ=cit paṇyadāsīṃ saṅgṛhya tayohyamānapātheyādyupaskarā kheṭakapuram agamat |",
    "GK19danddk1u:729": "amutra ca vyavahārakuśalo balabhadraḥ svalpenaiva mūlena mahaddhanam upārjayat |",
    "GK19danddk1u:730": "paurāgragaṇyaś cāsīt |",
    "GK19danddk1u:731": "parijanaś ca bhūyān arthavaśāt samājagāma |",
    "GK19danddk1u:732": "tatas tāṃ prathamadāsīṃ ' na karma karoṣi",
    "GK19danddk1u:733": "dṛṣṭaṃ muṣṇāsi apriyaṃ bravīṣi ' iti paruṣam uktvā bahv atāḍayat |",
    "GK19danddk1u:734": "ceṭī tu prasādakālopakhyātarahasyasya vṛttāntaikadeśam āttaroṣā nirbibheda |",
    "GK19danddk1u:735": "tac chrutvā tu lubdhena daṇḍavāhinā pauravṛddhasamnidhau ' nidhipatidattasya kanyāṃ kanakavatīṃ moṣeṇa apahṛtya asmatpure nivasaty eṣa durmatir balabhadraḥ |",
    "GK19danddk1u:736": "tasya sarvasvaharaṇaṃ bhavadbhir na pratibandhanīyam ' iti nitarām abhartsayata |",
    "GK19danddk1u:737": "bhītaṃ ca balabhadram adhijagāda ratnavatī -- ' na bhetavyam |",
    "GK19danddk1u:738": "brūhi -- neyaṃ nidhipatidattakanyā kanakavatī |",
    "GK19danddk1u:739": "valabhyām eva gṛhaguptaduhitā ratnavatī nāmeyaṃ dattā pitṛbhyāṃ mayā ca nyāyoḍhā |",
    "GK19danddk1u:740": "na cet pratītha praṇidhiṃ prahiṇuta asyā bandhupārśvam ' iti |",
    "GK19danddk1u:741": "balabhadras tu tathoktvā śreṇīprātibhāvyena tāvad eva atiṣṭhad yāvat tatpuralekhyalabdhavṛttānto gṛhaguptaḥ kheṭakapuram āgatya saha jāmātrā duhitaram atiprītaḥ pratyanaiṣīt |",
    "GK19danddk1u:742": "tathā dṛṣṭvā ratnavatī kanakavatīti bhāvayatas tasyaiva bhalabhadrasya ativallabhā jātā |",
    "GK19danddk1u:743": "tad bravīmi -- ' kāmo nāma saṅkalpaḥ ' iti |",
    "GK19danddk1u:744": "tadanantaram asau nitambavatīvṛttāntam aprākṣīt |",
    "GK19danddk1u:745": "so 'ham abravam -- ' asti śūraseneṣu mathurā nāma nagarī |",
    "GK19danddk1u:746": "tatra kaś=cit kulaputraḥ kalāsu gaṇikāsu ca atiraktaḥ mitrārthaṃ",
    "GK19danddk1u:747": "svabhujamātranirvyūḍhānekakalahaḥ kalahakaṇṭaka iti karkaśair abhikhyāpitākhyaḥ pratyavātsīt",
    "GK19danddk1u:748": "sa caikadā kasya=cid āgantoś citrakarasya haste",
    "GK19danddk1u:749": "citrapaṭaṃ dadarśa |",
    "GK19danddk1u:750": "tatra kā=cid ālekhyagatā yuvatir ālokamātreṇaiva",
    "GK19danddk1u:751": "kalahakaṇṭakasya kāmāturaṃ cetaś cakāra |",
    "GK19danddk1u:752": "sa ca tam abravīt -- ' bhadra viruddham ivaitat",
    "GK19danddk1u:753": "pratibhāti |",
    "GK19danddk1u:754": "yataḥ kulajādurlabhaṃ vapuḥ ābhijātyaśamsinī ca namratā pāṇḍurā ca mukhacchaviḥ anatiparibhuktasubhagā ca tanuḥ prauḍhatānuviddhā ca dṛṣṭiḥ |",
    "GK19danddk1u:755": "na caiṣā proṣitabhartṛkā pravāsacihnasyaikaveṇīāder adarśanāt |",
    "GK19danddk1u:756": "lakṣma caitaddakṣiṇapārśvavarti |",
    "GK19danddk1u:757": "tad iyaṃ vṛddhasya kasya=cid vaṇijo na atipumstvasya yathārhasambhogālābhapīḍitā gṛhiṇī tvayā atikauśalād yathādṛṣṭam ālikhitā bhavitum arhati ' iti |",
    "GK19danddk1u:758": "sa tam abhipraśasya aśamsat -- ' satyam idam |",
    "GK19danddk1u:759": "avantipuryām ujjayinyām anantakīrtināmnaḥ sārthavāhasya bhāryā yathārthanāmā nitambavatī nāmaiṣā saundaryavismitena mayaivam ālikhitā ' iti |",
    "GK19danddk1u:760": "sa tadaivonmanāyamānas taddarśanāya parivavrājojjayinīm |",
    "GK19danddk1u:761": "bhārgavo nāma bhūtvā bhikṣānibhena tadgṛhaṃ praviśya tāṃ dadarśa |",
    "GK19danddk1u:762": "dṛṣṭvā ca atyārūḍhamanmatho nirgatya pauramukhyebhyaḥ śmaśānarakṣām ayācata |",
    "GK19danddk1u:763": "alabhata ca |",
    "GK19danddk1u:764": "tatra labdhaiś ca śavāvaguṇṭhanapaṭādibhiḥ kām apy arhantikāṃ nāma śramaṇikām upāsāñ cakre",
    "GK19danddk1u:765": "tanmukhena ca nimbavatīm upāmśu mantrayām āsa |",
    "GK19danddk1u:766": "sā caināṃ nirbhartsayantī pratyācacakṣe |",
    "GK19danddk1u:767": "śramaṇikāmukhāc ca duṣkaraśīlabhramśāṃ kulastriyam upalabhya rahasi dūtikām aśikṣayat -- '",
    "GK19danddk1u:768": "bhūyo 'py upatiṣṭha sārthavāhabhāryām |",
    "GK19danddk1u:769": "brūhi copahvare samsāradoṣadarśanāt samādhim āsthāya mumukṣamāṇo mādṛśo janaḥ kulavadhūnāṃ śīlapātane ghaṭatae iti kva ghaṭate |",
    "GK19danddk1u:770": "etad api tvam atyudārayā samṛddhyā rūpeṇa atimānuṣeṇa prathamena vayasopapannāṃ kim itaranārīsulabhaṃ cāpalaṃ spṛṣṭaṃ na veti parīkṣā kṛtā |",
    "GK19danddk1u:771": "tuṣṭā asmi tavaivam aduṣṭabhāvatayā |",
    "GK19danddk1u:772": "tvām idānīm utpannāpatyāṃ draṣṭum icchāmi |",
    "GK19danddk1u:773": "bhartā tu bhavatyāḥ kena=cid graheṇa adhiṣṭhitaḥ pāṇḍurogadurbalo bhoge ca asamarthaḥ sthito abhūt |",
    "GK19danddk1u:774": "na ca śakyaṃ tasya vighnam apratikṛtya apatyam asmāl labdhum |",
    "GK19danddk1u:775": "ataḥ prasīda |",
    "GK19danddk1u:776": "vṛkṣavāṭikām ekākinī praviśya madupanītasya",
    "GK19danddk1u:777": "kasya=cin mantravādinaś channam eva haste caraṇam arpayitvā tadabhimantritena praṇayakupitā nāma bhūtvā bhartāram urasi prahartum arhasi |",
    "GK19danddk1u:778": "upary asāv uttamadhātupuṣṭim ūrjitāpatyotpādanakṣamām āsādayiṣyati |",
    "GK19danddk1u:779": "anuvartiṣyate devīm iva atra bhavatīm |",
    "GK19danddk1u:780": "na atra śaṅkā kāryā iti |",
    "GK19danddk1u:781": "sā tathoktā vyaktam abhyupaiṣyati |",
    "GK19danddk1u:782": "naktaṃ māṃ vṛkṣavāṭikāṃ praveśya tām api praveśayiṣyasi |",
    "GK19danddk1u:783": "tāvataiva tvayā aham anugṛhīto bhave yam ' iti |",
    "GK19danddk1u:784": "sā tathaivopapāditavatī |",
    "GK19danddk1u:785": "so 'tiprītas tasyām eva kṣapāyāṃ",
    "GK19danddk1u:786": "vṛkṣavāṭikāṃ gato nitambavatīṃ nirgranthikāprayatnenopanītāṃ pāde parāmṛśann iva hemanūpuram ekam ākṣipya cchurikayorumūle kiñ=cid ālikhya drutataram apāsarat |",
    "GK19danddk1u:787_0": "sā tu sāndratrāsā svam eva durnayaṃ garhamāṇā jighāmsantīva śramaṇikāṃ tadvraṇaṃ",
    "GK19danddk1u:787_1": "bhavanadīrghikāyāṃ prakṣālya datvā paṭabandhanaṃ sāmayāpadeśād aparaṃ ca apanīya",
    "GK19danddk1u:787_2": "nūpuraṃ śayanaparā tricaturāṇi dināny ekānte ninye |",
    "GK19danddk1u:788": "sa dhūrtaḥ ' vikreṣye ' iti tena nūpureṇa tam anantakīrtim upāsasāda |",
    "GK19danddk1u:789": "sa dṛṣṭvā mama gṛhiṇyā evaiṣa nūpuraḥ katham ayam upalabdhas tvayā ' iti tam abruvāṇaṃ nirbandhena papraccha |",
    "GK19danddk1u:790": "sa tu ' vaṇiggrāmasya agre vakṣyāmi ' iti sthito abhūt |",
    "GK19danddk1u:791": "punar asau gṛhiṇyai ' svanūpurayugalaṃ preṣaya '",
    "GK19danddk1u:792": "iti sandideśa |",
    "GK19danddk1u:793": "sā ca salajjaṃ sasādhvasaṃ ca ' adya rātrau viśrāmapraviṣṭāyāṃ vṛkṣavāṭikāyāṃ prabhraṣṭo mamaikaḥ praśithilabandho nūpuraḥ |",
    "GK19danddk1u:794": "so 'dya apy anviṣṭo na dṛṣṭaḥ |",
    "GK19danddk1u:795": "sa punar ayaṃ dvitīyaḥ ' ity aparaṃ prā hiṇot |",
    "GK19danddk1u:796": "anayā ca vārtayā amuṃ puraskṛtya sa vaṇig vaṇigjanasamājam ājagāma |",
    "GK19danddk1u:797": "sa ca anuyukto dhūrtaḥ savinayam āvedayat -- '",
    "GK19danddk1u:798": "viditam eva khalu vo yathā ahaṃ yuṣmadājñayā pitṛvanam abhi rakṣya tadupajīvī prativasāmi",
    "GK19danddk1u:799": "lubdhāś ca kadā=cin maddarśanabhīravo niśi daheyur api śavānīti niśāsv api śmaśānam",
    "GK19danddk1u:800": "adhiśaye |",
    "GK19danddk1u:801": "aparedyur dagdhādagdhaṃ mṛtakaṃ citāyāḥ prasabham ākarṣantīṃ śyāmākārāṃ nārīm apaśyam |",
    "GK19danddk1u:802": "arthalobhāt tu nigṛhya bhayaṃ sā saṅgṛhītā |",
    "GK19danddk1u:803": "śastrikayorumūle yadṛcchayā kiñ=cid ullikhitam |",
    "GK19danddk1u:804": "eṣa ca nūpuraś caraṇād ākṣiptaḥ |",
    "GK19danddk1u:805": "tāvaty eva drutagatiḥ sā palāyiṣṭa |",
    "GK19danddk1u:806": "so 'yam asyāgamaḥ |",
    "GK19danddk1u:807": "paraṃ bhavantaḥ pramāṇam ' iti |",
    "GK19danddk1u:808": "vimarśe ca tasyāḥ śākinī tvam aikamatyena paurāṇām abhimatam āsīt |",
    "GK19danddk1u:809": "bhartrā ca parityaktā tasminn eva śmaśāne bahu vilapya pāśenodbadhya martukāmā tena dhūrtena naktam agṛhyata |",
    "GK19danddk1u:810": "anunītā ca -- ' sundari tvadākāronmāditena mayā",
    "GK19danddk1u:811": "tvadāvarjane bahūn upāyān bhikṣukīmukhenopanyasya teṣv asiddheṣu punar ayam upāyo yāvajjīvam asādhāraṇīkṛtya rantum ācaritaḥ |",
    "GK19danddk1u:812": "tat prasīda ananyaśaraṇāya asmai dāsajanāya ' iti muhur muhuś caraṇayor nipatya prayujya sāntvaśatāni tām agatyantarām",
    "GK19danddk1u:813": "ātmavaśyām akarot |",
    "GK19danddk1u:814": "tad idam uktam -- ' duṣkarasādhanaṃ prajñā ' iti |",
    "GK19danddk1u:815": "sa cedam ākarṇya brahmarākṣaso mām apūpujat |",
    "GK19danddk1u:816": "asminn eva kṣaṇe na atiprauḍhapumnāgamukulasthūlāni muktāphalāni saha salilabindubhir ambaratalād apatan |",
    "GK19danddk1u:817": "ahaṃ tu ' kiṃ nv idam ' ity uccakṣur ālokayan",
    "GK19danddk1u:818": "kam=api rākṣasaṃ kāñ=cid aṅganāṃ viceṣṭamānagātrām ākarṣantam apaśyam |",
    "GK19danddk1u:819": "katham apaharaty akāmām api striyam anācāro nairṛta iti gaganagamanamandaśaktir aśastraś ca atapye |",
    "GK19danddk1u:820": "sa tu matsambandhī brahmarākṣasaḥ ' tiṣṭha tiṣṭha pāpa kva apaharasi ' iti bhartsayann",
    "GK19danddk1u:821": "rākṣasena sama sṛjyata |",
    "GK19danddk1u:822": "tāṃ tu roṣād anapekṣāpaviddhām amaravṛkṣamañjarīm iva antarikṣād āpatantīm unmukhaprasāritobhayakaraḥ karābhyām agrahīṣam |",
    "GK19danddk1u:823": "upagṛhya ca vepamānāṃ sammīlitākṣīṃ madaṅgasparśasukhenodbhinnaromāñcāṃ tādṛśīm eva tām anavatārayann atiṣṭham |",
    "GK19danddk1u:824": "tāvat tāv ubhāv api śailaśṛṅgabhaṅgaiḥ pādapaiś ca rabhasonmūlitair muṣṭipādaprahāraiś ca parasparam akṣapayetām |",
    "GK19danddk1u:825": "punar aham atimṛduni pulinavati kusumalavalāñchite sarastīre 'varopya saspṛhaṃ nirvarṇayams",
    "GK19danddk1u:826": "matprāṇaikavallabhāṃ rājakanyāṃ kandukavatīm alakṣyam |",
    "GK19danddk1u:827": "sā hi mayā samāśvāsyamānā tiryaṅ mām abhinirūpya jātapratyabhijñā sakaruṇam arodīt |",
    "GK19danddk1u:828": "avādīc ca -- ' nātha tvaddarśanād upoḍharāgā",
    "GK19danddk1u:829": "tasmin kandukotsave punaḥ sakhyā candrasenayā tvatkathābhir eva samāśvāsitā asmi |",
    "GK19danddk1u:830": "tvaṃ kila samudramadhye majjitaḥ pāpena madbhrātrā bhīmadhanvanā iti śrutvā sakhījanaṃ parijanaṃ ca vañcayitvā jīvitaṃ jihāsur ekākinī krīḍāvanam upāgamam |",
    "GK19danddk1u:831": "tatra ca mām acakamata kāmarūpa eṣa rākṣasādhamaḥ |",
    "GK19danddk1u:832": "so 'yaṃ mayā bhītayā avadhūtaprārthanaḥ",
    "GK19danddk1u:833": "sphurantīṃ māṃ nigṛhya abhyadhāvat |",
    "GK19danddk1u:834": "atraivam avasito 'bhūt |",
    "GK19danddk1u:835": "ahaṃ ca daivāt tavaiva jīvita īśasya haste patitā |",
    "GK19danddk1u:836": "bhadraṃ tava ' iti |",
    "GK19danddk1u:837": "śrutvā ca tayā saha avaruhya nāvam adhyāroham |",
    "GK19danddk1u:838": "muktā ca nauḥ prativātapreritā tām eva dāmaliptāṃ pratyupā tiṣṭhat |",
    "GK19danddk1u:839": "avarūḍhāś ca vayam aśrameṇa |",
    "GK19danddk1u:840": "' tanayasya ca tanayāyāś ca nāśād ananyāpatyas",
    "GK19danddk1u:841": "tuṅgadhanvā suhmapatir niṣkalaḥ svayaṃ sakalatra eva niṣkalaṅkagaṅgārodhasy anaśanenoparantuṃ pratiṣṭhate |",
    "GK19danddk1u:842": "saha tena martum icchaty ananyanātho 'nuraktaḥ",
    "GK19danddk1u:843": "pauravṛddhalokaḥ |",
    "GK19danddk1u:844": "' ity aśrumukhīnāṃ prajānām",
    "GK19danddk1u:845": "ākrandam aśṛṇuma |",
    "GK19danddk1u:846": "atha aham asmai rājñe yathāvṛttam ākhyāya tadapatyadvayaṃ pratyarpitavān |",
    "GK19danddk1u:847": "prītena tena jāmātā kṛto 'smi dāmalipteśvareṇa |",
    "GK19danddk1u:848": "tatputro madanujīvī jātaḥ |",
    "GK19danddk1u:849": "madājñaptena ca amunā prāṇavad ujjhitā candrasenā kośadāsam abhajat |",
    "GK19danddk1u:850": "tataś ca simhavarmasāhāyyārtham atrāgatya bhartus tava darśanotsavasukham anubhavāmi ' iti",
    "GK19danddk1u:851": "śrutvā ' citreyaṃ daivagatiḥ |",
    "GK19danddk1u:852": "avasareṣu puṣkalaḥ puruṣakāraḥ |",
    "GK19danddk1u:853": "' ity abhidhāya bhūyaḥ smitābhiṣiktadantacchado mantragupte harṣotphullaṃ cakṣuḥ pātayāmāsa",
    "GK19danddk1u:854": "rājavāhanaḥ |",
    "GK19danddk1u:855": "sa kila karakamalena kiñ=citsamvṛtānano",
    "GK19danddk1u:856": "lalitavallabhārabhasadattadantakṣatavyasanavihvalādharamaṇir niroṣṭhyavarṇam ātmacaritam ācacakṣe",
    "GK19danddk1u:857": "/ iti śrī daṇḍinaḥ kṛtau daśakumāracarite mitraguptacaritaṃ nāma ṣaṣṭha ucchvāsaḥ /"
}