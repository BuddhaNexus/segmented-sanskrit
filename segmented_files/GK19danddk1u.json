{
  "GK19danddk1u:0": "/ daśakumāracaritam - tṛtīyocchvāsaḥ /",
  "GK19danddk1u:1": "eṣo 'smi paryaṭann ekadā gato videheṣu /",
  "GK19danddk1u:2": "mithilām apraviśyaiva bahiḥ kva=cin maṭhi kāyā",
  "GK19danddk1u:3": "viśramitum etya kayā api vṛddhatāpasyā",
  "GK19danddk1u:4": "dattapādyaḥ kṣaṇam alindabhūmāv avāsthiṣi /",
  "GK19danddk1u:5": "tasyās tu maddarśanād eva kim apy ābaddhadhāram",
  "GK19danddk1u:6": "aśru prāvartata /",
  "GK19danddk1u:7": "' kim etad amba kathaya kāraṇam ' iti pṛṣṭā",
  "GK19danddk1u:8": "sakaruṇam ācaṣṭa - 'jaivātṛka nanu śrūyate patir",
  "GK19danddk1u:9": "asyā mithilāyāḥ prahāravarmā nāmāsīt /",
  "GK19danddk1u:10": "tasya khalu magadharājo rājahamsaḥ paraṃ mitram",
  "GK19danddk1u:11": "āsīt /",
  "GK19danddk1u:12": "tayoś ca vallabhe balaśambalayor iva",
  "GK19danddk1u:13": "vasumatīpriyamvade sakhyam apratimam adhattām /",
  "GK19danddk1u:14": "atha prathamagarbhābhinanditāṃ tāṃ ca",
  "GK19danddk1u:15": "priyasakhīṃ didṛkṣuḥ priyamvadā vasumatīṃ saha",
  "GK19danddk1u:16": "bhartrā puṣpapuram agamat /",
  "GK19danddk1u:17": "tasminn eva ca samaye mālavena magadharājasya mahaj",
  "GK19danddk1u:18": "janyam ajani /",
  "GK19danddk1u:19": "tatra leśato 'pi durlakṣāṃ gatim agaman",
  "GK19danddk1u:20": "magadharājaḥ /",
  "GK19danddk1u:21": "maithilendras tu mālavendraprayatnaprāṇitaḥ",
  "GK19danddk1u:22": "svaviṣayaṃ prati nivṛtto jyeṣṭhasya",
  "GK19danddk1u:23": "samhāravarmaṇaḥ sutair vikaṭavarmaprabhṛtibhir",
  "GK19danddk1u:24": "vyāptaṃ rājyam ākarṇya svasrīyāt suhmapater",
  "GK19danddk1u:25": "daṇḍāvayavam āditsur aṭavīpatham avagāhya",
  "GK19danddk1u:26": "lubdhakaluptasarvasvo 'bhūt /",
  "GK19danddk1u:27": "tatsutena ca kanīyasā hastavartinā sahaikākinī",
  "GK19danddk1u:28": "vanacaraśaravarṣabhayapalāyitā vanam agāhiṣi /",
  "GK19danddk1u:29": "tatra ca me śārdūlanakhāvalīḍhanipatitāyāḥ",
  "GK19danddk1u:30": "pāṇibhraṣṭaḥ sa bālakaḥ kasya api",
  "GK19danddk1u:31": "kapilāśavasya kroḍam abhyalīyata /",
  "GK19danddk1u:32": "tacchavākarṣiṇaś ca vyāghrasya asūn iṣur",
  "GK19danddk1u:33": "iṣvasanayantramuktaḥ kṣaṇād alikṣat /",
  "GK19danddk1u:34": "bhilladārakaiḥ sa bālo 'pāhāri /",
  "GK19danddk1u:35": "sā tv ahaṃ mohasuptā kena api",
  "GK19danddk1u:36": "vṛṣṇipālenopanīya svaṃ kuṭīram āveśya",
  "GK19danddk1u:37": "kṛpayopakrāntavraṇā svasthībhūya svabhartur anti",
  "GK19danddk1u:38": "kam upatiṣṭhāsur asahāyatayā yāvad",
  "GK19danddk1u:39": "vyākulībhavāmi tāvan mamaiva duhitā saha yūnā kena",
  "GK19danddk1u:40": "api tam evoddeśam āgamat /",
  "GK19danddk1u:41": "sā bhṛśaṃ ruroda /",
  "GK19danddk1u:42": "ruditānte ca sā sārthaghāte svahastagatasya",
  "GK19danddk1u:43": "rājaputrasya kirātabhartṛhastagamanam ātmanaś ca",
  "GK19danddk1u:44": "kena api vanacareṇa vraṇaviropaṇam svasthāyāś ca",
  "GK19danddk1u:45": "punas tenopayantuṃ cintitā yā",
  "GK19danddk1u:46": "nikṛṣṭajātisamsargavaiklavyāt",
  "GK19danddk1u:47": "pratyākhyānapāruṣyam tad akṣameṇa ca amunā",
  "GK19danddk1u:48": "vivikte vipine svaśiraḥ kartanodyamam anena yūnā",
  "GK19danddk1u:49": "yadṛcchayā dṛṣṭena tasya durātmano hananam",
  "GK19danddk1u:50": "ātmanaś copayamanam ity akathayat /",
  "GK19danddk1u:51": "sa tu pṛṣṭo maithilendrasyaiva ko 'pi sevakaḥ",
  "GK19danddk1u:52": "kāraṇavilambī tanmārgānusārī jātaḥ /",
  "GK19danddk1u:53": "saha tena bhartur antikam upasṛtya putravṛttā ntena",
  "GK19danddk1u:54": "śrotram asya devyāḥ priyamvadāyāś ca",
  "GK19danddk1u:55": "adahāva /",
  "GK19danddk1u:56": "sa ca rājā diṣṭadoṣāj jyeṣṭhaputraiś ciraṃ",
  "GK19danddk1u:57": "vigṛhya punar asahiṣṇutayā atimātraṃ ciraṃ",
  "GK19danddk1u:58": "prayudhya baddhaḥ /",
  "GK19danddk1u:59": "devī ca bandhanaṃ gamitā /",
  "GK19danddk1u:60": "dagdhā punar aham asminn api vārddhake hatajīvitam",
  "GK19danddk1u:61": "apārayantī hātuṃ pravrajyāṃ kila agrahīṣam /",
  "GK19danddk1u:62": "duhitā tu mama hatajīvitākṛṣṭā",
  "GK19danddk1u:63": "vikaṭavarmamahādevīṃ kalpasundarīṃ kila",
  "GK19danddk1u:64": "aśiśriyat /",
  "GK19danddk1u:65": "tau ced rājaputrau nirupadravāv eva avardhiṣyetām",
  "GK19danddk1u:66": "iyatā kālena tavemāṃ vayoavasthām asprakṣyetām /",
  "GK19danddk1u:67": "tayoś ca sator na dāyādā narendrasya",
  "GK19danddk1u:68": "prasahyakāriṇo bhaveyuḥ ' iti pramanyur abhiruroda /",
  "GK19danddk1u:69": "śrutvā ca tāpasīgiram aham api pravṛddhabāṣpo",
  "GK19danddk1u:70": "nigūḍham abhyadhām -- 'yady evam amba samāśvasihi /",
  "GK19danddk1u:71": "nanv asti kaś cin munis tvayā tadavasthayā",
  "GK19danddk1u:72": "putrābhyupapādanārthaṃ yācitas tena sa labdho",
  "GK19danddk1u:73": "vardhitaś ca /",
  "GK19danddk1u:74": "vārteyam atimahatī /",
  "GK19danddk1u:75": "kim anayā /",
  "GK19danddk1u:76": "so 'ham asmi /",
  "GK19danddk1u:77": "śakyaś ca mayā",
  "GK19danddk1u:78": "asau vikaṭavarmā yathākathaṃcid upaśliṣya",
  "GK19danddk1u:79": "vyāpādayitum /",
  "GK19danddk1u:80": "anujāḥ punar atibahavaḥ tair api ghaṭante",
  "GK19danddk1u:81": "paurajānapadāḥ /",
  "GK19danddk1u:82": "māṃ tu na kaś=cid ihatya īdṛktayā jano jānāti /",
  "GK19danddk1u:83": "pitarāv api tāvan māṃ na samvidāte kim utetare /",
  "GK19danddk1u:84": "tad enam artham upāyena sādhayiṣyāmi ' ity agādiṣam /",
  "GK19danddk1u:85": "sā tu vṛddhā saruditaṃ pariṣvajya muhuḥ śirasy",
  "GK19danddk1u:86": "upāghrāya prasnutastanī sagadgadam agadat - 'vatsa",
  "GK19danddk1u:87": "ciraṃ jīva /",
  "GK19danddk1u:88": "bhadraṃ tava /",
  "GK19danddk1u:89": "prasanno 'dya bhagavān vidhiḥ /",
  "GK19danddk1u:90": "adyaiva prahāravarmaṇy adhi videhā jātāḥ yataḥ",
  "GK19danddk1u:91": "pralambamānapīnabāhur bhavān apāram etac",
  "GK19danddk1u:92": "chokasāgaram adyottārayituṃ sthitaḥ /",
  "GK19danddk1u:93": "aho mahad bhāgadheyaṃ devyāḥ priyamvadāyāḥ ' iti",
  "GK19danddk1u:94": "harṣanirbharā snānabhojanādinā mām upācarat /",
  "GK19danddk1u:95": "aśiśriyaṃ ca asmin maṭhaikadeśe niśi",
  "GK19danddk1u:96": "kaṭaśayyām /",
  "GK19danddk1u:97": "acintayaṃ ca - 'vinopadhinā ayam artho na sādhyaḥ /",
  "GK19danddk1u:98": "striyaś copadhīnām udbhavakṣetram /",
  "GK19danddk1u:99": "ato 'ntaḥpuravṛttāntam asyā avagamya taddvāreṇa",
  "GK19danddk1u:100": "kiñ=cij jālam ācareyam ' iti cintayaty eva mayi",
  "GK19danddk1u:101": "mahārṇavonmagnamārtaṇḍaturaṅgamaśvāsarayāvadhūteva",
  "GK19danddk1u:102": "vyāvartata triyāmā /",
  "GK19danddk1u:103": "samugragarbhavāsajaḍīkṛta iva mandapratāpo",
  "GK19danddk1u:104": "divasakaraḥ prādur āsīt /",
  "GK19danddk1u:105": "utthāya avasāyitadinamukhaniyamavidhis tāṃ me",
  "GK19danddk1u:106": "mātaram avādiṣam -- ' amba jālmasya vikaṭavarmaṇaḥ",
  "GK19danddk1u:107": "kac=cid antaḥpuravṛttāntam abhijānāsi ' ity",
  "GK19danddk1u:108": "anavasitavacanae eva mayi kā=cid aṅganā",
  "GK19danddk1u:109": "pratyadṛśyata /",
  "GK19danddk1u:110": "tāṃ ca avekṣya sā me dhātrī",
  "GK19danddk1u:111": "harṣāśrukuṇṭhitakaṇṭham ācaṣṭa -- 'putri",
  "GK19danddk1u:112": "puṣkarike paśya bhartṛdārakam /",
  "GK19danddk1u:113": "ayam asāv akṛpayā mayā vane parityaktaḥ punar apy",
  "GK19danddk1u:114": "evam āgataḥ ' iti /",
  "GK19danddk1u:115": "sā tu harṣanirbharanipīḍitā ciraṃ prarudya bahu",
  "GK19danddk1u:116": "vilapya śāntā punaḥ svamātrā",
  "GK19danddk1u:117": "rājāntaḥpuravṛttāntākhyāne nyayujyata /",
  "GK19danddk1u:118": "uktaṃ ca tayā -- 'kumāra kāmarūpeśvarasya",
  "GK19danddk1u:119": "kalindavarmanāmnaḥ kanyā kalpasundarī kalāsu rūpe",
  "GK19danddk1u:120": "ca apsaraso 'py atikrāntā patim abhibhūya vartate /",
  "GK19danddk1u:121": "tadekavallabhaḥ sa tu bahvavarodho 'pi vikaṭavarmā",
  "GK19danddk1u:122": "' iti /",
  "GK19danddk1u:123": "tām avocam -- ' upasarpaināṃ matprayuktair",
  "GK19danddk1u:124": "gandhamālyaiḥ /",
  "GK19danddk1u:125": "upajanaya ca asamānadoṣanindādinā svabhartari",
  "GK19danddk1u:126": "dveṣam /",
  "GK19danddk1u:127": "anurūpabha rtṛgāminīnāṃ ca",
  "GK19danddk1u:128": "vāsavadattādīnāṃ varṇanena grāhaya anuśayam /",
  "GK19danddk1u:129": "avarodhāntareṣu ca rājño vilasitāni su=gūḍhāny",
  "GK19danddk1u:130": "api prayatnena anviṣya prakāśayantī mānam asyā",
  "GK19danddk1u:131": "vardhaya ' iti /",
  "GK19danddk1u:132": "punar idam ambām avocam -- ' ittham eva tvayā apy",
  "GK19danddk1u:133": "an=anyavyāpārayā nṛpāṅganā asāv upasthātavyā /",
  "GK19danddk1u:134": "pratyahaṃ ca yad yat tatra vṛttaṃ tad asmi",
  "GK19danddk1u:135": "tvayaiva bodhyaḥ /",
  "GK19danddk1u:136": "maduktā punar iyam udarkasvāduno 'smatkarmaṇaḥ",
  "GK19danddk1u:137": "prasādhanāya cchāyeva an=apāyinī kalpasundarīm",
  "GK19danddk1u:138": "anuvartatām ' iti /",
  "GK19danddk1u:139": "te ca tam arthaṃ tathaiva anvatiṣṭhatām /",
  "GK19danddk1u:140": "keṣucid dineṣu gateṣv ācaṣṭa māṃ madambā --",
  "GK19danddk1u:141": "'vatsa mādhavīva picumandāśleṣiṇī yathā asau",
  "GK19danddk1u:142": "śocyam ātmānaṃ manyeta tathopapādya sthāpitā /",
  "GK19danddk1u:143": "kiṃ bhūyaḥ kṛtyam ' iti /",
  "GK19danddk1u:144": "punar aham abhilikhyātmanaḥ pratikṛtim ' iyam amuṣmai",
  "GK19danddk1u:145": "neyā /",
  "GK19danddk1u:146": "nītāṃ caināṃ nirvarṇya sā niyatam evaṃ vakṣyati",
  "GK19danddk1u:147": "-- ' nanv asti kaś cid īdṛśākāraḥ pumān ' iti /",
  "GK19danddk1u:148": "pratibrūhy enām -- ' yadi syāt tataḥ kim ' iti /",
  "GK19danddk1u:149": "tasya yad uttaraṃ sā dāsyati tad aham asmi",
  "GK19danddk1u:150": "pratibodhanīyaḥ ' iti /",
  "GK19danddk1u:151": "sā ' tathā ' iti rājakulam upasaṅkramya pratinivṛttā",
  "GK19danddk1u:152": "mām ekānte nyavedayat -- 'vatsa darśito 'sau",
  "GK19danddk1u:153": "citrapaṭas tasyai mattakāśinyai /",
  "GK19danddk1u:154": "citrīyamāṇā ca asau ' bhuvanam idaṃ",
  "GK19danddk1u:155": "sanāthīkṛtaṃ yad deve 'pi kusumadhanvani",
  "GK19danddk1u:156": "nedṛśī vapuḥśrīḥ samnidhatte /",
  "GK19danddk1u:157": "citram etac citrataram /",
  "GK19danddk1u:158": "na ca tam avaimi ya īdṛśam ihatyo nirmimīte /",
  "GK19danddk1u:159": "kenedam ālikhitam ' ity ādṛtavatī vyāhṛtavatī ca /",
  "GK19danddk1u:160": "mayā ca smerayodīritam -- ' devi sadṛśam",
  "GK19danddk1u:161": "ājñāpayasi /",
  "GK19danddk1u:162": "bhagavān makaraketur apy evaṃ sundara iti na śakyam",
  "GK19danddk1u:163": "eva sambhāvayitum /",
  "GK19danddk1u:164": "atha ca vistīrṇeyam arṇavanemiḥ /",
  "GK19danddk1u:165": "kvacid īdṛ śam api rūpaṃ daivaśaktyā sambhavet /",
  "GK19danddk1u:166": "atha tu yady evaṃrūpo",
  "GK19danddk1u:167": "rūpānurūpaśilpaśīlavidyājñānakauśalo yuvā",
  "GK19danddk1u:168": "mahākulīnaś ca kaś=cit samnihitaḥ syāt sa kiṃ",
  "GK19danddk1u:169": "lapsyate ' iti /",
  "GK19danddk1u:170": "tayoktam -- ' amba kiṃ bravīmi /",
  "GK19danddk1u:171": "śarīraṃ dṛdayaṃ jīvitam iti sarvam idam alpam",
  "GK19danddk1u:172": "anarhaṃ ca /",
  "GK19danddk1u:173": "tato na kiñ=cil lapsyate /",
  "GK19danddk1u:174": "na ced ayaṃ vipralambhas tasya amuṣya",
  "GK19danddk1u:175": "darśanānubhavena yathedaṃ cakṣuś caritārthaṃ",
  "GK19danddk1u:176": "bhavet tathā anugrahaḥ kāryaḥ ' iti /",
  "GK19danddk1u:177": "bhūyo 'pi mayā dṛḍhatarīkartum upanyastam - ' asti",
  "GK19danddk1u:178": "ko 'pi rājasūnur nigūḍhaṃ caran /",
  "GK19danddk1u:179": "amuṣya vasantotsave saha sakhībhir",
  "GK19danddk1u:180": "nagaropavanavihāriṇī ratir iva vigrahiṇī",
  "GK19danddk1u:181": "yadṛcchayā darśanapathaṃ gatā asi /",
  "GK19danddk1u:182": "gataś ca asau kāmaśaraikalakṣya tāṃ mām",
  "GK19danddk1u:183": "anvavartiṣṭa /",
  "GK19danddk1u:184": "mayā ca vām anyoanyānurūpair durlabhair",
  "GK19danddk1u:185": "ākārādibhir guṇātiśayaiś ca preryamāṇayā",
  "GK19danddk1u:186": "tadracitair eva kusumaśekharasraganulepanādibhiś",
  "GK19danddk1u:187": "ciram upāsitā asi /",
  "GK19danddk1u:188": "sādṛśyaṃ ca svam anena svayam eva abhilikhya",
  "GK19danddk1u:189": "tvatsamādhigāḍhatvadarśanāya preṣi tam /",
  "GK19danddk1u:190": "eṣa ced artho niścitas tasya amuṣya",
  "GK19danddk1u:191": "atimānuṣaprāṇasattvaprajñāprakarṣasya na",
  "GK19danddk1u:192": "kiñ=cid duṣkaraṃ nāma /",
  "GK19danddk1u:193": "tam adyaiva darśayeyam /",
  "GK19danddk1u:194": "saṅketo deyaḥ ' iti /",
  "GK19danddk1u:195": "tayā tu kiñ=cid iva dhyātvā punar abhihitam - ' amba",
  "GK19danddk1u:196": "tava naitad idānīṃ gopyatamam /",
  "GK19danddk1u:197": "ataḥ kathayāmi /",
  "GK19danddk1u:198": "mama tātasya rājñā prahāravarmaṇā saha mahatī",
  "GK19danddk1u:199": "prītir āsīt /",
  "GK19danddk1u:200": "mātuś ca me mānavatyāḥ priyavayasyā devī",
  "GK19danddk1u:201": "priyamvadāsīt /",
  "GK19danddk1u:202": "tābhyāṃ punar ajātāpatyābhyām eva kṛtaḥ samayo",
  "GK19danddk1u:203": "abhūt -- ' āvayoḥ putravatyāḥ putrāya duhitṛmatyā",
  "GK19danddk1u:204": "duhitā deyā ' iti /",
  "GK19danddk1u:205": "tātas tu māṃ jātāṃ pranaṣṭāpatyā",
  "GK19danddk1u:206": "priyamvadeti prārthayamānāya vikaṭavarmaṇe daivād",
  "GK19danddk1u:207": "dattavān /",
  "GK19danddk1u:208": "ayaṃ ca niṣṭhuraḥ pitṛdrohī na",
  "GK19danddk1u:209": "atyupasannasaṃsthānaḥ kāmopacāreṣv",
  "GK19danddk1u:210": "alabdhavaicakṣaṇyaḥ kalāsu kāvyanāṭakādiṣu",
  "GK19danddk1u:211": "mandābhiniveśaḥ śauryonmādī durvikatthano",
  "GK19danddk1u:212": "anṛtavādī ca asthānavarṣī /",
  "GK19danddk1u:213": "na atirocate me eṣa bhartā viśeṣataś caiṣu",
  "GK19danddk1u:214": "vāsareṣu /",
  "GK19danddk1u:215": "yad ayam udyāne madantaraṅgabhūtāṃ puṣkarikām",
  "GK19danddk1u:216": "apy upāntavartinīm anādṛtya mayi",
  "GK19danddk1u:217": "baddhasāpatnyamatsarām anātmajñām",
  "GK19danddk1u:218": "ātmanāṭakīyāṃ ramayantikā nāma",
  "GK19danddk1u:219": "apatyanir=viśeṣaṃ matsamvardhitāyāś",
  "GK19danddk1u:220": "campakalatāyāḥ svayam avacitābhiḥ su=manobhir alam",
  "GK19danddk1u:221": "akārṣīt /",
  "GK19danddk1u:222": "madupabhuktamukte citrakūṭagarbhavedikāgate",
  "GK19danddk1u:223": "ratnatalpe tayā saha vyahārṣīt /",
  "GK19danddk1u:224": "ayogyaś ca pumān avajñātuṃ ca pravṛttaḥ /",
  "GK19danddk1u:225": "tat kim ity apekṣyate /",
  "GK19danddk1u:226": "paralokabhayaṃ ca aihikena duḥkhena antaritam /",
  "GK19danddk1u:227": "a=viṣahyaṃ hi yoṣitām an=aṅgaśaraniṣaṅgī",
  "GK19danddk1u:228": "bhūtacetasām an=iṣṭajanasamvāsayantraṇāduḥkham /",
  "GK19danddk1u:229": "ato 'munā puruṣeṇa mām adyodyānamādhavīgṛhe",
  "GK19danddk1u:230": "samāgamaya /",
  "GK19danddk1u:231": "tadvārtāśravaṇamātreṇaiva hi mama atimātraṃ",
  "GK19danddk1u:232": "mano 'nuraktam /",
  "GK19danddk1u:233": "asti ca ayam artharāśiḥ /",
  "GK19danddk1u:234": "anena amuṣya pade pratiṣṭhāpya tam eva atyantam",
  "GK19danddk1u:235": "upacarya jīviṣyāmi ' iti /",
  "GK19danddk1u:236": "mayā api tad abhyupetya pratyāgatam /",
  "GK19danddk1u:237": "ataḥ paraṃ bhartṛdārakaḥ pramāṇam ' iti /",
  "GK19danddk1u:238": "tatas tasyā eva sakāśād antaḥpuraniveśam",
  "GK19danddk1u:239": "antarvamśikapuruṣasthānāni pramadavanapradeśān",
  "GK19danddk1u:240": "api vibhāgena avagamya",
  "GK19danddk1u:241": "astagirikūṭapātakṣubhitaśoṇita iva",
  "GK19danddk1u:242": "śoṇībhavati bhānubimbe",
  "GK19danddk1u:243": "paścimāmbudhipayaḥpātanirvāpitapataṅgāṅgāradhūmasambhāra",
  "GK19danddk1u:244": "iva bharitanabhasi tamasi vijṛmbhite paradāraparāmarśonmukhasya",
  "GK19danddk1u:245": "mamācāryakam iva kartum utthite",
  "GK19danddk1u:246": "guruparigrahaślāghini grahāgresare kṣapākare",
  "GK19danddk1u:247": "kalpasundarīvadanapuṇḍarīkeṇeva",
  "GK19danddk1u:248": "maddarśanātirāgaprathamopanatena smayamānena",
  "GK19danddk1u:249": "candramaṇḍalena sandhukṣamāṇatejasi",
  "GK19danddk1u:250": "bhuvanavijigīṣodyate deve kusumadhanvani",
  "GK19danddk1u:251": "yathocitaṃ śayanīyam abhaje /",
  "GK19danddk1u:252": "vyacītaraṃ ca - ' siddhaprāya eva ayam arthaḥ /",
  "GK19danddk1u:253": "kiṃ tu parakalatralaṅghanād dharmapīḍā bhavet /",
  "GK19danddk1u:254": "sā apy arthakāmayor dvayor upalambhe",
  "GK19danddk1u:255": "śāstrakārair anumataiveti /",
  "GK19danddk1u:256": "gurujanabandhamokṣopāyasandhinā mayā caiṣa",
  "GK19danddk1u:257": "vyatikramaḥ kṛtas tad api pāpaṃ nirhṛtya kiyatyā",
  "GK19danddk1u:258": "api dharmakalayā māṃ samagrayed iti /",
  "GK19danddk1u:259": "api tv etad ākarṇya devo rājavāhanaḥ suhṛdo vā",
  "GK19danddk1u:260": "kiṃ nu vakṣyanti ' iti cintāparādhīna eva nidrayā",
  "GK19danddk1u:261": "parāmṛśye /",
  "GK19danddk1u:262": "adṛśyata ca svapne hastivaktro bhagavān /",
  "GK19danddk1u:263": "āha sma ca - ' saumya upahāravarman mā sma te",
  "GK19danddk1u:264": "durvikalpo bhūt /",
  "GK19danddk1u:265": "yatas tvam asi madamśaḥ /",
  "GK19danddk1u:266": "śaṅkarajaṭābhāralālanocitā surasarid asau",
  "GK19danddk1u:267": "varavarṇinī /",
  "GK19danddk1u:268": "sā ca kadā=cin madviloḍanā=sahiṣṇur mām aśapat -",
  "GK19danddk1u:269": "- ' ehi martyatvam ' iti /",
  "GK19danddk1u:270": "aśapyata mayā ca - ' yatheha bahubhogyā tathā",
  "GK19danddk1u:271": "prāpya api mānuṣyakam an=ekasādhāraṇī bhava ' iti /",
  "GK19danddk1u:272": "abhyarthitaś ca anayā ' ekapūrvāṃ punas tvām",
  "GK19danddk1u:273": "evopacarya yāvajjīvaṃ rameyam ' iti /",
  "GK19danddk1u:274": "tad ayam artho bhavya eva bhavatā nir=āśaṅkyaḥ ' iti /",
  "GK19danddk1u:275": "pratibudhya ca prītiyuktas tadahar api",
  "GK19danddk1u:276": "priyāsaṅketavyatikarādismaraṇena aham anaiṣam /",
  "GK19danddk1u:277": "anyedyur ananyathāvṛttir anaṅgo mayy",
  "GK19danddk1u:278": "eveṣuvarṣam avarṣat /",
  "GK19danddk1u:279": "aśuṣyac ca jyotiṣmataḥ prabhāmayaṃ saraḥ /",
  "GK19danddk1u:280": "prāsarac ca timiramayaḥ kardamaḥ /",
  "GK19danddk1u:281": "kārdamikanivasanaś ca dṛḍhataraparikaraḥ",
  "GK19danddk1u:282": "khaḍgapāṇir upahṛtopaskaraḥ smaran mātṛdattāny",
  "GK19danddk1u:283": "abhijñānāni rājamandiraparikhām udambhasam",
  "GK19danddk1u:284": "upātiṣṭham /",
  "GK19danddk1u:285": "athopa khātaṃ mātṛgṛhadvāre puṣkarikayā",
  "GK19danddk1u:286": "prathamasamnidhāpitāṃ veṇuyaṣṭim ādāya tayā",
  "GK19danddk1u:287": "śāyitayā ca parikhāṃ sthāpitayā ca prākārabhittim",
  "GK19danddk1u:288": "alaṅghayam /",
  "GK19danddk1u:289": "adhiruhya pakveṣṭakacitena",
  "GK19danddk1u:290": "gopuroparitalādhirohiṇā sopānapathena bhuvam",
  "GK19danddk1u:291": "avātaram /",
  "GK19danddk1u:292": "avatīrṇaś ca vakulavīthīm atikramya",
  "GK19danddk1u:293": "campakāvalivartmanā manāg ivopasṛtyottarāhi",
  "GK19danddk1u:294": "karuṇaṃ cakravākamithunaravam aśṛṇavam /",
  "GK19danddk1u:295": "punar udīcā pāṭalipathena",
  "GK19danddk1u:296": "sparśalabhyaviśālasaudhakuḍyodareṇa śarakṣepam",
  "GK19danddk1u:297": "iva gatvā punaḥ prācā",
  "GK19danddk1u:298": "piṇḍībhāṇḍīrakhaṇḍamaṇḍitobhayapārśvena",
  "GK19danddk1u:299": "saikatapathena kiñ=cid uttaram atikramya punar",
  "GK19danddk1u:300": "avācīṃ cūtavīthīm agāhiṣi /",
  "GK19danddk1u:301": "tataś ca gahanataram udaroparacitaratnavedikaṃ",
  "GK19danddk1u:302": "mādhavīlatāmaṇḍapam",
  "GK19danddk1u:303": "īṣadvivṛtasamudgakonmiṣitabhāsā dīpavartyā",
  "GK19danddk1u:304": "nyarūpayam /",
  "GK19danddk1u:305": "praviśya caikapā rśve",
  "GK19danddk1u:306": "phullapuṣpanirantarakuraṇṭapotapaṅktibhittiparigataṃ garbhagṛham",
  "GK19danddk1u:307": "avanipatitāruṇāśokalatāmayam",
  "GK19danddk1u:308": "abhinavakusumakorakapulakalāñchitaṃ",
  "GK19danddk1u:309": "pratyagrapravālapaṭalapāṭalaṃ kapāṭam udghāṭya",
  "GK19danddk1u:310": "prāvikṣam /",
  "GK19danddk1u:311": "tatra cāsīt svāstīrṇaṃ kusumaśayanam",
  "GK19danddk1u:312": "suratopakaraṇavastugarbhāś ca",
  "GK19danddk1u:313": "kamalinīpalāśasampuṭāḥ dantamayas tālavṛntaḥ",
  "GK19danddk1u:314": "surabhisalilabharitaś ca bhṛṅgārakaḥ /",
  "GK19danddk1u:315": "samupaviśya muhūrtaṃ viśrāntaḥ parimalam",
  "GK19danddk1u:316": "atiśayavantam āghrāsiṣam /",
  "GK19danddk1u:317": "aśrauṣaṃ ca mandamandaṃ padaśabdam /",
  "GK19danddk1u:318": "śrutvaiva saṅketagṛhān nirgatya",
  "GK19danddk1u:319": "raktāśokaskandhapārśvavyavahitāṅgayaṣṭiḥ",
  "GK19danddk1u:320": "sthito 'smi /",
  "GK19danddk1u:321": "sā ca subhrūr a=suṣīmakāmā śanair upetya tatra",
  "GK19danddk1u:322": "mām adṛṣṭvā balavad avyathiṣṭa /",
  "GK19danddk1u:323": "vyasṛjac ca mattarājahamsīva",
  "GK19danddk1u:324": "kaṇṭharāgavalgugadgadāṃ giram -- ' vyaktam asmi",
  "GK19danddk1u:325": "vipralabdhā /",
  "GK19danddk1u:326": "na asty upāyaḥ prāṇitum /",
  "GK19danddk1u:327": "ayi hṛdaya kim idam a=kāryaṃ kāryavad adhyasya",
  "GK19danddk1u:328": "tada=sambhavena kim evam uttāmyasi /",
  "GK19danddk1u:329": "bhagavan pañcabāṇakas tava aparādhaḥ kṛto mayā",
  "GK19danddk1u:330": "yad evaṃ dahasi na ca bhasmīkaroṣi ' iti /",
  "GK19danddk1u:331": "atha aham āvirbhūya vivṛtadīpabhājanaḥ ' bhāmini",
  "GK19danddk1u:332": "nanu bahv aparāddhaṃ bhavatyā cittajanmano yad",
  "GK19danddk1u:333": "amuṣya jīvitabhūtā ratir ākṛtyā kadarthitā",
  "GK19danddk1u:334": "dhanuryaṣṭir bhrūlatābhyām bhramaramālāmayī",
  "GK19danddk1u:335": "jyā nīlālakadyutibhiḥ astrāṇy",
  "GK19danddk1u:336": "apāṅgavīkṣitavṛṣṭibhiḥ",
  "GK19danddk1u:337": "mahārajanadhvajapaṭāmśukaṃ",
  "GK19danddk1u:338": "dantacchadamayūkhajālaiḥ prathamasuhṛn",
  "GK19danddk1u:339": "malayamārutaḥ parimalapaṭīyasā niḥśvāsapavanena",
  "GK19danddk1u:340": "parabhṛtarutam atimañjulaiḥ pralāpaiḥ puṣpamayī",
  "GK19danddk1u:341": "patākā bhujayaṣṭibhyām",
  "GK19danddk1u:342": "digvijayārambhapūrṇakumbhamithunam",
  "GK19danddk1u:343": "urojakumbhayugalena krīḍāsaro nābhimaṇḍalena",
  "GK19danddk1u:344": "samnāhyarathaḥ śroṇimaṇḍalena",
  "GK19danddk1u:345": "bhavaratnatoraṇasta mbhayugalam ūruyugalena",
  "GK19danddk1u:346": "līlākarṇakisalayaṃ caraṇatalaprabhābhiḥ /",
  "GK19danddk1u:347": "ataḥ sthānae eva tvāṃ dunoti mīnaketuḥ /",
  "GK19danddk1u:348": "māṃ punar an=aparādham adhikam āyāsayatīty eṣa",
  "GK19danddk1u:349": "eva tasya doṣaḥ /",
  "GK19danddk1u:350": "tat prasīda sundari jīvaya māṃ jīvanauṣadhibhir",
  "GK19danddk1u:351": "iva apāṅgair an=aṅgabhujaṅgadaṣṭam /",
  "GK19danddk1u:352": "' ity āśliṣṭavān /",
  "GK19danddk1u:353": "arīramaṃ ca an=aṅgarāgapeśalaviśālalocanām /",
  "GK19danddk1u:354": "avasitārthāṃ cāraktavalitekṣaṇām",
  "GK19danddk1u:355": "īṣatsvedarekhodbhedajarjaritakapolamūlām",
  "GK19danddk1u:356": "an=argalakalapralāpinīm",
  "GK19danddk1u:357": "aruṇadaśanakararuhārpaṇavyatikarām",
  "GK19danddk1u:358": "atyarthapariślathāṅgīm ārtām iva lakṣayitvā",
  "GK19danddk1u:359": "mānasīṃ śārīrīṃ ca dhāraṇāṃ śithilayann",
  "GK19danddk1u:360": "ātmānam api tayā samānārtham āpādayam /",
  "GK19danddk1u:361": "tatkṣaṇavimuktasaṅgatau ratāvasānikaṃ vidhim",
  "GK19danddk1u:362": "anubhavantau ciraparicitāv iva atigūḍhaviśrambhau",
  "GK19danddk1u:363": "kṣaṇam avātiṣṭhāvahi /",
  "GK19danddk1u:364": "punar aham uṣṇam āyataṃ ca niḥśvasya",
  "GK19danddk1u:365": "kiñ=ciddīnadṛṣṭiḥ sacakitaprasāritābhyāṃ",
  "GK19danddk1u:366": "bhujābhyām enām an=atipīḍaṃ pariṣvajya na",
  "GK19danddk1u:367": "ativiśadam acumbiṣam /",
  "GK19danddk1u:368": "aśrumukhī tu sā ' yadi prayāsi nātha prayātam eṣa",
  "GK19danddk1u:369": "me jīvitaṃ gaṇaya /",
  "GK19danddk1u:370": "naya mām api /",
  "GK19danddk1u:371": "na ced asau dāsajano niṣprayojanaḥ /",
  "GK19danddk1u:372": "' ity añjalim",
  "GK19danddk1u:373": "avatamsatām anaiṣīt /",
  "GK19danddk1u:374": "avādiṣaṃ ca tām -- ' ayi mugdhe kaḥ sacetanaḥ",
  "GK19danddk1u:375": "striyam abhikāmayamānāṃ na abhinandati /",
  "GK19danddk1u:376": "yadi madanugrahaniścalas tava abhisandhir ācara",
  "GK19danddk1u:377": "a=vicāraṃ madupadiṣṭam /",
  "GK19danddk1u:378": "ādarśaya rahasi rājñe matsādṛśyagarbhaṃ",
  "GK19danddk1u:379": "citrapaṭam /",
  "GK19danddk1u:380": "ācakṣva ca - ' kim iyam ākṛ tiḥ puruṣasaundaryasya",
  "GK19danddk1u:381": "pāram ārūḍhā na vā ' iti /",
  "GK19danddk1u:382": "' bāḍham ārūḍhā ' iti nūnam asau vakṣyati /",
  "GK19danddk1u:383": "brūhi bhūyaḥ -- ' yady evam asti kā api tāpasī",
  "GK19danddk1u:384": "deśāntarabhramaṇalabdhaprāgalbhyā mama ca",
  "GK19danddk1u:385": "mātṛbhūtā /",
  "GK19danddk1u:386": "tayedam ālekhyarūpaṃ puraskṛtya aham uktā -- '",
  "GK19danddk1u:387": "so 'sti tādṛśo mantro yena tvam upoṣitā parvaṇi",
  "GK19danddk1u:388": "viviktāyāṃ bhūmau purohitair hutamukte saptārciṣi",
  "GK19danddk1u:389": "naktam ekākinī śataṃ candanasamidhaḥ",
  "GK19danddk1u:390": "karpūramuṣṭīḥ paṭṭavastrāṇi ca prabhūtāni",
  "GK19danddk1u:391": "hutvā bhaviṣyasy evamākṛtiḥ /",
  "GK19danddk1u:392": "atha cālayiṣyasi ghaṇṭām /",
  "GK19danddk1u:393": "ghaṇṭāpuṭakvaṇitāhūtaś ca bhartā bhavatyai",
  "GK19danddk1u:394": "sarvarahasyam ākhyāya nimīlitākṣo yadi tvām",
  "GK19danddk1u:395": "āliṅget iyam ākṛ tir amum upasaṅkrāmet /",
  "GK19danddk1u:396": "tvaṃ tu bhaviṣyasi yathā purākāraiva /",
  "GK19danddk1u:397": "yadi bhavatyai bhavatpriyāya caivaṃ roceta na ca",
  "GK19danddk1u:398": "asmin vidhau visamvādaḥ kāryaḥ ' iti /",
  "GK19danddk1u:399": "vapuś ced idaṃ tava abhimataṃ saha",
  "GK19danddk1u:400": "suhṛnmantribhir anujaiḥ paurajānapadaiś ca",
  "GK19danddk1u:401": "saṃpradhārya teṣām apy anumate karmaṇy abhimukhena",
  "GK19danddk1u:402": "stheyam ' iti /",
  "GK19danddk1u:403": "sa niyatam abhyupaiṣyati /",
  "GK19danddk1u:404": "punar asyām eva pramadavanavāṭīśṛṅgāṭikāyām",
  "GK19danddk1u:405": "ātharvaṇikena vidhinā sañjñapitapaśunā abhihutya",
  "GK19danddk1u:406": "mukte hiraṇyaretasi taddhūmaśamalena sampraviṣṭena",
  "GK19danddk1u:407": "mayā asminn eva latāmaṇḍape sthātavyam /",
  "GK19danddk1u:408": "tvaṃ punaḥ pragāḍhāyāṃ pradoṣavelāyām",
  "GK19danddk1u:409": "ālapiṣyasi karṇe kṛtanarmasmitā vikaṭavarmāṇam --",
  "GK19danddk1u:410": "' dhūrto 'si tvam a=kṛtajñaś ca /",
  "GK19danddk1u:411": "madanugrahalabdhena api rūpeṇa",
  "GK19danddk1u:412": "lokalocanotsavāyamānena matsapatnīr abhiramayiṣyasi /",
  "GK19danddk1u:413": "na aham ātmavināśāya vetālotthāpanam ācareyam '",
  "GK19danddk1u:414": "iti /",
  "GK19danddk1u:415": "śrutvedaṃ tvadvacaḥ sa yad vadiṣyati tan mahyam",
  "GK19danddk1u:416": "ekākiny upāgatya nivedayiṣyasi /",
  "GK19danddk1u:417": "tataḥ param aham eva jñāsyāmi /",
  "GK19danddk1u:418": "matpadacihnāni copavane puṣkarikayā pramārjaya ' iti /",
  "GK19danddk1u:419": "sā ' tathā ' iti śāstropadeśam iva maduktam ādṛtya",
  "GK19danddk1u:420": "a=tṛptasuratarāgaiva kathaṃ=katham apy agād",
  "GK19danddk1u:421": "antaḥpuram /",
  "GK19danddk1u:422": "aham api yathāpraveśaṃ nirgatya svam evāvāsam",
  "GK19danddk1u:423": "ayāsiṣam /",
  "GK19danddk1u:424": "atha sā mattakāśinī tathā tam artham anvatiṣṭhat /",
  "GK19danddk1u:425": "atiṣṭhac ca tanmate sa durmatiḥ /",
  "GK19danddk1u:426": "abhramac ca paurajānapadeṣv iyam adbhutāyamānā",
  "GK19danddk1u:427": "vārtā -- ' rājā kila vikaṭavarmā devīmantrabalena",
  "GK19danddk1u:428": "devayogyaṃ vapur āsādayiṣyati /",
  "GK19danddk1u:429": "nūnam eṣa vipralambho na atikalyāṇaḥ /",
  "GK19danddk1u:430": "kaiva kathā pramādasya /",
  "GK19danddk1u:431": "svasminn eva antaḥpuropavane svāgramahiṣyaiva",
  "GK19danddk1u:432": "sampādyaḥ kila ayam arthaḥ /",
  "GK19danddk1u:433": "tathā hi bṛhaspatipratimabuddhibhir mantribhir apy",
  "GK19danddk1u:434": "abhyūhya anumataḥ /",
  "GK19danddk1u:435": "yady evaṃ bhāvi na anyad ataḥ param asti kiñ=cid",
  "GK19danddk1u:436": "adbhutam /",
  "GK19danddk1u:437": "a=cintyo hi maṇimantrauṣadhīnāṃ prabhāvaḥ /",
  "GK19danddk1u:438": "' iti prasṛteṣu lokapravādeṣu prāpte parvadivase",
  "GK19danddk1u:439": "pragāḍhāyāṃ prauḍhatamasi pradoṣavelāyām",
  "GK19danddk1u:440": "antaḥpurodyānād udairayad",
  "GK19danddk1u:441": "dhūrjaṭikaṇṭhadhūmro dhūmodgamaḥ /",
  "GK19danddk1u:442": "kṣīrājyadadhitilagaurasarṣapavasāmāmsarudhira",
  "GK19danddk1u:443": "āhutīnāṃ ca parimalaḥ pavanānusārī diśi diśi",
  "GK19danddk1u:444": "prāvātsīt /",
  "GK19danddk1u:445": "praśānte ca sahasā dhūmodgame tasminn aham aviśam /",
  "GK19danddk1u:446": "niśāntodyānam āgamac ca gajagāminī /",
  "GK19danddk1u:447": "āliṅgya ca māṃ sasmitaṃ samabhyadhatta -- ' dhūrta",
  "GK19danddk1u:448": "siddhaṃ te samīhitam /",
  "GK19danddk1u:449": "avasitaś ca paśur asau /",
  "GK19danddk1u:450": "amuṣya pralobhanāya tvadādiṣṭayā diśā mayoktam",
  "GK19danddk1u:451": "-- ' kitava na sādhayāmi te saundaryam /",
  "GK19danddk1u:452": "evaṃ sundaro hi tvam apsarasām api spṛhaṇīyo",
  "GK19danddk1u:453": "bhaviṣyasi kim uta mānuṣīṇām /",
  "GK19danddk1u:454": "madhukara iva nisargacapalo yatra kva=cid āsajjati",
  "GK19danddk1u:455": "bhavādṛśo nṛśamsaḥ ' iti /",
  "GK19danddk1u:456": "tena tu me pādayor nipatya abhihitam -- ' rambhoru",
  "GK19danddk1u:457": "sahasva matkṛtāni duścaritāni /",
  "GK19danddk1u:458": "manasā api na cintayeyam itaḥ param itaranārīm /",
  "GK19danddk1u:459": "tvarasva prastute karmaṇi ' iti /",
  "GK19danddk1u:460": "tad aham īdṛśena vaivāhikena nepathyena tvām",
  "GK19danddk1u:461": "abhisṛtavatī /",
  "GK19danddk1u:462": "prāg api rāgāgnisākṣikam anaṅgena guruṇā",
  "GK19danddk1u:463": "dattaiva tubhyam eṣā jāyā /",
  "GK19danddk1u:464": "punar apīmaṃ jātavedasaṃ sākṣīkṛtya",
  "GK19danddk1u:465": "svahṛdayena dattā ' iti prapadena caraṇapṛṣṭhe",
  "GK19danddk1u:466": "niṣpīḍyotkṣiptapādapārṣṇir",
  "GK19danddk1u:467": "itaretaravyatiṣaktakomalāṅgulidalena",
  "GK19danddk1u:468": "bhujalatādvayena kandharāṃ mamāveṣṭya salīlam",
  "GK19danddk1u:469": "ānanam ānamayya svayam",
  "GK19danddk1u:470": "unnamitamukhakamalāvibhrāntaviśāladṛṣṭir",
  "GK19danddk1u:471": "asakṛd abhyacumbat /",
  "GK19danddk1u:472": "athainām ' ihaiva kuraṇṭakagulmagarbhe tiṣṭha",
  "GK19danddk1u:473": "yāvad ahaṃ nirgatya sādhayeyaṃ sādhyaṃ samyak iti",
  "GK19danddk1u:474": "visṛjya tām upasṛtya homānalapradeśam",
  "GK19danddk1u:475": "aśokaśākhāvalambinīṃ ghaṇṭām acālayam /",
  "GK19danddk1u:476": "akūjac ca sā taṃ janaṃ",
  "GK19danddk1u:477": "kṛtāntadūtīvāhvayantī /",
  "GK19danddk1u:478": "prāvartiṣi ca aham agurucandanapramukhāni hotum /",
  "GK19danddk1u:479": "āyāsīc ca rājā yathoktam deśam /",
  "GK19danddk1u:480": "śaṅkāpannam iva kiñcit savismayaṃ vicārya",
  "GK19danddk1u:481": "tiṣṭhantam abravam - ' brūhi satyaṃ bhūyo 'pi me",
  "GK19danddk1u:482": "bhagavantaṃ citrabhānum eva sākṣīkṛtya /",
  "GK19danddk1u:483": "na ced anena rūpeṇa matsapatnīr abhiramayiṣyasi",
  "GK19danddk1u:484": "tatas tvayīdaṃ rūpaṃ saṅkrāmayeyam ' iti /",
  "GK19danddk1u:485": "sa tadaiva devy eveyam nopadhiḥ iti",
  "GK19danddk1u:486": "sphuṭopajātasampratyayaḥ prāvartata śapathāya /",
  "GK19danddk1u:487": "smitvā punar mayoktam - ' kiṃ vā śapathena /",
  "GK19danddk1u:488": "kaiva hi mānuṣī māṃ paribhaviṣyati /",
  "GK19danddk1u:489": "yady apsarobhiḥ saṅgacchase saṅgacchasva kāmam /",
  "GK19danddk1u:490": "kathaya kāni te rahasyāni /",
  "GK19danddk1u:491": "tatkathanānte hi tvatsvarūpabhraṃśaḥ ' iti /",
  "GK19danddk1u:492": "so 'bravīt - ' asti baddho matpituḥ kanīyān bhrātā",
  "GK19danddk1u:493": "prahāravarmā /",
  "GK19danddk1u:494": "taṃ viṣānnena vyāpādya ajīrṇadoṣaṃ",
  "GK19danddk1u:495": "khyāpayeyam iti mantribhiḥ saha adhyavasitam /",
  "GK19danddk1u:496": "anujāya viśālavarmaṇe daṇḍacakraṃ",
  "GK19danddk1u:497": "puṇḍradeśābhikramaṇāya ditsitam /",
  "GK19danddk1u:498": "pauravṛddhaś ca pāñcālikaḥ paritrātaś ca",
  "GK19danddk1u:499": "sārthavāhaḥ khanatināmno yavanād vajram ekaṃ",
  "GK19danddk1u:500": "vasundharāmūlyaṃ laghīyasā argheṇa labhyam iti",
  "GK19danddk1u:501": "mamaikānte amantrayetām /",
  "GK19danddk1u:502": "gṛhapatiś ca mama antaraṅgabhūto",
  "GK19danddk1u:503": "janapadamahattaraḥ śatahalir alīkavādaśīlam",
  "GK19danddk1u:504": "avalepavantaṃ duṣṭagrāmaṇyam anantasīraṃ",
  "GK19danddk1u:505": "janapadakopena ghātayeyam iti daṇḍadharān",
  "GK19danddk1u:506": "uddhārakarmaṇi matprayogān niyoktum abhyupāgamat /",
  "GK19danddk1u:507": "ittham idam aciraprastutaṃ rahasyam ity ākarṇya tam '",
  "GK19danddk1u:508": "iyat tavāyuḥ /",
  "GK19danddk1u:509": "upapadyasva svakarmocitāṃ gatim ' iti cchurikayā",
  "GK19danddk1u:510": "dvidhā kṛtya kṛttamātraṃ tasminn eva",
  "GK19danddk1u:511": "pravṛttasphītasarpiṣi hiraṇyaretasy ajuhavam /",
  "GK19danddk1u:512": "abhūc ca asau bhasmasāt /",
  "GK19danddk1u:513": "atha strīsvabhāvād īṣadvihvalāṃ",
  "GK19danddk1u:514": "hṛdayavallabhāṃ samāśvāsya hastakisalaye",
  "GK19danddk1u:515": "avalambya gatvā tadgṛham anujñayā asyāḥ sarvāṇy",
  "GK19danddk1u:516": "antaḥpurāṇy āhūya sadya eva sevāṃ dattavān /",
  "GK19danddk1u:517": "savismitavilāsinīsārthamadhye kañcid vihṛtya",
  "GK19danddk1u:518": "kālaṃ visṛṣṭāvarodhamaṇḍalas tām eva",
  "GK19danddk1u:519": "samhatorūm ūrūpapīḍaṃ bhujopapīḍaṃ",
  "GK19danddk1u:520": "copagūhya talpe 'bhiramayann alpām iva tāṃ niśām",
  "GK19danddk1u:521": "atyanaiṣam /",
  "GK19danddk1u:522": "alabhe ca tanmukhāt tadrājakulasya śīlam /",
  "GK19danddk1u:523": "uṣasi snātvā kṛtamaṅgalo mantribhiḥ saha samagacche /",
  "GK19danddk1u:524": "tāmś ca abravam -- ' āryāḥ rūpeṇaiva saha",
  "GK19danddk1u:525": "parivṛtto mama svabhāvaḥ /",
  "GK19danddk1u:526": "ya eṣa viṣānnena hantuṃ cintitaḥ pitā me sa",
  "GK19danddk1u:527": "muktvā svam etad rājyaṃ bhūya eva grāhayitavyaḥ /",
  "GK19danddk1u:528": "pitṛvad amuṣmin vayaṃ śuśrūṣayaiva vartāmahe /",
  "GK19danddk1u:529": "na hy asti pitṛvadhāt paraṃ pātakam ' iti /",
  "GK19danddk1u:530": "bhrātaraṃ ca viśālavarmāṇam āhūyoktavān -- '",
  "GK19danddk1u:531": "vatsa na subhikṣāḥ sāmprataṃ puṇḍrāḥ /",
  "GK19danddk1u:532": "te duḥkhamohopahatās tyaktātmāno rāṣṭraṃ",
  "GK19danddk1u:533": "naḥ samṛddham abhidraveyuḥ /",
  "GK19danddk1u:534": "ato muṣṭivadhaḥ sasyavadho vā yadotpadyate tadā",
  "GK19danddk1u:535": "abhiyāsyasi /",
  "GK19danddk1u:536": "na adya yātrā yuktā ' iti /",
  "GK19danddk1u:537": "nagaravṛddhāv apy alāpiṣam -- ' alpīyasā mūlyena",
  "GK19danddk1u:538": "mahārhaṃ vajravastu mā astu me labhyaṃ",
  "GK19danddk1u:539": "dharmarakṣāyai tadanuguṇenaiva mūlyena adaḥ",
  "GK19danddk1u:540": "krīyatām ' iti /",
  "GK19danddk1u:541": "śatahaliṃ ca rāṣṭramukhyam āhūya ākhyātavān --",
  "GK19danddk1u:542": "' yo 'sāv anantasīraḥ prahāravarmaṇaḥ pakṣa iti",
  "GK19danddk1u:543": "nināśayiṣitaḥ so 'pi pitari me prakṛtisthe kim iti",
  "GK19danddk1u:544": "nāśyeta tat tvayā api tasmin samrambho na kāryaḥ '",
  "GK19danddk1u:545": "iti /",
  "GK19danddk1u:546": "tae ime sarvam ābhijñānikam upalabhya ' sa eva ayam",
  "GK19danddk1u:547": "iti niścinvānā vismayamānāś ca tāṃ mahādevīṃ",
  "GK19danddk1u:548": "ca praśamsanto mantrabalāni codghoṣayanto bandhanāt",
  "GK19danddk1u:549": "pitarau niṣkrāmayya svaṃ rājyaṃ pratya pādayan /",
  "GK19danddk1u:550": "ahaṃ ca tayā me dhātryā sarvam idaṃ mama ceṣṭitaṃ",
  "GK19danddk1u:551": "rahasi pitror avagamayya",
  "GK19danddk1u:552": "praharṣakāṣṭhādhirūḍhayos tayoḥ pādamūlam",
  "GK19danddk1u:553": "abhaje /",
  "GK19danddk1u:554": "abhajye ca yauvarājyalakṣmyā tadanujñātayā /",
  "GK19danddk1u:555": "prasādhitātmā devapādavirahaduḥkhadurbhagān",
  "GK19danddk1u:556": "bhogān nirviśan bhūyo 'sya pitṛsakhasya",
  "GK19danddk1u:557": "simhavarmaṇo lekhyāc caṇḍavarmaṇaś",
  "GK19danddk1u:558": "campābhiyogam avagamya ' śatruvadho mitrarakṣā",
  "GK19danddk1u:559": "cobhayam api karaṇīyam eva ' ity alaghunā",
  "GK19danddk1u:560": "laghusamutthānena sainyacakreṇa abhyasaram /",
  "GK19danddk1u:561": "abhūvaṃ ca bhūmis",
  "GK19danddk1u:562": "tvatpādalakṣmīsākṣātkriyāmahotsavānandarāśeḥ ' iti /",
  "GK19danddk1u:563": "śrutvaitad devo rājavāhanaḥ sasmitam avādīt -- '",
  "GK19danddk1u:564": "paśyata pāratalpikam upadhiyuktam api",
  "GK19danddk1u:565": "gurujanabandhavyasanamuktihetutayā",
  "GK19danddk1u:566": "duṣṭāmitrapramāpaṇābhyupāyatayā",
  "GK19danddk1u:567": "rājyopalabdhimūlatayā ca puṣkalāv arthadharmāv",
  "GK19danddk1u:568": "apy arīradhat /",
  "GK19danddk1u:569": "kiṃ hi buddhimatprayuktaṃ na abhyupaiti śobhām '",
  "GK19danddk1u:570": "iti /",
  "GK19danddk1u:571": "arthapālamukhe nidhāya snigdhadīrghāṃ dṛṣṭim '",
  "GK19danddk1u:572": "ācaṣṭāṃ bhavān ātmīyacaritam ' ity ādideśa /",
  "GK19danddk1u:573": "so 'pi baddhāñjalir abhidadhe --",
  "GK19danddk1u:574": "/ iti śrīdaṇḍinaḥ kṛtau daśakumāracaritae",
  "GK19danddk1u:575": "upahāravarma caritaṃ nāma tṛtīya ucchvāsaḥ /",
  "GK19danddk1u:576": "/ pañcama ucchvāsaḥ /",
  "GK19danddk1u:577": "so 'pi praṇamya vijñāpayāmāsa - ' deva devasya",
  "GK19danddk1u:578": "anveṣaṇāya dikṣu bhramann abhraṃkaṣasya api",
  "GK19danddk1u:579": "vindhyapārśvarūḍhasya vanaspater adhaḥ pariṇatapataṅgabālapallavāvatamsite",
  "GK19danddk1u:580": "paścimadigaṅganāmukhe palvalāmbhasy",
  "GK19danddk1u:581": "upaspṛśyopāsya sandhyāṃ tamaḥsamīkṛteṣu",
  "GK19danddk1u:582": "nimnonnateṣu gantum akṣamaḥ kṣamātale kisalayair",
  "GK19danddk1u:583": "uparacayya śayyāṃ śiśayiṣamāṇaḥ śirasi kurvann",
  "GK19danddk1u:584": "añjalim ' yā asmin vanaspatau vasati devatā saiva me",
  "GK19danddk1u:585": "śaraṇam astu śarārucakracārabhīṣaṇāyāṃ",
  "GK19danddk1u:586": "śarvagalaśyāmaśārvarāndhakārapūrādhmātagabhīragahvarāyām",
  "GK19danddk1u:587": "asyāṃ mahāṭavyām ekakasya me",
  "GK19danddk1u:588": "prasuptasya ' ity upadhāya vāmabhujam aśayiṣi /",
  "GK19danddk1u:589": "tataḥ kṣaṇād eva avanidurlabhena sparśena asu",
  "GK19danddk1u:590": "khāyiṣata kim āpa gātrāṇi āhlādayiṣatendriyāṇi",
  "GK19danddk1u:591": "abhyamanāyiṣṭa ca antarātmā viśeṣataś ca",
  "GK19danddk1u:592": "hṛṣitās tanūruhāḥ paryasphuran me dakṣiṇabhujaḥ /",
  "GK19danddk1u:593": "' kathaṃ nv idam ' iti mandamandam unmiṣann upary",
  "GK19danddk1u:594": "acchacandrātapacchedakalpaṃ śuklāmśukavitānam",
  "GK19danddk1u:595": "aikṣiṣi /",
  "GK19danddk1u:596": "vāmato valitadṛṣṭiḥ samayā saudhabhittiṃ",
  "GK19danddk1u:597": "citrāstaraṇaśāyinam ativiśrabdhaprasuptam",
  "GK19danddk1u:598": "aṅganājanam alakṣayam /",
  "GK19danddk1u:599": "dakṣiṇato dattacakṣur āgalitastanāmśukām",
  "GK19danddk1u:600": "amṛtaphenapaṭalapāṇḍuraśayanaśāyinīm",
  "GK19danddk1u:601": "ādivarāhadamṣṭrāmśujālalagnām",
  "GK19danddk1u:602": "amsasrastadugdhasāgaradukūlottarīyāṃ",
  "GK19danddk1u:603": "bhayasādhvasamūrchitām iva dharaṇīm",
  "GK19danddk1u:604": "aruṇādharakiraṇabālakisalayalāsyahetubhir",
  "GK19danddk1u:605": "ānanāravindaparimalodvāhibhir",
  "GK19danddk1u:606": "niḥśvāsamātariśvabhir",
  "GK19danddk1u:607": "īśvarekṣaṇadahanadagdhaṃ sphuliṅgaśeṣam",
  "GK19danddk1u:608": "anaṅgam iva sandhukṣayantīm antaḥsuptaṣaṭpadam",
  "GK19danddk1u:609": "ambujam iva jātanidraṃ sarasam",
  "GK19danddk1u:610": "āmīlitalocanendīvaram ānanaṃ dadhānām",
  "GK19danddk1u:611": "airāvatamadāvalepalūnāpaviddhām iva",
  "GK19danddk1u:612": "nandanavanakalpavṛkṣaratnavallarīm kām api",
  "GK19danddk1u:613": "taruṇīm ālokayam /",
  "GK19danddk1u:614": "atarkayaṃ ca - ' kva gatā sā mahāṭavī kuta idam",
  "GK19danddk1u:615": "ūrdhvāṇḍakapālasaṃ puṭodarollekhi",
  "GK19danddk1u:616": "śaktidhvajaśikharaśūlotsedhaṃ saudham āgatam kva",
  "GK19danddk1u:617": "ca tadaraṇyasthalīsamāstīrṇaṃ pallavaśayanam",
  "GK19danddk1u:618": "kutastyaṃ cedam indugabhastisambhārabhāsuraṃ",
  "GK19danddk1u:619": "hamsatūladukūlaśayanam /",
  "GK19danddk1u:620": "eṣa ca ko nu",
  "GK19danddk1u:621": "śītaraśmikiraṇarajjudolāparibhraṣṭamūrchita",
  "GK19danddk1u:622": "iva apsarogaṇaḥ svairasuptaḥ sundarījanaḥ kā",
  "GK19danddk1u:623": "ceyaṃ devīva aravindahastā",
  "GK19danddk1u:624": "śāradaśaśāṅkamaṇḍalāmaladukūlottaracchadam",
  "GK19danddk1u:625": "adhiśete śayanatalam /",
  "GK19danddk1u:626": "na tāvad eṣā devayoṣā yato mandamandam",
  "GK19danddk1u:627": "indukiraṇaiḥ samvāhyamānā kamalinīva saṅkucati /",
  "GK19danddk1u:628": "bhagnavṛntacyutarasabinduśabalitaṃ",
  "GK19danddk1u:629": "pākapāṇḍucūtaphalam ivodbhinnasvedarekham",
  "GK19danddk1u:630": "ālakṣyate gaṇḍasthalam /",
  "GK19danddk1u:631": "abhinavayauvanavidāhanirbharoṣmaṇi kucataṭe",
  "GK19danddk1u:632": "vaivarṇyam upaiti varṇakam /",
  "GK19danddk1u:633": "vāsasī ca paribhogānurūpaṃ dhūsarimāṇam",
  "GK19danddk1u:634": "ādarśayataḥ /",
  "GK19danddk1u:635": "tad eṣā mānuṣy- eva /",
  "GK19danddk1u:636": "diṣṭyā ca anucchiṣṭayauvanā yataḥ saukumāryam",
  "GK19danddk1u:637": "āgatāḥ samhatā iva avayavāḥ prasnigdhatamā api",
  "GK19danddk1u:638": "pāṇḍutānuviddheva dehacchaviḥ dantapīḍānabhijñatayā",
  "GK19danddk1u:639": "na ativiśadarāgo mukhe vidrumadyutir adharamaṇiḥ",
  "GK19danddk1u:640": "anatyāpūrṇam āraktamūlaṃ campakakuḍmaladalam iva kaṭhoraṃ",
  "GK19danddk1u:641": "kapolatalam anaṅgabāṇapātamuktāśaṅkaṃ ca",
  "GK19danddk1u:642": "viśrabdhamadhuraṃ supyate na caitadvakṣaḥsthalaṃ",
  "GK19danddk1u:643": "nirdayavimardavistāritamukhastanayugalam asti ca",
  "GK19danddk1u:644": "anati krāntaśiṣṭamaryādacetaso mama asyām",
  "GK19danddk1u:645": "āsaktiḥ /",
  "GK19danddk1u:646": "āsaktyanurūpaṃ punar āśliṣṭā yadi spaṣṭam",
  "GK19danddk1u:647": "ārtaraveṇaiva saha nidrāṃ mokṣyati /",
  "GK19danddk1u:648": "atha ahaṃ na śakṣyāmi ca anupaśliṣya śayitum /",
  "GK19danddk1u:649": "ato yad bhāvi tad bhavatu /",
  "GK19danddk1u:650": "bhāgyam atra parīkṣiṣye /",
  "GK19danddk1u:651": "' iti spṛṣṭāspṛṣṭam eva kim apy",
  "GK19danddk1u:652": "āviddharāgasādhvasaṃ lakṣyasuptaḥ sthito 'smi /",
  "GK19danddk1u:653": "sā api kim apy utkampinā romodbhedavatā",
  "GK19danddk1u:654": "vāmapārśvena sukhāyamānena",
  "GK19danddk1u:655": "mandamandajṛmbhitakārambhamantharāṅgī",
  "GK19danddk1u:656": "tvaṅgadagrapakṣmaṇoś cakṣuṣor",
  "GK19danddk1u:657": "alasatāntatārakeṇa",
  "GK19danddk1u:658": "anatipakvanidrākaṣāyitāpāṅgaparabhāgeṇa",
  "GK19danddk1u:659": "yugaleneṣad unmilantī",
  "GK19danddk1u:660": "trāsavismayaharṣarāgaśaṅkāvilāsavibhramavyavahitāni",
  "GK19danddk1u:661": "vrīḍāntarāṇi kāni kāny api kāmena",
  "GK19danddk1u:662": "adbhutānubhāvena avasthāntarāṇi kāryamāṇā",
  "GK19danddk1u:663": "parijanaprabodhanodyatā giraṃ",
  "GK19danddk1u:664": "kāmāvegaparavaśaṃ hṛdayam aṅgāni ca",
  "GK19danddk1u:665": "sādhvasāyāsasambadhyamānasvedapulakāni kathaṃ",
  "GK19danddk1u:666": "katham api nigṛhya saspṛheṇa",
  "GK19danddk1u:667": "madhurakūṇitatribhāgeṇa mandamandapracāritena",
  "GK19danddk1u:668": "cakṣuṣā madaṅgāni nirvarṇya",
  "GK19danddk1u:669": "dūrotsarpitapūrvakāyā api tasminn eva śayane",
  "GK19danddk1u:670": "sacakitam aśayiṣṭa /",
  "GK19danddk1u:671": "ajaniṣṭa me rāgāviṣṭacetaso 'pi kim api nidrā /",
  "GK19danddk1u:672": "punar ananukūlasparśaduḥkhāyattagātraḥ",
  "GK19danddk1u:673": "prābudhye /",
  "GK19danddk1u:674": "prabuddhasya ca me saiva mahāṭavī tad eva",
  "GK19danddk1u:675": "tarutalaṃ sa eva patrāstaro 'bhūt /",
  "GK19danddk1u:676": "vibhāvarī ca vyabhāsīt /",
  "GK19danddk1u:677": "abhūc ca me manasi",
  "GK19danddk1u:678": "- ' kim ayaṃ svapnaḥ kiṃ vipralambho vā kim iyam",
  "GK19danddk1u:679": "āsurī daivī vā kā api māyā /",
  "GK19danddk1u:680": "yad bhāvi tad bhavatu /",
  "GK19danddk1u:681": "na aham idaṃ tatvato na avabudhya mokṣyāmi",
  "GK19danddk1u:682": "bhūmiśayyām /",
  "GK19danddk1u:683": "yāvadāyur atratyāyai devatāyai pratiśayito bhavāmi",
  "GK19danddk1u:684": "' iti niścitamatir atiṣṭham /",
  "GK19danddk1u:685": "athāvirbhūya kā api",
  "GK19danddk1u:686": "ravikarābhitaptakuvalayadāmatāntāṅgayaṣṭiḥ",
  "GK19danddk1u:687": "kliṣṭanivasanottarīyā niralaktakarūkṣapāṭalena",
  "GK19danddk1u:688": "niḥśvāsoṣmajarjaritatviṣā dantacchadena",
  "GK19danddk1u:689": "vamantīva virahānalam",
  "GK19danddk1u:690": "anavaratasaliladhārāvisarjanād rudhirāvaśeṣam",
  "GK19danddk1u:691": "iva lohitataraṃ dvitayam akṣṇor udvahantī",
  "GK19danddk1u:692": "kulacāritrabandhanapāśavibhrameṇaikaveṇībhūtena",
  "GK19danddk1u:693": "keśapāśena nīlāmśukacīracūḍikāparivṛtā",
  "GK19danddk1u:694": "pativratāpatākeva sañcarantī kṣāmakṣāmā api",
  "GK19danddk1u:695": "devatānubhāvād anatikṣīṇavarṇāvakāśā",
  "GK19danddk1u:696": "sīmantinī praṇipatantaṃ māṃ praharṣotkampitena",
  "GK19danddk1u:697": "bhujalatādvayenotthāpya putravat pariṣvajya śirasy",
  "GK19danddk1u:698": "upāghrāya vātsalyam iva stanayugalena stanyacchalāt",
  "GK19danddk1u:699": "prakṣarantī śiśireṇa aśruṇā niruddhakaṇṭhī",
  "GK19danddk1u:700": "snehagadgadaṃ vyāhārṣīt -- ' vatsa yadi vaḥ",
  "GK19danddk1u:701": "kathitavatī magadharājamahiṣī vasumatī mama haste",
  "GK19danddk1u:702": "bālam arthapālaṃ nidhāya kathāṃ ca kāñcid",
  "GK19danddk1u:703": "ātmabhartṛputrasakhījanānubaddhāṃ",
  "GK19danddk1u:704": "rājarājapravartitāṃ kṛtvā antardhānam agād",
  "GK19danddk1u:705": "ātmajā maṇibhadrasyeti sā aham asmi vo jananī /",
  "GK19danddk1u:706": "pitur vo dharmapālasūnoḥ sumitrānujasya",
  "GK19danddk1u:707": "kāmapālasya pādamūlān",
  "GK19danddk1u:708": "niṣkāraṇakopakaluṣitāśayā proṣya",
  "GK19danddk1u:709": "anuśayavidhurā svapne kena api rakṣorūpeṇopetya",
  "GK19danddk1u:710": "śaptā asmi -- ' caṇḍikāyāṃ tvayi varṣamātraṃ",
  "GK19danddk1u:711": "vasāmi pravāsaduḥkhāya ' iti bruvataiva aham",
  "GK19danddk1u:712": "āviṣṭā prābudhye /",
  "GK19danddk1u:713": "gataṃ ca tad varṣaṃ varṣasahasradīrgham /",
  "GK19danddk1u:714": "atītāyāṃ tu yāminyāṃ devadevasya tryambakasya",
  "GK19danddk1u:715": "śrāvastyām utsavasamājam anubhūya bandhujanaṃ ca",
  "GK19danddk1u:716": "sthānasthānebhyaḥ samnipatitam abhisamīkṣya",
  "GK19danddk1u:717": "muktaśāpā patyuḥ pārśvam abhisarāmīti",
  "GK19danddk1u:718": "prasthitāyām eva mayi tvam atra abhyupetya ' prapanno",
  "GK19danddk1u:719": "asmi śaraṇam ihatyāṃ devatām ' iti prasuptoasi /",
  "GK19danddk1u:720": "evaṃ śāpaduḥkhāviṣṭayā tu mayā tadā na",
  "GK19danddk1u:721": "tatvataḥ paricchinno bhavān /",
  "GK19danddk1u:722": "api tu śaraṇāgatam aviralapramādāyām asyāṃ",
  "GK19danddk1u:723": "mahāṭavyām ayuktaṃ parityajya gantum iti mayā tvam",
  "GK19danddk1u:724": "api svapann eva asi nītaḥ /",
  "GK19danddk1u:725": "pratyāsanne ca tasmin devagṛhe punar acintayam -- '",
  "GK19danddk1u:726": "katham iha taruṇena anena saha samājaṃ gamiṣyāmi '",
  "GK19danddk1u:727": "iti /",
  "GK19danddk1u:728": "atha rājñaḥ śrāvastīśvarasya yathārthanāmno",
  "GK19danddk1u:729": "dharmavardhanasya kanyāṃ navamālikāṃ",
  "GK19danddk1u:730": "gharmakālasubhage kanyāpuravimānaharmyatale",
  "GK19danddk1u:731": "viśālakomalaṃ śayyātalam adhiśayānāṃ",
  "GK19danddk1u:732": "yadṛcchayopalabhya ' diṣṭyeyaṃ suptā",
  "GK19danddk1u:733": "parijanaś ca gāḍhanidraḥ /",
  "GK19danddk1u:734": "śetām ayam atra muhūrtamātraṃ brāhmaṇakumāro",
  "GK19danddk1u:735": "yāvat kṛtakṛtyā nivarteya ' iti tvāṃ tatra",
  "GK19danddk1u:736": "śāyayitvā tam uddeśam agamam /",
  "GK19danddk1u:737": "dṛṣṭvā cotsavaśriyam nirviśya ca",
  "GK19danddk1u:738": "svajanadarśanasukham abhivādya ca tribhuvaneśvaram",
  "GK19danddk1u:739": "ātmālīkapratyākalanopārūḍhasādhvasaṃ ca",
  "GK19danddk1u:740": "namaskṛtya bhaktipraṇatahṛdayā bhagavatīm ambikāṃ",
  "GK19danddk1u:741": "tayā giriduhitrā devyā sasmitam ' ayi bhadre mā",
  "GK19danddk1u:742": "bhaiṣīḥ /",
  "GK19danddk1u:743": "bhavedānīṃ bhartṛpārśvagāminī /",
  "GK19danddk1u:744": "gatas te śāpaḥ ity anugṛhītā sadya eva",
  "GK19danddk1u:745": "pratyāpannamahimā pratinivṛtya dṛṣṭvaiva tvāṃ",
  "GK19danddk1u:746": "yathāvad abhyajānām - ' kathaṃ matsuta eva ayaṃ",
  "GK19danddk1u:747": "vatsasya arthapālasya prāṇabhūtaḥ sakhā pramatir",
  "GK19danddk1u:748": "iti /",
  "GK19danddk1u:749": "pāpayā mayā asminn ajñānād audāsīnyam ācaritam",
  "GK19danddk1u:750": "api ca ayam asyām āsaktabhāvaḥ /",
  "GK19danddk1u:751": "kanyā cainaṃ kāmayate yuvānam /",
  "GK19danddk1u:752": "ubhau cemau lakṣyasuptau trapayā sādhvasena vā",
  "GK19danddk1u:753": "anyoanyam ātmānaṃ na vivṛṇvāte /",
  "GK19danddk1u:754": "gantavyaṃ ca mayā /",
  "GK19danddk1u:755": "kāmāghrātayā apy anayā kanyayā",
  "GK19danddk1u:756": "rahasyarakṣaṇāya na samābhāṣitaḥ sakhījanaḥ",
  "GK19danddk1u:757": "parijano vā /",
  "GK19danddk1u:758": "nayāmi tāvat kumāram /",
  "GK19danddk1u:759": "punar apīmam arthaṃ labdhalakṣo yathopapannair",
  "GK19danddk1u:760": "upāyaiḥ sādhayiṣyati ' iti matprabhāvaprasvāpitaṃ",
  "GK19danddk1u:761": "bhavantam etad eva patraśayanam pratyanaiṣam /",
  "GK19danddk1u:762": "evam idaṃ vṛttam /",
  "GK19danddk1u:763": "eṣā ca ahaṃ pitus te pādamūlaṃ pratyupasarpeyam",
  "GK19danddk1u:764": "' iti prāñjaliṃ māṃ bhūyo bhūyaḥ pariṣvajya",
  "GK19danddk1u:765": "śirasy upāghrāya kapolayoś cumbitvā snehavihvalā",
  "GK19danddk1u:766": "gatāsīt /",
  "GK19danddk1u:767": "ahaṃ ca pañcabāṇavaśyaḥ śrāvastīm abhyavartiṣi /",
  "GK19danddk1u:768": "mārge ca mahati nigame naigamānāṃ",
  "GK19danddk1u:769": "tāmracūḍayuddhakolāhalo mahān āsīt /",
  "GK19danddk1u:770": "ahaṃ ca tatra samnihitaḥ kiñcid asmeṣi /",
  "GK19danddk1u:771": "samnidhiniṣaṇṇas tu me vṛddhaviṭaḥ ko 'pi",
  "GK19danddk1u:772": "brāhmaṇaḥ śanaiḥ smitahetum apṛcchat /",
  "GK19danddk1u:773": "abravaṃ ca - ' katham iva nārikelajāteḥ",
  "GK19danddk1u:774": "prācyavāṭakukkuṭasya pratīcyavāṭaḥ puruṣair",
  "GK19danddk1u:775": "asamīkṣya balākājātis tāmracūḍo",
  "GK19danddk1u:776": "balapramāṇādhikasyaiva prativisṛṣṭaḥ iti /",
  "GK19danddk1u:777": "so 'pi tajjñaḥ ' kim ajñair ebhir vyutpāditaiḥ /",
  "GK19danddk1u:778": "tūṣṇīm āssva ' ity upahastikāyās tāmbūlaṃ",
  "GK19danddk1u:779": "karpūrasahitam uddhṛtya mahyaṃ datvā citrāḥ kathāḥ",
  "GK19danddk1u:780": "kathayan kṣaṇam atiṣṭhat /",
  "GK19danddk1u:781": "prāyudhyata ca atisamrabdham",
  "GK19danddk1u:782": "anuprahārapravṛttasvapakṣamuktakaṇṭhīravaravaṃ",
  "GK19danddk1u:783": "vihaṅgamadvayam /",
  "GK19danddk1u:784": "jitaś ca asau pratīcyavāṭakukkuṭaḥ /",
  "GK19danddk1u:785": "so 'pi viṭabrāhmaṇaḥ",
  "GK19danddk1u:786": "svavāṭakukkuṭavijayahṛṣṭo mayi vayoviruddhaṃ",
  "GK19danddk1u:787": "sakhyam upetya tadahaḥ svagṛhae eva snānabhojanādi",
  "GK19danddk1u:788": "kārayitvottaredyuḥ śrāvastīṃ prati yāntaṃ mām",
  "GK19danddk1u:789": "anugamya ' smartavyo 'si saty arthe iti mitravad",
  "GK19danddk1u:790": "visṛjya pratyayāsīt /",
  "GK19danddk1u:791": "ahaṃ ca gatvā śrāvastīm adhvaśrānto bāhyodyāne",
  "GK19danddk1u:792": "latāmaṇḍape śayito 'smi /",
  "GK19danddk1u:793": "hamsakaravaprabodhitaś cotthāya kām api",
  "GK19danddk1u:794": "kvaṇitanūpuramukharābhyāṃ caraṇābhyāṃ",
  "GK19danddk1u:795": "madantikam upasarantīṃ yuvatīm adrākṣam /",
  "GK19danddk1u:796": "sā tv āgatya svahastavartini citrapaṭe likhitaṃ",
  "GK19danddk1u:797": "matsadṛśaṃ kim api puṃrūpaṃ māṃ ca paryāyeṇa",
  "GK19danddk1u:798": "nirvarṇayantī savismayaṃ savitarkaṃ saharṣaṃ ca",
  "GK19danddk1u:799": "kṣaṇam avātiṣṭhata /",
  "GK19danddk1u:800": "mayā api tatra citrapaṭe matsādṛśyaṃ paśyatā",
  "GK19danddk1u:801": "taddṛṣṭiceṣṭitam anākasmikaṃ manyamānena ' nanu",
  "GK19danddk1u:802": "sarvasādhāraṇo 'yaṃ ramaṇīyaḥ",
  "GK19danddk1u:803": "puṇyārāmabhūmibhāgaḥ /",
  "GK19danddk1u:804": "kim iti cirasthitikleśoanubhūyate /",
  "GK19danddk1u:805": "nanūpaveṣṭavyam ' ity abhihitā sā sasmitam '",
  "GK19danddk1u:806": "anugṛhītā asmi ' iti nyaṣīdat /",
  "GK19danddk1u:807": "saṅkathā ca deśavārtānubaddhā kācanāvayor",
  "GK19danddk1u:808": "abhūt /",
  "GK19danddk1u:809": "kathāsamśritā ca sā ' deśātithir asi /",
  "GK19danddk1u:810": "dṛśyante ca te 'dhvaśrāntānīva gātrāṇi /",
  "GK19danddk1u:811": "yadi na doṣo madgṛhe 'dya viśramitum anugrahaḥ",
  "GK19danddk1u:812": "kriyatām ' ity aśamsat /",
  "GK19danddk1u:813": "ahaṃ ca ' ayi mugdhe naiṣa doṣo guṇa eva ' iti",
  "GK19danddk1u:814": "tadanumārgagāmī tadgṛhagato rājārheṇa",
  "GK19danddk1u:815": "snānabhojanādinopacaritaḥ sukhaṃ niṣaṇṇo",
  "GK19danddk1u:816": "rahasi paryapṛcchye -- ' mahābhāga digantarāṇi",
  "GK19danddk1u:817": "bhramatā kaccid asti kiñcid adbhutaṃ",
  "GK19danddk1u:818": "bhavatopalabdham ' iti /",
  "GK19danddk1u:819": "mama abhavan manasi -- ' mahad idam āśāspadam /",
  "GK19danddk1u:820": "eṣā khalu nikhilaparijanasambādhasamlakṣitāyāḥ",
  "GK19danddk1u:821": "sakhī rājadārikāyāḥ citrapaṭe ca asminn api",
  "GK19danddk1u:822": "tadupariviracitasitavitānaṃ harmyatalam tadgataṃ",
  "GK19danddk1u:823": "ca prakāmavistīrṇaṃ śaradabhrapaṭalapāṇḍuraṃ",
  "GK19danddk1u:824": "śayanam tadadhiśāyinī ca nidrālīḍhalocanā",
  "GK19danddk1u:825": "mamaiveyaṃ pratikṛtiḥ /",
  "GK19danddk1u:826": "ato nūnam anaṅgena sā api rājakanyā tāvatīṃ",
  "GK19danddk1u:827": "bhūmim āropitā yasyām",
  "GK19danddk1u:828": "asahyamadanajvaravyathitonmāditā satī",
  "GK19danddk1u:829": "sakhīnirbandhapṛṣṭavikriyānimittā",
  "GK19danddk1u:830": "cāturyeṇaitadrūpanirmāṇenaiva samartham uttaraṃ",
  "GK19danddk1u:831": "dattavatī /",
  "GK19danddk1u:832": "rūpasamvādāc ca samśayānayā anayā pṛṣṭo",
  "GK19danddk1u:833": "bhindyām asyāḥ samśayaṃ yathānubhavakathanena '",
  "GK19danddk1u:834": "iti jātaniścayo 'bravam -- ' bhadre dehi citrapaṭam '",
  "GK19danddk1u:835": "iti /",
  "GK19danddk1u:836": "sā tv arpitavatī maddhaste /",
  "GK19danddk1u:837": "punas tam ādāya tām api vyājasuptām",
  "GK19danddk1u:838": "ullasanmadanarāgavihvalāṃ vallabhām ekatraiva",
  "GK19danddk1u:839": "abhilikhya ' kācid evaṃbhūtā yuvatir īdṛśasya",
  "GK19danddk1u:840": "pumsaḥ pārśvaśāyiny- araṇyānīprasuptena",
  "GK19danddk1u:841": "mayopalabdhā /",
  "GK19danddk1u:842": "kilaiṣa svapnaḥ ' ity ālapaṃ ca /",
  "GK19danddk1u:843": "hṛṣṭayā tu tayā vistarataḥ pṛṣṭaḥ sarvam eva",
  "GK19danddk1u:844": "vṛttāntam akathayam /",
  "GK19danddk1u:845": "asau ca sakhyā mannimittāny avasthāntarāṇy",
  "GK19danddk1u:846": "avarṇayat /",
  "GK19danddk1u:847": "tad ākarṇya ca ' yadi tava sakhyā",
  "GK19danddk1u:848": "madanugrahonmukhaṃ mānasam gamaya kānicid ahāni /",
  "GK19danddk1u:849": "kam api kanyāpure nirāśaṅkanivāsakaraṇam upāyam",
  "GK19danddk1u:850": "āracayyāgamiṣyāmi ' iti kathañcid enām",
  "GK19danddk1u:851": "abhyupagamayya gatvā tad eva kharvaṭaṃ vṛddhaviṭena",
  "GK19danddk1u:852": "samagaṃsi /",
  "GK19danddk1u:853": "so 'pi sasambhramaṃ viśramayya tathaiva",
  "GK19danddk1u:854": "snānabhojanādi kārayitvā rahasy apṛcchat -- ' ārya",
  "GK19danddk1u:855": "kasya hetor acireṇaiva pratyāgato 'si / '",
  "GK19danddk1u:856": "pratyavādiṣam enam - ' sthānae eva aham āryeṇa",
  "GK19danddk1u:857": "asmi pṛṣṭaḥ /",
  "GK19danddk1u:858": "śrūyatām /",
  "GK19danddk1u:859": "asti hi śrāvastī nāma nagarī /",
  "GK19danddk1u:860": "tasyāḥ patir apara iva dharmaputro dharmavardhano",
  "GK19danddk1u:861": "nāma rājā /",
  "GK19danddk1u:862": "tasya duhitā pratyādeśa iva śriyaḥ prāṇā iva",
  "GK19danddk1u:863": "kusumadhanvanaḥ saukumāryaviḍambitanavamālikā",
  "GK19danddk1u:864": "vanamālikā nāma kanyā /",
  "GK19danddk1u:865": "sā mayā samāpattidṛṣṭā kāmanārācapaṅktim iva",
  "GK19danddk1u:866": "kaṭākṣamālāṃ mama marmaṇi vyakirat /",
  "GK19danddk1u:867": "tacchalyoddharaṇakṣamaś ca dhanvantarisadṛśas",
  "GK19danddk1u:868": "tvad ṛte netaro 'sti vaidya iti pratyāgato 'smi /",
  "GK19danddk1u:869": "tat prasīda kañcid upāyam ācaritum /",
  "GK19danddk1u:870": "ayam ahaṃ parivartitastrīveṣas te kanyā nāma",
  "GK19danddk1u:871": "bhaveyam /",
  "GK19danddk1u:872": "anugataś ca mayā tvam upagamya dharmāsanagataṃ",
  "GK19danddk1u:873": "dharmavardhanaṃ vakṣyasi -- ' mameyam ekaiva duhitā /",
  "GK19danddk1u:874": "jātamātrāyāṃ tv asyāṃ janany asyāḥ saṃsthitā /",
  "GK19danddk1u:875": "mātā ca pitā ca bhūtvā aham eva vyavardhayam /",
  "GK19danddk1u:876": "etadartham eva vidyāmayaṃ śulkam arjituṃ gato",
  "GK19danddk1u:877": "abhūd avantinagarīm ujjayinīm asmadvaivāhyakulajaḥ",
  "GK19danddk1u:878": "ko 'pi vipradārakaḥ /",
  "GK19danddk1u:879": "tasmai ceyam anumatā dātum itarasmai na yogyā /",
  "GK19danddk1u:880": "taruṇī bhūtā ceyam /",
  "GK19danddk1u:881": "sa ca vilambitaḥ /",
  "GK19danddk1u:882": "tena tam ānīya pāṇim asyā grāhayitvā tasmin",
  "GK19danddk1u:883": "nyastabhāraḥ samnyasiṣye /",
  "GK19danddk1u:884": "durabhirakṣatayā tu duhit-rṇāṃ muktaśaiśavānāṃ",
  "GK19danddk1u:885": "viśeṣataś ca amātṛkāṇām iha devaṃ",
  "GK19danddk1u:886": "mātṛpitṛsthānīyaṃ prajānām āpannaśaraṇam",
  "GK19danddk1u:887": "āgato 'smi /",
  "GK19danddk1u:888": "yadi vṛddhaṃ brāhmaṇam adhītinam agatim atithiṃ ca",
  "GK19danddk1u:889": "mām anugrāhyapakṣe gaṇayaty ādirājacaritadhuryo",
  "GK19danddk1u:890": "devaḥ saiṣā bhavadbhujacchāyām",
  "GK19danddk1u:891": "akhaṇḍitacāritrā tāvad adhyāstāṃ yāvad asyāḥ",
  "GK19danddk1u:892": "pāṇigrāhakam ānayeyam ' iti /",
  "GK19danddk1u:893": "sa evam ukto niyatam abhimanāyamānaḥ",
  "GK19danddk1u:894": "svaduhitṛsamnidhau māṃ vāsayiṣyati /",
  "GK19danddk1u:895": "gatas tu bhavān āgāmini māsi phālgune",
  "GK19danddk1u:896": "phalgunīṣūttarāsu bhāvini rājāntaḥpurajanasya",
  "GK19danddk1u:897": "tīrthayātrotsave tīrthasnānāt prācyāṃ diśi",
  "GK19danddk1u:898": "gorutāntaram atikramya vānīravalayamadhyavartini",
  "GK19danddk1u:899": "kārttikeyagṛhe karatalagatena śuklāmbarayugalena",
  "GK19danddk1u:900": "sthāsyasi /",
  "GK19danddk1u:901": "sa khalv aham anabhiśaṅka evaitāvantaṃ kālaṃ",
  "GK19danddk1u:902": "saha abhivihṛtya rājakanyayā bhūyas tasminn utsave",
  "GK19danddk1u:903": "gaṅgāmbhasi viharan vihāravyākule kanyakāsamāje",
  "GK19danddk1u:904": "magnopasṛtas tvadabhyāsae evonmaṅkṣyāmi /",
  "GK19danddk1u:905": "punas tvadupahṛte vāsasī paridhāya",
  "GK19danddk1u:906": "apanītadārikāveṣo jāmātā nāma bhūtvā tvām eva",
  "GK19danddk1u:907": "anugaccheyam /",
  "GK19danddk1u:908": "nṛpātmajā tu mām itastato 'nviṣya",
  "GK19danddk1u:909": "anāsādayantī ' tayā vinā na bhokṣye ' iti rudaty",
  "GK19danddk1u:910": "eva avarodhane sthāsyati /",
  "GK19danddk1u:911": "tanmūle ca mahati kolāhale krandatsu parijaneṣu rudatsu",
  "GK19danddk1u:912": "sakhījaneṣu śocatsu paurajaneṣu",
  "GK19danddk1u:913": "kiṅkartavyatāmūḍhe sāmātye pārthive tvam",
  "GK19danddk1u:914": "āsthānīm etya māṃ sthāpayitvā vakṣyasi - ' deva sa",
  "GK19danddk1u:915": "eṣa me jāmātā tava arhati śrībhujārādhanam /",
  "GK19danddk1u:916": "adhītī caturṣv āmnāyeṣu gṛhītī ṣaṭsv aṅgeṣu",
  "GK19danddk1u:917": "ānvīkṣikīvicakṣaṇaḥ",
  "GK19danddk1u:918": "catuḥṣaṣṭikalāgamaprayogacaturaḥ viśeṣeṇa",
  "GK19danddk1u:919": "gajarathaturaṅgatantravit iṣvasanāstrakarmaṇi",
  "GK19danddk1u:920": "gadāyuddhe ca nirupamaḥ purāṇetihāsakuśalaḥ",
  "GK19danddk1u:921": "kartā kāvyanāṭakākhyāyikānām vettā",
  "GK19danddk1u:922": "sopaniṣado 'rthaśāstrasya nirmatsaro guṇeṣu",
  "GK19danddk1u:923": "viśrambhī suhṛtsu śakyaḥ samvibhāgaśīlaḥ",
  "GK19danddk1u:924": "śrutadharo gatasmayaś ca /",
  "GK19danddk1u:925": "na asya doṣam aṇīyāṃsam apy upalabhe /",
  "GK19danddk1u:926": "na ca guṇeṣv avidyamānam /",
  "GK19danddk1u:927": "tan mādṛśasya brāhmaṇamātrasya na labhya eṣa",
  "GK19danddk1u:928": "sambandhī /",
  "GK19danddk1u:929": "duhitaram asmai samarpya vārddhakocitam antyam",
  "GK19danddk1u:930": "āśramaṃ saṅkrameyam yadi devaḥ sādhu manyate ' iti /",
  "GK19danddk1u:931": "sa idam ākarṇya vaivarṇyākrāntavaktraḥ param",
  "GK19danddk1u:932": "upeto vailakṣyam ārapsyate 'nunetum",
  "GK19danddk1u:933": "anityatādisaṅkīrtanena atrabhavantaṃ",
  "GK19danddk1u:934": "mantribhiḥ saha /",
  "GK19danddk1u:935": "tvaṃ tu teṣām adattaśrotro muktakaṇṭhaṃ",
  "GK19danddk1u:936": "ruditvā cirasya bāṣpakuṇṭhakaṇṭhaḥ kāṣṭhāny",
  "GK19danddk1u:937": "āhṛtya agniṃ sandhukṣya rājamandiradvāre",
  "GK19danddk1u:938": "citādhirohaṇāyopakramiṣyase /",
  "GK19danddk1u:939": "sa tāvad eva tvatpādayor nipatya sāmātyo",
  "GK19danddk1u:940": "narapatir anūnair arthais tvām upacchandya",
  "GK19danddk1u:941": "duhitaraṃ mahyaṃ datvā madyogyatāsamārādhitaḥ",
  "GK19danddk1u:942": "samastam eva rājyabhāraṃ mayi samarpayiṣyati /",
  "GK19danddk1u:943": "so 'yam abhyupāyo 'nuṣṭheyaḥ yadi tubhyaṃ rocate '",
  "GK19danddk1u:944": "iti /",
  "GK19danddk1u:945": "so 'pi paṭuviṭānām agraṇīr",
  "GK19danddk1u:946": "asakṛdabhyastakapaṭaprapañcaḥ pāñcālaśarmā",
  "GK19danddk1u:947": "yathoktam abhyadhikaṃ ca nipuṇam upakrāntavān /",
  "GK19danddk1u:948": "āsīc ca mama samīhitānām ahīnakālasiddhiḥ /",
  "GK19danddk1u:949": "anvabhavaṃ ca madhukara iva navamālikām",
  "GK19danddk1u:950": "ārdrasumanasam /",
  "GK19danddk1u:951": "asya rājñaḥ simhavarmaṇaḥ sāhāyyadānaṃ",
  "GK19danddk1u:952": "suhṛtsaṅketabhūmigamanam ity ubhayam apekṣya",
  "GK19danddk1u:953": "sarvabalasandohena campām imām upagato daivād",
  "GK19danddk1u:954": "devadarśanasukham anubhavāmi ' iti /",
  "GK19danddk1u:955": "śrutvaitatpramaticaritaṃ",
  "GK19danddk1u:956": "smitamukulitamukhanalinaḥ ' vilāsaprāyam ūrjitam",
  "GK19danddk1u:957": "mṛduprāyaṃ ceṣṭitam iṣṭa eṣa mārgaḥ",
  "GK19danddk1u:958": "prajñāvatām /",
  "GK19danddk1u:959": "athedānīm atra bhavān praviśatu iti mitraguptam",
  "GK19danddk1u:960": "aikṣata kṣitīśaputraḥ /",
  "GK19danddk1u:961": "/ iti śrī daṇḍinaḥ kṛtau daśakumāracarite",
  "GK19danddk1u:962": "pramaticaritaṃ nāma pañcama ucchvāsaḥ / /",
  "GK19danddk1u:964": "/ ṣaṣṭha ucchvāsaḥ /",
  "GK19danddk1u:965": "so 'py ācacakṣe -- ' deva so 'ham api",
  "GK19danddk1u:966": "suhṛtsādhāraṇabhramaṇakāraṇaḥ suhmeṣu",
  "GK19danddk1u:967": "dāmaliptāhvayasya nagarasya bāhyodyāne mahāntam",
  "GK19danddk1u:968": "utsavasamājam ālokayam /",
  "GK19danddk1u:969": "tatra kvacid atimuktalatāmaṇḍape kam=api",
  "GK19danddk1u:970": "vīṇāvādenātmānaṃ vinodayantam utkaṇṭhitaṃ",
  "GK19danddk1u:971": "yuvānam adrākṣam /",
  "GK19danddk1u:972": "aprā kṣaṃ ca -- ' bhadra ko nāma ayam utsavaḥ kim",
  "GK19danddk1u:973": "arthaṃ vā samārabdhaḥ kena vā nimittenotsavam",
  "GK19danddk1u:974": "anādṛtyaikānte bhavān utkaṇṭhita iva",
  "GK19danddk1u:975": "parivādinīdvitīyas tiṣṭhati ' iti /",
  "GK19danddk1u:976": "so 'bhyadhatta - ' saumya suhmapatis tuṅgadhanvā",
  "GK19danddk1u:977": "nāma anapatyaḥ prārthitavān amuṣminn āyatane",
  "GK19danddk1u:978": "vismṛtavindhyavāsarāgaṃ vasantyā",
  "GK19danddk1u:979": "vindhyavāsinyāḥ pādamūlād apatyadvayam /",
  "GK19danddk1u:980": "anayā ca kila asmai pratiśayitāya svapne samādiṣṭam",
  "GK19danddk1u:981": "-- ' samutpatsyate tavaikaḥ putraḥ janiṣyate caikā",
  "GK19danddk1u:982": "duhitā /",
  "GK19danddk1u:983": "sa tu tasyāḥ pāṇigrāhakam anujīviṣyati /",
  "GK19danddk1u:984": "sā tu saptamād varṣād ārabhyāpariṇayanāt",
  "GK19danddk1u:985": "pratimāsaṃ kṛttikāsu kandukanṛtyena",
  "GK19danddk1u:986": "guṇavadbhartṛlābhāya māṃ samārādhayatu /",
  "GK19danddk1u:987": "yaṃ ca abhilaṣet sā amuṣmai deyā /",
  "GK19danddk1u:988": "sa cotsavaḥ kandukotsavanāmā astu ' iti /",
  "GK19danddk1u:989": "tato 'lpīyasā kālena rājñaḥ priyamahiṣī medinī",
  "GK19danddk1u:990": "nāmaikaṃ putram asūta /",
  "GK19danddk1u:991": "samutpannā caikā duhitā /",
  "GK19danddk1u:992": "sā adya kanyā kandukāvatī nāma somāpīḍāṃ",
  "GK19danddk1u:993": "devīṃ kandukavihāreṇārādhayitum āgamiṣyati /",
  "GK19danddk1u:994": "tasyās tu sakhī candrasenā nāma dhātreyikā mama",
  "GK19danddk1u:995": "priyāsīt /",
  "GK19danddk1u:996": "sā caiṣu divaseṣu rājaputreṇa bhīmadhanvanā",
  "GK19danddk1u:997": "balavad anuruddhā /",
  "GK19danddk1u:998": "tad aham utkaṇṭhito",
  "GK19danddk1u:999": "manmathaśaraśalyaduḥkhodvignacetāḥ kalena",
  "GK19danddk1u:1000": "vīṇāraveṇātmānaṃ kiñ=cid āśvāsayan viviktam",
  "GK19danddk1u:1001": "adhyāse iti /",
  "GK19danddk1u:1002": "asminn eva kṣaṇe kim api nūpurakvaṇitam upātiṣṭhat /",
  "GK19danddk1u:1003": "āgatā ca kācid aṅganā /",
  "GK19danddk1u:1004": "dṛṣṭvaiva sa enām utphulladṛṣṭir",
  "GK19danddk1u:1005": "utthāyopagūhya gāḍham upagūḍhakaṇṭhaś ca tayā",
  "GK19danddk1u:1006": "tatraivopāviśat /",
  "GK19danddk1u:1007": "aśamsac ca -- ' saiṣā me prāṇasamā yadviraho",
  "GK19danddk1u:1008": "dahana iva dahati mām /",
  "GK19danddk1u:1009": "idaṃ ca me jīvitam apaharatā rājaputreṇa",
  "GK19danddk1u:1010": "mṛtyuneva niruṣmatāṃ nītaḥ /",
  "GK19danddk1u:1011": "na ca śakṣyāmi rājasūnur ity amuṣmin pāpam",
  "GK19danddk1u:1012": "ācaritum /",
  "GK19danddk1u:1013": "ato 'nayātmānaṃ sudṛṣṭaṃ kārayitvā",
  "GK19danddk1u:1014": "tyakṣyāmi niṣpratikriyān prāṇān ' iti /",
  "GK19danddk1u:1015": "sā tu paryaśrumukhī samabhyadhāt -- ' mā sma nātha",
  "GK19danddk1u:1016": "matkṛte 'dhyavasyaḥ sāhasam /",
  "GK19danddk1u:1017": "yas tvam uttamāt sārthavāhād arthadāsād utpadya",
  "GK19danddk1u:1018": "kośadāsa iti gurubhir abhihitanāmadheyaḥ punar",
  "GK19danddk1u:1019": "madatyāsaṅgād veśadāsa iti dviṣadbhiḥ",
  "GK19danddk1u:1020": "prakhyāpito 'si tasmims tvayy uparate yady ahaṃ",
  "GK19danddk1u:1021": "jīveyaṃ nṛśamso veśa iti samarthayeyaṃ lokavādam /",
  "GK19danddk1u:1022": "ato 'dyaiva naya mām īpsitaṃ deśam ' iti /",
  "GK19danddk1u:1023": "sa tu mām abhyadhatta -- ' bhadra bhavaddṛṣṭeṣu",
  "GK19danddk1u:1024": "rāṣṭreṣu katamat samṛddhaṃ sampannasasyaṃ",
  "GK19danddk1u:1025": "satpuruṣabhūyiṣṭhaṃ ca ' iti /",
  "GK19danddk1u:1026": "tam aham īṣadvihasya abravam -- ' bhadra",
  "GK19danddk1u:1027": "vistīrṇeyam arṇavāmbarā /",
  "GK19danddk1u:1028": "na paryanto 'sti sthānasthāneṣu ramyāṇām",
  "GK19danddk1u:1029": "janapadānām /",
  "GK19danddk1u:1030": "api tu na ced iha yuvayoḥ sukhanivāsakāraṇaṃ",
  "GK19danddk1u:1031": "kam=apy upāyam utpādayituṃ śaknuyāṃ tato 'ham eva",
  "GK19danddk1u:1032": "bhaveyam adhvadarśī iti /",
  "GK19danddk1u:1033": "tāvatodairata raṇitāni maṇinūpurāṇām /",
  "GK19danddk1u:1034": "atha asau jātasambhramā ' prāptaiveyaṃ",
  "GK19danddk1u:1035": "bhartṛdārikā kandukāvatī kandukakrīḍitena devīṃ",
  "GK19danddk1u:1036": "vindhyavāsinīm ārādhayitum /",
  "GK19danddk1u:1037": "aniṣiddhadarśanā ceyam asmin kandukotsave /",
  "GK19danddk1u:1038": "saphalam astu yuṣmaccakṣuḥ /",
  "GK19danddk1u:1039": "āgacchataṃ draṣṭum /",
  "GK19danddk1u:1040": "aham asyāḥ sakāśavartinī bhaveyam ' ity ayāsīt /",
  "GK19danddk1u:1041": "tām anvayāva cāvām /",
  "GK19danddk1u:1042": "mahati ratnaraṅgapīṭhe sthitāṃ prathamaṃ",
  "GK19danddk1u:1043": "tāmrauṣṭhīm apaśyam /",
  "GK19danddk1u:1044": "atiṣṭhac ca sā sadya eva mama hṛdaye /",
  "GK19danddk1u:1045": "na mayā anyena vā antarāle dṛṣṭā /",
  "GK19danddk1u:1046": "citrīyāviṣṭacit taś ca acintayam -- ' kim iyaṃ",
  "GK19danddk1u:1047": "lakṣmīḥ /",
  "GK19danddk1u:1048": "na hi na hi /",
  "GK19danddk1u:1049": "tasyāḥ kila haste vinyastaṃ kamalam asyās tu hasta",
  "GK19danddk1u:1050": "eva kamalam /",
  "GK19danddk1u:1051": "bhuktapūrvā tu sā purātanena pumsā pūrvarājaiś ca",
  "GK19danddk1u:1052": "asyāḥ punar anavadyam ayātayāmaṃ ca yauvanam ' iti",
  "GK19danddk1u:1053": "cintayaty eva mayi sā anaghasarvagātrī",
  "GK19danddk1u:1054": "vyatyastahastapallavāgraspṛṣṭabhūmir",
  "GK19danddk1u:1055": "ālolanīlakuṭilālakā savibhramaṃ bhagavatīm",
  "GK19danddk1u:1056": "abhivandya kandukam amandarāgarūṣitākṣam anaṅgam",
  "GK19danddk1u:1057": "ivālambata /",
  "GK19danddk1u:1058": "līlāśithilaṃ ca bhūmau muktavatī /",
  "GK19danddk1u:1059": "mandotthitaṃ ca kiñ=citkuñcitāṅguṣṭhena",
  "GK19danddk1u:1060": "prasṛtakomalāṅgulinā pāṇipallavena samāhatya",
  "GK19danddk1u:1061": "hastapṛṣṭhena connīya caṭuladṛṣṭilāñchitaṃ",
  "GK19danddk1u:1062": "stabakam iva bhramaramālānuviddham avapatantam",
  "GK19danddk1u:1063": "ākāśae eva agrahīt /",
  "GK19danddk1u:1064": "amuñcac ca /",
  "GK19danddk1u:1065": "madhyavilambitalaye drutalaye mṛdumṛdu ca praharantī",
  "GK19danddk1u:1066": "tatkṣaṇaṃ cūrṇapadam adarśayat /",
  "GK19danddk1u:1067": "praśāntaṃ ca taṃ nirdayaprahārair udapādayat /",
  "GK19danddk1u:1068": "viparyayeṇa ca prāśamayat /",
  "GK19danddk1u:1069": "pakṣam ṛjvāgataṃ ca vāmadakṣiṇābhyāṃ",
  "GK19danddk1u:1070": "karābhyāṃ paryāyeṇa abhighnatī śakuntam",
  "GK19danddk1u:1071": "ivodasthāpayat /",
  "GK19danddk1u:1072": "dūrotthitaṃ ca prapatantam āhatya gītamārgam",
  "GK19danddk1u:1073": "āracayat /",
  "GK19danddk1u:1074": "pratidiśaṃ ca gamayitvā pratyāgamayat /",
  "GK19danddk1u:1075": "evam anekakaraṇamadhuraṃ viharantī raṅgagatasya",
  "GK19danddk1u:1076": "raktacetaso janasya pratikṣaṇam uccāvacāḥ",
  "GK19danddk1u:1077": "praśamsāvācaḥ pratigṛhṇatī",
  "GK19danddk1u:1078": "tatkṣaṇārūḍhaviśrambhaṃ kośadāsam amse",
  "GK19danddk1u:1079": "avalambya kaṇṭakitagaṇḍam utphullekṣaṇaṃ ca",
  "GK19danddk1u:1080": "mayy abhimukhībhūya tiṣṭhati",
  "GK19danddk1u:1081": "tatprathamāvatīrṇakandarpakāritakaṭākṣadṛṣṭis",
  "GK19danddk1u:1082": "tadanumārgavilasitalīlāñcitabhrūlatā",
  "GK19danddk1u:1083": "śvāsānilavegāndolitair dantacchadaraśmijālair",
  "GK19danddk1u:1084": "līlāpallavair iva mukhakamalaparimalagrahaṇalolān",
  "GK19danddk1u:1085": "ālinas tāḍayantī maṇḍalabhramaṇeṣu kandukasya",
  "GK19danddk1u:1086": "atiśīghrapracāritayā viśantīva",
  "GK19danddk1u:1087": "maddarśanalajjayā puṣpamayaṃ pañjaram",
  "GK19danddk1u:1088": "pañcabinduprasṛteṣu pañca api pañcabāṇabāṇān",
  "GK19danddk1u:1089": "yugapad iva abhipatatas trāsena avaghaṭṭayantī",
  "GK19danddk1u:1090": "gomūtrikāpracāreṣu ghanadarśitarāgavibhramā",
  "GK19danddk1u:1091": "vidyullatām iva viḍambayantī",
  "GK19danddk1u:1092": "bhūṣaṇamaṇiraṇitadattalayasamvādipādacāram",
  "GK19danddk1u:1093": "apadeśasmitaprabhāniṣiktabimbādharam",
  "GK19danddk1u:1094": "apasramsitapratisamāhitaśikhaṇḍabhāram",
  "GK19danddk1u:1095": "samāghaṭṭitakvaṇitaratnamekhalāguṇam",
  "GK19danddk1u:1096": "añcitotthitapṛthunitambalambivicaladamśukojjvalam",
  "GK19danddk1u:1097": "ākuñcitaprasṛtavellitabhujalatābhihatalalitakandukam",
  "GK19danddk1u:1098": "āvarjitabāhupāśam parivartitatrikavilagnalolakuntalam",
  "GK19danddk1u:1099": "avagalitakarṇapūrakanakapatraprati",
  "GK19danddk1u:1100": "samādhānaśīghratānatikramitaprakṛtakrīḍam",
  "GK19danddk1u:1101": "asakṛdutkṣipyamāṇahastapādabāhyābhyantarabhrāntakandukam",
  "GK19danddk1u:1102": "avanamanonnamananairantaryanaṣṭadṛṣṭamadhyayaṣṭikam",
  "GK19danddk1u:1103": "avapatanotpatanaviparyastamuktāhāram",
  "GK19danddk1u:1104": "aṅkuritagharmasaliladūṣitakapolapatrabhaṅgaśoṣaṇādhikṛtaśravaṇapallavānilam",
  "GK19danddk1u:1105": "āgalitastanataṭāmśukaniyamanavyāpṛtaikapāṇipallavaṃ",
  "GK19danddk1u:1106": "ca niṣadyotthāya nimīlyonmīlya sthitvā",
  "GK19danddk1u:1107": "gatvā caiva aticitraṃ paryakrīḍata rājakanyā /",
  "GK19danddk1u:1108": "abhihatya bhūtalākāśayor api krīḍāntarāṇi",
  "GK19danddk1u:1109": "darśanīyāny ekenaiva anekeneva kandukena",
  "GK19danddk1u:1110": "adarśayat /",
  "GK19danddk1u:1111": "candrasenādibhiś ca priyasakhībhiḥ saha vihṛtya",
  "GK19danddk1u:1112": "vihṛtānte ca abhivandya devīṃ manasā me",
  "GK19danddk1u:1113": "sānurāgeṇeva parijanena ca anugamyamānā",
  "GK19danddk1u:1114": "kuvalayaśaram iva kusumaśarasya mayy apāṅgaṃ",
  "GK19danddk1u:1115": "samarpayantī sāpadeśam",
  "GK19danddk1u:1116": "asakṛdāvartyamānavadanacandramaṇḍalatayā",
  "GK19danddk1u:1117": "svahṛdayam iva matsamīpe preritaṃ pratinivṛttaṃ na",
  "GK19danddk1u:1118": "vety ālokayantī saha sakhībhiḥ kumārīpuram agamat /",
  "GK19danddk1u:1119": "ahaṃ ca anaṅgavihvalaḥ svaveśma gatvā",
  "GK19danddk1u:1120": "kośadāsena yatnavad atyudāraṃ snānabhojanādikam",
  "GK19danddk1u:1121": "anubhāvito 'smi /",
  "GK19danddk1u:1122": "sāyaṃ copasṛtya candrasenā rahasi māṃ praṇipatya",
  "GK19danddk1u:1123": "patyur amsam amsena praṇayapeśalam āghaṭṭayanty",
  "GK19danddk1u:1124": "upādiśat /",
  "GK19danddk1u:1125": "ācaṣṭa ca hṛṣṭaḥ kośadāsaḥ -- ' bhūyāsam evam",
  "GK19danddk1u:1126": "yāvadāyur āyatākṣi tvatprasādasya pātram iti /",
  "GK19danddk1u:1127": "mayā tu sasmitam abhihitam -- ' sakhe kim etad āśāsyam /",
  "GK19danddk1u:1128": "asti kiñ=cid añjanam /",
  "GK19danddk1u:1129": "anayā tadaktanetrayā rājasūnur upasthito vānarīm",
  "GK19danddk1u:1130": "ivaināṃ drakṣyati viraktaś caināṃ punas",
  "GK19danddk1u:1131": "tyakṣyati ' iti /",
  "GK19danddk1u:1132": "tayā tu smerayā asmi kathitaḥ -- ' so 'yam",
  "GK19danddk1u:1133": "āryeṇājñākaro jano 'tyartham anugṛhītaḥ yad",
  "GK19danddk1u:1134": "asminn eva janmani mānuṣaṃ vapur apanīya",
  "GK19danddk1u:1135": "vānarīkariṣyate /",
  "GK19danddk1u:1136": "tad āstām idam /",
  "GK19danddk1u:1137": "anyathā api siddhaṃ naḥ samīhitam /",
  "GK19danddk1u:1138": "adya khalu kandukotsave bhavantam",
  "GK19danddk1u:1139": "avahasitamanobhavākāram abhilaṣantī roṣād iva",
  "GK19danddk1u:1140": "śambaradviṣā atimātram āyāsyate rājaputrī /",
  "GK19danddk1u:1141": "so 'yam artho viditabhāvayā mayā svamātre tayā ca",
  "GK19danddk1u:1142": "tanmātre mahiṣyā ca manujendrāya nivedayiṣyate /",
  "GK19danddk1u:1143": "viditārthas tu pārthivas tvayā duhituḥ pāṇiṃ",
  "GK19danddk1u:1144": "grāhayiṣyati /",
  "GK19danddk1u:1145": "tataś ca tvadanujīvinā rājaputreṇa bhavitavyam /",
  "GK19danddk1u:1146": "eṣa hi devatāsamādiṣṭo vidhiḥ /",
  "GK19danddk1u:1147": "tvadāyatte ca rājye na alam eva tvām atikramya mām",
  "GK19danddk1u:1148": "avaroddhum bhīmadhanvā /",
  "GK19danddk1u:1149": "tat sahatām ayaṃ tricaturāṇi dināni /",
  "GK19danddk1u:1150": "' iti mām āmantrya priyaṃ copagūhya pratyayāsīt /",
  "GK19danddk1u:1151": "mama kośadāsasya ca taduktānusāreṇa bahu",
  "GK19danddk1u:1152": "vikalpayatoḥ kathañ=cid akṣīyata kṣapā /",
  "GK19danddk1u:1153": "kṣapānte ca kṛtayathocitaniyamas tam eva",
  "GK19danddk1u:1154": "priyādarśanasubhagam udyānoddeśam upagato 'smi /",
  "GK19danddk1u:1155": "tatraiva copasṛtya rājaputro nirabhimānam",
  "GK19danddk1u:1156": "anukūlābhiḥ kathābhir mām anuvartamāno muhūrtam",
  "GK19danddk1u:1157": "āsta /",
  "GK19danddk1u:1158": "nītvā copakāryām ātmasamena",
  "GK19danddk1u:1159": "snānabhojanaśayanādivyatikareṇopācarat /",
  "GK19danddk1u:1160": "talpagataṃ ca svapnena",
  "GK19danddk1u:1161": "anubhūyamānapriyādarśanāliṅganasukham āyasena",
  "GK19danddk1u:1162": "nigaḍena atibalavadbahupuruṣaiḥ",
  "GK19danddk1u:1163": "pīvarabhujadaṇḍoparuddham abandhayan mām /",
  "GK19danddk1u:1164": "pratibuddhaṃ ca sahasā samabhyadhāt -- ' ayi durmate",
  "GK19danddk1u:1165": "śrutam ālapitaṃ hatāyāś candrasenāyā",
  "GK19danddk1u:1166": "jālarandhraniḥsṛtaṃ tadekāvabodhaprayuktayā",
  "GK19danddk1u:1167": "anayā kubjayā /",
  "GK19danddk1u:1168": "tvaṃ kila abhilaṣito varākyā kandukavatyā tava kila",
  "GK19danddk1u:1169": "anujīvinā mayā stheyam tvadvacaḥ kila",
  "GK19danddk1u:1170": "anatikramatā mayā candrasenā kośadāsāya dāsyate",
  "GK19danddk1u:1171": "ity uktvā pārśvacaraṃ puruṣam ekam ālokya",
  "GK19danddk1u:1172": "akathayat -- ' prakṣipainaṃ sāgare ' iti /",
  "GK19danddk1u:1173": "sa tu labdharājya iva atihṛṣṭaḥ ' deva yad",
  "GK19danddk1u:1174": "ājñāpayasi ' iti yathādiṣṭam akarot /",
  "GK19danddk1u:1175": "ahaṃ tu nirālambano bhujābhyām itastataḥ",
  "GK19danddk1u:1176": "spandamānaḥ kim=api kāṣṭhaṃ daivadattam",
  "GK19danddk1u:1177": "urasopaśliṣya tāvad aploṣi yāvad apāsarad",
  "GK19danddk1u:1178": "vāsaraḥ śarvarī ca sarvā /",
  "GK19danddk1u:1179": "pratyuṣasy adṛśyata kim=api vahitram /",
  "GK19danddk1u:1180": "amutrāsan yavanāḥ /",
  "GK19danddk1u:1181": "te mām uddhṛtya rāmeṣunāmne nāvikanāyakāya",
  "GK19danddk1u:1182": "kathitavantaḥ -- ' ko 'py ayam āyasanigaḍabaddha",
  "GK19danddk1u:1183": "eva jale labdhaḥ puruṣaḥ /",
  "GK19danddk1u:1184": "so 'yam api siñcet sahasraṃ drākṣāṇāṃ",
  "GK19danddk1u:1185": "kṣaṇenaikena iti /",
  "GK19danddk1u:1186": "asminn eva kṣaṇe naikanaukāparivṛtaḥ ko 'pi",
  "GK19danddk1u:1187": "madgur abhyadhāvat /",
  "GK19danddk1u:1188": "abibhayur yavanāḥ /",
  "GK19danddk1u:1189": "tāvad atijavā naukāḥ śvāna iva varāham",
  "GK19danddk1u:1190": "asmatpotaṃ paryarutsata /",
  "GK19danddk1u:1191": "prāvartata ca samprahāraḥ /",
  "GK19danddk1u:1192": "parājāyiṣata yavanāḥ /",
  "GK19danddk1u:1193": "tān aham agatīn avasīdataḥ samāśvāsya alapiṣam --",
  "GK19danddk1u:1194": "' apanayata me nigaḍabandhanam /",
  "GK19danddk1u:1195": "ayam aham avasādayāmi vaḥ sapatnān ' iti /",
  "GK19danddk1u:1196": "amī tathā akurvan /",
  "GK19danddk1u:1197": "sarvāmś ca tān pratibhaṭān bhallavarṣiṇā",
  "GK19danddk1u:1198": "bhīmaṭaṅkṛtena śārṅgeṇa lavalavīkṛtāṅgān",
  "GK19danddk1u:1199": "akārṣam /",
  "GK19danddk1u:1200": "avaplutya hatavidhvastayodham asmatpotasamsaktapotam",
  "GK19danddk1u:1201": "amutra nāvikanāyakam anabhisaram abhipatya jīvagrāham",
  "GK19danddk1u:1202": "agrahīṣam /",
  "GK19danddk1u:1203": "asau cāsīt sa eva bhīmadhanvā /",
  "GK19danddk1u:1204": "taṃ ca aham avabudhya jātavrīḍam abravam -- ' tāta",
  "GK19danddk1u:1205": "kiṃ dṛṣṭāni kṛtāntavilasitāni ' iti /",
  "GK19danddk1u:1206": "te tu sāmyātrikā madīyenaiva śṛṅkhalena tam",
  "GK19danddk1u:1207": "atigāḍhaṃ baddhvā harṣakilakilāravam akurvan",
  "GK19danddk1u:1208": "māṃ ca apy apūjayan /",
  "GK19danddk1u:1209": "durvārā tu sā naur ananukālavātanunnā dūram",
  "GK19danddk1u:1210": "abhipatya kam api dvīpaṃ nibiḍam āśliṣṭavatī /",
  "GK19danddk1u:1211": "tatra ca svādu pānīyam edhāmsi kandamūlaphalāni ca",
  "GK19danddk1u:1212": "sañjighṛkṣavo gāḍhapātitaśilāvalayam avātarāma /",
  "GK19danddk1u:1213": "tatra cāsīn mahāśailaḥ /",
  "GK19danddk1u:1214": "so 'ham -- ' aho ramaṇīyo 'yaṃ",
  "GK19danddk1u:1215": "parvatanitambabhāgaḥ kāntatareyaṃ",
  "GK19danddk1u:1216": "gandhapāṣāṇavaty upatyakā śiśiram idam",
  "GK19danddk1u:1217": "indīvarāravindamakarandabinducandrakottaraṃ",
  "GK19danddk1u:1218": "gotravāri ramyo 'yam",
  "GK19danddk1u:1219": "anekavarṇakusumamañjarīmañjulataras",
  "GK19danddk1u:1220": "taruvanābhogaḥ ity atṛptatarayā dṛśā bahu bahu",
  "GK19danddk1u:1221": "paśyann alakṣitādhyārūḍhakṣoṇīdharaśikharaḥ",
  "GK19danddk1u:1222": "śoṇībhūtam utprabhābhiḥ",
  "GK19danddk1u:1223": "padmarāgasopānaśilābhiḥ kim api",
  "GK19danddk1u:1224": "nālīkaparāgadhūsaraṃ saraḥ samadhyagamam /",
  "GK19danddk1u:1225": "tatra snātaś ca kāmś=cid amṛtasvādūn",
  "GK19danddk1u:1226": "bisabhaṅgān āsvādya amsalagnakalhāras",
  "GK19danddk1u:1227": "tāravartinā kena api bhīmarūpeṇa brahmarākṣasena",
  "GK19danddk1u:1228": "abhipatya ' ko 'si kutastyo 'si ' iti nirbhartsayatā",
  "GK19danddk1u:1229": "abhyadhīye /",
  "GK19danddk1u:1230": "nirbhayena ca mayā so 'bhyadhīyata -- ' saumya so",
  "GK19danddk1u:1231": "aham asmi dvijanmā /",
  "GK19danddk1u:1232": "śatruhastād arṇavam arṇavād yavananāvam",
  "GK19danddk1u:1233": "yavananāvaś citragrāvāṇam enaṃ parvatapravaraṃ",
  "GK19danddk1u:1234": "gato yadṛcchayā asmin sarasi viśrāntaḥ /",
  "GK19danddk1u:1235": "bhadraṃ tava ' iti /",
  "GK19danddk1u:1236": "so 'brūta -- ' na ced bravīṣi praśnān aśnāmi tvām",
  "GK19danddk1u:1237": "' iti /",
  "GK19danddk1u:1238": "mayoktam -- ' pṛcchā tāvad bhavatu ' iti /",
  "GK19danddk1u:1239": "athāvayor ekayāryayāsīt samlāpaḥ --",
  "GK19danddk1u:1240": "kiṃ krūraṃ strīhṛdayaṃ",
  "GK19danddk1u:1241": "kiṃ gṛhiṇaḥ priyahitāya dāraguṇāḥ /",
  "GK19danddk1u:1242": "kaḥ kāmaḥ saṅkalpaḥ",
  "GK19danddk1u:1243": "kiṃ duṣkarasādhanaṃ prajñā //",
  "GK19danddk1u:1244": "' tatra dhūminīgominīnimbavatīnitambavatyaḥ",
  "GK19danddk1u:1245": "pramāṇam / ' ity upadiṣṭo mayā so 'brūta -- '",
  "GK19danddk1u:1246": "kathaya kīdṛśyas tāḥ ' iti /",
  "GK19danddk1u:1247": "atrodāharam --",
  "GK19danddk1u:1248": "' asti trigarto nāma janapadaḥ /",
  "GK19danddk1u:1249": "tatrāsan gṛhiṇas trayaḥ sphītasāradhanāḥ",
  "GK19danddk1u:1250": "sodaryā dhanakadhānyakadhanyakākhyāḥ /",
  "GK19danddk1u:1251": "teṣu jīvatsu na vavarṣa varṣāṇi dvādaśa",
  "GK19danddk1u:1252": "daśaśatākṣaḥ /",
  "GK19danddk1u:1253": "kṣīṇasāraṃ sasyam oṣadhyo vandhyāḥ na phalavanto",
  "GK19danddk1u:1254": "vanaspatayaḥ klībā meghāḥ kṣīṇasrotasaḥ",
  "GK19danddk1u:1255": "sravantyaḥ paṅkaśeṣāṇi palvalāni nirnisyandāny",
  "GK19danddk1u:1256": "utsamaṇḍalāni viralībhūtaṃ kandamūlaphalam",
  "GK19danddk1u:1257": "avahīnāḥ kathāḥ galitāḥ kalyāṇotsavakriyāḥ",
  "GK19danddk1u:1258": "bahulībhūtāni taskarakulāni anyoanyam abhakṣayan",
  "GK19danddk1u:1259": "prajāḥ paryaluṭhann itastato balākāpāṇḍurāṇi",
  "GK19danddk1u:1260": "naraśiraḥkapālāni paryahiṇḍanta śuṣkāḥ",
  "GK19danddk1u:1261": "kākamaṇḍalyaḥ śūnyībhūtāni",
  "GK19danddk1u:1262": "nagaragrāmakharvaṭapuṭabhedanādīni /",
  "GK19danddk1u:1263": "tae ete gṛhapatayaḥ sarvadhānyanicayam upayujya",
  "GK19danddk1u:1264": "ajāvikaṃ gavalagaṇaṃ gavāṃ yūthaṃ",
  "GK19danddk1u:1265": "dāsīdāsajanam apatyāni jyeṣṭhamadhyamabhārye ca",
  "GK19danddk1u:1266": "krameṇa bhakṣayitvā ' kaniṣṭhabhāryā dhūminī śvo",
  "GK19danddk1u:1267": "bhakṣaṇīyā ' iti samakalpayan /",
  "GK19danddk1u:1268": "ayaṃ kaniṣṭho dhanyakaḥ priyāṃ svām attum",
  "GK19danddk1u:1269": "akṣamas tayā saha tasyām eva niśy apāsarat /",
  "GK19danddk1u:1270": "mārgaklāntāṃ codvahan vanaṃ jagāhe /",
  "GK19danddk1u:1271": "svamāmsāsṛgapa nītakṣutpipāsāṃ tāṃ nayann",
  "GK19danddk1u:1272": "antare kam api nikṛttapāṇipādakarṇanāsikam",
  "GK19danddk1u:1273": "avanipṛṣṭhe viceṣṭamānaṃ puruṣam adrākṣīt /",
  "GK19danddk1u:1274": "tam apy ārdrāśayaḥ skandhenodvahan",
  "GK19danddk1u:1275": "kandamūlamṛgabahule gahanoddeśe",
  "GK19danddk1u:1276": "yatnaracitaparṇaśālaś ciram avasat /",
  "GK19danddk1u:1277": "amuṃ ca ropitavraṇam iṅgudītailādibhir āmiṣeṇa",
  "GK19danddk1u:1278": "śākenātmanirviśeṣaṃ pupoṣa /",
  "GK19danddk1u:1279": "puṣṭaṃ ca tam udriktadhātum ekadā mṛgānveṣaṇāya",
  "GK19danddk1u:1280": "ca prayāte dhanyake sā dhūminī riramsayopātiṣṭhat /",
  "GK19danddk1u:1281": "bhartsitā api tena balātkāram arīramat /",
  "GK19danddk1u:1282": "nivṛttaṃ ca patim udakābhyarthinam ' uddhṛtya kūpāt",
  "GK19danddk1u:1283": "piba rujati me śiraḥ śirorogaḥ ' ity udañcanaṃ",
  "GK19danddk1u:1284": "sarajjuṃ puraś cikṣepa /",
  "GK19danddk1u:1285": "udañcantaṃ ca taṃ kūpād apaḥ kṣaṇāt pṛṣṭhato",
  "GK19danddk1u:1286": "gatvā praṇunoda /",
  "GK19danddk1u:1287": "taṃ ca vikalaṃ skandhenoduhya deśād deśāntaraṃ",
  "GK19danddk1u:1288": "paribhramantī pativratāpratītiṃ lebhe bahuvidhāś",
  "GK19danddk1u:1289": "ca pūjāḥ /",
  "GK19danddk1u:1290": "punar avantirājānugrahād atimahatyā bhūtyā",
  "GK19danddk1u:1291": "nyavasat / atha",
  "GK19danddk1u:1293": "pānīyārthisārthajanasamāpattidṛṣṭoddhṛtam",
  "GK19danddk1u:1294": "avantiṣu bhramantam āhārārthinaṃ bhartāram upalabhya",
  "GK19danddk1u:1295": "sā dhūminī ' yena me patir vikalīkṛtaḥ sa durātmā",
  "GK19danddk1u:1296": "ayam ' iti tasya sādhoś citravadham ajñena rājñā",
  "GK19danddk1u:1297": "samādeśayāṃ cakāra /",
  "GK19danddk1u:1298": "dhanyakas tu dattapaścādbandhaḥ vadhyabhūmiṃ",
  "GK19danddk1u:1299": "nīyamānaḥ saśeṣatvād āyuṣaḥ ' yo mayā vikalī",
  "GK19danddk1u:1300": "kṛto 'bhimato bhikṣuḥ sa cen me pāpam ācakṣīta",
  "GK19danddk1u:1301": "yukto me daṇḍaḥ ' ity adīnam adhikṛtaṃ jagāda /",
  "GK19danddk1u:1302": "' ko doṣaḥ ' ity upanīya darśite 'muṣmin sa",
  "GK19danddk1u:1303": "vikalaḥ paryaśruḥ pādapatitas tasya sādhos",
  "GK19danddk1u:1304": "tatsukṛtam asatyāś ca tasyās tathābhūtaṃ",
  "GK19danddk1u:1305": "duścaritam āryabuddhir ācacakṣe /",
  "GK19danddk1u:1306": "kupitena rājñā virūpitamukhī sā duṣkṛtakāriṇī",
  "GK19danddk1u:1307": "kṛtā śvabhyaḥ pācikā /",
  "GK19danddk1u:1308": "kṛtaś ca dhanyakaḥ prasādabhūmiḥ /",
  "GK19danddk1u:1309": "tad bravīmi -- ' strī hṛdayaṃ krūram ' iti /",
  "GK19danddk1u:1310": "punar anuyukto gominīvṛttāntam ākhyātavān - ' asti",
  "GK19danddk1u:1311": "draviḍeṣu kāñcī nāma nagarī /",
  "GK19danddk1u:1312": "tasyām anekakoṭisāraḥ śreṣṭhiputraḥ",
  "GK19danddk1u:1313": "śaktikumāro nāmāsīt /",
  "GK19danddk1u:1314": "so 'ṣṭādaśavarṣadeśī yaś cintām āpede -- ' na",
  "GK19danddk1u:1315": "asty adārāṇām ananuguṇadārāṇāṃ vā sukhaṃ",
  "GK19danddk1u:1316": "nāma /",
  "GK19danddk1u:1317": "tat kathaṃ nu guṇavad vindeyaṃ kalatram ' iti /",
  "GK19danddk1u:1318": "atha parapratyayāhṛteṣu dāreṣu yādṛcchikīṃ",
  "GK19danddk1u:1319": "sampattim anabhisamīkṣya kārtāntiko nāma bhūtvā",
  "GK19danddk1u:1320": "vastrāntapinaddhaśāliprastho bhuvaṃ babhrāma /",
  "GK19danddk1u:1321": "' lakṣaṇajño 'yam ' ity amuṣmai kanyāḥ",
  "GK19danddk1u:1322": "kanyāvantaḥ pradarśayāṃ babhūvuḥ /",
  "GK19danddk1u:1323": "yāṃ kāñ=cil lakṣaṇavatīṃ savarṇāṃ kanyāṃ",
  "GK19danddk1u:1324": "dṛṣṭvā sa kila sma bravīti -- ' bhadre śaknoṣi kim",
  "GK19danddk1u:1325": "anena śāliprasthena guṇavad annam asmān",
  "GK19danddk1u:1326": "abhyavahārayitum ' iti /",
  "GK19danddk1u:1327": "sa hasitāvadhūto gṛhād gṛhaṃ praviśya abhramat /",
  "GK19danddk1u:1328": "ekadā tu śibiṣu kāverītīrapattane saha pitṛbhyām",
  "GK19danddk1u:1329": "avasitamaharddhim avaśīrṇabhavanasārāṃ",
  "GK19danddk1u:1330": "dhātryā pradarśyamānāṃ kāñ=cana",
  "GK19danddk1u:1331": "viralabhūṣaṇāṃ kumārīṃ dadarśa /",
  "GK19danddk1u:1332": "asyāṃ samsaktacakṣuś ca atarkayat -- ' asyāḥ",
  "GK19danddk1u:1333": "khalu kanyakāyāḥ sarvae eva avayavā na",
  "GK19danddk1u:1334": "atisthūlā na atikṛśā na atihrasvā na",
  "GK19danddk1u:1335": "atidīrghā na vikaṭā mṛjāvantaś ca /",
  "GK19danddk1u:1336": "raktatalāṅgulī",
  "GK19danddk1u:1337": "yavamatsyakamalakalaśādyanekapuṇyalekhālāñch",
  "GK19danddk1u:1338": "itau karau samagulphasandhī māmsalāv aśirālau ca",
  "GK19danddk1u:1339": "aṅghrī jaṅghe ca anu pūrvavṛtte pīvarorugraste",
  "GK19danddk1u:1340": "iva durupalakṣye jānunī sakṛdvibhaktaś caturasraḥ",
  "GK19danddk1u:1341": "kakundaravibhāgaśobhī rathāṅgākārasamsthitaś",
  "GK19danddk1u:1342": "ca nitambabhāgaḥ tanutaram īṣannimnaṃ gambhīraṃ",
  "GK19danddk1u:1343": "nābhimaṇḍalaṃ valitrayeṇa ca alaṃkṛtam udaram",
  "GK19danddk1u:1344": "urobhāgavyāpināv unmagnacūcukau",
  "GK19danddk1u:1345": "viśālārambhaśobhinau payodharau",
  "GK19danddk1u:1346": "dhanadhānyaputrabhūyastvacihnalekhālāñchitatale",
  "GK19danddk1u:1347": "snigdhodagrakomalanakhamaṇī",
  "GK19danddk1u:1348": "ṛjvanupūrvavṛttatāmrāṅgulīsamnatāmsadeśe",
  "GK19danddk1u:1349": "saukumāryavatyau nimagnaparvasandhī ca bāhulate tanvī",
  "GK19danddk1u:1350": "kambuvṛttabandhurā ca kandharā",
  "GK19danddk1u:1351": "vṛttamadhyavibhaktarāgādharam",
  "GK19danddk1u:1352": "asaṅkṣiptacārucibukam",
  "GK19danddk1u:1353": "āpūrṇakaṭhinagaṇḍamaṇḍalam",
  "GK19danddk1u:1354": "asaṅgatānuvakranīlasnigdhabhrūlatam",
  "GK19danddk1u:1355": "anatiprauḍhatilakusumasadṛśanāsikam",
  "GK19danddk1u:1356": "asitadhavalaraktatribhāgabhāsuramadhurādhīra",
  "GK19danddk1u:1357": "sañcāramantharāyatekṣaṇam",
  "GK19danddk1u:1358": "induśakalasundaralalāṭam",
  "GK19danddk1u:1359": "indranīlaśilākāraramyālakapaṅktidviguṇakuṇḍalita",
  "GK19danddk1u:1360": "mlānanālīkanālalalitalambaśravaṇapāśayugalam",
  "GK19danddk1u:1361": "ānanakamalam anatibhaṅguro bahulaḥ",
  "GK19danddk1u:1362": "paryante 'py akapilarucir āyāmavān",
  "GK19danddk1u:1363": "ekaikanisargasamasnigdhanīlo gandhagrāhī ca",
  "GK19danddk1u:1364": "mūrdhajakalāpaḥ /",
  "GK19danddk1u:1365": "seyam ākṛtir na vyabhicarati śīlam /",
  "GK19danddk1u:1366": "āsajjati ca me hṛdayam asyām eva /",
  "GK19danddk1u:1367": "tat parīkṣyainām udvaheyam /",
  "GK19danddk1u:1368": "avimṛśyakāriṇā hi niyatam anekāḥ patanty",
  "GK19danddk1u:1369": "anuśayaparamparāḥ ' iti snigdhadṛṣṭir ācaṣṭa --",
  "GK19danddk1u:1370": "' bhadre kac=cid asti kauśalaṃ śāliprasthena anena",
  "GK19danddk1u:1371": "sampannam āhāram asmān abhyavahārayitum ' iti /",
  "GK19danddk1u:1372": "tatas tayā vṛddhadāsī sākūtam ālokitā /",
  "GK19danddk1u:1373": "tasya hastāt prasthamātraṃ dhānyam ādāya kva=cid",
  "GK19danddk1u:1374": "alindoddeśe susiktasammṛṣṭe dattapādaśaucam",
  "GK19danddk1u:1375": "upāveśayat /",
  "GK19danddk1u:1376": "sā kanyā tān gandhaśālīn saṅkṣudya mātrayā",
  "GK19danddk1u:1377": "viśoṣyātape muhur muhuḥ parivartya sthirasamāyāṃ",
  "GK19danddk1u:1378": "bhūmau nālīpṛṣṭhena mṛdumṛdu ghaṭṭayantī",
  "GK19danddk1u:1379": "tuṣair akhaṇḍais taṇḍulān pṛthak",
  "GK19danddk1u:1380": "cakāra /",
  "GK19danddk1u:1381": "jagāda ca dhātrīm -- ' mātaḥ ebhis tuṣair arthino",
  "GK19danddk1u:1382": "bhūṣaṇamṛjākriyākṣamaiḥ svarṇakārāḥ /",
  "GK19danddk1u:1383": "tebhya imān datvā labdhābhiḥ kākiṇībhiḥ",
  "GK19danddk1u:1384": "sthiratarāṇy anatyārdrāṇi na atiśuṣkāṇi",
  "GK19danddk1u:1385": "kāṣṭhāni mitaṃpacāṃ sthālīm ubhe śarāve",
  "GK19danddk1u:1386": "cāhara ' iti /",
  "GK19danddk1u:1387": "tathākṛte tayā tāms taṇḍulān",
  "GK19danddk1u:1388": "anatinimnottānavistīrṇakukṣau kakubholūkhale",
  "GK19danddk1u:1389": "lohapatraveṣṭitamukhena samaśarīreṇa",
  "GK19danddk1u:1390": "vibhāvyamānamadhyatānavena vyāyatena guruṇā",
  "GK19danddk1u:1391": "khādireṇa musalena",
  "GK19danddk1u:1392": "caturalalitotkṣepaṇāvakṣepaṇāyāsitabhujam",
  "GK19danddk1u:1393": "asakṛdaṅgulībhir uddhṛtyoddhṛtya avahatya",
  "GK19danddk1u:1394": "śūrpaśodhitakaṇakiṃ śārukāms taṇḍulān",
  "GK19danddk1u:1395": "asakṛd adbhiḥ prakṣālya kvathitapañcaguṇe jale",
  "GK19danddk1u:1396": "dattacullīpūjā prākṣipat /",
  "GK19danddk1u:1397": "praślathāvayaveṣu prasphuratsu taṇḍuleṣu",
  "GK19danddk1u:1398": "mukulāvasthām ativartamāneṣu saṅkṣipya analam",
  "GK19danddk1u:1399": "upahitamukhapidhānayā sthālyā annamaṇḍam",
  "GK19danddk1u:1400": "agālayat /",
  "GK19danddk1u:1401": "darvyā ca avaghaṭṭya mātrayā parivartya samapakveṣu",
  "GK19danddk1u:1402": "siktheṣu tāṃ sthālīm adhomukhīm avātiṣṭhipat /",
  "GK19danddk1u:1403": "indhanāny antaḥsārāṇy ambhasā samabhyukṣya",
  "GK19danddk1u:1404": "praśamitāgnīni kṛṣṇāṅgārīkṛtya tadarthibhyaḥ",
  "GK19danddk1u:1405": "prāhiṇot -- ' ebhir labdhāḥ kākiṇīr datvā",
  "GK19danddk1u:1406": "śākaṃ ghṛtaṃ dadhi tailam āmalakaṃ",
  "GK19danddk1u:1407": "ciñcāphalaṃ ca yathālābham ānaya ' iti /",
  "GK19danddk1u:1408": "tathā anuṣṭhite ca tayā dvitrān upadamśān",
  "GK19danddk1u:1409": "upapādya tadannamaṇḍam",
  "GK19danddk1u:1410": "ārdravālukopahitanavaśarāvagatam atimṛdunā",
  "GK19danddk1u:1411": "tālavṛntānilena śītalīkṛtya salavaṇasambhāraṃ",
  "GK19danddk1u:1412": "dattāṅgāradhūpavāsaṃ ca sampādya tad apy",
  "GK19danddk1u:1413": "āmalakaṃ ślakṣṇapiṣṭam utpalagandhi kṛtvā",
  "GK19danddk1u:1414": "dhātrīmukhena snā nāya tam acodayat /",
  "GK19danddk1u:1415": "tayā ca snānaśuddhayā dattatailāmalakaḥ krameṇa",
  "GK19danddk1u:1416": "sasnau /",
  "GK19danddk1u:1417": "snātaḥ siktamṛṣṭe kuṭṭime phalakam āruhya",
  "GK19danddk1u:1418": "pāṇḍuharitasya tribhāgaśeṣalūnasya",
  "GK19danddk1u:1419": "aṅgaṇakadalīpalāśasyopari śarāvadvayaṃ dattam",
  "GK19danddk1u:1420": "ārdram abhimṛśann atiṣṭhat /",
  "GK19danddk1u:1421": "sā tu tāṃ peyām eva agre samupāharat /",
  "GK19danddk1u:1422": "pītvā ca apanatādhvaklamaḥ prahṛṣṭaḥ",
  "GK19danddk1u:1423": "praklinnasakalagātraḥ sthito 'bhūt /",
  "GK19danddk1u:1424": "tatas tasya śālyodanasya darvīdvayaṃ datvā",
  "GK19danddk1u:1425": "sarpirmā trāṃ sūpam upadamśaṃ copajahāra /",
  "GK19danddk1u:1426": "imaṃ ca dadhnā ca trijātakāvacūrṇitena",
  "GK19danddk1u:1427": "surabhiśītalābhyāṃ ca kālaśeyakāñjikābhyāṃ",
  "GK19danddk1u:1428": "śeṣam annam abhojayat /",
  "GK19danddk1u:1429": "saśeṣae eva andhasy asāv atṛpyat /",
  "GK19danddk1u:1430": "ayācata ca pānīyam /",
  "GK19danddk1u:1431": "atha navabhṛṅgārasambhṛtam agurudhūpadhūpitam",
  "GK19danddk1u:1432": "abhinavapāṭalīkusumavāsitam",
  "GK19danddk1u:1433": "utphullotpalagrathitasaurabhaṃ vāri",
  "GK19danddk1u:1434": "nālīdhārātmanā pātayāṃ babhūva /",
  "GK19danddk1u:1435": "so 'pi mukhopahitaśarāveṇa",
  "GK19danddk1u:1436": "himaśiśirakaṇakarālitāruṇāyamānākṣipakṣmā",
  "GK19danddk1u:1437": "dhārāravābhinanditaśravaṇaḥ",
  "GK19danddk1u:1438": "sparśasukhodbhinnaromāñcakarkaśakapolaḥ",
  "GK19danddk1u:1439": "parimalapravālotpīḍaphullaghrāṇarandhro",
  "GK19danddk1u:1440": "mādhuryaprakarṣāvarjitarasanendriyas tad",
  "GK19danddk1u:1441": "acchaṃ pānīyam ākaṇṭhaṃ papau /",
  "GK19danddk1u:1442": "śiraḥkampasaṃjñāvāritā ca punar",
  "GK19danddk1u:1443": "aparakarakeṇācamanam adatta kanyā /",
  "GK19danddk1u:1444": "vṛddhayā tu taducchiṣṭam apohya haritagomayopalipte",
  "GK19danddk1u:1445": "kuṭṭime svam evottarīyakarpaṭaṃ vyavadhāya",
  "GK19danddk1u:1446": "kṣaṇam aśeta /",
  "GK19danddk1u:1447": "parituṣṭaś ca vidhivad upayamya kanyāṃ ninye /",
  "GK19danddk1u:1448": "nītvaitadanapekṣaḥ kām=api gaṇikām avarodham",
  "GK19danddk1u:1449": "akarot /",
  "GK19danddk1u:1450": "tām apy asau priyasakhīm ivopācarat /",
  "GK19danddk1u:1451": "patiṃ ca daivatam iva muktatandrā paryacarat /",
  "GK19danddk1u:1452": "gṛhakāryāṇi ca ahīnam anvatiṣṭhat /",
  "GK19danddk1u:1453": "parijanaṃ ca dākṣiṇyanidhir ātmādhīnam akarot /",
  "GK19danddk1u:1454": "tadguṇavaśīkṛtaś ca bhartā sarvam eva kuṭumbaṃ",
  "GK19danddk1u:1455": "tadāyattam eva kṛtvā tadekādhīnajīvitaśarīras",
  "GK19danddk1u:1456": "trivargaṃ nirviveśa /",
  "GK19danddk1u:1457": "tad bravīmi --' gṛhiṇaḥ priyahitāya dāraguṇāḥ '",
  "GK19danddk1u:1458": "iti /",
  "GK19danddk1u:1459": "tatas tena anuyukto nimbavatīvṛttam ākhyātavān --",
  "GK19danddk1u:1460": "' asti saurāṣṭreṣu valabhī nāma nagarī /",
  "GK19danddk1u:1461": "tasyāṃ gṛhaguptanāmno guhyakendratulyavibhavasya",
  "GK19danddk1u:1462": "nāvikapater duhitā ratnavatī nāma /",
  "GK19danddk1u:1463": "tāṃ kila madhumatyāḥ samupāgamya balabhadro nāma",
  "GK19danddk1u:1464": "sārthavāhaputraḥ paryaṇaiṣīt /",
  "GK19danddk1u:1465": "tayā api navavadhvā rahasi",
  "GK19danddk1u:1466": "rabhasavighnitasuratasukho jhaṭiti dveṣam",
  "GK19danddk1u:1467": "alpetaraṃ babandha /",
  "GK19danddk1u:1468": "na tāṃ punar draṣṭum iṣṭavān /",
  "GK19danddk1u:1469": "tadgṛhāgamanam api suhṛdvākyaśatātivartī",
  "GK19danddk1u:1470": "lajjayā parijahāra /",
  "GK19danddk1u:1471": "tāṃ ca durbhagāṃ tadāprabhṛty eva ' neyaṃ",
  "GK19danddk1u:1472": "ratnavatī nimbavatī ceyam iti svajanaḥ parajanaś ca",
  "GK19danddk1u:1473": "paribabhūva /",
  "GK19danddk1u:1474": "gate ca kasmimś=cit kāle sā tv anutapyamānā ' kā me",
  "GK19danddk1u:1475": "gatiḥ iti vimṛśantī kām api vṛddhapravrājikāṃ",
  "GK19danddk1u:1476": "mātṛsthānīyāṃ devaśeṣakusumair upasthitām",
  "GK19danddk1u:1477": "apaśyat /",
  "GK19danddk1u:1478": "tasyāḥ puro rahasi sakaruṇaṃ ruroda /",
  "GK19danddk1u:1479": "tayā apy udaśrumukhyā bahuprakāram anunīya",
  "GK19danddk1u:1480": "ruditakāraṇaṃ pṛṣṭā trapamāṇā api",
  "GK19danddk1u:1481": "kāryagauravāt kathañ=cid abravīt -- ' amba kiṃ",
  "GK19danddk1u:1482": "bravīmi /",
  "GK19danddk1u:1483": "daurbhāgyaṃ nāma jīvanmaraṇam eva aṅganānām",
  "GK19danddk1u:1484": "viśeṣataś ca kulavadhūnām /",
  "GK19danddk1u:1485": "tasya aham asmy udāharaṇabhūtā /",
  "GK19danddk1u:1486": "mātṛpramukho 'pi jñātivargo mām avajñayaiva",
  "GK19danddk1u:1487": "paśyati /",
  "GK19danddk1u:1488": "tena sudṛṣṭāṃ māṃ kuru /",
  "GK19danddk1u:1489": "na cet tyajeyam adyaiva niṣprayojanān prāṇān /",
  "GK19danddk1u:1490": "ā virāmāc ca me rahasyaṃ nāśrāvyam ' iti",
  "GK19danddk1u:1491": "pādayoḥ papāta /",
  "GK19danddk1u:1492": "sainām utthāpyodbāṣpovāca -- ' vatse mā",
  "GK19danddk1u:1493": "adhyavasyaḥ sāhasam /",
  "GK19danddk1u:1494": "iyam asmi tvannideśavartinī /",
  "GK19danddk1u:1495": "yāvati mamopayogas tava tāvati bhavāmy",
  "GK19danddk1u:1496": "ananyādhīnā /",
  "GK19danddk1u:1497": "yady eva asi nirviṇṇā tapaś cara tvaṃ",
  "GK19danddk1u:1498": "madadhiṣṭhitā pāralaukikāya kalyāṇāya /",
  "GK19danddk1u:1499": "nanv ayam udarkaḥ prāktanasya duṣkṛtasya",
  "GK19danddk1u:1500": "yadanenākāreṇedṛśena śīlena jātyā",
  "GK19danddk1u:1501": "caivaṃbhūtayā samanugatā saty akasmād eva",
  "GK19danddk1u:1502": "bhartṛdveṣyatāṃ gatā asi /",
  "GK19danddk1u:1503": "yadi kaś=cid asty upāyaḥ patidrohapratikriyāyai",
  "GK19danddk1u:1504": "darśaya amum /",
  "GK19danddk1u:1505": "matir hi te paṭīyasī ' iti /",
  "GK19danddk1u:1506": "atha asau kathañ=cit kṣaṇam adhomukhī dhyātvā",
  "GK19danddk1u:1507": "dīrghoṣṇaśvāsapūrvam avocat -- ' bhagavati patir",
  "GK19danddk1u:1508": "eva daivataṃ vanitānām viśeṣataś ca kulajānām /",
  "GK19danddk1u:1509": "atas tacchuśrūṣaṇābhyupāyahetubhūtaṃ kiñ=cid",
  "GK19danddk1u:1510": "ācaraṇīyam /",
  "GK19danddk1u:1511": "asty asmatprātiveśyo vaṇik /",
  "GK19danddk1u:1512": "abhijanena vibhavena rājāntaraṅgabhāvena ca",
  "GK19danddk1u:1513": "sarvapaurān atītya vartate /",
  "GK19danddk1u:1514": "tasya kanyā kanakavatī nāma matsamānarūpāvayavā",
  "GK19danddk1u:1515": "mama atisnigdhā sakhī /",
  "GK19danddk1u:1516": "tayā saha tadvimānaharmyatale tato 'pi",
  "GK19danddk1u:1517": "dviguṇamaṇḍitā vihariṣyāmi /",
  "GK19danddk1u:1518": "tvayā tu tanmātṛprārthanaṃ sakaruṇam abhidhāya",
  "GK19danddk1u:1519": "matpatir etadgṛhaṃ kathañ=canāneyaḥ /",
  "GK19danddk1u:1520": "samīpagateṣu ca yuṣmāsu krīḍāmattā nāma",
  "GK19danddk1u:1521": "kandukaṃ bhramśayeyam /",
  "GK19danddk1u:1522": "atha tam ādāya tasya haste datvā vakṣyasi -- ' putra",
  "GK19danddk1u:1523": "taveyaṃ bhāryāsakhī nidhipatidattasya",
  "GK19danddk1u:1524": "sarvaśreṣṭhimukhyasya kanyā kanakavatī nāma /",
  "GK19danddk1u:1525": "tvām iyam anavastho niṣkaruṇaś ceti",
  "GK19danddk1u:1526": "ratnavatīnimittam atyarthaṃ nindati /",
  "GK19danddk1u:1527": "tad eṣa kanduko vipakṣadhanaṃ pratyarpaṇīyam '",
  "GK19danddk1u:1528": "iti /",
  "GK19danddk1u:1529": "sa tathokto niyatam unmukhībhūya tām eva",
  "GK19danddk1u:1530": "priyasakhīṃ manyamāno mām baddhāñjali",
  "GK19danddk1u:1531": "yācamānāyai mahyaṃ bhūyas tvatprārthitaḥ",
  "GK19danddk1u:1532": "sābhilāṣam arpayiṣyati /",
  "GK19danddk1u:1533": "tena randhreṇopaśliṣya rāgam ujjvalīkṛtya yathā",
  "GK19danddk1u:1534": "asau kṛtasaṅketo deśāntaram ādāya māṃ gamiṣyati",
  "GK19danddk1u:1535": "tathopapādanīyam ' iti /",
  "GK19danddk1u:1536": "harṣābhyupetayā ca anayā tathaiva sampāditam /",
  "GK19danddk1u:1537": "athaitām kanakavatīti vṛddhatāpasīpralabdho",
  "GK19danddk1u:1538": "balabhadraḥ saratnasārābharaṇām ādāya niśi",
  "GK19danddk1u:1539": "nīrandhre tamasi prāvasat /",
  "GK19danddk1u:1540": "sā tu tāpasī vārtām āpādayat -- ' mandena mayā",
  "GK19danddk1u:1541": "nirnimittam upekṣitā ratnavatī śvaśurau ca paribhūtau",
  "GK19danddk1u:1542": "suhṛdaś ca ativartitāḥ /",
  "GK19danddk1u:1543": "tad atraiva samsṛṣṭo jīvituṃ jihremīti",
  "GK19danddk1u:1544": "balabhadraḥ pūrvedyur mām akathayat /",
  "GK19danddk1u:1545": "nūnam asau tena nītā vyaktiś ca acirād bhaviṣyati",
  "GK19danddk1u:1546": "iti /",
  "GK19danddk1u:1547": "tac chrutvā tadbāndhavās tadanveṣaṇaṃ prati",
  "GK19danddk1u:1548": "śithilayatnās tasthuḥ /",
  "GK19danddk1u:1549": "ratnavatī tu mārge kāñ=cit paṇyadāsīṃ saṅgṛhya",
  "GK19danddk1u:1550": "tayohyamānapātheyādyupaskarā kheṭakapuram",
  "GK19danddk1u:1551": "agamat /",
  "GK19danddk1u:1552": "amutra ca vyavahārakuśalo balabhadraḥ svalpenaiva",
  "GK19danddk1u:1553": "mūlena mahaddhanam upārjayat /",
  "GK19danddk1u:1554": "paurāgragaṇyaś cāsīt /",
  "GK19danddk1u:1555": "parijanaś ca bhūyān arthavaśāt samājagāma /",
  "GK19danddk1u:1556": "tatas tāṃ prathamadāsīṃ ' na karma karoṣi",
  "GK19danddk1u:1557": "dṛṣṭaṃ muṣṇāsi apriyaṃ bravīṣi ' iti paruṣam",
  "GK19danddk1u:1558": "uktvā bahv atāḍayat /",
  "GK19danddk1u:1559": "ceṭī tu prasādakālopakhyātarahasyasya",
  "GK19danddk1u:1560": "vṛttāntaikadeśam āttaroṣā nirbibheda /",
  "GK19danddk1u:1561": "tac chrutvā tu lubdhena daṇḍavāhinā",
  "GK19danddk1u:1562": "pauravṛddhasamnidhau ' nidhipatidattasya kanyāṃ",
  "GK19danddk1u:1563": "kanakavatīṃ moṣeṇa apahṛtya asmatpure nivasaty",
  "GK19danddk1u:1564": "eṣa durmatir balabhadraḥ /",
  "GK19danddk1u:1565": "tasya sarvasvaharaṇaṃ bhavadbhir na pratibandhanīyam",
  "GK19danddk1u:1566": "' iti nitarām abhartsayata /",
  "GK19danddk1u:1567": "bhītaṃ ca balabhadram adhijagāda ratnavatī -- ' na",
  "GK19danddk1u:1568": "bhetavyam /",
  "GK19danddk1u:1569": "brūhi -- neyaṃ nidhipatidattakanyā kanakavatī /",
  "GK19danddk1u:1570": "valabhyām eva gṛhaguptaduhitā ratnavatī nāmeyaṃ",
  "GK19danddk1u:1571": "dattā pitṛbhyāṃ mayā ca nyāyoḍhā /",
  "GK19danddk1u:1572": "na cet pratītha praṇidhiṃ prahiṇuta asyā",
  "GK19danddk1u:1573": "bandhupārśvam ' iti /",
  "GK19danddk1u:1574": "balabhadras tu tathoktvā śreṇīprātibhāvyena",
  "GK19danddk1u:1575": "tāvad eva atiṣṭhad yāvat",
  "GK19danddk1u:1576": "tatpuralekhyalabdhavṛttānto gṛhaguptaḥ",
  "GK19danddk1u:1577": "kheṭakapuram āgatya saha jāmātrā duhitaram",
  "GK19danddk1u:1578": "atiprītaḥ pratyanaiṣīt /",
  "GK19danddk1u:1579": "tathā dṛṣṭvā ratnavatī kanakavatīti bhāvayatas",
  "GK19danddk1u:1580": "tasyaiva bhalabhadrasya ativallabhā jātā /",
  "GK19danddk1u:1581": "tad bravīmi -- ' kāmo nāma saṅkalpaḥ ' iti /",
  "GK19danddk1u:1582": "tadanantaram asau nitambavatīvṛttāntam aprākṣīt /",
  "GK19danddk1u:1583": "so 'ham abravam -- ' asti śūraseneṣu mathurā nāma",
  "GK19danddk1u:1584": "nagarī /",
  "GK19danddk1u:1585": "tatra kaś=cit kulaputraḥ kalāsu gaṇikāsu ca",
  "GK19danddk1u:1586": "atiraktaḥ mitrārthaṃ",
  "GK19danddk1u:1587": "svabhujamātranirvyūḍhānekakalahaḥ",
  "GK19danddk1u:1588": "kalahakaṇṭaka iti karkaśair abhikhyāpitākhyaḥ",
  "GK19danddk1u:1589": "pratyavātsīt /",
  "GK19danddk1u:1590": "sa caikadā kasya=cid āgantoś citrakarasya haste",
  "GK19danddk1u:1591": "citrapaṭaṃ dadarśa /",
  "GK19danddk1u:1592": "tatra kā=cid ālekhyagatā yuvatir ālokamātreṇaiva",
  "GK19danddk1u:1593": "kalahakaṇṭakasya kāmāturaṃ cetaś cakāra /",
  "GK19danddk1u:1594": "sa ca tam abravīt -- ' bhadra viruddham ivaitat",
  "GK19danddk1u:1595": "pratibhāti /",
  "GK19danddk1u:1596": "yataḥ kulajādurlabhaṃ vapuḥ ābhijātyaśamsinī ca",
  "GK19danddk1u:1597": "namratā pāṇḍurā ca mukhacchaviḥ",
  "GK19danddk1u:1598": "anatiparibhuktasubhagā ca tanuḥ prauḍhatānuviddhā",
  "GK19danddk1u:1599": "ca dṛṣṭiḥ /",
  "GK19danddk1u:1600": "na caiṣā proṣitabhartṛkā",
  "GK19danddk1u:1601": "pravāsacihnasyaikaveṇīāder adarśanāt /",
  "GK19danddk1u:1602": "lakṣma caitaddakṣiṇapārśvavarti /",
  "GK19danddk1u:1603": "tad iyaṃ vṛddhasya kasya=cid vaṇijo na",
  "GK19danddk1u:1604": "atipumstvasya yathārhasambhogālābhapīḍitā",
  "GK19danddk1u:1605": "gṛhiṇī tvayā atikauśalād yathādṛṣṭam",
  "GK19danddk1u:1606": "ālikhitā bhavitum arhati ' iti /",
  "GK19danddk1u:1607": "sa tam abhipraśasya aśamsat -- ' satyam idam /",
  "GK19danddk1u:1608": "avantipuryām ujjayinyām anantakīrtināmnaḥ",
  "GK19danddk1u:1609": "sārthavāhasya bhāryā yathārthanāmā nitambavatī",
  "GK19danddk1u:1610": "nāmaiṣā saundaryavismitena mayaivam ālikhitā ' iti /",
  "GK19danddk1u:1611": "sa tadaivonmanāyamānas taddarśanāya",
  "GK19danddk1u:1612": "parivavrājojjayinīm /",
  "GK19danddk1u:1613": "bhārgavo nāma bhūtvā bhikṣānibhena tadgṛhaṃ",
  "GK19danddk1u:1614": "praviśya tāṃ dadarśa /",
  "GK19danddk1u:1615": "dṛṣṭvā ca atyārūḍhamanmatho nirgatya",
  "GK19danddk1u:1616": "pauramukhyebhyaḥ śmaśānarakṣām ayācata /",
  "GK19danddk1u:1617": "alabhata ca /",
  "GK19danddk1u:1618": "tatra labdhaiś ca śavāvaguṇṭhanapaṭādibhiḥ kām",
  "GK19danddk1u:1619": "apy arhantikāṃ nāma śramaṇikām upāsāñ cakre /",
  "GK19danddk1u:1620": "tanmukhena ca nimbavatīm upāmśu mantrayām āsa /",
  "GK19danddk1u:1621": "sā caināṃ nirbhartsayantī pratyācacakṣe /",
  "GK19danddk1u:1622": "śramaṇikāmukhāc ca duṣkaraśīlabhramśāṃ",
  "GK19danddk1u:1623": "kulastriyam upalabhya rahasi dūtikām aśikṣayat -- '",
  "GK19danddk1u:1624": "bhūyo 'py upatiṣṭha sārthavāhabhāryām /",
  "GK19danddk1u:1625": "brūhi copahvare samsāradoṣadarśanāt samādhim",
  "GK19danddk1u:1626": "āsthāya mumukṣamāṇo mādṛśo janaḥ",
  "GK19danddk1u:1627": "kulavadhūnāṃ śīlapātane ghaṭatae iti kva ghaṭate /",
  "GK19danddk1u:1628": "etad api tvam atyudārayā samṛddhyā rūpeṇa",
  "GK19danddk1u:1629": "atimānuṣeṇa prathamena vayasopapannāṃ kim itaranārīsulabhaṃ",
  "GK19danddk1u:1630": "cāpalaṃ spṛṣṭaṃ na veti parīkṣā kṛtā /",
  "GK19danddk1u:1631": "tuṣṭā asmi tavaivam aduṣṭabhāvatayā /",
  "GK19danddk1u:1632": "tvām idānīm utpannāpatyāṃ draṣṭum icchāmi /",
  "GK19danddk1u:1633": "bhartā tu bhavatyāḥ kena=cid graheṇa adhiṣṭhitaḥ",
  "GK19danddk1u:1634": "pāṇḍurogadurbalo bhoge ca asamarthaḥ sthito",
  "GK19danddk1u:1635": "abhūt /",
  "GK19danddk1u:1636": "na ca śakyaṃ tasya vighnam apratikṛtya apatyam",
  "GK19danddk1u:1637": "asmāl labdhum /",
  "GK19danddk1u:1638": "ataḥ prasīda /",
  "GK19danddk1u:1639": "vṛkṣavāṭikām ekākinī praviśya madupanītasya",
  "GK19danddk1u:1640": "kasya=cin mantravādinaś channam eva haste caraṇam",
  "GK19danddk1u:1641": "arpayitvā tadabhimantritena praṇayakupitā nāma",
  "GK19danddk1u:1642": "bhūtvā bhartāram urasi prahartum arhasi /",
  "GK19danddk1u:1643": "upary asāv uttamadhātupuṣṭim",
  "GK19danddk1u:1644": "ūrjitāpatyotpādanakṣamām āsādayiṣyati /",
  "GK19danddk1u:1645": "anuvartiṣyate devīm iva atra bhavatīm /",
  "GK19danddk1u:1646": "na atra śaṅkā kāryā iti /",
  "GK19danddk1u:1647": "sā tathoktā vyaktam abhyupaiṣyati /",
  "GK19danddk1u:1648": "naktaṃ māṃ vṛkṣavāṭikāṃ praveśya tām api",
  "GK19danddk1u:1649": "praveśayiṣyasi /",
  "GK19danddk1u:1650": "tāvataiva tvayā aham anugṛhīto bhave yam ' iti /",
  "GK19danddk1u:1651": "sā tathaivopapāditavatī /",
  "GK19danddk1u:1652": "so 'tiprītas tasyām eva kṣapāyāṃ",
  "GK19danddk1u:1653": "vṛkṣavāṭikāṃ gato nitambavatīṃ",
  "GK19danddk1u:1654": "nirgranthikāprayatnenopanītāṃ pāde parāmṛśann",
  "GK19danddk1u:1655": "iva hemanūpuram ekam ākṣipya cchurikayorumūle",
  "GK19danddk1u:1656": "kiñ=cid ālikhya drutataram apāsarat /",
  "GK19danddk1u:1657": "sā tu sāndratrāsā svam eva durnayaṃ garhamāṇā",
  "GK19danddk1u:1658": "jighāmsantīva śramaṇikāṃ tadvraṇaṃ",
  "GK19danddk1u:1659": "bhavanadīrghikāyāṃ prakṣālya datvā",
  "GK19danddk1u:1660": "paṭabandhanaṃ sāmayāpadeśād aparaṃ ca",
  "GK19danddk1u:1661": "apanīya nūpuraṃ śayanaparā tricaturāṇi dināny",
  "GK19danddk1u:1662": "ekānte ninye /",
  "GK19danddk1u:1663": "sa dhūrtaḥ ' vikreṣye ' iti tena nūpureṇa tam",
  "GK19danddk1u:1664": "anantakīrtim upāsasāda /",
  "GK19danddk1u:1665": "sa dṛṣṭvā mama gṛhiṇyā evaiṣa nūpuraḥ katham",
  "GK19danddk1u:1666": "ayam upalabdhas tvayā ' iti tam abruvāṇaṃ nirbandhena",
  "GK19danddk1u:1667": "papraccha /",
  "GK19danddk1u:1668": "sa tu ' vaṇiggrāmasya agre vakṣyāmi ' iti sthito",
  "GK19danddk1u:1669": "abhūt /",
  "GK19danddk1u:1670": "punar asau gṛhiṇyai ' svanūpurayugalaṃ preṣaya '",
  "GK19danddk1u:1671": "iti sandideśa /",
  "GK19danddk1u:1672": "sā ca salajjaṃ sasādhvasaṃ ca ' adya rātrau",
  "GK19danddk1u:1673": "viśrāmapraviṣṭāyāṃ vṛkṣavāṭikāyāṃ",
  "GK19danddk1u:1674": "prabhraṣṭo mamaikaḥ praśithilabandho nūpuraḥ /",
  "GK19danddk1u:1675": "so 'dya apy anviṣṭo na dṛṣṭaḥ /",
  "GK19danddk1u:1676": "sa punar ayaṃ dvitīyaḥ ' ity aparaṃ prā hiṇot /",
  "GK19danddk1u:1677": "anayā ca vārtayā amuṃ puraskṛtya sa vaṇig",
  "GK19danddk1u:1678": "vaṇigjanasamājam ājagāma /",
  "GK19danddk1u:1679": "sa ca anuyukto dhūrtaḥ savinayam āvedayat -- '",
  "GK19danddk1u:1680": "viditam eva khalu vo yathā ahaṃ yuṣmadājñayā",
  "GK19danddk1u:1681": "pitṛvanam abhi rakṣya tadupajīvī prativasāmi /",
  "GK19danddk1u:1682": "lubdhāś ca kadā=cin maddarśanabhīravo niśi",
  "GK19danddk1u:1683": "daheyur api śavānīti niśāsv api śmaśānam",
  "GK19danddk1u:1684": "adhiśaye /",
  "GK19danddk1u:1685": "aparedyur dagdhādagdhaṃ mṛtakaṃ citāyāḥ",
  "GK19danddk1u:1686": "prasabham ākarṣantīṃ śyāmākārāṃ nārīm",
  "GK19danddk1u:1687": "apaśyam /",
  "GK19danddk1u:1688": "arthalobhāt tu nigṛhya bhayaṃ sā saṅgṛhītā /",
  "GK19danddk1u:1689": "śastrikayorumūle yadṛcchayā kiñ=cid ullikhitam /",
  "GK19danddk1u:1690": "eṣa ca nūpuraś caraṇād ākṣiptaḥ /",
  "GK19danddk1u:1691": "tāvaty eva drutagatiḥ sā palāyiṣṭa /",
  "GK19danddk1u:1692": "so 'yam asyāgamaḥ /",
  "GK19danddk1u:1693": "paraṃ bhavantaḥ pramāṇam ' iti /",
  "GK19danddk1u:1694": "vimarśe ca tasyāḥ śākinī tvam aikamatyena paurāṇām",
  "GK19danddk1u:1695": "abhimatam āsīt /",
  "GK19danddk1u:1696": "bhartrā ca parityaktā tasminn eva śmaśāne bahu vilapya",
  "GK19danddk1u:1697": "pāśenodbadhya martukāmā tena dhūrtena naktam",
  "GK19danddk1u:1698": "agṛhyata /",
  "GK19danddk1u:1699": "anunītā ca -- ' sundari tvadākāronmāditena mayā",
  "GK19danddk1u:1700": "tvadāvarjane bahūn upāyān bhikṣukīmukhenopanyasya",
  "GK19danddk1u:1701": "teṣv asiddheṣu punar ayam upāyo yāvajjīvam",
  "GK19danddk1u:1702": "asādhāraṇīkṛtya rantum ācaritaḥ /",
  "GK19danddk1u:1703": "tat prasīda ananyaśaraṇāya",
  "GK19danddk1u:1704": "asmai dāsajanāya ' iti muhur muhuś caraṇayor",
  "GK19danddk1u:1705": "nipatya prayujya sāntvaśatāni tām agatyantarām",
  "GK19danddk1u:1706": "ātmavaśyām akarot /",
  "GK19danddk1u:1707": "tad idam uktam -- ' duṣkarasādhanaṃ prajñā ' iti /",
  "GK19danddk1u:1708": "sa cedam ākarṇya brahmarākṣaso mām apūpujat /",
  "GK19danddk1u:1709": "asminn eva kṣaṇe na",
  "GK19danddk1u:1710": "atiprauḍhapumnāgamukulasthūlāni muktāphalāni saha",
  "GK19danddk1u:1711": "salilabindubhir ambaratalād apatan /",
  "GK19danddk1u:1712": "ahaṃ tu ' kiṃ nv idam ' ity uccakṣur ālokayan",
  "GK19danddk1u:1713": "kam=api rākṣasaṃ kāñ=cid aṅganāṃ",
  "GK19danddk1u:1714": "viceṣṭamānagātrām ākarṣantam apaśyam /",
  "GK19danddk1u:1715": "katham apaharaty akāmām api striyam anācāro",
  "GK19danddk1u:1716": "nairṛta iti gaganagamanamandaśaktir aśastraś ca",
  "GK19danddk1u:1717": "atapye /",
  "GK19danddk1u:1718": "sa tu matsambandhī brahmarākṣasaḥ ' tiṣṭha tiṣṭha",
  "GK19danddk1u:1719": "pāpa kva apaharasi ' iti bhartsayann utthāya",
  "GK19danddk1u:1720": "rākṣasena sama sṛjyata /",
  "GK19danddk1u:1721": "tāṃ tu roṣād anapekṣāpaviddhām",
  "GK19danddk1u:1722": "amaravṛkṣamañjarīm iva antarikṣād āpatantīm",
  "GK19danddk1u:1723": "unmukhaprasāritobhayakaraḥ karābhyām agrahīṣam /",
  "GK19danddk1u:1724": "upagṛhya ca vepamānāṃ sammīlitākṣīṃ",
  "GK19danddk1u:1725": "madaṅgasparśasukhenodbhinnaromāñcāṃ tādṛśīm",
  "GK19danddk1u:1726": "eva tām anavatārayann atiṣṭham /",
  "GK19danddk1u:1727": "tāvat tāv ubhāv api śailaśṛṅgabhaṅgaiḥ",
  "GK19danddk1u:1728": "pādapaiś ca rabhasonmūlitair",
  "GK19danddk1u:1729": "muṣṭipādaprahāraiś ca parasparam akṣapayetām /",
  "GK19danddk1u:1730": "punar aham atimṛduni pulinavati kusumalavalāñchite",
  "GK19danddk1u:1731": "sarastīre 'varopya saspṛhaṃ nirvarṇayams tāṃ",
  "GK19danddk1u:1732": "matprāṇaikavallabhāṃ rājakanyāṃ kandukavatīm",
  "GK19danddk1u:1733": "alakṣyam /",
  "GK19danddk1u:1734": "sā hi mayā samāśvāsyamānā tiryaṅ mām abhinirūpya",
  "GK19danddk1u:1735": "jātapratyabhijñā sakaruṇam arodīt /",
  "GK19danddk1u:1736": "avādīc ca -- ' nātha tvaddarśanād upoḍharāgā",
  "GK19danddk1u:1737": "tasmin kandukotsave punaḥ sakhyā candrasenayā",
  "GK19danddk1u:1738": "tvatkathābhir eva samāśvāsitā asmi /",
  "GK19danddk1u:1739": "tvaṃ kila samudramadhye majjitaḥ pāpena madbhrātrā",
  "GK19danddk1u:1740": "bhīmadhanvanā iti śrutvā sakhījanaṃ parijanaṃ ca",
  "GK19danddk1u:1741": "vañcayitvā jīvitaṃ jihāsur ekākinī krīḍāvanam",
  "GK19danddk1u:1742": "upāgamam /",
  "GK19danddk1u:1743": "tatra ca mām acakamata kāmarūpa eṣa rākṣasādhamaḥ /",
  "GK19danddk1u:1744": "so 'yaṃ mayā bhītayā avadhūtaprārthanaḥ",
  "GK19danddk1u:1745": "sphurantīṃ māṃ nigṛhya abhyadhāvat /",
  "GK19danddk1u:1746": "atraivam avasito 'bhūt /",
  "GK19danddk1u:1747": "ahaṃ ca daivāt tavaiva jīvita īśasya haste patitā /",
  "GK19danddk1u:1748": "bhadraṃ tava ' iti /",
  "GK19danddk1u:1749": "śrutvā ca tayā saha avaruhya nāvam adhyāroham /",
  "GK19danddk1u:1750": "muktā ca nauḥ prativātapreritā tām eva",
  "GK19danddk1u:1751": "dāmaliptāṃ pratyupā tiṣṭhat /",
  "GK19danddk1u:1752": "avarūḍhāś ca vayam aśrameṇa /",
  "GK19danddk1u:1753": "' tanayasya ca tanayāyāś ca nāśād ananyāpatyas",
  "GK19danddk1u:1754": "tuṅgadhanvā suhmapatir niṣkalaḥ svayaṃ sakalatra",
  "GK19danddk1u:1755": "eva niṣkalaṅkagaṅgārodhasy anaśanenoparantuṃ",
  "GK19danddk1u:1756": "pratiṣṭhate /",
  "GK19danddk1u:1757": "saha tena martum icchaty ananyanātho 'nuraktaḥ",
  "GK19danddk1u:1758": "pauravṛddhalokaḥ /",
  "GK19danddk1u:1759": "' ity aśrumukhīnāṃ prajānām",
  "GK19danddk1u:1760": "ākrandam aśṛṇuma /",
  "GK19danddk1u:1761": "atha aham asmai rājñe yathāvṛttam ākhyāya",
  "GK19danddk1u:1762": "tadapatyadvayaṃ pratyarpitavān /",
  "GK19danddk1u:1763": "prītena tena jāmātā kṛto 'smi dāmalipteśvareṇa /",
  "GK19danddk1u:1764": "tatputro madanujīvī jātaḥ /",
  "GK19danddk1u:1765": "madājñaptena ca amunā prāṇavad ujjhitā",
  "GK19danddk1u:1766": "candrasenā kośadāsam abhajat /",
  "GK19danddk1u:1767": "tataś ca simhavarmasāhāyyārtham atrāgatya",
  "GK19danddk1u:1768": "bhartus tava darśanotsavasukham anubhavāmi ' iti /",
  "GK19danddk1u:1769": "śrutvā ' citreyaṃ daivagatiḥ /",
  "GK19danddk1u:1770": "avasareṣu puṣkalaḥ puruṣakāraḥ /",
  "GK19danddk1u:1771": "' ity abhidhāya bhūyaḥ smitābhiṣiktadantacchado",
  "GK19danddk1u:1772": "mantragupte harṣotphullaṃ cakṣuḥ pātayāmāsa devo",
  "GK19danddk1u:1773": "rājavāhanaḥ /",
  "GK19danddk1u:1774": "sa kila karakamalena kiñ=citsamvṛtānano",
  "GK19danddk1u:1775": "lalitavallabhārabhasadattadantakṣatavyasanavihvalādharamaṇir",
  "GK19danddk1u:1776": "niroṣṭhyavarṇam ātmacaritam ācacakṣe @#--",
  "GK19danddk1u:1778": "/ iti śrī daṇḍinaḥ kṛtau daśakumāracarite",
  "GK19danddk1u:1779": "mitraguptacaritaṃ nāma ṣaṣṭha ucchvāsaḥ /"
}