{
    "GSP29vnyps32u:0": "// śrīmate nigamāntamahādeśikāya namaḥ //",
    "GSP29vnyps32u:1": "dvitīyamāhnikakam /",
    "GSP29vnyps32u:2": "nyā. pa. śa. 20 atha pauruṣeyāpauruṣeyavibhāga evānupapannaḥ, sarvasyāpi vākyasya pauruṣeyatve vākyatvādiliṅgasadbhāvāt---sarvajñapraṇītā vedāḥ,",
    "GSP29vnyps32u:3": "vedatvāt, iti vyatirekisaṃbhavāt; “mantrakṛdbhyaḥ” “tasya ha vā etasya",
    "GSP29vnyps32u:4": "mahato bhūtasya niśvasitametadyadṛgvedaḥ” “ṛcaḥ sāmāni jajñire /",
    "GSP29vnyps32u:5": "chandāṃsi jajñire tasmāt /",
    "GSP29vnyps32u:6": "yajustasmādajāyata” ityādiśravaṇāt, “pratimanvantaraṃ caiṣā śrutiranyā vidhīyate” ityādismṛteśca;”adhikṛtya kṛte granthe” iti",
    "GSP29vnyps32u:7": "pāṇinismṛtisiddhārthakāṭhakakālāpakādisamākhyāviśeṣayogāt;",
    "GSP29vnyps32u:8": "kādācitkakathāviśeṣasaṃdṛṣṭeḥ, anityayogāt,",
    "GSP29vnyps32u:9": "tatpūrvottarakālayostadananvayāpatteḥ, śabdasya bhūtaguṇasya naśvaratvāt,",
    "GSP29vnyps32u:10": "iti cet, tanna, vākyatvānumānasya vipakṣe bādhakābhāvāt /",
    "GSP29vnyps32u:11": "akāraṇakāryotpattiprasaṅgaḥ, iti cenna, kāryatvasyaiva sādhyamānatvāt,",
    "GSP29vnyps32u:12": "akāraṇatvamātrasyāpādyamāna syeṣṭatvāt /",
    "GSP29vnyps32u:13": "kramaviśeṣeṇānuccāryamāṇānāṃ varṇānāṃ kathaṃ padatvaṃ vākyatvaṃ veti",
    "GSP29vnyps32u:14": "cenna, parakṛtaprabandhapāṭhavadakartṛbhiruccāraṇepi tatsiddheḥ /",
    "GSP29vnyps32u:15": "ādimamuccāraṇaṃ kartrabhāve kathaṃ syāditi cenna, ādimattvasyaivāsiddheḥ,",
    "GSP29vnyps32u:16": "darśanānuguṇyena adyatvavadeva sarvadā",
    "GSP29vnyps32u:17": "paratantroccāraṇasyaivābhyupagantumucitatvāt, tataśca sarvadoccārayitṛpuruṣāpekṣatvepi pūrvapūrvādhītaprakārasyānusaraṇādanāditvasiddheḥ /",
    "GSP29vnyps32u:18": "apauruṣeyatve ghuṇakṣatākṣaravadūbodhakatvepyabhiprāyavirahādarthaparatvaṃ na syāditi cenna, pratipanne nirbādhe cārthe pradhāne bodhakatvasyaiva tātparyarūpatvāt, prādhānyāderlaukikavākyavadākhyātādisvabhāvādeva",
    "GSP29vnyps32u:19": "siddheḥ, asmadiṣṭe ca seśvaramīmāṃsāpakṣe nityeśvarābhiprāyasaṃbhavāt /",
    "GSP29vnyps32u:20": "svayameva hyāha--- “śrutiḥ smṛtirmamaivājñā” iti /",
    "GSP29vnyps32u:21": "tathā bhāṣyam--- “svaśāsanāvabodhi śāstramiti nityaṃ śrutyaiva niyuṅkte",
    "GSP29vnyps32u:22": "paraḥ” iti /",
    "GSP29vnyps32u:23": "nityāpi sā tadājñā /",
    "GSP29vnyps32u:24": "gītādirapi śrutyarthopadeśarūpatayā pravartate /",
    "GSP29vnyps32u:25": "sākṣāttu śrutistadādośaḥ /",
    "GSP29vnyps32u:26": "tadanuvidhānācca smṛtirapi /",
    "GSP29vnyps32u:27": "ajñātakartṛkatve gandharvabhāṣitādivadāptakartṛkatvaniścayābhāvādaprāmāṇyaśaṅkā syāditi",
    "GSP29vnyps32u:28": "cenna, doṣābhāvaniścayādeva tannivṛtteḥ /",
    "GSP29vnyps32u:29": "anāptakartṛkatvaśaṅkāyāṃ kathaṃ doṣābhāvaniścayaḥ ? iti cenna,",
    "GSP29vnyps32u:30": "mahājanaparigrahādevānāptakartṛkaśaṅkonmūlanāt /",
    "GSP29vnyps32u:31": "bāhyāgamaparigrahavat kiṃ nasyāt ? iti cenna, bahujanaparigrahādimātrasya",
    "GSP29vnyps32u:32": "mahājanaparigrahatvenāvivakṣitatvāt, tatpariprahaviśeṣasyaiva vivakṣitatvācca /",
    "GSP29vnyps32u:33": "tayoḥ ko vā viśeṣaḥ ? iti cenna, hetudarśanādarśanābhyāṃ viśeṣāt /",
    "GSP29vnyps32u:34": "ananyagatikaiḥ svairarasikaiḥ sukhajīvikārthibhiḥ kuhakavañcitairvā",
    "GSP29vnyps32u:35": "tatparigrahaḥ, iha tu na tathā, tadvaiparītyasya suprasiddhatvāt, iti //",
    "GSP29vnyps32u:36": "nyā. pa. śa. 21 api ca bāhyāgamapratibandiḥ kiṃ vadeprāmāṇyamāptaprāmāṇyanibandhanamitīcchadbhirvaiśeṣikādibhirucyate",
    "GSP29vnyps32u:37": "uta saugatādyāgamaprāmāṇyamicchadbhiḥ ? atha vā parityaktāśeṣapāralaukikāgamairlokāyatikaiḥ ? iti /",
    "GSP29vnyps32u:38": "nādyaḥ, riśvarakṛtatvepi vedasyaivaṃvidhaparigrahaviśeṣamantareṇādyatanarebāhyāgamebhyo (?)",
    "GSP29vnyps32u:39": "vivekasyāśakyatvāt, sarvajñapraṇītatvādyabhimānasya tadanumānaprakriyāyāśca sarvatra durvāratvāt",
    "GSP29vnyps32u:40": "na dvitīyaḥ, abhyupagataprāmāṇye svāgamepi prasaṅgāt /",
    "GSP29vnyps32u:41": "dṛṣṭaphalasaṃvādasya visaṃvādānyathāsiddheśca sarvatra samacarcatvāt,",
    "GSP29vnyps32u:42": "asmaduktasya nirupādhikaparigrahasya svamate durvacatvāt /",
    "GSP29vnyps32u:43": "ata eva na tṛtīyaḥ, prāmāṇyasya parokṣaprāmāṇyasya vākyaprāmāṇyasya ca sthāpitatvena vaidikavākye hyautsargike prāmāṇye prāpte",
    "GSP29vnyps32u:44": "nirupādhikaprekṣāvadanantapuruṣaparigrahādevānāptakartṛkatvaśaṅkonmūlane ca vaktṛdoṣaśaṅkānutthānāt, vacasi casvataḥ kācādivaddoṣādarśanāt /",
    "GSP29vnyps32u:45": "āptakartṛkatvābhāvepyautsargikaṃ prāmāṇyamanapoditam, iti //",
    "GSP29vnyps32u:46": "nyā. pa. śa. 22 ata eva hi prekṣāvantaraścoditeṣu bahuvittavyayāyāsasādhyeṣu niśaṅkaṃ pravartante, pratiṣiddheṣu ca sukhatareṣvapi viṣasaṃsṛṣṭānnabhojanādivannivartante /",
    "GSP29vnyps32u:47": "prayogaśca---pāralaukikī mahājanapravṛttiḥ saphalā, prekṣāvatpravṛttitvāt,",
    "GSP29vnyps32u:48": "kṛṣyādipravṛttivat; na hyanantaiḥprekṣāvadbhiravisaṃvādenāphalamanuṣṭhīyate iti śaṅkituṃ śakyam",
    "GSP29vnyps32u:49": "duḥkharūphaladarśanena siddhasādhanateti cenna, anabhipretopālambhāt,",
    "GSP29vnyps32u:50": "pravṛttiduḥkhādadhikapuruṣārthaparyavasānasya siṣādhayiṣitatvāt /",
    "GSP29vnyps32u:51": "tathāpi lābhapūjākhyātirūpadṛṣṭaprayojanenaiva sārthateti cet, tadapyasat,",
    "GSP29vnyps32u:52": "ataduddeśena teṣāṃ pravṛttidarśanāt, taduddeśena pravṛtteśca ḍāmbhikatvena",
    "GSP29vnyps32u:53": "śāstraistanniṣṭhaiśca vigarhaṇāt /",
    "GSP29vnyps32u:54": "ye ca taduddeśena pravartante, tepyataduddeśena pravṛttānāmanukurvāṇā eva",
    "GSP29vnyps32u:55": "khyātyādi prāpnuvanti, anyathā khyātilābhapūjādernirnimittatvaprasaṅgāt /",
    "GSP29vnyps32u:56": "na hi yatkiñcidanena kṛtamiti matvā kaścit kṛcchrasaṃpāditān dhanādīn dadāti, pūjayati, guṇānvā āropya stauti; api tu kutaścit pramāṇāt siddhaṃ praśastācaraṇamabhimatyaiva /",
    "GSP29vnyps32u:57": "samarasāmarthyādimūlalābha jādikamapyantatorthaśāstrādimūlapraśastapravṛttiprasūtam /",
    "GSP29vnyps32u:58": "ataḥ sanmaryādāpravṛttān dānamānādibhirabhyarcayantoṣpadṛṣṭabuddhyaiva pravartante /",
    "GSP29vnyps32u:59": "janarañjanārthameva dānādi, jano dātari mānayitari ca rajyate,",
    "GSP29vnyps32u:60": "“janānurāgaprabhavāśca saṃpadaḥ” iti prasiddheḥ, iti cenna,",
    "GSP29vnyps32u:61": "pratyupakārādyanarhapravrajitatapasvijaḍāndhabadhiradīnānāthādiṣu dānamānādibhiranurañjiteṣvapi tanmūladṛṣṭasaṃpatprasaṅgābhāvāt; ata eva hi",
    "GSP29vnyps32u:62": "nītinarmasaciveṣveva tadarthadānādivyavasthāpanam /",
    "GSP29vnyps32u:63": "pratāraṇapaṭubhirvaindikaiḥ pratāritāstān pūjayantīti cenna /",
    "GSP29vnyps32u:64": "kiṃ te svātmānamapi pratārayanti? ye nāma samastabhogāvimukhā",
    "GSP29vnyps32u:65": "yāvajjīvamātmānaṃ parikleśayanti; yaiśca paṭuprajñāḥ sarve lokāḥ",
    "GSP29vnyps32u:66": "pratāritāḥ, te kathaṃ lokottaraprajñena tvayā pratārakā ityunnītāḥ /",
    "GSP29vnyps32u:67": "andhaparamparākalpastarhyayamanuṣṭhānapravāhaḥ iti cenna,",
    "GSP29vnyps32u:68": "pramāṇasvarūpaphalayorabādhasya ca pratyakṣatvāt dharmabuddhyaiva ca nirupādhikaparigrahasya tvaduktyaiva siddhaḥ /",
    "GSP29vnyps32u:69": "anādinidhanesminnāmnāyamūle anuṣṭhāne pravahati prakriyāntaramāśritya pratārakairīśvarairarvācīnaiśca praticchandapravartanā śrutismṛtisiddhā yuktimatī cetyeṣā dik //",
    "GSP29vnyps32u:70": "nyā. pa. śa. 23 vedānityatvānumānānāṃ pratiprayogāśca---parvāparakalpāḥ",
    "GSP29vnyps32u:71": "etadvedasandarbhapāṭhavantaḥ, kalpatvāt, adyatanakalpavat /",
    "GSP29vnyps32u:72": "aiśvaraṃ vedapravartanamapracyutaprācīnasandarbham,",
    "GSP29vnyps32u:73": "āptakartṛkavedapravartanarūpatvāt,",
    "GSP29vnyps32u:74": "adyatananipuṇopādhyāyavedapravartanavat; na cāśrayādyasiddhiḥ,",
    "GSP29vnyps32u:75": "pauruṣeyatvepi prāmāṇyamicchatastata eva tatsiddheḥ /",
    "GSP29vnyps32u:76": "aprāmāṇyamicchatopi mahājanaparigrahānyathānupapattyaiva prāmāṇyaṃ prasādhya tata eva tatsādhanāt",
    "GSP29vnyps32u:77": "na cāsti vedapravartanasya sārasvatapāṭhenānaikāntyam, tathaiva tatpravāhasya tattacchākhāpraṇayanavadanāditvāt,",
    "GSP29vnyps32u:78": "mantrabrāhmaṇādivākyasvarūpavaiyākulīvirahācceti /",
    "GSP29vnyps32u:79": "evaṃvipakṣe bādhakābhāvādeva kevalavyatirekyapi nirastaḥ, anumānādhyāye tasya sāmānyato dūṣitatvācca",
    "GSP29vnyps32u:80": "tvanmatepyāyurvedādisapakṣasadbhāvena tasyāsādhāraṇyam; nahi tebhyo vyāvṛttamapauruṣeyatvādilakṣaṇaṃ vedatvaṃ tvayābhyupagamyate /",
    "GSP29vnyps32u:81": "vedaśabdaprayogaviṣayatāmātreṇa teṣāmapi pakṣīkāre svecchāgṛhītarūpasyeśvarasya tattadavatārasaṃvyavahārā vedavyatiriktāḥ santi sapakṣāḥ /",
    "GSP29vnyps32u:82": "na ca te tvayāpi neṣyante, vedatayā vā svīkriyante, gītādiṣu bhagavaduktyaṃśānāṃ śrīviṣṇusmṛtiprabhṛtīnāṃ ca vedatvānabhyupagamāt /",
    "GSP29vnyps32u:83": "dharmaśāstratayaiva hi vaiṣṇavasmṛtyādiprasiddhiḥ /",
    "GSP29vnyps32u:84": "avaktṛkasandarbhā vedāḥ, vedatvāt, yaḥ sakartṛkasandarbhaḥ, nāsau vedaḥ,",
    "GSP29vnyps32u:85": "iti pratihetuśca siddhaḥ /",
    "GSP29vnyps32u:86": "aprasiddhaviśeṣaṇatvādicodyaṃ tviha na tvayā smartavyam /",
    "GSP29vnyps32u:87": "sandarbhaḥ kathamavavatṛkaḥ syāditi cenna, varṇakramaniyamamātraviśeṣasya sandarbhaśabdena grahaṇāt,tasya ca prāguktanayena yathāpūrvapravartanamātreṇāpi vyavasthānāt /",
    "GSP29vnyps32u:88": "mābhūdavītahetuḥ /",
    "GSP29vnyps32u:89": "vītastu syāt vigītaṃ vākyaṃ sarvajñapraṇītaṃ, pramāṇatve",
    "GSP29vnyps32u:90": "satyalaukikārthaviṣayavākyatvāt, “na tvevāhaṃ jātu nāsam” ityādivākyavat,",
    "GSP29vnyps32u:91": "iti cenna, vedārthaviṣayaiḥ kalpasūtrakārādivākyairasmadādivākyaireva vānaikāntyāt /",
    "GSP29vnyps32u:92": "atīvakartṛkatve satīti viśeṣayiṣyāmaḥ iti cenna, tathāpi yathāpūrvapraṇayanamātreṇāpi tatpraṇītatvasiddhau siddhasādhanāt /",
    "GSP29vnyps32u:93": "yathāpūrvameva hi viśvamīśvaraḥ sṛjati; yathā adhīmahe---",
    "GSP29vnyps32u:94": "“sūryācandramasau dhātā yathāpūrvamakalpayat” iti /",
    "GSP29vnyps32u:95": "evaṃ tarhitulyayogakṣematayā vedavajjagatopyakartṛkatvaṃ prasaktamiti",
    "GSP29vnyps32u:96": "cenna, yathāpūrvaṃ ghaṭādinirmāṇe kulālakuvindādeḥ kartṛtvasiddheḥ; hanta",
    "GSP29vnyps32u:97": "! vedasya evaṃ syāditi cet, hanta ! syādeva /",
    "GSP29vnyps32u:98": "na hi kalpāntaravarṇavyaktisamudāyamevedānīntanavedarāśiṃ brūmaḥ, api tu tādṛkkramayogitāmātram",
    "GSP29vnyps32u:99": "sarvatra vākyeṣu yatheṣṭakramakalpane puruṣasya svātantryoktiḥ, na",
    "GSP29vnyps32u:100": "punaryathāpuroccāraṇe, iti kāvyādiṣvapi prasiddham /",
    "GSP29vnyps32u:101": "yadi tvayā ayathāpurapraṇītatvaṃ sādhyeta, tatra yathāpurapraṇayane kamiva",
    "GSP29vnyps32u:102": "doṣāmālakṣyaivaṃ viśeṣayasi ? mantrādiṣu kramabhaṅgānupapattiśca kalpāntarepi tacchaktyanapāyādeva, tathātvepi vā yathāpūrvoccāraṇepi",
    "GSP29vnyps32u:103": "tadanapāyāt, anyathā kalpanāgauravāt, iti //",
    "GSP29vnyps32u:104": "nyā. pa. śa. 24 tathāpi sargapralayasaṃbhavāt saṃpradāyavicchede",
    "GSP29vnyps32u:105": "sarvavedocchedāt paścādīśvarastatsraṣṭā syāt /",
    "GSP29vnyps32u:106": "na syāt, tathāpi prācīnavedasākṣātkāriṇastasya tatpravartanamātraucityāt,",
    "GSP29vnyps32u:107": "śaktasyāpi tajjātīyavedāntarakalpane gauravāt, śaktāvapi siddhopajīvanasyāsmadādiṣu dṛṣṭeḥ, eṣāmeva ca mantrāṇāṃ kalpāntarepi mantratvāvirodhāt /",
    "GSP29vnyps32u:108": "evaṃ mantranityatve ca tulyanyāyatayā brāhmaṇanityatvasyāpi dustyajatvāt,",
    "GSP29vnyps32u:109": "taddṛṣṭāntena vā tannityatvasādhanāt /",
    "GSP29vnyps32u:110": "sārasvatapāṭhādāvapi mantrādisvarūpabhedābhāvasyoktatvāt /",
    "GSP29vnyps32u:111": "“yā brahmāṇaṃ vidadhāti pūrvaṃ yo vai vedāṃśca prahiṇoti tasmai /",
    "GSP29vnyps32u:112": "“ “vācāvirūpanityayā”“pūrve pūrvebhyo vaca etadūcuḥ” “ajān ha vai praśnīṃstapasyamānāt brahma svayaṃ bhyabhyānar ṣat ta ṛṣayobhavan",
    "GSP29vnyps32u:113": "tadṛṣīṇāmṛṣitvam” “anādinidhanā hyeṣā vāgutsṛṣṭā svayaṃbhuvā” “vyasya",
    "GSP29vnyps32u:114": "vedaṃ sanātanam”",
    "GSP29vnyps32u:115": "ityādibhirīśvarasyāpyanīśvaravadvedapravartanamātrasiddheḥ kutaśca sargapralayasiddhiḥ ? viśvasantatiratyantamucchidyate,",
    "GSP29vnyps32u:116": "pradīpasantativat /",
    "GSP29vnyps32u:117": "viśvasantānoyaṃ dṛśyasantānahīnaiḥ samavāyibhirārabdhaḥ, santānatvāt,",
    "GSP29vnyps32u:118": "āraṇeyāgnisantānavat /",
    "GSP29vnyps32u:119": "vartamānabrahmāṇḍaparamāṇavaḥ pūrvamutpāditasajātīyasantānāntarāḥ,",
    "GSP29vnyps32u:120": "nityatve sati tadārambhakatvāt, pradīpaparamāṇuvat /",
    "GSP29vnyps32u:121": "parvatā api cūrṇībhaviṣyanti, avayavitvāt, ghaṭavat /",
    "GSP29vnyps32u:122": "samudrā api śoṣamupayāsyanti, jalāśayatvāt, palvalavat ityādyanumānataḥ,",
    "GSP29vnyps32u:123": "iti cenna, keṣāṃ cinnityasaṃsārapakṣe prathamasya hetostathā tatpratipādakairāgamairaṃśato bādhaḥ, tadvahiṣkāre ca anaikāntaḥ; sarveṣāṃ ca śrutiśatasiddhairnityavibhūtiniṣṭhairīśvaranityavigrahādibhistaistairanekāntaḥ",
    "GSP29vnyps32u:124": "na ca tatpakṣīkāraḥ, bādhāsiddhyoranyatarāpātāt /",
    "GSP29vnyps32u:125": "pratiprayogāśca---gaṇitaviśeṣādisiddhadvipārārdhasaṃkhyāpūrvottarakālo na",
    "GSP29vnyps32u:126": "lokaśūnyaḥ, kālatvāt, adyatanakālavat, ityādayaḥ svayamūhyāḥ //",
    "GSP29vnyps32u:127": "nyā. pa. śa. 25 vipakṣe bādhakaṃ na samyagdṛśyate /",
    "GSP29vnyps32u:128": "yaccāgamānugraha eṣāṃ balamityabhimatam, tadāgamapramāṇatvopajīvanam,",
    "GSP29vnyps32u:129": "tathā cāgamata eva pralayādisiddhiḥ /",
    "GSP29vnyps32u:130": "tataścāgamādevāgamanityatvaṃ siddham /",
    "GSP29vnyps32u:131": "uktaṃ ca prajñāparitrāṇe--- “vedataḥ pauruṣeyatvaśaṅkā vede na śāmyati /",
    "GSP29vnyps32u:132": "hetvantarasamudbhūtā hetvantaranivāritā” // iti /",
    "GSP29vnyps32u:134": "sargādau vedaparigrahaprakāraścaivamupapāditaḥ---",
    "GSP29vnyps32u:135": "“vyavahārijanābhāvādgirāṃ vyutpattyasaṃbhavāt /",
    "GSP29vnyps32u:136": "vedārtho naiva śakyeta boddhuṃ tasyeti cenna tat //",
    "GSP29vnyps32u:137": "bahavaḥ saṃbhavantyeva śabdārthavyavahāriṇaḥ /",
    "GSP29vnyps32u:138": "muktādyā riśituryadvā bahurūpaparigrahāt //",
    "GSP29vnyps32u:139": "prācyavijñānasaṃskārānuvṛttyā vāsya vedhasaḥ /",
    "GSP29vnyps32u:140": "sarvaśabdārthavijñānaṃ suptotthitavadudbhavet //",
    "GSP29vnyps32u:141": "na garbhavāsasteṣāṃ na vayovasthādayopi ca /",
    "GSP29vnyps32u:142": "sarvavijñānasaṃpannāḥ sṛṣṭāsta iti vedadhīḥ //",
    "GSP29vnyps32u:143": "'yo brahmaṇa'miti śratyā sṛṣṭvā brahmāṇamīśvaraḥ /",
    "GSP29vnyps32u:144": "asmai vedānadatteti pratītirna udeti hi //",
    "GSP29vnyps32u:145": "śabdārthavedine vedapradānaṃ sārthakaṃ bhavet /",
    "GSP29vnyps32u:146": "anyathā vyarthamityarthāpattyā śabdārthaveditā” // iti //",
    "GSP29vnyps32u:148": "nyā. pa. śa. 26 sūtrakāṇḍamantrakṛttvajanmādivākyānāmapi prathamadraṣṭṛtvasmartṛtvasaṃpradāyapravartanādibhireva nirvāhaḥ /",
    "GSP29vnyps32u:149": "idamapyāgamānurodhādeva siddham /",
    "GSP29vnyps32u:150": "“svayaṃbhvabhyānarṣat” ityādi hi śrūyate /",
    "GSP29vnyps32u:151": "prajāpatiniyogācca tadāhitamahimāno maharṣayonadhītāneva vedabhāgān paśyanti /",
    "GSP29vnyps32u:152": "tannniyogaśca tattadṛṣikatvenānusandhānādeḥ karmaupayikatvāt /",
    "GSP29vnyps32u:153": "teṣāmapi pravāhānāditvānnānityasaṃyogādidoṣaḥ /",
    "GSP29vnyps32u:154": "“yadvai kiñca manuravadat” ityādau pravāhānāditvaṃ parairuktam;",
    "GSP29vnyps32u:155": "tadupākhyānāntarādiṣvapi tulyam /",
    "GSP29vnyps32u:156": "uktaṃ ca bhagavatā vyāsena--- “yugāntentarhitān vedān setihāsān maharṣayaḥ",
    "GSP29vnyps32u:157": "lebhire tapasā pūrvamanujñātāḥ svayaṃbhuvā” // iti //",
    "GSP29vnyps32u:159": "itihāsotra tattadvṛttāntaḥ /",
    "GSP29vnyps32u:160": "uktaṃ ca tenaiva dharmaśāstrepi--- “dharmamūlaṃ",
    "GSP29vnyps32u:161": "vedamāhurgrantharāśimakṛtrimam /",
    "GSP29vnyps32u:162": "tadvidāṃ smṛtiśīle ca sādhvācāraṃ manaḥpriyam” // iti /",
    "GSP29vnyps32u:164": "śākhāpraṇayanaṃ ca dvāparānte bhāvipuruṣaśaktiparikṣayādvedavṛkṣaikadeśoddharaṇam /",
    "GSP29vnyps32u:165": "etena samākhyā nirvyūḍhā, pravacanaviṣayatvāt //",
    "GSP29vnyps32u:166": "idaṃ ca sarvaṃ prasādhitaṃ prajñāparitrāṇe--- “yādṛkprabhāvāḥ śrūyante ṛṣyādyā vedarāśiṣu",
    "GSP29vnyps32u:167": "tādṛśā eva sṛjyante vedān dṛṣṭvā svayaṃbhuvā //",
    "GSP29vnyps32u:168": "atastebhyaḥ purā vedasattvād vedasya nityatā /",
    "GSP29vnyps32u:169": "anadhītyaiva vedānāmāvirbhāvayitṛtvataḥ //",
    "GSP29vnyps32u:170": "tapasā prāppaya saṃskārāt tatsūktatvādisaṃbhavaḥ /",
    "GSP29vnyps32u:171": "tapaḥprabhāvānmatrāṇāmṛṣidarśanasaṃskṛteḥ //",
    "GSP29vnyps32u:172": "śaktirādhīyate kācidyathāsmākamadhītitaḥ /",
    "GSP29vnyps32u:173": "arthāvabodhakatvaṃ tu śabdaśaktyānyaśabdavat //",
    "GSP29vnyps32u:174": "ṛṣidarśanatodhīteparapi śaktyantarodbhavaḥ /",
    "GSP29vnyps32u:175": "apūrvakāryaniṣpattāvupakuryādidaṃ tataḥ //",
    "GSP29vnyps32u:176": "kāṭhakādisamākhyāyā nimittaṃ cedameva vā /",
    "GSP29vnyps32u:177": "prakṛṣṭaṃ vā pravacanaṃ tatsiddhā vedanityatā” // iti //",
    "GSP29vnyps32u:179": "nyā. pa. śa. 27 varṇānityatvaṃ kramānityatā vā",
    "GSP29vnyps32u:180": "nābhimatavedanityatvavirodhi /",
    "GSP29vnyps32u:181": "na ca varṇanityatvaṃ vedanityatvahetuḥ, kāvyādiṣvapi tulyatvāt /",
    "GSP29vnyps32u:182": "śabdādhikaraṇaṃ cānupayuktavarṇānityatvaparaṃ nānumanyāmahe /",
    "GSP29vnyps32u:183": "śārīrakadevatānadhikaraṇe ca--- “śabda iti cenna, ataḥ prabhavāt pratyakṣānumānābhyām /",
    "GSP29vnyps32u:184": "ata eva ca nityatvam /",
    "GSP29vnyps32u:185": "samānanāmarūpatvācca, āvṛttāvapyavirodho darśanāt, smṛteśca” iti sūtrairidaṃ sarvaṃ samarthitam",
    "GSP29vnyps32u:186": "nyā. pa. śa. 28 vedārthasaṅgahe tu---vedāḥ pramāṇaṃ cet,",
    "GSP29vnyps32u:187": "vidhyarthavādamantrāgataṃ sarvamapūrvamarthajātaṃ yathāvasthitameva bodhayanti /",
    "GSP29vnyps32u:188": "prāmāṇyaṃ ca vedānām 'autpattikastu śabdasyārtthena saṃbandhaḥ' ityuktam”",
    "GSP29vnyps32u:189": "iti mantrārthavādayorapi yāthārthyaṃ prakramya, śabdaśakterasāṅketikatvam,",
    "GSP29vnyps32u:190": "tata eva śabdānumānavivekaḥ pauruṣeyāpauruṣeyādivibhāgādikaṃ ca vyaktaṃ pradarśitam /",
    "GSP29vnyps32u:191": "tathāhi---yathā agnijalādīnāmauṣṇyādiśaktiyogaḥ svābhāvikaḥ; yathā cakṣurādīnāmindriyāṇāṃ buddhijanakatvaśaktiḥ svābhāvikī, tathā śabdasyāpi bodhakatvaśaktiḥ svābhāvikī /",
    "GSP29vnyps32u:192": "na ca hastaceṣṭādivat saṅketamūlaṃ śabdasya bodhakatvamiti vaktuṃ yuktam,",
    "GSP29vnyps32u:193": "avanādyanusandhānāvicchedepi saṅketayitṛpuruṣājñānāt /",
    "GSP29vnyps32u:194": "yāni saṅketamūlāni, tāni sarvāṇi sākṣādvā paramparayā vā vijñāyante /",
    "GSP29vnyps32u:195": "na ca devadattādiśabdavat kalpayituṃ yuktam; teṣu sākṣādvā paramparayāṃ vā saṃketo jñāyate",
    "GSP29vnyps32u:196": "gavādiśabdānāṃ tu anādyamusandhānāvicchedepi saṃketājñānādeva bodhakatvaśaktiḥ svābhāvikī",
    "GSP29vnyps32u:197": "agnyādīnāmauṣṇyādiśaktivadindriyāṇāṃ bodhakatvaśaktivaccaśabdasyāpi bodhakatvaśaktiravaśyāśrayaṇīyā",
    "GSP29vnyps32u:198": "nyā. pa. śa. 29 nanu ca indriyavacchabdasyāpi bodhakatvaṃ svābhāvikaṃ cet,",
    "GSP29vnyps32u:199": "saṃbandhagrahaṃ bodhakatvāya kimityapekṣate ?; liṅgavadityucyate; yathā jñātasaṃbandhaniyamaṃ dhūmādi agnyādibuddhijanakam, tathā jñātasaṃbandhaniyamaḥ śabdopyarthaviśeṣabuddhijanakaḥ evaṃ tarhi śabdopyarthaviśeṣasya liṅgamityanumānameva syāt; maivam;",
    "GSP29vnyps32u:200": "śabdārthayoḥ saṃbandho bodhyabodhakabhāva eva /",
    "GSP29vnyps32u:201": "dhūmādīnāṃ tu saṃbandhāntaramiti, tasya saṃbandhasya jñāpanadvāreṇa",
    "GSP29vnyps32u:202": "buddhijanakatvamiti viśeṣaḥ /",
    "GSP29vnyps32u:203": "evaṃ gṛhītasaṃbandhasya bodhakatvadarśanādanādyanusaṃdhānāvicchedepi saṃṅketājñānāt bodhakatvavaṃ śaktireveti niścīyate //",
    "GSP29vnyps32u:204": "evaṃ bodhakānāṃ padasaṃghātānāṃ saṃsargaviśeṣabodhakatvena vākyaśabdābhidheyānāmuccāraṇakramo yatra puruṣabuddhipūrvakaḥ, te pauruṣeyāḥ śabdāḥ ityucyante /",
    "GSP29vnyps32u:205": "yatra tūccāraṇakramaḥ pūrvapūrvoccāraṇakramajanitasaṃskārapūrvakaḥ",
    "GSP29vnyps32u:206": "sarvadā, apauruṣeyāste vedāḥ ityucyante /",
    "GSP29vnyps32u:207": "etadeva vedānāmapauruṣeyatvaṃ nityatvaṃ ca, yat pūrvoccāraṇakramajanitasaṃskāreṇa kramaviśeṣaṃ smṛtvā tenaiva krameṇoccāryatvam /",
    "GSP29vnyps32u:208": "tenānupūrvīviśeṣeṇa tameva saṃsthitā akṣararāśayo vedā ṛgyajuḥsāmātharvabhedena bhinnāḥ anantaśākhā vartanta iti //",
    "GSP29vnyps32u:209": "nyā. pa. śa. 30 atrāṅgirasānuktiratharvānupraveśavivakṣayā /",
    "GSP29vnyps32u:210": "evaṃ trivedīvyapadeśepi vivakṣābhedo grāhyaḥ /",
    "GSP29vnyps32u:211": "sarvopyasau punarmantrārthavādādirūpeṇa trividhaḥ /",
    "GSP29vnyps32u:212": "tatra prāmāṇikamantravyavahāraviṣayo mantraḥ /",
    "GSP29vnyps32u:213": "sa cānuṣṭheyārthaprakāśanādinopakāroti /",
    "GSP29vnyps32u:214": "na cedameva tallakṣaṇam, “vasantāya” ityevamādyavyāpteḥ /",
    "GSP29vnyps32u:215": "“vasantāya kapiñjalānālabhante” ityādayastu mantrā api vidhiparā eva mīmāṃsitāḥ /",
    "GSP29vnyps32u:216": "sakila mantraḥ kriyamāṇānuvādistotraśastrajapyādibhedabhinnaḥ /",
    "GSP29vnyps32u:217": "paiśācamāgadhāditattadbhāṣāmantrāṇāṃ phalapradatve tattadbījajātyādikaṃ nidānam /",
    "GSP29vnyps32u:218": "śraddheyadevatānāmāṅkamātraṃ tu na tadakṣaraśaktipratibandhakam;",
    "GSP29vnyps32u:219": "kṣiprakṣudraphalaprakāśanena vipralambhārthaṃ tathaiveśvarādibhiḥ sṛṣṭam /",
    "GSP29vnyps32u:220": "garuḍādināmāṅkabhāṣāmantreṣu tu tattaddevatāsmṛtyupakārakatvamapyasti /",
    "GSP29vnyps32u:221": "etena mantravyākaraṇaṃ nirvyūḍham /",
    "GSP29vnyps32u:222": "ye tu saptakoṭayo mahāmantrāḥ ityāptaśāstrapratiṣṭhitāḥ, te tu praṇavayogāyogādibhirvaidikāḥ tāntrikāḥ iti vibhajyante /",
    "GSP29vnyps32u:223": "tatra śūdrādhikāratvasidhyarthaṃ tāntrikaparibhāṣā; na punaravaidikatayā,",
    "GSP29vnyps32u:224": "śrautasmārtādibhedavyapadeśavat pramāṇasiddhatvāviśeṣāt /",
    "GSP29vnyps32u:225": "sarveṣāṃ ca mantrāṇāṃ sadvārakamadvārakaṃ ca paramātmaiva pratipādyaḥ phalapradaśca /",
    "GSP29vnyps32u:226": "sadvārakeṣu tāvat viniyogabhedād bahudhābrahmaṇi paryavasānam /",
    "GSP29vnyps32u:227": "tattaddevaśarīratvāt tattadaṃśatayā sthiteḥ /",
    "GSP29vnyps32u:228": "aindṣādinyāyataścaiṣāṃ sarveṣāmīśvare sthitiḥ //",
    "GSP29vnyps32u:229": "nyā. pa. śa. 31 vidhyadhīnapravṛttyuttambhakavākyaviśeṣo hyarthavādaḥ /",
    "GSP29vnyps32u:230": "so 'pi pratyakṣādyaviruddhe svārthe pramāṇam, svataḥ prāmāṇyasyānapāyāt /",
    "GSP29vnyps32u:231": "yatra virodhadhīḥ, tatrāpyaviruddhārthopacāreṇa tatprāmāṇyam /",
    "GSP29vnyps32u:232": "sa ca kvācid vidhyekavākyatayā pramāṇībhavatītyarthavādādhikaraṇādiṣu sthāpitam /",
    "GSP29vnyps32u:233": "svataḥ prayojanabhūtārthaviśeṣaviṣayastu svatantratayāpi prāmāṇyaṃ prāpnotīti samanvayasūtrasiddham",
    "GSP29vnyps32u:234": "tatprāptyabhilāṣe tu tadupāyavākyapravṛttiḥ /",
    "GSP29vnyps32u:235": "sa caturdhā---nindāpraśaṃsāparakṛtipurākalpabhedāt /",
    "GSP29vnyps32u:236": "niṣedhādiśeṣabhūto niṣedhyādidoṣavādotra nindā /",
    "GSP29vnyps32u:237": "vidhyādiśeṣabhūto vidheyādiguṇavādaḥ praśaṃsā /",
    "GSP29vnyps32u:238": "ekānubandhī kathāviśeṣaḥ parakṛtiḥ /",
    "GSP29vnyps32u:239": "anekānubandhī tu purākalpaḥ //",
    "GSP29vnyps32u:240": "nyā. pa. śa. 32 hitānuśāsanarūpaṃ vākyamiha vidhiḥ /",
    "GSP29vnyps32u:241": "sa ca bahuvidhaḥ--- nityanaimittikakāmyasaṃvalitavidhiniṣedhādibhedāt /",
    "GSP29vnyps32u:242": "niyamaparisaṃkhye api vidhibhedāveva /",
    "GSP29vnyps32u:243": "tatraivaṃ vivekaḥ--- aprāptasya vidhau prāptirniyame prāptapūraṇam /",
    "GSP29vnyps32u:244": "bādhastu parisaṃkhyāyāṃ prāptasyaivaikadeśataḥ //",
    "GSP29vnyps32u:245": "nyā. pa. śa. 33 athātra ko nāma liṅādipratyayārthaḥ ? na tāvadapūrvam,",
    "GSP29vnyps32u:246": "tasmin pramāṇāntarāgocare vyutpattyayogāt, tadgocaratve tu apūrvatvavyāghātāt, liṅādibodhite vyutpattāvitaretarāśrayaprasaṅgāt /",
    "GSP29vnyps32u:247": "vimarśataḥ siddhiḥ syāditi cenna, vimarśasya",
    "GSP29vnyps32u:248": "smṛtyanubhavātiriktasyānamyupagamāt, kriyākāryevyutpannasya cānvayāyogyatāyāmapi lakṣaṇādibhireva",
    "GSP29vnyps32u:249": "abhidhānānyathākaraṇāyogāt, prathamavyutpatterapi sarvatra kārya eveti niyamābhāvāt /",
    "GSP29vnyps32u:250": "tathā---gāmānayetyādiprayojakavṛddhavākyaśravaṇasamanantaraṃ gavānayane pravṛttaṃ puruṣamālokya pārśvastho vyutpitsuścetanapravṛtteḥ kāryatābuddhipūrvakatvāt prayojyavṛddhakāryatābuddheśca kāraṇāntarādarśanāt yadanantaraṃ yat dṛśyate tattasya kāraṇamiti",
    "GSP29vnyps32u:251": "prayojakavṛddhavākyameva prayojyavṛddhakāryatābuddheḥ kāraṇamityadhyavasyati /",
    "GSP29vnyps32u:252": "tathā kasyacit 'putraste jātaḥ' iti kenacidukte pratipannaputrotpattestasya priyatvaṃ ca jñāyate /",
    "GSP29vnyps32u:253": "vyutpitsuḥ putrajanmavākyaśrāviṇaḥ puruṣasya mukhavikāsamālokya tasya priyārthapratiprattinimittatvānumānāt tatpratīteśca kāraṇāntarādarśanāt putrajanamavākyameva kāraṇaṃ kalpayati /",
    "GSP29vnyps32u:254": "na ca putrajanmanaḥ priyatvaṃ bālenājñātamiti vācyam,",
    "GSP29vnyps32u:255": "prajñātaputrajanmanastasya prauḍhasya bhāṣāntaravat prathamavyutpattāvevaṃ",
    "GSP29vnyps32u:256": "saṃbhavāt, nodāharaṇamādaraṇīyamiti ca nyāyavidaḥ //",
    "GSP29vnyps32u:257": "nyā. pa. śa. 34 tataśca ye bālānāṃ priyatvena saṃpratipannā bhakṣyabhojyādayaḥ, taddarśī vyutpitsustatsaṃpattiśrāviṇaḥ puruṣasya",
    "GSP29vnyps32u:258": "mukhavikāsadarśanādiprakriyayā vyutpadyata iti kiṃ nopapadyate ?",
    "GSP29vnyps32u:259": "priyāntarasmṛtyādibhirapi mukhe vikāsaḥ saṃbhavatīti cet, tathaiva svayaṃ tadadhīnaprayojanāntarasmaraṇādināpi gavānayanakartavyatābodhaḥ saṃbhavet",
    "GSP29vnyps32u:260": "āsatti viśeṣavaśādanekaprayogānugateśca vyavastheti cet, tulyam /",
    "GSP29vnyps32u:261": "tathāpi tattatpriyānubandhisulagnajanmasukhaprasavasvāduvāktvādiharṣahetvarthāntarasaṃbhāvanayā viśeṣo durniścayaḥ iti cenna, gavānayanepi vatsasaṃyojanakṣīrasaṃpādanādikartavyatābodhakepi vākye",
    "GSP29vnyps32u:262": "tadarthagavānayanasaṃbhavād gāmānametyādivākyaṃ gavānayanakartavyataikabodhakamiti kathaṃ niścinuyāt ?",
    "GSP29vnyps32u:263": "anvayavyatirekamahimavaśād dṛṣṭānugrahācceti cet, tulyam /",
    "GSP29vnyps32u:264": "tadevaṃ putrajanmavākyodāharaṇasamīkārasya mandamatīnāṃ durārohatvāt tadupekṣaṇena spaṣṭataravyutpattiprakāro yādṛcchiko buddhipūrvaśca bhāṣyakārairdarśitaḥ; tadatra likhyate--- “evaṃ kila bālāḥ śabdārthasaṃbandhamavadhārayanti; mātāpitṛprabhṛtibhirambātātamātulādīn śaśipaśunaramṛgapakṣisarīsṛpādīṃśca enamavehi, imaṃ cāvadhāraya,",
    "GSP29vnyps32u:265": "ityabhiprāyeṇāṅgulyā nirdiśya nirdiśya taistaiḥ śabdaisteṣu teṣu bahuśaḥ śikṣitāḥ śanaiḥ śanaistaireva śabdaisteṣu teṣvartheṣu svātmanāṃ budhdyutpattiṃ dṛṣṭvā śabdārthayoḥ saṃbandhāntarādarśanāt saṅketayitṛpuruṣājñānācca teṣvartheṣu teṣāṃ śabdānāṃ prayogo bodhakatvanibandhana iti niścinvanti punaśca vyutpannetaraśabdeṣvasya śabdasyāyamartha iti pūrvavṛddhaiḥ śikṣitāḥ sarvaśabdānāmarthamavagamya parapratyāyanāya tattadarthāvabodhi vākyajātaṃ prayuñjate /",
    "GSP29vnyps32u:266": "prakārāntareṇāpi śabdārthasaṃbandhāvadhāraṇaṃ suśakam---kenacit puruṣeṇa hastaceṣṭādinā 'pitā te sukhamāste, iti devadattāya jñāpaya'” iti preṣitaḥ kaścit tajjñāpane pravaṛttaḥ 'pitā te sukhamāste' iti śabdaṃ prayuṅkte;",
    "GSP29vnyps32u:267": "pārśvasthonyo vyutpitsurmūkavacceṣṭāviśeṣajñaḥ tajjñāpane pravṛttamimaṃ jñātvānugataḥ tajjñāpanāya prayuktamimaṃ śabdaṃ śrutvā, ayaṃ śabdastadarthabuddhiheturiti niścinotīti kāryārtha eva vyutpattiriti",
    "GSP29vnyps32u:268": "nirbandho nirnibandhanaḥ” iti //",
    "GSP29vnyps32u:269": "nyā. pa. śa 35 atra pitā te sukhamāsta iti vākyasya sthāne apavarake daṇḍaḥ sthitaḥ ityudāharaṇāntaramātramanyatroktam",
    "GSP29vnyps32u:270": "ataḥ siddhāsiddhepyādyavyutpattiḥ /",
    "GSP29vnyps32u:271": "bhavatu vā prathamavyutpattiḥ kārya eva, tathāpi prayogānvayavyatirekavaśādeva śabdaśaktirvivecanīyā",
    "GSP29vnyps32u:272": "prayujyante ca siddhaparā evāvivakṣitakartavyaiḥ śabdāḥ; yathā--- kosau rājā ? kauravaḥ /",
    "GSP29vnyps32u:273": "kautukamātrādeva hyatra praśnaḥ, prativacanaṃ ca tadanuvidhāyyeva /",
    "GSP29vnyps32u:274": "ato yathā padānāṃ prātisvikī śaktiḥ siddhe kāryepīti yathāsaṃbhavaṃ niṣkṛṣyate, tathā tātparyamapi, yathāyogameva vyutpattyupāyatvepi ca",
    "GSP29vnyps32u:275": "kāryasya sarvaśabdatātparyaviṣayatvāyukteḥ /",
    "GSP29vnyps32u:276": "kāryavākyepi pravartakatvādilakṣaṇaṃ ca prādhānyamapūrvasya mṛgyam,",
    "GSP29vnyps32u:277": "sukhaduḥkhābhāvābhyāmatiriktasya svataḥ svasmin pravartakatvāyogāt,",
    "GSP29vnyps32u:278": "vyutpattidaśāyāmapyasukharūpasyānayanāderanyaśeṣatayaiva pravṛttiśeṣatvāvagamāt /",
    "GSP29vnyps32u:279": "ataḥ sukhe duḥkhanivṛttau vā sākṣāt kāryatvabodhaḥ; tadarthatayā tatsādhane /",
    "GSP29vnyps32u:280": "apekṣitatvena ca sādhanavat sādhanasādhanepi kāryatābodhopapattiḥ /",
    "GSP29vnyps32u:281": "na ca sukhāditvamapūrvasya; na ca tatsādhanatayā",
    "GSP29vnyps32u:282": "tatpravartakatvamabhyupagatam /",
    "GSP29vnyps32u:283": "abhyupagamepi laukikasevyaprītyeva devatāprītyaiva śrutyādisiddhayā kālāntarabhāviphalasiddhauliṅvācyatayā svarūpeṇa vā tatkalpanāyogāt,",
    "GSP29vnyps32u:284": "rātrisatrādinayācca /",
    "GSP29vnyps32u:285": "pratiṣṭhādeśaviśeṣaśatayātanāsādhanatvaghṛtāñjanacchāgādiparigrahavat vidhyapekṣitaṃ pratītaṃ ca devatāprītyātmakamevāpūrvaṃ liṅvācyatayā svarūpeṇa vā dvāramupakalpyatām; kimanyena ? //",
    "GSP29vnyps32u:286": "nyā. pa. śa. 36 yacca jalpantyardhalokāyatikāḥ--- “vigraho havirādānaṃ yugapat karmasannidhiḥ",
    "GSP29vnyps32u:287": "prītiḥ phalapradānaṃ ca devatānāṃ na vidyate” //",
    "GSP29vnyps32u:288": "iti, tadapi jaiminihṛdayānabhijñatānibandhanam; na hi svataḥ",
    "GSP29vnyps32u:289": "pramāṇāmnāyasmṛtipurāṇādisiddhāḥ sādhakabādhakapramāṇāgocarāḥ devatāvigrahādayo hātuṃ yuktāḥ",
    "GSP29vnyps32u:290": "na cāyogyeṣvanupalambhamātreṇa bādhaḥ śaṅakyaḥ, atiprasaṅgitvāt,",
    "GSP29vnyps32u:291": "sākṣāllokāyatikavādaprasaṅgāt /",
    "GSP29vnyps32u:292": "stutyā vidhiśeṣabhūteṣvapyarthavādeṣu tadarthatayaiva svārthamabhidadhāneṣu na vākyabhedādidoṣaḥ",
    "GSP29vnyps32u:293": "stutyādiparatvepi na mukhyārthabādhaḥ, svārthabādhakābhāvo",
    "GSP29vnyps32u:294": "svārthaprahāṇāyogāt; na ca sarvā stutirayathārthā; na cāsatā guṇena",
    "GSP29vnyps32u:295": "kathitena stutisiddhiḥ /",
    "GSP29vnyps32u:296": "yatra tu mukhyārthabādhaḥ, tatrāpyaipacārikaṃ kiñcidālambanamabhipretam;",
    "GSP29vnyps32u:297": "anyathā viḍambanamātrameva syāt /",
    "GSP29vnyps32u:298": "na copacchandanamātratā, tajjñāne puṃsaḥ pravṛttyanupakārāt, nirūpakasya ca tadajñānāyogāt, anyathā bhrāntimūlapravṛttitvaprasaṅgāt;",
    "GSP29vnyps32u:299": "samanvayādhikaraṇanayācca siddhaikaparāḥ santi bhāgāḥ /",
    "GSP29vnyps32u:300": "tadanudhāvinaścetihāsapurāṇādayaḥ //",
    "GSP29vnyps32u:301": "nyā. pa. śa. 37 nanvarthavādādhikaraṇe “vidhinā tvekavākyatvāt stutyarthena vidhīnāṃ syuḥ” iti sarveṣāmarthavādānāṃ vidhyekavākyatvamuktam; samanvayasūtre tu kathaṃ tadviruddhoktiḥ ? maivam;",
    "GSP29vnyps32u:302": "arthavādāprāmāṇyapūrvapakṣapratikṣepāya vidhyekavākyatayā prāmāṇyaṃ saṃbhavatītyetāvanmātramarthavādādhikaraṇe sthāpitam /",
    "GSP29vnyps32u:303": "vidhyekavākyatve brahmasvarūpatātparyābhāvapūrvapakṣastu apavarakanidhisadbhāvādivākyavat svataḥprayojanabhūtārthaviṣayavākyānāṃ bhinnavākyatayāpi prāmāṇyamupapādya samanvayasūtre pratikṣipyata iti virodhābhāvāt /",
    "GSP29vnyps32u:304": "api cautsargiṅkamāpavādikañca taṃ tamarthaṃ pratipādayatsu vākyeṣu viṣayavyavasthayā virodhaśamanaṃ vyākaraṇādiṣvapi dṛṣṭamiti /",
    "GSP29vnyps32u:305": "ata eva brāhmaṇaśeṣā arthavādā ityārṣamapi vākyamautsargikaviṣayamavagantavyam /",
    "GSP29vnyps32u:306": "yā tu śabdabhāvanaiva liṅādyartha iti kaumārilakusṛtiḥ, sā tu pratītiviṃsavādādipratihatā; na hi vidhivākyaśrāvī puruṣaḥ, liṅādi",
    "GSP29vnyps32u:307": "svavyāpāramabhidhatte, ato mayā pravartitavyamiti manyate /",
    "GSP29vnyps32u:308": "na ca yāgādisvarūpe liṅādivyāpāre ca kenacid vākyena samuccitya pratipāditepi kaścit pravartamāno dṛśyate /",
    "GSP29vnyps32u:309": "liṅādeśca jñāyamānatvalakṣaṇavyāpāramātrācchaktilakṣaṇavyāpārādvā pravartakatve vyutpatteḥ prāgapi tataḥ pravṛttiprasaṅgaḥ; vyutpatterapi sahakāritve tatsāpekṣāyā nirviṣayāyāstasyā asaṃbhavāt tadviṣayo vācyaḥ /",
    "GSP29vnyps32u:310": "na ca svavyāpāre liṅādiḥ kvacid vyutpannaḥ /",
    "GSP29vnyps32u:311": "sarveṣāmapi śabdānāṃ svavyāpārātirikta eva hyarthe vyutpatti /",
    "GSP29vnyps32u:312": "ye cābhidhādayaḥ śabdāḥ, tepi na śṛṅgagrāhikayā svavyāpāramabhidadhati;",
    "GSP29vnyps32u:313": "api tu śabdamātravyāpāre tatpravṛtteḥ sāmānyopādhikroḍīkāreṇa svavyāpārasyāpi niveśaḥ; ata evābhidhādiśabdābhidheyasya nimittasya ca sāmānyataḥ pratipannatvād vyutpattyupapattiḥ /",
    "GSP29vnyps32u:314": "liṅādestu svavyāpāre pratīte tatra vyutpattiḥ syāt; tatpratītirvyutpannena",
    "GSP29vnyps32u:315": "cet, anyonyāśrayaḥ; avyutpannena cet, atiprasaṅgaḥ, iti /",
    "GSP29vnyps32u:316": "na ceṣṭasādhanatvamātraṃ liṅādibodhyam, 'taveṣṭa sādhanamidam, ateḥ kuru'",
    "GSP29vnyps32u:317": "iti sahaprayogadarśanāt /",
    "GSP29vnyps32u:318": "na cādarādinibandhanā punaruktiriyam, pratīteratathātvāt,",
    "GSP29vnyps32u:319": "hetusādhyanirdeśāyogācca /",
    "GSP29vnyps32u:320": "'kartavyamidam, ataḥ kuru ityapi dṛśyate, iti cenna, brāhmaṇasya",
    "GSP29vnyps32u:321": "kartavyamidam, atastavāpi kartavyamitivat sāmanyaviśeṣādivivakṣāyā",
    "GSP29vnyps32u:322": "avirodhāt, atyantaikārthavivakṣāyāṃ tu tatrāpi prayogāyogāt /",
    "GSP29vnyps32u:323": "ata eva āptasya vakturicchāmātraṃ liṅādyarthaḥ, iti pratyuktam;",
    "GSP29vnyps32u:324": "āptasyeṣṭamidam, atā mamedaṃ kāryam iti pravartamānapuruṣābhilāpaviśeṣadarśanāt /",
    "GSP29vnyps32u:325": "na ca liṅārthatvādeva nimantraṇādivad vidhirapi vaktrabhiprāyamātramiti",
    "GSP29vnyps32u:326": "vācyam, saṃbhāvanādibhirviśeṣavihitaiścānaikāntyāt;",
    "GSP29vnyps32u:327": "ekaśabdavācyatāmātreṇaikatve cānekārthaśabdabhaṅgaprasaṅge dṛṣṭāntopi na sidhyet /",
    "GSP29vnyps32u:328": "yadyapi paramate hyudayanoktā niṣedhānupapattiḥ, tathāpi na sāsmatpakṣamavagāhate, kartavyatāyā vidhyarthatve na kartavya iti nañanvayāvirodhāt; kartṛvyāpārasādhyatvameva ca kartavyatvam; tathāhi vedārthasaṅgahe “liṅādeḥ koyamarthaḥ parigṛhītaḥ”' iti praśnapūrvakaṃ pratyuktam--- “yaja devapūjāyām, iti devatārādhanabhūtayāgādeḥ prakṛtyarthasya kartṛvyāpārasādhyatāṃ vyutpattisiddhāṃ",
    "GSP29vnyps32u:329": "liṅādayobhidadhatīti na kiñcidanupapannam, kartṛvācināṃ pratyayānāṃ prakṛtyarthasya kartṛvyāpārasaṃbandhaprakāro hi vācyaḥ;",
    "GSP29vnyps32u:330": "bhūtavartamānatādimanye vadanti, liṅādayastu kartṛvyāpārasādhyatāṃ vadanti” iti /",
    "GSP29vnyps32u:331": "bhāṣye cādyasūtre---”ato vidhivākyeṣvapi dhātvarthasya kartṛvyāpārasādhyatāmātraṃ śabdānuśāsanasiddhameva liṅādervācyamityadhyavasīyate, dhātvarthasya ca yāgāderagnyādidevatāntaryāmiparamapuruṣasamārādhanarūpatā, samārādhitāt paramapuruṣāt phalasiddhiśceti 'phalamata upapatteḥ' iti pratipādayiṣyate” iti /",
    "GSP29vnyps32u:333": "atra kartṛvyāpārasādhyatāmātramiti niṣkṛṣṭārthapradarśanāyoktam;",
    "GSP29vnyps32u:334": "pratipattiprakārastu yajetetyādau svavyāpārasādhyayāgādiviśiṣṭaḥ iti kartṛprādhānyenaiva /",
    "GSP29vnyps32u:335": "yathoktaṃ dīpe kartradhikaraṇai--- “yajeta, upāsīta, iti hi kartari",
    "GSP29vnyps32u:336": "lakāraḥ, ataḥ kartārameva bodhayati śāstram” iti /",
    "GSP29vnyps32u:337": "uktaṃ ca vedārthasaṃgrahepi-- “svargakāmo yajeta, ityevamādiṣu lakāravācyakartṛviśeṣasamarpakāṇāṃ",
    "GSP29vnyps32u:338": "niyojyaviśeṣasamarpakatvaṃ śabdānuśāsanāviruddham” iti /",
    "GSP29vnyps32u:339": "yadyapi dīpagranthaḥ puṃsaḥ kartṛtvaṃ śrutisiddhamityatraiva tatparaḥ,",
    "GSP29vnyps32u:340": "tathāpi dhātvarthasādhyatāparaliṅādiṣvapi kartapradhānatayā vṛttiṃ pradarśya sāṃravyān pratikṣipatīti tādarthyāt tatrāpi tatparatvameva grāhyam /",
    "GSP29vnyps32u:341": "pacatītyādau pākaṃ karotītyādinipuṇavyākriyāśca kṛtikarmatayaiva dhātvarthasyānvayaṃ vyañjayanti",
    "GSP29vnyps32u:342": "nyā. pa. śa. 38 śrīgītābhāṣye caitad vyañjitam--- 'yudhyasva' ityatra",
    "GSP29vnyps32u:343": "'yuddhākhyaṃ karmārabhasva' iti vyākhyānāt /",
    "GSP29vnyps32u:344": "vyākaraṇāt karaṇatayā ca dhātvarthasyānvaye kathaṃ kriyāviśeṣaṇasya karmavibhaktyantatā ? na hi viśeṣyeṇa viśeṣaṇaṃ bhāvayedityanveti,",
    "GSP29vnyps32u:345": "phalasyāpūrvasya vā bhavadbhirbhāvyatvābhyupagamāt; vartamānavyapadeśādiṣu ca sādhyāntarābhāvepi na viśeṣaṇamātraṃ sādhyam, na ca prathamāntaṃ",
    "GSP29vnyps32u:346": "kiyāviśeṣaṇam; karaṇapakṣepi dhātvarthenānanvayaprasaṅgāt,",
    "GSP29vnyps32u:347": "ananvitaviśeṣaṇatādyanupapatteḥ /",
    "GSP29vnyps32u:348": "na cākarmavibhaktyantena dhātunā karmavibhaktyantasya kathaṃ sāmānādhikaraṇyamiti vācyam,",
    "GSP29vnyps32u:349": "karaṇavibhaktyantenāpyasāmānādhikaraṇyaprasaṅgāt, na ca prapavatīyamāne",
    "GSP29vnyps32u:350": "karmatvenānvaye kaściddoṣo dṛśyate, priyaṅgukāmaḥ kṛṣiṃ kuryāditivat",
    "GSP29vnyps32u:351": "svargakāmo yāgaṃ kuryāditi vākyārthepi virodhābhāvāt,",
    "GSP29vnyps32u:352": "tadvadevārthatastasya tadupāyatvasiddheḥ keneti karaṇākāṅkṣāyā api śamanāt",
    "GSP29vnyps32u:353": "nāmadheyagatatṛtīyānvayopi nāvaśyaṃ sāmānādhikaraṇyena, tattannāmakaiḥ karmaviśeṣaiḥ devatāpūjāṃ kuryādityevaṃparatvepi svarasānvayāt,",
    "GSP29vnyps32u:354": "sāmānyaviśeṣarūpeṇa vyadhikaraṇanirdeśopapatteḥ /",
    "GSP29vnyps32u:355": "cāṭuvādena rājānaṃ prīṇayeditivād yāgaṃ kuruṣvetyādau na kṛñarthasyāpi",
    "GSP29vnyps32u:356": "sādhyatvaprasaṅgaḥ, tasyaiva kartṛvyāpārarūpatve tatsādhyatvāyogāt,",
    "GSP29vnyps32u:357": "prakṛtipratyayoranyatarasya kṛtāvudāsīnatvāt, ekaḥ, dvau, bahavaḥ,",
    "GSP29vnyps32u:358": "ityādivat /",
    "GSP29vnyps32u:359": "tatrāpi yadā karmatāṃ vivakṣati, tadāpi kartṛvyāpārāntaramabhipretya vā,",
    "GSP29vnyps32u:360": "bhedopacāreṇa vā nirvāhaḥ; yathā---udakāharaṇakriyāṃ karotītyādau /",
    "GSP29vnyps32u:361": "na ca tāvatānavasthā, pratītyanāroheṇa vyavahārasya paryavasitatvāt /",
    "GSP29vnyps32u:362": "agnihotraṃ juhotītyādiprayogaścāsmatpakṣānukūlaḥ /",
    "GSP29vnyps32u:363": "ataḥ, kiṃ, kena, kathamiti bhavatproktavat, kimarthaṃ, kiṃ, kena,",
    "GSP29vnyps32u:364": "kathamityākāṅkṣācatuṣṭaye svargādinā kimarthamityākāṅkṣāpūraṇam, devatāṃ prīṇayediti kimityākāṅkṣānaśāntiḥ, jyotiṣṭomenetyādināmadheyādibhiḥ kenetyākāṅkṣā pūryate, kathamityākāṅkṣāpūraṇaṃ tu bhavatāmasmākaṃ ca tulyameveti śābdoyaṃ panthāḥ /",
    "GSP29vnyps32u:365": "atastattadadhikāriṇaḥ svasādhyadhātvarthaviśiṣṭatābodhini yajetetyādau tattaddhātvarthānuṣṭhāne phalam ananuṣṭhāne pratyavāyaśca sarvapraśāsituḥ saṅkalpād bhavatītyapi vākyādavagatam /",
    "GSP29vnyps32u:366": "avāntaradevatābuddhivṛttiviśeṣastu sadvārakayajate śrāddhabhojipuruṣaprītyādivadānuṣaṅgikaḥ, anyathā kalpāntarādiṣu pralīnaprācīnadevatāgaṇeṣu pūrvakalpānuṣṭhitakarmaphalānutpattiprasaṅgāt ata eva hyekasyaiva śrutirājñā; anyeṣāṃ cārādhakatvavadārādhyatvamapi tadāyattamiti /",
    "GSP29vnyps32u:367": "nārāyaṇāryaistvevamuktam--- “āptasya hitakāmasya niyogaṃ kecidūcire /",
    "GSP29vnyps32u:368": "bhāṣyakāropi bhagavānetadevānvamanyata” // iti //",
    "GSP29vnyps32u:370": "atra ca “svaśāsanāvabodhi śāstraṃ ca pradiśya” iti bhāṣyamabhisaṃhitam /",
    "GSP29vnyps32u:371": "idaṃ ca vidhiniṣedhānuvartanātivartanaprayuktanigrahānugrahavacanabalāt siddham /",
    "GSP29vnyps32u:372": "“śrutiḥ smṛtirmamaivājñā yastāmullaṅghya vartate /",
    "GSP29vnyps32u:373": "ājñācchedī mama drohī madbhaktopi na vaiṣṇavaḥ” // iti //",
    "GSP29vnyps32u:375": "'vidhiḥ preraṇam' iti ca vyākāri vaiyākaraṇaiḥ /",
    "GSP29vnyps32u:376": "preraṇaṃ ca śāsanameva /",
    "GSP29vnyps32u:377": "tattvaratnākarakāraiścaivamuktam--- “kriyā tacchaktirvā kimapi tadapūrvaṃ",
    "GSP29vnyps32u:378": "pitṛsura- prasādo vā kartuḥ phalada iti raṅgeśa kudṛśaḥ /",
    "GSP29vnyps32u:379": "tvadarceṣṭāpūrte phalamapi bhavatprītijamiti trayīvṛddhāstattadvidhirapi bhavatpreraṇamiti",
    "GSP29vnyps32u:380": "“ nityanaimittikādividhibhedeṣu ca praśāsiturabhiprāyaviśeṣāḥ vyañjitāḥ---",
    "GSP29vnyps32u:381": "“ājñā te sanimittanityavidhayaḥ svargādikāmyadvidhiḥ sonujñā śaṭhacittaśāstravaśatopāyobhicāraśrutiḥ",
    "GSP29vnyps32u:382": "sarvā yasya samastaśāsituraho śrīraṅgarājasya te rakṣākūtanivedinī śrutirapi tvannityaśāstistataḥ” iti /",
    "GSP29vnyps32u:384": "api ca vedārthasaṅgahepyupāttaṃ draviḍabhāṣyam--- “svaśāsanānuvartino",
    "GSP29vnyps32u:385": "jñātvā kāruṇyāt svabhāvācchraddhayait vidvān karmadakṣaḥ” iti /",
    "GSP29vnyps32u:386": "anantaraṃ cāyamevārtho bhagavadgītāyāmapi darśitaḥ--- “ye me matamidaṃ nityamanutiṣṭhanti mānavāḥ /",
    "GSP29vnyps32u:387": "śraddhāvantonasūyanto mucyante tepi karmabhiḥ //",
    "GSP29vnyps32u:388": "ye tvetadabhyasūyanto nānutiṣṭhanti me matam /",
    "GSP29vnyps32u:389": "sarvajñānavimūḍhāṃstān viddhi naṣṭānacetasaḥ //",
    "GSP29vnyps32u:390": "iti svājñānuvartinaḥ praśasya viparītān vinindan punarapi svajñānupālanamakurvatāmāsuraprakṛtyantarbhāvamabhidhāyādhamā gatiścoktetir idṛśa eva vidhiśabdārtho vedāntibhiḥ svīkṛtaḥ” iti /",
    "GSP29vnyps32u:391": "parepi kecidanvavādiṣuḥ /",
    "GSP29vnyps32u:392": "ato mūlaskandhīkṛtaniyogaṃ dhātvarthasya kartṛvyāpārasādhyatvaṃ vā nirviṣayapreraṇāsaṃbhavāt tatsādhyatvaparyantaṃ preṣaṇameva vā",
    "GSP29vnyps32u:393": "liṅādyasādhāraṇārthaḥ, iti sthite “vidhinimantraṇāmantraṇādhīṣṭasaṃpraśnaprārthaneṣu liṅ” iti samabhivyāhṛtanimantraṇādisamānayogakṣematayā vidhiśabdārthatayā",
    "GSP29vnyps32u:394": "vyākṛtasya preṣaṇasyaiva liṅādiśabdavācyatvaṃ yuktamiti /",
    "GSP29vnyps32u:395": "anyathāpi preṣaṇamantargatamevetyapare //",
    "GSP29vnyps32u:396": "nyā. pa. śa. 39 idaṃ ca vidhivākyānāmīśvaraśāsanātmakatvaṃ jaiminināpi",
    "GSP29vnyps32u:397": "sūcitameva--- “codanālakṣaṇortho dharmaḥ” iti /",
    "GSP29vnyps32u:398": "codanāśabdo hi codakaṃ kañcit puruṣaṃ sūcayati /",
    "GSP29vnyps32u:399": "ahṛdayādapi śābarodāharaṇādidaṃ vyajyate--- “ācāryacoditaḥ karomīti hi dṛśyate” iti //",
    "GSP29vnyps32u:400": "nyā. pa. śa. 40 evaṃ codanāśabdasūcitaśca puruṣaḥ svavākyena prāgeva viśeṣato darśitaḥ",
    "GSP29vnyps32u:401": "apica autpattikasūtre “tasya jñānamupadeśaḥ” ityasūtrayat /",
    "GSP29vnyps32u:402": "upadeśopi hi upadeṣṭāramākṣipati /",
    "GSP29vnyps32u:403": "“tatpramāṇaṃ bādarāyaṇasya” iti sūtrakhaṇḍe ca svasya svācāryabhūtabādarāyaṇasamānābhiprāyatvaṃ vyañjitam /",
    "GSP29vnyps32u:404": "sa ca bādarāyaṇo jaiminiṃ svaśiṣyamabhyupagateśvarāditattvaṃ “sākṣādapyavirodhaṃ jaiminiḥ” ityādiṣu bahuṣu sūtreṣvadarśayat /",
    "GSP29vnyps32u:405": "pratikṣepastu kvācitkaḥ anyaparoktyāpātapratītārthamandamatimohanirāsārtho vā kṣudrapramādamātrasyāpyuddhārārtho veti na pradhānavirodhakalpanaliṅgam /",
    "GSP29vnyps32u:406": "arthavādādhikaraṇe ca “vidhinā tvekavākyatvāt stutyarthena vidhīnāṃ syuḥ”",
    "GSP29vnyps32u:407": "iti preraṇarūpavidhipratipādakaliṅādyavayavadvārā samudāyabhūtaṃ vidhyuddeśavākyaṃ lakṣayitvā tadekavākyatvamarthavādānāṃ vadan kṛtsnasya vedasyeśvarājñārūpavidhipratipādakatvaṃ tadvākyakaṇṭhoktamasūcayat evamanyatrāpi bhāvyam //",
    "GSP29vnyps32u:408": "nyā. pa. śa. 41 evaṃ śrutistāvadīśvarājñā, tadanuvidhānāt smṛtirapi /",
    "GSP29vnyps32u:409": "brāhmaṇamantrārthavādamayā hyanantā vedāḥ saṅkīrṇā vikīrṇāḥ kvacit kadācidutsannāśca /",
    "GSP29vnyps32u:410": "tatra kṛtsnavedino manvādayastattaddeśakālaviśeṣeṣvakṛtsnavedināṃ tattvānuṣṭhānaviplavapraśamanāya svānubhūtān vedārthān",
    "GSP29vnyps32u:411": "yathāvannibadhnanti; atastanmūlonādivācāmarthanirṇayaḥ /",
    "GSP29vnyps32u:412": "śrutismṛtivirodhe tu smṛtyā mūlāntarānumānādanuṣṭhānavikalpaṃ kecidāhuḥ /",
    "GSP29vnyps32u:413": "sarveṣāṃ guṇatrayavatāmāptatamatvepi kvācitkabhramasaṃbhavācchrutyā",
    "GSP29vnyps32u:414": "smṛtibādhaḥ, ityapare /",
    "GSP29vnyps32u:415": "tattvaviṣanaye tu virodhe bādha eva, ānyaparyaṃvā, vastuni vikalpāsaṃbhavāt /",
    "GSP29vnyps32u:416": "smṛtidvayavirodhe tu parigrahatāratamyādibhirvyavasthā /",
    "GSP29vnyps32u:417": "na ca kvacit smṛtīnāmaprāmāṇye sarvatrānāśvāsaḥ, bādhakādarśanāt,",
    "GSP29vnyps32u:418": "kāraṇadoṣakḷpteśca niyataliṅgābhāvāt, saṃvādabhūyastvādibhiḥ parigrahānyathānupapattyā ca śrutereva mūlatvakalpanopapatteḥ; anyathā pauruṣeyavākyasya sarvasyāprāmāṇyaprasaṅge vilīnamāgamena na caitannāniṣṭamiti vaktuṃ śakyam, pitrādyāptavākyaṃ pramāṇīkṛtya cāvārkasya pravṛttidarśanāt",
    "GSP29vnyps32u:419": "na ca kvācitkasaṃvādamātreṇa bāhyāgameṣvapi visrambhāvakāśaḥ,",
    "GSP29vnyps32u:420": "pratyakṣaśrutivirodhabhūyastvena vaidikaparigrahābhāvena vedabāhyatvaprasiddhyā vedapratikṣepācca vedākhyamūlakalpanasyāśakyatvāt /",
    "GSP29vnyps32u:421": "na cālaukikaṃ pratyakṣādimūlatvasaṃbhavaḥ /",
    "GSP29vnyps32u:422": "yogajasākṣātkāramūlatvakḷptirapi vedāviruddhasthale syāt; na ca tatrāpi",
    "GSP29vnyps32u:423": "niścayaḥ, viparītopalambhasyāpi saṃbhavāditi /",
    "GSP29vnyps32u:424": "tataśca vedamūlāḥ smṛtayasnividhāḥ---dharmaśāstretihāsapurāṇabhedāt /",
    "GSP29vnyps32u:425": "tatrādyayoradūraviprakarṣādekavidyāsthānaniveśaḥ /",
    "GSP29vnyps32u:426": "atra cādhikṛtānadhikṛtavibhāgena balābalaniyatirābhāsāhnike darśitā;",
    "GSP29vnyps32u:427": "purāṇeṣvapi sāttvikarājasādivibhāgaśca //",
    "GSP29vnyps32u:428": "nyā. pa. śa. 42 yānipunaḥ sāṃkhyayogapāśupatapañcarātrāṇi, tānyapi dharmaśāstrabhedā eva;pariśuddhātmacintanarūpajñānayogapradarśanādhikṛtaṃ",
    "GSP29vnyps32u:429": "śāstraṃ sāṃkhyam; samādhiparyantakarmayoganiṣṭhaṃ śāstraṃ yogaḥ;",
    "GSP29vnyps32u:430": "pratibuddhetaraviṣayapaśupatibhajanapratipādakaṃ pāśupatam;",
    "GSP29vnyps32u:431": "pratibuddhaviṣayabhagavadananyabhajanopadeśapravṛttaṃ tu śāstraṃ pañcarātram /",
    "GSP29vnyps32u:432": "etāni ca kvacit kvacidaṃśe parasparopajīvīni /",
    "GSP29vnyps32u:433": "parasparavirodhe tu vedānusāreṇa balābalavyavasthā, vedaviruddhe tvaṃśe bādhaḥ /",
    "GSP29vnyps32u:434": "pramādasyānīśvareṣu sarveṣu saṃbhavāt /",
    "GSP29vnyps32u:435": "vipralambhasya tu asurādivyāmohanodyate sākṣādīśvare 'pi; yathoktaṃ",
    "GSP29vnyps32u:436": "bhagavataiva--- “tvaṃ hi rudrapa mahābāho mohaśāstrāṇi kāraya /",
    "GSP29vnyps32u:437": "alpāyāsaṃ darśayitvā phalaṃ śīghraṃ pradarśaya //",
    "GSP29vnyps32u:438": "ahaṃ mohaṃ kariṣyāmi yo manaṃ mohayiṣyati /",
    "GSP29vnyps32u:439": "“ iti //",
    "GSP29vnyps32u:440": "ato yat sāṃkhyar iśvarānadhiṣṭhitapradhānādipratipādanam,",
    "GSP29vnyps32u:441": "yacceśvaramabhyupagamya kevalanimittakāraṇatvapratiphalanakalpaiśvaryavarṇanaṃ yoge, yacca pāśupate parāvaratattvavyatyayavedaviruddhācārādikalpanam, tat sarvaṃ vyapohya śiṣṭe ḥṃśe prāmāṇyaṃ grāhyam /",
    "GSP29vnyps32u:442": "na caitat tuṣataṇḍulavibhāgavadalpajñaiḥ śakyam /",
    "GSP29vnyps32u:443": "ato hi śārīrake trayāṇāṃ nirāsaḥ /",
    "GSP29vnyps32u:444": "pañcarātraṃ tu kṛtsnaṃ śrutivat smṛtivadvā pramāṇam,",
    "GSP29vnyps32u:445": "pratyakṣaśrutyādivirodhābhāvāt /",
    "GSP29vnyps32u:446": "mahābhārate ca āptatama mānavadharmaśāstrasyāpi tanmūlatvokteratyādareṇa vyāsadiparigrahaviśeṣādīśvaradayāmūlatvena ca kāraṇadoṣaprasaṅgābhāvāt /",
    "GSP29vnyps32u:447": "“vedānteṣu yathāsāraṃ saṃgṛhya bhagavān hariḥ /",
    "GSP29vnyps32u:448": "bhaktānukampayā vidvān saṃcikṣepa yathāsukham” //",
    "GSP29vnyps32u:449": "iti ca tatraiva vyakteḥ /",
    "GSP29vnyps32u:450": "vedaprāmāṇyāṅgīkāratadarthoktibhūyastvatadvaiśadyahetutvavacanasādhuparitrāṇārthatvasattvottaranāradādiśrotṛkatvādinibandhanaspaṣṭaprāmāṇyatvāt",
    "GSP29vnyps32u:451": "na ca vipralambhārthaṃ tathā nibandhaḥ, anyatrāpi prasaṅgāt;”adhītā",
    "GSP29vnyps32u:452": "bhagavan vedāḥ” ityāderdurgrahatvamātratātparyeṇa vedanindādirūpatvābhāvāt /",
    "GSP29vnyps32u:453": "nindārūpatvepyuditahomanindāvanninditetarapraśaṃsanapravṛtteḥ /",
    "GSP29vnyps32u:454": "“saṅkarṣaṇo nāma jīvo jāyata” ityādestvavatārādigocaratvasya tatraiva siddheḥ /",
    "GSP29vnyps32u:455": "śarīrake ca--- “utpattyasaṃbhavāt”“na ca kartuḥ karaṇam” iti sūtradvayena pūrvapakṣaṃ kṛtvā “vijñānādibhāve vā tadapratiṣedhaḥ” “vipratiṣedhācca”",
    "GSP29vnyps32u:456": "iti tatprāmāṇyapratiṣedhaḥ parihṛtaḥ /",
    "GSP29vnyps32u:457": "tathā nirmūlatvāsatparigrahasatparigrahābhāvavaudikasaṃskāravarjanāvaidikasaṃskāravidhānavidyāsthānaparigaṇanābhāvakṣudravidyābāhulyādimandaśaṅkānāṃ bhagavadyāmunamunibhiḥ parihāraḥ prapañcitaḥ iti neha pratanyate //",
    "GSP29vnyps32u:458": "nyā. pa. śa. 43 evaṃ sākṣādīśvaradayāmūlatvānmanvādinibandhanebhyosyātirekaḥ /",
    "GSP29vnyps32u:459": "teṣāṃ śrutivirodhe sati bādhyatvamapi saṃbhavet /",
    "GSP29vnyps32u:460": "guṇatrayavaśyatayā kādācitkabhramādisaṃbhavāt /",
    "GSP29vnyps32u:461": "smṛtyādīnāṃ hi śrutimūlatayaiva prāmāṇyamiti bhāṣyepyuktaṃ “taduparyapi”",
    "GSP29vnyps32u:462": "ityadhikaraṇe-- “saṅkīrṇabrāhmaṇamantrārthavādamūleṣu",
    "GSP29vnyps32u:463": "dharmaṃśāstretihāsapurāṇeṣu” iti //",
    "GSP29vnyps32u:464": "nyā. pa. śa. 44 tata eva caiṣāṃ viprakīrṇaśākhāmūlatvaṃ siddhāntaḥ, ityapi sūcitam /",
    "GSP29vnyps32u:465": "kvacit kadācit keṣāñcicchākhāviśeṣāṇāmucchedaḥ; te ca punarvyāsādibhiḥ",
    "GSP29vnyps32u:466": "kvacit kadācit pravartyante, ityetāvatā ucchinnaśākhāmūlatvamastu /",
    "GSP29vnyps32u:467": "uktaṃ ca bhagavatā āpastambena--- “teṣāmutsannāḥ pāṭhāḥ",
    "GSP29vnyps32u:468": "prayogādanumīyante” iti /",
    "GSP29vnyps32u:469": "manvādivacanaprāmāṇyaṃ nyāyamantareṇāpi śrutyaiva siddham--- “yadvai kiñca manuravadat tadbheṣajam” ityādibhiḥ /",
    "GSP29vnyps32u:470": "evaṃ śiṣṭācārasyāpi--- “yathā te tatra varteran, tathā tratra vartarthoḥ”",
    "GSP29vnyps32u:471": "“yānyasmākaṃ sucaritāni, tāni tvayopāsyāni” ityādibhiḥ /",
    "GSP29vnyps32u:472": "smṛtiśca--- “smṛtiśīle ca tadvidām /",
    "GSP29vnyps32u:473": "ācāraścaiva sādhūnām” ityādi /",
    "GSP29vnyps32u:474": "śrutyaiva dharmanirṇaye saṃbhavati kiṃ dharmaśāstreṇa ? ityāśaṅkyāha marīciḥ --- “durbodhā vaudikāḥ śabdāḥ prakīrṇatvācca ye khilāḥ /",
    "GSP29vnyps32u:475": "tajjñaista eva spaṣṭārthāḥ smṛtitantre pratiṣṭhitāḥ” //",
    "GSP29vnyps32u:476": "iti satyapi dharmaśāstre gṛhyāpekṣāṃ darśayati devalaḥ--- “manvādayaḥ",
    "GSP29vnyps32u:477": "prayoktāro dharmaśāstrasya kīrtitāḥ /",
    "GSP29vnyps32u:478": "tatprayuktaprayoktāro gṛhyakārāḥ svamantrataḥ” // iti /",
    "GSP29vnyps32u:480": "ato dharmaśāstragṛhyādisāpekṣatvaṃ vedārthanirṇayasya /",
    "GSP29vnyps32u:481": "virodhe ca yathāyogaṃ balābalavyavasthā siddhā /",
    "GSP29vnyps32u:482": "bhagavaddharmaśāstrasya tu pañcarātrasya śrutyādivirodhe ṣoḍaśigrahaṇāderiva deśakālādhikāryavasthāviśeṣaviṣayatayā vikalpa eva,",
    "GSP29vnyps32u:483": "śruterivāsyāpi doṣasaṃbhāvanāvirahādisiddheḥ /",
    "GSP29vnyps32u:484": "āhuścaivamabhiyuktāḥ--- “vede kartrādyabhāvāt” ityārabhya, “tasmāt",
    "GSP29vnyps32u:485": "sāṃkhyaṃ sayogaṃ sapaśupatimataṃ kutracit pañcarātraṃ sarvatraiva pramāṇaṃ tadidamavagataṃ pañcamādeva vedāt” // iti /",
    "GSP29vnyps32u:487": "anyatra ca--- upaniṣadi tu bahvyāṃ vyāvaghoṣyāmadoṣa-",
    "GSP29vnyps32u:488": "pratihataguṇarāśirghuṣyate tārkṣyaketuḥ /",
    "GSP29vnyps32u:489": "śrutirapi tadupajñaiḥ pañcarātrairvikalpaṃ na labhata iti sūktaṃ",
    "GSP29vnyps32u:490": "bhāṣyakṛdyāmunāryaiḥ” // iti /",
    "GSP29vnyps32u:492": "tadetat yāmunācāryairāgamaprāmāṇye saṃbhāvitasamastapūrvapakṣayuktinirākaraṇena /",
    "GSP29vnyps32u:493": "prapañcitam /",
    "GSP29vnyps32u:494": "tadanusāreṇaiva bhāṣyakāraiḥ śrīpāñcarātrādhikaraṇaṃ vyākhyātam /",
    "GSP29vnyps32u:495": "“śrutimūlamidaṃ tantraṃ pramāṇaṃ kalpasūtravat /",
    "GSP29vnyps32u:496": "“ ityādi vacanaṃ tu trayyantamūlatayā ekāyanaśrutimūlatayā ca yojyam /",
    "GSP29vnyps32u:497": "na cātra vedatve sandegdhavyam, “yaṃ vākeṣvanuvākeṣu niṣatsūpaniṣatsu ca /",
    "GSP29vnyps32u:498": "mahato vedavṛkṣasya mūlabhūto mahānayam //",
    "GSP29vnyps32u:499": "skandhabhūtā ṛgādyāste śākhābhūtāstathā mune /",
    "GSP29vnyps32u:500": "“ ityādivacanāt /",
    "GSP29vnyps32u:501": "tathā ṛgvedapāṭhe paṭhitam--- “vratametat suduścaram” iti",
    "GSP29vnyps32u:502": "saṃvādapradarśanāt, vedaśākhāvyāsadaśāyāṃ niruktaśākhāyā api gaṇitatvāt,",
    "GSP29vnyps32u:503": "bhagavacchāstrasārabhūtasāttvatapauṣkarādiṣu rahasyāmnāyavidhāne “ekāyanīyaśākhoktairmantraiḥ paramapāvanaiḥ /",
    "GSP29vnyps32u:504": "“ ityādibhiḥ tacchrutitpratipādanāt /",
    "GSP29vnyps32u:505": "atra bhagavadyāmunamunibhirevokto grantho likhyate--- “yadapyuktam---",
    "GSP29vnyps32u:506": "'garbhādhānādidāhāntasaṃskārāntarasevanāt bhāgavatānāma brāhmaṇyam' iti,",
    "GSP29vnyps32u:507": "tatrāpyajñānamevāparādhyati, na punarāyuṣmato doṣaḥ; yata ete vaṃśaparamparayā vājasaneyaśākhāmadhīyānāḥ",
    "GSP29vnyps32u:508": "garbhādhānādisaṃskārān kurvate, ye punaḥ sāvitryanuvacanaprabhṛti",
    "GSP29vnyps32u:509": "trayīdharmātyāgena ekāyanaśrutivihitāneva catvāriṃśatsaṃskārān kurvate,",
    "GSP29vnyps32u:510": "tepi svaśākhāgṛhyoktadharmaṃ yathāvadanutiṣṭhamānā na śākhāntarīyakarmānanuṣṭhānāt brāhmaṇyāt pracyavante, anyeṣāmapi",
    "GSP29vnyps32u:511": "parasparaśākhāvihitakarmānanuṣṭhānanimittābrāhmaṇyaprasaṅgāt; sarvatra hi jāticaraṇagotrādhikārādivyavasthitā eva samayācārā upalabhyante /",
    "GSP29vnyps32u:512": "yadyapi sarvaśākhāpratyayamekaṃ karma, tathāpi na parasparavilakṣaṇādhikārisambaddhā dharmāḥ kvacit, samuccīyante /",
    "GSP29vnyps32u:513": "vilakṣaṇāstrayīvihitasvargaputrādiviṣayopabhogasādhanaindrāgneyādikarmādhikāribhyo dvijebhyastrayyantaikāyanaśrutivihitavijñānābhigamanopādānejyāprabhṛtibhagavatprāptyekopāyakarmādhikāriṇo mumukṣavo brāhmaṇāḥ, iti nobhayeṣāmapyanyonyaśākhāvihitakarmānanuṣṭhānamabrāhmaṇyamāpādayati yathā ca ekāyanaśākhāyā apauruṣeyatvam, tathā kāśmīrāgamaprāmaṇyaṃ eva",
    "GSP29vnyps32u:514": "prapañcitamiti neha prastūyate /",
    "GSP29vnyps32u:515": "prakṛtānāṃ tu bhāgavatānāṃ sāvitryanuvacanāditrayīsambandhasya sphuṭataramu palabdhirna tattyāganimittavrātyatvādisandehaṃ sahate” iti //",
    "GSP29vnyps32u:516": "nyā. pa. śa. 45 caturvidhaṃ cedaṃ pañcarātram--- āgamasiddhāntaḥ,",
    "GSP29vnyps32u:517": "divyasiddhāntaḥ, tantrasiddhāntaḥ, tatrāntarasiddhāntaśceti /",
    "GSP29vnyps32u:518": "caturvidhaṃ cedaṃ vedamūlabhūtāṃśasya upabṛṃhaṇam; tadabhiprāyeṇa hyuktaṃ mahābhārate--- “mahato vedavṛkṣasya mūlabhūto mahānayam /",
    "GSP29vnyps32u:519": "“ ityādi /",
    "GSP29vnyps32u:520": "caturṇāṃ caiṣāṃ lakṣaṇādikaṃ śrīpauṣkarādiṣu bhagavataiva darśitam /",
    "GSP29vnyps32u:521": "yacca teṣu caturṣu sādhāraṇyāsādhāraṇyārcopasaṃhāryānupasaṃhāryādikaṃ",
    "GSP29vnyps32u:522": "vaktavyam, tat sarvaṃ śrīpāñcarātrarakṣāsiddhāntavyavasthāyāṃ",
    "GSP29vnyps32u:523": "sarvaparāmarśena sādhitamasmābhiriti tatraiva tadvistaraḥ sāttvatadharmagopturananyairanusandheya iti nātra prabrūmaḥ /",
    "GSP29vnyps32u:524": "evaṃ sthite kecid bāhlīkaprāyāḥ āgamabāhyāḥ śrīmadvaikhānasaprāmāṇye viśerate /",
    "GSP29vnyps32u:525": "tatra tāvat kalpasūtraṃ nāpramāṇam, itaravadeva kalpasūtratvāt,",
    "GSP29vnyps32u:526": "tatkartuśca kalpasūtrakāratvaprasiddheḥ, vedāviruddhatvāt,",
    "GSP29vnyps32u:527": "vaidikamantraireva sakaladharmavidhānāt, sūtrāntarāṇāmapi kuṇḍasanniveśalakṣaṇādiṣu kvacit kvacit tadupajīvanāt,",
    "GSP29vnyps32u:528": "varṇāśramadharmāṇāmanukūlaṃ nārāyaṇaparatvapratipādanāderapi sattvamūlatvena prāmāṇyaikahetutvāt, “harimeva smarennityaṃ karmapūrvāpareṣvapi /",
    "GSP29vnyps32u:529": "dhyāyennārāyaṇaṃ devaṃ snānādiṣu ca karmasu” //",
    "GSP29vnyps32u:530": "ityādinā śaunakādibhirapi tathaiva vidhānāt, vaṃśaparamparayā ca vaikhānasairadhīyamānatayā viplavasyāpyanavakāśatvāt /",
    "GSP29vnyps32u:531": "astu kimapi tat, idaṃ taditi kiṃ niyākamamiti cet, itarānupalamaḥ",
    "GSP29vnyps32u:532": "tadupalambhaśca, anyathā sarvatra śrutismṛtyādīnāṃ tathā tathā saṃśayaprasaṅgāt /",
    "GSP29vnyps32u:533": "astvidameva tat, pramāṇaṃ ca, tathāpi bhārgavādicatuṣkasya kathaṃ",
    "GSP29vnyps32u:534": "prāmāṇyam ? iti cenna, uktottaratvāt, maharṣipraṇītatvavedāviruddhatvādeḥ samatvāt /",
    "GSP29vnyps32u:535": "pañcarātravirodhostīti cenna, tattve tadabhāvāt, kartavyakriyādibhedasyāpi",
    "GSP29vnyps32u:536": "pratiniyatādhikāriviṣayatvenaivopapatteḥ, kalpasūtraprakriyābhedavat,",
    "GSP29vnyps32u:537": "āgamadivyatantratantrāntararūpapañcarātrāvāntaracatuṣkakriyādivibhāgavacca",
    "GSP29vnyps32u:538": "āśvamodhike śrīvaiṣṇavadharmaśāstre dvitayamapi samaprāmāṇyatayopāttam /",
    "GSP29vnyps32u:539": "dvayorapi parasparaprāmāṇyam “viṣṇostantraṃ dvidhā proktam” ityādiṣu vyañjitam /",
    "GSP29vnyps32u:540": "parasparākṣepavacanāni tu ikṣubhakṣakṛticikīrṣubhirasahiṣṇubhirupakṣiptāni vā svaśāstrapraśaṃsārthavādarūpāṇi veti na tato virodhaḥ //",
    "GSP29vnyps32u:541": "nyā. pa. śa. 46 nanu bhārgavādīni na tāvat kalpasūtrāṇi,",
    "GSP29vnyps32u:542": "tathānabhyupagamāt, aprasiddheḥ, ayukteśca, /",
    "GSP29vnyps32u:543": "na smṛtyantarāṇi, manvādiṣvapāṭhāt tadvat tatprasiddhyabhāvāccāna ca",
    "GSP29vnyps32u:544": "svatantratantrāntarāṇi, sāṃkhyayogādisahapāṭhādarśanāt,",
    "GSP29vnyps32u:545": "vaikhānasānuvartanācca /",
    "GSP29vnyps32u:546": "tat katamāṃ vidhāmavalambyāmīṣāṃ prāmāṇyamucyate ? /",
    "GSP29vnyps32u:547": "manvatribhārgavādivat nāradīyādivacca dharmaśāstratayaiva teṣāmapi",
    "GSP29vnyps32u:548": "prāmāṇyam, aṣṭādaśādiparigaṇanasya upalakṣaṇatāyāḥ prāmāṇikairabhyupagamāt",
    "GSP29vnyps32u:549": "smṛtyantareṣu devotsavādiprapañcanaṃ nāstīti cet, mā bhūt prapañcanam,",
    "GSP29vnyps32u:550": "svarūpaṃ tāvadanujñātaṃ tatprapañcaparāṇām /",
    "GSP29vnyps32u:551": "tathāpi jīvānāmantatonyonyavaiṣamyamātrasya ca sārvatrikatvānnikṛṣṭādhikārikāṇi tānīti cenna, teṣvanyeṣu ca brāhmaṇyaikapradhānatvavacatāt, tathopalabdheśca /",
    "GSP29vnyps32u:552": "kathaṃ teṣāṃ brāhmaṇyamiti cet, śāntaṃ pāpam /",
    "GSP29vnyps32u:553": "śravasī pidadhīmahi /",
    "GSP29vnyps32u:554": "tathāpi vaktavyam /",
    "GSP29vnyps32u:555": "dṛśyante hyete vaṃśaparamparayā vedamadhīyānā vekhānasasūtroktavaidikasakalasaṃskāraśālino varṇāśramadharmakarmaṭhā bhagavadekāntā brāhmaṇāḥ /",
    "GSP29vnyps32u:556": "nūnamamīṣāṃ brāhmaṇyaikakāraṇena bhāgavatatvenaiva viparītaṃ bambhramīti brāhmaṇagardabhaḥ; anyathā vaikhānasakalpasyāpi niradhikāritvenāprāmāṇyaprasaṅgaḥ /",
    "GSP29vnyps32u:557": "astu tatprāmāṇyam; santu ca deśāntare kālāntare vā tadadhikāriṇaḥ; amī tu katame ? iti cet, deśāntarādāvapyevaṃ vaktuṃ śakyatvāt; viparītaṃ vā kasmānna syāt ?; evaṃ ca sati sūtrāntarādiṣvapi kaḥ samāśvāsaḥ ? /",
    "GSP29vnyps32u:558": "vaikhānasānāṃ nikṛṣṭajātitvavacanavivādābhyāṃ sandehaviṣayatvamiticet,",
    "GSP29vnyps32u:559": "āptagranthasthatādṛśavacanābhāvāt; bhāvepyeteṣāṃ nikṛṣṭajātitve pramāṇābhāvāt; āgamaprāmāṇyoktasātvatādisamākhyānirvāhasamatvāt; na hyanekārthaḥ śabdo nāsti, na ca śabdaikyādarthaikyam,",
    "GSP29vnyps32u:560": "śabdabhedenārthabhedo vā; anyathā vilīnaṃ tṛtīyāśrameṇāpi; vivādasya tubhavādṛśajihvāspandamātrādhīnasya sūtragotrādāvapi suśakatvāt /",
    "GSP29vnyps32u:561": "itaḥ pūrvaṃ tāvannāstīti cenna, asyāpi vivādasyānāditvāyogāt, tataḥ",
    "GSP29vnyps32u:562": "pūrvamabhāvāta; tathā ca bhavato bhaviṣyato vā vivādasya vivādatvāviśeṣāt tataḥ paraṃ teṣāmanāśvāsaprasaṅgāt",
    "GSP29vnyps32u:563": "asmākaṃ tāvat teṣu saṃśayo nāstīti cet, asmākaṃ vā kimastyamīṣu ? /",
    "GSP29vnyps32u:564": "kva tarhi nikṛṣṭajātyantaram ? /",
    "GSP29vnyps32u:565": "kimasmāsu tannyāsīkṛtam ?; yenāsmābhiḥ pradarśanīyam /",
    "GSP29vnyps32u:566": "na cāsmābhiranantā deśā draṣṭuṃ śākyāḥ /",
    "GSP29vnyps32u:567": "sambhavati cocchedaḥ, idānīṃ kṣatriyavaiśyamāhiṣyādivat /",
    "GSP29vnyps32u:568": "teṣāṃ keṣāṃ cinnāmasāmyamātrādatrānupraveśaḥ saṃbhavatīti cenna, kasyā api śaṅkāyāḥ sarvatra sulabhatvāt; asti ca varṇitvabhikṣutvādīnāṃ",
    "GSP29vnyps32u:569": "sāmyamanyatrāpi /",
    "GSP29vnyps32u:570": "yaścaivamatiśaṅkayā dūyate, sa tu svamātāpitṛcaritānavadhāraṇena",
    "GSP29vnyps32u:571": "svabrāhmaṇyamapi yathārhamatiśaṅketeti jitaṃ lokāyatena /",
    "GSP29vnyps32u:572": "uktaṃ ca bhagavatā--- “ajñaścāśraddhadhānaśca saṃśayātmā vinaśyati /",
    "GSP29vnyps32u:573": "nāyaṃ lokosti na paro na sukha saṃśayātmanaḥ” // iti /",
    "GSP29vnyps32u:575": "tat siddhaṃ viśiṣṭādhikārikaṃ vedāviruddhaṃ vaikhānasādismaraṇaṃ pramāṇamiti /",
    "GSP29vnyps32u:576": "yacca dharmaśāstrādiṣu aṣṭādaśādiparisaṃkhyānam, na",
    "GSP29vnyps32u:577": "tadadhikasaṃkhyāvyavacchedaparam, anyeṣāmapi",
    "GSP29vnyps32u:578": "śiṣṭaparigrahāderaviśiṣṭatvāt, anuktāṃśadarśanādinā upajīvyatvācceti /",
    "GSP29vnyps32u:579": "evaṃ saparikaro vedaḥ pramāṇamiti siddham //",
    "GSP29vnyps32u:580": "“chandaḥ pādau śabdaśāstraṃ na vaktraṃ kalpaḥ pāṇī jyautiṣaṃ cakṣuṣī ca /",
    "GSP29vnyps32u:581": "śikṣā ghrāṇaṃ śrotramuktaṃ niruktaṃ vedasyāṅgānyāhuretāni ṣaṭ ca //",
    "GSP29vnyps32u:582": "“ evaṃ saparikaravedārthatattvanirṇayaviṣayā “athāto dharmajijñāsā”",
    "GSP29vnyps32u:583": "ityārabhya “anāvṛttiḥ śabdādanāvṛttiḥ śabdāt ityevamantā viṃśatilakṣaṇī mīmāṃsā /",
    "GSP29vnyps32u:584": "“tatra ca saṃhitametaccharīrakaṃ jaiminīyena ṣoḍaśalakṣaṇeneti",
    "GSP29vnyps32u:585": "śāstraikatvasiddhiḥ” iti bhāṣyopātto vṛttigranthaḥ //",
    "GSP29vnyps32u:586": "nyā. pa. śa. 47 tattvaratnākare tvevamuktam--- “karmadevatābrahmagocarā sā tridhodbhabhau sūtrakārataḥ /",
    "GSP29vnyps32u:587": "jaiminermuneḥ kāśakṛtsnato bādārayaṇādityataḥ kramāt” // iti /",
    "GSP29vnyps32u:589": "anayordevatākāṇḍasya jaiminīyatvakāśakṛtsnīyatvoktī tādadhīnyādivivakṣaya samānārthe gamayitavye",
    "GSP29vnyps32u:590": "tatra karmakāṇḍārthamevaṃ saṃjagṛhuḥ---",
    "GSP29vnyps32u:591": "“dharmadhīrmānabhedāṅgaprayuktikramakartṛbhiḥ /",
    "GSP29vnyps32u:592": "sātideśaviśeṣohabādhatantraprasaktibhiḥ” // iti /",
    "GSP29vnyps32u:594": "“vedārthe nyāyacintye prathamamavasitaṃ karma taddevatā cā- thātaḥ śārīrakāṃśe niravadhikaphalabrahmacintā tvasūtri /",
    "GSP29vnyps32u:595": "tatrādhyāye parasmin svayamupaniṣadāmanvayosyāvirodho mokṣopāyotha muktirviṣayaviṣayiṇau siddhasādhyau dvikārthau //",
    "GSP29vnyps32u:596": "“ “tatrādyetyantagūḍhāviśadaviśadatacchāyajīvādivācaḥ",
    "GSP29vnyps32u:597": "paścātsmṛtyādikairakṣatirahitahatiḥ kāryatābhrendriyādeḥ /",
    "GSP29vnyps32u:598": "doṣādoṣau tṛtīyepyavaraparagatau bhaktiraṅgāni cātho-",
    "GSP29vnyps32u:599": "pāsānuṣṭhāprabhāvotkramasaraṇiphalānyantime cintitāni //",
    "GSP29vnyps32u:600": "“ vicārāt pūrvamevātra prāptamadhyayanaṃ vidheḥ /",
    "GSP29vnyps32u:601": "atonadhītavedasya vicāraḥ śāstrabādhitaḥ //",
    "GSP29vnyps32u:602": "kramo viṃśatilakṣaṇyā na vaidhaḥ kintu yauktikaḥ /",
    "GSP29vnyps32u:603": "ato vyutkramacintāyāmanaucityaṃ praśiṣyate //",
    "GSP29vnyps32u:604": "nyā. pa. śa. 48 evaṃ viṃśatilakṣaṇīśravaṇamananābhyāṃ supratiṣṭhitasamastaśāstrārthasya mokṣasādhanatayā vidheyaṃ nididhyāsanaṃ na vākyārthajñānamātram, tasya rāgaprāptaśravaṇādisiddhatvāt ata eva ca tasmin viśeṣe vedanādisāmānyaśabdaparyavasānam /",
    "GSP29vnyps32u:605": "na ca nididhyāsanādikaṃ niṣiddham, varaṇīyatvameva vihitamiti vācyam;",
    "GSP29vnyps32u:606": "svatantrānyakartṛkavaraṇakarmībhāvasyāpuruṣatantretvenāvidheyatvāt /",
    "GSP29vnyps32u:607": "atastaddhetunā prītirūpatvena upāsanameva viśiṣyate;tathā sati “bhaktyā",
    "GSP29vnyps32u:608": "tvananyayā” iti smṛtyavirodhaśca /",
    "GSP29vnyps32u:609": "tadeva ca nididhyāsanaṃ prītirūpaṃ prakaraṇaviśeṣāt samādhiḥ /",
    "GSP29vnyps32u:610": "ca cāṣṭāṅgaḥ śāstreṣu śiṣyate /",
    "GSP29vnyps32u:611": "tāvati ca pātañjalaprāmāṇyamapi /",
    "GSP29vnyps32u:612": "āgamaśīlanaṃ ca āphalānmātrayā anuvartanīyam /",
    "GSP29vnyps32u:613": "smaranti ca--- “svādhyāyādyogamāsīta yogāt svādhyāyamāviśet /",
    "GSP29vnyps32u:614": "svādhyāyayogasaṃpattyā paramātmā prakāśate” // iti /",
    "GSP29vnyps32u:616": "yat punaḥ śrūyate--- “granthamabhyasya medhāvī jñānavijñānatatparaḥ /",
    "GSP29vnyps32u:617": "palālamima dhānyārthī tyajed granthamaśeṣataḥ” //",
    "GSP29vnyps32u:618": "iti, tat kośatyāgābhiprāyam; na ca sādarapaṭusaṃskārapracayasaṃsiddhamedhāsaṃpadaḥ puruṣasya kośena kiñcit sāddhyam /",
    "GSP29vnyps32u:619": "medhāvīti ca viśeṣvate /",
    "GSP29vnyps32u:620": "“dhīrdhāraṇāvatī medhā” iti ca naighaṇṭukāḥ /",
    "GSP29vnyps32u:621": "adhīmahe ca-- “medhāmanīṣe mā viśatāṃ samīcīna bhūtasya",
    "GSP29vnyps32u:622": "bhavyasyāvaruddhyai” iti /",
    "GSP29vnyps32u:623": "yaddhā muktaprāyātyantaniṣpannayogapuruṣaviṣayametat; na hi tasya śāstreṇa jñātavyaṃ tadānīmasti, sākṣātkṛtasamastatattvārthatvāt /",
    "GSP29vnyps32u:624": "yattu smaryate--- śāstrajñānaṃ bahukleśaṃ buddheścalanakāraṇam /",
    "GSP29vnyps32u:625": "upadeśāddhariṃ buddhvā viramet sarvakarmasu” //",
    "GSP29vnyps32u:626": "iti, idaṃ tu tīvrasaṃvegināmalasāstikānāṃ ca grāhmam;",
    "GSP29vnyps32u:627": "buddhicalanahetūnāmasacchāstrāṇāṃ tyāgārthaṃ vā; tadā viśeṣaṇasāphalyam;",
    "GSP29vnyps32u:628": "dharmavidyāsthāneṣvapi hi bahirdaleṣvatisaṃrambho mumukṣorapodyate--- “na",
    "GSP29vnyps32u:629": "śabdaśāstrābhiratasya mokṣo na caiva ramyāvasathapriyasya /",
    "GSP29vnyps32u:630": "na bhojanācchādanatatparasya na lokacittagrahaṇe ratasya” //",
    "GSP29vnyps32u:631": "iti, tat śābdaṃ prameyatattvamadhijigamiṣatāṃ pramāṇeṣu sāram, tadabhāve puṃsaḥ paśubhiḥ samatvaprasaṅgāt iti //",
    "GSP29vnyps32u:632": "yasyājñā nigamaikaharmyavalabhīvāstavyapārāvatī yadbhrūlāsyavaśaṃvadā vidhiśivasvasthānasusthāsikā",
    "GSP29vnyps32u:633": "yaḥ sarvatra yathāpuraṃ vitanute nāmāni viśvākṛti- rnityaṃ naḥ pratibhātu",
    "GSP29vnyps32u:634": "sarvavacasāṃ niṣṭhā sa nārāyaṇaḥ //",
    "GSP29vnyps32u:635": "iti śrīkavitārkikasiṃhasya sarvatantrasvatantrasya śrīmadveṅkaṭanāthasya vedāntānacāryasya kṛtiṣunyāyapariśuddhau śabdādhyāye dvitīyamāhnikam //",
    "GSP29vnyps32u:636": "samāptaśca tṛtīyodhyāyaḥ //"
}