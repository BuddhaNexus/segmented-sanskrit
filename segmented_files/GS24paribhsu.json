{
  "GS24paribhsu:0": "śrīrāmajayam",
  "GS24paribhsu:1": "paribhāṣendu śekharaḥ//",
  "GS24paribhsu:2": "/ anubanda catuṣṭaya nirūpaṇam/",
  "GS24paribhsu:3": "natvāsāmbaṃ śivaṃ bramha nāgeśaḥ kurute sudhīḥ/",
  "GS24paribhsu:4": "bālānāṃ sukhabodhāya paribhaṣendu śekharam//",
  "GS24paribhsu:5": "prācīna vyakaraṇa tantre vācanikānyatra pāṇinīyatantre jñapakanyāyasiddāni bhaṣyavārtikayorupanibaddāni yāni paribhaṣārūpaṇi tāni vyākhyāsyante/",
  "GS24paribhsu:6": "/ śāstratva sampādanoddeśaprakaraṇ /",
  "GS24paribhsu:7": "nanu laṇ-aiuṇ sūtrayorṇakāradvayasyaivopādānenāṇiṇgrahaṇeṣu sandehādanirṇayo 'ta āha -",
  "GS24paribhsu:8": "__________________________________________________________________",
  "GS24paribhsu:9": "vyākhyānato viśeṣapratipattirnahi sandehādalakṣaṇam // Paribh_1 //",
  "GS24paribhsu:10": "viśeṣasyānyatarādyartharūpasya vyākhyānāt śiṣṭakṛtāt pratipattiḥ niśchayo yataḥ sandehācchāstramalakṣaṇamananuṣṭāpakaṃ lakṣaṇamalakṣaṇaṃ tathā na,",
  "GS24paribhsu:11": "śāstrasya nirṇayajanakatvaucityādityarthaḥ/",
  "GS24paribhsu:12": "asandigdhānuṣṭhānasidyarthe 'tra śāstre sandigdhoccāraṇarūpācāryavyavahāreṇasandehanivṛttervyākhyānātiriktanimittānapekṣatvaṃ bodyata iti yāvat //",
  "GS24paribhsu:13": ". tenāṇuditsavarṇasyetatparihārāya pūrveṇāṇ grahaṇam,",
  "GS24paribhsu:14": "pareṇeṇ grahaṇamiti laṇ sūtre bhāṣye spaṣṭam // .1 //",
  "GS24paribhsu:15": "tatra saṃjñā paribhāṣā viṣaye pakṣadvayamāha -",
  "GS24paribhsu:16": "__________________________________________________________________",
  "GS24paribhsu:17": "yathoddeśaṃ saṃjñā paribhāṣam /",
  "GS24paribhsu:18": "kārya kālaṃ saṃjñā paribhāṣam // Paribh_2 //",
  "GS24paribhsu:19": "uddesamanatikramya yatoddeśam /",
  "GS24paribhsu:20": "uddeśa upadeśa deśaḥ /",
  "GS24paribhsu:21": "adhikaraṇa sādhanaścāyam /",
  "GS24paribhsu:22": "yatra deśe upadiśyate taddeśa eva vākyārtabodhena gṛhīta śaktyā gṛhītaparibhāṣārthena ca sarvatra śāstre vyavahāraḥ/",
  "GS24paribhsu:23": "deśaścoccāraṇakāla evātra vyavahriyate/",
  "GS24paribhsu:24": "tattadvākyārthabodhe jāte ' bhaviṣyati kiñcidanena prayojanam ' iti jñānamātreṇa santuṣyad yathāśrutagrāhipratipatrapekṣo 'yaṃ pakṣa īdūdetsūtre kaiyaṭaḥ/",
  "GS24paribhsu:25_0": "kecittu - paribhaṣāviṣaye tasminnityādi vākyārthabodhe saptamīnirdeśādikveti paryālocanāyāṃ",
  "GS24paribhsu:25_1": "sakalatattadvidyupasthitau sakalatattasaṃskārāya guṇabhedaṃ parikalpyaikavākyatayaiva niyamaḥ /",
  "GS24paribhsu:26": "kāryakālapakṣetu tripādyamapyupasthiriti viśeṣaḥ/",
  "GS24paribhsu:27": "etadevābhipretya 'adhikāronāma triprakāraḥ,",
  "GS24paribhsu:28": "kaścidekadeśasthaḥ sarvaṃ śāsramabhijvalayati,",
  "GS24paribhsu:29": "yathā - 'pradīpaḥ suprajvalitaḥ sarvaṃ veśmābhijvalayati' iti 'ṣaṣṭīsthane' iti sūtre bhāṣya uktam/",
  "GS24paribhsu:30": "adhikāraśabdena pārārthyātparibhāṣāpyucyate/",
  "GS24paribhsu:31": "kaścitparibhāṣārūpa iti kaiyaṭaḥ/",
  "GS24paribhsu:32": "dīpo yathā - prabhādvārā sarvagṛhaprakāśaka evametatsvabuddhijananadvārā sarvaśāstropakārakamiti tattātparyam/",
  "GS24paribhsu:33": "etacca pakṣadvaya sādhāraṇaṃ bhāṣyam,",
  "GS24paribhsu:34": "pakṣadvaye 'pi pradeśaikavākyatayā itaḥ pratīteḥ//",
  "GS24paribhsu:35": "tatraitāvān viśeṣaḥ - yatoddeśe parbhāṣādeśe sarvavidhisūtrabuddhāvātmabhedaṃ parikalpya tairekavākyatayā paribhāṣāṇām/",
  "GS24paribhsu:36": "taduktam - 'kiṅiti ca' iti sūtre kaiyaṭe/",
  "GS24paribhsu:37": "'yatoddeśe pradhānānyātmasaṃskārāya sannidhīyamānāni guṇabhedaṃ prayuñjata'iti/",
  "GS24paribhsu:38": "kāryakāle tu tattadvidhipradeśe paribhāṣābuddhyaikavākyateti/",
  "GS24paribhsu:39": "atra ekadeśastha ityanena tatra tatra buddhāvapi taddeśasthatvaṃ vārayati,",
  "GS24paribhsu:40": "yathā - vyavaharttṝṇāṃ kāryārthamanekadeśagamane 'pi na tattaddeśīyatvavyavahāraḥ,",
  "GS24paribhsu:41": "kintvabhijanadeśīyatva vyavahāra eva,",
  "GS24paribhsu:42": "tadvanniṣedhavākyānāmapi niṣedhyaviśeṣākāṅkṣatvādvidhyekavākyatayaivānvaya iti paribhāṣāsādṛśyātparibhāṣātvena vyavahāraḥ 'kiṅiti ca' ityatra bhāṣye/",
  "GS24paribhsu:43": "tatraikavākyatā paryudāsena prasajya pratiṣedhe 'pi tena saha vākyārthabodhamātreṇaikavākyatā vyavahāraḥ//",
  "GS24paribhsu:44": "saṃjñāśāstrasya tu kāryakālapakṣe na pṛthakvākyārthabodhaḥ,",
  "GS24paribhsu:45": "kintu pradeśavākyena sahaiva/",
  "GS24paribhsu:46": "ata evāṇo 'pragṛhyasyetyetadekavākyatāpannādasomādityetatprati na mutvādyasiddham,",
  "GS24paribhsu:47": "asiddhatvasya kāryārthatayā kāryajñānottarameva tatpravṛttiḥ,",
  "GS24paribhsu:48": "kāryajñānaṃ ca pradeśa eveti taddeśasthāsiddhatvātpūrvagrahaṇenāgrahāt/",
  "GS24paribhsu:49": "evaṃ tadbodhottarameva virodhapratisandhānañceti tatratyaparatvena vipratiṣedhasūtrapravṛttau bījam/",
  "GS24paribhsu:50": "ata eva kāryakālapakṣe“ayādibhyaḥ paraiva pragṛhya saṃjñā“iti 'adasomāt'",
  "GS24paribhsu:51": "iti sūtre bhāṣya uktam//",
  "GS24paribhsu:52": "ākaḍārādhikārasthabhapadasaṃjñāviśaye tu yathoddeśapakṣa eveti tatratyaparatvenaiva bādhyabhādhakabhāvaḥ/",
  "GS24paribhsu:53": "padādisaṃjñanāṃ tatra",
  "GS24paribhsu:54": "jātaśaktigrahaṇeva tripādyamapi vyavahāraḥ/",
  "GS24paribhsu:55": "ata eva pūrvatrāsiddhamiti sūtre paribhāṣāṇāmevatripādyāmapravṛttimāśaṅkya,",
  "GS24paribhsu:56": "kāryakālapakṣāśrayeṇa samāhitamityāhuḥ/",
  "GS24paribhsu:57": "yathoddeśapakṣaḥ pragṛhyasaṃjñāprakaraṇe bhāṣye//",
  "GS24paribhsu:58": "kāryakālamityasya ca kāryeṇa kālyate svasannidhiṃ prāpyata ityarthaḥ/",
  "GS24paribhsu:59": "kāryeṇa svasaṃskārāya svavṛttiliṅgacinhitaparibhāṣāṇāmākṣepa iti yāvat/",
  "GS24paribhsu:60": "ata eva 'pūrvatrāsiddham' iti sūtre bhāṣye tripādyā asiddhatvāttatra sapādasaptādyāyīstha paribhāṣāṇāṃ apravṛttimāśaṅkya yadyapīdaṃ tatrāsiddhaṃ tatviha siddhamityuktvā,",
  "GS24paribhsu:61": "tāvatāpyasiddhirityabhiprāyake kathamiti praśne-'kāryakālaṃ saṃjñāparibhāṣam' yatra kāryaṃ tatropasthitaṃ draṣṭavyamityuktam/",
  "GS24paribhsu:62_0": "na ca kāryakāla pakṣe 'ṅamo hrasvāt' ityadau ' tasmādityuttarasya' 'tasminnitinirdiṣṭe",
  "GS24paribhsu:62_1": "pūrvasya' iti paribhāṣādvayopasthitau paratvāt 'ubhayanirdeśe pañcamīnirdeśo balīyān'",
  "GS24paribhsu:62_2": "iti tasminniti sūtrasthabhāṣyāsaṅgatiḥ,",
  "GS24paribhsu:63": "ubhayorekadeśasthatvena paratvādityasyāsaṅgatyāratteḥ,",
  "GS24paribhsu:64": "spaṣṭaṃ cedam 'ikoguṇa' ityatra kaiyaṭa iti vācyam ;",
  "GS24paribhsu:65": "vipratiṣedhasūtre 'ṣṭādhyāyīsthapāṭhakṛtaparatvasya''śrayaṇenādoṣāt/",
  "GS24paribhsu:66": "nahi kāryakālapakṣa ityetāvatā tadapaiti/",
  "GS24paribhsu:67": "pakṣadvaye 'pi pradeśeṣu svabuddhijananenāviśeṣāt/",
  "GS24paribhsu:68": "nahi tatpakṣe 'pyacetanasya śāstrasya svadeśaṃ vihāya taddeśagamanaṃ sambhavati/",
  "GS24paribhsu:69": "nāpyasmadādibuddhijananena svadeśatyāgo bhavati/",
  "GS24paribhsu:70": "ata eva bhāṣye tasminniti sūtre kaiyaṭaḥ - sūtra pāṭhāpekṣayā paratvasya vyavasathāpakatvamiti/",
  "GS24paribhsu:71": "ikoguṇeti sūtrastha kaiyaṭastu tintya eva ;",
  "GS24paribhsu:72": "anyathā sarvaśāstrāṇāṃ prayogārthatvena prayogarūpaikadeśastvena kvāpi paratvaṃ nasyāt/",
  "GS24paribhsu:73": "kiñca kiṅiti ceti sūtrastha kaiyaṭarītyā vidhisūtrāṇāṃ yathoddeśa pakṣe paribhāṣādeśe sannidhānena teṣāṃ paratvaṃ vyāhanyeta/",
  "GS24paribhsu:74": "evañca vṛkṣebhya ityatra supicetyataḥ paratvāt 'bahuvacane jhalyet' ityetvamityādyucchidyeta, ityalam//",
  "GS24paribhsu:75": "itsaṃjñakā anubandhāḥ,",
  "GS24paribhsu:76": "teṣvavayavānavayavatvasandeha āha-",
  "GS24paribhsu:77": "__________________________________________________________________",
  "GS24paribhsu:78": "anekāntāḥ anubandhāḥ // Paribh_3 //",
  "GS24paribhsu:79": "anekāntā anavayavāḥ ityarthaḥ/",
  "GS24paribhsu:80": "yo hyanavayava sa kadācittatropalabhyata eva,",
  "GS24paribhsu:81": "ayaṃ tu na tathā,",
  "GS24paribhsu:82": "tadarthabhūte vidheye kadāpyadarśanāt/",
  "GS24paribhsu:83": "śitkidityādau samīpe 'vayavatvāropeṇa samāso bodhyaḥ/",
  "GS24paribhsu:84": "'vuṇchaṇkaṭh' ityādau ṇitvaprayuktaṃ kāryaṃ pūrvasayaivetyādi tu vyākhyānate nirṇeyam/",
  "GS24paribhsu:85": "'halantyam' ityatrāntya śabdaḥ parasamīpa bodhakaḥ//",
  "GS24paribhsu:86": "vastutasttu-",
  "GS24paribhsu:87": "__________________________________________________________________",
  "GS24paribhsu:88": "ekāntāḥ // Paribh_4 //",
  "GS24paribhsu:89": "ityeva nyāyyam,",
  "GS24paribhsu:90": "śāstre tatropalambhādanyatrānupalambhācca/",
  "GS24paribhsu:91": "anavayavo hi kākādirekajātīyasambandhena gṛhavṛkṣādiṣūpalabhyate/",
  "GS24paribhsu:92": "naivamayam/",
  "GS24paribhsu:93": "evaṃ hi bahuvrīhirapi nyāyata evopapannaḥ,",
  "GS24paribhsu:94": "antyādi śabde lakṣaṇā ca na//",
  "GS24paribhsu:95": "kiñca anavayavatve ṇaśakapratyādau ṇāderitvānāpattiḥ,",
  "GS24paribhsu:96": "pratyayāditvābhāvāt,",
  "GS24paribhsu:97": "dadhnacaścakārasya vaiyyarthyāpattiśca/",
  "GS24paribhsu:98": "idañca 'tasyalopaḥ' ityatra bhāṣye spaṣṭam/",
  "GS24paribhsu:99": "tatra hyuktam,",
  "GS24paribhsu:100": "“ekāntāḥ anubandhāḥ“ityeva nyāyyamiti dik//",
  "GS24paribhsu:101": "nanvekāntatve 'nekāltvādeva auśādīnāṃ sarvādeśatva siddhyā 'anekāl' sūtre śidgrahaṇaṃ vyarthamata āha -",
  "GS24paribhsu:102": "__________________________________________________________________",
  "GS24paribhsu:103": "nānubandhakṛtamanekāltvam // Paribh_5 //",
  "GS24paribhsu:104": "śidgrahaṇamevaitadjñāpakam,",
  "GS24paribhsu:105": "tena 'arvaṇastṛ' ityāderna sarvādeśatvam/",
  "GS24paribhsu:106": "ḍādi viṣaye tu sarvādeśatvaṃ vinānubandhatvasyaivābhāvena''nupūrvyātsiddham//",
  "GS24paribhsu:107": "nanvevamapi 'avadātaṃ mukham' ityatra palopottaramātve kṛte 'dābiti ghusaṃjñāpratiṣedho na syāt,",
  "GS24paribhsu:108": "daipaḥ pakārasatve 'nejantatvāprāptyā palopottaraṃ pakārābhāvenāsya dāptvābhāvādata āha -",
  "GS24paribhsu:109": "__________________________________________________________________",
  "GS24paribhsu:110": "nānubandhakṛtamanejamtatvam // Paribh_6 //",
  "GS24paribhsu:111": "'udīcāmāṅaḥ' iti nirdeśo 'syā jñāpakaḥ/",
  "GS24paribhsu:112": "'ādeca upajeśe' iti sūtreṇopadiśyamānasyaijantasyātvaṃ kriyate,",
  "GS24paribhsu:113": "ṅakārasatvetvejantatvābhāvādātvāprāptestasyāsaṅgatiḥ//",
  "GS24paribhsu:114": "na cāsyāmavasthāyāṃ tasya dhātutvābhāvātkathamātvam,",
  "GS24paribhsu:115": "tatra dhātorityasya nivṛtterityanyatra vistaraḥ/",
  "GS24paribhsu:116": "spaṣṭañcedam“dādhāghvadāp“iti sūtre bhāṣye//",
  "GS24paribhsu:117": "nanvevamapi 'vāsarūpa' sūtreṇa kaviṣaye 'ṇopyāpattirityata āha-",
  "GS24paribhsu:118": "__________________________________________________________________",
  "GS24paribhsu:119": "nānubandhakṛtamasārūpyam // Paribh_7 //",
  "GS24paribhsu:120": "'dadātidadhātyorvibhāṣā' iti ṇabādhakaśasya vikalpavidhāyakamasyāṃ jñāpakam,",
  "GS24paribhsu:121": "tena 'godaḥ' ityādau nāṇiti 'vāsarūpa' sūtre bhāṣye spaṣṭam//",
  "GS24paribhsu:122": "nanu saṃkhyāgrahaṇe bahvādīnāmeva grahaṇaṃ syāt,",
  "GS24paribhsu:123": "prakaraṇasyābhidhāniyāmakatvasiddhāt 'kṛtrimākṛtrimayoḥ kṛtrime",
  "GS24paribhsu:124": "kāryasampratyayaḥ' iti nyāyāt/",
  "GS24paribhsu:125": "asti ca prakṛte bahvādīnāṃ saṅkhyāsaṃjñākṛteti jñānarūpaṃ prakaraṇam,",
  "GS24paribhsu:126": "natu lokaprasiddhaikadvyādīnāmityata āha -",
  "GS24paribhsu:127": "__________________________________________________________________",
  "GS24paribhsu:128": "ubhayagatiriha bhavati // Paribh_8 //",
  "GS24paribhsu:129": "ihauśāstre/",
  "GS24paribhsu:130": "'saṅkhyāyāḥ atiśadantāyāḥ' iti niṣedho 'syā jñāpakaḥ/",
  "GS24paribhsu:131": "na hi kṛtrimā saṅkhyā tyantā śadantā vāsti,",
  "GS24paribhsu:132": "tena 'kartari kartarikarmavyatihāre' 'kaṇvameghebhyaḥ karaṇe' 'vipratiṣiddhaṃ cānadhikaraṇe' ityādau laukikakriyādravyādyavagatiḥ/",
  "GS24paribhsu:133": "tatra kvobhaya gatiḥ,",
  "GS24paribhsu:134": "kvākṛtrimasyaiva,",
  "GS24paribhsu:135": "kva kṛtrimasyaivetyatra lakṣyānusāri vyākhyānameva śaraṇam/",
  "GS24paribhsu:136": "ata eva āmreḍita śabdena kṛtrimasyaiva grahaṇaṃ na tu dvistrirghuṣṭamātrasya/",
  "GS24paribhsu:137": "spaṣṭañcedaṃ saṅkhyā saṃjñā sūtre bhāṣye/",
  "GS24paribhsu:138": "yattu - saṃjñāśāstrāṇāṃ macchāstre 'nena śabdenaita eveti niyamārthatvaṃ kṛtrimākṛtrima nyāyabījamiti/",
  "GS24paribhsu:139": "tanna ; teṣāmagṛhītaśaktigrāhakatvena vidhitve sambhavati,",
  "GS24paribhsu:140": "niyamatvāyogāt/",
  "GS24paribhsu:141": "'sarve sarvārtha vācakāḥ' ityabhyupagamo 'pi yogidṛṣṭyā,",
  "GS24paribhsu:142": "natvasmaddṛṣṭyā,",
  "GS24paribhsu:143": "viśiṣya sarvaśabdārthajñanasyāśakyatvāt/",
  "GS24paribhsu:144": "sāmāmyajñānaṃ tubhodhopayogītyanyatra nirūpitam//",
  "GS24paribhsu:145": "nanu 'adhyetā' 'śayitā' ityādāviṅśīṅorṅitvād guṇaniṣedhaḥ syādata āha -",
  "GS24paribhsu:146": "__________________________________________________________________",
  "GS24paribhsu:147": "kāryamanubhavanhi kāryī nimittatayā nāśrīyate // Paribh_9 //",
  "GS24paribhsu:148": "'sthaṇḍilācchayitari' iti nirdeśaścāsyāṃ jñāpakaḥ/",
  "GS24paribhsu:149": "'ūrṇunaviṣati' ityādi siddhaye kāryamanubhavanniti/",
  "GS24paribhsu:150": "atra hi 'dvirvacane 'ci' iti nu śabdasya dvitvam,",
  "GS24paribhsu:151": "anyathā 'sanyaṅoḥ' ityasya ṣaṣṭyantatvātsannantasya kāryitvena iso dvitvanimittatvābhāvāttatpravṛttirna syāt/",
  "GS24paribhsu:152": "vastutaḥ - samavāyikāraṇa nimittakāraṇayorbhadasya sakalalokatantraprasiddhatayā tasya tatvenā'śrayaṇābhāvena naiṣā jñāpakasādhyā/",
  "GS24paribhsu:153": "ata eva haḥ prayuktaḥ/",
  "GS24paribhsu:154": "sa hi tatvenānāśrayaṇe hetoḥ prasiddhatvaṃ dyotayatīti tatvam/",
  "GS24paribhsu:155": "'dvirvacane 'ci' ityatra bhāṣye dhvanitaiṣā//",
  "GS24paribhsu:156": "nanu 'praṇidāpayati' ityādau dārūpasya vidhīyamānā ghusaṃjñā dāpernasyādata āha -",
  "GS24paribhsu:157": "__________________________________________________________________",
  "GS24paribhsu:158": "yadāgamāstadguṇībhūtāstadgrahaṇena gṛhyante // Paribh_10 //",
  "GS24paribhsu:159": "yamuddiśyā'gamo vihitaḥ,",
  "GS24paribhsu:160": "sa tadguṇībhūtaḥ śāstreṇa tadavayavatvena bodhito 'tastadgrahaṇena tadgrāhakena tadbodhakena śabdhena gṛhyate bodhyata ityarthaḥ/",
  "GS24paribhsu:161": "tatra tadguṇībhūtā ityaṃśo bījakathanam/",
  "GS24paribhsu:162": "loke 'pi devadattasyāṅgādhikye tadviśiṣṭasyaiva devadattagrahaṇena grahaṇaṃ dṛśyate/",
  "GS24paribhsu:163": "yamuddiśya vihita ityukteḥ 'pranidārayati' ityādau na dārityasya ghutvam/",
  "GS24paribhsu:164": "'ānemuk' iti mugvidhānasāmarthyādeṣānityā/",
  "GS24paribhsu:165": "anyathā 'pacamānaḥ' ityādāvakārasya muki-anayā paribhāṣayā viśiṣṭasya savarṇadīrge tadvaiyarthyaṃ spaṣṭameva/",
  "GS24paribhsu:166": "tena 'didīye' ityādau yaṇādi na,",
  "GS24paribhsu:167": "'jahāra' ityādau 'āta au ṇalaḥ' iti ca na/",
  "GS24paribhsu:168": "na cākārādervarṇasya varṇāntaramavayavaḥ kathamit vācyam,",
  "GS24paribhsu:169": "vacanenāvayavatvabodhanāt/",
  "GS24paribhsu:170": "tasya cāvayavatvasādṛśye paryavasānaṃ bodhyam/",
  "GS24paribhsu:171": "na coktajñāpakādvarṇagrahaṇe 'syā apravṛttiriti vācyam ;",
  "GS24paribhsu:172_0": "'āne muk' iti sūtra bhāṣye 'kārasyāṅgāvayavasya mugityarthe 'pacamānaḥ' ityatra 'tāsyanudāttet'",
  "GS24paribhsu:172_1": "iti svaro ma syādityāśaṅkhyādupadeśabhaktastadgrahaṇena grāhiṣyata ityukterasaṅgatyāpatteḥ /",
  "GS24paribhsu:173_0": "kiñca ṅamantapadāvayavasya hrasvātparasya ṅamo ṅamuḍityarthe 'kurvannāste' ityādau",
  "GS24paribhsu:173_1": "ṅamo ṅamuḍāgame ṇatvaprāptimāśaṅkya 'yadāgamāḥ' iti nyāyenādyanasyāpi padāntagrahaṇena",
  "GS24paribhsu:173_2": "grahaṇāt 'padāntasya' iti niṣedha ityanayā",
  "GS24paribhsu:174": "paribhaṣayā 'āgamānāmāgamidharmavaiśiṣṭyamapi hodhyate' ityāśayaka 'ṅamuṭ' sūtrasthabhāṣyāsaṅgateḥ/",
  "GS24paribhsu:175": "kiñca-guṇāde raparatve rephaviśiṣṭa guṇatvādyeṣṭavyam/",
  "GS24paribhsu:176": "anyathā 'ṛkārasya guṇavṛddhī arārāveva' iti niyamo na syāt/",
  "GS24paribhsu:177": "tacca 'varṇagrahaṇe' etadapravṛttau na saṅgaccate/",
  "GS24paribhsu:178": "ata eva 'radābhyāṃ' iti sūtre bhāṣyam -“guṇo bhavati,",
  "GS24paribhsu:179": "vṛddhirbhavati,",
  "GS24paribhsu:180": "rephaśirā guṇavṛdadhisaṃjñako 'bhinirvartate“iti/",
  "GS24paribhsu:181": "ata eva 'neṭi' 'ṇeraniṭi' ityadi caritārtham/",
  "GS24paribhsu:182": "'anāgamakānāṃ sāgamakāḥ ādeśāḥ' ityasya tvayamarthaḥ - ārdhadhātukasyeḍāgama ityarthe jñāte,",
  "GS24paribhsu:183": "nityeṣu śabdeṣvāgamavidhānānupatyā arthāpattimūlakavākyāntarakalpaneneḍrahitabuddhiprasaṅge seḍbuddhiḥ kartavyeti/",
  "GS24paribhsu:184": "evañcādeśeṣvivātrāpi buddhivipariṇāma iti na nityatvahāniḥ/",
  "GS24paribhsu:185": "sthānivatsūtre ca nedṛśādeśagrahaṇam/",
  "GS24paribhsu:186": "sākṣādaṣṭādyāyībodhitasthānyādeśabhāve cāritārthyāt/",
  "GS24paribhsu:187": "kiñcevaṃ sati sthānibuddhyaiva kāryapravṛtyā 'lāvasthāyāmaḍiti' siddhantāsaṅgatiḥ/",
  "GS24paribhsu:188": "sthānivadbhāvaviṣaye 'nirdiśyamānasya' iti paribhāṣāyāḥ pravṛttau 'tisṛṇām' itiyatira paratvāttisrādeśe sthānivadbhāvena trayādeśamāśaṅkhya,",
  "GS24paribhsu:189": "'sakṛdgati' nyāyena samādhānaparabhāṣyāsaṅgatiḥ/",
  "GS24paribhsu:190": "'eruḥ' ityādau sthānaṣaṣṭīnārdeśāttadantaparatayā paṭhitavākyasyaiva samudāyādeśaparatvenā'deśagrahaṇasāmarthyāttasya sthānivatsūtre grahaṇena na doṣaḥ/",
  "GS24paribhsu:191": "ānumānika sathānyādeśabhāvakalpane 'pi śrautasthānyādeśabhāvasya na tyāga iti 'acaḥ parasmin' ityādernāsaṅgatiḥ/",
  "GS24paribhsu:192": "etena - 'yadāgamāḥ' iti paribhāṣā sthānivatsūtreṇa gatārthetyapāstham/",
  "GS24paribhsu:193": "etatsarvam 'dādhāghvadāp' iti sūtre bhāṣye spaṣṭam//",
  "GS24paribhsu:194": "nanvevam udasthādityādau 'udaḥsthāstambhoḥ pūrvasya' iti pūrvasavarṇāpattirata āha -",
  "GS24paribhsu:195": "__________________________________________________________________",
  "GS24paribhsu:196": "nirdaśyamānasyā'deśā bhavanti// Paribh_11 //",
  "GS24paribhsu:197": "'ṣaṣṭīsthāne yogā' iti sūtramāvartate/",
  "GS24paribhsu:198": "tatra dvitīyasyāyamarthaḥ - ṣaṣṭhyantaṃ nirdiśyamānamuccāryamāṇamuccāryamāṇasajātīyameva,",
  "GS24paribhsu:199": "nirdiśyamānāvayavarūpameva vā sthanena sthānanirūpitasambandhena yujyate,",
  "GS24paribhsu:200": "na tu pratīyamānamityarthaḥ/",
  "GS24paribhsu:201": "tenedaṃ siddham/",
  "GS24paribhsu:202": "na ca 'asyacvau' ityādau dīrgāṇāmādeśānāpattiḥ,",
  "GS24paribhsu:203": "teṣāṃ nirdiśyamānatvābhāvāditi vācyam,",
  "GS24paribhsu:204": "jātipakṣe doṣābhāvāt/",
  "GS24paribhsu:205": "kiṅca 'na bhūsudhiyoḥ' iti niṣedhena grahaṇakaśāstragṛhītānāṃ nirdiśyamākāryabodhānna doṣaḥ/",
  "GS24paribhsu:206": "iyaṅuvaṅorṅitvaṃ tu ivarṇovarṇāntaśnudhātubhruvāmityarthena dhātvādīnāmapi nirdiṣṭatvādantyādeśatvāya/",
  "GS24paribhsu:207": "rīriṅorṅitvaṃ tu spaṣṭārthameva//",
  "GS24paribhsu:208": "etenedaṃ ṅitvaṃ varṇagrahaṇe nirdiśyamāna paribhāṣāyā apravṛttijñāpakamityapāstam/",
  "GS24paribhsu:209": "'hayavaraṭ' sūtrasthena 'ayogavahānāmupadeśe 'lontyavidhiḥ prayojanam,",
  "GS24paribhsu:210": "vṛkṣasttatra/",
  "GS24paribhsu:211": "naitadasti prayojanam,",
  "GS24paribhsu:212": "nirdiśyamānasyetyeva siddham' - iti bhāṣyeṇa virodhāt/",
  "GS24paribhsu:213": "anayā paribhāṣayā 'yenavidhiḥ' iti sūtrabodhitatadantasya sathānivatvābhāva bodhanam,",
  "GS24paribhsu:214": "yadāgamā iti labdhasya ca/",
  "GS24paribhsu:215": "tena 'supadaḥ' 'udasthāt' ityādi siddhiḥ/",
  "GS24paribhsu:216": "anayā ca svasvanimittasannidhāpitānām 'alo 'ntyasya' ityādīnāṃ samāveśa eva,",
  "GS24paribhsu:217": "na bādhyabādhaka bhāvaḥ,",
  "GS24paribhsu:218": "virodhābhāvāt/",
  "GS24paribhsu:219": "nāpyetayoraṅgāṅgibhavaḥ,",
  "GS24paribhsu:220": "ubhayorapi parārthatvena tadayoghāt/",
  "GS24paribhsu:221": "'anekāl śit' iti sūtre sarvaścaitatparibhāṣābodhita eva gṛhyate/",
  "GS24paribhsu:222": "yattu 'ādeḥ parasya' 'alontyasya' ityetāveva tadbādhakāviti tanna ;",
  "GS24paribhsu:223": "'udaḥsthāt' iti sūtraviṣaye 'syāḥ 'pādaḥ pat' iti sūtre bhāṣye sañcāritatvāt/",
  "GS24paribhsu:224": "nāpyetayoriyaṃ bādhikā,",
  "GS24paribhsu:225": "etayorniviṣayatvaprasaṅgāditi 'ti viṃśateḥ' iti sūtre kaiyaṭaḥ/",
  "GS24paribhsu:226": "akajviṣaye nāyaṃ nyāyaḥ,",
  "GS24paribhsu:227": "sthānivadbhāvena tanmadhyapattanyāyena tadbudhāyaiva kāryajanakatvāt/",
  "GS24paribhsu:228": "iyañca avayavaṣaṣṭīviṣaye 'pi/",
  "GS24paribhsu:229": "ata eva 'tadoḥ saḥ sāviti' satvam,",
  "GS24paribhsu:230": "'atisyaḥ' ityatropasargatakārasya na/",
  "GS24paribhsu:231": "nirdiśyamānayuṣmadādyavayavamaparyamtasyaiva yūyādayaḥ,",
  "GS24paribhsu:232": "na tu 'atiyūyam' ityādau sopasargāvayavamaparyantasyeti bodhyam/",
  "GS24paribhsu:233": "'pādaḥ pat' iti sūtre 'ṣaṣṭī sthāne' iti sūtre ca bhāṣye ca spaṣṭaiṣā//",
  "GS24paribhsu:234": "nanu 'cetā' ityādau hrasvasyekārasya pramāṇata āntaryādakāro 'pi syādata āha-",
  "GS24paribhsu:235": "__________________________________________________________________",
  "GS24paribhsu:236": "yatrānekavidhamāntaryaṃ tatra sthanata āntaryaṃ balīyaḥ // Paribh_12 //",
  "GS24paribhsu:237": "anekavidhamusthānaguṇapramāṇakṛtam/",
  "GS24paribhsu:238": "atra mānam 'ṣaṣṭī sthāne' ityata ekadeśānuvṛtyā sthāne grahaṇe 'nuvartamāne punaḥ 'sthānentaratamaḥ' iti sūtre sthāne grahaṇameva/",
  "GS24paribhsu:239": "taddhi tṛtīyayā vipariṇamya vākyabhedena sthāninaḥ prasaṅge jāyamānaḥ sati sambhave sthānata evāntaratama ityarthakam/",
  "GS24paribhsu:240": "tamabgrahaṇamevānekavidhāntarya sattāgamakam/",
  "GS24paribhsu:241": "sthānataḥusthānenetyarthaḥ/",
  "GS24paribhsu:242": "tatra sthānata āntaryam 'iko yaṇaci'",
  "GS24paribhsu:243": "ityādau prasiddhameva/",
  "GS24paribhsu:244": "arthataḥ 'paddanno' ityādau sthānyarthābhidhāna samarthasyaivā'deśateti siddhāntādyadarthābhidhānasamartho yaḥ,",
  "GS24paribhsu:245": "sa tasyādeśa iti tatsamānārthatatsamānavarṇapadādīnāṃ te,",
  "GS24paribhsu:246": "tṛjvatkroṣṭuriti ca/",
  "GS24paribhsu:247": "guṇato 'vāgghariḥ' ityādau/",
  "GS24paribhsu:248": "pramāṇataḥ 'adaso 'seḥ' ityādau/",
  "GS24paribhsu:249": "'sthāne 'ntaratamaḥ' sūtre bhāṣye spaṣṭaiṣā//",
  "GS24paribhsu:250": "nanu 'proḍhavān' ityatra 'prādūhoḍheti' vṛddhiḥ syādata āha-",
  "GS24paribhsu:251": "__________________________________________________________________",
  "GS24paribhsu:252": "arthavadgrahaṇe nānarthakasya // Paribh_13 //",
  "GS24paribhsu:253": "viśiṣṭarūpopādāne/",
  "GS24paribhsu:254": "upasthitārthasya śabdaṃ prati viśeṣaṇatayānvayasambhave tyāge mānābhāvo 'syā mūlam/",
  "GS24paribhsu:255": "atrārthaḥ kalpitānvayavyatirekakalpitaḥ śāstrīyo 'pi gṛhyate iti 'saṅkhyāyāḥ' iti sūtre bhāṣye spaṣṭam/",
  "GS24paribhsu:256": "iyaṃ varṇa grahaṇeṣu neti 'lasya' ityatra bhāṣye spaṣṭam/",
  "GS24paribhsu:257": "ata eva eṣā viśiṣṭarūpopādāna viṣayeti-vṛddhāḥ/",
  "GS24paribhsu:258": "etanmūlakameva 'yena vidhiḥ' ityatra bhāṣye paṭhyate 'alaivānarthakena tadantavidhiḥ' iti/",
  "GS24paribhsu:259": "kiñca 'svaṃ rūpam' iti śāstre svaśabdenā'tmīyavācinār'tho gṛhyate,",
  "GS24paribhsu:260": "rūpa śabdena svarūpam,",
  "GS24paribhsu:261": "evañca tadubhayaṃ śabdasya saṃjñīti tadarthaḥ/",
  "GS24paribhsu:262": "tatrārtho na viśeṣyastatra śastrīyopakāryāsambhavāt,",
  "GS24paribhsu:263": "kintu śabdaviśeṣaṇam/",
  "GS24paribhsu:264": "evañcārthaviśiṣṭaḥ śabdaḥ saṃjñīti phalitam/",
  "GS24paribhsu:265": "tenaiṣā paribhāṣā siddheti bhāṣye spaṣṭam//",
  "GS24paribhsu:266": "nanvevamapi 'mahadbhataścandramāḥ' ityatra 'ānmahataḥ' ityātvāpattirata āha-",
  "GS24paribhsu:267": "__________________________________________________________________",
  "GS24paribhsu:268": "gauṇamukhyayormukhye kārya sampratyayaḥ // Paribh_14 //",
  "GS24paribhsu:269": "guṇādāgato gauṇaḥ/",
  "GS24paribhsu:270": "yathā-gośabdasya jāḍyādiguṇanimittor'tho vāhīkaḥ/",
  "GS24paribhsu:271": "aprasiddhaśca saṃjñādirapi tadguṇāropādeva buddhyate/",
  "GS24paribhsu:272": "mukhamiva pradhānatvāt mukhyaḥuprathama ityarthaḥ/",
  "GS24paribhsu:273": "gauṇe hyarthe śabdaḥ prayujyamāno mukhārthāropeṇa pravarthate/",
  "GS24paribhsu:274": "evaṃ cāprasiddhatvaṃ gauṇalākṣaṇikatvaṃ cātra gauṇatvam/",
  "GS24paribhsu:275": "tena 'priyatrayāṇām' ityādau trayādeśo bhavatyeva,",
  "GS24paribhsu:276": "tatra triśabdārthasyetaraviśeṣaṇatve 'pyuktagauṇatvābhāvāt/",
  "GS24paribhsu:277": "kiñcāyaṃ nyāyo na prātipadikakārye,",
  "GS24paribhsu:278": "kintūpāttaṃ viśiṣyārthopasthāpakaṃ viśiṣṭarūpaṃ yatra tādṛśapadakārya eva/",
  "GS24paribhsu:279_0": "pariniṣṭitasya padāntarasambandhe hi 'gaurvāhīkaḥ' ityādau gauṇatvapratītirnatu prātipadikasamskāravelāyāmityantaraṅgatvājjātasaṃskārabādhāyogaḥ",
  "GS24paribhsu:279_1": "prātipadikakārye pravṛtyabhāve bījam /",
  "GS24paribhsu:280": "śvaśurasadṛśasyāpatyamityarthake 'śvāśuriḥ' ityādāvata iñaḥ siddhaye - upāttamityādi/",
  "GS24paribhsu:281": "na ca prātipatikapadaṃ tādṛśamiti vācyam,",
  "GS24paribhsu:282": "tena hi prātipadikapadavatvenopasthitiriti tasya viśiṣyārthopasthāpakatvābhāvāt/",
  "GS24paribhsu:283": "nipātapadaṃ tu cāditvenaiva cādīnāmupasthāpakamiti taduddeśyakakāryanidhāyake 'ot' ityādāvetatpravṛt 'gobhavattyā' ityādau doṣo na/",
  "GS24paribhsu:284": "'agnīṣomau māṇavakau' ityatra prasiddhadevatādvandvavācyagnīṣomapadasya tatsadṛśaparatve 'pyantaraṅgatvādītvaṣatve bhavata eva/",
  "GS24paribhsu:285": "sadṛśalākṣaṇikāgnisomapadayordvandve tannāmakāvityarthake ca netvaṣatve,",
  "GS24paribhsu:286": "ādye gauṇalākṣaṇikatvāt,",
  "GS24paribhsu:287": "antye 'prasiddhatvāt/",
  "GS24paribhsu:288": "ata eva 'agnisomau māṇavako' ityatra gauṇamukhyanyāyena śatvavāraṇaparam,",
  "GS24paribhsu:289": "“agneḥ stutstomasomāḥ“iti sūtrasthaṃ bhāṣyaṃ saṅgacchate/",
  "GS24paribhsu:290_0": "'gāṃ pāṭhaya' ityādau mukhya gopadārthasya pāṭhanakarmatvāsambhavena nibhaktyutpattivelāyāṃ",
  "GS24paribhsu:290_1": "prayoktṛbhirgauṇārthatvasya pratītāvapyapadasyāprayogeṇa boddhṛbhiḥ sarvatra padasyaiva",
  "GS24paribhsu:290_2": "gauṇārthakatvasya graheṇa 'atvaṃ tvaṃ sampadyate,",
  "GS24paribhsu:291": "'amahān mahānbhūtaḥ,",
  "GS24paribhsu:292": "'tvadbhavatiṭha ityādi bhāśyaprayoge tvādyādeśadīrgādīnāṃ karaṇena cāsya nyāyasya padakāryaviṣayatvamevocitam/",
  "GS24paribhsu:293": "anyathā vākyasaṃskāra pakṣe teṣu tadanāpattiḥ/",
  "GS24paribhsu:294": "kiñca“śuklām' ityukte karma nirdiṣṭam kartā kriyācānirdiṣṭe“ityādyuktyā 'ihedānīṃ gāmabhyāja kṛṣṇāṃ devadattetyādau sarvaṃ nirdiṣṭam,",
  "GS24paribhsu:295": "gāmeva karma,",
  "GS24paribhsu:296": "devadatta eva karttā,",
  "GS24paribhsu:297_0": "abhyājaiva kriyā' ityarthakenārthavatsūtrasthabhāṣyeṇa kārakādimātraprayoge yogyasarvakriyādhyahāre",
  "GS24paribhsu:297_1": "prasakte niyamārthaḥ kriyāvācakādiprayoga ityetattātparyakeṇa sāmānyataḥ kriyājanyaphalāśrayatvamātravivakṣāyāṃ",
  "GS24paribhsu:297_2": "dvitīyādīnāṃ sādhutvānvākhyānamityarthalābhena pāṭhanakriyānvayakāle padasyaiva gauṇarthatvapratītiḥ prayokturapi /",
  "GS24paribhsu:298": "etanmūlakaḥ“abhivyaktapadārthāḥ ye' iti ślokopi padakāryaviṣayakaḥ/",
  "GS24paribhsu:299": "dhvanitaṃ cedam 'sarvādīni' iti sūtre saṃjñābhūtānāṃ pratiṣedhamārabhatā vārttikakṛtā,",
  "GS24paribhsu:300": "“pūrvaparā“iti sūtre 'asaṃjñāyām' iti vadatā sūtrakṛtā,",
  "GS24paribhsu:301": "anvarthasaṃjñayā tatpratyākhyānaṃ kurvatā bhāṣyakṛtā ca/",
  "GS24paribhsu:302": "arthāśraya etadevaṃ bhavati,",
  "GS24paribhsu:303": "śabdāśraye ca vṛddhyātve-iti 'ot' sūtrastha bhāṣyasya laukikārthavatvayogyapadāśraya",
  "GS24paribhsu:304": "eṣa nyāyaḥ, tadrahitaśabdāśraye ca te ityarthaḥ/",
  "GS24paribhsu:305": "'gotaḥ' iti yathāśrutasūtre viśiṣṭarūpopādānasatvenoktarītyaivatasya",
  "GS24paribhsu:306": "bhāṣyasya vyākhyeyatvādityalam//",
  "GS24paribhsu:307": "arthavadgrahaṇe-ityasyāpavādamāha :-",
  "GS24paribhsu:308": "__________________________________________________________________",
  "GS24paribhsu:309": "aninasmingrahaṇānyarthavatā cānarthakena ca tadantavidhiṃ prayojayanti // Paribh_15 //",
  "GS24paribhsu:310": "'yena vidhiḥ' ityatra bhāṣye vacana rūpeṇa paṭhitaiṣā/",
  "GS24paribhsu:311": "tena 'rājñā' 'sāmnā' ityādvallopaḥ,",
  "GS24paribhsu:312": "'daṇḍī' 'vāgmī' ityādau 'inhan' iti niyamaḥ,",
  "GS24paribhsu:313": "'supayāḥ' 'susrotāḥ' ityādau 'atvasantasya' iti dīrgaḥ,",
  "GS24paribhsu:314": "'suśarmā' 'suprathimā' ityādau 'manaḥ' iti ṅībniṣedhaśca siddhaḥ/",
  "GS24paribhsu:315": "anye tu 'parivīviṣīdhvam' ityatra ḍhatvavyāvṛttaye kriyamāṇāt 'iṇaḥ ṣīdhvam' ityatrāṅgagrahaṇādarthavatparibhāṣānityā,",
  "GS24paribhsu:316": "tanmūlakamidamityāhuḥ/",
  "GS24paribhsu:317": "'vibhāṣeṭaḥ' ityatrānarthakasyaiva ṣīdhvamaḥ sambhavādatrāpi tasyaiva grahaṇamiti bhramavāraṇāya 'aṅgāt' iti pare//",
  "GS24paribhsu:318": "nanu 'uśca' ityatra 'liṅsicau' ityataḥ 'ātmanepadeṣu' ityeva sambadhyeta,",
  "GS24paribhsu:319": "anantaratvādata āha :-",
  "GS24paribhsu:320": "__________________________________________________________________",
  "GS24paribhsu:321": "ekayoganirdiṣṭānāṃ saha vā pravṛttiḥ saha vā nivṛttiḥ // Paribh_16 //",
  "GS24paribhsu:322": "vā-śabda evārthe/",
  "GS24paribhsu:323": "parasparānvitārthakapadānām-sahaivānuvṛttinivṛttī ityarthaḥ/",
  "GS24paribhsu:324": "ekakārya niyuktānāṃ bahūnāṃ loke tathaiva darśanāditi bhāvaḥ/",
  "GS24paribhsu:325": "yattu-atra jñāpakam 'neḍvaśi' ityata iḍityanuvartamāne 'ārdhadhātukasyeḍ' ityatra punariḍgrahaṇam/",
  "GS24paribhsu:326": "taddhi netyasyāsambamdhārthamiti/",
  "GS24paribhsu:327": "tanna ; 'dīdhīvevīṭām' iti sūtre bhāṣye tatratyeḍgrahaṇapratyākhyānāyeḍ grahaṇe 'nuvartamāne punariḍgrahaṇasyeṭo guṇarūpavikārārthakatvasyoktatvena tadvirodhāt/",
  "GS24paribhsu:328": "naño nivṛttistu 'kvacidekadeśo 'pi anuvartate' iti nyāyena siddhā/",
  "GS24paribhsu:329": "vastu tastu 'dīdhīvevīṭām' iti sūtrastha bhāṣyamekadeśyuktiḥ,",
  "GS24paribhsu:330": "'ārdhadhātukasya' iti sūtrastheḍgrahaṇasya 'neḍvaśi' iti sūtre bhāṣye pratyākhyānāt,",
  "GS24paribhsu:331": "tatkaraṇena gurutarayatnamāśrityaitatpratyākhyānasyāyuktatvāt//",
  "GS24paribhsu:332": "nanu-alugadhikraḥ prāganaṅaḥ,",
  "GS24paribhsu:333": "uttarapadādhikāraḥ prāgaṅgādhikārādityanupapannam,",
  "GS24paribhsu:334": "ekayoganirdiṣṭatvāt/",
  "GS24paribhsu:335": "tathā 'dāmahāyanāntācca' ityādau 'saṅkhyāvyayādeḥ' ityataḥ saṅkhyāderityanuvartate 'vyayāderiti nivṛttamiti cānupapannamata āha-",
  "GS24paribhsu:336": "__________________________________________________________________",
  "GS24paribhsu:337": "ekayoganirdiṣṭānāmedeśo 'pyanuvartate // Paribh_17 //",
  "GS24paribhsu:338": "ekārthe yogaḥusambandhastena nirdiṣṭayoḥ samudāyābhidhāyidvandvanirdiṣṭayorityartha iti 'pakṣāttiḥ' iti sūtre kaiyaṭaḥ/",
  "GS24paribhsu:339": "tāvanmātrāṃṣe svaritatvapratijñābalāllabhyamidam/",
  "GS24paribhsu:340": "spaṣṭā ceyam 'dāmahāyanāntācca' iti sūtre 'auto 'mśasoḥ' iti sūtre ca bhāṣye pūrvā ca//",
  "GS24paribhsu:341": "nanu 'tyadādīnāmaḥ' itiyādinā 'imam' ityādāvanunāsikaḥ syādata āha-",
  "GS24paribhsu:342": "__________________________________________________________________",
  "GS24paribhsu:343": "bhāvyamānena savarṇānāṃ grahaṇaṃ na // Paribh_18 //",
  "GS24paribhsu:344": "aṇuditsūtre 'apratyayaḥ' ityanena sāmartyātsūtraprāptam,",
  "GS24paribhsu:345": "jātipakṣeṇaprāptam,",
  "GS24paribhsu:346": "guṇābhedakatvenaca prāptam,",
  "GS24paribhsu:347": "netyarthaḥ/",
  "GS24paribhsu:348": "ata evāṇuditsūtre pratyayā'deśā'gameṣu savarṇagrahaṇābhāvaṃ prakārāntareṇoktvā,",
  "GS24paribhsu:349": "'evaṃ tarhi siddhe yadapratyaya iti pratiṣedhaṃ śāsti,",
  "GS24paribhsu:350": "tajjñāpayati bhavatyeṣāparibhāṣā 'bhāvyamānena savarṇānāṃ grahaṇaṃ na' iti/",
  "GS24paribhsu:351": "kiñca, 'jyāda īyasaḥ' ityevāntaryato dīrghe siddhe 'jyādāt' iti dīrgoccāraṇamasyā jñāpakam/",
  "GS24paribhsu:352": "aṇuditsūtre 'jyādāt' iti sūtre ca bhāṣye spaṣṭaiṣā/",
  "GS24paribhsu:353": "'coḥ kuḥ' ityādau bhāvyamānenāpi savarṇagrahaṇam,",
  "GS24paribhsu:354": "vidheye udiduccāraṇasāmarthyāt/",
  "GS24paribhsu:355": "etadevābhipretya 'bhāvyamānāṇ savarṇānna",
  "GS24paribhsu:356": "gṛṇhāti' iti navyāḥ paṭhanti//",
  "GS24paribhsu:357": "nanvevam 'adaso 'seḥ' ityādinā 'amū' ityādau dīrgavidhānaṃ na syādata āha :-",
  "GS24paribhsu:358": "__________________________________________________________________",
  "GS24paribhsu:359": "bhāvyamāno 'pyukāraḥ savarṇān gṛṇahāti // Paribh_19 //",
  "GS24paribhsu:360": "'diva ut' 'ṛta ut' iti taparakaraṇamasyā jñapakam/",
  "GS24paribhsu:361": "'titsvaritam' iti sūtre bhāṣye spaṣṭaiṣā//",
  "GS24paribhsu:362": "nanu 'gave hitaṃ gohitam' ityādau pratyayalakṣaṇenāvādyādeśāpattirata āha :-",
  "GS24paribhsu:363": "__________________________________________________________________",
  "GS24paribhsu:364": "varṇāśraye nāsti pratyayalakṣaṇam// Paribh_20//",
  "GS24paribhsu:365": "varṇaprādhānyaviṣayametat/",
  "GS24paribhsu:366": "tatvaṃ ca 'pratyayalope' iti sūtre sthānivadityanuvṛtyaiva siddhe pratyayalakṣaṇagrahaṇaṃ pratyayetarāviśeṣaṇatvarūpaṃ yatra prādhānyaṃ tatraiva pravṛtyarthametatsiddham/",
  "GS24paribhsu:367": "varṇaparādhānyaṃ ca varṇasyetarāviśeṣaṇatvarūpaṃ pratyayanirūpitaniśeṣyatārūpaṃ ca/",
  "GS24paribhsu:368": "tena 'gohitam' ityādau avādi na,",
  "GS24paribhsu:369": "'citrāyāṃ jātā citrā' ityādāvaṇyo 'kārastadantān ṅīp ca na/",
  "GS24paribhsu:370": "iyamalvidhau sthānivatvāprāptāvapi prāptapratyayalakṣaṇavidherniṣedhiketi spaṣṭaṃ bhāṣye//",
  "GS24paribhsu:371": "nanu 'ataḥ kṛkami' ityatra kami grahaṇe siddhe,",
  "GS24paribhsu:372": "kaṃsagrahaṇaṃ vyartham, ata āha :-",
  "GS24paribhsu:373": "__________________________________________________________________",
  "GS24paribhsu:374": "uṇādayo 'vyutpannāni prātipadikāni// Paribh_21//",
  "GS24paribhsu:375": "idamevāsyā jñāpakamiti kaiyaṭādayaḥ/",
  "GS24paribhsu:376": "kaṃsestu na,",
  "GS24paribhsu:377": "kaṃso 'nabhidhānāt/",
  "GS24paribhsu:378": "“pratyayasya luk“ityādau bhāṣye spaṣṭā/",
  "GS24paribhsu:379": "“ṇvultṛcau“ityādau bhāṣye vyutpannānītyapi/",
  "GS24paribhsu:380": "idaṃ śākaṭāyanarītyā/",
  "GS24paribhsu:381": "pāṇinestvavyutpattipakṣa eveti śabdendu śekhare nirūpitam/",
  "GS24paribhsu:382": "“āyaneyī“iti sūtre bhāṣye spuṭametat//",
  "GS24paribhsu:383": "nanu 'devadattaccikīrṣati' ityādau devādeḥ sannantatvaprayuktadhātutvādyāpattirata āha :-",
  "GS24paribhsu:384": "__________________________________________________________________",
  "GS24paribhsu:385": "pratyayagrahaṇe yasmātsa vihitastadādestadantasya grahaṇam// Paribh_22 //",
  "GS24paribhsu:386": "“yasmātpratyayavidhiḥ“iti sūtre yasmātpratyayavidhistadādipratyaya iti yogo vibhajyate/",
  "GS24paribhsu:387": "gṛhyamāṇa upatiṣṭata iti śeṣaḥ/",
  "GS24paribhsu:388": "tena tadādyantāṃśaḥ siddhaḥ/",
  "GS24paribhsu:389": "tadantāṃśastu“yenavidhiḥ“ityanena siddhaḥ/",
  "GS24paribhsu:390": "sa ca śabdarūpaṃ viśeṣyamādāya viśeṣyāntarāsatve/",
  "GS24paribhsu:391": "yattu pratyayena svaprakṛtyavayavakasamudāyākṣepāt tadviśeṣaṇatvena tadantavidhiriti/",
  "GS24paribhsu:392": "tat, na ; 'iyān' ityādau tasya tādṛśasamudāyena vyabhicāreṇākṣepasambhavāt/",
  "GS24paribhsu:393": "yatra pratyayo nimittatvenāśrīyate,",
  "GS24paribhsu:394": "tatra tadādītyantāṃśamātropasathitiriti“aṅgasya“iti sūtre bhāṣyakaiyaṭayoḥ//",
  "GS24paribhsu:395": "evaṃ yatrāpi pañcamyantātparaḥ pratyaya ātrīyate,",
  "GS24paribhsu:396": "ratrāpi tadādītyantāṃśopasthitiḥ,",
  "GS24paribhsu:397": "parantu tatra pañcamyantatā/",
  "GS24paribhsu:398": "ata eva“eṅhrasvāt“iti sūtre eṅantādityarthalābhaḥ/",
  "GS24paribhsu:399": "asyāḥ paribhāṣāyāḥ prayojanāntaram,",
  "GS24paribhsu:400": "'yenavidhiḥ' ityatra,",
  "GS24paribhsu:401": "bhāṣya uktam,",
  "GS24paribhsu:402": "'paramagārgyāyaṇaḥ' iti/",
  "GS24paribhsu:403": "paramagārgyāyaṇasyāpatyamiti vigrahe 'pi gārgyāyaṇaśabdādeva pratyayaḥ,",
  "GS24paribhsu:404": "na viśiṣṭāt/",
  "GS24paribhsu:405": "niṣkṛṣya tāvanmātreṇaikārthībhāvābhāve 'pi vṛttirbhavatyeva/",
  "GS24paribhsu:406": "atra cedaṃ bhāṣyameva mānamityanyatra vistaraḥ/",
  "GS24paribhsu:407": "pratyayamātragrahaṇe eṣā,",
  "GS24paribhsu:408": "na tu,",
  "GS24paribhsu:409": "pratyayāpratyayagrahaṇa iti“ugitaśca“iti sūtre bhāṣye/",
  "GS24paribhsu:410": "iyamaṅgasaṃjñā sūtre bhāṣye spaṣṭā//",
  "GS24paribhsu:411": "yena vidhiriti sūtre bhāṣya etadghaṭakatadantāṃśasyāpavādaḥ paṭhyate :-",
  "GS24paribhsu:412": "__________________________________________________________________",
  "GS24paribhsu:413": "pratyayagrahaṇe cāpañcamyāḥ // Paribh_23 //",
  "GS24paribhsu:414": "yatra pañcamyantātparaḥ pratyayaḥ kāryāntaravidhānāya parigṛhyate,",
  "GS24paribhsu:415": "tatra tadantavidhirnetyarthaḥ/",
  "GS24paribhsu:416": "yathā“radābhyāṃ niṣṭātonaḥ“ityatra/",
  "GS24paribhsu:417": "tena dṛṣattīrṇetyādau dhātutakārasya na natvam/",
  "GS24paribhsu:418": "tadantetyaṃśānupasthitāvapi tadādītyaṃśasyopasthitau repha-dāntātparasya niṣṭātasyetyartha iti na doṣaḥ,",
  "GS24paribhsu:419": "tadaṃśānupasthitau mānābhāvāt/",
  "GS24paribhsu:420": "tadantāṃśopasthitau tūbhayorekaniṣayatvameva syāditi 'dṛṣattīrṇaḥ' ityādau doṣaḥ syādeva/",
  "GS24paribhsu:421": "“syatāsī ḷluṭoḥ“ityādau ḷluṭoḥ parayorityarthe niyamenāvadhisākāṅkṣatvenopasthitadhātorityasyāvadhitvena",
  "GS24paribhsu:422": "anvayānna tadantavijhiḥ/",
  "GS24paribhsu:423": "'ṅyābhyaḥ' ityādau tu na doṣaḥ,",
  "GS24paribhsu:424": "tatra kasmāditi niyatāvadhyākāṅkṣāyā abhāvena pañcamyantasya pratyayaviśeṣaṇatvābhāvāt/",
  "GS24paribhsu:425": "aṅga saṃjñā sūtre tu tadādeḥ pratyaye para ityarthe pañcamyantasya viśeṣaṇatvaṃ spaṣṭameva/",
  "GS24paribhsu:426": "ata eva“uttamaikābhyām” ityādi nirdeśāḥ saṅgacchante//",
  "GS24paribhsu:427": "nanvevam 'kumārī brāmhaṇīrūpā' ityādau 'gharūpa' iti hrasvāpattirata āha:-",
  "GS24paribhsu:428": "__________________________________________________________________",
  "GS24paribhsu:429": "uttarapadādhikāre pratyayagrahaṇe na tadantagrahaṇam // Paribh_24 //",
  "GS24paribhsu:430": "“hṛdayasya hṛllekhayaṇlādeśeṣu“ityatra lekhagrahaṇāt/",
  "GS24paribhsu:431": "tatra lekheti na ghañantam,",
  "GS24paribhsu:432": "anabhighānāt/",
  "GS24paribhsu:433": "iyaṃ ca 'hṛdayasya' iti sūtra eva bhāṣye spaṣṭā//",
  "GS24paribhsu:434": "nanvevam 'paramakārīṣagandhīputraḥ' ityatreva 'atikārīṣagandhyāputraḥ' ityatra“ṣyaṅaḥ samprasāraṇaṃ putrapatyoḥ“",
  "GS24paribhsu:435": "iti syādata āha:-",
  "GS24paribhsu:436": "__________________________________________________________________",
  "GS24paribhsu:437": "strīpratyaye cānupasarjane na // Paribh_25 //",
  "GS24paribhsu:438": "viṣayasaptamīyam/",
  "GS24paribhsu:439": "yaḥ strīpratyayaḥ striyaṃ prādhānyenā'ha tatra tadādiniyamo na,",
  "GS24paribhsu:440": "yastvaprādhānyenā'ha tatra tadādiniyamo 'styevetyarthaḥ/",
  "GS24paribhsu:441": "pratyāsatyā yasya samudāyastrīpratyayāntatvamāneyaṃ tadarthaṃ pratyanupasarjanatvamevaitatparibhāṣāpravṛttau nimittam/",
  "GS24paribhsu:442": "tena 'atirājakumāriḥ' ityādau rājakumārīśabdārthasyātiśabdārthaṃ pratyupasarjanatve 'pi tadarthaṃ pratyanupasarjanatvāt tadādāniyamābhāvena hrasva siddhiḥ/",
  "GS24paribhsu:443": "ata evātra paribhāṣāyāṃ na śāstrīyamupasarjanatvam,",
  "GS24paribhsu:444": "asambhavāt/",
  "GS24paribhsu:445": "asyāḥ 'pratyayagrahaṇe' ityasyāpavādatvāt tadekavākyatvāpannatvāccātrāpi grahaṇapada",
  "GS24paribhsu:446": "sambandhena strīpratyayasāmānyagrahaṇe tadviśeṣagrahaṇe ca pravṛttiḥ,",
  "GS24paribhsu:447": "na tu strīpratyayāstrīpratyayagrahaṇe/",
  "GS24paribhsu:448": "dhvanitañcedam 'arthavat'",
  "GS24paribhsu:449": "sūtre bhāṣye/",
  "GS24paribhsu:450": "iyaṃ ca vācanikyeva/",
  "GS24paribhsu:451": "'ṣyaṅaḥ' iti sūtre bhāṣye spaṣṭā//",
  "GS24paribhsu:452": "nanvevam“taraptamapau ghaḥ“ityādinā tarabantādeḥ saṃjñā syādata āha:-",
  "GS24paribhsu:453": "__________________________________________________________________",
  "GS24paribhsu:454": "saṃjñāvidhau pratyayagrahaṇe tadantagrahaṇaṃ nāsti // Paribh_26 //",
  "GS24paribhsu:455": "“sūptiṅantam“ityantagrahaṇamasyāṃ jñāpakam/",
  "GS24paribhsu:456": "na ca pratyayayoḥ padasaṃjñāyāmapi pratyayagrahaṇaparibhāṣayā tadantagrahaṇābhāvāt jñāpite 'pi phalābhāva iti vācyam,",
  "GS24paribhsu:457": "padasaṃjñāyāḥ 'svādiṣu' iti viṣaye prakṛti niṣṭatayā padagrahaṇasya pratyayamātragrahaṇatvābhāvāt/",
  "GS24paribhsu:458": "“suptiṅantam“iti sūtre bhāṣye spaṣṭā //",
  "GS24paribhsu:459": "nanu 'avatapte nakulasthitam' ityādau nakulasthita śabdasya ktāntatvābhāvāt samāso na syādata āha:-",
  "GS24paribhsu:460": "__________________________________________________________________",
  "GS24paribhsu:461": "kṛdgrahaṇe gatikārakapūrvasyāpi grahaṇam// Paribh_27 //",
  "GS24paribhsu:462": "asyāśca karmaṇi ktānta uttarapade 'nantaro gatiḥ prakṛtisvara ityarthake 'gatiranantaraḥ' iti sūtre anantara grahaṇaṃ jñāpakam/",
  "GS24paribhsu:463": "taddhi 'abhyuddhṛtam' ityādāvativyāpti vāraṇārtham/",
  "GS24paribhsu:464": "'pratyayagrahaṇa' paribhāṣayoddhṛtasya ktāntatvābhāvādeva",
  "GS24paribhsu:465": "aprāptau tadvyarthaṃ sadasyā jñāpakam/",
  "GS24paribhsu:466": "na ca 'abhyuddhṛtam' ityādau paratvāt 'gatirgatau' ityanenābhernighāta eveti vācyam,",
  "GS24paribhsu:467": "pādādisthatvena,",
  "GS24paribhsu:468": "padātparatvābhāvena ca tadaprāpteḥ/",
  "GS24paribhsu:469": "anantaragrahaṇe kṛtetu tatsāmartyād gatyākṣiptadhātunirūpitamevenantaryaṃ gṛhyata iti na doṣaḥ/",
  "GS24paribhsu:470": "na ca 'abhyuddhṛtam' ityādāvabhinā samāse 'nantarasyodaḥ pūrvapadatvābhāve 'pi svarārthaṃ taditi vācyam/",
  "GS24paribhsu:471": "'kārakād datta' iti sūtre 'kārakāt' iti yogaṃ vibhajya tatra gati grahaṇamanuvartya kārakādeva paraṃ gatipūrvapadaṃ",
  "GS24paribhsu:472": "ktāntamantodāttamiti niyamena thāthādisvarāprāptyā kṛtsvareṇoda udāttatvasiddheḥ/",
  "GS24paribhsu:473": "tasmādanantaragrahaṇaṃ vyavahitanivṛtyarthameveti jñāpakameva/",
  "GS24paribhsu:474": "yatra gatikārakasamabhivyāhṛtaṃ kṛdantaṃ tatra kṛdgrahaṇe tadviśiṣṭasyaiva grahaṇam/ 'api'",
  "GS24paribhsu:475": "śabdāt tadasamabhivyāhṛtasya kevalasyāpīti tadarthaḥ/",
  "GS24paribhsu:476": "anyathānayā kṛdgrahaṇaviṣaye paratvāt 'pratyayagrahaṇa' paribhāṣāyā bādha eva syādityapi grahaṇam/",
  "GS24paribhsu:477": "ata eva 'sāṅkūṭinam' iti 'gatikārakopapadānām' iti 'kṛdgrahaṇa' iti ca paribhāṣābhyāṃ kṛdantena samāse kṛte viśiṣṭādevāṇi siddhyati,",
  "GS24paribhsu:478": "na tu 'saṅkauṭinam' iti 'puṃyogāt' iti sūtre bhāṣyoktaṃ saṅgacchate anyathā tatra kevalakūṭinnityetasyāpīnuṇantatvāttato 'ṇi pākṣikadoṣo durvāra eva syāt/",
  "GS24paribhsu:479": "spaṣṭaṃ cedaṃ sarvam“samāse 'nañpūrve“iti sūtre bhāṣyakaiyaṭayoḥ/",
  "GS24paribhsu:480": "'gatiranantaraḥ' ityatra tu gateḥ pūrvapadasya ktānta uttarapade pare kāryavidhānāttatsamavadhāne 'pi kevalasya ktāntatvena grahaṇaṃ bodhyam/",
  "GS24paribhsu:481": "iyaṃ ca kṛdviśeṣagrahaṇe kṛtsāmānyagrahaṇe ca,",
  "GS24paribhsu:482": "na tu kṛdakṛdgrahaṇa iti/",
  "GS24paribhsu:483": "'anupasarjanāt' iti sūtre bhāṣye spaṣṭam//",
  "GS24paribhsu:484": "__________________________________________________________________",
  "GS24paribhsu:485": "padāṅgādhikāre tasya ca tadantasya ca // Paribh_28 //",
  "GS24paribhsu:486": "padamaṅgaṃ ca viśeṣyaṃ viśeṣaṇena ca tadanta vidhiḥ/",
  "GS24paribhsu:487": "tena 'iṣṭakacitam,",
  "GS24paribhsu:488": "pakveṣṭakacitam' ityādau",
  "GS24paribhsu:489": "“iṣṭakeṣīkāmālānāṃ cita“iti hrasvaḥ,",
  "GS24paribhsu:490": "'mahān,",
  "GS24paribhsu:491": "paramamahān,",
  "GS24paribhsu:492": "paramātimahān' ityādau“sāntamahataḥ“iti dīrgaśca siddhaḥ/",
  "GS24paribhsu:493": "ata eva 'taduttarapadasya' iti pāṭho 'yukta iti bhāṣye spaṣṭam/",
  "GS24paribhsu:494": "atra padaśabdenottarapadādhikāraḥ,",
  "GS24paribhsu:495": "kevalapadādhikāraśca/",
  "GS24paribhsu:496": "“pādasya padājyāti“ityatra na tadantagrahaṇam,",
  "GS24paribhsu:497": "lakṣyānurodhāditi sarvam,",
  "GS24paribhsu:498": "“yena vidhiḥ“ityatra bhāṣye spaṣṭam//",
  "GS24paribhsu:499": "nanvevam 'asyāpatyamiḥ' ityādāvadantaprātipadikābhāvādiñ na syāt, ata āha :-",
  "GS24paribhsu:500": "__________________________________________________________________",
  "GS24paribhsu:501": "vyapadeśivadekasmin // Paribh_29 //",
  "GS24paribhsu:502": "nimittasadbhāvāt viśiṣṭo 'padeśo mukhyo vyavahāro yasyāsti sa vyapadeśī/",
  "GS24paribhsu:503": "yastu vyapadeśahetvabhāvādavidyamānavyapadeśo 'sahāyaḥ,",
  "GS24paribhsu:504": "sa tena tulyaṃ vartate,",
  "GS24paribhsu:505": "kāryaṃ pratītyekasminnasahāye 'pi tatkāryaṃ kartavyamityarthaḥ/",
  "GS24paribhsu:506": "tenākārasyāpyadantatvānna kṣatiḥ/",
  "GS24paribhsu:507": "ekasminnityukteḥ 'sabhāsannayane' ākārasya nāditvam,",
  "GS24paribhsu:508": "daridrāghātāvikārasya nāntatvam/",
  "GS24paribhsu:509": "anyathā 'sabhāsannayane bhavaḥ' ityarthe“vṛddhācchaḥ“daridrāghāterivarṇāntalakṣaṇo 'tta syāt/",
  "GS24paribhsu:510": "ata eva 'hariṣu' ityādau soḥ padatvaṃ na/",
  "GS24paribhsu:511": "loke 'pi bahuputrasatve naikasmin jyeṣṭhakaniṣṭhatvādivyavahāro 'yaṃ me jyeṣṭhaḥ,",
  "GS24paribhsu:512": "kaniṣṭhaḥ,",
  "GS24paribhsu:513": "madhyama iti,",
  "GS24paribhsu:514": "kintvekaputrasatva eva/",
  "GS24paribhsu:515": "anena aśāstrīyasyāpyatideśaḥ/",
  "GS24paribhsu:516": "ata eva 'iyāya' ityādāvekāctvanibandhana dvitva siddhiḥ/",
  "GS24paribhsu:517": "ata eva 'bhavati' ityādau 'bhū' ityasyāṅgatvam,",
  "GS24paribhsu:518": "'iyān' ityādau kāryakālapakṣe taddhitāntatvanibandhanaprātipadikatvañca siddhyati/",
  "GS24paribhsu:519": "anyathā yasmādvihitastadāditvābhāvānna syāt/",
  "GS24paribhsu:520": "yastu yor'thavāṃstatrārthasya tyāgopādānābhyāmekājvyapadeśaḥ,",
  "GS24paribhsu:521": "yathā 'iyāya' ityādāvarthavato dhātorayaṃ varṇarūpa eko 'jiti",
  "GS24paribhsu:522": "kaiyaṭaḥ, tanna ;",
  "GS24paribhsu:523": "tasya 'ekapadā ṛk' ityatra bhāṣyoktarītyā mukhyavyavahāra satvāt/",
  "GS24paribhsu:524": "“ekapadā ṛk' ityatrārthena yukto",
  "GS24paribhsu:525": "vyapadeśaḥ“iti bhāṣye uktam/",
  "GS24paribhsu:526": "ṛktvāderarthaśabdobhayavṛttitvena tasyāḥ śabdamātrarūpaṃ padameko 'vayava ityartha iti tadāśayaḥ/",
  "GS24paribhsu:527": "tasmādekasminstattaddharmāropeṇa yugapat yathā jyeṣṭatvādivyavahāraḥ,",
  "GS24paribhsu:528": "yathā ca 'śilāputrakasya śarūram' ityādevekasminnaropitānekakāvasthābhiḥ samudāyarūpatvādyāropeṇaitasya śarūramityādivyavahāraḥ,",
  "GS24paribhsu:529": "tathātraikāctvādi vyavahāropapattiriti lokanyāyasiddheyam/",
  "GS24paribhsu:530": "na cāsahāya evaitatpravṛttau bhavatītyatra 'bhū' ityasyāṅgatvānāpattiḥ,",
  "GS24paribhsu:531": "sasahāyatvāditi vācyam,",
  "GS24paribhsu:532": "śapamādāyāṅgatve kārye yasmādvihitastadāditvetasya sasahāyatvābhāvālloke vijātīyakanyādisatve 'pyekaputrasya tasminnevayameva jyeṣṭha ityādivyavahāravat/",
  "GS24paribhsu:533": "na caivam 'nijau catvāra ekācaḥ' iti bhāṣyāsaṅgatiḥ,",
  "GS24paribhsu:534": "ikārasyāsahāyatvābhāvena tatraikāctvānupapādanāditi vācyam,",
  "GS24paribhsu:535": "'ekasmin' ityasyāparyālocanayā tatpravṛtteḥ/",
  "GS24paribhsu:536": "arthavatā vyapadeśivadbhāva ityatrārthavatpadenāpyasahāyatvamupalakṣyate/",
  "GS24paribhsu:537": "arthabodhakena śabdena vyapadeśisadṛśo bhāvaḥ kāryaṃ labhyata iti tadarthaḥ,",
  "GS24paribhsu:538": "prāyo 'sahāya evārthavatvāt/",
  "GS24paribhsu:539": "'kurute' ityādau taśabdākāro 'cāmantya iti vyavahāre sa",
  "GS24paribhsu:540": "ādiryasyeti vyavahāre cāsahāya eveti tatra vyapadeśivadbhāvena ṭisaṃjñāsiddhirityanyatra vistaraḥ//",
  "GS24paribhsu:541": "nanu gargādibhyo vihita yañ tadanta vidhinā paramagargādibhyo 'pi syāt, ata āha:-",
  "GS24paribhsu:542": "__________________________________________________________________",
  "GS24paribhsu:543": "grahaṇavatā prātipadikena tadantavidhirnāsti // Paribh_30 //",
  "GS24paribhsu:544": "iyaṃ ca 'samāsapratyayavidhau pratiṣedha ugidvarṇagrahaṇavarjam' iti vārtikasthapratyayāṃśānuvādaḥ/ ata eva",
  "GS24paribhsu:545": "'yena vidhiḥ' iti sūtra bhāṣye pratyayavidhibhinne“aptṛn“ityādau gṛhyamāṇaprātipadikenāpi tadanta vidhipratipādanam 'svasā,",
  "GS24paribhsu:546": "paramasvasā' ityādyudāharaṇañca saṅgacchate/",
  "GS24paribhsu:547": "ata eva ca tadantavidhisūtre bhāṣye samāsetyādiniṣedhasya kathanavadasya na kathanam/",
  "GS24paribhsu:548": "so 'pi niṣedho viśiṣya tattadrūpeṇa gṛhītaprātipadikasūtra eva/",
  "GS24paribhsu:549": "dhvanitaṃ cedam,",
  "GS24paribhsu:550": "“asamāse niṣkādibhyaḥ“iti sūtre bhāṣye/",
  "GS24paribhsu:551": "atra ca jñāpakam“sapūrvācca“iti sūtram/",
  "GS24paribhsu:552": "anyathā“pūrvādiniḥ“ityatra tadantavidhinaiva siddhe kiṃ tena//",
  "GS24paribhsu:553": "nanvevam“sūtrāntāṭṭhak” “daśāntāḍḍaḥ” “ekagopūrvāt“ityādeḥ kevala sūtraśabda daśanśabdaikaśabdādiṣvapi pravṛttirvyapadeśivadbhāvāt syāt, ata āha :-",
  "GS24paribhsu:554": "__________________________________________________________________",
  "GS24paribhsu:555": "vyapadeśivadbhāvo 'prātipadikena // Paribh_31 //",
  "GS24paribhsu:556": "“pūrvātsapūrvādiniḥ“ityekayoga eva kartavye pṛthag yogakaraṇamasyā jñāpakam/",
  "GS24paribhsu:557": "na ca“iṣṭādibhyaḥ“iti sūtre 'nuvṛtyarthaṃ tathā pāṭhaḥ,",
  "GS24paribhsu:558": "ata evāniṣṭītyādisiddhiriti vācyam,",
  "GS24paribhsu:559": "jñāpakaparabhāṣyaprāmāṇyenāniṣṭītyādiprarayogāṇāṃ",
  "GS24paribhsu:560": "aniṣṭatvāt,",
  "GS24paribhsu:561": "ekayoge 'pi tāvata uttaratranuvṛttau bādhakābhavācca/",
  "GS24paribhsu:562": "ata eva“nāntādasaṅkhyādeḥ“iti caritārtham/",
  "GS24paribhsu:563": "anyathā 'pañcamaḥ' ityādāvapi vyapadeśivadbhāvena",
  "GS24paribhsu:564": "saṅkhyāditvāt tadvaiyarthyaṃ spaṣṭameva/",
  "GS24paribhsu:565": "iyaṃ ca prātipadika grahaṇe eva,",
  "GS24paribhsu:566": "na tu prātipadikāprātipadikagrahaṇe/",
  "GS24paribhsu:567": "tena“ugitaśca“ityatra na doṣa iti tatraiva bhāṣye spaṣṭam/",
  "GS24paribhsu:568": "iyam 'grahaṇavatā' iti ca paribhāṣā prātyayavidhiviṣayaiveti 'asamāse niṣkādibhyaḥ'iti sūtra bhāṣyakaiyaṭayoḥ/",
  "GS24paribhsu:569": "tena 'ahan' ityādeḥ paramāhanśabde kevalāhanśabde ca pravṛttirityanyatra vistaraḥ//",
  "GS24paribhsu:570": "nanu 'vānto yi' ityādau yādau pratyaya ityarthaḥ katham? ata āha :-",
  "GS24paribhsu:571": "__________________________________________________________________",
  "GS24paribhsu:572": "yasminvidhistadādāvalgrahaṇe // Paribh_32 //",
  "GS24paribhsu:573": "tadantavidherapavāda iyam/",
  "GS24paribhsu:574": "vācanikyeṣā“yena vidhiḥ“ityatra bhāṣye paṭhitā/",
  "GS24paribhsu:575": "asyāśca svarūpasatī saptamī nimittam/",
  "GS24paribhsu:576": "ata eva“neḍvaśi kṛti“ityādau vaśādeḥ kṛta ityādyarthalābhaḥ/",
  "GS24paribhsu:577": "iyaṃ ca“ārdhadhātukasyeḍ“iti sūtre valāderityādigrahaṇasāmarthyād viśeṣyaviśeṣaṇayorubhayoḥ saptamyantatva eva pravartate/",
  "GS24paribhsu:578": "tena“ḍaḥ si dhuṭ“ityādau sādeḥ parasyeti nārthaḥ/",
  "GS24paribhsu:579": "“tīṣasaha” “se 'sicī“ityādau yathā tāderityādyarthalābhaḥ,",
  "GS24paribhsu:580": "tathā śabdenduśakhare nirūpitam//",
  "GS24paribhsu:581": "“ghaṭapaṭam,",
  "GS24paribhsu:582": "ghaṭapaṭau“ityādi siddhaya āha :-",
  "GS24paribhsu:583": "__________________________________________________________________",
  "GS24paribhsu:584": "sarvo dvandvo vibhāṣayaikavadbhavati // Paribh_33 //",
  "GS24paribhsu:585": "“dvandvaśca prāṇi“ityādiprakaraṇaviṣayaḥ sarvo dvandva ityarthaḥ/",
  "GS24paribhsu:586": "“cārthe dvandvaḥ“iti sūtreṇa samāhāretarayogayoraviśeṣeṇa dvandva vidhānāt nyāyasiddheyam/",
  "GS24paribhsu:587": "“tiṣyapunarvasvoḥ“iti sūtrasthaṃ bahuvacanasyeti grahaṇamasyā jñāpakam/",
  "GS24paribhsu:588": "taddhīdam“tiṣyapunarvasu“ityatra tadvyāvṛtyartham/",
  "GS24paribhsu:589": "na caivamapyatra“jātiraprāṇinām“iti nityaikavadbhāvena bahuvacanābhāvādidaṃ sūtraṃ vyarthamiti vācyam,",
  "GS24paribhsu:590": "tadvaikalpikatvasyāpyanena jñāpanāt/",
  "GS24paribhsu:591": "na caite prāṇina iti vācyam,",
  "GS24paribhsu:592": "“āpomayaḥ prāṇaḥ“iti śruteradbhirvinā glāyamānaprāṇānāmeva prāṇitvāta/",
  "GS24paribhsu:593": "spaṣṭam cedam“tiṣyapunarvasvoḥ“iti sūtre bhāṣye/",
  "GS24paribhsu:594": "ata eva“dvandvaśca prāṇī“ityādeḥ prāṇyaṅgādīnāmeva samāhāra iti viparītaniyamo na //",
  "GS24paribhsu:595": "__________________________________________________________________",
  "GS24paribhsu:596": "sarve vidhayaśchandasi vikalpyante // Paribh_34 //",
  "GS24paribhsu:597": "“vyatyayo bahulam“iti sūtre bhāṣye bahulamiti yogavibhāgena“ṣaṣṭhīyuktaśchandasi“iti sūtre veti yogavibhāgena caiṣā sādhitā/",
  "GS24paribhsu:598": "tena“pratīpamanya ūrmiryudhyati“ityādi siddham/",
  "GS24paribhsu:599": "yuddhayata iti prāpnoti//",
  "GS24paribhsu:600": "nanu kṣiya ityādāviyaṅ katham? ata āha :-",
  "GS24paribhsu:601": "__________________________________________________________________",
  "GS24paribhsu:602": "prakṛtivadanukaraṇaṃ bhavati // Paribh_35 //",
  "GS24paribhsu:603": "kṣiya itīyaṅ nirdeśo 'syā jñāpakaḥ/",
  "GS24paribhsu:604": "tatreva prātipadikatva nibandhana vibhaktikaraṇādanityā ceyamiti“kṣiyo dīrghāt“ita sūtre bhāṣye spaṣṭam//",
  "GS24paribhsu:605": "nanu“rāmau“ityādau vṛddhau kṛtāyāṃ kāryakāla pakṣe kathaṃ padatvam?",
  "GS24paribhsu:606": "ubhayata āśrayaṇe 'ntāditvābhāvāt yasmādvahitastadāditadantatvābhāvādata āha :-",
  "GS24paribhsu:607": "__________________________________________________________________",
  "GS24paribhsu:608": "ekadeśavikṛtamananyavat // Paribh_36 //",
  "GS24paribhsu:609": "ananyavadityasyānyavannetyarthaḥ/",
  "GS24paribhsu:610": "tatrānyasādṛśyaniṣedhe 'nyatvābhāvaḥ sutarām/",
  "GS24paribhsu:611": "ata eva tādṛśādarthabodhaḥ,",
  "GS24paribhsu:612": "anyathā śaktatāvacchedakaimupūrvyajñānāt tato bodho na syāt/",
  "GS24paribhsu:613": "evañca rāniti māntasya yasmād vihitastatvam,",
  "GS24paribhsu:614": "au ityasya parādivatvena suptvamiti tadāditadantatvam",
  "GS24paribhsu:615": "ārthasamājagrastham/",
  "GS24paribhsu:616": "chinnapucche śuni śvatvavyavacahāravanmānte tatvaṃ lokanyāya siddham/",
  "GS24paribhsu:617": "ata eva“prāgdīvyata“iti sūtre bhāṣye",
  "GS24paribhsu:618": "dīvyatiśabdaikadeśadīvyacśabdānukaraṇamidamityuktvā,",
  "GS24paribhsu:619": "kimarthaṃ vikṛtanirdeśaḥ?",
  "GS24paribhsu:620": "etadeva jñāpayatyācāryo bhavatyeṣā paribhāṣā“ekadeśavikṛtamananyavat“ityuktam/",
  "GS24paribhsu:621": "etenāyaṃ nyāyaḥ śāstrīyakārya eva śāstrīvikāra evetyapāstam/",
  "GS24paribhsu:622": "vikṛtāvayava nibandhana kārye tu nāyam,",
  "GS24paribhsu:623": "chinnepucche śuni pucchavatvavyavahāravat vikṛtāvayavavyavahārasya durupapādatvāt/",
  "GS24paribhsu:624": "evamaktaparimāṇagrahaṇe 'pi nāyam,",
  "GS24paribhsu:625": "uktayukteḥ/",
  "GS24paribhsu:626": "etat“yenavidhiḥ“ityatra bhāṣyakaiyaṭayordhvanitam/",
  "GS24paribhsu:627": "yatra tvardhaṃ tadadhikaṃ vā vikṛtam,",
  "GS24paribhsu:628": "tatra jātivyañjakabhūyo 'vayavadarśanābhāvena tatvāpratītau kāryasidhyarthaṃ vikṛtānalrūpāvayavatvapratītyarthaṃ ca“sathānivat“sūtram/",
  "GS24paribhsu:629": "kvacittu lakṣyānurodhānnyāyānāśrayaṇam/",
  "GS24paribhsu:630": "tena 'ābhīyāt ityādi siddhiḥ/",
  "GS24paribhsu:631": "spaṣṭaṃ ca kvacinnyāyāpravṛttiḥ“prathamayoḥ pūrvasavarṇaḥ“ityatra kaiyaṭena darśitetyanyatra vistaraḥ//",
  "GS24paribhsu:632": "iti śrīnāgeśabhaṭṭaviracite paribhāṣenduśekhare śāstratvasampādanoddeśanāmakaṃ",
  "GS24paribhsu:633": "prathamaṃ prakaraṇam//",
  "GS24paribhsu:634": "atha bādhabījanāmakaṃ dvitīyaṃ prakaraṇam//",
  "GS24paribhsu:635": "__________________________________________________________________",
  "GS24paribhsu:636": "pūrvaparanityāntarajṅgāpavādānāmuttarottaraṃ balīyaḥ // Paribh_37 //",
  "GS24paribhsu:637": "pūrvātparaṃ balavat,",
  "GS24paribhsu:638": "vipratiṣedha śāstrāt,",
  "GS24paribhsu:639": "pūrvasyaparaṃ bādhakamiti yāvat//",
  "GS24paribhsu:640": "nanvevam 'bhindhi' ityatra paratvāt tātaṅā bādhito dhirna syādata āha :-",
  "GS24paribhsu:641": "__________________________________________________________________",
  "GS24paribhsu:642": "punaḥ prasaṅga vijñānāt siddham // Paribh_38 //",
  "GS24paribhsu:643": "nanvevam 'tisṛṇām' ityatra paratvāt tisrādeśe punastrayādeśaḥ syādata āha :-",
  "GS24paribhsu:644": "__________________________________________________________________",
  "GS24paribhsu:645": "sakṛdgatau vipratiṣedhe yad bādhitaṃ tad bādhitameva // Paribh_39 //",
  "GS24paribhsu:646": "tatra kvaciccaritārthayorekasmin yugapadubhayoḥ kāryayorasambhavena bādhakābhāvāt paryāyeṇa tṛjādivacchāstra",
  "GS24paribhsu:647": "dvayaprasaṅge niyamārtham“vipratiṣedha“sūtramiti sakṛdgatinyāyasiddhiḥ/",
  "GS24paribhsu:648": "yathā tulyabalayorekaḥ preṣyo bhavati/",
  "GS24paribhsu:649": "sa tayoḥ paryāyeṇa kāryaṃ karoti,",
  "GS24paribhsu:650": "yadā tamubhau yugapat preṣayato nānādikṣu ca kārye tadobhayorna karoti,",
  "GS24paribhsu:651": "yaugapadyāsambhavāt/",
  "GS24paribhsu:652": "tathā śāstrayorlakṣyārthayoḥ kvacillakṣye yaugapadyena pravṛtyasambhavādapratipattau praptāyāmidaṃ paravidhyartham/",
  "GS24paribhsu:653": "tatra kṛte yadi pūrvaprāptirasti,",
  "GS24paribhsu:654": "tarhi tadapi bhavatyeveti 'punaḥ prasaṅgavijñāna' siddhiriti“vipratiṣedha“sūtre bhāṣye spaṣṭam/",
  "GS24paribhsu:655_0": "yattu kaiyaṭādayo vyaktau padārthe pratilakṣyaṃ lakṣaṇopaplavādubhayorapi śāstrayostattallakṣyayoracaritārthyena",
  "GS24paribhsu:655_1": "paryāyeṇa dvayorapi prāptau parameveti niyamārthamidamiti 'sakṛdgati' nyāyasiddhiḥ /",
  "GS24paribhsu:656": "atra pakṣe etanniyamavaśādetallakṣyaviṣayaka pūrvaśāstrānupaplava eva/",
  "GS24paribhsu:657_0": "jātipakṣe tūddeśyatāvacchedakākrānte kvacillakṣye caritārthayordvayoḥ śāstrayoḥ satpratipakṣanyāyena",
  "GS24paribhsu:657_1": "yugadubhayāsambhavarūpavirodhasthala ubhayorapyaprāptau paravidhyarthamidamiti punaḥ",
  "GS24paribhsu:657_2": "prasaṅgavijñānasiddhirityāhuḥ,",
  "GS24paribhsu:658": "tanna ; vyaktipakṣe sarvaṃ lakṣyaṃ śāstraṃ vyāpnoti na jātipakṣa ityatra mānābhāvāt/",
  "GS24paribhsu:659": "'na brāhmaṇaṃ hanyāt' ityādau jātyāśrayasakalavyaktiviṣayatvārthameva jātipakṣāśrayaṇasya bhāṣye darśanāt/",
  "GS24paribhsu:660": "ata eva“sarūpa“sūtre bhaṣye jātau padārthe 'navayavena sākalyena vidhipravṛtteḥ“gauranubandhyaḥ“ityādau sakala gavānubandhanāsambhavāt karmaṇo vaiguṇyamuktam/",
  "GS24paribhsu:661": "dravyavāde cāsarvadravyāvagateḥ 'gauranubandhyaḥ' ityādāvekaḥ śāstrokto 'paro 'śāstrokta ityuktam/",
  "GS24paribhsu:662": "kiñca nahi bhāṣyokta tṛjādidṛṣṭāntasya vyaktivakṣa eva sarva viṣayatvam na dātipakṣa ityatra mānamasti/",
  "GS24paribhsu:663": "api ca vyaktipakṣe 'pyanyavyaktirūpa viṣayalābhena caritārthayoriyaṃ vyaktivirodhāt svaviṣayakatvaṃ na",
  "GS24paribhsu:664": "kalpayatīti vaktuṃ śakyam/",
  "GS24paribhsu:665": "jātipakṣe 'pi tajjātyāśrayatadvyaktiviṣayakatvameva ;",
  "GS24paribhsu:666": "naitadvyaktiviṣayakatvamityatra",
  "GS24paribhsu:667": "niyāmakābhāvaḥ/",
  "GS24paribhsu:668": "tatra lakṣyānusārāt kvacicchāstrīyadṛṣaṭāntāśrayaṇam,",
  "GS24paribhsu:669": "kvacillaukikadṛṣṭāntāśrayaṇamiti bhāṣyasammata mārga eva yukta iti bodhyam/",
  "GS24paribhsu:670": "dvayoḥ kāryayoryaugapadyenāsambhava eva vipratiṣedha śāstropayogī/",
  "GS24paribhsu:671": "idam“iko guṇa“iti sūtre kaiyaṭe",
  "GS24paribhsu:672": "spaṣṭam/",
  "GS24paribhsu:673": "yathā 'śiṣṭāt' ityādau tātaṅśībhāvayoryugapatpravṛttau svasvanimittanantaryāsambhavaḥ/",
  "GS24paribhsu:674": "yadyapi tātaṅādeḥ sthānivadbhavenāsthyeva tat,",
  "GS24paribhsu:675": "tathāpyādeśapravṛtyuttarameva saḥ,",
  "GS24paribhsu:676": "na tu tatpravṛttikāle/",
  "GS24paribhsu:677": "evaṃ numtṛjvatvayoḥ 'priyakroṣṭūni' ityādau yugapadasambhavaḥ,",
  "GS24paribhsu:678": "yadāgamā ityasya numpravṛtyuttaraṃ pravṛttaḥ/",
  "GS24paribhsu:679": "evam 'bhindhi' ityatra tātaṅdhibhāvayoryugapadekasthānisambandhasyāṅgarūpanimittānantaryasya cāsambhavo bodhyaḥ/",
  "GS24paribhsu:680": "numnuṭorapi nuṭyajādivibhaktyānantaryabādhaḥ,",
  "GS24paribhsu:681": "numi hrasvantāṅgabādha ityasambhavāt vipratiṣedhaḥ/",
  "GS24paribhsu:682": "kvacidiṣṭānurodhena pūrvaśāstre svaritatvapratijñābalāt svaritenādhikaṃ kāryamityarthāt pūrvameva bhavati/",
  "GS24paribhsu:683": "tena sarve pūrva vipratiṣedhāḥ saṅgṛhītā iti“svaritena“iti sūtre bhāṣye/",
  "GS24paribhsu:684": "vipratiṣedhasūtrasthaparaśabdhasyeṣṭavācitvāt tatsaṅgraha iti“vipratiṣedha” sūtre bhāṣye//",
  "GS24paribhsu:685": "nanvevam 'edhate' ityādau paratvāt vikaraṇe“anudāttaṅitaḥ“ityādi niyamānupapattiḥ,",
  "GS24paribhsu:686": "tena vyavadhānāt,",
  "GS24paribhsu:687": "ata āha :-",
  "GS24paribhsu:688": "__________________________________________________________________",
  "GS24paribhsu:689": "vikaraṇebhyo niyamo balīyān // Paribh_40 //",
  "GS24paribhsu:690": "atra“vṛdbhyaḥ syasanoḥ“iti sūtreṇa sye vibhāṣātaṅvidhānaṃ jñāpakam/",
  "GS24paribhsu:691": "anyathā svavyavadhāne niyamāpravṛttau sāmānya śāstreṇobhayasiddhau vikalpavidhānaṃ vyarthaṃ syāt/",
  "GS24paribhsu:692": "atrārthe jñapite tu 'sya' iti tatra viṣayasaptamī bodyeti“anudāttaṅitaḥ“ityatra bhāṣyakaiyaṭayoḥ spaṣṭam/",
  "GS24paribhsu:693": "vikaraṇavyavadhāne 'pi niyamapravṛtteridaṃ jñapakamiti“śadeḥ śitaḥ“ityatra bhāṣye dhvanitam/",
  "GS24paribhsu:694": "vastuto 'smājjñāpakāt“anudāttaṅitaḥ“ityādiprakaraṇaṃ tibādividhyekavākyatayā vidhāyakam/",
  "GS24paribhsu:695": "tatra“dhātoḥ“iti vihita pañcamī,",
  "GS24paribhsu:696": "tatsāmānādhikaraṇam“anudāttaṅita“ityādi vihitaviśeṣaṇameva/",
  "GS24paribhsu:697": "evañca lāvasthāyāṃ sye 'pi tadvyavadhāne taṅsiddhiḥ/",
  "GS24paribhsu:698": "śabādibhyastu pūrvameva niyamaḥ/",
  "GS24paribhsu:699": "yadvā lamātrāpekṣatvādantaraṅgā ādeśāḥ,",
  "GS24paribhsu:700": "lakāraviśeṣāpekṣatvāt syādayo bahiraṅgā iti digyogalakṣaṇapañcamyāmapi na doṣaḥ/",
  "GS24paribhsu:701": "atra pakṣe“vṛdbhyaḥ syasanoḥ“iti sūtraṃ syaviṣaya iti vyākhyayam/",
  "GS24paribhsu:702": "ātmane pada śabdādau bhavisaṃjñā'śrayaṇīyeti tatvam/",
  "GS24paribhsu:703": "bhinnavākyatayā sāmānya śāstravihitānāṃ niyame tu lugādineva niyamena jātinivṛttiraṅgīkāryā/",
  "GS24paribhsu:704": "“bhuktavantaṃ prati mā bhukthā iti brūyāt,",
  "GS24paribhsu:705": "kiṃ tena kṛtaṃ syāt“iti nyāyastu nātra śāstra āśrayituṃ yuktaḥ,",
  "GS24paribhsu:706": "niyamādi śāstrāṇāṃ vaiyarthyāpatteḥ/",
  "GS24paribhsu:707": "dhvanitaṃ cedam“sthane 'ntaratamaḥ“iti sūtre bhāṣye/",
  "GS24paribhsu:708": "śāstrānarthakyaṃ tu vṛddhisaṃjñā sūtre bhāṣyetiraskṛtam/",
  "GS24paribhsu:709": "sāmānyaśāstreṇotpattistu sarūpasūtrasttha kaiyaṭa rītyā pradhānānurodhena guṇabhedakalpanā tāvatprakṛti kalpanayā kāryā,",
  "GS24paribhsu:710": "pratyayanivṛttau ca tatkalpitaprakṛterapi nivṛttiḥ kalpyeti gauravamityanyatra vistaraḥ//",
  "GS24paribhsu:711": "__________________________________________________________________",
  "GS24paribhsu:712": "parānnityaṃ balavat // Paribh_41 //",
  "GS24paribhsu:713": "kṛtākṛtaprasaṅgitvāt/",
  "GS24paribhsu:714": "tatrākḷptābhāvakasyābhāvakalpanāpekṣayā kḷptābhāvakasyaiva tatkalpanamucitamiti,",
  "GS24paribhsu:715": "nityasya balavatve bījam//",
  "GS24paribhsu:716": "tadāha :-",
  "GS24paribhsu:717": "__________________________________________________________________",
  "GS24paribhsu:718": "kṛtākṛtaprasaṅgi nityam,",
  "GS24paribhsu:719": "tadviparītamanityam // Paribh_42 //",
  "GS24paribhsu:720": "ata eva 'tudati' ityādau parādapi guṇānnityatvāt śapratyayādirbhavati//",
  "GS24paribhsu:721": "yadvyaktisambhandhitayā pūrvaṃ pravṛttistadvyaktisambhandhitayaiva punaḥ pravṛttau",
  "GS24paribhsu:722": "kṛtākṛtaprasaṅgitvamityāśakhayenāha :-",
  "GS24paribhsu:723": "__________________________________________________________________",
  "GS24paribhsu:724": "śabdāntarasya prāpnuvanvidhiranityo bhavati // Paribh_43 //",
  "GS24paribhsu:725": "idaṃ 'śadeḥ śitaḥ' iti sūtre bhāṣye spaṣṭam/",
  "GS24paribhsu:726": "tatra hi 'nyaviśata' ityatra vikaraṇe kṛte tadantasyāḍ,",
  "GS24paribhsu:727": "akṛte vikaraṇe dhātumātratasyetyaḍanitya ityuktam//",
  "GS24paribhsu:728": "etattulyanyāyenāha :-",
  "GS24paribhsu:729": "__________________________________________________________________",
  "GS24paribhsu:730": "śabdāntarāt prāpnuvataḥ śabdāntare prāpnuvataścānityatvam // Paribh_44 //",
  "GS24paribhsu:731": "etanmūlakamevāha :-",
  "GS24paribhsu:732": "__________________________________________________________________",
  "GS24paribhsu:733": "latraṇāntareṇa prāpnuvan vidhiranityaḥ // Paribh_45 //",
  "GS24paribhsu:734": "atideśaviṣaye iyam“asiddhavat“sūtre kaiyaṭenoktā //",
  "GS24paribhsu:735": "yadā tu śāstravyatirekeṇa tadvidheyakāryayoreva nityatvādi vicāro yadāpi vyaktiviśeṣāśrayaṇābhāvaḥ, tadāha :-",
  "GS24paribhsu:736": "__________________________________________________________________",
  "GS24paribhsu:737": "kvacitkṛtākṛtaprasaṅgamātreṇāpi nityatā // Paribh_46 //",
  "GS24paribhsu:738": "kṛte dvitīye nityatvenābhimatasya punaḥ prasaṅgamātraṃ nityatvavyavahāre prayojakam,",
  "GS24paribhsu:739": "na tu bādhakābādhita phalopahita prasaṅgo 'pi tatheti bhāvaḥ//",
  "GS24paribhsu:740": "tadāha :-",
  "GS24paribhsu:741": "__________________________________________________________________",
  "GS24paribhsu:742": "yasya ca lakṣaṇāntareṇa nimittaṃ vihanyate na tadanityam // Paribh_47 //",
  "GS24paribhsu:743": "kvacittu bādhakābādhita phalopahita prasaṅga eva gṛhyate tadāha :-",
  "GS24paribhsu:744": "__________________________________________________________________",
  "GS24paribhsu:745": "yasya ca lakṣaṇāntareṇa nimittaṃ vihanyate tadapyanityam // Paribh_48/./",
  "GS24paribhsu:746": "saptame kaiyaṭenaitadupaṣṭambhakaṃ lokavyavahāradvayamudāhṛtam/",
  "GS24paribhsu:747": "vālisugrīvayoryudhyamānayorbhagavatā vālini hate 'pi sugrīvasya vālitaḥ prābalyaṃ na vyavaharanti,",
  "GS24paribhsu:748": "bhagavatsahāyaiḥ pāṇḍavairjaye labdhepi pāṇḍavānāṃ prābalyaṃ vyavaharanti ceti",
  "GS24paribhsu:749": "sarvaṃ cedaṃ lakṣyānurodhād vyavasthitam//",
  "GS24paribhsu:750": "“luṭaḥ prathamasya“iti sūtre bhāṣye -",
  "GS24paribhsu:751": "__________________________________________________________________",
  "GS24paribhsu:752": "svaribhannasya prāpnuvanvidhiranityo bhavati // Paribh_49 //",
  "GS24paribhsu:753": "iti paṭhyate/",
  "GS24paribhsu:754": "yatra tvekasyaiva kāryasya paratvaṃ nityatvaṃ ca,",
  "GS24paribhsu:755": "tatrecchayānyatarattadubhayaṃ vā tasya balavatve niyāmakamullekhyam/",
  "GS24paribhsu:756": "ata eva tatra paratvānnityatvācceti bhāṣye ucyate/",
  "GS24paribhsu:757": "vastutastatra paratvādityuktirekadeśinaḥ/",
  "GS24paribhsu:758": "spaṣṭaṃ cedaṃ vipratiṣedha sūtre kaiyaṭe/",
  "GS24paribhsu:759": "“ṇaucaṅi“iti hrasvāpekṣayā nityatvāntaraṅgatvaprayuktadvitvasya prathamataḥ pravṛttau nityatvādityeva bhāṣya uktam/",
  "GS24paribhsu:760": "evaṃ nityāntaraṅgayorbalavatvamapi yaugapadyāsambhava eveti bodyam//",
  "GS24paribhsu:761": "nityādapyantaraṅgaṃ balīyaḥ ;",
  "GS24paribhsu:762": "antaraṅge bahiraṅgasyāsiddhatvāt/ tadāha :-",
  "GS24paribhsu:763": "__________________________________________________________________",
  "GS24paribhsu:764": "asiddhaṃ bahiraṅgamantaraṅge // Paribh_50 //",
  "GS24paribhsu:765": "antaḥumadhye,",
  "GS24paribhsu:766": "bahiraṅga śāstrīya nimittasamudāyamadhye,",
  "GS24paribhsu:767": "antarbhūtānyaṅgāni nimittāni yasya tadantaraṅgam/",
  "GS24paribhsu:768": "evaṃ tadīyanimittasamudāyād bahirbhatāṅgakaṃ bahiraṅgam/",
  "GS24paribhsu:769": "etacca“kharavasānoḥ“iti sūtre“asiddhavat",
  "GS24paribhsu:770": "sūtre ca bhāṣyakaiyaṭayoḥ spaṣṭam/",
  "GS24paribhsu:771": "atrāṅga śabdena śabdarūpaṃ nimittameva gṛhyate,",
  "GS24paribhsu:772": "śabdaśāstre tasyaiva pradhānatvāt/",
  "GS24paribhsu:773": "tena arthanimittakasya na bahiraṅgatvam/",
  "GS24paribhsu:774": "ata eva“na tisṛcatasṛ“iti niṣedhaścaritārthaḥ/ anyathā",
  "GS24paribhsu:775": "strītvarūpārthanimittakatisrāpekṣayāntaraṅgatvāt trayādeśe tadasaṅgatiḥ spaṣṭaiva/",
  "GS24paribhsu:776": "ata eva 'trayādeśe srantasya pratiṣedhaḥ' iti“sthānivat“sūtrastha bhāṣyavārtikādi saṅgacchate/",
  "GS24paribhsu:777": "etena 'gaudheraḥ,",
  "GS24paribhsu:778": "'paceran' ityādāveyādīnāmaṅgasaṃjñāsāpekṣatvena bahiraṅgatayāsiddhatvād valilopo na syāditi parāstam/",
  "GS24paribhsu:779": "eyādeśāderaparanimittakatvenāntaraṅgatvācca/",
  "GS24paribhsu:780": "nanu“yenavidhistadantasya“iti sūtre bhāṣye“ikoyaṇaci“ityādāvapi tadantavidhau 'syonaḥ' ityatra",
  "GS24paribhsu:781": "antaraṅgatvād yaṇo guṇabādhakatvamiṣyate,",
  "GS24paribhsu:782": "tanna sidhyet,",
  "GS24paribhsu:783": "ūnaśabdamāśritya yaṇādeśaḥ,",
  "GS24paribhsu:784": "na śabdhamāśritya guṇa ityantaraṅgatvād guṇa eva syādityuktam/",
  "GS24paribhsu:785": "atra kaiyaṭaḥ/",
  "GS24paribhsu:786": "siverbāhulakādauṇādike na pratyaye guṇavalopoṭhāṃ prasaṅge ūṭhapavādatvād valopaṃ bādhate,",
  "GS24paribhsu:787": "guṇaṃ tvantaraṅgatvād bādhate/",
  "GS24paribhsu:788": "guṇohyaṅgasambandhinīmiglakṣaṇāṃ laghvīmupadhāmārdhadhātukaṃ cāśrayati/",
  "GS24paribhsu:789": "ūṭh tu vakārāntamaṅgamanunāsikādiñca pratyayamityalpāpekṣatvādantaraṅgaḥ/",
  "GS24paribhsu:790": "tatra kṛte yaṇ guṇau prapnuta iti/",
  "GS24paribhsu:791": "evañca saṃjñāpekṣasyāpi bahiraṅgatvaṃ spaṣṭamevoktamiticet,",
  "GS24paribhsu:792": "na ; tadantavidhāvapi bahupadārthāpekṣatvarūpa bahiraṅgatvasya guṇe satvena tatra doṣakathanaparabhāṣyāsaṅgateḥ/",
  "GS24paribhsu:793": "bahiraṅgantaraṅgaśabdābhyāṃ bahvapekṣatvālpāpekṣatvayoḥ śabdamaryādayālābhācca/",
  "GS24paribhsu:794": "tathā satyasiddhaṃ bahvapekṣamalpāpekṣa ityeva vadet/",
  "GS24paribhsu:795": "ata eva vipratiṣedhasūtrabhāṣye 'guṇādyaṇādeśo 'ntaraṅgatvāt' ityasya 'syonaḥ' ityudāharaṇam,",
  "GS24paribhsu:796": "na tu guṇādūṭh antaraṅgatvādityuktam/",
  "GS24paribhsu:797": "tvadrītyā tadapi vaktumucitam/",
  "GS24paribhsu:798": "prathamyāt tadeva vā vaktumucitam/",
  "GS24paribhsu:799": "mama tvantaraṅgaparibhāṣayā tadvāraṇāsambhavt tannoktam/",
  "GS24paribhsu:800": "kiñca siddhānte nityatvād guṇātpūrvamūṭh,",
  "GS24paribhsu:801": "guṇastu yaṇā bādhitatvādanityaḥ/",
  "GS24paribhsu:802": "ūnaśabdamāśrityetyādi bhāṣyāsaṅgatyā cintyam/",
  "GS24paribhsu:803": "vali lope 'ntaraṅgaparibhāṣā na pravartata iti tu na yuktam/",
  "GS24paribhsu:804": "tatsūtre bhāṣya eva vraścādiṣu lopātiprasaṅgamāśaṅkyopadeśasāmarthyānna/",
  "GS24paribhsu:805": "naca 'vṛścati' ityādau cāritārthayam,",
  "GS24paribhsu:806": "bahiraṅgatayā samprasāraṇasyāsiddhatvena pūrvameva tatprāpteriti bhāṣyokteḥ/",
  "GS24paribhsu:807": "yattu nalopasya ṣaṭsaṃjñāyāmasiddhatvāt 'pañca' ityatra“na ṣaṭ“iti niṣedha iti,",
  "GS24paribhsu:808": "taccincyam/",
  "GS24paribhsu:809": "na lopasyahi padasaṃjñāsāpekṣatvena bahiraṅgatvaṃ vācyam,",
  "GS24paribhsu:810": "tacca,",
  "GS24paribhsu:811": "na ; saṃjñākṛta bahiraṅgatvasyānāśrayaṇāt/",
  "GS24paribhsu:812": "'pañca' ityatra",
  "GS24paribhsu:813": "niṣedhastu striyāṃ yatprāpnoti,",
  "GS24paribhsu:814": "tanneti vyākhyānasāmarthyena bhūtapūrvaṣaṭtvamādāyeti bhodhyam/",
  "GS24paribhsu:815": "ata eva kṛtitugrahaṇaṃ caritārtham/",
  "GS24paribhsu:816": "'vṛtrahabhyām' ityādau padatvanimittakatve 'pi nalopasya bahiraṅgatvābhāvāt/",
  "GS24paribhsu:817": "bhyāmaḥ padasaṃjñānimittatve 'pi nalopasya tannimittakatvābhāvāt/",
  "GS24paribhsu:818": "paramparayā nimittatvamādāya bahiraṅgatvāśrayaṇaṃ tu na mānam/",
  "GS24paribhsu:819": "dhvanitaṃ cedam“nalopaḥ sup“itisūtre bhāṣya iti,",
  "GS24paribhsu:820": "tatraiva bhāṣyapradīpodyote nirūpitam/",
  "GS24paribhsu:821": "antaraṅge kartavye jātaṃ tatkālaprāptikaṃ ca bahiraṅgamasiddhamityarthaḥ/",
  "GS24paribhsu:822": "vraścādiṣu padasaṃskāra pakṣe samānakālatvameva dvayoriti bodhyam/",
  "GS24paribhsu:823": "etena 'antaraṅgaṃ bahiraṅgād balīyaḥ' iti paribhāṣāntaramityapāstam/",
  "GS24paribhsu:824": "enāmāśritya 'vipratiṣedha' sūtre bhāṣye tasyāḥ pratyākhyānācca/",
  "GS24paribhsu:825": "antaraṅga śāstratvamasyāliṅgam/",
  "GS24paribhsu:826": "iye ca tripādyāṃ na pravartate,",
  "GS24paribhsu:827": "tripādyā asiddhatvāt/",
  "GS24paribhsu:828": "asyāñca“vāha ūṭh“sūtrasthamūṭh grahaṇaṃ jñāpakamityeṣā sapādasaptādyāyīsthā/",
  "GS24paribhsu:829": "anyathā samprasāraṇamātravidhānena laghūpadhaguṇe“vṛddhi reci“iti vṛddhau 'viśvauhaḥ' ityādisiddhestadvaiyarthyaṃ spaṣṭameva/",
  "GS24paribhsu:830": "satyāṃ hyetasyāṃ bahiraṅgasamprasāraṇasyāsiddhatvāllaghūpadhahuṇo na syāt/",
  "GS24paribhsu:831": "na ca“puganta“iti sūtre nimittamiko viśeṣaṇam,",
  "GS24paribhsu:832": "ata eva 'bhinatti' ityādau na guṇaḥ/ evaṃ",
  "GS24paribhsu:833": "“nājānantarye“iti niṣedhāt kathaṃ paribhāṣāpravṛttiriti vācyam,",
  "GS24paribhsu:834": "pratyayasyāṅgāṃśa utthitākāṅkṣatvena tatravānvayāt,",
  "GS24paribhsu:835": "“puganta“ityādau karmadhārayāśrayaṇena pratyayaparāṅgāvayavalaghūpadhārūpeko guṇa iti“ikoguṇavṛddhī“iti sūtra bhāṣya",
  "GS24paribhsu:836": "sammater'the 'bhinatti' ityādāvadoṣācca/",
  "GS24paribhsu:837": "akārāntopasarge 'nakārānte copapade vahervāhervā--ṇvivicāvanabhidhānānnasta eva/",
  "GS24paribhsu:838": "vāryūherityādi tu 'ūhateḥ' kvipi bodhyam/",
  "GS24paribhsu:839": "dhātūnāmanekārthatvānnārthāsaṅgatiḥ/",
  "GS24paribhsu:840": "'prauhaḥ' ityādyasādhveva,",
  "GS24paribhsu:841": "vṛddheraprāpteḥ/",
  "GS24paribhsu:842": "asyohasyānarthakyānna“prādūhoṭha“ityasyāpi pravṛttiḥ/",
  "GS24paribhsu:843": "na ca kāryakālapakṣe tripādyāmetatpravṛttirdurvāreti vācyam,",
  "GS24paribhsu:844": "pūrvaṃ prati parasyāsiddhatvādantaraṅgābhāvena pūrvasya",
  "GS24paribhsu:845": "tannirūpitabahiraṅgatvābhāvāt tayā tasyāsiddhatva pratipādanāsambhavāt/",
  "GS24paribhsu:846": "na cānayā pūrvasyāsiddhatvādabhāvena taṃ prati parāsiddhatvaṃ pūrvatretyanena vaktumaśakyamiti vācyam,",
  "GS24paribhsu:847": "evaṃ hi vinigamanāvirahādubhayorapyapravṛttyāpatteḥ/",
  "GS24paribhsu:848": "kiñca pūrvatretyasya pratyakṣatvena tenānumānikyā asyā bādha evocitaḥ/",
  "GS24paribhsu:849": "ataḥ kāryakāla pakṣamevopakramyoktayuktīruktvā“ato 'yukto 'yaṃ parihāro na vā bahiraṅgalakṣaṇatvāt“ityuktaṃ visarjanīyasūtrabhāṣye siddhāntinā/",
  "GS24paribhsu:850": "tripādīsthe 'ntaraṅge kartavye parihāro na yukta iti tadarthaḥ/",
  "GS24paribhsu:851": "kintu vacanamevārabdhavyamiti tadāśayaḥ/",
  "GS24paribhsu:852": "ata eva“nigālyate“ityādau latvārtham 'tasya doṣaḥ' iti vacanamevārabdham/",
  "GS24paribhsu:853": "anyathāntaraṅgatvāt",
  "GS24paribhsu:854": "ṇilopāt pūrvaṃ vaikalpikalatve tadvaiyarthyaṃ spaṣṭameva/",
  "GS24paribhsu:855": "ye 'pi lakṣyānurodhādānumānikyāpyantaraṅgaparibhāṣayā pratyakṣasiddhasya pūrvatretyasya bādhaṃ vadanti,",
  "GS24paribhsu:856": "te 'pi lakṣaṇaikacakṣurbhirnā'dartavyeti dik/",
  "GS24paribhsu:857": "ata eva“omāṅośca“ityāṅgrahaṇaṃ caritārtham/",
  "GS24paribhsu:858": "taddhi“khaṭvā ā ūḍhaḥ“ityatra paramapi savarṇadīrghaṃ bādhitvāntaraṅgatvād guṇe kṛte vṛddhiprāptau pararūpārtham/",
  "GS24paribhsu:859": "sādhanabodhakapratyayotpatyanantaraṃ pūrvaṃ dhātorupasargayoge paścāt 'khaṭvā' śabdasya samudāyena yogāt guṇasyāntaraṅgatvamiti“samprasāraṇācca“iti sūtre bhāṣye",
  "GS24paribhsu:860": "spaṣṭam/",
  "GS24paribhsu:861": "'ehi' ityanukaraṇasya śivādiśabdasambandhe tu nāsya pravṛttiḥ,",
  "GS24paribhsu:862": "jñāpakapara“samprasāraṇācca“iti sūtrasthabhāṣyaprāmāṇyenāmityam,",
  "GS24paribhsu:863": "'prakṛtivadanukaraṇam' ityatideśamādāya labdhāṅgatve etadapravṛtteḥ/",
  "GS24paribhsu:864": "yattu“pūrvaṃ dhāturupasargeṇa yujyate paścāt sādhamema/",
  "GS24paribhsu:865": "upasargeṇa tatsaṃjñakaśabdena,",
  "GS24paribhsu:866": "sādhanena kārakeṇa tatprayuktakāryeṇa ca/",
  "GS24paribhsu:867": "ata eva 'anubhūyate' ityādau sakarmakatvāt karmaṇi lakāra siddhiḥ' iti tanna,",
  "GS24paribhsu:868": "kriyāyāḥ sādhyatvena",
  "GS24paribhsu:869": "bodhāt, sādhyasya ca sādhanākāṅkṣatayā tatsambandhottarameva niścitakriyā bodhena sādhanakāryapravṛtyuttarameva kriyāyoganimittopasargasaṃjñakasya sambandhaucityāt/",
  "GS24paribhsu:870": "ata eva“suṭ kātpūrvaḥ“iti sūtre“pūrvaṃ dhāturupasargeṇa“ityuktvā 'naitat sāram,",
  "GS24paribhsu:871": "“pūrvaṃ dhātuḥ sādhanena",
  "GS24paribhsu:872": "yujyate, paścādupasargeṇa“ityuktvoktayuktyāsyaiva yuktatvamuktam,",
  "GS24paribhsu:873": "'sādhanaṃ hi kriyāṃ nirvartayati' ityādinā bhāṣye/",
  "GS24paribhsu:874": "upasargadyotyārthāntarbhāveṇa dhātunaivārthābhidhānādukteṣu karmaṇi lakārādi siddhiḥ/",
  "GS24paribhsu:875": "paścācchotṛbodhāya dyotakopasarga sambandhaḥ/",
  "GS24paribhsu:876": "evañcāntaraṅgatarārthatopasarganimittaḥ suṭ sam -- kṛtītyavasthāyāṃ dvitvāditaḥ pūrvaṃ pravartate,",
  "GS24paribhsu:877": "tato dvitvādi/",
  "GS24paribhsu:878": "ata eva“praṇidāpayati“ityādau ṇatvam 'yadāgamāḥ' iti nyāyena samāhitaṃ bhāṣye/",
  "GS24paribhsu:879": "ata eva 'pratyeti pratyayaḥ' ityādi siddhiḥ/",
  "GS24paribhsu:880": "yadupasarganimittakaṃ kāryamusargārthāśritaṃ viśiṣṭopasarganimittatvāt tadantaraṅgam/",
  "GS24paribhsu:881": "yattu na tathā,",
  "GS24paribhsu:882": "tatra pūrvāgatasādhananimittakamevāntaraṅgam/",
  "GS24paribhsu:883": "ata eva“na dhātu“iti sūtre“preddhaḥ“ityatra“guṇo bahiraṅgaḥ“iti bhāṣye uktam/",
  "GS24paribhsu:884": "kiñca“pūrvamupasargayoge dhātūpasargayoḥ samāse aikasvaryādyāpattiḥ' iti“upapadamatiṅ“iti sūtre bhāṣye spaṣṭam/",
  "GS24paribhsu:885": "bhāvārthapratyayasyāpi pūrvamevotpattiḥ/",
  "GS24paribhsu:886": "ata eva“ṇeradhyayane“iti nirdeśaḥ saṅgacchate/",
  "GS24paribhsu:887": "idaṃ ca sāmānyāpekṣaṃ jñāpakam,",
  "GS24paribhsu:888": "bhāvatiṅo'pi pūrvamutpatteḥ/",
  "GS24paribhsu:889": "anyathā tatra samāsāpattiḥ/",
  "GS24paribhsu:890": "tiṅi tu 'atiṅ' iti niṣedhānna tatra doṣaḥ,",
  "GS24paribhsu:891": "yadi bhāvatiṅyupasargayogo 'stītyalam/",
  "GS24paribhsu:892": "yattu“viśeṣāpekṣāt sāmānyāpekṣamantaraṅgam“viśeṣāpekṣe viśeṣadharmasyādhikasya nimittatvāt/",
  "GS24paribhsu:893": "yathā“rudādibhyaḥ sārvadhātuke“ityatra rudāditvaṃ sārvadhātukatvaṃ ca/",
  "GS24paribhsu:894": "tatra sārvadhātukajñanāya prakṛterdhātutvajñānaṃ pratyayasya",
  "GS24paribhsu:895": "pratyayatvajñānaṃ cāvaśyakamiti yāsuḍantaraṅgaḥ/",
  "GS24paribhsu:896": "etena yat“anudāttaṅitaḥ“iti sūtre kaiyaṭenoktam",
  "GS24paribhsu:897": "“lamātrāpekṣayāntaraṅgastibādayo lakāraviśeṣāpekṣatvādbahiraṅgāḥ syādayaḥ“iti,",
  "GS24paribhsu:898": "tatparāstam ;",
  "GS24paribhsu:899": "viśeṣāpekṣatve 'pi tasya sāmānyadharmanimittakatvābhāvena tatvasya durupapādatvāt,",
  "GS24paribhsu:900": "paranimittakatvena syādīnāṃ bahiraṅgatvācceti,",
  "GS24paribhsu:901": "tanna ; viśeṣasya vyāpyatvena vyāpakasyānumānenopasthitāvapi tasya nimittatve mānābhāvenādhikadharmanimittakatvānupapādanāt,",
  "GS24paribhsu:902": "bhāṣye evaṃvidha antaraṅga bahiraṅgabhāvasya,",
  "GS24paribhsu:903": "kvāpyanullekhācca/",
  "GS24paribhsu:904": "yattu matupsūtre bhāṣye“pañca gāvo yasya santi,",
  "GS24paribhsu:905": "sa 'pañcaguḥ' ityatra matuprāptimāśaṅkya 'pratyekamasāmarthyāt,",
  "GS24paribhsu:906": "samudāyādaprātipadikatvāt,",
  "GS24paribhsu:907": "samāsāt,",
  "GS24paribhsu:908": "samāsenoktatvāt' iti siddhāntinokte 'naitatsāram,",
  "GS24paribhsu:909": "ukte 'pi hi pratyayārthe utpadyate dvigostaddhito yathā 'pāñcanāpitiḥ' iti pūrvapakṣyuktirbhāṣye/",
  "GS24paribhsu:910": "“dvigorluganapatye“iti lugvidhānāt taddhitārthadvigostaddhito bhavati,",
  "GS24paribhsu:911": "pañcaguśabdaśca dviguriti tadāśayaṃ kaiyaṭaḥ/",
  "GS24paribhsu:912": "tataḥ 'dvaimāturaḥ' 'pāñcanāpitiḥ' 'pañcasu kapāleṣu saṃskṛtaḥ' ityādau sāvakāśadvigorbahuvrīhiṇā prakṛte paratvāt bādha ityāśayena“naiṣa dviguḥ, kastarhi?",
  "GS24paribhsu:913": "bahuvrīhiḥ“iti siddhāntinokte tamavakāśamajānāno 'pavādatvād dviguḥ prāpnoti pūrvapakṣī/",
  "GS24paribhsu:914": "anyapadārthe subantamātrasya vidhīyamāna bahuvrīheḥ saṅkhyāyāstaddhitārthe vidhīyamāno dvigurviśeṣavihitatvād bādhakaḥ prāpnotīti kaiyaṭaḥ/",
  "GS24paribhsu:915": "tataḥ siddhāntyekadeśeyāha :",
  "GS24paribhsu:916": "-“antaraṅgatvād bahuvrīhiḥ/",
  "GS24paribhsu:917": "kāntaraṅgā?",
  "GS24paribhsu:918": "anyapadārthe bahuvrīhiḥ,",
  "GS24paribhsu:919": "viśiṣṭe 'nyapadārthe dviguḥ,",
  "GS24paribhsu:920": "tasmiṃścāsya taddhite 'stigrahaṇaṃ kriyate“iti/",
  "GS24paribhsu:921": "adhikāstyarthāpekṣamatvarthanimitto dvigurbahiraṅga iti kaiyaṭa iti/",
  "GS24paribhsu:922": "naiṣā siddhāntyuktiḥ,",
  "GS24paribhsu:923": "etāvatāpyapavādatvahāneḥ/",
  "GS24paribhsu:924": "acsāmānyāpekṣayaṇo viśiṣṭasavarṇājapekṣadīrdheṇa bādha",
  "GS24paribhsu:925": "darśanāt/",
  "GS24paribhsu:926": "kiñcoktarītyā paratvena bādhasiddheḥ/",
  "GS24paribhsu:927": "kiñcātrādhikāpekṣatvenaiva bahiraṅgatvam,",
  "GS24paribhsu:928": "na kevalaviśeṣāpekṣatveneti natadbhāṣyārūḍhaṃ viśeṣāpekṣasya bahiraṅgatvam/",
  "GS24paribhsu:929": "ata eva subantasāmānyāpekṣo bahuvrīhiḥ,",
  "GS24paribhsu:930": "tadviśeṣāpekṣo dviguriti noktaṃ bhāṣye/",
  "GS24paribhsu:931": "na cārthakṛtabahiraṅgatvasyānāśrayaṇādidamayuktam,",
  "GS24paribhsu:932": "ekadeśyuktitvenādoṣāt/",
  "GS24paribhsu:933": "ata evāstigrahaṇaṃ nopādyartham,",
  "GS24paribhsu:934": "kintvastiśabdānmatubarthamiti tvadabhimataṃ bahiraṅgatvamapi dvigornāstīti pratipādya siddhāntinā“matvarthe dvigoḥ pratiṣedho vaktavyaḥ“iti vacanenaitatsiddhamityuktam/",
  "GS24paribhsu:935": "ata eva“tadoḥ saḥ sāvanantyayoḥ“iti sūtre 'nantyayoriti caritārtham/",
  "GS24paribhsu:936": "anyathā pratyaya sāmānyāpekṣatvenāntaraṅgatvādantyasyātve 'nantyasyaiva satve siddhe tadvaiyyarthyaṃ spaṣṭameva/",
  "GS24paribhsu:937": "“pādaḥ pat“iti sūtre",
  "GS24paribhsu:938": "bhāṣyakaiyaṭayorapyetadantaraṅgatvābhāva eva sūcita iti sudhiyo vibhāvayantu/",
  "GS24paribhsu:939": "nanvevaṃ 'asusravat' ityatralaghūpadhaguṇāduvaṅo'lpanimittatvābhāvāduvaṅ na syaditi cet,na ;",
  "GS24paribhsu:940": "tatrāntaḥkāryatvarūpāntaraṅgatvasatvāt/",
  "GS24paribhsu:941": "antaḥkāryatvaṃ ca pūrvopasthitanimittakatvam,",
  "GS24paribhsu:942": "aṅgaśabdasya nimittaparatvāt/",
  "GS24paribhsu:943": "idamantaraṅgatvaṃ lokanyāyasiddhamiti“manuṣyo 'yaṃ prātarutthāya śarīrakāryāṇi karoti,",
  "GS24paribhsu:944": "tataḥ suhṛdāṃ,",
  "GS24paribhsu:945": "tataḥ sambandhinām”/",
  "GS24paribhsu:946": "arthānāmapi jātivyaktiliṅgasaṃkhyākārakāṇāṃ bodhakramaḥ śāśtrakṛtkalpitaḥ/",
  "GS24paribhsu:947": "tatkrameṇaiva ca tadbodhakaśabdhapradurbhāvaḥ kalpita iti tatkrameṇaiva tatkāryāṇīti 'paṭvyā' ityādāvantaraṅgatvāt pūrvaṃ pūrvayaṇādeśaḥ,",
  "GS24paribhsu:948": "parayaṇādeśasya bahiraṅgatayāsiddhatvādityanena“acaḥ parasmin“iti sūtre bhāṣye spaṣṭam/",
  "GS24paribhsu:949": "tadapi yugapatprāptau pūrvapravṛttiniyāmakameva/",
  "GS24paribhsu:950": "yathā 'paṭvyā' ityatra padasya vibhajyānvākhyāne,",
  "GS24paribhsu:951": "na tu jātasya bahiraṅgasya tādṛśe 'ntaraṅge 'siddhatāniyāmakam,",
  "GS24paribhsu:952": "“prāgukta lokanyāyena tathaiva lābhāt“iti",
  "GS24paribhsu:953": "“vāha ūṭh“sūtre kaiyaṭe spaṣṭam/",
  "GS24paribhsu:954": "ata eva vāyvorityādau valilopo yaṇaḥ sthānivatvena vāritaḥ,",
  "GS24paribhsu:955": "“acaḥ parasmin“ityatra bhāṣyakṛtā/",
  "GS24paribhsu:956": "krameṇānvākhyāne tūktodāharaṇe pūrvapravṛttikatvamantaraṅgatvaṃ bahiraṅgasyāsiddhatvamapi nimittabhāvādaprāptirūpaṃ bodhyam/",
  "GS24paribhsu:957": "yattu evaṃ rītyā pūrvasthānikamapyantaraṅgamiti,",
  "GS24paribhsu:958": "taccintyam,",
  "GS24paribhsu:959": "'srajiṣṭhaḥ' ityādau vinmatorluki",
  "GS24paribhsu:960": "ṭilopasyāpavādavinmatorlukpravṛtyā jātipakṣāśrayaṇena vāraṇaprayāsasya“prakṛtyaikāc“iti sūtra prayojanakhaṇḍanāvasare",
  "GS24paribhsu:961": "bhāṣyakṛtkṛtasya naiṣphalyāpatteḥ/",
  "GS24paribhsu:962": "tvadukta rītyā vinmatorluko bahiraṅgāsiddhatvenānāyāsatastadvāraṇāt, bhāṣya",
  "GS24paribhsu:963": "īdṛśarītyā bahiraṅgāsiddhatvasya kvāpyanāśrayaṇācca,",
  "GS24paribhsu:964": "paribhāṣāyāmaṅgaśabdasya nimittaparatvācca/",
  "GS24paribhsu:965": "iyaṃ cottarapadādhikārasthabahiraṅgasya nāsiddhatvabodhiketi“ica ekāco 'm“iti sūtre bhāṣye",
  "GS24paribhsu:966": "pūrvapakṣyuktiriti sā nādartavyā/",
  "GS24paribhsu:967": "“parantapaḥ“ityādāvanusvāre nāsiddhatvaṃ mumastripādyāṃ tadapravṛtteḥ/",
  "GS24paribhsu:968": "navya mate 'pi yathoddeśapakṣāśrayaṇenānyathāsiddhodāharaṇadānena tasya taduktitvamāvaśyakamityāhuḥ/",
  "GS24paribhsu:969": "ābhīye 'ntaraṅge ābhīyasya bahiraṅgasya samānāśrayasya nānenāsiddhatvam,",
  "GS24paribhsu:970": "antaraṅgasyāsiddhatvādityasiddhavat sūtre bhāṣye spaṣṭam/",
  "GS24paribhsu:971": "evam sici vṛddheḥ“yena nāprapti“nyāyenāntaraṅgabādhakatvamūlakam“na sicyantaraṅgamasti“",
  "GS24paribhsu:972": "iti“ikoguṇa“iti sūtre bhāṣye spaṣṭam//",
  "GS24paribhsu:973": "nanvevam 'akṣadyūḥ' ityādau bahiraṅgasyoṭho 'siddhatvādantaraṅgo yaṇ na syāt, ata āha :-",
  "GS24paribhsu:974": "__________________________________________________________________",
  "GS24paribhsu:975": "nājānantarye bahiṣṭvaprakḷptiḥ // Paribh_51 //",
  "GS24paribhsu:976": "atra“ṣatvatukoḥ“iti sūtrasthaṃ tuggrahaṇaṃ jñāpakam/",
  "GS24paribhsu:977_0": "anyathā 'adhītya 'pretya' ityādau samāsottaraṃ lyappravṛtyā pūrvaṃ samāse jāte tatra",
  "GS24paribhsu:977_1": "saṃhitāyā nityatvād lyabutpattiparyantamapyasaṃhitaya'vasthānāsambhavena ekādeśe",
  "GS24paribhsu:977_2": "lyapi tugapekṣayā padadvayasambandhivarṇadvayāpekṣaikādeśasya bahiraṅgatayāsiddhatvena",
  "GS24paribhsu:977_3": "tadvaiyarthyaṃ spaṣṭameva /",
  "GS24paribhsu:978": "“padadvayasambandhivarṇadvayāpekṣaṃ bahiraṅgam“iti 'preddhaḥ' ityādau guṇo bahiraṅga iti granthena“na dhātu lopa“iti sūtre“saṃyogāntasya lopaḥ“iti sūtre ca bhāṣye spaṣṭam/",
  "GS24paribhsu:979": "yattu ṣatvagrahaṇamapi jñāpakam,",
  "GS24paribhsu:980": "anyathā“ko 'sicat“ityādau padadvayasambandhivarṇadvayāpekṣatvena",
  "GS24paribhsu:981": "bahiraṅgasyaikādeśasyāsiddhatvena ṣatva pravṛttau kiṃ teneti/",
  "GS24paribhsu:982": "tanna, iṇaḥ pūrvapadasambandhitvena ṣatvasyāpi padadvaya sambandhivarṇadvayāpekṣatvenobhayoḥ samatvāt/",
  "GS24paribhsu:983": "ekādeśasyaparāditvena 'osicat' ityasya padatvena padāditvābhāvānna“sātpadādyoḥ“ityanena niṣedhaḥ/",
  "GS24paribhsu:984": "traipādike 'ntaraṅge kāryakālapakṣepi bahiraṅgaparibhāṣāyā apravṛtteḥ pūrvamupapāditatvācca/",
  "GS24paribhsu:985": "paribhāṣārthastu -- aco 'nyānantaryanimittake 'ntaraṅge kartavye jātasya bahiraṅgasya bahiṣṭva prakḷptiḥ/",
  "GS24paribhsu:986": "bahiṣpadena bahiraṅgam,",
  "GS24paribhsu:987": "tasya bhāvo bahiraṅgatvam/",
  "GS24paribhsu:988": "tatprayuktāsiddhatvasya na prakḷptiḥ,",
  "GS24paribhsu:989": "na prāptiriti/",
  "GS24paribhsu:990": "'asiddhaṃ bahiraṅgam' ityuktvā 'nājānantarya iti vakṣyāmi' iti bhāṣyāktyā tatratyasya antaraṅga ityasyānuvṛttisūcanāt/",
  "GS24paribhsu:991": "tena 'pacāvedam' ityādau na doṣaḥ/",
  "GS24paribhsu:992": "antaraṅgasyācsthānika kāryasyaitvasya anyanantarya nimittakatvābhāvāt/",
  "GS24paribhsu:993": "'jātasya bahiraṅgasya' ityuktyā 'ajaye indram' 'dhiyati' ityādau bahiraṅgadīrgha guṇāderasiddhatvaṃ siddham/",
  "GS24paribhsu:994": "ata eva“iṇṅiśīnāmād guṇaḥ,",
  "GS24paribhsu:995": "savarṇadīrghatvācchacaṅantasyāntaraṅgalakṣaṇatvāt“ityādi saṅgacchate/",
  "GS24paribhsu:996": "ata eva“omāṅośca“ityāṅgrahaṇaṃ caritārtham/",
  "GS24paribhsu:997": "taddhi 'śivaaāaiha' iti sthite paramapi savarṇadīrghaṃ bādhitvā dhātūpasargakāryatvenāntaraṅgatvād guṇe vṛddhibādhanārtham/",
  "GS24paribhsu:998": "nanu“akṣadyūḥ“ityatra yaṇi kṛte ūṭho 'siddhatvād valilopāpattiriti vācyam,",
  "GS24paribhsu:999": "aco 'nyānantaryanimittake 'ntaraṅge kartavye kṛte ca tasminyadantaraṅgaṃ prapnoti,",
  "GS24paribhsu:1000": "tatra ca kartavye nāsiddhatvamiti tadarthāt/",
  "GS24paribhsu:1001": "asiddhaparibhāṣāyā anityatvena tadvāraṇe tvasyā vaiyarthyaṃ tenaiva siddheḥ/",
  "GS24paribhsu:1002": "ata eva“na lopaḥ sup“iti sūtre kṛti tuggrahaṇaṃ caritārtham/",
  "GS24paribhsu:1003": "anyathā 'vṛtrahabhyām' ityādau bahirbhūtabhyāmnimittakapadatvāśrayatvena bahiraṅgatayā nalopasyāsiddhatvena siddhestadvaiyarthyaṃ spaṣṭameva/ mama tu",
  "GS24paribhsu:1004": "kyajānantaryasatvānna doṣaḥ/",
  "GS24paribhsu:1005": "na caivaṃ sati“hrasvasyapiti“iti sūtrasya bhāṣyavirodhaḥ/",
  "GS24paribhsu:1006": "tatra hi 'grāmaṇi putraḥ' ityatra",
  "GS24paribhsu:1007": "“ikohrasvo 'ṅyaḥ“iti hrasve kṛte tukamāśaṅkya hrasvasyabahiraṅgāsiddhatvena samāhitam/",
  "GS24paribhsu:1008": "“nājānantaryā“ityasya",
  "GS24paribhsu:1009": "satve tatra tadaprapterasaṅgatiḥ spaṣṭameveti vācyam ;",
  "GS24paribhsu:1010": "tena bhāṣyeṇāsyā anavakāśatvabodhanāt/",
  "GS24paribhsu:1011": "etajjñāpakena antaraṅgaparibhāṣāyā anityatvabodhanasyaiva nyāyyatvāt/",
  "GS24paribhsu:1012": "ata eva“acaḥ parasmin“iti sūtre bhāṣye 'paṭu ī ā' ityatra parayaṇādeśasya anayāsiddhatvāt pūrvayaṇādeśaḥ sādhitaḥ/",
  "GS24paribhsu:1013": "ata evaiṣā bhāṣye punaḥ kvāpi nollikhitā/",
  "GS24paribhsu:1014": "ata eva antaraṅgaparibhāṣāmupakramya vipratiṣedhasūtre 'syā bahūni prayojanāni santi,",
  "GS24paribhsu:1015": "tadarthameṣā paribhāṣākartavyā,",
  "GS24paribhsu:1016": "pratividheyaṃ",
  "GS24paribhsu:1017": "ca doṣeṣu' ityuktam,",
  "GS24paribhsu:1018": "“samprasāraṇācca“iti sūtre bhāṣye/",
  "GS24paribhsu:1019": "pratividhānaṃ ca paribhāṣāviṣaye 'nityatvāśrayaṇameveti",
  "GS24paribhsu:1020": "dhvanitamityalam//",
  "GS24paribhsu:1021": "nanvevam 'gomatpriyaḥ' ityādau padadvayanimittakasamāśritatvena bahiraṅgaṃ lukaṃ bādhitvāntaraṅgatvāddhalṅyādilope numādayaḥ syuḥ, ata āha :-",
  "GS24paribhsu:1022": "__________________________________________________________________",
  "GS24paribhsu:1023": "antaraṅgānapi vidhīn bahiraṅgo lug bādhate // Paribh_52 //",
  "GS24paribhsu:1024": "atra ca“pratyayottarapadayośca“iti sūtraṃ jñāpakam/",
  "GS24paribhsu:1025": "'tvatkṛtam' ityādau lugapekṣayā antaraṅgatvād vibhaktinimittakena“tvamāvekavacane“ityanena siddha idaṃ vyarthaṃ sattajjñāpakam/",
  "GS24paribhsu:1026": "nanu 'tava putraḥ,",
  "GS24paribhsu:1027": "tvatputraḥ' ityādau tavamamādibādhamārthaṃ tadāvaśyakamiti cet,",
  "GS24paribhsu:1028": "evaṃ tarhyatratya",
  "GS24paribhsu:1029": "maparyantagrahaṇānuvṛttistajjñāpiketi bhāṣyakṛtaḥ/",
  "GS24paribhsu:1030": "yuṣmadādibhya ācārakvip tu na,",
  "GS24paribhsu:1031": "sampūrṇa sūtrasya jñapakatāparabhāṣyaprāmāṇayāt,",
  "GS24paribhsu:1032": "“hrasvanadyāpaḥ“iti nuḍvidhāyakasūtrasthapramāṇyena halantebhyaḥ ācārakvipabhāvācca/",
  "GS24paribhsu:1033": "evamevaikārthakābhyāṃ pratipādikābhyāṃ prātipadikaṇico 'pyanabhidhānaṃ bodhyam/",
  "GS24paribhsu:1034": "etena tatrā'deśārthaṃ pratyayagrahaṇaṃ caritārthamityapāstam/",
  "GS24paribhsu:1035": "nanu maparyantānuvṛttirapi sarvādeśatvavāraṇāya caritrthā/",
  "GS24paribhsu:1036": "'na cotsargasamānādeśā apavādāḥ'",
  "GS24paribhsu:1037": "iti nyāyenāsiddhavatsūtrasthabhāṣyasammatena maparyantasyaivādeśe siddhe tadanuvṛttirvyattheti vācyam,",
  "GS24paribhsu:1038": "tasya śnamakajādau vyabhitārāditi cet,",
  "GS24paribhsu:1039": "na; śnami mitvena,",
  "GS24paribhsu:1040": "bahuci purastādgrahaṇena,",
  "GS24paribhsu:1041": "akaci prāk ṭegrahaṇena tasya bādhe 'pyatrotsargasya",
  "GS24paribhsu:1042": "tyāge mānābhāvāt/",
  "GS24paribhsu:1043": "ata eva“tasminnaṇi ca“ityanena yuṣmākādyādeśavidhānaṃ caritārtham,",
  "GS24paribhsu:1044": "anyathā'kaṅādeśameva",
  "GS24paribhsu:1045": "vidadyāt/ ākaṅi tavakādyādeśayoretadapavādayoruktanyāyenāntyādeśatvāpattiḥ,",
  "GS24paribhsu:1046": "atastadvidhānam,",
  "GS24paribhsu:1047": "idamevaca tajjñapakam/",
  "GS24paribhsu:1048": "yadyapi virodhe bādhakatvamiti vārtikamate 'yaṃ nyāyaḥ,",
  "GS24paribhsu:1049": "bhāṣyakārastu vināpi virodhaṃ satyapi sambhave bādhakatvamicchati,",
  "GS24paribhsu:1050": "ityanabhihitasūtrasthakaiyaṭarītyā nāyaṃ niyamaḥ,",
  "GS24paribhsu:1051": "tathāpi yuṣmakādyā'deśavidhānajñāpita utsargaḥ svīkriyata eveti prakṛte na doṣaḥ/",
  "GS24paribhsu:1052": "etad bhāṣyamapi tatsvīkāre mānam/",
  "GS24paribhsu:1053": "evañca maparyantānuvṛttiḥ 'tvatkṛtam' ityādau maparyantasyā'deśavidhānārthā/",
  "GS24paribhsu:1054": "tatra ca antaraṅgatvāt tvamāvityeva siddhe vyarthā saṃtajjñapikā/",
  "GS24paribhsu:1055": "jñāpite tvasminnetadviṣaye tavādīnāmaprāptyā tadapavādatvābhāvena maparyantasyavā'deśārthaṃ sā caritārtheti tadāśayaḥ/",
  "GS24paribhsu:1056": "yattu haradattenāntaraṅgapravṛttau pratyaya uttarapade ca maparyantāsambhavena tadanuvṛttirvyarthā satī jñapiketyuktam,",
  "GS24paribhsu:1057": "tat,",
  "GS24paribhsu:1058": "na; antaraṅgāṇāmapyapavādabādhyatvena tadviṣaye tadapravṛtteḥ/",
  "GS24paribhsu:1059": "vastuta idaṃ jñāpakaṃ vārtikarītyaiva,",
  "GS24paribhsu:1060": "bhāṣyarītyā tu vācanika evāyamartha ityāhuḥ/",
  "GS24paribhsu:1061": "iyam“supo dhātu“iti lugviṣayaiveti kecit/",
  "GS24paribhsu:1062": "“eṅhrasvātsambuddheḥ” “na yāsayoḥ“iti sūtrasthākaraprāmāṇyena lugmātra viṣayā/",
  "GS24paribhsu:1063": "ādye 'he trapu' ityādāvanena nyāyena lopaṃ bādhitvā lug bhavatīti bhāṣye",
  "GS24paribhsu:1064": "uktam/ antye 'ntaraṅgāṃśca vidhīn sarvo 'pi lugbādhate,",
  "GS24paribhsu:1065": "na tu sublugeva/",
  "GS24paribhsu:1066": "ata eva“sanīsraṃsaḥ“ityādau nalopo na bhavati/",
  "GS24paribhsu:1067": "'pañcabhiḥ khaṭvābhiḥ krītaḥ,",
  "GS24paribhsu:1068": "pañcakhaṭvaḥ' ityādāvekādeśāt prāgeva ṭāpo luk/ anyathā",
  "GS24paribhsu:1069": "kṛtaikādeśasya lukyakāraśravaṇaṃ na syāditi kaiyaṭe uktam/",
  "GS24paribhsu:1070": "etadvirodhād yat“tadrājasya“iti sūtre kaiyaṭenoktam ' aṅgānatikrānto 'tyaṅgaḥ' ityatra",
  "GS24paribhsu:1071_0": "supoluki bahuvacana paratvābhāvāt “tadrājasya“iti lug na syāditi śaṅkāparabhāṣyavyākhyāvasare",
  "GS24paribhsu:1071_1": "antaraṅgānapīti nyāyenāyaṃ luk subluko bādhakaḥ syādityāśaṅkya subluka evānena balavatvaṃ",
  "GS24paribhsu:1071_2": "bodhyata iti tatprauḍhyeti draṣṭavyam /",
  "GS24paribhsu:1072": "lugapekṣayā luko balavatvasya vaktumaśakyatvāditi tadā śaṅkā samādhānaṃ vaktuṃ yuktam/",
  "GS24paribhsu:1073": "anena nyāyenāntaraṅganimittavināśakalukastatprayojakasamāsādīnāṃ ca prābalyaṃ bodhyata ityanyatra vistaraḥ//",
  "GS24paribhsu:1074": "nanvevam saumendre 'ntaraṅgatvādādguṇe pūrvapadātparendraśabdābhāvena“nendrasyapaparasya“iti vṛddhiniṣedho vyarthaḥ/",
  "GS24paribhsu:1075": "antādivadbhāvastūbhayata āśrayaṇe niṣiddhaḥ/",
  "GS24paribhsu:1076": "kiñca vṛddhirapyatra na prāpnoti,",
  "GS24paribhsu:1077_0": "antādivatvobhayābhāve 'pi pūrvāntavatvenaikādeśaviśiṣṭe pūrvapadatvenendraśabdasya",
  "GS24paribhsu:1077_1": "'ekadeśavikṛta' nyāyena 'ubhayata āśrayaṇe nāntādivat' ityasyābhāvena tadāśrayaṇena",
  "GS24paribhsu:1077_2": "vottarapadatve 'pi tasyānackatvādekasyaikādeśena parasya nityena“yasyeti“lopenāpahārāt /",
  "GS24paribhsu:1078": "na ca parādivadbhāvenaikādeśaviśiṣṭasyottarapadatvamevāstviti tatsambhava iti vācyam;",
  "GS24paribhsu:1079": "uttarapadādyacsthānikatvād vṛddhestadabhāvenāprāptestādrūpyānatideśāt/",
  "GS24paribhsu:1080": "anyathā 'khaṭvābhiḥ' ityādāvapi pūrvāntavatvenādantatve bhisa aisāpattiriti bhāṣye spaṣṭam/",
  "GS24paribhsu:1081": "ata eva 'pūrveṣukāmaśamaḥ' ityādāvantaraṅgatvād guṇe vṛddhirnasyādityāśaṅkitam/",
  "GS24paribhsu:1082": "tadekadeśamātrasya vikārābhāvācca/",
  "GS24paribhsu:1083": "taduktaṃ bhāṣye 'indredvavacau,",
  "GS24paribhsu:1084": "ekaḥ“yasyeti“lopenāpahṛto 'para ekādeśena,",
  "GS24paribhsu:1085": "tato 'nacka indra śabdaḥ",
  "GS24paribhsu:1086": "sampannastatra kaḥ prasaṅgo vṛddheriti/",
  "GS24paribhsu:1087": "marudādibhirindrasya dvandve indrasyaiva pūrva nipātaḥ, ata āha :-",
  "GS24paribhsu:1088": "__________________________________________________________________",
  "GS24paribhsu:1089": "pūrvottarapadanimittakāryāt pūrvamantaraṅge 'pyekādeśo na // Paribh_53 //",
  "GS24paribhsu:1090": "atra ca“nendrasya“iti niṣedha eva jñāpaka iti“antādivacca” “vipratiṣedhe param“iti",
  "GS24paribhsu:1091": "sūtrayorbhāṣye spaṣṭam//",
  "GS24paribhsu:1092": "nanvevamapi 'pradhāya,",
  "GS24paribhsu:1093": "prasthāya' ityādāvantaraṅgatvādvitvādiṣu kṛteṣu lyap syādata āha :-",
  "GS24paribhsu:1094": "__________________________________________________________________",
  "GS24paribhsu:1095": "antaraṅgānapi vidhīn bahiraṅgo lyabbādhate // Paribh_54 //",
  "GS24paribhsu:1096": "“ado jagdhiḥ“iti sūtre ti kitītyeva siddhe lyabgrahaṇamasyā jñapakamiti“ado jagdhiḥ“ityatra bhāṣye spaṣṭam//",
  "GS24paribhsu:1097": "nanvevamapi“iyāya“ityādau dvitve kṛte 'ntaraṅgatvāt savarṇadīrghatve tadasiddhirata āha :-",
  "GS24paribhsu:1098": "__________________________________________________________________",
  "GS24paribhsu:1099": "vārṇādāṅgaṃ balīyo bhavati // Paribh_55 //",
  "GS24paribhsu:1100": "tenāntaraṅgamapi savatṇadīrghaṃ bādhitvā vṛddhiriti tatsiddhiḥ/",
  "GS24paribhsu:1101": "“abhyāsasyāsavarṇe“itīyaṅ",
  "GS24paribhsu:1102": "vidhāyaka sūtrasthamasavarṇagrahaṇamasyā jñāpakam/",
  "GS24paribhsu:1103": "taddhi 'īṣatuḥ' ityādāviyaṅādivyāvṛtyartham/",
  "GS24paribhsu:1104": "etatparibhāṣābhāve tu 'īṣatuḥ' ityādāvantaraṅgeṇa savarṇadīrgheṇa bādhāttadvyartham/",
  "GS24paribhsu:1105": "iyaṅuvaṅau hyabhyāsasambandhanimittakatvād bahiraṅgau/",
  "GS24paribhsu:1106": "na ceyaṅādirapavādaḥ,",
  "GS24paribhsu:1107": "'yenanāprāpti' nyāyena 'iyati' ityādisakalalakṣya prāpta yaṇapavādatvasyaiva nirṇayāditi prāñcaḥ/",
  "GS24paribhsu:1108": "pare tu - etatparibhāṣābhāve“abhyāsasya“iti sūtrameva vyartham/",
  "GS24paribhsu:1109": "na ca 'iyāya' 'iyeṣa' ityādau caritārtham,",
  "GS24paribhsu:1110": "tayorapi pūrvapravṛttaguṇasya pūrvapravṛttavṛddheśca",
  "GS24paribhsu:1111": "“dvirvacaneci“iti rūpātideśenāpahāre dvitve kṛte punaḥ prāpte guṇavṛddhī bādhitvāntaraṅgatvāt savarṇadīrdhāpatteḥ/",
  "GS24paribhsu:1112": "na ca 'iyati' ityādau taccaritārtham,",
  "GS24paribhsu:1113": "tāvanmātraprayojakatve 'uḥ' ityeva brūyāt/",
  "GS24paribhsu:1114": "yvorityanuvartate,“iṇo yaṇ“iti",
  "GS24paribhsu:1115": "sāhacaryād vyākhyānācca ṛdhātoreva grahaṇam/",
  "GS24paribhsu:1116": "ataḥ ivarṇasyeyaṅityarthaḥ/",
  "GS24paribhsu:1117": "“abhyāsasyātau“iti",
  "GS24paribhsu:1118": "“abhyāsasyārteḥ“iti vā gurutvānna yuktam/",
  "GS24paribhsu:1119": "na ca“e,ai,o,",
  "GS24paribhsu:1120": "au“śabdebhya ācārakvibantebhyo liṭīyaṅādyarthaṃ tatsūtranāvaśyakam,",
  "GS24paribhsu:1121": "tathā“uvoṇakīyiṣati“ityādyarthamāvaśyakamiti vācyam,",
  "GS24paribhsu:1122": "ṣāṣṭhaprathamānhikāntastha bhāṣya prāmāṇyena teṣāmanabhidhānāt/",
  "GS24paribhsu:1123": "antye dvitīyadvirvacanasyaiva satvena tvadukta prayogasyaiva durlabhatvāt/",
  "GS24paribhsu:1124": "evañca sampūrṇa sūtrasya jñāpakatā yuktā/",
  "GS24paribhsu:1125": "yadyapi bhāṣye 'yadayamabhyāsasyāsavarṇa ityasavarṇagrahaṇaṃ karoti' iti granthenāsavarṇagrahaṇasyaiva",
  "GS24paribhsu:1126": "jñāpakatā labhyate,",
  "GS24paribhsu:1127": "tathāpi 'na hyantareṇa guṇavṛddhī asavarṇaparābhyāso bhavati' iti tadupapādana granthena sampūrṇa sūtrasyaiva jñāpakatā labhyate/",
  "GS24paribhsu:1128": "agre 'pi 'naitadasti jñāpakam,",
  "GS24paribhsu:1129": "atyarthametat syāt' ityanena sūtra sārthakyameva darśitam/",
  "GS24paribhsu:1130": "asavarṇagrahaṇasyaiva jñāpakatve tu tadvyāvartyapradarśanena tat sārthakyameva darśitaṃ syāt/",
  "GS24paribhsu:1131": "na ca 'akṛtavyūha' paribhāṣayā 'iyeṣa' ityādau savarṇadīrdhāprāptiḥ,",
  "GS24paribhsu:1132": "yadi dīrdhonasyāt, tarhi",
  "GS24paribhsu:1133": "guṇaḥ syāditi sambhāvanāyāḥ satvena paribhāṣāpravṛtteḥ sūpapādatvāditi kathaṃ sampūrṇa sūtrasya jñāpakateti vācyam,",
  "GS24paribhsu:1134": "tasyā asatvāt/",
  "GS24paribhsu:1135": "satve vaitadbhāṣyaprāmāṇyena yatrāntaraṅgakāryapravṛttiyogyakālottarameva tannimittavināśaka bahiraṅgavidheḥ praptiḥ,",
  "GS24paribhsu:1136": "tatraiva tatparibhāṣāpravṛttisvīkārācca/",
  "GS24paribhsu:1137": "na cāntaraṅgatvād dīrdhopi 'iyāya' ityādau pūrvāntavatvenābhyāsatvādivarṇatvācca ṇalyasavarṇa iyaṅvidhānena sūtraṃ caritārtham/",
  "GS24paribhsu:1138": "na ca“aci śnu“ityanena siddhiḥ,",
  "GS24paribhsu:1139": "vṛddhibādhanārthatvāditi vācyam/",
  "GS24paribhsu:1140": "pratyāsatyāsavarṇa padena abhyāsottarakhaṇḍasambandhyasavarṇāca eva grahaṇāt,",
  "GS24paribhsu:1141": "śāstrabādhakalpanāpekṣayā paribhāṣājñāpakatvasyaivaucityāccetyāhuḥ/",
  "GS24paribhsu:1142": "sā ceyaṃ dharmigrāhakamānādāṅgavārṇayoḥ samānakāryitva eva/",
  "GS24paribhsu:1143": "yattu samānanimittakatvarūpasamānāśrayatva evaiṣeti,",
  "GS24paribhsu:1144": "tat,",
  "GS24paribhsu:1145": "na ; jñāpite 'pi“iyāya““iyeṣa“ityādyasiddheḥ,",
  "GS24paribhsu:1146": "sūtravaiyarthyasya tadavasthātvācca/",
  "GS24paribhsu:1147": "“syonaḥ“ityatra tu vakṣyamāṇarītyāsyā anityatvādapravṛttau guṇādantaraṅgatvād yaṇādeśaḥ/",
  "GS24paribhsu:1148": "na caivamapi 'iyāya' ityādāviyaṅ durlabhaḥ,",
  "GS24paribhsu:1149": "tatra kartavye vṛddhyādeḥ sthānivatvena 'asavarṇe' iti pratiṣedhāditi vācyam,",
  "GS24paribhsu:1150": "sūtrārambhasāmarthyādeva stthānivatvāpravṛtteḥ/",
  "GS24paribhsu:1151": "tacca sāmānyāpekṣam/",
  "GS24paribhsu:1152": "abhyāsakārye taduttarakhaṇḍādeśasya tatkāryapratibandhakībhūtaṃ sthānivatvaṃ neti/",
  "GS24paribhsu:1153": "ata eva 'ārati' ityādau yaṇādeśasya sthānivatvādabhyāsasya“ḍhralope“iti dīrdho durlabha ityapāstam/",
  "GS24paribhsu:1154": "dīrghavidhau tanniṣedhācca/",
  "GS24paribhsu:1155": "“ariyiyāt“ityatra sthānivatveneyaṅ bhavatyeva,",
  "GS24paribhsu:1156": "tasya sthānivatvasyābhyāsakārya pratibandhakatvābhāvāt/",
  "GS24paribhsu:1157": "'iyañcāṅgasambandhinyāṅga eva' iti“svarito vā“iti sūtre bhāṣye/",
  "GS24paribhsu:1158": "tatra hi 'kumāryai' ityādo yaṇuttaramāḍuktaḥ/",
  "GS24paribhsu:1159": "iyañcānityā 'chvoḥ' iti satugnirdeśāt/",
  "GS24paribhsu:1160": "anyathāntaraṅgatvāt pūrvaṃ tukaḥ śādeśe tuko 'prāptyā tadvaiyarthyaṃ spaṣṭamevetyanyatra vistaraḥ//",
  "GS24paribhsu:1161": "nanvevam 'seduṣaḥ' ityādau kvasontaraṅgatvādiṭi,",
  "GS24paribhsu:1162": "tataḥ samprasāraṇe 'pīṭaḥ śravaṇāpattiriti cet, atra kecit--",
  "GS24paribhsu:1163": "__________________________________________________________________",
  "GS24paribhsu:1164": "akṛtavyūhāḥ pāṇinīyāḥ // Paribh_56 //",
  "GS24paribhsu:1165": "na kṛto viśiṣṭa ūhaḥ -- niścayaḥ,",
  "GS24paribhsu:1166": "śāstrapravṛttiviṣayo yairityarthaḥ/",
  "GS24paribhsu:1167": "bhāvi nimittavināśa ityadyāhāraḥ/",
  "GS24paribhsu:1168": "bahiraṅgeṇāntaraṅgasya nimittavināśe paścāt sambhāvite 'ntaraṅgaṃ neti yāvat/",
  "GS24paribhsu:1169": "atra ca - jñāpakam,",
  "GS24paribhsu:1170": "“samarthānāṃ prathamāt“iti sūtre samarthānāmiti/",
  "GS24paribhsu:1171": "taddhi sūtthitādibhyaḥ",
  "GS24paribhsu:1172": "kṛtadīrghebhyaḥ pratyayotpatyartham/",
  "GS24paribhsu:1173": "anyathāntaraṅgatvād dīrdhe kṛta eva pratyayaprāptyā tadvyarthatā spaṣṭa eva/",
  "GS24paribhsu:1174": "na cātraikādeśapravṛtti samaye vṛddhyaprāptyaikādeśe kṛta ādeśe vṛddheḥ praptāvapi tannimittavināśābhāva iti vācyam,",
  "GS24paribhsu:1175": "taddavāraiva tannimittavināśasatvenākṣateḥ/",
  "GS24paribhsu:1176": "na ca sautthitau bahiraṅgatayā vṛddherasiddhatvānna tannimittavināśa iti vācyam,",
  "GS24paribhsu:1177": "samarthagrahaṇenaitad",
  "GS24paribhsu:1178": "viṣaye tasyā apravṛtterapi jñāpanāt/",
  "GS24paribhsu:1179": "yattu samarthagrahaṇenāntaraṅgaparibhāṣāyā anityatvameva jñāpyata iti/",
  "GS24paribhsu:1180": "tanna, asiddha paribhāṣāyā samakālaprāpta bahiraṅgasya pūrvaṃ jātabahiraṅgasya cāntaraṅge kartavye 'siddhatvaṃ bodhyate,",
  "GS24paribhsu:1181": "na tu jāte 'ntaraṅge tasya tatva bodhyate,",
  "GS24paribhsu:1182": "mānābhāvāt,",
  "GS24paribhsu:1183": "phalābhāvācca/",
  "GS24paribhsu:1184": "evañca sūtthitāvekādeśasya paribhāṣāsādhyatvābhāvena tadanityatvajñāpanāsambhavāt/",
  "GS24paribhsu:1185": "“antaraṅgānapi vidhīn“ityāderapyasyāmevāntarbhāvaḥ/",
  "GS24paribhsu:1186": "etat pravṛttau ca nimittavināśasambhāvanāpi nimittam/",
  "GS24paribhsu:1187": "ata eva 'gomaddaṇḍī' ityādau halṅyādi lopo na/",
  "GS24paribhsu:1188": "anyathā halṅyādi lopa kāle sāmāsika luko 'prāptyā taduttaraṃ cāpahāryābhāvādaprāptyā lopasyaivāpatteḥ/",
  "GS24paribhsu:1189": "asti cātrāpi 'yadi lopo na syāt,",
  "GS24paribhsu:1190": "tarhi luk syāt' iti sambhāvanā/",
  "GS24paribhsu:1191": "“alloponaḥ“iti sūtrastha taparakaraṇaṃ tu paribhānityatvajñāpanenacaritārtham/",
  "GS24paribhsu:1192": "taddhi 'āna' ityādo lopavāraṇāya/",
  "GS24paribhsu:1193": "anyathā dīrīghābhāve lopasambhāvanayaitatparibhāṣābalāt dīrghāprāptau tadvaiyarthyaṃ spaṣṭamevetyāhuḥ/",
  "GS24paribhsu:1194": "“samarthānām“iti sūtre kaiyaṭastu samarthavacaneneyaṃ paribhāṣā jñāpyate“akṛtavyūhāḥ pāṇinīyāḥ“iti/",
  "GS24paribhsu:1195": "tena 'papuṣaḥ' itiyādāvantaraṅgātpūrvaṃ kṛto 'pīḍāgamo nivartata iti vadan 'na kṛto vyūhaḥ viśiṣṭastarko nimittakāraṇavināśe 'pi kāryasthitirūpo yaiḥ' ityarthamabhipraiti/",
  "GS24paribhsu:1196": "'nimittāpāye naimittikasyāpyapāyaḥ' iti yāvat/",
  "GS24paribhsu:1197": "sūtthitādiñi vṛddhau dīrghanivṛttau sāvuttthitirmābhūditi samarthānāmiti/",
  "GS24paribhsu:1198": "lokanyāya siddhaścāyamarthaḥ/",
  "GS24paribhsu:1199": "tathā hi loke nimittaṃ dvividhaṃ dṛṣṭam--kāryasthito niyāmakaṃ tadaniyāmakaṃ ca/",
  "GS24paribhsu:1200": "ādyaṃ yathā nyāyanaye 'pekṣā buddhiḥ,",
  "GS24paribhsu:1201": "tannāśe dvitvanāśābhyupagamāt/",
  "GS24paribhsu:1202": "vedānti naye prārabdhasya vikṣepasthiti niyāmakatvaṃ ca prasiddhameva/",
  "GS24paribhsu:1203": "dvitīyaṃ yathā daṇḍādi,",
  "GS24paribhsu:1204": "tannāśe 'pi ghaṭanāśadarśanāt/",
  "GS24paribhsu:1205": "śāstre lakṣyānurodhād vyavasthā/",
  "GS24paribhsu:1206": "bhāvinimittavināśe pūrvamanutpattau tu na kaścinnyāyaḥnāpi sampratipanno dṛṣṭāntaḥ/",
  "GS24paribhsu:1207": "samarthānāmityasyāpi lokasiddhārthajñāpanena cartārthyasambhave lokasiddhāpūrvatādṛśārthajñapakatve mānābhāva iti tadāśaya iti bodhyam/",
  "GS24paribhsu:1208_0": "pare tu 'seduṣaḥ' ityādau padāvadhike 'nvākhyāne 'sed vas as' iti sthite iṭ samprasāraṇayoḥ",
  "GS24paribhsu:1208_1": "praptau pratipadavidhitvāt pūrvaṃ samprasāraṇe valāditvābhādiṭaḥ prāptireva neti",
  "GS24paribhsu:1208_2": "tatsiddhiriti spaṣṭam“samarthānām“iti sūtre kaiyaṭe,",
  "GS24paribhsu:1209": "“asiddhavat“sūtre kaiyaṭe ca spaṣṭametat/",
  "GS24paribhsu:1210": "yadyapi pratipadavidhitvamanavakāśatve satyeva bādhakatve bījam,",
  "GS24paribhsu:1211": "tathāpi pūrvapravṛttau sāvakāśatve 'pi niyāmakaṃ bhavatyeveti tadāśayaḥ/",
  "GS24paribhsu:1212": "nirūpitaṃ caitad bahuśaḥ śabdenduśekharādau/",
  "GS24paribhsu:1213": "“samarthānām“iti sūtrasthasamarthagrahaṇaṃ tu 'viṣuṇaḥ' ityādāvakṛtasandheḥ pratyayadarśanena sarvatra tathā bhramavāraṇāya nyāyasiddhārthānuvāda eva/",
  "GS24paribhsu:1214": "dhvanitaṃ cedam“vipratiṣedha“sūtre bhāṣye/",
  "GS24paribhsu:1215": "tatra hi 'vaikṣamaṇiḥ' ityantaraṅga",
  "GS24paribhsu:1216": "paribhāṣodāharaṇamuktam/",
  "GS24paribhsu:1217": "kiñca vibhajyānvākhyāne 'su utthita as i' it sthite 'vārṇādāṅgaṃ balīyaḥ' iti prāpta vṛddhi",
  "GS24paribhsu:1218": "vāraṇāya samarthagrahaṇamityatraiva kaiyaṭe spaṣṭam/",
  "GS24paribhsu:1219": "ata eva“asiddhavat“sūtre 'vasusamprasāraṇamajvidhau siddhaṃ vaktavyam' 'papuṣaḥ' ityādau vasoḥ",
  "GS24paribhsu:1220": "samprasāraṇe kṛte āto lopo yathā syāt' iti bhāṣye uktam/",
  "GS24paribhsu:1221": "padasya vibhajyānvākhyāne pūrvoktakaiyaṭarītyā pūrvaṃ samprasāraṇe iṭoprāptāvusnimittaka evā'to lopa iti tadasaṅgatiḥ/",
  "GS24paribhsu:1222": "ata eva 'caupratyaṅgastapratiṣedhaḥ' iti vacanaṃ vārtikakṛtā'rabdham,",
  "GS24paribhsu:1223": "bhāṣyakṛtā ca na pratyākhyātam/",
  "GS24paribhsu:1224": "pratyaṅgaṃ antaraṅgam/",
  "GS24paribhsu:1225": "asyāṃ paribhāṣāyāṃ satyāṃ tu tadvaiyarthyaṃ spaṣṭameva/",
  "GS24paribhsu:1226": "ata eva“chvoḥ“iti sūtre 'avaśyamatra tugabhāvārtho yatnaḥ kāryaḥ' antaraṅgatvāddhi tuk prāpnoti' iti bhāṣye uktam/",
  "GS24paribhsu:1227": "etatsatve tu tuko 'prāptyā yatnāvaśyakatvakathanamasaṅgatamiti spaṣṭameva/",
  "GS24paribhsu:1228": "na caitadanityatvajñāpanārthameva taditi tadāśayaḥ,",
  "GS24paribhsu:1229": "avaśyamatretyakṣarasvārasyabhaṅgāpatteḥ/",
  "GS24paribhsu:1230": "kiñcānayaiva“pratyayottarapadayośca” “ado jagdhirlyapti kiti“itiyanayoścāritārthyena tajjñāpakavaśālluglyaporantaraṅgabādhakatā bhāṣyoktā bhajyeta/",
  "GS24paribhsu:1231": "kiñcaiṣā bhāṣye na dṛśyate/",
  "GS24paribhsu:1232": "taduktam“asiddhavat“sūtre kaiyaṭena 'nimittāpāye naimittikasyāpyapāyaḥ' iti paribhāṣāyāḥ 'bhaṣyakṛtānāśrayaṇāt' iti/",
  "GS24paribhsu:1233": "padasaṃskāra pakṣe 'hariḥ' ityādau visarge kṛte",
  "GS24paribhsu:1234": "tato gacchatītyādi sambandhe 'hariḥ gacchati' ityādyeva sādhu/",
  "GS24paribhsu:1235": "tadviṣaye padasaṃskārapakṣānāśrayaṇaṃ veti dik//",
  "GS24paribhsu:1236": "“antaraṅgādapyapavādo balīyān”/",
  "GS24paribhsu:1237": "--- tatra apavāda padārthamāha ---",
  "GS24paribhsu:1238": "__________________________________________________________________",
  "GS24paribhsu:1239": "yena nāprāpte yo vidhirārabhyate sa tasya bādhako bhavati // Paribh_57 //",
  "GS24paribhsu:1240": "prāpta iti bhāve ktaḥ,",
  "GS24paribhsu:1241": "yena nāprāpta ityasya yatkartṛkāvaśyaprāptāvityarthaḥ/",
  "GS24paribhsu:1242": "nañ dvayasya prakṛtārthadārḍhyabodhakatvāt/",
  "GS24paribhsu:1243": "evañca viśeṣaśāstroddeśyaviśeṣadharmāvacchinnavṛttisāmānyadharmāvacchinnoddeśyakaśāstrasya viśeṣaśāstreṇa",
  "GS24paribhsu:1244": "bādhaḥ/",
  "GS24paribhsu:1245": "tadaprāptiyogye 'cāritārthyaṃ hyetasya bādhakatve bhījam/",
  "GS24paribhsu:1246": "ata eva“āyādayaḥ“iti sūtre 'gopāyiṣyati' ityādāvāyādīn bādhitvā paratvāt syādayaḥ prāpnuvantītyāśaṅkya“anavakāśāḥ āyādayaḥ“'gopāyati' ityādāvapi śap syādiḥ prapnoti/",
  "GS24paribhsu:1247": "na ca sati śapyasati vā na viśeṣaḥ/",
  "GS24paribhsu:1248": "anyādidānīmidamucyate--nāsti viśeṣa iti/",
  "GS24paribhsu:1249": "yaduktam“āyādīnāṃ syādibhiravyāpto 'vakāśa iti sa nāstyavakāśa“iti bhāṣye uktam/",
  "GS24paribhsu:1250": "evamatra tatpravṛtyuttaraṃ cāritārthye 'pi tadavyāpto 'vakśo nāstīti samameva/",
  "GS24paribhsu:1251": "kiñca tatpravṛtyuttaramapi cāritārthye tadbādhabodhanam/",
  "GS24paribhsu:1252": "anyathānavakāśatvenaiva bādhe siddhe etatkathanavaiyarthyāpatteḥ,",
  "GS24paribhsu:1253": "“takrakauṇḍinya“nyāyapradarśanasyāpi vaiyarthyāpatteśca/",
  "GS24paribhsu:1254": "tathā prathamadvirvacanasya taduttaraṃ sāvakāśenāpi",
  "GS24paribhsu:1255": "dvitīyadvirvacanena bādhaḥ/",
  "GS24paribhsu:1256": "yathā vā'derapi pravṛtyā caritārthena 'ādeḥ parasya' ityanena 'alo 'ntyasya' ityasya bādhaḥ/",
  "GS24paribhsu:1257": "taduktam“midaco 'ntyāt“iti sūtre bhāṣye“satyapi sambhave bādhanaṃ bhavati“iti/",
  "GS24paribhsu:1258": "anyathā“brāmhaṇebhyo dadhi dīyatām,",
  "GS24paribhsu:1259": "takraṃ kauṇḍinyāya“ityatra takradānena dadhidānasya bādho na syāt/",
  "GS24paribhsu:1260": "taddanottaraṃ tatpūrvaṃ vā taddanasya cāritārthyasambhavāt/",
  "GS24paribhsu:1261": "ata eva viṣayabhede 'pyapavādatvam/",
  "GS24paribhsu:1262": "ata evācirādeśena nuṭo 'pyapavādatvāt bādhamāśaṅkya 'na tisṛ' iti jñāpakena samāhitam“tṛjvat” sūtre bhāṣye/",
  "GS24paribhsu:1263": "tena viṣayabhede 'pavādatvābhāva eva bodhyata iti kaścit,",
  "GS24paribhsu:1264": "tanna ; vinmatorlukā ṭilopamātrasya bādhānāpatteḥ/",
  "GS24paribhsu:1265": "----------------------------------------------------------------------------------------------------------------",
  "GS24paribhsu:1266": "/katipayasaṃskaraṇe yadyapi“antaraṅgādapyapavādo balīyān“ityapi paribhāṣārūpeṇāṅgīkṛtam,",
  "GS24paribhsu:1267": "kintu 'paranityāntaraṅgāpavādānāmuttarottaraṃ balīyaḥ' ityanena gatārthatvāt,",
  "GS24paribhsu:1268": "nāgeśalekhanasvarasāt,",
  "GS24paribhsu:1269": "paribhāṣāpāṭhe paṭhitatvāt,",
  "GS24paribhsu:1270": "candrikākāreṇa dhṛtatvāt,",
  "GS24paribhsu:1271": "siddhānta kaunudyāṃ bhaṭṭoji dīkṣitenāpi svīkṛtatvāt,",
  "GS24paribhsu:1272": "yenanāprāpte yovidhirārabhyate sa",
  "GS24paribhsu:1273": "tasya bādhako bhavati ityevātra paribhāṣārūpeṇa paṭhyate//",
  "GS24paribhsu:1274": "yattu 'dayaterdigi' iti sūtre dvitvottaraṃ digyādeśasya cāritārthyaṃ kaiyaṭenoktam,",
  "GS24paribhsu:1275": "tat prauḍhyā/",
  "GS24paribhsu:1276": "dhvanitañca tenāpi tasya tathātvaṃ taduttaragranthena/",
  "GS24paribhsu:1277": "“asambhava eva bādhakatvam,",
  "GS24paribhsu:1278": "virodhasya tadbījatvāt“iti vārtikamataṃ tu bhāṣyakṛtā dūṣitatvānna lakṣyasiddhyupayogi/",
  "GS24paribhsu:1279": "“takrakauṇḍinya“nyāyopi tadaprāptiyogye 'caritārthaviṣayo vidheyaviṣaya eva ceti“taddhiteṣvacāmādeḥ” “dhātorekācaḥ“ityādi sūtreṣu bhāṣye spaṣṭam/",
  "GS24paribhsu:1280": "kvacittu sarvathānavakāśatvādeva bādhakatvam/",
  "GS24paribhsu:1281": "yathā ṅerāmo yāḍādibādhakatvam/",
  "GS24paribhsu:1282": "na hi yāḍādiṣu kṛteṣu ṅerām prapnoti,",
  "GS24paribhsu:1283": "nirdiśyamānasya vyavadhānāt/",
  "GS24paribhsu:1284": "tatra svasya pūrvaṃ pravṛttirityeva teṣāṃ bādhaḥ/",
  "GS24paribhsu:1285": "tatra bādhake pravṛtte yadyutsargaprāptirbhavati tadā bhavatyeva/",
  "GS24paribhsu:1286": "yathā tatraiva yāḍāgamaḥ/",
  "GS24paribhsu:1287": "aprāptau tu na,",
  "GS24paribhsu:1288": "yathā 'paceyuḥ' ityādau dīrghavādhake niravakāśa iyādeśe dīrghābhāvaḥ//",
  "GS24paribhsu:1289": "tadetat paṭhyate --",
  "GS24paribhsu:1290": "__________________________________________________________________",
  "GS24paribhsu:1291": "kvacidapavādaviṣaye 'pyutsargo 'bhiniviśata iti // Paribh_58 //",
  "GS24paribhsu:1292": "apavādaśabdo 'tra bādhakaparaḥ/",
  "GS24paribhsu:1293": "taduktam“guṇo yaṅlukoḥ“ityatra bhāṣye/",
  "GS24paribhsu:1294": "abhyāsavikāreṣvapavādā utsargānna bādhante/",
  "GS24paribhsu:1295": "'ajīgaṇat'/",
  "GS24paribhsu:1296": "atra gaṇerītvamapavādatvāddhalādiḥśeṣaṃ bādhate/",
  "GS24paribhsu:1297": "nagaṇerītvamapavādatvāddhalādiḥśeṣaṃ bādhate/",
  "GS24paribhsu:1298": "kiṃ tarha? anavakāśatvāditi granthena gaṇarūpābhyāsāntyaṇasyetvamityarthe halādiḥśeṣa tannivṛttau tadanavakāśam,",
  "GS24paribhsu:1299": "ītve tu kṛte tasya praptiḥ,",
  "GS24paribhsu:1300": "antya halo 'bhāvāt/",
  "GS24paribhsu:1301": "abhyāsavikāreṣu bādhyabādhakabhāvābhāvena ca sādhitam/",
  "GS24paribhsu:1302": "tasmiṃśca sati lope kṛte sāmarthyācchiṣṭasyāntyasyetvamiti na doṣaḥ/",
  "GS24paribhsu:1303": "na ca 'yena nāprāpti' nyāyenāpavādatvamapyasya suvacam,",
  "GS24paribhsu:1304": "tasya caritārthaviṣayatāyā uktatvāt/",
  "GS24paribhsu:1305": "“iko jhal“ityatra bhāṣyepi dhvanitametat/",
  "GS24paribhsu:1306": "tatra hi 'ajjhana' iti dīrdheṇa guṇottaraṃ phalābhāvenānavakāśatvād guṇo bādhite dīrghottaraṃ guṇaḥ syāt,",
  "GS24paribhsu:1307": "dīrghavidhānaṃ tu minoterdīrdhe kṛte“sani mīmā“ityatra mīgrahaṇena grahaṇer'thavattatra paścāt praptaguṇabādhanārtham,",
  "GS24paribhsu:1308": "“iko jhal“iti kitvamityuktam/",
  "GS24paribhsu:1309": "anyathāpavādatvena bādhe tadviṣaye utsargāpravṛtterbhāṣyasya sūtrasya cāsaṅgatiriti spaṣṭameva/",
  "GS24paribhsu:1310": "yattu kāñcanītyādāvapavādamayaḍviṣaye 'yaṇ bhavati,",
  "GS24paribhsu:1311": "'kvacidapavādaviṣaye 'pi' iti nyāyāditi tanna ;",
  "GS24paribhsu:1312": "“aṇaḥ karmaṇica“iti sūtrasthabhāṣyavirodhāt/",
  "GS24paribhsu:1313": "tatra hi 'aṇaḥ punarvacanamapavādaviṣaye 'nivṛtyartham' 'godāyo vrajati' ityādyuktam/",
  "GS24paribhsu:1314": "'kāñcanī' ityādau kāñcanenanirmitetyarthe śaiṣiko 'ṇ bodhyaḥ/",
  "GS24paribhsu:1315": "atredaṃ bodhyam -- 'yenanāprapte' ityatra yenetyasya yadi svetareṇetyarthaḥ,",
  "GS24paribhsu:1316": "tadā sva viṣaye svataradyadyat prāpnoti tad bādhyam,",
  "GS24paribhsu:1317": "vidhyantarāprāptaviṣayābhāvāt/",
  "GS24paribhsu:1318": "iyameva bādhyasāmānyacinteti vyavahriyate/",
  "GS24paribhsu:1319": "anavakāśatvena bādhe 'pyeṣā vaktuṃ śakyā yadyudāharaṇamasti,",
  "GS24paribhsu:1320": "vinigamanāvirahāt/",
  "GS24paribhsu:1321": "yadi tu yenetyasya lakṣaṇenetyarthaḥ,",
  "GS24paribhsu:1322": "kāryeṇetyartho vā tadā bādhyaviśeṣacintā/",
  "GS24paribhsu:1323": "anavakāśatvena bādhe 'pyetadbādhena sārthakyam,",
  "GS24paribhsu:1324": "uta tadbādhenetyevaṃ viśeṣacintā sambhavati,",
  "GS24paribhsu:1325": "yadyudāharaṇamasti//",
  "GS24paribhsu:1326": "tatra kāryeṇetyarthe pararūpatvavacchinne kātya ārabhyamāṇāyā vṛddhestadbādhakatve na nirṇīte kiṃ śāstravihitasyetyevaṃ tadviśeṣacintāyāmāha --",
  "GS24paribhsu:1327": "__________________________________________________________________",
  "GS24paribhsu:1328": "purastādapavādāḥ anantarān vidhīn bādhante,",
  "GS24paribhsu:1329": "nottarān // Paribh_59 //",
  "GS24paribhsu:1330_0": "avaśyaṃ svaparasmin bādhanīye prathamopasthitānantarabādhena cāritārthye paścādupasthitasya",
  "GS24paribhsu:1330_1": "tataḥ parasya bādhe mānābhāva ākāṅkṣāyā nivṛttervipratiṣedhaśāstrabādhe mānābhāvāccetyetasya bījam //",
  "GS24paribhsu:1331": "“nāsikodarauṣṭhajaṅghādante“ityauṣṭhādyaṃśe ṅīṣniṣedhatvāvacchinnahādhakatve nirṇīte kiṃ",
  "GS24paribhsu:1332": "nihitasyetyākāṅkṣāyāmāha :--",
  "GS24paribhsu:1333": "__________________________________________________________________",
  "GS24paribhsu:1334": "madye 'pavādāḥ pūrvān vidhīn bādhante,",
  "GS24paribhsu:1335": "nottarān // Paribh_60 //",
  "GS24paribhsu:1336": "tenauṣṭhādiṣu pañcasu“asaṃyogopadhāt“iti pratiṣedha eva bādhyate,",
  "GS24paribhsu:1337": "na tu sahanañvidyamānalakṣaṇa iti",
  "GS24paribhsu:1338": "“nāsikodara“itytra bhāṣye spaṣṭam/",
  "GS24paribhsu:1339": "pūrvopasthita bādhena nairākāṅkṣyamasyā bījam//",
  "GS24paribhsu:1340": "nanu“vā chandasi“ityanena“serhyapicca“ityanantarasyāpitvasyeva herapi vikalapaḥ syāt/",
  "GS24paribhsu:1341": "tathā“noṭa“iti niṣedho 'nantarahalantalakṣaṇāyā iva sicivṛddhimṛjivṛddhayorapi syāt,",
  "GS24paribhsu:1342": "ata uktanyāyamūlakamevāha :-",
  "GS24paribhsu:1343": "__________________________________________________________________",
  "GS24paribhsu:1344": "anantarasya vidhirvā bhavati pratiṣedho veti // Paribh_61 //",
  "GS24paribhsu:1345": "ata eva“saṃkhyāvyayādeḥ“iti ṅībgrahaṇaṃ caritārtham/",
  "GS24paribhsu:1346": "taddhyanantasyaṅīṣovidhyabhāvāya/",
  "GS24paribhsu:1347": "“na ktici“iti sūtre dīrghagrahaṇañca -- caritārtham/",
  "GS24paribhsu:1348": "taddhyanantarasyānudāttopadeśetyasyaiva niṣedhābhāvāya/",
  "GS24paribhsu:1349": "madhye 'pavādanyayāpekṣayānantarasyeti nyāyaḥ prabala iti“aṣṭābhyaḥ“iti sūtre kaiyaṭaḥ/",
  "GS24paribhsu:1350": "pratyāsattimūlako 'yam/",
  "GS24paribhsu:1351": "lakṣyānurodhātta vyavasthetyapi pakṣāntaram/",
  "GS24paribhsu:1352": "tatra tatra kvacit svaritatvapratijñānāt,",
  "GS24paribhsu:1353": "sāmarthyena vā bādhyate 'yaṃ nyāyaḥ/",
  "GS24paribhsu:1354": "yathā“ṭiḍiḍhā“iti sūtreṇa ḍāpāvyavahitasyāpi ṅīpo vidhiḥ/",
  "GS24paribhsu:1355": "“na ṣaṭ“ityādinā dvayorapi ṭābṅīpoḥ pratiṣedhaḥ/",
  "GS24paribhsu:1356": "iyañca“śi sarvanāmasthānam“ityādau bhāṣye spaṣṭetyanyatra vistaraḥ//",
  "GS24paribhsu:1357": "nanu dadhatītyādāvantaraṅgatvādantādeśe 'lvidhau,",
  "GS24paribhsu:1358": "sthānivatvābhāvādādeśo na syāditi tadvaiyarthyāpattiḥ, ata āha :-",
  "GS24paribhsu:1359": "__________________________________________________________________",
  "GS24paribhsu:1360": "pūrvaṃ hyapavādā abhiniviśante paścādutsargāḥ // Paribh_62 //",
  "GS24paribhsu:1361": "lakṣaṇaikacakṣuṣako hyapavādaviṣayaṃ paryālocya tadviṣayatvābhāvaniṣcaya utsargeṇa tattallakṣyaṃ saṃskaroti/",
  "GS24paribhsu:1362": "anyathā vikalpāpattirityarthaḥ/",
  "GS24paribhsu:1363": "abhiniviśanta ityasya buddhyārūḍhā bhavantītyarthaḥ/",
  "GS24paribhsu:1364": "'apavādo yadyanyatra caritārthaḥ' iti nyāyasya tu nātra praptiḥ,",
  "GS24paribhsu:1365": "antādeśaprāptiviṣaye cāritārthyābhāvāt//",
  "GS24paribhsu:1366": "lakṣyaikacakṣuṣkastu tacchāstra paryālocanaṃ vināpyapavādaviṣayaṃ parityajyotsargeṇa lakṣyaṃ saṃskaroti,",
  "GS24paribhsu:1367": "tasyāpi śāstraprakriyāsmaraṇapūrvakaprayoga eva dharmotpatteḥ, tadāha :-",
  "GS24paribhsu:1368": "__________________________________________________________________",
  "GS24paribhsu:1369": "prakalpya cāpavādaviṣayaṃ tata utsargo 'bhiniviśante // Paribh_63 //",
  "GS24paribhsu:1370": "tata ityasyāpavādaśāstraparyālocanāt prāgapītyarthaḥ/",
  "GS24paribhsu:1371": "prakalpyetyasya parityajyetyarthaḥ/",
  "GS24paribhsu:1372": "ata eva prātipadikārtha sūtre bhāṣye“idaṃ dvayapyuktvā na kadācittāvadutsargo bhavati,",
  "GS24paribhsu:1373": "apavādaṃ tāvatpratīkṣate“ityarthakamuktam//",
  "GS24paribhsu:1374": "etanmūlakameva navīnāḥ paṭhanti :-",
  "GS24paribhsu:1375": "__________________________________________________________________",
  "GS24paribhsu:1376": "upasañjaniṣyamāṇanimittopyapavāda upasañjātanimittamapyutsargaṃ bādhata iti // Paribh_64 //",
  "GS24paribhsu:1377": "yattvabhyastasaṃjñāsūtre kaiyaṭena prakalpya ceti pratīkamupādāya yathā 'na samprasāraṇa iti parasya yaṇaḥ pūrvaṃ samprasāraṇam,",
  "GS24paribhsu:1378": "pūrvasya tu tannimittakaḥ pratiṣedhaḥ' ityuktam,",
  "GS24paribhsu:1379": "tattu tata utsarga ityādyakṣarārthānanuguṇam/",
  "GS24paribhsu:1380": "yattvapavādavākyārthaṃ vinā notsargavākyārtha iti,",
  "GS24paribhsu:1381": "tanna,",
  "GS24paribhsu:1382": "'abhiniviśate 'pavādaviṣayam' ityādipadasvārasyabhaṅgāpatteḥ/",
  "GS24paribhsu:1383": "padajanyapadārthopasthatau vākyārthabodhābhāve kāraṇabhāvācca/",
  "GS24paribhsu:1384": "yatra tvapavādo niṣiddhaḥ,",
  "GS24paribhsu:1385": "tatrāpavādaviṣaye 'pyutsargaḥ pravartata eva/",
  "GS24paribhsu:1386": "yathā 'vṛkṣau' ityatra“nādici“iti pūrvasavarṇadīrghaniṣedhādapravartamānasya vṛddhibādhakatvābhāvāt vṛddhiḥ pravartate/",
  "GS24paribhsu:1387": "ata eva“tau sat' ityādi saṅgacchate/",
  "GS24paribhsu:1388": "ata eva nirdeśād bhraṣṭāvasaranyāyasyātra śāstreṇānāśrayaṇam/",
  "GS24paribhsu:1389": "dhvanitaṃ cedam“ikoguṇa“iti sūtre bhāṣya iti bhāṣyapradīpodyote nirūpitam/",
  "GS24paribhsu:1390": "atra 'devadattasya hantari hate devadattasyonmajjanaṃ na' iti nyāyasya viṣaya eva nāsti/ hate",
  "GS24paribhsu:1391": "devadatta unmajjanaṃ na devadattahananodyatasya,",
  "GS24paribhsu:1392": "hanane tu bhavatyevonmajjanam/",
  "GS24paribhsu:1393": "prakṛte 'pi na pūrvasavarṇadīrgheṇa vṛddherhananam,",
  "GS24paribhsu:1394": "kintu hananodyamasajātīyaṃ prasakti mātram,",
  "GS24paribhsu:1395": "prasaktasyaiva niṣedhāt/",
  "GS24paribhsu:1396": "pratipadoktatvamapi niravakāśatve satyeva bādhaprayojakam/",
  "GS24paribhsu:1397": "spaṣṭañcadam“śeṣādvibhāṣā“iti sūtre bhāṣye/",
  "GS24paribhsu:1398": "tatra hi 'śeṣagrahaṇamanarthakam,",
  "GS24paribhsu:1399": "ye pratipadaṃ vidhīyante te bādhakā bhaviṣyanti' ityāśaṅkya,",
  "GS24paribhsu:1400": "'anavakāśā hi vidhayo bādhakā bhavanti samāsāntāśca kababhāve sāvakāśāḥ' ityuktam/",
  "GS24paribhsu:1401": "kvacidanavakāśatvābhāve 'pi paranityādisamavadhāne śīghropasthitikatvena pūrvapravṛttiprayajakaṃ balavatvaṃ pratipadavidhitvenāpi,",
  "GS24paribhsu:1402": "paranityāntaraṅgapratipadavidhayo virodhisannipāte teṣāṃ mithaḥ parabalīyastvamiti“pratyayottarapadayośca“iti sūtre kaiyaṭena pāṭhāt/",
  "GS24paribhsu:1403": "ata eva 'rame' ityādaupratipadoktatvāt pūrvametva ākārapraśleṣāddhalṅyādilopo na prāpnotītyāśaṅkya“eṅhrasvāt“iti lopena samāhitam//",
  "GS24paribhsu:1404": "nanu 'ayaje indiram' ityādāvantaraṅgasyāpi guṇasyāpavādena savarṇa dīrghema bādhaḥ syāt, ata āha :-",
  "GS24paribhsu:1405": "__________________________________________________________________",
  "GS24paribhsu:1406": "apavādo yadyanyatra caritārthastarhyantaraṅgeṇa bādhyate // Paribh_65 //",
  "GS24paribhsu:1407": "niravakāśatvarūpasya bādhakatvabījasyābhāvāt/",
  "GS24paribhsu:1408": "evañca prakṛte 'ntaraṅgeṇa guṇena savarṇadīrghaḥ samānāśraye caritārtho yaṇguṇayorapavādo 'pi bādhyate/",
  "GS24paribhsu:1409": "pūrvopasthitinimittatvarūpāntaraṅgatvaviṣaya idam/",
  "GS24paribhsu:1410": "yattvāgamādeśayorna bādhyabādhakabhāvaḥ,",
  "GS24paribhsu:1411": "bhinnaphalatvāt,",
  "GS24paribhsu:1412": "ata eva 'brāmhaṇebhyo dadhi dīyatām,",
  "GS24paribhsu:1413": "kambalaḥ kauṇḍinyāya' ityādau kambaladānena na dadhidānabādha iti“chvoḥ“iti sūtre kaiyaṭaḥ/",
  "GS24paribhsu:1414": "tanna, 'apavādo nugdīrghatvasya' iti“dīrdho 'kitaḥ“iti sūtrabhāṣyavirodhāt//",
  "GS24paribhsu:1415": "nanu 'ajīgaṇat' ityādau gaṇerītvaṃ niravakāśatvāddhalādiḥśeṣaṃ bādheta, tatrāha :-",
  "GS24paribhsu:1416": "__________________________________________________________________",
  "GS24paribhsu:1417": "abhyāsavikāreṣu bādhyabādhakabhāvo nāsti // Paribh_66 //",
  "GS24paribhsu:1418": "“dīrgho 'kitaḥ“ityakidgrahaṇamasyā jñāpakam/",
  "GS24paribhsu:1419": "anyathā 'yaṃyayamyate' ityatra nuki kṛte 'najantatvād dīrghāprāptyā tadvaiyarthyaṃ spaṣṭameva/",
  "GS24paribhsu:1420": "iyaṃ parāntaraṅgādibādhakānāmapyabādhakatvabodhikā/",
  "GS24paribhsu:1421": "tena 'acīkarat' 'mīmāṃsate' ityādi siddham/",
  "GS24paribhsu:1422": "ādye sanvadbhāvasya paratvaddīrgheṇa bādhaḥ prāpnoti/",
  "GS24paribhsu:1423": "antye“mānbadha“iti dīrgheṇāntaraṅgatvādityasya bādhaḥ prāptaḥ/",
  "GS24paribhsu:1424": "yattu yatraikaikapravṛtyuttaramapi sarveṣāṃ pravṛttistatraivedamityataḥ“eka“iti sūtre kaiyaṭaḥ,",
  "GS24paribhsu:1425": "tanna ; nuki kṛte itvāprāptyā“guṇo yaṅlukoḥ“iti sūtrasthabhāṣyoktatadudāharaṇāsaṅgateścetyanyatra vistaraḥ//",
  "GS24paribhsu:1426": "nanu taccholāditṛnviṣaye ṇvulapi syāt/",
  "GS24paribhsu:1427": "na ca tṛnnapavādaḥ,",
  "GS24paribhsu:1428": "asarūpāpavādasya vikalpena bādhakatvāt/ ata āha :-",
  "GS24paribhsu:1429": "__________________________________________________________________",
  "GS24paribhsu:1430": "tācchīlikeṣu vāsarūpavidhirnāsti // Paribh_67 //",
  "GS24paribhsu:1431": "ṇvuli siddhe“nindahiṃsa“ādisūtreṇaikājbhyo vuñvidhānamatra jñāpakam/",
  "GS24paribhsu:1432": "tatra ṇvulvuñoḥ svare viśeṣābhāvāt/",
  "GS24paribhsu:1433": "tācchīlikeṣviti viṣayasaptamī/",
  "GS24paribhsu:1434": "tena tācchīlikairatācchīlikaiśca vāsarūpavidhirneti bodhyam/",
  "GS24paribhsu:1435": "nanvevam 'kamrā,",
  "GS24paribhsu:1436": "kamanā' ityādyasiddhiḥ“namikampi“iti reṇa“anudāttetaśca halādeḥ“iti yuco bādhāditi cet,",
  "GS24paribhsu:1437": "na ;“sūdadīpadīkṣaśca“ityanena dīperyujniṣedhenoktārthasyānityatvāt//",
  "GS24paribhsu:1438": "nanvevam 'hasitaṃ chātrasya hasanam' ityādau ghañ,",
  "GS24paribhsu:1439": "'icchati bhoktum' ityatra liṅloṭau,",
  "GS24paribhsu:1440": "'īṣatpānaḥ somo bhavatā' ityatra khal prāpnotītyata āha :-",
  "GS24paribhsu:1441": "__________________________________________________________________",
  "GS24paribhsu:1442": "ktalyuṭtumunkhalartheṣu vāsarūpavidhirnāsti // Paribh_68 //",
  "GS24paribhsu:1443": "idañca vāsarūpavidheranityatvāt siddham/",
  "GS24paribhsu:1444": "tadanityatve jñapakaṃ ca 'arhe kṛtyatṛcaśca' iti/",
  "GS24paribhsu:1445": "tatra hi cakārasamuccitaliṅā kṛtyatṛcorbādho mā bhūditi kṛtyatṛjgrahaṇaṃ kriyata ityanyatra vistaraḥ/",
  "GS24paribhsu:1446": "“vāsarūpa“sūtre bhāṣye spaṣṭā//",
  "GS24paribhsu:1447": "nanu“śvaḥ paktā“ityatra vāsarūpavidhinā lṝḍapi prāpnoti,",
  "GS24paribhsu:1448": "kṛte ādeśe vairūpyādata āha :-",
  "GS24paribhsu:1449": "__________________________________________________________________",
  "GS24paribhsu:1450": "lādeśeṣu vāsarūpavidhirnāsti // Paribh_69 //",
  "GS24paribhsu:1451": "ādeśakṛtavairūpyavatsu lakāreṣu sa nāstītyarthaḥ/",
  "GS24paribhsu:1452": "atra ca“haśaśvatorlaṅca“iti laṅ vidhānaṃ jñāpakam/",
  "GS24paribhsu:1453": "anyathā“parokṣe liṭ“iti liṭā laṅaḥ samāveśo 'sārūpyāt siddha iti kiṃ laṅvidhānena?",
  "GS24paribhsu:1454": "śatrādibhistiṅāṃ samāveśārthaṃ śatṛvidhāyake vibhāṣāgrahaṇānuvṛttiḥ“liṭaḥ kānajvā“iti vāgrahaṇaṃ ca kṛtam/",
  "GS24paribhsu:1455": "tajjñapayati“vāsarūpa“sūtre 'pavāda ādeśatvānākrāntaḥ pratyaya eva gṛhyata iti kaiyaṭādau dhvanitam/",
  "GS24paribhsu:1456": "tatphalaṃ tu sadādibhyo bhūtasāmānye liṭaḥ kvasureva,",
  "GS24paribhsu:1457": "na tu pakṣe tiṅiti bodhyam//",
  "GS24paribhsu:1458": "nanu“ṅamo hrasvāt“ityādau ṅamaḥ parasyāco 'ci parato ṅama iti veti sandehaḥ syāt, ata āha :-",
  "GS24paribhsu:1459": "__________________________________________________________________",
  "GS24paribhsu:1460": "ubhayanirdeśe pañcamī nirdeśo balīyān // Paribh_70 //",
  "GS24paribhsu:1461": "acīti saptamīnirdeśasya“mayauño“ityuttaratra cāritārthyāt pañcamīnirdeśo 'navakāśa iti“tasmādityuttarasya“ityasyaiva pravṛttiḥ/",
  "GS24paribhsu:1462": "yatra tu“ḍaḥ si dhuṭ“ityādāvubhayorapyacāritārthyam,",
  "GS24paribhsu:1463": "tatra“tasmin“iti sūtrāpekṣayā“tasmādityuttarasya“ityasya paratvāt tenaiva vyavasthā/",
  "GS24paribhsu:1464": "evamubhayoścāritārthye 'pi/",
  "GS24paribhsu:1465": "yathā“āmi sarvanāmnaḥ suṭ“ityādau/",
  "GS24paribhsu:1466": "tatrā'mīti saptamī“trestrayaḥ“ityatra caritārthā/",
  "GS24paribhsu:1467": "āditi pañacamī“ājjaserasuk“ityatra caritārtheti spaṣṭam“tasminniti“iti sūtre bhāṣye kaiyaṭe ca//",
  "GS24paribhsu:1468": "iti śrī nāgeśabhaṭṭaviracite paribhāṣenduśekhare",
  "GS24paribhsu:1469": "bādhabījanāmakaṃ dvitīyaṃ prakaraṇam//",
  "GS24paribhsu:1470": "// atha śāstraśeṣa nāmakaṃ tṛtīyaṃ prakaraṇam //",
  "GS24paribhsu:1471": "nanu“ataḥ kṛkami“iti satvam 'ayaskumbhī' ityatra na syāt kumbhaśabdasyaivopādānāt, ata āha :-",
  "GS24paribhsu:1472": "__________________________________________________________________",
  "GS24paribhsu:1473": "prātipadikagrahaṇe liṅga viśiṣṭasyāpi grahaṇam // Paribh_71 //",
  "GS24paribhsu:1474": "sāmānyarūpeṇa viśeṣarūpeṇa vā prātipadikabodhakaśabdagrahaṇe sati liṅgabodhaka pratyaya viśiṣṭasyāpi tena grahaṇaṃ bodhyam/",
  "GS24paribhsu:1475": "apinā kevalasyāpītyarthaḥ/",
  "GS24paribhsu:1476": "asyāśca jñāpakaṃ sāmānādhikaraṇādhikārasthe“kumāra śramaṇādibhiḥ“iti sūtre strīliṅgaśramaṇādiśabdapāṭhaḥ/",
  "GS24paribhsu:1477": "strīpratyayaviśiṣṭaśramaṇādibhiśca kumārīśabdasyaiva sāmānādhikaraṇyam,",
  "GS24paribhsu:1478": "na tu kumāraśabdasyeti tadetajjñāpakam/",
  "GS24paribhsu:1479": "iyañca“dviṣatparayoḥ“ityādyupapadavidhau,",
  "GS24paribhsu:1480": "samāsāntavidhau,",
  "GS24paribhsu:1481": "mahadātve,",
  "GS24paribhsu:1482": "ñnitsvare,",
  "GS24paribhsu:1483": "rājasvare brāmhaṇakumārayoḥ“bahornañvaduttarapadabhūmni“ityādau,",
  "GS24paribhsu:1484": "samāsasaṅghātagrahaṇeṣu ca na pravartata iti ṅyāp sūtre bhāṣye spaṣṭam/",
  "GS24paribhsu:1485": "vibhaktinimittakakārye ca netyapi tatraiva/",
  "GS24paribhsu:1486": "tatra samāsāntavidhāvayavagrahaṇa eva na,",
  "GS24paribhsu:1487": "samāsasaṅghātagrahaṇe tu pravartata eva,",
  "GS24paribhsu:1488": "svaravidhāveva samāsasaṅghātagrahaṇe tatra doṣokteḥ,",
  "GS24paribhsu:1489": "“bahuvrīherūdhasaḥ“iti sūtrastha bhāṣyācca,",
  "GS24paribhsu:1490": "'etāvatsvevānityatvādapravṛttiḥ,",
  "GS24paribhsu:1491": "doṣāḥ khalvapi sākalyena parigaṇitāḥ' iti bhāṣyokteḥ/",
  "GS24paribhsu:1492": "nanvevam“bahuvrīherūdhasoṅīṣ“iti sūtrastha bhāṣyāsaṅgatiḥ/",
  "GS24paribhsu:1493": "tatra hi 'kuṇḍodhnī' ityatra“nadyṛtaśca“iti kabāpādito nadyantabahuvrīherityarthāt,",
  "GS24paribhsu:1494": "nadyantasya bahuvrīhitvābhāvāt tadasaṅgatiḥ/",
  "GS24paribhsu:1495": "nadyantānāṃ yaḥ samāsa ityarthena ca parihṛtam/",
  "GS24paribhsu:1496": "nadyantaprakṛtikasubantottarapadakaḥ samāsa iti cet,",
  "GS24paribhsu:1497": "na ; anayā paribhāṣayā strīpratyaya samabhivyāhāre tadrahite dṛṣṭānāṃ prātipadikatva tadvyāpya dharmāṇāṃ viśiṣṭe 'pi paryāptatvamatidiśyata ityāśayāt//",
  "GS24paribhsu:1498": "nanvevam 'yūnaḥ paśya' ityatreva 'yuvatiḥ paśya' ityatrāpi“śvayuvonām“iti samprasāraṇaṃ syāt,",
  "GS24paribhsu:1499": "ata āha --",
  "GS24paribhsu:1500": "__________________________________________________________________",
  "GS24paribhsu:1501": "vibhaktau liṅgaviśiṣṭāgrahaṇam // Paribh_72 //",
  "GS24paribhsu:1502": "spaṣṭā ceyam“yuvoranākau“ityatra bhāṣye/",
  "GS24paribhsu:1503": "ghaṭaghaṭīgrahaṇena liṅgaviśiṣṭaparibhāṣayā anityatvāt tanmūlaiṣetyanye//",
  "GS24paribhsu:1504": "nanu“tasyāpatyam“ityekavacananapuṃsakābhyāṃ nirdeśāt 'gārgāyo gārgyau' ityādyuktam, ata āha-",
  "GS24paribhsu:1505": "__________________________________________________________________",
  "GS24paribhsu:1506": "sūtre liṅgavacanamatantram // Paribh_73 //",
  "GS24paribhsu:1507": "“arddhaṃ napuṃsakam“iti napuṃsakagrahaṇamsyā jñāpakam/",
  "GS24paribhsu:1508": "nityanapuṃsakatvārthaṃ tu na tadityanyatra nirūpitam/",
  "GS24paribhsu:1509": "dhānyapalālanyāyena nāntarīyakatayā tayorupādānamiti“tasyāpatyam“ityatra bhāṣye spaṣṭam/",
  "GS24paribhsu:1510": "ata eva“ākaḍāra“sūtre eketi caritārthamityanyatra vistaraḥ//",
  "GS24paribhsu:1511": "nanu“bhaśādibhyo bhuvyacveḥ“ityādau vidhīyamānaḥ kyaṅ 'kva divā bhṛśā bhavanti' ityatrāpi syāt, ata āha --",
  "GS24paribhsu:1512": "__________________________________________________________________",
  "GS24paribhsu:1513": "nañiva yuktamanyasadṛśādhikaraṇe tathā hyarthagatiḥ // Paribh_74 //",
  "GS24paribhsu:1514": "nañyuktamiva yuktaṃ ca yat kiñcid dṛśyate tatra tasmād bhinne tatsadṛśe 'dhikaraṇe dravye kāryaṃ vijñāyate/",
  "GS24paribhsu:1515": "hi yataḥ tathārthagatirasti/",
  "GS24paribhsu:1516": "na hi 'abrahmaṇamānaya' ityukte loṣṭamānīya kṛtī bhavati/",
  "GS24paribhsu:1517": "ataścavyantabhinne cvyantasadṛśe 'bhūtatadbhāvaviṣaye kyaṅiti nokta doṣaḥ/",
  "GS24paribhsu:1518": "“oṣadheśca vibhaktāvaprathamāyām“ityādau vibhaktigrahaṇametannyāyasididhārthānuvāda eva/",
  "GS24paribhsu:1519": "etena vibhaktāvityādyasyānityatve jñāpakamiti vadantaḥ parāstāḥ,",
  "GS24paribhsu:1520": "anityatve bhāṣyasammata phalābhāvāt/",
  "GS24paribhsu:1521": "ata eva 'akartari ca' iti sūtre kāraka grahaṇaṃ bhāṣye pratyākhyātamiti bodhyam/",
  "GS24paribhsu:1522": "spaṣṭā ceyam“bhṛśādibhyaḥ“iti sūtre bhāṣye/",
  "GS24paribhsu:1523": "atrānyasadṛśetyuktvā sādṛśyasya bhedāghaṭitatvaṃ sūcayati/",
  "GS24paribhsu:1524": "nirūpitaṃ caitanmañjūṣāyām//",
  "GS24paribhsu:1525": "nanu 'vyāghrī,",
  "GS24paribhsu:1526": "kaccapī' ityādau subantena samāsāt tato 'pyantaraṅgatvāṭṭāp adantatvābhāvājjāti lakṣaṇo ṅīṣ na syāt, ata āha --",
  "GS24paribhsu:1527": "gatikārakopapadānāṃ kṛdbhiḥ saha samāsavacanaṃ",
  "GS24paribhsu:1528": "__________________________________________________________________",
  "GS24paribhsu:1529": "prāk subutpatteḥ // Paribh_75 //",
  "GS24paribhsu:1530": "“upapadam“iti sūtre 'tiṅgrahaṇena“kugati“ityatra tadapakarṣaṇenātiṅantaśca samāsa ityarthāt tayoḥ sūtrayoḥ supsupetyasya nivṛtyaikadeśānumatyā kārakāṃśe ca siddheyam/",
  "GS24paribhsu:1531": "tena 'aśvakrītī' iti siddhā/",
  "GS24paribhsu:1532": "anyathā pūrvaṃ ṭāpyadantatvābhāvāt“krītātkaraṇapūrvāt“iti ṅīṣ na syāt/",
  "GS24paribhsu:1533": "asyā anityatvāt kvacit subutpatyanantaramapi samāsaḥ/",
  "GS24paribhsu:1534": "yathā sā hi tasya dhanakrīteti/",
  "GS24paribhsu:1535": "anye tvanityatve na mānam,",
  "GS24paribhsu:1536": "tatrājāditvāṭṭābityāhuḥ/",
  "GS24paribhsu:1537": "ata eva 'kumbhakāraḥ' ityādau ṣaṣṭhī samāso 'pi subutpatteḥ pūrvameva/",
  "GS24paribhsu:1538": "ṣaṣṭhīsamāsābhāve copapadasamāsakṛta ekārthībhāva iti na tatra vākyamiti bhāṣye spaṣṭam/",
  "GS24paribhsu:1539": "tatra hi 'ṣaṣṭhīsamāsādupapadasamāso vipratiṣedhena' iti vārttikam/",
  "GS24paribhsu:1540": "athavā 'vibhāṣā ṣaṣṭhī samāso yadā na ṣaṣṭhīsamāsastadopapadasamāsaḥ' iti tatpratyākhyānaṃ ca/",
  "GS24paribhsu:1541": "yadyapyupapadasamāsasyāntaraṅgatvābhiprāyakam 'na vā ṣaṣṭhīsamāsābhāvādupapadasamāsaḥ' iti vārtikakṛtoktam,",
  "GS24paribhsu:1542": "tathāpi tadubhayapratyākhyānaparam,",
  "GS24paribhsu:1543": "'athavā' ityādi bhāṣyaṃ paribhāṣāyāṃ sāmānyataḥ kārakopādānena kārakavibhaktyantena kṛdbhiḥ samāsamātrasya subutpatteḥ pūrvameva lābhāt/",
  "GS24paribhsu:1544": "etenaiṣā kārakatadviśeṣayorupādāna eveti parāstam/",
  "GS24paribhsu:1545": "asyā vidhyekavākyatvābhāvena vipratiṣedhādi",
  "GS24paribhsu:1546": "śāstravat kāryavyavasthāpakatvenopādāna evetyarthālābhācca//",
  "GS24paribhsu:1547": "nanu“ugidacām“ityatra dhātoścedugitkāryaṃ tarhyañcatereveti niyamenādhātoreva numi siddhe 'dhātugrahaṇaṃ vyartham, ata āha --",
  "GS24paribhsu:1548": "__________________________________________________________________",
  "GS24paribhsu:1549": "sampratikābhāve bhūtapūrvagatiḥ // Paribh_76 //",
  "GS24paribhsu:1550": "tattad vacanasāmarthya nyāyasiddheyam/",
  "GS24paribhsu:1551": "tatsāmarthyādadhātubhūtapūrvasyāpītyarthena gomatyateḥ kvipi 'gomān' ityādau num siddhiḥ/",
  "GS24paribhsu:1552": "“nāmi“ityādisūtreṣu bhāṣye spaṣṭā//",
  "GS24paribhsu:1553": "__________________________________________________________________",
  "GS24paribhsu:1554": "bahuvrīhau tadguṇasaṃvijñānamapi // Paribh_77 //",
  "GS24paribhsu:1555": "apinā atadguṇasaṃvijñānam/",
  "GS24paribhsu:1556": "teṣāṃ guṇānāmavayavapadārthānāṃ saṃvijñānaṃ viśeṣānvayitvamiti tadarthaḥ/",
  "GS24paribhsu:1557": "yatra samavāyasambandhena sambandhyanyapadārthaḥ,",
  "GS24paribhsu:1558": "tatra prāyastadguṇasaṃvijñānam/",
  "GS24paribhsu:1559": "anyatra prāyo 'nyat/",
  "GS24paribhsu:1560": "'lambakarṇacitragū' udāharaṇe/",
  "GS24paribhsu:1561": "'sarvādīni, jakṣatyādayaḥ' iti codāharaṇe/",
  "GS24paribhsu:1562": "sarvanāmasaṃjñā sūtre bhāṣye spaṣṭā//",
  "GS24paribhsu:1563": "nanu“vadaḥ supi kyap ca“iti cenānukṛṣṭasya yataḥ“bhuvo bhāve“ityatrāpyanuvṛttiḥ syāt, ata āha --",
  "GS24paribhsu:1564": "__________________________________________________________________",
  "GS24paribhsu:1565": "cānukṛṣṭaṃ nottaratra // Paribh_78 //",
  "GS24paribhsu:1566": "ṇamulyanuvartamāne“avyaye 'yathābhipreta“iti sūtre punarṇamulgrahaṇanasyā jñāpakam/",
  "GS24paribhsu:1567": "anyathā 'ktvā ca' iti vadet/",
  "GS24paribhsu:1568": "taddhi uttaratrobhayoḥ sambamdhārtham/",
  "GS24paribhsu:1569": "udāharaṇāni sphuṭāni/",
  "GS24paribhsu:1570": "idamanityam/",
  "GS24paribhsu:1571": "ata eva“tṛtīyā ca hoḥ“ityatra cānukṛṣṭāyā api dvitīyāyā“antarāntareṇa“ityatra sambandhaḥ/",
  "GS24paribhsu:1572": "“luṭi ca kṛpaḥ“iti sūtrasthenānuvṛttyarthakasakalacakārapratyākhyānena viruddheyam/",
  "GS24paribhsu:1573": "vyākhyānādevānuvṛtti nivṛttyornirvāha iti tadāśayaḥ/",
  "GS24paribhsu:1574": "“kulijāllukkhau ca“iti sūtrasthabhāṣyaviruddhā ca/",
  "GS24paribhsu:1575": "tatra hi“dvigoḥ ṣṭhaṃśca“iti sūtrāt ṣṭhanaḥ,",
  "GS24paribhsu:1576": "tatra 'cenāpyanukṛṣṭasya kho 'nyatarasyām' ityasya cānuvṛttiṃ svīkṛtya lukkhau ceti bhāṣye pratyākhyātam//",
  "GS24paribhsu:1577": "nanvanudāttāderantodāttācca yaducyate tadvyañjanādervyañjanāntācca na prāpnotītyata āha --",
  "GS24paribhsu:1578": "__________________________________________________________________",
  "GS24paribhsu:1579": "svaravidhau vyañjanamavidyamānavat // Paribh_79 //",
  "GS24paribhsu:1580": "svaroddaśyake vidhāvityarthaḥ/",
  "GS24paribhsu:1581": "“nottarapade 'nudāttādāvapṛthivīrudrapūṣamanthiṣu“iti sūtre pṛthivyādiparyudāsosyājñāpakaḥ/",
  "GS24paribhsu:1582": "anyathā pṛthivyādīnāmanudāttāditvābhāvādaprāptau tadvaiyarthyaṃ spaṣṭameva/",
  "GS24paribhsu:1583": "dharmigrāhakamānādeva ca svaroddeśyakaviṣayamidam/",
  "GS24paribhsu:1584": "ata eva“śaturanumonadyajādī,",
  "GS24paribhsu:1585": "“acaḥ kartturyaki“",
  "GS24paribhsu:1586": "ityādau aca ityādeścāritārthyam/",
  "GS24paribhsu:1587": "ata eva“rājavatī“ityādau nalopasyāsiddhatvādanvatīśabdatvāt,",
  "GS24paribhsu:1588": "“anto 'vatyāḥ“iti svaro na,",
  "GS24paribhsu:1589": "'udaśvitvān' ityatra“hrasvanuḍbhyām“iti matubudāttatvaṃ ca netyākaraḥ/",
  "GS24paribhsu:1590": "spaṣṭaṃ cedam“samāsasya“iti",
  "GS24paribhsu:1591": "sūtre bhāṣye/",
  "GS24paribhsu:1592": "“uccairudāttaḥ“iti sūtre kaiyaṭastu 'iyamanāvaśyakī,",
  "GS24paribhsu:1593": "samimavyāhṛtājuparāgeṇa halo 'pyudāttādivadavabhāsāttadupapatteḥ' ityāha/",
  "GS24paribhsu:1594": "tatra bhāṣye 'pi dhvanitametat//",
  "GS24paribhsu:1595": "nanvevamapi 'rājadṛṣat' itiyādau“samāsasya“ityantodāttatvaṃ ṣakārākārasya na syāt, ata āha --",
  "GS24paribhsu:1596": "__________________________________________________________________",
  "GS24paribhsu:1597": "halsvaraprāptai vyañjanamavidyamānavat // Paribh_80 //",
  "GS24paribhsu:1598": "asyāśca“yatonāvaḥ“iti sūtre 'naupratiṣedho jñāpakaḥ/",
  "GS24paribhsu:1599": "'nāvyam' ityatrādirnakāro na svarayogyaḥ,",
  "GS24paribhsu:1600": "yaścākārastadyogyo nāsāvādiriti sa pratiṣedho 'narthakaḥ/",
  "GS24paribhsu:1601": "na cādireva makāra udāttaguṇaviśiṣṭāntaratamājrūpo 'stviti vācyam,",
  "GS24paribhsu:1602": "tathā sati nimittabhūtadvayackatvasyavināśādupajīvyavirodhenādyudāttatvāprāpteḥ,",
  "GS24paribhsu:1603": "ityanyatra vistaraḥ/",
  "GS24paribhsu:1604": "spaṣṭā ceyam“samāsasya“iti sūtre bhāṣye//",
  "GS24paribhsu:1605": "nanu“pūraṇa guṇa“iti niṣedhastavyatyapi syāt“diva aut“itiyautvaṃ diveḥ kvipyapi syāt,",
  "GS24paribhsu:1606": "tathā“yato 'nāvaḥ“iti svaro ṇyatyapi syāt“ṛdṛśo 'ṅi guṇaḥ“iti caṅyapi syāt; ata āha --",
  "GS24paribhsu:1607": "__________________________________________________________________",
  "GS24paribhsu:1608": "niranubandhaka grahaṇe na sānubandhakasya // Paribh_81 //",
  "GS24paribhsu:1609": "tadanubandhaka grahaṇe nātadanubandhakasya // Paribh_82 //",
  "GS24paribhsu:1610": "“vāmadevāḍḍayaḍḍyau“iti sūtre ḍyaḍḍtorḍitvamanayorajñāpakam/",
  "GS24paribhsu:1611": "taddhi“yayatoścātadarthe“",
  "GS24paribhsu:1612": "ityatra tayoragrahaṇārtham/",
  "GS24paribhsu:1613": "nañaḥ parasya yayadantasyottarapadasyānta udātta iti tadarthaḥ/",
  "GS24paribhsu:1614": "evaṃ cāvāmadevye 'vyaya",
  "GS24paribhsu:1615": "pūrvapadaprakṛtisvara eva bhavati/",
  "GS24paribhsu:1616": "tanmātrānubandhakagrahaṇe sa cānyaścānubandho yasya tadgrahaṇaṃ netyantyārthaḥ/",
  "GS24paribhsu:1617": "ete ca pratyayāpratyayasādhāraṇe,",
  "GS24paribhsu:1618": "diva aut“ityādau sañcāritatvāt/",
  "GS24paribhsu:1619": "varṇagpahaṇe cānayorapravṛttiriti spaṣṭam“auṅa āpaḥ“ityatra bhāṣye/",
  "GS24paribhsu:1620": "yenānubandhena sānubandhakatvaṃ dvyanubandhakatvādi vā tadanuccāraṇe evaiṣā,",
  "GS24paribhsu:1621": "dharmigrāhakamānāt/",
  "GS24paribhsu:1622": "tena“jaśśasoḥ“ityatra naiṣeti niranubandhakatvāt taddhitaśata evātra grahaṇaṃ syāditi na śaṅkyam/",
  "GS24paribhsu:1623": "evamantyānyatarānubandhoccāraṇe eva/",
  "GS24paribhsu:1624": "tena“vano raca“ityādau ṅvanipkvaniporagrahaṇasiddhiḥ/",
  "GS24paribhsu:1625": "ekānubandhakagrahaṇe sambhavatīti tvartho na bhāṣyādisammata ityanyatra vistaraḥ//",
  "GS24paribhsu:1626": "nanu 'kuṭīraḥ' ityādau svārthikatvāt svārthikānāṃ prakṛtito liṅgavatanānuvṛtternyāyaprāptatvāt puṃstvānupapattiḥ,",
  "GS24paribhsu:1627": "'apkalpam' ityatra napaṃsakaikavacanayoranupapattiścetyata āha --",
  "GS24paribhsu:1628": "__________________________________________________________________",
  "GS24paribhsu:1629": "kvacit svārthikāḥ prakṛtito liṅgavatanānyativartante // Paribh_83 //",
  "GS24paribhsu:1630": "“ṇacaḥ striyām“iti sūtre striyāmityuktirasyā jñāpikā/",
  "GS24paribhsu:1631": "anyathā“karmavyatihāre ṇac striyām“iti striyāmeva vidhānāt kiṃ tena?",
  "GS24paribhsu:1632": "spaṣṭā ceyaṃ bahujvidhāyake bhāṣye//",
  "GS24paribhsu:1633": "nanu 'supathī nagarī' iti“yuvoranākau“iti sūtrabhāṣyodāhṛte“inaḥ striyām“iti kap syāt ata āha --",
  "GS24paribhsu:1634": "__________________________________________________________________",
  "GS24paribhsu:1635": "samāsāntavidhiranityaḥ // Paribh_84 //",
  "GS24paribhsu:1636": "“prateraṃśvādayastatpuruṣe“ityantodāttatvāyāṃśvādiṣu rājame śabdapāṭho 'syā jñāpakaḥ/",
  "GS24paribhsu:1637": "anyathā ṭacaṃvāntodāttatve siddhe kiṃ tena?",
  "GS24paribhsu:1638": "“dvitribhyāṃ pāddanmūrddhasu“iti svara vidhāyake bhāṣye spaṣṭam//",
  "GS24paribhsu:1639": "nanu 'śatāni' ityādau numi kṛte ṣaṭsaṃjñā prāpnoti,",
  "GS24paribhsu:1640": "tataśca luk syāt,",
  "GS24paribhsu:1641": "tathā 'upādāsta'",
  "GS24paribhsu:1642": "ityatrātve kṛte“sthaghvoricca“itītvaṃ prāpnotītyata āha --",
  "GS24paribhsu:1643": "__________________________________________________________________",
  "GS24paribhsu:1644": "sannipātalakṣaṇo vidhiranimittaṃ tadvighātasya // Paribh_85 //",
  "GS24paribhsu:1645": "sannipātaḥudvayoḥ sambandhaḥ,",
  "GS24paribhsu:1646": "tannimitto vidhistaṃ sannipātaṃ yo vihanti,",
  "GS24paribhsu:1647": "tasyānimittam/",
  "GS24paribhsu:1648": "upajīvyavirodhasyāyuktatvamiti nyāyamūlaiṣā/",
  "GS24paribhsu:1649": "ata evātra sannipātaśabdena na pūrvaparayoḥ sambandha eva,",
  "GS24paribhsu:1650": "kintu viśeṣyaviśeṣaṇa sannipāto 'pi gṛhyate/",
  "GS24paribhsu:1651": "ata eva 'grāmaṇi kulam' ityādau napuṃsakahrasvatve 'pi“piti kṛti“iti tuk na/",
  "GS24paribhsu:1652": "prātipadikājantatvasannipātena jātasya hrasvasya tadavidhāyakatvāt/",
  "GS24paribhsu:1653": "tukyajantatvavighātaḥ spaṣṭa eva/",
  "GS24paribhsu:1654": "na cārthāśrayatvena hrasvasya bahiraṅgatayāsiddhatvam,",
  "GS24paribhsu:1655": "arthakṛtabahiraṅgatvānāśrayaṇasyoktatvāt/",
  "GS24paribhsu:1656": "kiñca“ṣatvatukorasiddhaḥ“ityetadbalāt kṛtituggrahaṇācca tugvidhau bahiraṅgaparibhāṣāyā apravṛtteḥ/",
  "GS24paribhsu:1657": "sarvavidhasannipātagrahaṇādeva 'varṇāśrayaḥ pratyayo varṇavicālasyānimittaṃ syāt' ityetatparibhāṣā",
  "GS24paribhsu:1658": "doṣanirūpaṇāvasare vārtikakṛtoktam,",
  "GS24paribhsu:1659": "-- 'na hi pratyayaḥ pūrva para sannipāta nimittakaḥ,",
  "GS24paribhsu:1660": "sa eva ca sannipāta śabdena gṛhyata iti matvā na pratyayaḥ sannipātanimittakaḥ iti śaṅkāyāṃ tadabhyupetyaivāṅgasaṃjñā tarhyanimittaṃ syādityekadeśinoktam' iti na tadbhāṣyavirodhaḥ/",
  "GS24paribhsu:1661": "kiñcaivaṃ 'śaivaḥ,",
  "GS24paribhsu:1662": "gārgāyaḥ,",
  "GS24paribhsu:1663": "vainateyaḥ' ityādāvapyaṅgasaṃjñāyā lopanimittatvānāpatyā varṇāśraya ityasya vaiyarthayam/",
  "GS24paribhsu:1664_0": "'grāmaṇi kulam' 'grāmaṇiputraḥ' ityādāvuttarapadanimittake hrasvatve yathākathañcid",
  "GS24paribhsu:1664_1": "bahiraṅgaparibhāṣayāpi vāraṇaṃ sambhavatīti“kṛnmejantaḥ“ityatra“hrasvasya piti“iti",
  "GS24paribhsu:1664_2": "sūtrecaikadeśinā tayā paribhāṣāyā tug",
  "GS24paribhsu:1665": "vārito bhāṣye/",
  "GS24paribhsu:1666": "ata eva paribhāṣāphalatvenedamuktam“kṛnmejantaḥ“iti sūtre vārtikakṛteti kecit/",
  "GS24paribhsu:1667": "sannipātalakṣaṇavidhitvamasyā liṅgam/",
  "GS24paribhsu:1668": "svapravṛtteḥ prāk svanimittabhūto yaḥ sannipātaḥ,",
  "GS24paribhsu:1669": "tadvighātasya svātiriktaśāstrasya svayamanimittamiti phalati/",
  "GS24paribhsu:1670": "nanvevam 'rāmāya' ityādau“supi ca“iti dīrghānāpattiḥ,",
  "GS24paribhsu:1671": "adantāṅgasannipātena jātasya yādeśasya tadvighātakatvāt/",
  "GS24paribhsu:1672": "na ca yañāditvasāpekṣadīrghasya bahiraṅgatayāsiddhatvānnātra sannipātavighāta iti vācyam,",
  "GS24paribhsu:1673": "āropitāsiddhatve 'pi vastutastadvighātasya jāyamānatvenaitatpravṛtteḥ/",
  "GS24paribhsu:1674": "kiñcāntaraṅge kartavye bahiraṅgasyāsiddhatve 'pi tatra kṛte tasyāsiddhatve mānābhāḥ/",
  "GS24paribhsu:1675": "kiñcātideśikasannipātavighātābhāvamādāyaitadapravṛttau 'gauri' ityādau sambuddhilope 'pi sthānivatvena hrasvanimittasannipātavighātābhāvāt,",
  "GS24paribhsu:1676": "tatraitasyātivyāptipara“kṛnmejantaḥ“iti sūtrasthabhāṣyāsaṅgatiḥ/",
  "GS24paribhsu:1677": "sannipātasyāśāstrīyatvānnātra sthānivatvamiti cet,",
  "GS24paribhsu:1678": "tarhyatrāsiddhatvamapi kathamiti vibhāvya,",
  "GS24paribhsu:1679": "'aśāstrīye 'siddhatvāpravṛtteḥ'“īdūdet“iti sūtre kaiyaṭena spaṣṭamuktatvāt/",
  "GS24paribhsu:1680": "evañca pūrvatrāsiddhīye 'pi kārya etatparibhāṣāpravṛttirbhavatyeveti cet,",
  "GS24paribhsu:1681": "na; 'kaṣṭāya' iti nirdeśenaitasyā anityatvāt/",
  "GS24paribhsu:1682": "yayoḥ sannipātasya vighātakaṃ śāstram,",
  "GS24paribhsu:1683": "tayoḥ sannipātanimittakavidhāvupādānamapekṣitamiti tu nāgrahaḥ/",
  "GS24paribhsu:1684": "ata eva 'dākṣiḥ' ityatrākārāntaprakṛtīñsannipātanimittāṅgasaṃjñānayā paribhāṣayāllopasya nimittaṃ na syādityāśaṅkyānityatvena samāhitam,",
  "GS24paribhsu:1685": "“kṛnmejantaḥ“iti sūtre bhāṣye;",
  "GS24paribhsu:1686": "'na hyaṅgasaṃjñāyāmadantasyāṅgasaṃjñā' ityuktamasti/",
  "GS24paribhsu:1687": "na ca 'kumbhakārebhyaḥ,",
  "GS24paribhsu:1688": "ādhaye' ityādāvavyayasaṃjñāyā anayā paribhāṣayā vāraṇaparabhāṣyāsaṅga",
  "GS24paribhsu:1689": "tiḥ/ anayā paribhāṣayā lug mābhūt,",
  "GS24paribhsu:1690": "avyayatvaṃ tu syādeva/",
  "GS24paribhsu:1691": "lukā hi tadīyasannipātasya vighātaḥ,",
  "GS24paribhsu:1692": "nāvyayasaṃjñayā/",
  "GS24paribhsu:1693": "saṃjñāphalaṃ tvakac syāditi vācyam,",
  "GS24paribhsu:1694": "etadudāharaṇaparabhāṣyaprāmāṇyena sākṣātparamparayā vā svanimittasannipātavighātakasya svayamanimityamityarthenādoṣāt/",
  "GS24paribhsu:1695": "etenātrākac syādityapāstam/",
  "GS24paribhsu:1696": "na ca kāryakālapakṣe lugekavākyatāpannasaṃjñābādhe 'pyakajekavākyatāpannāsyāditi vācyam,",
  "GS24paribhsu:1697": "antaraṅgāyāṃ tadekavākyatāpannasaṃjñāyāṃ bahiraṅgaguṇāderasiddhatvāt,",
  "GS24paribhsu:1698": "lugekavākyatāpannā tu na guṇādito 'ntaraṅgā,",
  "GS24paribhsu:1699": "ubhayorapi śabdataḥ subāśrayatvāt/",
  "GS24paribhsu:1700": "“nayāsayoḥ“iti nirdeśāścaiṣānityā/",
  "GS24paribhsu:1701": "tena nātiprasaṅgaḥ/",
  "GS24paribhsu:1702": "spaṣṭā ceyaṃ“kṛnmejantaḥ“iti sūtre bhāṣye/",
  "GS24paribhsu:1703": "asyā anityatve phalāni bhāṣye parigaṇitāni - varṇāśrayaḥ,",
  "GS24paribhsu:1704": "pratyayaḥ varṇavicālasyānimittam,",
  "GS24paribhsu:1705": "'dākṣiḥ'/ ātvaṃ pugvidheḥ - krāpayati/",
  "GS24paribhsu:1706": "pughrasvasya - adītapat/",
  "GS24paribhsu:1707": "tyadādyakāraṣṭābvidheḥ - yā seti/",
  "GS24paribhsu:1708": "iḍvidhirākāralopasya - papivān/",
  "GS24paribhsu:1709": "“hrasvanuḍbhyāṃ matup” “antodāttāduttarapadāt“iti matubvibhaktyudāttatvaṃ pūrvanighātasya - agnimān,",
  "GS24paribhsu:1710": "paramavācā/",
  "GS24paribhsu:1711": "nadīhrasvatvaṃ sambuddhilopasya - 'nadi,",
  "GS24paribhsu:1712": "kumāri' ityādi/",
  "GS24paribhsu:1713": "yādeśo dīrghatvasya -",
  "GS24paribhsu:1714": "kaṣṭāya/ ito 'nyatra pravṛttireva,",
  "GS24paribhsu:1715": "'doṣāḥ khalvapi sākalyena parigaṇtāḥ' iti bhāṣyokteranyatravistaraḥ//",
  "GS24paribhsu:1716": "nanu 'pañcendrāṇyo devatā asya pañcendraḥ' ityādau“dvigorluk“ityaṇo luki“lukstaddhita” iti strīpratyayalukyānukaḥ śravaṇāpattiḥ, ata āha -",
  "GS24paribhsu:1717": "__________________________________________________________________",
  "GS24paribhsu:1718": "sanniyogaśiṣṭānāmanyatarāpāya ubhayorapyapāyaḥ // Paribh_86 //",
  "GS24paribhsu:1719": "atra ca“bilvakādibhyaśchasya luk“iti sūtrasthaṃ chagrahaṇaṃ jñāpakam/",
  "GS24paribhsu:1720": "taddhi chamātrasya lugbodhana dvārā kuko 'nivṛttiryathā syādityartham/",
  "GS24paribhsu:1721": "kṛta kugāgamānaḍādyantargatā bilvādaya eva tatra nirdiṣṭā bilvakādiśabdena/",
  "GS24paribhsu:1722": "nacaivamapi chagrahaṇaṃ vyartham,",
  "GS24paribhsu:1723": "kṛta kugāgamānuvādasāmarthyādeva tadanivṛttisiddheḥ,",
  "GS24paribhsu:1724": "anyathā“bilvādibhyaḥ“ityeva vadet/",
  "GS24paribhsu:1725": "lakṣaṇapratipadoktaparibhāṣayā bilvādipuraskāreṇa vihitapratyayasyaiva lugvidhānānnātiprasaṅga iti vācyam,",
  "GS24paribhsu:1726": "tato 'pi pratipadoktatvena“bilvādibhyoṇ“iti vikārādyarthasya lugāpattivāraṇārthaṃ kuganuvādacāritārthyāt/",
  "GS24paribhsu:1727": "samuccayārthakacaśabdayoge tu vidheyayorekakālikatvaikadeśatvaniyamānnyāyasiddhapīyam/",
  "GS24paribhsu:1728": "yattu“ṇāviṣṭavat“ityanena puṃvatvavidhānametadanityatvajñāpanārtham/",
  "GS24paribhsu:1729": "anyathā 'etayati' ityādau",
  "GS24paribhsu:1730": "ṭilopenaiva ṅīpi nivṛtte 'sanniyogaśiṣṭa' paribhāṣayā tasyāpi nivṛtyā 'etayati' ityādisiddhau puṃvatvavaiyarthyaṃ spaṣṭameveti“ṭeḥ“iti sūtre kaiyaṭaḥ,",
  "GS24paribhsu:1731": "tat,",
  "GS24paribhsu:1732": "na; 'iḍabiḍamācaṣṭa aiḍabiḍayati' ityādau puṃvatvasyāvaśyakatvāt/",
  "GS24paribhsu:1733": "'aineyaḥ śyaineyaḥ' ityādi tu sthānivatvena siddhamityanyatra vistaraḥ//",
  "GS24paribhsu:1734": "nanu 'curā śīlamasyāḥ sā caurī'ityādau śīlam“chatrādibhyo ṇaḥ“iti ṇe ṅīp na prāpnotītyata",
  "GS24paribhsu:1735": "āha --",
  "GS24paribhsu:1736": "__________________________________________________________________",
  "GS24paribhsu:1737": "tācchīlike ṇe 'ṇkṛtāni bhavanti // Paribh_87 //",
  "GS24paribhsu:1738": "“an“ityaṇi vihitaprakṛtibhāvabādhanārtham“kārmastācchīlye“iti nipātanamasyā jñāpakam/",
  "GS24paribhsu:1739": "tācchīlikaṇāntāt“aṇodvyacaḥ“iti phiñsiddhirapyasyāḥ prayojanamiti navyāḥ/",
  "GS24paribhsu:1740": "tācchīlika ityukteḥ“tadasyāṃ",
  "GS24paribhsu:1741": "praharaṇam“iti ṇe 'dāṇḍā' ityeva/",
  "GS24paribhsu:1742": "“kārmaḥ“iti sūtre bhāṣye spaṣṭā//",
  "GS24paribhsu:1743": "nanu“kasaparimṛḍbhyām“ityādau“mṛjervṛddhiḥ“durivārā, ityata āha --",
  "GS24paribhsu:1744": "__________________________________________________________________",
  "GS24paribhsu:1745": "dhātoḥ kāryamucyamānaṃ tatpratyaye bhavati // Paribh_88 //",
  "GS24paribhsu:1746": "bhrauṇahatye tatvanipātanamasyā jñāpakam/",
  "GS24paribhsu:1747": "'dhātoḥ svarūpagrahaṇe tatpratyaye kāryavijñānam' iti pāṭhastu 'prasṛḍbhiḥ' ityādau“anudāttasya cardupadhasya“ityāmāpādanena bhāṣye dūṣitaḥ/",
  "GS24paribhsu:1748": "yatkāryaṃ pratyayanimittaṃ tatreyaṃ vyavasthāpikā/",
  "GS24paribhsu:1749": "tena padāntatvanibandhanam“naśervā“iti kutvam 'praṇagbhyām' ityādau bhavatyeva/",
  "GS24paribhsu:1750": "iyaṅādividhau tu naiṣā,",
  "GS24paribhsu:1751": "“na bhūsudhiyoḥ“iti niṣedhenānityatvāt/",
  "GS24paribhsu:1752": "“mṛjervṛddhiḥ“ityatra bhāṣye spaṣṭā//",
  "GS24paribhsu:1753": "nanu 'sarvake,",
  "GS24paribhsu:1754": "iccakaiḥ' ityādau sarvanāvyayasaṃjñe na syātām, ata āha --",
  "GS24paribhsu:1755": "__________________________________________________________________",
  "GS24paribhsu:1756": "tanmadhyapatitastadgrahaṇena gṛhyate // Paribh_89 //",
  "GS24paribhsu:1757": "“nedamadasorakoḥ“iti sūtre 'akoḥ' iti niṣedho 'syā jñāpakaḥ/",
  "GS24paribhsu:1758": "'tadekadeśabhūtaṃ tadgrahaṇena gṛhyate' iti“yena vidhiḥ“iti sūtre bhāṣye pāṭhaḥ//",
  "GS24paribhsu:1759": "nanu“gātisthāghupābhūbhyaḥ“iti sico luk 'apāsīta' ityādau pāterapi syāt, ata āha --",
  "GS24paribhsu:1760": "__________________________________________________________________",
  "GS24paribhsu:1761": "lugvikaraṇālugvikaraṇayoralugvikaraṇasya // Paribh_90 //",
  "GS24paribhsu:1762": "asyāñca jñāpakaḥ“svarati sūti“iti sūtre sūṅiti vaktavye sūtisūyatyoḥ pṛthaṅnirdeśa iti",
  "GS24paribhsu:1763": "kaiyaṭaḥ/ tanna,",
  "GS24paribhsu:1764": "sāhacaryādalugvikaraṇasyaiva grahaṇe prāpte pṛthaṅnirdeśasya tajjñāpakatvāsambhavāt/",
  "GS24paribhsu:1765": "dhvanitā ceyaṃ paribhāṣā“yasya vibhāṣā“ityatra bhāṣye/",
  "GS24paribhsu:1766": "tatra hi 'viditaḥ' iti prayoge niṣedhamāśaṅkya 'yadupādervibhāṣā,",
  "GS24paribhsu:1767": "tadupāderniṣedhaḥ“vibhāṣā gamahanavidaviśām“iti sūtre 'śavikaraṇasya gpahaṇaṃ lugvikaraṇaścāyam' ityuktam/",
  "GS24paribhsu:1768": "tatra co hetau,",
  "GS24paribhsu:1769": "yato 'yaṃlugvikaraṇaḥ,",
  "GS24paribhsu:1770": "ato viśisāhacaryācchavikaraṇasya grahaṇam,",
  "GS24paribhsu:1771": "na tu hanisāhacaryādasyāpi,",
  "GS24paribhsu:1772": "etatparibhāṣāvirodhāditi tadāśayaḥ/",
  "GS24paribhsu:1773": "ata eva paribhāṣāyāṃ lugvikaraṇasyaiveti noktam/",
  "GS24paribhsu:1774": "kaṇṭhatastu bhāṣye eṣā kvāpi na paṭhitā/",
  "GS24paribhsu:1775": "'gātisthā' iti sūtre 'pibatergrahaṇam kartavyam' iti vārtikakṛtā 'sarvatraiva pāgrahaṇe 'lugvikaraṇasya gpahaṇam' iti bhāṣyakṛtā coktam/",
  "GS24paribhsu:1776": "“svarati sūti“iti sūtre kaiyaṭena ca spaṣṭamuktā//",
  "GS24paribhsu:1777": "nanu 'prajighāyayiṣati' ityādau“heracaṅi“iti vidhīyamānaṃ kutvaṃ na syāt ata āha --",
  "GS24paribhsu:1778": "__________________________________________________________________",
  "GS24paribhsu:1779": "prakṛtigrahaṇe ṇyadhikasyāpi grahaṇam // Paribh_91 //",
  "GS24paribhsu:1780": "acaṅīti pratiṣedha evāsyā jñāpakaḥ/",
  "GS24paribhsu:1781": "iyaṃ ca kutva viṣayaiva/",
  "GS24paribhsu:1782": "“heracaṅi“iti sūtre bhāṣye",
  "GS24paribhsu:1783": "spaṣṭeyam//",
  "GS24paribhsu:1784": "nanu 'yuṣmabhyam' ityādau 'bhyasaḥ' ityatra bhyamiti cchede bhyaso bhyami kṛte 'ntyalope etvaṃ syāt, ata āha --",
  "GS24paribhsu:1785": "__________________________________________________________________",
  "GS24paribhsu:1786": "aṅga vṛtte punarvṛttāvavidhiḥ // Paribh_92 //",
  "GS24paribhsu:1787": "aṅge 'ṅgādhikāre vṛttamuniṣpannaṃ yatkāryam,",
  "GS24paribhsu:1788": "tasmin sati punaranyasyāṅgakāryasya vṛttau pravṛttāvavidhānaṃ bhavatītyarthaḥ/",
  "GS24paribhsu:1789": "eṣā ca“jyādādīyasaḥ“ityādvidhānena jñāpitā/",
  "GS24paribhsu:1790": "anyathekāralopena“akṛsārva“iti dīrgheṇa ca siddhe tadvaiyarthyaṃ spaṣṭameva/",
  "GS24paribhsu:1791": "ata eva“jñājanorjā” “jyādādīyasaḥ“iti sūtrayorenāṃ jñāpayitvā kiṃ prayojanamiti praśne pibaterguṇapratiṣedha uktaḥ,",
  "GS24paribhsu:1792": "sa na vaktavyaḥ,",
  "GS24paribhsu:1793": "ityeva prayojanamuktam,",
  "GS24paribhsu:1794": "na tu lakṣyasiddhirūpam/",
  "GS24paribhsu:1795": "taduktam“bhyaso bhyam“ityatra 'abhyam' iti cchedaḥ,",
  "GS24paribhsu:1796": "“śeṣe lopaḥ“cāntyalopa eva“ato guṇe“iti pararūpeṇa siddham 'yuṣmabhyam' ityanyatra nirūpitam/",
  "GS24paribhsu:1797": "evañca sūtradvayasthametajjñāpanaparaṃ bhāṣyam“bhyaso bhyam“iti sūtrasthaṃ ca bhāṣyamekadeśyuktirityāhuḥ//",
  "GS24paribhsu:1798": "yattu 'orot' iti vācye“orguṇaḥ“iti guṇagrahaṇāt --",
  "GS24paribhsu:1799": "__________________________________________________________________",
  "GS24paribhsu:1800": "saṃjñāpūrvakavidheranityatvam // Paribh_93 //",
  "GS24paribhsu:1801": "idañca vidheyakoṭau saṃjñāpūrvakatva eva/",
  "GS24paribhsu:1802": "'tena svāyambhuvam' ityādi siddham//",
  "GS24paribhsu:1803": "tathā niloḍityeva siddhe ānigrahaṇāt --",
  "GS24paribhsu:1804": "__________________________________________________________________",
  "GS24paribhsu:1805": "āgamaśāstramanityam // Paribh_94 //",
  "GS24paribhsu:1806": "tena sāgaraṃ tarttukāmasyetyādi siddham//",
  "GS24paribhsu:1807": "tathā tanādipāṭhādeva siddhe“tanādikṛñbhyaḥ“iti sūtre kṛñ grahaṇāt --",
  "GS24paribhsu:1808": "__________________________________________________________________",
  "GS24paribhsu:1809": "gaṇakāryamanityam // Paribh_95 //",
  "GS24paribhsu:1810": "tena 'na viśvasedaviśvastam' ityādi siddham//",
  "GS24paribhsu:1811": "tathā cakṣiṅo ṅitkaraṇāt --",
  "GS24paribhsu:1812": "__________________________________________________________________",
  "GS24paribhsu:1813": "anudāttettvalakṣaṇamātmanepadamanityam // Paribh_96 //",
  "GS24paribhsu:1814": "tena 'sphāyannirmokaḥ' ityādi siddham//",
  "GS24paribhsu:1815": "tathā vinārtha nañā samāsena“anudāttam padamanekam“ityeva siddhe varjagrahaṇāt --",
  "GS24paribhsu:1816": "__________________________________________________________________",
  "GS24paribhsu:1817": "nañghaṭitamanityam // Paribh_97 //",
  "GS24paribhsu:1818": "tena“neyaṅuvaṅ“ityasyānityatvāt 'he subhru' iti siddhamiti,",
  "GS24paribhsu:1819": "tat,",
  "GS24paribhsu:1820": "na; bhāṣye 'darśanāt,",
  "GS24paribhsu:1821": "bhāṣyānuktajñāpitārthasya sādhutāniyāmakatve mānābhāvāt,",
  "GS24paribhsu:1822": "bhāṣyāvicāritaprayojanānāṃ sautrākṣarāṇāṃ pārāyaṇādāvadṛṣṭamātrārthakatvakalpanāyā evaucityāt/",
  "GS24paribhsu:1823": "kiñca jñāpite 'pyānītyasya na sārthakyam,",
  "GS24paribhsu:1824": "āḍāgamaśūnyaprayogasyāprasiddheḥ/",
  "GS24paribhsu:1825": "āḍgrahaṇaṃ tu loḍgrahaṇavaditi bodhyam/",
  "GS24paribhsu:1826": "ata eva“ghorlopo liṭi vā“it sūtre veti pratyākhyātam/",
  "GS24paribhsu:1827": "lope 'pyāṭpakṣe āṭaḥ śravaṇaṃ bhaviṣyati -- 'dadhāt' iti,",
  "GS24paribhsu:1828": "aṭi 'dadhat' iti/",
  "GS24paribhsu:1829": "āgamaśāstrasyānityatve tvāṭyasati 'dadhāt' ityasiddhyā vāgrahaṇasyāvaśyakatvena tatpratyākhyānāsaṅgatiḥ spaṣṭaiva/",
  "GS24paribhsu:1830": "etena yatkaiyaṭena kecidityādināsyaiva vāgrahaṇasya tadanityatvatrāpakatoktā,",
  "GS24paribhsu:1831": "sāpi cintyā,",
  "GS24paribhsu:1832": "pratyākhyānaparabhāṣyavirodhāt,",
  "GS24paribhsu:1833": "tanādi sūtre kṛñgrahaṇasya bhāṣye pratyākhyānācca/",
  "GS24paribhsu:1834": "cakṣiṅo ṅakārasyānteditvābhāvasampādanena cāritārthyācca//",
  "GS24paribhsu:1835": "evameva --",
  "GS24paribhsu:1836": "__________________________________________________________________",
  "GS24paribhsu:1837": "ātideśikamanityam // Paribh_98 //",
  "GS24paribhsu:1838": "sarvavidhibhyo lopavidhiriḍvidhiśca balavān // Paribh_99 //",
  "GS24paribhsu:1839": "ityādi bhāṣyānuktaṃ bodhyam/",
  "GS24paribhsu:1840": "'svāyamabhuvam' ityādi loke 'sādhveva,",
  "GS24paribhsu:1841": "ityanyatra vistaraḥ//",
  "GS24paribhsu:1842": "yadapi -- nanu hanterayaṅlukyāśīrliṅi vadhādeśo na syāt, ata āha --",
  "GS24paribhsu:1843": "__________________________________________________________________",
  "GS24paribhsu:1844": "prakṛtigrahaṇe yaṅlugantasyāpi grahaṇam // Paribh_100 //",
  "GS24paribhsu:1845": "ṣāṣṭadvitvasya dviḥprayogasiddhāntena prayogadvayarūpe samudāye prakṛtirūpatvabodhanenedaṃ nyāyasiddham/",
  "GS24paribhsu:1846": "ata eva juhudhītyadau dvitve kṛte dhitvasiddhiriti/",
  "GS24paribhsu:1847": "tadapi na, bhāṣye 'darśanāt/",
  "GS24paribhsu:1848": "kiñca tena siddhantena pratyekaṃ dvayostatvabodhane 'pi samudāyasya tatvabodhane mānābhāvaḥ/",
  "GS24paribhsu:1849": "ata eva“dayaderdigi“iti sūtre 'steḥ paratvād dvitve kṛte parasyāsterbhūbhāve pūrvasya śravaṇaṃ prāpnotītyāśaṅkya viṣayasapmyāśrayaṇena parihṛtaṃ bhāṣye/",
  "GS24paribhsu:1850": "anyathā tvaduktarītyā 'ekājdvirvacana' nyāyena samudāyasyaivādeśāpattau tadasaṅgatiḥ spaṣṭaiva/",
  "GS24paribhsu:1851": "tasmāduttarakhaṇḍamādāyaiva yathāyogaṃ tattatkāryapravṛttirbodhyā/",
  "GS24paribhsu:1852": "“bhūsuvoḥ“ityasya tadantāṅgasyetyarthāt prāptasya guṇaniṣedhasya bobhūtviti niyama iti na tadvirodhaḥ/",
  "GS24paribhsu:1853": "tasmāddhanteryaṅluki 'vadhyāt' ityādi mādhavādyudāhṛtaṃ cintyamevetyanyatra vistaraḥ//",
  "GS24paribhsu:1854": "yadapi nanu“vṛddhiryasyācāmādiḥ“ityatrekparibhāṣopasthitau śālīyādyasiddhiḥ, ata āha --",
  "GS24paribhsu:1855": "__________________________________________________________________",
  "GS24paribhsu:1856": "vidhau paribhāṣopatiṣṭate nānuvāde // Paribh_101 //",
  "GS24paribhsu:1857": "anūdyamāna viśeṣaṇeṣu tanniyāmikā paribhāṣā nopatiṣṭata ati tadarthaḥ/",
  "GS24paribhsu:1858": "vidhyaṅgabhūtānāṃ paribhāṣāṇāṃ vidheyenāsiddhatayā sambandhāsambhave 'pi tadviśeṣeṇavyavasthāpakatvena",
  "GS24paribhsu:1859": "caritārthānāṃ tadviśeṣeṇavyavasthāpakatve mānābhāva iti tarkamūleyam/",
  "GS24paribhsu:1860": "kiñca“udīcāmātaḥ sthāne“iti sūtre sthāne grahaṇamasyā liṅgam/",
  "GS24paribhsu:1861": "anyathā“ṣaṣṭī sthāne“",
  "GS24paribhsu:1862": "iti paribhāṣayaiva tallābhe tadvaiyarthyaṃ spaṣṭameveti,",
  "GS24paribhsu:1863": "tat,",
  "GS24paribhsu:1864": "na;“udāttasvaritayoryaṇaḥ“ityādau“ṣyaṅaḥ samprasāraṇam“iti sūtrabhāṣyoktarītyā“allopo 'naḥ“ityādau caitasyā vyabhicaritatvāt,",
  "GS24paribhsu:1865": "bhāṣyānuktatvācca/",
  "GS24paribhsu:1866": "sthāna sambandho na",
  "GS24paribhsu:1867": "paribhāṣālabhya ityarthasya“ṣaṣṭī sthāne“iti sūtre bhāṣye spaṣṭamuktatvena tvaduktajñapakāvambhavācca/",
  "GS24paribhsu:1868": "tatra sthānegrahaṇaṃ tu spaṣṭārthameva/",
  "GS24paribhsu:1869": "kiñca“vidhauparibhāṣā“iti pravādaḥ“ikoguṇavṛddhī““acaśca“ityanayorvidhīyata ityadhyāhāramūlakaḥ,",
  "GS24paribhsu:1870": "anyatra tu nāsyā phalamityanyatra vistaraḥ//",
  "GS24paribhsu:1871": "nanu 'namaskaroti devān' 'namasyati devān' ityādau“namaḥ svasti“it caturthī durvārā, ityata āha --",
  "GS24paribhsu:1872": "__________________________________________________________________",
  "GS24paribhsu:1873": "upapadavibhakteḥ kārakavibhaktirbalīyasī // Paribh_102 //",
  "GS24paribhsu:1874": "kārakavibhaktitvañca kriyājanakārthakavibhaktitvam/",
  "GS24paribhsu:1875": "tacca prathamāyā apyastīti sāpi kārakavibhaktiriti“sahayukte“ityādisūtreṣu bhāṣye dhvanitam/",
  "GS24paribhsu:1876": "iyaṃ ca vācanikyeva/",
  "GS24paribhsu:1877": "ata eva“yasyaca bhāvena“iti saptamyapekṣayādhikaraṇasaptamyā balavatvamanena nyāyena,",
  "GS24paribhsu:1878": "“tatra ca dīyate“iti sūtre bhāṣye dhvanitam,",
  "GS24paribhsu:1879": "kaiyaṭena ca spaṣṭamuktam/",
  "GS24paribhsu:1880": "etena 'kriyānvayitvaṃ kārakatvam' ityapāstam,",
  "GS24paribhsu:1881": "“yasyaca bhāvena“iti saptamyā api kriyānvayitvāt/",
  "GS24paribhsu:1882": "ye tu pradhānībhūtakriyāsambandhanimittakāryatvena kārakavibhaktīnāṃ balavatvaṃ vadanti;",
  "GS24paribhsu:1883": "teṣāmubhayorapi kriyāsambandhanimittakatvena tadasaṅgatiḥ spaṣṭaiva/",
  "GS24paribhsu:1884": "“namo variva“itisūtre 'namasyati devān' ityādau caturthī vāraṇāya bhāṣye upanyāsasyāsaṅgateśca//",
  "GS24paribhsu:1885": "etena 'kriyākārakasambandhontaraṅgaḥ' iti tannimittā vibhaktirantaraṅgā,",
  "GS24paribhsu:1886": "upapadārthena tu yatkiñcit ktiyākārakamūlakaḥ sambandha iti tannimittā vibhaktirbahiraṅgetyapāstam,",
  "GS24paribhsu:1887": "'namasyati' ityatra namaḥ padārthe 'pi kriyākārakābhāve naivānvayāt/",
  "GS24paribhsu:1888": "atra ca namaḥ padārthasyāpi kriyātvaṃ muṇḍayatau muṇḍasyeva/",
  "GS24paribhsu:1889": "“sahayukte“ityādau ca pradhāne prathamā sādhanārthamiyaṃ bhāṣya upanyastetyanyatra vistaraḥ//",
  "GS24paribhsu:1890": "nanu 'adamuyaṅ' ityādau pūrvasyāpi muktvāpattiḥ, ata āha --",
  "GS24paribhsu:1891": "__________________________________________________________________",
  "GS24paribhsu:1892": "anantyavikāro 'ntyasadeśasya // Paribh_103 //",
  "GS24paribhsu:1893": "anantyasadeśānanyasadeśayorekaprayoge yugapatprāptavantyasadeśasyaveti tadarthaḥ/",
  "GS24paribhsu:1894": "anyathā dhātvādernatvasatve'netā' 'sotā' ityādāveva syātām,",
  "GS24paribhsu:1895": "na tu 'namati' 'siñcati' ityādau/",
  "GS24paribhsu:1896": "antyavikāra iti ca liṅgam/",
  "GS24paribhsu:1897": "antyena samāno deśo yasya so 'ntyasadeśaḥ/",
  "GS24paribhsu:1898": "tatvaṃ cāntyavarṇatadvarṇayoritarāvyavadhānena bodhyam/",
  "GS24paribhsu:1899": "ata eva vidhdha ityādyartham“na samprasāraṇe“iti caritārtham/",
  "GS24paribhsu:1900": "“allopo 'naḥ“ityādeḥ 'anastakṣṇā'ityādāvādakārādāvapravṛttirapyasyāḥ phalam,",
  "GS24paribhsu:1901_0": "yajādi svādiparānnantāṅgasyākārasya lopa ityarthasyaivāṅgāṃśe pratyayasyottthitākāṅkṣatayaucityādaṅgāvayava",
  "GS24paribhsu:1901_1": "yajādisvādiparasyān ityādikrameṇānekatrānekakliṣṭakalpanāpekṣayāsyā ucitatvāt /",
  "GS24paribhsu:1902": "na caiṣā“ṣyaṅaḥ samprasāraṇam“iti sūtre bhāṣye pratyākhyāteti bhramitavyam,",
  "GS24paribhsu:1903": "vārtikoktaphalānāmanekakliṣṭakalpanābhiranyathāsiddhiṃ pradarśyāpi yānyetasyāḥ paribhāṣāyāḥ prayojanāni,",
  "GS24paribhsu:1904": "tadarthameṣā kartavyā pratividheyaṃ doṣeṣu,",
  "GS24paribhsu:1905": "pratividhānaṃ codattanirdeśāt siddhamityupasaṃhārāt/",
  "GS24paribhsu:1906": "'mimārjiṣati' ityarthaṃ caiṣā/",
  "GS24paribhsu:1907": "tatra vṛddheḥ pūrvamantaraṅgatvāt dvitve paratvādabhyāsakārye tato 'bhyāsekārasya vṛddhivāraṇāyāvaśyakī/",
  "GS24paribhsu:1908": "na ca vṛddhau punarabhyāsahrasvatvena",
  "GS24paribhsu:1909": "siddhiḥ, 'lakṣye lakṣaṇasya' iti nyāyena punarapravṛtteḥ/",
  "GS24paribhsu:1910": "yattu“na samprasāraṇe“iti sūtre bhāṣye 'naitasyāḥ paribhāṣāyāḥ prayojanāni' ityuktam/",
  "GS24paribhsu:1911": "tasyāyamarthaḥ --",
  "GS24paribhsu:1912": "etatsūtre prayojanānyetasyāḥ paribhāṣāyā na bhavanti,",
  "GS24paribhsu:1913": "vyadhādāvanatyasamānādeśayaṇo 'bhāvāditi/ 'naitāni",
  "GS24paribhsu:1914": "etasyāḥ prayojanāni' iti pāṭho 'pi kvacid dṛśyate/",
  "GS24paribhsu:1915": "vācanikyevaiṣā/",
  "GS24paribhsu:1916": "spaṣṭā ca“ṣyaṅaḥ“iti sūtre“adaso 'seḥ“iti sūtre ca 'kecidantyasadeśasya' ityanena bhāṣya ityanyatra vistaraḥ//",
  "GS24paribhsu:1917": "nanu“avyaktānukaraṇasyātaḥ“iti pararūpam,",
  "GS24paribhsu:1918": "'paṭat' iti 'paṭiti' ityadau“alontyasya“",
  "GS24paribhsu:1919": "ityantyasya prāpnotītyata āha --",
  "GS24paribhsu:1920": "__________________________________________________________________",
  "GS24paribhsu:1921": "nānarthake 'lo 'ntyavidhiranabhyāsavikāre // Paribh_104 //",
  "GS24paribhsu:1922": "anabhyāsetyukte 'vibharti' ityādau“bhṛñāmit“ityādyantyasyaiva/",
  "GS24paribhsu:1923": "abhyāso 'narthakaḥ,",
  "GS24paribhsu:1924": "arthavṛtyabhāvāt,",
  "GS24paribhsu:1925": "kintūttarakhaṇḍa evārthavānityanyatra nirūpitam/",
  "GS24paribhsu:1926": "eṣā“alontyāt“sūtre bhāṣye spaṣṭā/",
  "GS24paribhsu:1927": "phalānāmanyathāsiddhikaraṇepratyākhyātā ceti tata evāvadhāryatām//",
  "GS24paribhsu:1928": "nanu 'brāhmaṇavatsā ca brāhnaṇīvatsaśca' ityādau“pumān striyā“ityekaśeṣāpattiḥ,",
  "GS24paribhsu:1929": "strītvapuṃstvātiriktakṛtaviśeṣābhāvāt, ata āha --",
  "GS24paribhsu:1930": "__________________________________________________________________",
  "GS24paribhsu:1931": "pradhānāpradhānayoḥ pradhāne kāryasampratyayaḥ // Paribh_105 //",
  "GS24paribhsu:1932": "tena pradhānastrītvapuṃstvātiriktāpradhānastrītvapuṃstvakṛtaviśeṣasyāpi satvena na doṣaḥ/",
  "GS24paribhsu:1933": "spaṣṭā ceyam“napuṃsakamanapuṃsakena“ityanayorbhāṣye/",
  "GS24paribhsu:1934": "“antaraṅgopajīvyādapi pradhānaṃ prabalam' iti“hetumati ca“ityatra bhāṣyakaiyaṭayoḥ//",
  "GS24paribhsu:1935": "nanu svasrāditvaprayukto mātṛ śabdasya ṅībniṣedhaḥ paricchettṛvācakamātṛśabde 'pi syāt,",
  "GS24paribhsu:1936": "ata āha --",
  "GS24paribhsu:1937": "__________________________________________________________________",
  "GS24paribhsu:1938": "avayavaprasiddheḥ samudāyaprasiddhirbalīyasī // Paribh_106 //",
  "GS24paribhsu:1939": "tena śuddha rūḍhasya jananīvācakasyaiva grahaṇam,",
  "GS24paribhsu:1940": "na paricchattṛvācakasya/",
  "GS24paribhsu:1941": "'yogajabodhe tadanāliṅgitaśuddharūḍhajopasthitiḥ pratibandhikā' iti vyutpattireva tadbījam/",
  "GS24paribhsu:1942": "rathakārādhikaraṇanyāyasiddho 'yamarthaḥ/",
  "GS24paribhsu:1943": "kaścittu“dīdhīvevīṭām“ityatrānayā paribhāṣayā dīdhīvevīṅoreva grahaṇam,",
  "GS24paribhsu:1944": "na dīṅdhīṅveñ",
  "GS24paribhsu:1945": "vīnāmiti, tat,",
  "GS24paribhsu:1946": "na; tathā sati 'dīvedhīvīṭām' ityeva vadediteyanye//",
  "GS24paribhsu:1947": "nanu vātāyanārthe gavākṣe 'vaṅo vaikalpikatvāt 'gokṣaḥ' ityādyapi syāt, ata āha --",
  "GS24paribhsu:1948": "__________________________________________________________________",
  "GS24paribhsu:1949": "vyavasthitavibhāṣayāpi kāryāṇi kriyante // Paribh_107 //",
  "GS24paribhsu:1950": "lakṣyānusārād vyavasthā bodhyā/",
  "GS24paribhsu:1951": "“śācchoḥ“iti sūtre“laṭaḥ śatṛ“ityādi sūtreṣu ca bhāṣye spaṣṭā//",
  "GS24paribhsu:1952": "__________________________________________________________________",
  "GS24paribhsu:1953": "vidhiniyamasambhave vidhireva jyāyān // Paribh_108 //",
  "GS24paribhsu:1954": "niyame hyaśrutāyā anyanivṛtteḥ sāmarthyāt parikalpanamuktānuvādadoṣaśceti lāghavād vidhireveti bodhyam/",
  "GS24paribhsu:1955": "“yasya halaḥ“ityatra“ijādeḥ sanumaḥ“ityādau ca bhāṣye spaṣṭeyam//",
  "GS24paribhsu:1956": "nanu“āśaṃsāyāṃ bhūtavacca“ityanena luṅa iva laṅliṭorapyatideśaḥ syāt, ata āha --",
  "GS24paribhsu:1957": "__________________________________________________________________",
  "GS24paribhsu:1958": "sāmānyātideśe viśeṣānatideśaḥ // Paribh_109 //",
  "GS24paribhsu:1959": "sāmānyopasthitikāle niyamena viśeṣopasthāpakasāmagryabhāvo 'syā bījam/",
  "GS24paribhsu:1960": "tenānadyatanabhūtarūpe viśeṣe vihitayostayornātideśaḥ/",
  "GS24paribhsu:1961": "iyamanityā,",
  "GS24paribhsu:1962": "“na lyapi“iti liṅgāt/",
  "GS24paribhsu:1963": "tena sthānivatsūtreṇa viśeṣātideśo 'pi/",
  "GS24paribhsu:1964": "spaṣṭaṃ caitatsarvaṃ“sthānivat“sūtre bhāṣye//",
  "GS24paribhsu:1965": "nanu“titsvaritam“iti svaritatvam 'cikīrṣati' ityādau syāt, ata āha --",
  "GS24paribhsu:1966": "__________________________________________________________________",
  "GS24paribhsu:1967": "pratyayāpratyayayoḥ pratyayasya grahaṇam // Paribh_110 //",
  "GS24paribhsu:1968": "iyaṃ ca“aṅgasya“iti sūtr bhāṣye paṭhitā/",
  "GS24paribhsu:1969": "varṇagrahaṇe ca na pravartata iti tatraiva",
  "GS24paribhsu:1970": "kaiyaṭe spaṣṭam/",
  "GS24paribhsu:1971": "ata eva“sanāṃśabhikṣa uḥ““vale“ityatra sanvalayoḥ pratyayayorgrahaṇam/",
  "GS24paribhsu:1972": "pare tu“titsvaritam“iti sūtra eṣā paribhāṣā lakṣyasaṃskārāya bhāṣye kvāpi nāśriteti kaiyaṭenoktam/",
  "GS24paribhsu:1973": "“aṅgasya“iti sūtre tatpratyākhyānāyaiṣā bhāṣya ekadeśinoktā/",
  "GS24paribhsu:1974": "ata eva“titi pratyayagrahaṇaṃ",
  "GS24paribhsu:1975": "kartavyam“iti vārtikakṛtoktam uktasūtrayorvyākhyānāt pratyayoreva grahaṇamityāhuḥ//",
  "GS24paribhsu:1976": "nanu“viparābhyāṃ jeḥ“ityātmanepadaṃ 'parāsenā jayati' ityarthake 'parājayati senā' ityatra",
  "GS24paribhsu:1977": "prapnotītyata āha --",
  "GS24paribhsu:1978": "__________________________________________________________________",
  "GS24paribhsu:1979": "sahacaritāsahacaritayoḥ sahacaritasyaiva grahaṇam // Paribh_111 //",
  "GS24paribhsu:1980": "tena viśabdasāhacaryādupasargasyaiva parāśabdasya grahaṇamiti tatraiva bhāṣye spaṣṭam/",
  "GS24paribhsu:1981": "sahacaraṇaṃ sadṛśayoreveti sahacaritaśabdena sādṛśyavānucyate/",
  "GS24paribhsu:1982": "'rāmalakṣmaṇau' ityādāvapi sādṛśyameva niyāmakam/",
  "GS24paribhsu:1983": "sadṛśayoreva sahavivakṣā,",
  "GS24paribhsu:1984": "tayoreva sahaprayoga ityutsargācca/",
  "GS24paribhsu:1985": "dhvanitaṃ cedam“karmapravacanīyayukterdvitīyā“iti sūtre bhāṣye/",
  "GS24paribhsu:1986": "tatra hi“pañcamyapāṅparibhiḥ“iti sūtreṇa lakṣaṇādidyotakapariyoge pañcamīmāśaṅkya 'yadyapyayaṃ parirdṛṣṭāpacāro varjane cāvarjane ca,",
  "GS24paribhsu:1987": "ayaṃ khalvapaśabdo 'dṛṣṭāpacāro varjanārtha eva karmapravacanīyaḥ,",
  "GS24paribhsu:1988": "tasya ko 'nyaḥ sahāyo bhavitumarhatyanyo varjanārthāt,",
  "GS24paribhsu:1989": "yathāsya goḥ sahāyenārtha iti gaurevānīyate,",
  "GS24paribhsu:1990": "nāśvaḥ,",
  "GS24paribhsu:1991": "na gardabhaḥ' ityuktam/",
  "GS24paribhsu:1992": "tena hi sadṛśānāmeva prayoge sahāyabhāvo bādhitaḥ/",
  "GS24paribhsu:1993": "“dvistriścatuḥ“iti sūtre sāhacaryeṇaiva kṛtvor'thasya grahaṇe siddhe kṛtvorthagrahaṇādeṣānityā/",
  "GS24paribhsu:1994": "tena“dīdhīvevīṭām“ityatra dhātusāhacarye 'pyāgamasyeṭo grahaṇamityanyatra vistaraḥ//",
  "GS24paribhsu:1995": "nanu“asthi“ityanaṅ 'priyasakthanā brāhmaṇena' ityatra na syāt,",
  "GS24paribhsu:1996": "aṅgasya napuṃsakatvābhāvāt, ata āha --",
  "GS24paribhsu:1997": "__________________________________________________________________",
  "GS24paribhsu:1998": "śrutānumitayoḥ śrutasambandho balavān // Paribh_112 //",
  "GS24paribhsu:1999": "śrutenaiva sambandhaḥ,",
  "GS24paribhsu:2000": "nānumitena prakaraṇādiprāptenetyarthaḥ/",
  "GS24paribhsu:2001": "prakaraṇāditaḥ śruterbalavatvāditi bhāvaḥ/",
  "GS24paribhsu:2002": "evaṃ ca tatra liṅgamasthyādīnāmeva viśeṣaṇam,",
  "GS24paribhsu:2003": "nāṅgasya śiśīlugnumvidhiṣu tu gṛhyamāṇasyābhāvāt prakaraṇaprāptaṅgasyaiva viśeṣaṇam/",
  "GS24paribhsu:2004": "ata eva“vā napuṃsakasya“iti sūtre“vā śau“iti na kṛtam/",
  "GS24paribhsu:2005": "tatra napuṃsakagrahaṇaṃ hi gṛhyamāṇasya śatrantasyaiva napuṃsakatve yathā syāt,",
  "GS24paribhsu:2006": "'bahavo dadato yeṣu tāni kulāni bahudadati' ityatra mā bhūt;",
  "GS24paribhsu:2007": "'bahūni dadanti yeṣu te bahudadantaḥ' ityatra yathā syādityevamartham/",
  "GS24paribhsu:2008": "spaṣṭaṃ cedam“svamornapuṃsakāt“ityatra bhāṣye/",
  "GS24paribhsu:2009": "kecittu“aco rahābhyaṃ dve“ityatra śrutena rephasya nimittatvena yarantarbhāvādanumitena kāryitvaṃ bādhyata ityetadudāharaṇamāhuḥ,",
  "GS24paribhsu:2010": "tat,",
  "GS24paribhsu:2011": "na; takrakauṇḍinyanyāyena siddherityanyatra vistaraḥ//",
  "GS24paribhsu:2012": "nanu“tatpuruṣe tulyārthaḥ“iti svaraḥ 'parameṇa,",
  "GS24paribhsu:2013": "kārakeṇa,",
  "GS24paribhsu:2014": "paramakārakeṇa' ityādau syāt,",
  "GS24paribhsu:2015": "tathā“gātisthāghupābhūbhyaḥ“iti luk 'pai ovai śeṣaṇe' ityataḥ kṛtātvāt parasyāpi syāt, ata āha --",
  "GS24paribhsu:2016": "__________________________________________________________________",
  "GS24paribhsu:2017": "lakṣaṇa pratipadoktayoḥ pratipadoktasyaiva grahaṇam // Paribh_113 //",
  "GS24paribhsu:2018": "tattadvibhaktiviśeṣādyanuvādena vihito hi samāsādiḥ pratipadoktaḥ,",
  "GS24paribhsu:2019": "tasyaiva grahaṇam,",
  "GS24paribhsu:2020": "śīgropasthitikatvāt/",
  "GS24paribhsu:2021": "dvitīyo hi vilambopasthitikaḥ/",
  "GS24paribhsu:2022": "'pai' ityasya 'pā' iti rūpaṃ lakṣaṇānusandhānapūrvakaṃ",
  "GS24paribhsu:2023": "vilambopasthitikam/",
  "GS24paribhsu:2024": "pibatestu tacchīghropasthitikam/",
  "GS24paribhsu:2025": "idameva hyetat paribhāṣābījam/",
  "GS24paribhsu:2026": "iyaṃ varṇagrahaṇe 'pi“ot“sūtre bhāṣye sañcāritatvāt/",
  "GS24paribhsu:2027": "yattu varṇagrahaṇe naiṣā“ādecaḥ“ityatropadeśagrahaṇāditi,",
  "GS24paribhsu:2028": "tattu tasminneva sūtre śabdenduśekhare dūṣitamiti tata eva draṣṭavyam/",
  "GS24paribhsu:2029": "anityā ceyam“bhuvaśca mahāvyāhṛteḥ“iti mahāvyahṛtigrahaṇādityanyatra vistaraḥ//",
  "GS24paribhsu:2030": "nanvevaṃ deṅo dodhātośca kṛtātvasya ghusaṃjñā na syāt,",
  "GS24paribhsu:2031": "tathā meṅa ātve 'praṇimātā' ityādau“nergadanada“iti ṇatvaṃ na syāt,",
  "GS24paribhsu:2032": "tathā 'gai' ityasyātve“ghumāsthā“itītvaṃ na syāt, ata āha --",
  "GS24paribhsu:2033": "__________________________________________________________________",
  "GS24paribhsu:2034": "gāmādāgrahaṇeṣvaviśeṣaḥ // Paribh_114 //",
  "GS24paribhsu:2035": "atra ca jñāpakaṃ daipaḥ pitvam/",
  "GS24paribhsu:2036": "taddhi 'adāp' iti sāmānyagrahaṇārtham/",
  "GS24paribhsu:2037": "anyathā lākṣaṇikatvādeva vidhau tadgrahaṇe siddhe kiṃ niṣedhe sāmānyagrahaṇārthena pitvena?",
  "GS24paribhsu:2038": "tena caikadeśānumatidvārā sampūrṇā paribhāṣā jñāpyate/",
  "GS24paribhsu:2039": "iyaṃ ca lakṣaṇapratipadoktaparibhāṣāniranubandhakaparibhāṣālugvikaraṇaparibhāṣāṇāṃ bādhikā/",
  "GS24paribhsu:2040": "“dādhā ghu“iti sūtre bhāṣye spaṣṭā/",
  "GS24paribhsu:2041": "“gātisthā“iti sūtre iṇādeśagāgrahaṇameveṣyata iti na doṣa ityanyatra vistaraḥ//",
  "GS24paribhsu:2042": "__________________________________________________________________",
  "GS24paribhsu:2043": "pratyekaṃ vākyaparisamāptiḥ // Paribh_115 //",
  "GS24paribhsu:2044": "'devadattādayo bhojyantām' ityatra bhujivat//",
  "GS24paribhsu:2045": "nanvevaṃ saṃyogasaṃjñāsamāsasaṃjñābhyastasaṃjñā api pratyekaṃ syuḥ, ā āha --",
  "GS24paribhsu:2046": "__________________________________________________________________",
  "GS24paribhsu:2047": "kvacitsamudāye 'pi // Paribh_116 //",
  "GS24paribhsu:2048": "'gargāḥ śataṃ daṇḍyantām,",
  "GS24paribhsu:2049": "arthinaśca rājāno hiraṇyāna bhavanti' ityādau daṇḍanavat/",
  "GS24paribhsu:2050": "lakṣyānurodhena ca vyavasthā//",
  "GS24paribhsu:2051": "nanu“yūstriyākhyau“ityatra vyaktipakṣe dīrghanirdeśādanaṇtvena grāhakasūtrāprāptyodāttādyanyatamoccāraṇe 'nyasvarakasya saṃjñā na syāt, ata āha --",
  "GS24paribhsu:2052": "__________________________________________________________________",
  "GS24paribhsu:2053": "abhedakāḥ guṇāḥ // Paribh_117 //",
  "GS24paribhsu:2054": "asati yatne svarūpeṇoccārito guṇo na bhedakaḥ,",
  "GS24paribhsu:2055": "na vivakṣita ityarthaḥ/",
  "GS24paribhsu:2056": "jātipakṣe tu nāsyopayoga iti bodhyam/",
  "GS24paribhsu:2057": "'yū' ityādau dīrghamātravṛttijātinirdeśānna kṣatirityanyatra vistaraḥ//",
  "GS24paribhsu:2058": "nanu 'sarvanāmāni' ityatra ṇatvābhāvanipātane 'pi loke saṇatvaprayogasya sādhutvaṃ syāt, ata āha --",
  "GS24paribhsu:2059": "__________________________________________________________________",
  "GS24paribhsu:2060": "bādhakānyeva nipātanāni // Paribh_118 //",
  "GS24paribhsu:2061": "tattatkārye nāprāpte nipātanārambhāt/",
  "GS24paribhsu:2062": "“purāṇaprokteṣu“iti nipātitapurāṇaśabdena purātana śabdasya bādhaḥ prāpto 'pi pṛṣodarāditvānneti bodhyam/",
  "GS24paribhsu:2063": "purāṇeti pṛṣotarādiḥ purātaneti cetyanye/",
  "GS24paribhsu:2064": "iyam“sarvādi“sūtra bhāṣye spaṣṭā/",
  "GS24paribhsu:2065": "na caivamasthayādīnāṃ“nabviṣayasya“ityādyudāttatayāntyādeśasyānaṅaḥ sthānyanurūpe 'nudātta evoccāraṇīya udāttoccāraṇaṃ vivakṣārthaṃ bhaviṣyatīti kathamasya jñāpatvamiti vācyam,",
  "GS24paribhsu:2066": "paramāsthiśabdādābantodātta udāttaguṇakasyāpi sthānivatvena vivakṣāyāṃ mānābhāvāt/",
  "GS24paribhsu:2067": "“catasaryādyudāttanipātanaṃ kariṣayate,",
  "GS24paribhsu:2068": "vadhādeśe ādyudāttanipātanaṃ kariṣayate,",
  "GS24paribhsu:2069": "padādayo 'ntādāttā nipātyante,",
  "GS24paribhsu:2070": "sahasya sa udātto nipātyate“ityādi bhāṣyaṃ tvekaśrutyāṣṭādhyāyīpāṭhe kvacidudāttādyu",
  "GS24paribhsu:2071": "ccāraṇaṃ vivakṣārthamityāśayena/",
  "GS24paribhsu:2072": "“traisvaryeṇa pāṭhaḥ“iti pakṣe tu jñāpakaparaṃ bhāṣyāmiti kaiyaṭādayaḥ/",
  "GS24paribhsu:2073": "pare tu, nipātanaṃ nāmānyādṛśe prayoge prāpte 'nyādṛśaprayogakaraṇam,",
  "GS24paribhsu:2074": "tattadrūpād yatnāt tatra tatrodāttādivivakṣā/",
  "GS24paribhsu:2075": "“tisṛcatasṛ“ityatra dvandvaprayukte 'ntodātte uccāraṇīye ādyudāttoccāraṇam - anyatra",
  "GS24paribhsu:2076": "sthānyarūpe svara uccāraṇīye tattaduccāraṇaṃ vivakṣārtham/",
  "GS24paribhsu:2077": "atra vikārakṛto lakṣyabhedo neti“sici vṛddhiḥ“iti bhāṣyāt pratīyate/",
  "GS24paribhsu:2078": "atra ca“asthidadhi“ityādāvanaṅāderudāttasyaivoccāraṇena siddhe udāttagrahaṇaṃ jñāpakam/",
  "GS24paribhsu:2079": "svarūpeṇoccārita ityukteranudāttāderantodāttādityudāttādiśabdoccāraṇe vivakṣaiva/",
  "GS24paribhsu:2080": "“uña oṃ“ityatrānanunāsika evoccāraṇīye yatnādhkyenānunāsikoccāraṇād vivakṣā bodhyā/",
  "GS24paribhsu:2081": "“pathimathyṛbhukṣām“ityādau sthānyanurūpatayānunāsika evoccāraṇīye niranunāsikoccāraṇāt tadvivakṣā/",
  "GS24paribhsu:2082": "etadarthamevāsati yatna ityuktam/",
  "GS24paribhsu:2083": "'abādhakānyapi nipātanāni' iti tu bhāṣyaviruddham//",
  "GS24paribhsu:2084": "nanūkhadhātordvitve svata eva hrasvatvāt pūrvamabhyāsahrasvāprāptau halādiḥ śeṣe savarṇa dīrghe hrasvāpattiḥ, ata āha --",
  "GS24paribhsu:2085": "__________________________________________________________________",
  "GS24paribhsu:2086": "parjanyavallakṣaṇapravṛttiḥ // Paribh_119 //",
  "GS24paribhsu:2087": "evaṃ ca hrasvasyāpi hrasve kṛte 'lakṣye lakṣaṇasya' iti nyāyena na punarhrasvaḥ/ taduktam",
  "GS24paribhsu:2088": "“iko jhal“iti sūtre bhāṣye -- 'kṛtakāri khalvapi śāstraṃ parjanyavat' iti/",
  "GS24paribhsu:2089": "siddhe 'pi hrasvādhikārītyarthaḥ/",
  "GS24paribhsu:2090": "na ca 'lakṣye lakṣaṇasya sakṛdeva pravṛttiḥ' ityatra na mānamiti vācyam,",
  "GS24paribhsu:2091": "“samovālopameke“iti lopenaikasakārasya dvitvena dvisakārasya punardvitvena ca trisakārasya siddhau“samaḥ suṭi“iti sūtrasyaiva mānatvāt,",
  "GS24paribhsu:2092": "“samprasāraṇācca” “sici vṛddhiḥ“ityadau bhāṣye spaṣṭamuktatvācca/",
  "GS24paribhsu:2093": "sampūrṇāṣṭādhyāyyācāryeṇaikaśrutyā paṭhitetyatra na mānam/",
  "GS24paribhsu:2094": "kvacitpadasyaikaśrutyāpi pāṭhaḥ,",
  "GS24paribhsu:2095": "yathā dāṇḍināyanādisūtre aikṣvāketi/",
  "GS24paribhsu:2096": "yadyapyadhyetāra ekaśrutyaivāṅgāni paṭhanti brahmaṇavat,",
  "GS24paribhsu:2097": "tathāpi vyākhyānato 'nunāsikatvādivadudāttanipātanādijñānamityāhuḥ/",
  "GS24paribhsu:2098": "vidheyāṇ viṣaye tu“apratyayaḥ“iti niṣedhānna guṇābhedakatvena savarṇagrahaṇam,",
  "GS24paribhsu:2099": "ata eva 'ghaṭavat' ityādau matormasya nānunāsiko vakāraḥ/",
  "GS24paribhsu:2100": "ata eva“tadvānāsām“iti sūtranirdeśaḥ/",
  "GS24paribhsu:2101": "anyathā“pratyaye bhāṣāyām“iti nityamanunāsikaḥ syāt,",
  "GS24paribhsu:2102": "ityanyatra vistaraḥ//",
  "GS24paribhsu:2103_0": "nanu syandūdhātoḥ 'syantsyati' ityādāvātmanepadanimittatvābhāvanimittatvāt“na vṛdbhyaścaturbhyaḥ“iti",
  "GS24paribhsu:2103_1": "niṣedhasya bahiraṅgatvenāntaraṅgatvādūdillakṣaṇasyeḍvikalpasyāpattiḥ, ata āha --",
  "GS24paribhsu:2104": "__________________________________________________________________",
  "GS24paribhsu:2105": "niṣedhāśca balīyāṃsaḥ // Paribh_120 //",
  "GS24paribhsu:2106": "antaraṅgādupajīvyādapi balīyāṃsa ityarthaḥ/",
  "GS24paribhsu:2107": "'caturbhyaḥ' iti tu spaṣṭārthameva/",
  "GS24paribhsu:2108": "ata eva tatpratyakhyānaṃ bhāṣyoktaṃ saṅgacchate/",
  "GS24paribhsu:2109": "ata eva savarṇasaṃjñāderniṣedhaviṣaye na vikalpaḥ/",
  "GS24paribhsu:2110": "anyathā mīmāṃsakarītyā vidherupajīvyatvena prabalyāt tasya sarvathā bādhānupapatyā durvāraḥ sa iti mañjūṣāyāṃ vistaraḥ/",
  "GS24paribhsu:2111": "ata eva“dvandve ca” “vibhāṣā jasi“iti caritārtham/",
  "GS24paribhsu:2112": "vidhyunmūlanāya pravṛttirasyā bījam/",
  "GS24paribhsu:2113": "“na lumatā'“kamerṇiṅ“ityanayorbhāṣye spaṣṭaiṣā//",
  "GS24paribhsu:2114": "nanvatyantasvārthikānāmarthapratyāyakatvarūpapratyayatvānupapattiḥ, ata āha --",
  "GS24paribhsu:2115": "__________________________________________________________________",
  "GS24paribhsu:2116": "anirdiṣṭārthāḥ pratyayāḥ svārthe // Paribh_121 //",
  "GS24paribhsu:2117": "yasyārthaḥ prakṛtyā pratyāyyate,",
  "GS24paribhsu:2118": "so 'pi pratyaya ityasyāpyaṅgīkārāt tasya pratyayatvamiti na doṣaḥ/",
  "GS24paribhsu:2119": "svārtha ityasya svīyaprakṛtyartha ityarthaḥ/",
  "GS24paribhsu:2120": "mahāsaṃjñābalādarthākāṅkṣāyāmanyānupasthitirasyā bījam/",
  "GS24paribhsu:2121": "“supi sthaḥ“ityādi sūtreṣu bhāṣye spaṣṭaiṣā//",
  "GS24paribhsu:2122": "__________________________________________________________________",
  "GS24paribhsu:2123": "yogavibhāgādiṣṭa siddhiḥ // Paribh_122 //",
  "GS24paribhsu:2124": "iṣṭasiddhireva,",
  "GS24paribhsu:2125": "na tvaniṣaṭāpādanaṃ kāryamityarthaḥ/",
  "GS24paribhsu:2126": "tattatsamānavidhikadvitīyayogena vibhaktasyānityatvajñāpanametadbījam//",
  "GS24paribhsu:2127": "__________________________________________________________________",
  "GS24paribhsu:2128": "paryāyaśabdānāṃ lāghavagauravacarcā nā'driyate // Paribh_123 //",
  "GS24paribhsu:2129": "tatra tatrānyatarasyām“vibhāṣā vā“iti sūtranirdeśajñāpitamidam //",
  "GS24paribhsu:2130": "__________________________________________________________________",
  "GS24paribhsu:2131": "jñāpakasiddhaṃ na sarvatra // Paribh_124 //",
  "GS24paribhsu:2132": "spaṣṭameva paṭhitavye 'numānād bodhanamasārvatrikatvārthamityarthaḥ/",
  "GS24paribhsu:2133": "tena jñāpakasiddhaparibhāṣāyāniṣṭaṃ nāpādanīyamiti tātparyam/",
  "GS24paribhsu:2134": "bhāṣye 'pi dhvanitametat“ṅyāp“sūtrādau/",
  "GS24paribhsu:2135": "jñāpaketi nyāyasyāpyupalakṣaṇam/",
  "GS24paribhsu:2136": "nyāyajñāpakasiddhānāmapi keṣāñcit kathanamanyāṣāmanityatvabodhanāyeti bhāvaḥ/",
  "GS24paribhsu:2137": "yathā 'tatsthānāpanne taddharnalābhaḥ' iti nyāyasiddhaṃ sthānivatsūtram,",
  "GS24paribhsu:2138": "jñāpakasiddhaṃ ca tatra“analvidhau“iti//",
  "GS24paribhsu:2139": "nanu 'drogdhā drogdhā,",
  "GS24paribhsu:2140": "droḍhā droḍhā' ityādau ghatvādīnāmasiddhatvāt pūrvaṃ dvitve ekatra ghatvam,",
  "GS24paribhsu:2141": "aparatra ḍhatvamityasyāpyāpattirata āga --",
  "GS24paribhsu:2142": "__________________________________________________________________",
  "GS24paribhsu:2143": "pūrvatrāsiddhamadvitve // Paribh_125 //",
  "GS24paribhsu:2144": "dvitvabhinne pūrvatra kartavye paramasiddhamityarthaḥ/",
  "GS24paribhsu:2145": "“pūrivatrāsiddham“ityadhikārabhavaṃ śāstramasyā liṅgam/",
  "GS24paribhsu:2146": "yatra ca siddhatvāsiddhatvayoḥ phale viśeṣaḥ,",
  "GS24paribhsu:2147": "tatraiveyam/",
  "GS24paribhsu:2148": "'kṛṣṇarddhiḥ' ityādau jaśtvātpūrvamanantaraṃ vā dvitve rūpe viśeṣābhāvena nāsyāḥ pravṛttirityanyatra vistaraḥ/",
  "GS24paribhsu:2149": "“sarvasya dve“iti sūtre bhāṣye spaṣṭeyam//",
  "GS24paribhsu:2150": "nanu 'goṣvaśveṣu ca svāmī' ityādivat 'goṣvaśvānāṃ ca svāmī' ityapi syāt“svāmīśvara“iti sūtreṇa ṣaṣṭhīsapmyorvidhānāt, ata āha --",
  "GS24paribhsu:2151": "__________________________________________________________________",
  "GS24paribhsu:2152": "ekasyā ākṛteścaritaḥ prayoge dvitīyasyāstṛtīyasyāśca na bhaviṣyati // Paribh_126 //",
  "GS24paribhsu:2153": "yatrānyākṛtikaraṇe bhinnārthatvasambhāvanā tadviṣayo 'yaṃ nyāya ityantra vistaraḥ/",
  "GS24paribhsu:2154": "“kṛñcānuprayujyate“iti sūtre bhāṣye spaṣṭeyam//",
  "GS24paribhsu:2155": "nanu 'vivyādha' ityādau paratvāddhalādiḥśeṣe vasya samprasāraṇaṃ syāt, ata āha --",
  "GS24paribhsu:2156": "__________________________________________________________________",
  "GS24paribhsu:2157": "samprasāraṇaṃ tadāśrayaṃ ca kāryaṃ balavat // Paribh_127 //",
  "GS24paribhsu:2158": "tadāśrayam“samprasāraṇācca“iti pūrvarūpam/",
  "GS24paribhsu:2159": "vastutaḥ“liṭyabhyāsasya“iti sūtre 'ubhayeṣāṃ grahaṇasyobhayeṣāṃ samprasāraṇameva yathā syādityarthakatvenedaṃ siddhamityeṣā vyarthā,",
  "GS24paribhsu:2160": "“liṭyabhyāsasya“iti sūtre bhāṣye spaṣṭam/",
  "GS24paribhsu:2161": "phalāntarānyathāsiddhirapi tatraiva bhāṣye spaṣṭā/",
  "GS24paribhsu:2162": "“ṇau ca saṃścaṅoḥ“ityādau saṃścaṅoḥ ityādi viṣayasaptamīti tatrāpi na doṣa ityanyatra vistaraḥ//",
  "GS24paribhsu:2163": "yattu --",
  "GS24paribhsu:2164": "__________________________________________________________________",
  "GS24paribhsu:2165": "kvacid vikṛtiḥ prakṛtiṃ gṛhṇāti // Paribh_128 //",
  "GS24paribhsu:2166": "tena“nisamupavibhyo hvaḥ“ityatra hvāgrahaṇena hveño grahaṇasiddhiḥ//",
  "GS24paribhsu:2167": "tathā --",
  "GS24paribhsu:2168": "__________________________________________________________________",
  "GS24paribhsu:2169": "aupadeśikaprāyogikayoraupadeśikasya grahaṇam // Paribh_129 //",
  "GS24paribhsu:2170": "tena“dāderdhātoḥ“ityatraupadeśikadhātoreva grahaṇamiti,",
  "GS24paribhsu:2171": "tat,",
  "GS24paribhsu:2172": "na; tayornirmūlatvāt,",
  "GS24paribhsu:2173": "bhāṣyāvyavahṛtatvācca,",
  "GS24paribhsu:2174": "'na ca vikṛtiḥ prakṛtiṃ gṛhṇāti' iti“grahijyā“iti sūtrasthabhāṣyeṇādyāyāstiraskārācca/",
  "GS24paribhsu:2175": "“nisamupavibhyo hvaḥ“ityādau hveño/",
  "GS24paribhsu:2176": "ṭanukaraṇe sautraḥ prayogaḥ/",
  "GS24paribhsu:2177": "ātvaviṣaya evātmanepadam,",
  "GS24paribhsu:2178": "prayogasthānāmevānukaraṇasya ghusaṃjñā sūtre bhāṣye spaṣṭamuktatvādityanye/",
  "GS24paribhsu:2179": "antyāpi tatra tatropadeśagrahaṇaṃ kurvataḥ sūtrakṛtovārtikakṛtaścāsammatā/",
  "GS24paribhsu:2180": "'iha hi vyākaraṇe sarveṣveva sānubandhakagrahaṇeṣu rūpamāśrīyate -- yatrāsyaitadrūpamiti,",
  "GS24paribhsu:2181": "rūpanirgrahaśca śabdasya nāntareṇa laukikaṃ prayogam,",
  "GS24paribhsu:2182": "tasmiṃśca laukike prayoge sānubandhakānāṃ prayogo nāstīti kṛtvā dvitīyaḥ prayoga upāsyate,",
  "GS24paribhsu:2183": "'ka upadeśo nāma' iti ghusaṃjñāsūtrastha bhāṣyeṇa prāyogikāsambhave tadgrahaṇamityarthasya lābhena bhāṣyāsammatā ca /",
  "GS24paribhsu:2184": "bhāṣye sānubandhaketyādi prakṛtābhiprayeṇa/",
  "GS24paribhsu:2185": "“dādeḥ“iti sūtre dādipadasyaupadeśikadāditvavati lakṣaṇeti na doṣa ityanyatra vistaraḥ//",
  "GS24paribhsu:2186": "yadapi nanu 'ajarghā bebhidīti' ityādau tattadiguṇaprayuktā vikaraṇā yaṅluki syuḥ,",
  "GS24paribhsu:2187": "tathā yaṅluki 'bebhiditā' ityādau“ekācaḥ“itoṇ niṣedhaḥ syāt, ata āha --",
  "GS24paribhsu:2188": "__________________________________________________________________",
  "GS24paribhsu:2189": "śtipā śapānubandhena nirdiṣṭaṃ yad gaṇena ca /",
  "GS24paribhsu:2190": "yatraikājgrahaṇaṃ caiva pañcaitāni na yaṅluki // Paribh_130 //",
  "GS24paribhsu:2191": "anubandhanirdeśo dvidhā -- svarūpeṇa,",
  "GS24paribhsu:2192": "'ṅitaḥ'ityādipadena ca/",
  "GS24paribhsu:2193": "'hanti, yāti, vāti,",
  "GS24paribhsu:2194": "“sanīvanta“iti sūtre bhareti,",
  "GS24paribhsu:2195": "“dīṅo yuḍaci” “anudātta ṅitaḥ” “divādibhyaḥ śyan““ekāca upadeśe“ityudāharaṇāni/",
  "GS24paribhsu:2196": "dvitvam“sanādyantāḥ“iti“bhūvādayaḥ“iti dhātutvaṃ ca bhavatyeva,",
  "GS24paribhsu:2197": "“guṇoyaṅlukoḥ“itiyīdibhirnuṣedhānityatvakalpanāt/",
  "GS24paribhsu:2198": "tena bhaṣbhāvo 'pi 'ajarghāḥ' ityādau bhavati/",
  "GS24paribhsu:2199": "ata eva“śvoditaḥ“iti sūtre kaiyaṭe -- 'yatraikāj grahaṇaṃ kiñcit' iti pāṭhaḥ/",
  "GS24paribhsu:2200": "“ekāca upadeśe/",
  "GS24paribhsu:2201": "ṭanudāttāt“iti sūtra ekājgrahaṇenaikadeśānumatyaiṣā jñāpyate/",
  "GS24paribhsu:2202": "anyathopadeśe 'nkācānudāttatvasyaiva satvena tadvaiyarthyaṃ spaṣṭameveti/",
  "GS24paribhsu:2203": "tadapi na, bhāṣyānuktatvāt/",
  "GS24paribhsu:2204": "ekājgrahaṇasya vadhivyāvṛtyarthamāvaśyakatvācca/",
  "GS24paribhsu:2205": "na ca vadhissthānyupadeśa ekājeveti vācyam,",
  "GS24paribhsu:2206": "sākṣādupadeśasambhavenaitadviṣaye sthānyupadeśāgrahaṇāt,",
  "GS24paribhsu:2207": "upadeśātvāvacchedenaikājityarthācca/",
  "GS24paribhsu:2208": "kiñca uttarārthamekājgrahaṇam/",
  "GS24paribhsu:2209": "ata eva 'jāgaritavān' ityādāvupadeśa ugantatvamādāya“śruyukaḥ kiti“itīṇ niṣedho na/",
  "GS24paribhsu:2210": "tatropadeśe ityanuvṛttiśya 'stīrṇam' ityādāviṇ niṣedhāyetyākare spaṣṭam/",
  "GS24paribhsu:2211": "na ca bhāṣye yaṅ lopo 'bebhiditā' ityādāviṭpravṛtyarthamupadeśe 'nudāttādekācaḥ śrūyamāṇādaṅgādityarthe sanīṭpratiṣedho vaktavyaḥ,",
  "GS24paribhsu:2212": "'bibhitsati' iti doṣopanyāsavad yaṅluki doṣāṇāmupanyāsena tatreḍiṣṭaḥ/",
  "GS24paribhsu:2213": "yaṅlopetyādi bhāṣyaṃ tūpakramopasaṃhārabalena na yaṅlugviṣayam/",
  "GS24paribhsu:2214": "kiñca, tasya tadviṣayakatve yaṅlope sthānivatvasyevayaṅlukyupāyāpradarśanena nyūnatpattiriti vācyam,",
  "GS24paribhsu:2215": "iḍviṣaye yaṅluko loke 'nabhidhānena chandasi sarvavidhīnāṃ vaikalpikatvena ca tatra doṣānupanyāsenādoṣāt/",
  "GS24paribhsu:2216": "anyathā 'ekājgrahaṇaṃ kimartham' iti praśnasya 'uttaratra jāgartyarthamiha vadhyartham' ityuttarasya ca bhāṣye nirālambhanatvapatteḥ/",
  "GS24paribhsu:2217": "na cārdhadhātukākṣiptadhātorekāca iti viśeṣaṇam/",
  "GS24paribhsu:2218": "evaṃ ca 'bibhitsati' ityādāvuttarakhaṇḍasya dhātorekāctvamastyeva,",
  "GS24paribhsu:2219": "uttarakhaṇḍe 'stitvavat/",
  "GS24paribhsu:2220": "etacca 'dayateḥ' iti sūtre bhāṣye spaṣṭam/",
  "GS24paribhsu:2221": "evaṃ ca prakṛtabhāṣyāsaṅgatiriti vācyam ;",
  "GS24paribhsu:2222": "ākṣepe ākṣiptasyānvaye ca mānābhāvāt/",
  "GS24paribhsu:2223": "aṅgatvaṃ tu viśiṣṭa eveti“ekāco dve“iti sūtre bhāṣye spaṣṭam/",
  "GS24paribhsu:2224": "nirūpitaṃ ca tanādiśeṣe śabdenduśekhare/",
  "GS24paribhsu:2225": "dhātutvaṃ tūttarakhaṇḍa eva/",
  "GS24paribhsu:2226": "ata eva“ekāco baśo bhaṣ“iti sūtre dhātoravayavasyaikāca iti vaiyadhikaraṇyenānvaye gardhapsiddhiḥ prayojanamuktaṃ bhāṣye,",
  "GS24paribhsu:2227": "na tu prasiddham 'ajarghāḥ' iti/",
  "GS24paribhsu:2228": "'ajarghāḥ, bebhidīti' ityādau śnam śyanādayastu“carkarītaṃ ca“ityasyādādau pāṭhena",
  "GS24paribhsu:2229": "yaṅlugante gaṇāntaraprayuktavikaraṇasyāprāptyā na bhavanti/",
  "GS24paribhsu:2230": "chāndasatvādeva kāryāntarāṇāmapi chandasi dṛṣṭaprayogeṣvadṛṣṭānāmabhāvo bodhyaḥ/",
  "GS24paribhsu:2231": "bhāṣāyāṃ tu tādṛśānāmabhāva eva/",
  "GS24paribhsu:2232": "śtipśabādinirdeśāstu 'bhavateraḥ' ityādi sūtrasthatannirdeśavannārthasādhakā ityanyatra vistaraḥ//",
  "GS24paribhsu:2233": "nanu 'jabho 'ci,",
  "GS24paribhsu:2234": "radheśca,",
  "GS24paribhsu:2235": "neṭyaliṭi' ityeva sūtryatām,",
  "GS24paribhsu:2236": "kiṃ dvīradhigrahaṇenetyāha --",
  "GS24paribhsu:2237": "__________________________________________________________________",
  "GS24paribhsu:2238": "padagauravād yogavibhāgo garīyān // Paribh_131 //",
  "GS24paribhsu:2239": "prativākyaṃ bhinnavākyārthabodhakalpanena gauravaṃ spaṣṭameva/",
  "GS24paribhsu:2240": "parantu bhāṣyāsammateyam/",
  "GS24paribhsu:2241": "“ṭāṅasi“iti sūtrastha bhāṣya viruddhā ca/",
  "GS24paribhsu:2242": "tatra ca inādeśe ikārapratyākhyānaṃ yogavibhāgenaiva kṛtamiti bahavaḥ//",
  "GS24paribhsu:2243": "__________________________________________________________________",
  "GS24paribhsu:2244": "ardhamātrālāghavena putrotsavaṃ manyante vaiyākaraṇāḥ // Paribh_132 //",
  "GS24paribhsu:2245": "“eoṅ” “aiauc“sūtrayordhvanitaiṣā bhāṣye/",
  "GS24paribhsu:2246": "tatrānekapadaghaṭitasūtre prāyaḥ padalāghavavicāra eva,",
  "GS24paribhsu:2247": "na tu mātrālāghavavicāra iti“ūkāloc,",
  "GS24paribhsu:2248": "“apṛkta ekāl“ityādisūtreṣu bhāṣye dhvanitam/",
  "GS24paribhsu:2249": "tatra hi sūtre algrahaṇahalgrahaṇayorviśeṣavicāre saṃjñāyāṃ halgrahaṇam“ṇyakṣatriya“iti sūtre aṇiñoriti vācyamiti trīṇi padānyalgrahaṇe,",
  "GS24paribhsu:2250": "tadekaṃ svādilope halgrahaṇam“ṇya“iti sūtre aṇiñoriti na vācyam,",
  "GS24paribhsu:2251": "apṛktasyeti vācyamiti trīṇyeva padānīti nāsti lāghavakṛto viśeṣa ityuktam/",
  "GS24paribhsu:2252": "“aci śnu“iti sūtre iṇa ityeva siddhe yvoriti saṃmṛdya grahaṇānna pūrveṇeṇgrahaṇam/ tatra",
  "GS24paribhsu:2253": "vibhakti nirdeśe saṃmṛdya grahaṇe ca sārdhāstrisro mātrā iṇ grahaṇe tisro mātrā iti laṇsūtre bhāṣyokteḥ,",
  "GS24paribhsu:2254": "tathā“otaḥ śyani“iti",
  "GS24paribhsu:2255": "sūtre śitīti na vaktavyam/",
  "GS24paribhsu:2256": "tatrāyamarthaḥ --“ṣṭhivuklamu“iti sūtre 'śitīti na karttavyaṃ bhavati' iti bhāṣye na kevalaṃ mātrālāghavaṃ yāvadayamapyartha iti kaiyaṭokteḥ prāyeṇeti śivam//",
  "GS24paribhsu:2257": "iti śāstraśeṣanāmakaṃ tṛtīyaṃ prakaraṇam//",
  "GS24paribhsu:2258": "iti śrīmanmahopādhyāyaśivabhaṭṭasutasatīgarbhajanāgojībhaṭṭakṛtaḥ paribhāṣenduśekharaḥ samāptaḥ//"
}