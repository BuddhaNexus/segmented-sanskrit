{
  "GP12nardp2_u:0": "uttarabhāgaḥ",
  "GP12nardp2_u:1": "śrīgaṇeśāya namaḥ",
  "GP12nardp2_u:2": "śrīkṛṣṇāya namaḥ",
  "GP12nardp2_u:3": "pāntu vo jaladaśyāmāḥ śārṅgajyāghātakarkaśāḥ /",
  "GP12nardp2_u:4": "trailokyamaṇḍapastaṃbhāścatvāro haribāhavaḥ // NarP_2,1.1 //",
  "GP12nardp2_u:5": "surada suraśiroratnanighṛṣṭamaṇirañjitam /",
  "GP12nardp2_u:6": "haripādāṃbujadvandvamabhīṣṭaptadamastu naḥ // NarP_2,1.2 //",
  "GP12nardp2_u:7": "māndhātovāca",
  "GP12nardp2_u:8": "pāpendhanasya ghorasya śuṣkārdrasya dvijottama /",
  "GP12nardp2_u:9": "kovahnirdahate tasya tadbhavānvaktumarhati // NarP_2,1.3 //",
  "GP12nardp2_u:10": "nājñātaṃ triṣu lokeṣu caturmukhasamudbhava /",
  "GP12nardp2_u:11": "vidyate tava viprendra trividhasya suniścitam // NarP_2,1.4 //",
  "GP12nardp2_u:12": "ajñātaṃ pātakaṃ śuṣkaṃ jñātaṃ cārdramudāhṛtam /",
  "GP12nardp2_u:13": "bhāvyaṃ vāpyathavātītaṃ vartamāna vadasva naḥ // NarP_2,1.5 //",
  "GP12nardp2_u:14": "vahnino kena tadbhasma bhavedetanmataṃ mama /",
  "GP12nardp2_u:15": "vasiṣṭaṃ uvāca",
  "GP12nardp2_u:16": "śrūyatāṃ nṛpaśārdūla vahninā yena tadbhavet // NarP_2,1.6 //",
  "GP12nardp2_u:17": "bhasma śuṣkaṃ tathārdraṃ ca pāpamasya hyeśeṣataḥ // NarP_2,1.7 //",
  "GP12nardp2_u:18": "avāpya vāsaraṃ viṣṇoryo naraḥ saṃyatendriyaḥ /",
  "GP12nardp2_u:19": "upavāsaparo bhūtvā pūjayenmadhusūdanam // NarP_2,1.8 //",
  "GP12nardp2_u:20": "sa dhātrīsnānasahito rātrau jāgaraṇānvitaḥ /",
  "GP12nardp2_u:21": "viśodhayati pāpāni kitavo hi yathā dhanam // NarP_2,1.9 //",
  "GP12nardp2_u:22": "ekadāśīsamākhyena vahninā pātakendhanam /",
  "GP12nardp2_u:23": "bhasmatāṃ yāti rājendra api janmaśatodbhavam // NarP_2,1.10 //",
  "GP12nardp2_u:24": "nedṛśa pāvanaṃ kiñcinnārāṇāṃ bhūpa vidyate /",
  "GP12nardp2_u:25": "yādṛśaṃ padmanābhasya dinaṃ pātakahānidam // NarP_2,1.11 //",
  "GP12nardp2_u:26": "tāvatpāpāni dehe 'smiṃstiṣṭhanti manujādhipa /",
  "GP12nardp2_u:27": "yāvannopavasejjantuḥ padmanābhadimaṃ śubham // NarP_2,1.12 //",
  "GP12nardp2_u:28": "aśvamedhasahasrāṇi rājasūyaśatāni ca /",
  "GP12nardp2_u:29": "ekādaśyupavāsasya kalāṃ nārhanti ṣoḍaśīm // NarP_2,1.13 //",
  "GP12nardp2_u:30": "ekādaśendriyaiḥ pāpaṃ yatkṛtaṃ bhavati prabho /",
  "GP12nardp2_u:31": "ekādaśyupavāsena tatsarvaṃ vilayaṃ vrajet // NarP_2,1.14 //",
  "GP12nardp2_u:32": "ekādaśīsamaṃ kiñcitpāpanāśaṃ na vidyate /",
  "GP12nardp2_u:33": "vyājenāpi kṛtā rājanna darśayati bhāskarim // NarP_2,1.15 //",
  "GP12nardp2_u:34": "svargamokṣapradā hyeṣā rājyaputrapradāyinī /",
  "GP12nardp2_u:35": "sukalatrapradā hyeṣā śarīrārogyadāyinī // NarP_2,1.16 //",
  "GP12nardp2_u:36": "na gaṅgā na gayā bhūpa na kāśī na ca puṣkaram /",
  "GP12nardp2_u:37": "na cāpi kairavaṃ kṣetraṃ na revā na ca devikā // NarP_2,1.17 //",
  "GP12nardp2_u:38": "yamunā candrabhāgā ca puṇyā bhūpa harerdināt /",
  "GP12nardp2_u:39": "anāyāsena rājendra prāpyate harimandiram // NarP_2,1.18 //",
  "GP12nardp2_u:40": "rātrau jāmaraṇa kṛtvā samupoṣya harerdinam /",
  "GP12nardp2_u:41": "sarvapāpavinirmukto viṣṇuloke vrajennaraḥ // NarP_2,1.19 //",
  "GP12nardp2_u:42": "daśaiva mātṛke pakṣe daśa rājendra paitṛke /",
  "GP12nardp2_u:43": "bhāryāyā daśa pakṣe ca puruṣānuddharettathā // NarP_2,1.20 //",
  "GP12nardp2_u:44": "ātmānamapi rājendra sa nayedvaiṣṇavaṃ puram /",
  "GP12nardp2_u:45": "cintāmaṇisamā hyeṣā athavāpi nidheḥ samā // NarP_2,1.21 //",
  "GP12nardp2_u:46": "saṃkalpapādapaprakhyā vedavākyopamāthavā /",
  "GP12nardp2_u:47": "dvādaśīṃ ye prapannā hi narā naravarottama // NarP_2,1.22 //",
  "GP12nardp2_u:48": "te dvandvabāhavo jātā nāgārikṛtavāhanāḥ /",
  "GP12nardp2_u:49": "sragviṇaḥ pītavastrāśca prayānti harimandiram // NarP_2,1.23 //",
  "GP12nardp2_u:50": "eṣa prabhāvo hi mayā dvādaśyāḥ parikīrtitaḥ /",
  "GP12nardp2_u:51": "pāpendhanasya ghorasya pāvakākhyo mahīpate // NarP_2,1.24 //",
  "GP12nardp2_u:52": "harerddinaṃ sadopoṣyaṃ narairdharmaparāyaṇaiḥ /",
  "GP12nardp2_u:53": "icchadbhirvipulānyogānputrapautrādikāṃstathā // NarP_2,1.25 //",
  "GP12nardp2_u:54": "haridinamiha martyo yaḥ karotyādareṇa naravara sa tu kukṣiṃ māturāpnoti naiva /",
  "GP12nardp2_u:55": "bahuvṛjinasameto 'kāmataḥ kāmato vā vrajati padamanantaṃ lokanāthasya viṣṇoḥ // NarP_2,1.26 //",
  "GP12nardp2_u:56": "iti śrībṛhannāradīyapurāṇottarabhāge dvādaśīmāhātmyavarṇanaṃ nāma prathamo 'dhyāyaḥ",
  "GP12nardp2_u:57": "_____________________________________________________________",
  "GP12nardp2_u:58": "vasiṣṭa uvāca",
  "GP12nardp2_u:59": "imamevārthamuddiśya naimiṣāraṇyavāsinaḥ /",
  "GP12nardp2_u:60": "papracchurmunayaḥ sūtaṃ vyāsaśiṣyaṃ mahāmatim // NarP_2,2.1 //",
  "GP12nardp2_u:61": "sa tu pṛṣṭo mahābhāga ekādaśyāḥ suvistaram /",
  "GP12nardp2_u:62": "māhātmyaṃ kathayāmāsa upavāsavidhiṃ tathā // NarP_2,2.2 //",
  "GP12nardp2_u:63": "tadvākyaṃ sūtaputrasya śrutvā dvijavarottamāḥ /",
  "GP12nardp2_u:64": "māhātmyaṃ cakriṇaścāpi sarvapāpaugha śāntidam // NarP_2,2.3 //",
  "GP12nardp2_u:65": "punaḥ papracchuramalaṃ sūtaṃ paurāṇikaṃ nṛpa /",
  "GP12nardp2_u:66": "aṣṭādaśa purāṇāni bhavān jānāti mānada // NarP_2,2.4 //",
  "GP12nardp2_u:67": "kānīnasya prasādenaḥ mahābhāratamapyuta /",
  "GP12nardp2_u:68": "tannāsti yanna vetsi tvaṃ purāṇeṣu smṛtiṣvapi // NarP_2,2.5 //",
  "GP12nardp2_u:69": "carite raghunāthasya śatakoṭipravistare /",
  "GP12nardp2_u:70": "asmākaṃ saṃśayaḥ kaściddhṛdaye saṃpravartate // NarP_2,2.6 //",
  "GP12nardp2_u:71": "taṃ bhavānarhati cchettuṃ yāthārthyena suvistarāt /",
  "GP12nardp2_u:72": "titheḥ prāntamupoṣyaṃ syādāhosvinmūlameva ca // NarP_2,2.7 //",
  "GP12nardp2_u:73": "daive paitrye samākhyāhi nāvedyaṃ vidyate tavala /",
  "GP12nardp2_u:74": "sautiruvāca",
  "GP12nardp2_u:75": "titheḥ prāntaṃ surāṇāṃ hi upoṣyaṃ prītivarddhanam // NarP_2,2.8 //",
  "GP12nardp2_u:76": "mūlaṃ titheḥ pitṝṇāṃ tu kālajñaiḥ priyamīritam /",
  "GP12nardp2_u:77": "ataḥ prāntamupoṣyaṃ hi titherdaśaphalepsubhiḥ // NarP_2,2.9 //",
  "GP12nardp2_u:78": "mūlaṃ hi pitṛtṛptyarthaṃ vijñeyaṃ dharmakāṅkṣibhiḥ /",
  "GP12nardp2_u:79": "pūrvaviddhā na kartavyā dvitīyā cāṣṭamī tathā // NarP_2,2.10 //",
  "GP12nardp2_u:80": "ṣaṣṭhī caikādaśī bhūpa dharmakāmārthalipsubhiḥ /",
  "GP12nardp2_u:81": "pūrvaviddhā dvijaśreṣṭhāḥ kartavyā saptamī sadā // NarP_2,2.11 //",
  "GP12nardp2_u:82": "darśaśca paurṇamāsaśca pituḥ sāṃvatsaraṃ dinam /",
  "GP12nardp2_u:83": "pūrvaviddhānimāṃstyaktvā narakaṃ pratipadyate // NarP_2,2.12 //",
  "GP12nardp2_u:84": "hāniṃ ca saṃtaterbhūpadaurbhāgyaṃ samavāpnuyāt /",
  "GP12nardp2_u:85": "etacchrutaṃ mayā viprāḥ kṛṣṇadvaipāyanātpurā // NarP_2,2.13 //",
  "GP12nardp2_u:86": "ādityodayavelāyāṃ yāstokāpi tithirbhavet /",
  "GP12nardp2_u:87": "pūrvaviddhā tu mantavyā prabhūtā nodayaṃ vinā // NarP_2,2.14 //",
  "GP12nardp2_u:88": "pāraṇe maraṇe nṝṇāṃ tithistātkālikī smṛtā /",
  "GP12nardp2_u:89": "pitrye 'stamanavelāyāṃ sparśe pūrṇā nigadyate // NarP_2,2.15 //",
  "GP12nardp2_u:90": "na tatrodayinī grāhyā daivasyodayikī tithiḥ /",
  "GP12nardp2_u:91": "pratyahaṃ śodhayetprājñastithiṃ daivajñacintakāt // NarP_2,2.16 //",
  "GP12nardp2_u:92": "tithipramāṇaṃ viprendrāḥ kṣapākaradivākarau /",
  "GP12nardp2_u:93": "candrārkacāravijñānātkālaṃ kālavido viduḥ // NarP_2,2.17 //",
  "GP12nardp2_u:94": "pūrvāyāḥ saṃgadoṣeṇa na yogyāstāḥ prapūjane /",
  "GP12nardp2_u:95": "varjayanti narāstajjñā yāmāṃśca caturo dvijāḥ // NarP_2,2.18 //",
  "GP12nardp2_u:96": "ata ūrddhvaṃ pravakṣyāmi snānapūjāvidhikramam /",
  "GP12nardp2_u:97": "na divā śuddhimāpnoti tadā rātrau vidhīyate // NarP_2,2.19 //",
  "GP12nardp2_u:98": "dinakāryamaśeṣaṃ hi kartavyaṃ śarvarīmukhe /",
  "GP12nardp2_u:99": "vidhireṣa mayā khyāto narāṇāmupavāsinām // NarP_2,2.20 //",
  "GP12nardp2_u:100": "alpāyāmatha viprendrā dvādaśyāmaruṇodaye /",
  "GP12nardp2_u:101": "snānārcanakriyā kāryyā dānahomādisaṃyutā // NarP_2,2.21 //",
  "GP12nardp2_u:102": "trayodaśyāṃ pāraṇe pṛthivīphalam /",
  "GP12nardp2_u:103": "śatayajñādhikaṃ vāpi naraḥ prāpnotyasaṃśayam // NarP_2,2.22 //",
  "GP12nardp2_u:104": "etasmātkāraṇādviprāḥ pratyūṣe snānamācaret /",
  "GP12nardp2_u:105": "pitṛtarpaṇasaṃyuktaṃ na dṛṣṭvā dvādaśīdinam // NarP_2,2.23 //",
  "GP12nardp2_u:106": "mahāhānikarā hyeṣā dvādaśī laṅghitā nṛbhiḥ /",
  "GP12nardp2_u:107": "karoti dharmaharaṇamasnāteva sarasvatī // NarP_2,2.24 //",
  "GP12nardp2_u:108": "kṣaye vāpyathavā vṛddhau saṃprāpte vā dinodaye /",
  "GP12nardp2_u:109": "upoṣyā dvādaśī puṇyā pūrvaviddhāṃ vivarjayet // NarP_2,2.25 //",
  "GP12nardp2_u:110": "brāhmaṇa uvāca",
  "GP12nardp2_u:111": "yadā ca prāpyate sūta dvādaśyāṃ pūrvasaṃbhavā /",
  "GP12nardp2_u:112": "tadopavāso hi kathaṃ kartavyo mānavairvada // NarP_2,2.26 //",
  "GP12nardp2_u:113": "upavāsadinaṃ viddhaṃ yadā bhavati pūrvayā /",
  "GP12nardp2_u:114": "dvitīye 'hni yadā na syātsvalpāpyekādaśī tithiḥ // NarP_2,2.27 //",
  "GP12nardp2_u:115": "tatropavāso vihitaḥ kathaṃ tadvada sūtaja /",
  "GP12nardp2_u:116": "sautiruvāca",
  "GP12nardp2_u:117": "yadā na prāpyate viprā dvādaśyāṃ pūrvasambhavam // NarP_2,2.28 //",
  "GP12nardp2_u:118": "ravicandrārkajāhaṃ tu tadopoṣyaṃ paraṃ dinam /",
  "GP12nardp2_u:119": "bahvā gamavirodheṣu brāhmaṇeṣu vivādiṣu // NarP_2,2.29 //",
  "GP12nardp2_u:120": "upoṣyā dvādaśī puṇyā trayodaśyāṃ tu pāraṇam /",
  "GP12nardp2_u:121": "ekādaśyāṃ tu viddhāyāṃ saṃprāpte śravaṇe tathā // NarP_2,2.30 //",
  "GP12nardp2_u:122": "upoṣyā dvādaśī puṇyā pakṣayorubhayorapi /",
  "GP12nardp2_u:123": "eṣa vo nirṇayaḥ prokto mayā śāstravinirṇayāt // NarP_2,2.31 //",
  "GP12nardp2_u:124": "kimanyacchrotukāmā hi tadbhavanto bruvantu me /",
  "GP12nardp2_u:125": "ṛṣaya ūcuḥ",
  "GP12nardp2_u:126": "yugādīnāṃ vadavidhiṃ saute samyagyathātatham // NarP_2,2.32 //",
  "GP12nardp2_u:127": "ravisaṃkrātikādīnāṃ nāvedyaṃ vidyate tava /",
  "GP12nardp2_u:128": "sautiruvāca",
  "GP12nardp2_u:129": "dve śukle dve tathā kṛṣṇe yugādyāḥ kavayo viduḥ // NarP_2,2.33 //",
  "GP12nardp2_u:130": "śukle pūrvāhṇike grāhye kṛṣṇe grāhye 'parāhṇike /",
  "GP12nardp2_u:131": "ayanaṃ dinabhāgāḍhyaṃ saṃkramaḥ ṣoḍaśaḥ palaḥ // NarP_2,2.34 //",
  "GP12nardp2_u:132": "pūrve tu dakṣiṇe bhāge vyatīte cottaro mataḥ /",
  "GP12nardp2_u:133": "madhyakāle tu viṣuve tvakṣayā parikīrtitā // NarP_2,2.35 //",
  "GP12nardp2_u:134": "jñātvā viprāstithiṃ samyaksāṃvatsarasamīritām /",
  "GP12nardp2_u:135": "kartavyo hyupavāsastu anyathā narakaṃ vrajet // NarP_2,2.36 //",
  "GP12nardp2_u:136": "pūrvaviddhāṃ prakurvāṇo naro dharmaṃ nikṛntati /",
  "GP12nardp2_u:137": "saṃtatestu vināśāya saṃpadāṃ haraṇāya ca // NarP_2,2.37 //",
  "GP12nardp2_u:138": "palavedhe 'pi viprendrā daśamyā varjayecchivām /",
  "GP12nardp2_u:139": "surāyā bindunā spṛṣṭa yathā gaṅgājalantyajet // NarP_2,2.38 //",
  "GP12nardp2_u:140": "śvahataṃ pañcagavyaṃ ca daśamyā dūṣitāṃ tyajet /",
  "GP12nardp2_u:141": "ekādaśīṃ dvijaśreṣṭhāḥ pakṣayorubhayorapi // NarP_2,2.39 //",
  "GP12nardp2_u:142": "pūrvaviddhā purā dattā sā tithiryadumaulinā /",
  "GP12nardp2_u:143": "dānavebhyo dvijaśreṣṭhāḥ prīṇanārthaṃ mahātmanām // NarP_2,2.40 //",
  "GP12nardp2_u:144": "akāle yaddhanaṃ dattamapātrebhyo dvijottamāḥ /",
  "GP12nardp2_u:145": "saṃkrudvairapi yaddattaṃ yaddattaṃ cāpyasatkṛtam // NarP_2,2.41 //",
  "GP12nardp2_u:146": "pūrvaviddhatithau dattaṃ taddattamasureṣvatha /",
  "GP12nardp2_u:147": "yaducchiṣṭena dattaṃ tu yaddattaṃ patiteṣvapi // NarP_2,2.42 //",
  "GP12nardp2_u:148": "strījeteṣu ca yaddattaṃ yaddattaṃ jalavarjitam /",
  "GP12nardp2_u:149": "punaḥ kīrtanasaṃyuktaṃ taddattamasureṣu vai // NarP_2,2.43 //",
  "GP12nardp2_u:150": "tasmādviprā na kartvyā viddhāpyekādaśī tithiḥ /",
  "GP12nardp2_u:151": "yathā hantipurā puṇyaṃ śrāddhaṃ ca vṛṣalīpatiḥ // NarP_2,2.44 //",
  "GP12nardp2_u:152": "dattaṃ japtaṃ hutaṃ snātaṃ tathā pūjā kṛtā hareḥ /",
  "GP12nardp2_u:153": "tithau viddhe kṣayaṃ yāti tamaḥ sūryodaye yathā // NarP_2,2.45 //",
  "GP12nardp2_u:154": "jīrṇaṃ patiṃ yauvanagarvitā yathā tyajanti nāryo jhaṣaketunārditāḥ /",
  "GP12nardp2_u:155": "tathā hi vedhaṃ vibudhāstyajanti tithyantaraṃ dharmavivṛddhaye sadā // NarP_2,2.46 //",
  "GP12nardp2_u:156": "śrībṛhannāradīyapuraṇottarabhāge tithivicāro nāma dvitīyo 'dhyāyaḥ",
  "GP12nardp2_u:157": "_____________________________________________________________",
  "GP12nardp2_u:158": "ṛṣaya ūcuḥ",
  "GP12nardp2_u:159": "vistareṇa samākhyā hi viṣṇorārādhanakriyām /",
  "GP12nardp2_u:160": "yayā toṣaṃ samāyāti pradadāti samīhitam // NarP_2,3.1 //",
  "GP12nardp2_u:161": "lakṣmībhartājagannāthohyaśeṣāghaughanāśanaḥ /",
  "GP12nardp2_u:162": "karmaṇā kena sa prīto bhavedyaḥ sacarācaraḥ // NarP_2,3.2 //",
  "GP12nardp2_u:163": "sautiruvāca",
  "GP12nardp2_u:164": "bhaktigrāhyo hṛṣīkeśo na dhanairddharaṇīdhara /",
  "GP12nardp2_u:165": "bhaktyā saṃpūjito viṣṇuḥ pradadāti manoratham // NarP_2,3.3 //",
  "GP12nardp2_u:166": "tasmādviprāḥ sadā bhaktiḥ karttavyā cakrapāṇinaḥ /",
  "GP12nardp2_u:167": "janenāpi jagannāthaḥ pūjitaḥ kleśahā bhavet // NarP_2,3.4 //",
  "GP12nardp2_u:168": "paritoṣaṃ vrajatyāśutṛṣitastu jalairyathā /",
  "GP12nardp2_u:169": "atrāpi śrūyate viprā ākhyānaṃ pāpanāśanam // NarP_2,3.5 //",
  "GP12nardp2_u:170": "rukmāṅgadasya saṃvādamṛṣiṇā gautamena hi /",
  "GP12nardp2_u:171": "āsīdgrukmāṅgado rājā sārvabhaumaḥ kṣamānvitaḥ // NarP_2,3.6 //",
  "GP12nardp2_u:172": "kṣīraśāyipriyo bhakto harivāsaratatparaḥ /",
  "GP12nardp2_u:173": "nānyaṃ paśyati deveśātpadmanābhānmahīpatiḥ // NarP_2,3.7 //",
  "GP12nardp2_u:174": "paṭahaṃ vāraṇe dhṛtvā vādayeddhari vāsare /",
  "GP12nardp2_u:175": "aṣṭavarṣādhiko yastu pañcāśītyūnavarṣakaḥ // NarP_2,3.8 //",
  "GP12nardp2_u:176": "bhunakti mānavo hyadya viṣṇorahani mandadhīḥ /",
  "GP12nardp2_u:177": "sa me daṇḍyaścaga vadhyaśca nirvāsyo nagarādbahiḥ // NarP_2,3.9 //",
  "GP12nardp2_u:178": "pitā ca yadi vā bhrātā putro bhāryā suhṛnmama /",
  "GP12nardp2_u:179": "padmanābhadine bhoktā nigrāhyo dasyuvadbhavet // NarP_2,3.10 //",
  "GP12nardp2_u:180": "dadaghvaṃma vipramukhyabhyo majjadhvaṃ jāhnavījale /",
  "GP12nardp2_u:181": "mameda vacanaṃ śṛtvā rājyaṃ bhuñjīta māmakam // NarP_2,3.11 //",
  "GP12nardp2_u:182": "vāsare vāsare viṣṇoḥ śuklapakṣe mahīpatiḥ /",
  "GP12nardp2_u:183": "aśukle tu viśeṣeṇa paṭahe hemasaṃpuṭe // NarP_2,3.12 //",
  "GP12nardp2_u:184": "evaṃ praghuṣṭe bhūpena sarvabhūmau dvijottamāḥ /",
  "GP12nardp2_u:185": "gacchidbhiḥ saṃkulo mārgaḥ kṛto kṛto lokairharerdvijāḥ // NarP_2,3.13 //",
  "GP12nardp2_u:186": "ye kecinnidhanaṃ yānti bhūpālaviṣaye narāḥ /",
  "GP12nardp2_u:187": "jñānātpramādato vāpi te yānti harimandiram // NarP_2,3.14 //",
  "GP12nardp2_u:188": "avaśyaṃ vaiṣṇavo lokaḥ prāpyate mānavairdvijāḥ /",
  "GP12nardp2_u:189": "vyājenāpi prakurvāṇairdvādaśīṃ pāpanāśinīm // NarP_2,3.15 //",
  "GP12nardp2_u:190": "so 'śnāti pārthivaṃ pāpaṃ yo 'śnāti harivāsare /",
  "GP12nardp2_u:191": "sa prāpnoti dharādharmaṃ yo nāśnāti harerdine // NarP_2,3.16 //",
  "GP12nardp2_u:192": "brāhmaṇo naiva hantavya ityeṣā vaidikī smṛtiḥ /",
  "GP12nardp2_u:193": "ekādaśyāṃ na bhoktavyaṃ pakṣayorubhayorapi // NarP_2,3.17 //",
  "GP12nardp2_u:194": "vailakṣyamagamadrājā ravisūnurdvijottamāḥ /",
  "GP12nardp2_u:195": "lekhyakarmaṇi viśrāntaścitragupto 'bhavattadā // NarP_2,3.18 //",
  "GP12nardp2_u:196": "saṃmārjitāni lekhyāni pūrvakarmodbhavāni ca /",
  "GP12nardp2_u:197": "gacchanti vaiṣṇavaṃ lokaṃ svadharmairmānavāḥ kṣaṇāt // NarP_2,3.19 //",
  "GP12nardp2_u:198": "śūnyā stu nirayāḥ sarve pāpaprāṇivivarjitāḥ /",
  "GP12nardp2_u:199": "bhagno yāmyo 'bhavanmārgo dvādaśādityatāpitaḥ // NarP_2,3.20 //",
  "GP12nardp2_u:200": "sarve hi garuḍārūḍhā janā yānti hareḥ padam /",
  "GP12nardp2_u:201": "devā nāmapi ye lokāste śūnyā hyabhavaṃstathā // NarP_2,3.21 //",
  "GP12nardp2_u:202": "utsannāḥ pitṛdevejyāstīrthadānādisatkriyāḥ /",
  "GP12nardp2_u:203": "muktvaikāṃ dvādaśīṃ martyā nānyaṃ jānanti te vratam // NarP_2,3.22 //",
  "GP12nardp2_u:204": "śūnye triviṣṭape jāte śūnye ca narake tathā /",
  "GP12nardp2_u:205": "nārado dharmarājānaṃ gatvā cedamuvāca ha // NarP_2,3.23 //",
  "GP12nardp2_u:206": "nārada uvāca",
  "GP12nardp2_u:207": "nākrandaḥ śrūyate rājan prāṅgaṇe narakeṣvatha /",
  "GP12nardp2_u:208": "na cāpi kriyate lekhyaṃ kiñcidduṣkṛtakarmaṇām // NarP_2,3.24 //",
  "GP12nardp2_u:209": "citragupto muniriva sthito 'yaṃ maunasaṃyutaḥ /",
  "GP12nardp2_u:210": "kāraṇaṃ kiṃ na cāyānti pāpino yena te gṛham // NarP_2,3.25 //",
  "GP12nardp2_u:211": "māyādaṃbhasamākrāntā duṣṭakarmaratāstathā /",
  "GP12nardp2_u:212": "evamukte tu vacane nāradena mahātmanā // NarP_2,3.26 //",
  "GP12nardp2_u:213": "prāha vaivasvato rājā kiñciddainyasamanvitaḥ /",
  "GP12nardp2_u:214": "yama uvāca",
  "GP12nardp2_u:215": "yo 'yaṃ nārada bhūpālaḥ pṛthivyāṃ sāṃprataṃ sthitaḥ // NarP_2,3.27 //",
  "GP12nardp2_u:216": "sa hi bhakto hṛṣīkeśe purāṇapuruṣottame /",
  "GP12nardp2_u:217": "prabodhayati rājendraḥ sa janaṃ paṭahena hi // NarP_2,3.28 //",
  "GP12nardp2_u:218": "na bhoktavyaṃ na bhoktavyaṃ saṃprāpte harivāsare /",
  "GP12nardp2_u:219": "ye kecidbhuñjate martyāste me daṇḍeṣu yānti hi // NarP_2,3.29 //",
  "GP12nardp2_u:220": "tadbhayāddhi janāḥ sarve dvādaśīṃ samupāsate /",
  "GP12nardp2_u:221": "vyājenāpi munuśreṣṭha dvādaśyāṃ samupoṣitāḥ // NarP_2,3.30 //",
  "GP12nardp2_u:222": "prayānti vaiṣṇavaṃ lokaṃ dāhapralayavarjitam /",
  "GP12nardp2_u:223": "dvādaśīsevanāllokāḥ prāyānti harimandiram // NarP_2,3.31 //",
  "GP12nardp2_u:224": "tena rājñā dvijaśreṣṭha mārgā luptā mamādhunā /",
  "GP12nardp2_u:225": "kṛta hi narakāḥ śūnyā lokāścāpi divaukasām // NarP_2,3.32 //",
  "GP12nardp2_u:226": "viśrāntaṃ lekhakerlekhyaṃ likhitaṃ mārjitaṃ janaiḥ /",
  "GP12nardp2_u:227": "ekādaśyupavāsasya māhātmyena dvijottama // NarP_2,3.33 //",
  "GP12nardp2_u:228": "brahmahatyādipāpāni abhuktvaiva janā dvija /",
  "GP12nardp2_u:229": "samupoṣya dinaṃ viṣṇoḥ prayānti harimandiram // NarP_2,3.34 //",
  "GP12nardp2_u:230": "so 'haṃ kāṣāṭamṛgeṇaiva tulyo jāto mahāmune /",
  "GP12nardp2_u:231": "netrahīnaḥ karṇahīnaḥ saṃdhyāhīno dvijo yathā // NarP_2,3.35 //",
  "GP12nardp2_u:232": "strījito vā pumānyadvatṣaṇḍho vā pramadāpatiḥ /",
  "GP12nardp2_u:233": "tyaktakāmastvahaṃ brahmaṃllokapālatvamīdṛśam // NarP_2,3.36 //",
  "GP12nardp2_u:234": "yāsyāmi brahmaloke vai duḥkhaṃ jñāpayituṃ svakam /",
  "GP12nardp2_u:235": "nirvyāpāro niyogī tu niyoge yastu tiṣṭhati // NarP_2,3.37 //",
  "GP12nardp2_u:236": "svāmivittaṃ samaśnāti sa yāti narakaṃ dhruvam /",
  "GP12nardp2_u:237": "sautiruvāca",
  "GP12nardp2_u:238": "evamuktvā yamo viprā nāradena samanvitaḥ // NarP_2,3.38 //",
  "GP12nardp2_u:239": "yayau virañcisadanaṃ citracisadanaṃ citraguptena cānvitaḥ /",
  "GP12nardp2_u:240": "sa dadarśa samāsīnaṃ mūrtāmūratajanāvṛtam // NarP_2,3.39 //",
  "GP12nardp2_u:241": "vedāśrayaṃ jagadbījaṃ sarveṣāṃ prapitāmaham /",
  "GP12nardp2_u:242": "svabhavaṃ bhūtanilayamoṅkārākhyamakalmaṣam // NarP_2,3.40 //",
  "GP12nardp2_u:243": "śuciṃ śucipadaṃ haṃsaṃ brahmāṇaṃ darbhalāñchanam /",
  "GP12nardp2_u:244": "upāsyamānaṃ vividhairlokapālairdigīśvaraiḥ // NarP_2,3.41 //",
  "GP12nardp2_u:245": "itihāsapurāṇaiśca vedaurvegrahasaṃsthitaiḥ /",
  "GP12nardp2_u:246": "mūrtimadbhiḥ samudraiśya nadībhiśca sarovaraiḥ // NarP_2,3.42 //",
  "GP12nardp2_u:247": "dehadhṛgbhistathā vṛkṣairaśvatthādyairviśeṣataḥ /",
  "GP12nardp2_u:248": "vāpīkūpataḍāgādyairmūrtimadbhiśca parvataiḥ // NarP_2,3.43 //",
  "GP12nardp2_u:249": "ahorātraistathā pakṣairmāsaiḥ saṃvatsarairdvijāḥ /",
  "GP12nardp2_u:250": "kalākāṣṭhānimeṣaiśca ṛtubhiścāyanairyugaiḥ // NarP_2,3.44 //",
  "GP12nardp2_u:251": "manvantaraistathā kalpairnimeṣairunmiṣairapi /",
  "GP12nardp2_u:252": "ṛkṣairyogaiśca karaṇaiḥ paurṇamāseṃdusaṃkṣayaiḥ // NarP_2,3.45 //",
  "GP12nardp2_u:253": "sukhairduḥkhaistathā dvandvairlābhālābhairjayājayaiḥ /",
  "GP12nardp2_u:254": "satyānṛtaiśca deveśo veṣṭito dharmapāvakaḥ // NarP_2,3.46 //",
  "GP12nardp2_u:255": "karmavidbhiśca puruṣairanupairupāsyate /",
  "GP12nardp2_u:256": "sattvena rajasā caiva tamasā ca pitāmahaḥ // NarP_2,3.47 //",
  "GP12nardp2_u:257": "śāntamūḍhātighoraiśca vikāraiḥ prākṛtairvibhuḥ /",
  "GP12nardp2_u:258": "vāyunā śleṣmapittābhyāṃ mūrtairātaṅkanāmabhiḥ // NarP_2,3.48 //",
  "GP12nardp2_u:259": "ānandena ca viśvātmā paradharmaṃ samāśritaḥ /",
  "GP12nardp2_u:260": "anuktairapi bhūtaiśca saṃvṛto lokakṛtsvayam // NarP_2,3.49 //",
  "GP12nardp2_u:261": "duruktaiḥ kaṭuvākyādyairmūrtimadbhirupāsyate /",
  "GP12nardp2_u:262": "teṣāṃ madhye 'viśatsauriḥ savrīḍeva vadhūryathā // NarP_2,3.50 //",
  "GP12nardp2_u:263": "vilokayannadhobhāgaṃ namravaktro vyadarśayat /",
  "GP12nardp2_u:264": "te praviṣṭaṃ yamaṃ dṛṣṭvā sakāyasthaṃ sanāradam // NarP_2,3.51 //",
  "GP12nardp2_u:265": "vismitākṣā mithaḥ procuḥ kimayaṃ bhāskaristviha /",
  "GP12nardp2_u:266": "saṃprāpto hi lokakaraṃ draṣṭuṃ devaṃ pitāmaham // NarP_2,3.52 //",
  "GP12nardp2_u:267": "nirvyāpāraḥ kṣaṇaṃ nāsti yo 'yaṃ vyagro raveḥ sutaḥ /",
  "GP12nardp2_u:268": "so 'yamabhyāgataḥ kasmātkañcitkṣemaṃ divaukasām // NarP_2,3.53 //",
  "GP12nardp2_u:269": "āścaryātiśayaṃ manye yanmārjitapaṭastvayam /",
  "GP12nardp2_u:270": "lekhakaḥ samanuprāpto dainyena mahatānvitaḥ // NarP_2,3.54 //",
  "GP12nardp2_u:271": "na kenacitpaṭo hyasya mārjito 'bhūcca dharmiṇā /",
  "GP12nardp2_u:272": "yanna dṛṣṭaṃ śrunta vāpi tadihaiva pradṛśyate // NarP_2,3.55 //",
  "GP12nardp2_u:273": "evamuccaratāṃ teṣāṃ bhūtānāṃ kṛtaśāsanaḥ /",
  "GP12nardp2_u:274": "nipapātāgrato viprā brahmaṇo ravinandanaḥ // NarP_2,3.56 //",
  "GP12nardp2_u:275": "mūlacchinno yathā śākhī trāhi trāhīti saṃrudan /",
  "GP12nardp2_u:276": "paribhūto 'smi deveśa yanmārjitapaṭaḥ kṛtaḥ // NarP_2,3.57 //",
  "GP12nardp2_u:277": "tvayā nāthena vidhuraṃ paśyāmi kamalāsana /",
  "GP12nardp2_u:278": "evaṃ bruvansa niśceṣṭo babhūva dvijasaṃttamāḥ // NarP_2,3.58 //",
  "GP12nardp2_u:279": "tato halahalāśabdaḥ sabhāyāṃ samavartata /",
  "GP12nardp2_u:280": "yor'thaṃ rodayate lokānsarvānsthāvaraja gamān // NarP_2,3.59 //",
  "GP12nardp2_u:281": "so 'yaṃ roditi duḥkhārtaḥ kasmādvaivasvato yamaḥ /",
  "GP12nardp2_u:282": "athavā satyagātheyaṃ laukikī pratibhāti naḥ // NarP_2,3.60 //",
  "GP12nardp2_u:283": "janasantāpakartā yaḥ so 'cireṇopatapyate /",
  "GP12nardp2_u:284": "nahi duṣkṛtakarmā hi naraḥ prāpnoti śobhanam // NarP_2,3.61 //",
  "GP12nardp2_u:285": "tato nivārayāmāsa vāyusteṣāṃ vacastadā /",
  "GP12nardp2_u:286": "lokānāṃ samacittānāṃ mataṃ jñātvā hi vedhasaḥ // NarP_2,3.62 //",
  "GP12nardp2_u:287": "nivārya śaṅkāṃ mārtaṇḍiṃ śanairutthāpayan vibhuḥ /",
  "GP12nardp2_u:288": "bhujābhyāṃ sādhupīnābhyāṃ lokamūrtirudāradhīḥ // NarP_2,3.63 //",
  "GP12nardp2_u:289": "vihvalaṃ taṃ palāyantamāsane saṃnyaveśayat /",
  "GP12nardp2_u:290": "sakāyasthamuvācedaṃ vyomamūrtiṃ raveḥ sutam // NarP_2,3.64 //",
  "GP12nardp2_u:291": "kena tvamabhibhūto 'si kena sthānādvivāsitaḥ /",
  "GP12nardp2_u:292": "kenāpamārjito devapaṭo lokapaṭastava // NarP_2,3.65 //",
  "GP12nardp2_u:293": "brūhi sarvamaśeṣeṇa kuśaketurvadatvayam /",
  "GP12nardp2_u:294": "yaḥ prabhustāta sarveṣāṃ sa te kartā samunnatim /",
  "GP12nardp2_u:295": "apaneṣyati mārtaṇḍe duḥkhaṃ hṛdayasaṃsthitam // NarP_2,3.66 //",
  "GP12nardp2_u:296": "sa evamuktastu prabhañjanena dineśasūnustamatho babhāṣe /",
  "GP12nardp2_u:297": "vilokya vaktraṃ kuśaketusūnoḥ sagadgadaṃ mandamudīrayanvacaḥ // NarP_2,3.67 //",
  "GP12nardp2_u:298": "iti śrībṛhannāradīyapurāṇottare bhāge yamasya brahmalokagamanaṃ nāma tṛtīyo 'dhyāyaḥ",
  "GP12nardp2_u:299": "_____________________________________________________________",
  "GP12nardp2_u:300": "yama uvāca",
  "GP12nardp2_u:301": "śṛṇu me vacanaṃ nātha pitāmaha pitāmaha /",
  "GP12nardp2_u:302": "maraṇādadhikaṃ deva yatpratāpasya khaṇḍanam // NarP_2,4.1 //",
  "GP12nardp2_u:303": "nispṛho nācaredyastu niyogaṃ padmasaṃbhava /",
  "GP12nardp2_u:304": "andhakūpe nipatati sa cāśu narake dhruvam // NarP_2,4.2 //",
  "GP12nardp2_u:305": "niyogī na niyogaṃ yaḥ karoti kamalāsana /",
  "GP12nardp2_u:306": "prabhorvittaṃ samaśnāti sa bhavetkāṣṭhakīṭakaḥ // NarP_2,4.3 //",
  "GP12nardp2_u:307": "yo 'śnāti lobhādvittāni prajābhyo vā mahīpateḥ /",
  "GP12nardp2_u:308": "niyogī narakaṃ yāti yāvatkalpaśatatrayam // NarP_2,4.4 //",
  "GP12nardp2_u:309": "ātmakāryaparo yastu svāminaṃ ca viluṃpati /",
  "GP12nardp2_u:310": "bhavedveśmani mandātmā ākhuḥ kalpaśatatrayam // NarP_2,4.5 //",
  "GP12nardp2_u:311": "niyogī yastu vai bhūtvā ātmaveśmani bhokṣyati /",
  "GP12nardp2_u:312": "bhṛtyānvai karmakaraṇe rājño mārjāratāṃ vrajet // NarP_2,4.6 //",
  "GP12nardp2_u:313": "so 'haṃ deva tavādeśāt prajā dharmeṇa śāsayan /",
  "GP12nardp2_u:314": "puṇyena puṇyakartāraṃ pāpaṃ pāpena karmaṇā // NarP_2,4.7 //",
  "GP12nardp2_u:315": "samyagvicārya munibhirgharmaśāstrādibhirvibho /",
  "GP12nardp2_u:316": "kalpādau vartamānasya yāvadyāvaddinaṃ tava // NarP_2,4.8 //",
  "GP12nardp2_u:317": "so 'haṃ tvadīyena vibho niyogenaiva śaknuyām /",
  "GP12nardp2_u:318": "kartuṃ rukmāṅgadenādya parābhūto hi bhūbhujā // NarP_2,4.9 //",
  "GP12nardp2_u:319": "bhayādyasya jagannātha pṛthivī sāgarāṃbarā /",
  "GP12nardp2_u:320": "na bhuṅkte vāsare viṣṇoḥ sarvapāpapraṇāśane // NarP_2,4.10 //",
  "GP12nardp2_u:321": "vihāya sarvadharmāṃstu vihāya pitṛpūjanam /",
  "GP12nardp2_u:322": "vihāya devapūjāṃ ca tīrthasnānādikastriyām // NarP_2,4.11 //",
  "GP12nardp2_u:323": "yogasāṃkhyāvubhau tyaktvā jñānaṃ jñeyaṃ ca mānada /",
  "GP12nardp2_u:324": "tyaktvā svādhyāyahomāṃśca kṛtvā pāpāni bhūriśaḥ // NarP_2,4.12 //",
  "GP12nardp2_u:325": "prayānti vaiṣṇavaṃ lokamupoṣya harivāsaram /",
  "GP12nardp2_u:326": "manujāḥ pitṛbhiḥ sārddhaṃ tathaiva ca pitāmahaiḥ // NarP_2,4.13 //",
  "GP12nardp2_u:327": "teṣāmapīha pitaraḥ pitṝṇāṃ pitarastathā /",
  "GP12nardp2_u:328": "tathā mātāmahā yānti māturye janakādayaḥ // NarP_2,4.14 //",
  "GP12nardp2_u:329": "teṣāmapi janetāro janitṝṇāṃ hi pūrvajāḥ /",
  "GP12nardp2_u:330": "etadduḥkhaṃ punardeva mama marmavibhedanam // NarP_2,4.15 //",
  "GP12nardp2_u:331": "priyāyāḥ pitaro yānti mārjayitvā lipiṃ mama /",
  "GP12nardp2_u:332": "pitṝṇāṃ bījato yasmāddhātryā kukṣau dhṛto yataḥ // NarP_2,4.16 //",
  "GP12nardp2_u:333": "yadekaḥ kurute karma tadekenaiva bhujyate /",
  "GP12nardp2_u:334": "tato 'nyasya kṛtaṃ brahmanbījaṃ dhātrīsamudbhavam // NarP_2,4.17 //",
  "GP12nardp2_u:335": "tārayetsa ubhau pakṣau yatpiṇḍo yasya vigrahaḥ /",
  "GP12nardp2_u:336": "na bhāryāyā bhavedvījaṃ na bhāryā kukṣidhāriṇī // NarP_2,4.18 //",
  "GP12nardp2_u:337": "kathaṃ tasyā jagannātha pakṣo yāti paraṃ padam /",
  "GP12nardp2_u:338": "jāmātuḥ puṇyamāhātmyattina me śiraso rujā // NarP_2,4.19 //",
  "GP12nardp2_u:339": "na me prayojanaṃ deva niyogenedṛśena vai /",
  "GP12nardp2_u:340": "ekādaśyupavāsī yaḥ sa māṃ tyaktvā vrajeddharim // NarP_2,4.20 //",
  "GP12nardp2_u:341": "kulatrayaṃ samuddhṛtya ātmanā saha padmaja /",
  "GP12nardp2_u:342": "tyaktvā tu māmakaṃ mārgaṃ prayāti harimandiram // NarP_2,4.21 //",
  "GP12nardp2_u:343": "na yajñaistādṛśairdeva gatiṃ prāpnoti mānavaḥ /",
  "GP12nardp2_u:344": "na tīrthairnāpi dānairvā na vratairviṣṇuvarjitaiḥ // NarP_2,4.22 //",
  "GP12nardp2_u:345": "na jale pāvake vāpi mṛtaḥ prāpnoti tāṃ gatim /",
  "GP12nardp2_u:346": "yogena saṃpraṇaṣṭo vā bhṛgupātena vā vidhe // NarP_2,4.23 //",
  "GP12nardp2_u:347": "tādṛśīṃ na gatiṃ yāti yādṛśīṃ vaiṣṇavavratī /",
  "GP12nardp2_u:348": "gatiṃ matimatāṃ śreṣṭha satyametadudīritam // NarP_2,4.24 //",
  "GP12nardp2_u:349": "harerdine dhātṛphalāṅgalipto vimuktavāñchārasabhojano naraḥ /",
  "GP12nardp2_u:350": "prayāti loke dharaṇīdharasya viduṣṭakarmāpi manuṣyajanmā // NarP_2,4.25 //",
  "GP12nardp2_u:351": "so 'haṃ nirāśo bhuvi hīnakarmā tavāgataḥ pādasarojayugmam /",
  "GP12nardp2_u:352": "vijñapti mātrābhayadāptikālaṃ kuruṣva sargasthitināsahetoḥ // NarP_2,4.26 //",
  "GP12nardp2_u:353": "māsyustadā pāpakṛto vihīnā yanmāmakairbhūtagaṇairmanuṣyāḥ /",
  "GP12nardp2_u:354": "niyantritāḥ śṛṅkhalarajjubandhanaiḥ samīpagā me vaśagā bhaveyuḥ // NarP_2,4.27 //",
  "GP12nardp2_u:355": "bhagnastu mārgo ravitāpayukto yadviṣṇusaṃghairatitīvrahastaiḥ /",
  "GP12nardp2_u:356": "vimucya kuṃbhīṃ sakalo janaughaḥ prayāti taddhāma parātparasya // NarP_2,4.28 //",
  "GP12nardp2_u:357": "iti śrībṛhannāradīyapurāṇottarabhāge yamavākyaṃ nāma caturtho 'dhyāyaḥ",
  "GP12nardp2_u:358": "_____________________________________________________________",
  "GP12nardp2_u:359": "yama uvāca",
  "GP12nardp2_u:360": "ghṛṣṭatāṃ samanuprāptaḥ panthā devasya cakriṇaḥ /",
  "GP12nardp2_u:361": "acchidrairgamyanānaiśca naraistribhuvanārcita // NarP_2,5.1 //",
  "GP12nardp2_u:362": "apramāṇamahaṃ manye lokaṃ viṣṇorjagatpate /",
  "GP12nardp2_u:363": "yo na pūryati lokaighaiḥ sarvasatvasaroruhaiḥ // NarP_2,5.2 //",
  "GP12nardp2_u:364": "mādhavāvasathainaiva samastena pitāmaha /",
  "GP12nardp2_u:365": "svakarmasthā vikarmasthāḥ śucayo 'śucayo 'pi vā // NarP_2,5.3 //",
  "GP12nardp2_u:366": "upoṣya vāsaraṃ viṣṇorlokaṃ yānti nṛpājñayā /",
  "GP12nardp2_u:367": "so 'smākaṃ hi mahān śatrurbhavatāṃ ca viśeṣataḥ // NarP_2,5.4 //",
  "GP12nardp2_u:368": "nigrāhyo jagatāṃnātha bhavennāstyatra saṃśayaḥ /",
  "GP12nardp2_u:369": "tena varṣasahasreṇa śāsitaṃ kṣitimaṇḍalam // NarP_2,5.5 //",
  "GP12nardp2_u:370": "aprameyo jano nīto vaiṣṇavaṃ harivallabham /",
  "GP12nardp2_u:371": "āropayitvā garuḍe kṛtvā rūpaṃ caturbhujam // NarP_2,5.6 //",
  "GP12nardp2_u:372": "pītavastrasusaṃvītaṃ sragviṇaṃ cārulopanam /",
  "GP12nardp2_u:373": "yadi sthāsyati deveśa mādhavyāṃ mādhavapriyaḥ // NarP_2,5.7 //",
  "GP12nardp2_u:374": "samastaṃ neṣyate lokaṃ viṣṇoḥ padamanāmayam /",
  "GP12nardp2_u:375": "eṣa daṇḍaḥ paṭo hyeṣa tava padbhyāṃ visarjitaḥ // NarP_2,5.8 //",
  "GP12nardp2_u:376": "lokapālatvamatulaṃ mārjita tena bhūbhujā /",
  "GP12nardp2_u:377": "rukmāṅgadena deveśa dhanyā sā sa dhṛto yayā // NarP_2,5.9 //",
  "GP12nardp2_u:378": "sarvaduḥkhavināśāya mātrṛjāto guṇādhikaḥ /",
  "GP12nardp2_u:379": "kimapatyena jātena mātuḥ kleśakareṇa hi // NarP_2,5.10 //",
  "GP12nardp2_u:380": "yo na tāpayate śatrūn jyeṣṭhe māsi yathā raviḥ /",
  "GP12nardp2_u:381": "vṛthāśūlā hi jananī jātā deva kuputriṇī // NarP_2,5.11 //",
  "GP12nardp2_u:382": "yasya na sphurate kīrtirghanastheva śatahradā /",
  "GP12nardp2_u:383": "yaḥ piturnoddharetpakṣaṃ vidyayā vā balena vā // NarP_2,5.12 //",
  "GP12nardp2_u:384": "māturjaṭharajo rogaḥ sa prasūto dharātale /",
  "GP12nardp2_u:385": "dharme cārthe ca kāme ca pratīpo yo bhavetsutaḥ // NarP_2,5.13 //",
  "GP12nardp2_u:386": "mātṛhā procyate sadbhirvṛthā tasyaiva jīvitam /",
  "GP12nardp2_u:387": "ekā hi vīrasūreva virañce nātra saṃśayaḥ // NarP_2,5.14 //",
  "GP12nardp2_u:388": "yayā rukmāṅgado jāto mallipemarjjanāya vai /",
  "GP12nardp2_u:389": "nedaṃ vyavasthitaṃ deva kṣitau kenāpi bhūbhujā // NarP_2,5.15 //",
  "GP12nardp2_u:390": "purāṇe 'pi jagannātha na śrutaṃ paṭamārjanam /",
  "GP12nardp2_u:391": "so 'haṃ na jāṃ mi kadācidāśa dṛṣṭvā kṣirīśaṃ harisevane sthitam /",
  "GP12nardp2_u:392": "pravādamānaṃ paṭahaṃ sughoraṃ pralopamānaṃ mamaviśmamārgam // NarP_2,5.16 //",
  "GP12nardp2_u:393": "iti śrībṛhannāradīyapurāṇottarabhāge yamavilāpanaṃ nāma pañcamo 'dhyāyaḥ",
  "GP12nardp2_u:394": "_____________________________________________________________",
  "GP12nardp2_u:395": "brahmovāca",
  "GP12nardp2_u:396": "kimāścaryaṃ tvayā dṛṣṭaṃ kathaṃ vā khidyate bhavān /",
  "GP12nardp2_u:397": "sadguṇeṣu ca saṃtāpaḥ sa tāpo maraṇāntikaḥ // NarP_2,6.1 //",
  "GP12nardp2_u:398": "yasyoccāraṇamātreṇa prāpyate paramaṃ padam /",
  "GP12nardp2_u:399": "tamupoṣya kathaṃ saure na gacchati narastviti // NarP_2,6.2 //",
  "GP12nardp2_u:400": "eko hi kṛṣṇasya kṛtaḥ praṇāmo daśāśvamedhāvabhṛthena tulyaḥ /",
  "GP12nardp2_u:401": "daśāśvamedhī punareti janma kaṣṇapraṇāmī na punarbhavāya // NarP_2,6.3 //",
  "GP12nardp2_u:402": "kurukṣetreṇa kiṃ tasya kiṃ kāśyā virajena vā /",
  "GP12nardp2_u:403": "jihvāgre vartate yasya harirityakṣaradvayam // NarP_2,6.4 //",
  "GP12nardp2_u:404": "brāhmaṇaḥ śvapacīṃ gacchan viśeṣeṇa rajasvalām /",
  "GP12nardp2_u:405": "annamaśnansurāpakvaṃ maraṇe yo hariṃ smaret // NarP_2,6.5 //",
  "GP12nardp2_u:406": "abhakṣyāgamyayorjātaṃ vihāya pāpasaṃcayam /",
  "GP12nardp2_u:407": "sa yāti viṣṇusāyujyaṃ vimukto bhavabandhanaiḥ // NarP_2,6.6 //",
  "GP12nardp2_u:408": "yannāmoccāraṇānmokṣaḥ kathaṃ na tadupoṣaṇe /",
  "GP12nardp2_u:409": "yasminsaṃgīyate so 'pi cintyate puruṣottamaḥ // NarP_2,6.7 //",
  "GP12nardp2_u:410": "līlayā coccareddevaṃ śṛṇuyācca janārdanam /",
  "GP12nardp2_u:411": "gaṅgāṃbhaḥ pūtapuṇyatve sa naraḥ samatāṃ vrajet // NarP_2,6.8 //",
  "GP12nardp2_u:412": "asmākaṃ jagatāṃnātho janmadaḥ puruṣottamaḥ /",
  "GP12nardp2_u:413": "kathaṃ śāsati durmedhāstasya vāsarasevinam // NarP_2,6.9 //",
  "GP12nardp2_u:414": "yastvaṃ na cūrṇitastaistu yastvaṃ baddho na tairdṛḍham /",
  "GP12nardp2_u:415": "tadasmākaṃ kṛtaṃ mānaṃ me tattvaṃ nāvabudhyase // NarP_2,6.10 //",
  "GP12nardp2_u:416": "yo niyogī na jānāti nṛpabhaktānvarān kṣitau /",
  "GP12nardp2_u:417": "kṛtsnāyāsena saṃyuktaḥ sa tairnigrāhyate punaḥ // NarP_2,6.11 //",
  "GP12nardp2_u:418": "rājeṣṭā na niyoktavyāḥ sāparādhā niyoginā /",
  "GP12nardp2_u:419": "svāmiprasādātsiddhāste vininyurvvai niyoginam // NarP_2,6.12 //",
  "GP12nardp2_u:420": "evaṃ hi pāpakartāraḥ praṇatā ye janārdane /",
  "GP12nardp2_u:421": "kathaṃ saṃyamitā teṣāṃ bālyādbhāskaranandana // NarP_2,6.13 //",
  "GP12nardp2_u:422": "śaivairbhāskarabhaktairvā madbhaktairvā divākare /",
  "GP12nardp2_u:423": "karomi tava sāhāyyaṃ haribhaktairna bhāskare // NarP_2,6.14 //",
  "GP12nardp2_u:424": "sarveṣāmeva devānāmādistupuruṣottamaḥ // NarP_2,6.15 //",
  "GP12nardp2_u:425": "madhusūdanabhaktānāṃ nigraho nopapadyate /",
  "GP12nardp2_u:426": "vyājenāpi kṛtā yaistu dvādaśī pakṣayordvayoḥ // NarP_2,6.16 //",
  "GP12nardp2_u:427": "taiḥ kṛte avamāne tu tava nāhaṃ sahāyavān /",
  "GP12nardp2_u:428": "kṛte sahāye tava sūryasūno bhavedanītirmama dehaghātinī /",
  "GP12nardp2_u:429": "viparyayo brahmapadātsupuṇyātkṛteva mārge saha viṣṇubhaktaiḥ // NarP_2,6.17 //",
  "GP12nardp2_u:430": "iti śrībṛhannāradīyapurāṇottarabhāge brahmavākyaṃ nāma ṣaṣṭho 'dhyāyaḥ",
  "GP12nardp2_u:431": "_____________________________________________________________",
  "GP12nardp2_u:432": "prāptaṃ tāta mayā sārddhaṃ vedāṅghrinamane hitam /",
  "GP12nardp2_u:433": "nāhaṃ gacchāmi yogāntaṃ punareva jagatpate // NarP_2,7.1 //",
  "GP12nardp2_u:434": "praśāsati mahīṃ bhūpehāṭakāṅgadasaṃjñake /",
  "GP12nardp2_u:435": "tamekaṃ devatāśreṣṭhaṃ saṃprāpte harivāsare // NarP_2,7.2 //",
  "GP12nardp2_u:436": "yadi cālayase dhairyāttato 'haṃ tava kiṅkaraḥ /",
  "GP12nardp2_u:437": "sa me śatrurmahāndeva tena luptaḥ paṭo mama // NarP_2,7.3 //",
  "GP12nardp2_u:438": "tamekaṃ bhojayitvā tu kārṣṇe 'hani mahīpatim /",
  "GP12nardp2_u:439": "kṛtakṛtyo bhaviṣyāmi gayāpiṇḍaprado yathā // NarP_2,7.4 //",
  "GP12nardp2_u:440": "adya prabhṛti deveśoyairnaraiḥ saṃsmṛto hariḥ /",
  "GP12nardp2_u:441": "upoṣitaḥ stutovāpi na niyamyā mayā hi te // NarP_2,7.5 //",
  "GP12nardp2_u:442": "haririti sahasā ye saṃgṛṇanticchalena jananijaṭharamārgātte vimukte vimuktā hi martyāḥ /",
  "GP12nardp2_u:443": "mama paṭavilipiṃ te no viśanti pravīṇā divicaravarasaṃghaiste namasyā bhavanti /",
  "GP12nardp2_u:444": "sautiruvāca // NarP_2,7.6 //",
  "GP12nardp2_u:445": "vaivasvatasya kāryeṇa tatsammānacikīrṣayayā /",
  "GP12nardp2_u:446": "rcitayāmāsa deveśo viriñciḥ kuśalāñchanaḥ // NarP_2,7.7 //",
  "GP12nardp2_u:447": "cintayitvā kṣaṇaṃ devaḥ sarvabhūtaiśca bhūṣitaḥ /",
  "GP12nardp2_u:448": "bhūtatrāsanamātraṃ tu rūpaṃ sa jagṛhe vibhuḥ // NarP_2,7.8 //",
  "GP12nardp2_u:449": "tasminnutpādayāmāsa pramadāṃ lokamohinīm /",
  "GP12nardp2_u:450": "sarvayoṣidvarā devīmanasā nirbhitā babhau // NarP_2,7.9 //",
  "GP12nardp2_u:451": "sā babhūvāgratastasya sarvālaṅkārabhīṣitā /",
  "GP12nardp2_u:452": "dṛṣṭvā pitāmahastāṃ tu rūpadraviṇasaṃyutām // NarP_2,7.10 //",
  "GP12nardp2_u:453": "prāhemān paśyato hyetāṃ svakānvai kāmamohitān /",
  "GP12nardp2_u:454": "pratyavāyabhayādbrahyā cakṣuṣī saṃnyamīlayat // NarP_2,7.11 //",
  "GP12nardp2_u:455": "sarāgeṇeha manasā sarāgeṇeha cakṣuṣā /",
  "GP12nardp2_u:456": "cintayedvīkṣayedvāpi jananīṃ vā sutāmapi // NarP_2,7.12 //",
  "GP12nardp2_u:457": "vadhūṃ vā bhrātṛjāyāṃ vā gurobhāryāṃ nṛpastriyam /",
  "GP12nardp2_u:458": "sa yāti narakaṃ ghoraṃ saṃcintya śvapacīmapi // NarP_2,7.13 //",
  "GP12nardp2_u:459": "dṛṣṭvā hi pramadā hyetā yaḥ kṣobhaṃ vrajate naraḥ /",
  "GP12nardp2_u:460": "tasya janmakṛtaṃ puṇyaṃ vṛthā bhavati nānyathā // NarP_2,7.14 //",
  "GP12nardp2_u:461": "prasaṃge daśasāhasraṃ puṇyamāyāti saṃkṣayam /",
  "GP12nardp2_u:462": "puṇyasya saṃkṣayātpāpī pāṣāṇākhurbhaveddhruvam // NarP_2,7.15 //",
  "GP12nardp2_u:463": "tasmānna cintaye tprājño hyetā rāgeṇa cakṣuṣā /",
  "GP12nardp2_u:464": "jananyā api pādau tu nādeyau dvādaśābdikaiḥ // NarP_2,7.16 //",
  "GP12nardp2_u:465": "sutaistvabhyaṅgakaraṇe punaryauvanasaṃsthitaiḥ /",
  "GP12nardp2_u:466": "ṣaṣṭyatītāṃ suto 'bhyaṅge niyuñjīta vicakṣaṇaḥ // NarP_2,7.17 //",
  "GP12nardp2_u:467": "vṛddho vāpi yuvā vāpi na pādau dhāvayedvadhūm /",
  "GP12nardp2_u:468": "ubhayoḥ patanaṃ proktaṃ raurave 'ṅgārasaṃcaye // NarP_2,7.18 //",
  "GP12nardp2_u:469": "yā vadhūrdarśayedaṅgaṃ vivṛtaṃ śvaśurasya hi /",
  "GP12nardp2_u:470": "pāṇipādāhatā rājan krimibhakṣyā bhavettu sā /",
  "GP12nardp2_u:471": "vadhūhastena yaḥ pāpaḥ pādaśaucaṃ karoti hi // NarP_2,7.19 //",
  "GP12nardp2_u:472": "snānaṃ vāpyathavābhyaṅgaṃ tasyāpyevaṃvidhā gatiḥ /",
  "GP12nardp2_u:473": "sūcīmukhaiḥ kṛṣṇavaktrorbhujyate kalpasaṃsthitim // NarP_2,7.20 //",
  "GP12nardp2_u:474": "tasmānna vīkṣayennārīṃ sutāṃ vāpi vadhūṃ naraḥ /",
  "GP12nardp2_u:475": "sābhilāṣeṇa manasā tatkṣaṇātpatate naraḥ // NarP_2,7.21 //",
  "GP12nardp2_u:476": "evaṃ saṃcintayitvā ca sūkṣmāṃ dṛṣṭiṃ cakāra ha /",
  "GP12nardp2_u:477": "yadidaṃ vartulaṃ vaktraṃ sonnataṃ dṛśyate śubham // NarP_2,7.22 //",
  "GP12nardp2_u:478": "asthipañjarametaddhi carmamāṃsāvṛtaṃ tviti /",
  "GP12nardp2_u:479": "vasā medo 'tha nayane sojvale strīṣu saṃsthite // NarP_2,7.23 //",
  "GP12nardp2_u:480": "atyucchritamidaṃ māṃsaṃ stanayoḥ samavasthitam /",
  "GP12nardp2_u:481": "nimnāṃśatāṃ darśayati trivalī jaṭharasthitā // NarP_2,7.24 //",
  "GP12nardp2_u:482": "punarevādhikaṃ kṣiptaṃ māṃsaṃ jaghanavatmani /",
  "GP12nardp2_u:483": "mūtradvāramidaṃ guhyaṃ yatra mugdhaṃ jagattrayam // NarP_2,7.25 //",
  "GP12nardp2_u:484": "apānavāyunā juṣṭaṃ sadaiva pratikutsitam /",
  "GP12nardp2_u:485": "bhastrāvargādhikaṃ kṣiptaṃ māṃsaṃ jaghanavartmani // NarP_2,7.26 //",
  "GP12nardp2_u:486": "kṛtaṃ yadviddvidhā kāṣṭhaṃ tadvajjaṅghā dvidhā dhruvam /",
  "GP12nardp2_u:487": "śukrāsthipūritaṃ māṃsaiḥ kathaṃ sundaratāṃ vrajet // NarP_2,7.27 //",
  "GP12nardp2_u:488": "māṃsamedovasāsāre kiṃ sāraṃ dehināṃ vada /",
  "GP12nardp2_u:489": "viṣṭhāmūtramalaiḥ puṣṭe ko dehe rajyate naraḥ // NarP_2,7.28 //",
  "GP12nardp2_u:490": "evaṃ vicārya bahudhā viriñcirjñānacakṣuṣā /",
  "GP12nardp2_u:491": "dhairyaṃ kṛtvā va nārīṃ tāmuvāca gajagāminīm // NarP_2,7.29 //",
  "GP12nardp2_u:492": "yathāhi manasā sṛṣṭā mayā tvaṃ varavarṇinī /",
  "GP12nardp2_u:493": "tathā bhūtāsi cārvaṅgi mānasonmādakāriṇī // NarP_2,7.30 //",
  "GP12nardp2_u:494": "tamuvāca tadā sā tu praṇamya caturānanam /",
  "GP12nardp2_u:495": "paśya mūcchānvatanātha jagatsthāvarajaṅgamam // NarP_2,7.31 //",
  "GP12nardp2_u:496": "mohitaṃ mama rūpeṇa sayogi yadakalmaṣam /",
  "GP12nardp2_u:497": "sa nāsti triṣu lokeṣu yaḥ pumānmama darśanāt // NarP_2,7.32 //",
  "GP12nardp2_u:498": "bhavanta māditaḥ kṛtvā na kṣobhaṃ yāti padmaja /",
  "GP12nardp2_u:499": "ātmastutirna kartavyā kenacicchubhamicchatā // NarP_2,7.33 //",
  "GP12nardp2_u:500": "stavanānnarakaṃ yāti viśuddho 'pi ca mānavaḥ /",
  "GP12nardp2_u:501": "tathāpi stavanaṃ brahman kartavyaṃ kāryahetunā // NarP_2,7.34 //",
  "GP12nardp2_u:502": "sāhaṃ sṛṣṭā tvayā brahman kasyacitkṣobhaṇāya vai /",
  "GP12nardp2_u:503": "tamādiśa jagannātha kṣobhayiṣye na saṃśayaḥ // NarP_2,7.35 //",
  "GP12nardp2_u:504": "māṃ dṛṣṭvāpi kṣitau deva bhūdharaścāpi muhyati /",
  "GP12nardp2_u:505": "kiṃ punaścetanopetaḥ śvāsocchāsī narastviti // NarP_2,7.36 //",
  "GP12nardp2_u:506": "tathā coktaṃ purāṇeṣu nārīvīkṣaṇavarṇanam /",
  "GP12nardp2_u:507": "unmādakaraṇaṃ nṝṇāṃ duścaravratanāśanam // NarP_2,7.37 //",
  "GP12nardp2_u:508": "sanmārge tāvadāste prabhavati puruṣastāvadevendriyāṇāṃ lajjāṃ tāvadvidhatte vinayamapi samālaṃbate tāvadeva /",
  "GP12nardp2_u:509": "bhrūcāpākṣepayuktāḥ śravaṇapathagatā nīlapakṣmāṇa ete yāvallīlāvatīnāṃ na hṛdi dhṛtimuṣo dṛṣṭibāṇāḥ patanti // NarP_2,7.38 //",
  "GP12nardp2_u:510": "dhiktasya mūḍhamanasaḥ kukaveḥ kavitvaṃ yaḥ strīmukhaṃ ca śaśinaṃ ca samīkaroti /",
  "GP12nardp2_u:511": "bhrūkṣepavismitakaṭākṣanirīkṣanirīkṣitāni kopaprasādahasitāni kutaḥ śaśāṅke // NarP_2,7.39 //",
  "GP12nardp2_u:512": "pītaṃ hi madyaṃ manujena nātha karoti mohaṃ suvicakṣaṇasya /",
  "GP12nardp2_u:513": "smṛtā ca dṛṣṭā yuvatī nareṇa vimohayedeva surādhikā hi // NarP_2,7.40 //",
  "GP12nardp2_u:514": "mohanārthaṃ tvayā sṛṣṭā narāṇāṃ prapitāmaha /",
  "GP12nardp2_u:515": "tamādiśajagannātha trailokyaṃ mohayāmyaham // NarP_2,7.41 //",
  "GP12nardp2_u:516": "brahmovāca",
  "GP12nardp2_u:517": "satyamuktaṃ tvayā devi nāsādhyaṃ bhuvanatraye /",
  "GP12nardp2_u:518": "nāganāsoru subhage mattamātaṅgagāmini // NarP_2,7.42 //",
  "GP12nardp2_u:519": "yā tvaṃ dūṣayase ceto mamāpi varavarṇini /",
  "GP12nardp2_u:520": "tanmayā sugṛhītaṃ tu kṛtaṃ jñānāṅkuśena hi // NarP_2,7.43 //",
  "GP12nardp2_u:521": "sā tvaṃ kathaṃ na lokānāṃ cetāṃsyapahariṣyasi /",
  "GP12nardp2_u:522": "satyametadviśālākṣi tava rūpaṃ vimohanam // NarP_2,7.44 //",
  "GP12nardp2_u:523": "sāmaraṃ hi jagatsarvaṃ niśceṣṭamapi lakṣaye /",
  "GP12nardp2_u:524": "yannimittaṃ mayā sṛṣṭā tatsādhaya varānane // NarP_2,7.45 //",
  "GP12nardp2_u:525": "vaidiśe nagare rājā nāmnā rukmāṅgadaḥ kṣitau /",
  "GP12nardp2_u:526": "yasya sandhyāvalī bhāryā tava rūpopamā śubhe // NarP_2,7.46 //",
  "GP12nardp2_u:527": "yasyāṃ dharmāṅgado jāto pituratyadhikaḥ sutaḥ /",
  "GP12nardp2_u:528": "daśanāgāyu tabalaḥ pratāpena raviryathā // NarP_2,7.47 //",
  "GP12nardp2_u:529": "yaḥ kṣāntyā dharayā tulyo gāṃbhīrye sāṃgaropamaḥ /",
  "GP12nardp2_u:530": "tejasā vahnivaddvīptaḥ krodhe vaivasvatopamaḥ // NarP_2,7.48 //",
  "GP12nardp2_u:531": "tyāge vairaucaniryadvadgatau hi pavanopamaḥ /",
  "GP12nardp2_u:532": "saumyatve śaśitulyastu rūpavān manmatho yathā // NarP_2,7.49 //",
  "GP12nardp2_u:533": "jīvabhārgavayostulyo yo nītau rājanandanaḥ /",
  "GP12nardp2_u:534": "pitrā bhuktaṃ samastaikaṃ jaṃbūdvīpaṃ varānane // NarP_2,7.50 //",
  "GP12nardp2_u:535": "dharmāṅgadena dvīpāni saṃjitānyaparāṇyapi /",
  "GP12nardp2_u:536": "pitrostu vrīḍayā yena na jñātaṃ pramadāsukham // NarP_2,7.51 //",
  "GP12nardp2_u:537": "svayaṃ prāptāḥ parityaktā yena bhāryāḥ sahasraśaḥ /",
  "GP12nardp2_u:538": "yo na vākyādvicalate sahaiva hi piturgṛhe // NarP_2,7.52 //",
  "GP12nardp2_u:539": "yasya vai trīṇi subhage mātṝṇāṃ cāruhāsini /",
  "GP12nardp2_u:540": "śatāni kanakābhāse tvaviśeṣeṇa paśyati // NarP_2,7.53 //",
  "GP12nardp2_u:541": "casya dharmapradhānasya putraratnāñcitasya ca /",
  "GP12nardp2_u:542": "samīpaṃ gaccha cārvaṅgi mandare parvatottame // NarP_2,7.54 //",
  "GP12nardp2_u:543": "tatra vatsyati rājā vai turageṇātivāhitaḥ /",
  "GP12nardp2_u:544": "tava gītena cārvaṅgi mohito 'śvaṃ vihāya cakata // NarP_2,7.55 //",
  "GP12nardp2_u:545": "adhiruhya gireḥ pṛṣṭhaṃ sa saṃgaṃ yāsyati tvayā /",
  "GP12nardp2_u:546": "tatra devi tvayāvācyaṃ militvā bhūbhujā tviha // NarP_2,7.56 //",
  "GP12nardp2_u:547": "ahaṃ bhāryā bhaviṣyāmi tava rājanna saṃśayaḥ /",
  "GP12nardp2_u:548": "yadbravīmi hyahaṃ nātha tatkāryaṃ hi tvayā dhruvam // NarP_2,7.57 //",
  "GP12nardp2_u:549": "mohitastava rūpeṇa tathaiva pratipadyate /",
  "GP12nardp2_u:550": "yatastaṃ śapathairdhṛtvā dakṣiṇena kareṇa vai // NarP_2,7.58 //",
  "GP12nardp2_u:551": "vācyaḥ katipayaiḥ subhru dinairapagataistviti /",
  "GP12nardp2_u:552": "surate tava cārvaṅgi yadā mugdho hi lakṣyate // NarP_2,7.59 //",
  "GP12nardp2_u:553": "tadā prahasya rājño vai smāraṇīyaṃ purā vacaḥ /",
  "GP12nardp2_u:554": "yastvayā śapatho rājankṛto madvākyapālane // NarP_2,7.60 //",
  "GP12nardp2_u:555": "tatpālayamahīpāla manye 'haṃ samayastviti /",
  "GP12nardp2_u:556": "evamukte tvayā mugdho rājā vai satyagauravāt // NarP_2,7.61 //",
  "GP12nardp2_u:557": "pālayāmi na saṃdeho brūhi kiṃ te dadāmyaham /",
  "GP12nardp2_u:558": "evamukte tu vacane tvayā vācyo varānane // NarP_2,7.62 //",
  "GP12nardp2_u:559": "rukmāṅgado mahīpālo dharmāṅgadapitā śubhe /",
  "GP12nardp2_u:560": "nopavāsastvayā kāryo jātu vai harivāsare // NarP_2,7.63 //",
  "GP12nardp2_u:561": "suratasraṃ sakārī me hyupavāso bhavetpriya /",
  "GP12nardp2_u:562": "sumugdhāṃ yauvanopetāṃ svabhāryāṃ yo na sevate // NarP_2,7.64 //",
  "GP12nardp2_u:563": "parvāpekṣī durācāraḥ sa yāti narakaṃ dhruvam /",
  "GP12nardp2_u:564": "trirātramapaviddhāhaṃ tvayā bhūpa upoṣaṇāt // NarP_2,7.65 //",
  "GP12nardp2_u:565": "nāhaṃ nimeṣamapyekaṃ sthātuṃ śaktā tvayā vinā /",
  "GP12nardp2_u:566": "śrāddhakāle tu saṃprāpte upāviṣṭairdvijaiḥ kila // NarP_2,7.66 //",
  "GP12nardp2_u:567": "yācate saṃgamaṃ bhāryā yadi bhogyā tadaiva sā /",
  "GP12nardp2_u:568": "evaṃ saṃbodhyamāno 'pi yadā rājā vacastava // NarP_2,7.67 //",
  "GP12nardp2_u:569": "na kariṣyati cārvaṅgi tadā vācyaṃ paraṃ vacaḥ /",
  "GP12nardp2_u:570": "yadi na tyajase rājannupavāsaṃ harerdine // NarP_2,7.68 //",
  "GP12nardp2_u:571": "svahastena śiraścchitvā svaputrasya varāsinā /",
  "GP12nardp2_u:572": "dharmāṅgadasya rājendra mamotsaṃgekṣipa svayam // NarP_2,7.69 //",
  "GP12nardp2_u:573": "yadyetanmatpriyaṃ tvaṃ hi na karoṣi mahīpate /",
  "GP12nardp2_u:574": "dharmakṣīṇo bhavān gantā narake nātra saṃśayaḥ // NarP_2,7.70 //",
  "GP12nardp2_u:575": "śrutvā tvadīyaṃ vacanaṃ varāṅgane na hiṃsyate prāṇasamaṃ ca putram /",
  "GP12nardp2_u:576": "saṃgṛhya vākyaṃ vasudhāmarāṇāṃ sambhokṣyate mādhavavāsaṃre 'sau // NarP_2,7.71 //",
  "GP12nardp2_u:577": "tato jano yāsyati pūrvavacca yamāntikaṃ kiṅkarapāśabaddhaḥ /",
  "GP12nardp2_u:578": "lipipramāṇaṃ narakādhivāsī bhaviṣyate sādhu kṛtaṃ tvayā hi // NarP_2,7.72 //",
  "GP12nardp2_u:579": "atha yadi nihanti tanayaṃ rājā satyena saṃyutaḥ śrīmān /",
  "GP12nardp2_u:580": "niḥśeṣāmarapūjyaṃ vrajati padaṃ padmanābhasya // NarP_2,7.73 //",
  "GP12nardp2_u:581": "iti śrībṛhannāradīyapurāṇottarabhāge mohinīṃ prati brahmavākyaṃ nāma saptamo 'dhyāyaḥ",
  "GP12nardp2_u:582": "_____________________________________________________________",
  "GP12nardp2_u:583": "sautiruvāca",
  "GP12nardp2_u:584": "sāsa śrutvā brahmaṇo vākyaṃ nārī kamalalocanā /",
  "GP12nardp2_u:585": "uvāca nāma medehi yena gacchāmi mandiram // NarP_2,8.1 //",
  "GP12nardp2_u:586": "pitrā nāma prakartavyamapatyānāṃ jagatpate /",
  "GP12nardp2_u:587": "nāma pāpaharaṃ proktaṃ tatkuruṣva kuśadhvaja // NarP_2,8.2 //",
  "GP12nardp2_u:588": "brahmovāca",
  "GP12nardp2_u:589": "yasmādidaṃ jagatsarvaṃ tvayā suṃdari mohitam /",
  "GP12nardp2_u:590": "mohinī nāma te devi saguṇaṃ hi bhaviṣyati // NarP_2,8.3 //",
  "GP12nardp2_u:591": "daśāvasthāgataḥ samyag darśanātte bhaviṣyati /",
  "GP12nardp2_u:592": "yadi prāpnoti vai subhru tvatsaṃparkaṃ sukhāvaham // NarP_2,8.4 //",
  "GP12nardp2_u:593": "evamuktā varārohā praṇamya kamalāsanam /",
  "GP12nardp2_u:594": "vīkṣyamāṇāmarairmārge pratasthe mandarācalam // NarP_2,8.5 //",
  "GP12nardp2_u:595": "tṛtīyena muhūrtena saṃprāptā girimastakam /",
  "GP12nardp2_u:596": "yasya saṃveṣṭane nāgo vāsukirnahi pūryate // NarP_2,8.6 //",
  "GP12nardp2_u:597": "yo dhṛto hariṇā pūrvaṃ mathito devadānavaiḥ /",
  "GP12nardp2_u:598": "ṣaḍlakṣayojanaḥ siṃdhuryasyāsau gahvaro bhavet // NarP_2,8.7 //",
  "GP12nardp2_u:599": "kūrmadehena saṃpṛkto yo na bhinno girirmahān /",
  "GP12nardp2_u:600": "patatā yena rājendra siṃdhorguhyaṃ pradarśitam // NarP_2,8.8 //",
  "GP12nardp2_u:601": "gataṃ brahmāṇḍamārgeṇa payo yasmādgirerdvijāḥ /",
  "GP12nardp2_u:602": "kūrmāsthigharṣatā yena pāvako janito mahān // NarP_2,8.9 //",
  "GP12nardp2_u:603": "yasminsa vasate devaḥ saha bhūtairdigaṃbaraḥ /",
  "GP12nardp2_u:604": "na devairdānavairvāpi dṛṣṭo yo hi dvijottamāḥ // NarP_2,8.10 //",
  "GP12nardp2_u:605": "daśavarṣasahasrākhye kāle mahati gacchati /",
  "GP12nardp2_u:606": "keyūragharṣaṇe yena kṛtaṃ devasya cakriṇaḥ // NarP_2,8.11 //",
  "GP12nardp2_u:607": "ratnānāṃ mandiraṃ hyeṣa bahudhātusamanvitaḥ // NarP_2,8.12 //",
  "GP12nardp2_u:608": "krīḍāvihāro 'pi divaukasāṃ yastapasvinā yastapaso 'pi hetuḥ /",
  "GP12nardp2_u:609": "surāṅganānāṃ rativarddhano yo ratnauṣadhīnāṃ prabhavo girirmahān // NarP_2,8.13 //",
  "GP12nardp2_u:610": "daśaikasāhasramitaśca mūle tatsaṃkhyayā vistaratāṃ gato 'sau /",
  "GP12nardp2_u:611": "dairghyeṇa tāvanti hi yojanāni trailokyayaṣṭīva samucchrito 'sau // NarP_2,8.14 //",
  "GP12nardp2_u:612": "sakāñcanai ratnamayaiśca śṛṅgaiḥ prakāśayanbhūmitalaṃ viyacca /",
  "GP12nardp2_u:613": "yasmingataḥ kaśya panandano vai viraśmitāmeti vinaṣṭatejāḥ // NarP_2,8.15 //",
  "GP12nardp2_u:614": "kāñcanākārabhūtāṅgaṃ saprāptā kāñcanaprabhā /",
  "GP12nardp2_u:615": "sūryatejonihantāraṃ mandaraṃ tejasā svayam // NarP_2,8.16 //",
  "GP12nardp2_u:616": "kurvatī nṛpakāmārthamupaviṣṭā śilātale /",
  "GP12nardp2_u:617": "nīlakāntimaye divye saptayojanaviratṛte // NarP_2,8.17 //",
  "GP12nardp2_u:618": "tasyāṃ śilāyāṃ rājendra ligaṃ tiṣṭhati kauliśam /",
  "GP12nardp2_u:619": "daśahasta pramāṇaṃ hi vistarādūrddhvasaṃkhyayā // NarP_2,8.18 //",
  "GP12nardp2_u:620": "vṛṣaliṅgeti vikhyātaṃ prāsādābhrasamaṃ param /",
  "GP12nardp2_u:621": "tasminbālā dvijaśreṣṭhāścakre saṃgītamuttamam // NarP_2,8.19 //",
  "GP12nardp2_u:622": "tantrītā lasamāyuktaṃ klamahānikaraṃ param /",
  "GP12nardp2_u:623": "samīpavartinī tasya bhūtvā liṅgasya bhāminī // NarP_2,8.20 //",
  "GP12nardp2_u:624": "mūrcchanātālasahitaṃ gāndhāradhvanisaṃyutam /",
  "GP12nardp2_u:625": "tasminpravṛtte rājendragīte manmathavarddhane // NarP_2,8.21 //",
  "GP12nardp2_u:626": "babhūva sthāvarāṇāṃ hi spṛhā tasminmunīśvarāḥ /",
  "GP12nardp2_u:627": "na ca daivaṃ na cādaivaṃ gītaṃ tādṛgbabhūva ha // NarP_2,8.22 //",
  "GP12nardp2_u:628": "mohinīmukhanirgītaṃ gītaṃ satvavimohanam // NarP_2,8.23 //",
  "GP12nardp2_u:629": "śrutvaiva gītaṃ hi digambarastu tenaiva rūpeṇa varāṅganāyāḥ /",
  "GP12nardp2_u:630": "kāmāturo bhoktumanāścacāla tāṃ mohinīṃ pārvatidṛṣṭilajjaḥ // NarP_2,8.24 //",
  "GP12nardp2_u:631": "iti śrībṛhannāradīyapurāṇottarabhāge mohinīcarite mandakharṇanaṃ nāmāṣṭamo 'dhyāyaḥ",
  "GP12nardp2_u:632": "_____________________________________________________________",
  "GP12nardp2_u:633": "sautiruvāca",
  "GP12nardp2_u:634": "rukmāṅgadastu rājendro bhuktvā bhogāṃstumānuṣān /",
  "GP12nardp2_u:635": "saṃpūjya bahuśo devaṃ pītāṃbaradharaṃ haram // NarP_2,9.1 //",
  "GP12nardp2_u:636": "datvā mūrdhni padaṃ viprāḥ śatrīṇāṃ raṇaśālinām /",
  "GP12nardp2_u:637": "kṛtvā śūnyaṃ yamapathaṃ jitvā vaivasvataṃ yamam // NarP_2,9.2 //",
  "GP12nardp2_u:638": "vaikuṇṭhasya tu panthānaṃ saṃpūrṇaṃ mānavaiḥ kṛtam /",
  "GP12nardp2_u:639": "āhūya tanayaṃ kāle dharmāṅgadamabhāṣata // NarP_2,9.3 //",
  "GP12nardp2_u:640": "etāṃ vasumatīṃ putra vasupūrṇāṃ samantataḥ /",
  "GP12nardp2_u:641": "paripālaya vīryeṇa svadharme kṛtaniścayaḥ // NarP_2,9.4 //",
  "GP12nardp2_u:642": "putra samarthe jāte yo rājyaṃ na pratipādayet /",
  "GP12nardp2_u:643": "tasya dharmastathā kīrtirvinasyati na saṃśayaḥ // NarP_2,9.5 //",
  "GP12nardp2_u:644": "samarthena ca putreṇa yo na yāti pitā sukham /",
  "GP12nardp2_u:645": "avaśya pātakī so 'pi vijñeyo bhuvanatraye // NarP_2,9.6 //",
  "GP12nardp2_u:646": "piturbhārakṣamaḥ putro bhāraṃ nodvahate tu yaḥ /",
  "GP12nardp2_u:647": "māturuccāravajjāto dvijihvo viṣavarjitaḥ // NarP_2,9.7 //",
  "GP12nardp2_u:648": "sa putro yo 'dhikakhyātaḥ piturbhavati bhūtale /",
  "GP12nardp2_u:649": "prakāśayati sarvatra svakarairiva bhāskaraḥ // NarP_2,9.8 //",
  "GP12nardp2_u:650": "putrāpanayajairduḥkhai rātrau jāgartiṃ yatpitā /",
  "GP12nardp2_u:651": "sa putro narakaṃ yāti yāvadābhūtasaṃplavam // NarP_2,9.9 //",
  "GP12nardp2_u:652": "piturvacanamādṛtya sarvaṃ yaḥ kurute gṛhe /",
  "GP12nardp2_u:653": "sa yāti deva sāyujyaṃ stūyamāno divi sthitaiḥ // NarP_2,9.10 //",
  "GP12nardp2_u:654": "so 'haṃ prajākṛte putra āsaktaḥ karmabhiḥ kṣitau /",
  "GP12nardp2_u:655": "na bhuktaṃ naiva suptaṃ tu svecchayā pālane sthitaḥ // NarP_2,9.11 //",
  "GP12nardp2_u:656": "asamarthe tvayi suta na prāptaṃ hi mayā sukham /",
  "GP12nardp2_u:657": "viṣṇuvāsarabhoktṝṇāṃ nigrahe kṛtabuddhinā // NarP_2,9.12 //",
  "GP12nardp2_u:658": "kecicchaive sthitā mārge saure kecidvyavasthitāḥ /",
  "GP12nardp2_u:659": "viriñcimārgagāścānye pārvatyāśca sthitāḥ pare // NarP_2,9.13 //",
  "GP12nardp2_u:660": "sāyaṃ ca prātarāsīnā agnihotre vyavasthitāḥ /",
  "GP12nardp2_u:661": "bālo yuvā vā vṛddho vā gurviṇī vā kumārikā // NarP_2,9.14 //",
  "GP12nardp2_u:662": "sarogo vikalo vāpi na śaknoti hyupoṣitum /",
  "GP12nardp2_u:663": "ityevaṃ jalpitaṃ yaistu tānnirasya samantataḥ // NarP_2,9.15 //",
  "GP12nardp2_u:664": "vacobhistu purāṇoktairvāsarairbahubhistvaham /",
  "GP12nardp2_u:665": "saṃbodhayitvā bahuśaḥ prajānāṃ sukhahetave // NarP_2,9.16 //",
  "GP12nardp2_u:666": "nigṛhya tānharidine nirāhārānkaromi ca /",
  "GP12nardp2_u:667": "śāstradṛṣṭyā tu viduṣo mūrkhāndaṇḍanapūrvakam // NarP_2,9.17 //",
  "GP12nardp2_u:668": "śāsayitvā kṛtāḥ sarve nirāhārā harerdine /",
  "GP12nardp2_u:669": "tena me na sukhaṃ kiñcidavalīḍhaṃ dharātale // NarP_2,9.18 //",
  "GP12nardp2_u:670": "kaccinna duḥkhena janānyojayetkila putraka /",
  "GP12nardp2_u:671": "svebhyo vāpi parebhyo vā yā rakṣecca prajā nṛpaḥ // NarP_2,9.19 //",
  "GP12nardp2_u:672": "tasyāmī hyakṣayā lokāḥ purāṇeṣu prakīrtitāḥ /",
  "GP12nardp2_u:673": "so 'haṃ prajākṛte saumya saṃsthito nātmanaḥ kvacit // NarP_2,9.20 //",
  "GP12nardp2_u:674": "saukhyamicchāmyahaṃ bhoktuṃ mṛgayādisamudbhavam /",
  "GP12nardp2_u:675": "na pānadyūtajaṃ putra kāmaye 'haṃ kadācana // NarP_2,9.21 //",
  "GP12nardp2_u:676": "eṣu sakto 'cirātputra vināśaṃ yāti pārthivaḥ /",
  "GP12nardp2_u:677": "tvatprasādādahaṃ putra mṛgayāvyājato 'dhunā // NarP_2,9.22 //",
  "GP12nardp2_u:678": "girīnvanāni saritaḥ sarāṃsi vividhāni ca /",
  "GP12nardp2_u:679": "bhoktukāmaḥ priyānkāmāṃstvayi bhāraṃ niveśya ca // NarP_2,9.23 //",
  "GP12nardp2_u:680": "etatsarvaṃ samākhyātaṃ yatsthitaṃ hṛdaye mama /",
  "GP12nardp2_u:681": "kṛte tava mahākīrtirakṛte narakasthitiḥ // NarP_2,9.24 //",
  "GP12nardp2_u:682": "dharmāṅgada uvāca",
  "GP12nardp2_u:683": "sarvametatkariṣyāmi bhuṅkṣva bhogānmano 'nugān /",
  "GP12nardp2_u:684": "gurvīṃ rājyadhuraṃ tāta tvadīyāmuddharāmyaham // NarP_2,9.25 //",
  "GP12nardp2_u:685": "nahi me 'nyaḥ smṛto dharmastvadvākyakaraṇaṃ vinā /",
  "GP12nardp2_u:686": "piturvākyamakurvāṇaḥ kurvandharmānadho vrajet // NarP_2,9.26 //",
  "GP12nardp2_u:687": "tasmātkariṣye vacanaṃ tvadīyaṃ prāñjaliḥ sthitaḥ /",
  "GP12nardp2_u:688": "evamukte tu vacane rājā hṛṣṭo babhūva ha // NarP_2,9.27 //",
  "GP12nardp2_u:689": "gantukāmo mṛgānbhūyolabdhvā jñātvā vanaṃ tataḥ /",
  "GP12nardp2_u:690": "dharmāṅgado 'pi dṛṣṭātmā prajā āhūya cābravīt // NarP_2,9.28 //",
  "GP12nardp2_u:691": "pitrā niyukto bhavatāṃ pālanāya hitāya ca /",
  "GP12nardp2_u:692": "piturvākyaṃ mayā kāryaṃ sarvathā dharmamicchatā // NarP_2,9.29 //",
  "GP12nardp2_u:693": "nānyo hi dharmaḥ putrasya piturvākyaṃ vinā prajāḥ /",
  "GP12nardp2_u:694": "mayi daṇḍadhare śāstā na yamo bhavati kvacit // NarP_2,9.30 //",
  "GP12nardp2_u:695": "evaṃ jñātvā tu yuṣmābhiḥ smartavyo garuḍadhvajaḥ /",
  "GP12nardp2_u:696": "brahmārpaṇaprayogeṇa yajanīyo janārdanaḥ // NarP_2,9.31 //",
  "GP12nardp2_u:697": "mamatvaṃ hi parityajya svajātivihitena ca /",
  "GP12nardp2_u:698": "yena vo hyakṣayā lokā bhaveyurnātra saṃśayaḥ // NarP_2,9.32 //",
  "GP12nardp2_u:699": "pitṛmārgādhiko hyeṣa bhavatāṃ darśitaḥ prajāḥ /",
  "GP12nardp2_u:700": "brahmārpaṇakriyāyuktā bhavantu jñānakovidāḥ // NarP_2,9.33 //",
  "GP12nardp2_u:701": "na bhoktavyaṃ haridine paitro mārgastu śāśvataḥ /",
  "GP12nardp2_u:702": "viśeṣo hi mayākhyāto bhavatāṃ brahmasaṃsthitiḥ // NarP_2,9.34 //",
  "GP12nardp2_u:703": "prayoktavyā ca tattvajñaiḥ punarāvṛtti durlabhā /",
  "GP12nardp2_u:704": "yadupoṣyaṃ haridinaṃ tadavaśyamiti sthitiḥ // NarP_2,9.35 //",
  "GP12nardp2_u:705": "anunīya prajāḥ sarvāḥ samāśvātyata punaḥ punaḥ /",
  "GP12nardp2_u:706": "na divā na ca śarvaryāṃ śete dharmāṃ gadaḥ sadā // NarP_2,9.36 //",
  "GP12nardp2_u:707": "sarvatra bhramate śauryātkurvanniṣkaṇṭakāṃ kṣitim /",
  "GP12nardp2_u:708": "paṭaho raṭate nityaṃ mṛgāriripumastake // NarP_2,9.37 //",
  "GP12nardp2_u:709": "abhuktvā dvādaśīṃ lokā mamatvena vivarjitāḥ /",
  "GP12nardp2_u:710": "trividheṣu ca kāryeṣu deveśaścintyatāṃ hariḥ // NarP_2,9.38 //",
  "GP12nardp2_u:711": "havyakavyavaho devaḥ sa eva puruṣottamaḥ /",
  "GP12nardp2_u:712": "sūrye yo hi kṛśākāśe visarge jagatāṃ patiḥ // NarP_2,9.39 //",
  "GP12nardp2_u:713": "smarttavyo manujaiḥ sarvairdharmakāmārthakāmukaiḥ /",
  "GP12nardp2_u:714": "svajātivihito 'pyevaṃ sanmārge caiva mādhavaḥ // NarP_2,9.40 //",
  "GP12nardp2_u:715": "sa eva bhoktā bhoktavyaḥ sa eva puruṣottamaḥ /",
  "GP12nardp2_u:716": "viniyogastu tasyaiva sarvakarmasu yujyate // NarP_2,9.41 //",
  "GP12nardp2_u:717": "evaṃ raṭanti viprendrāḥ paṭahe meghaniḥsvane /",
  "GP12nardp2_u:718": "evaṃ dharmamavāpyātha pitāṃ dharmāṅgadasya hi // NarP_2,9.42 //",
  "GP12nardp2_u:719": "jñātvā putraṃ kriyopetamātmano hyadhikaṃ dvijāḥ /",
  "GP12nardp2_u:720": "uvāca bhāryāṃ saṃhṛṣṭaḥ sthitāṃ lakṣmīmivāparām // NarP_2,9.43 //",
  "GP12nardp2_u:721": "saṃdhyāvali hyahaṃ dhanyastvaṃ cāpi varavarṇinī /",
  "GP12nardp2_u:722": "ubhayorjanitaḥ putraḥ śaśāṅkadhavalaḥ kṣitau // NarP_2,9.44 //",
  "GP12nardp2_u:723": "karṇābhyāṃ śrūyate mokṣo na dṛṣṭaḥ kenacitkvacit /",
  "GP12nardp2_u:724": "so 'smābhiradhikaṃ prāpto mokṣaḥ satputrasaṃbhavaḥ // NarP_2,9.45 //",
  "GP12nardp2_u:725": "putre vinayasaṃpanne vṛttāśauryasamanvite /",
  "GP12nardp2_u:726": "pratāpini varārohe piturmokṣo gṛhe dhruvam // NarP_2,9.46 //",
  "GP12nardp2_u:727": "ānandaṃ brahmaṇo rūpaṃ śatānandaḥ sutena yaḥ /",
  "GP12nardp2_u:728": "pitā bhavati cārvaṅgi satkarmakaraṇaiḥ śubhaiḥ // NarP_2,9.47 //",
  "GP12nardp2_u:729": "naitatsāmyaṃ bhaveddevi loke sthāvarajaṅgame /",
  "GP12nardp2_u:730": "satputraḥ piturādāya bhāramudvahate tu yaḥ // NarP_2,9.48 //",
  "GP12nardp2_u:731": "so 'haṃ gamiṣyāmi vanāya hṛṣṭo vihāraśīlo mṛgahiṃsanāya /",
  "GP12nardp2_u:732": "svecchācaraścātha viśālanetre vimuktapāpo janarakṣaṇāya // NarP_2,9.49 //",
  "GP12nardp2_u:733": "iti śrībṛhannāradīyapurāṇottarebhāge rukmāṅgadadharmāṅgadasaṃvādo nāma navamo 'dhyāyaḥ",
  "GP12nardp2_u:734": "_____________________________________________________________",
  "GP12nardp2_u:735": "vasiṣṭha uvāca",
  "GP12nardp2_u:736": "tataḥ prāha viśālākṣī bharturvākyaṃ niśamya sā /",
  "GP12nardp2_u:737": "satyamuktaṃ tvayā rājanputrasaukhyātparaṃ sukham // NarP_2,10.1 //",
  "GP12nardp2_u:738": "na bhavediha rājendra munīnāṃ bhāṣitaṃ yathā /",
  "GP12nardp2_u:739": "tulyaṃ bhavati loke 'smin viṣṇvākhyasya parasya hi // NarP_2,10.2 //",
  "GP12nardp2_u:740": "putre bhārastvayā nyastaḥ saptadvīpasamudbhavaḥ /",
  "GP12nardp2_u:741": "mārgī hiṃsāṃ parityajya yajñairiṣṭvā janārdanam // NarP_2,10.3 //",
  "GP12nardp2_u:742": "bhogaspṛhāṃ parityajya sevasya suranimnagām /",
  "GP12nardp2_u:743": "etannyāyyaṃ bhavati bho na nyāyyo mṛganigrahaḥ // NarP_2,10.4 //",
  "GP12nardp2_u:744": "hṛdaye nakhapāto hi vṛddhāyā bhūpate yathā /",
  "GP12nardp2_u:745": "tathā viṣayasevā hi pitṝṇāṃ putriṇāṃ viduḥ // NarP_2,10.5 //",
  "GP12nardp2_u:746": "gṛhe vāpi hṛṣīkeśaṃ pūjayasva mahīpate /",
  "GP12nardp2_u:747": "nirdeṣamṛgayūthānāṃ na yuktaṃ sūdanaṃ tava // NarP_2,10.6 //",
  "GP12nardp2_u:748": "ahiṃsā paramo dharmaḥ purāṇe parikīrtitaḥ /",
  "GP12nardp2_u:749": "hiṃsayā vartamānasya vyartho dharmmobhavediti /",
  "GP12nardp2_u:750": "kurvannapi vṛthā dharmānyo hiṃsāmanuvartate // NarP_2,10.7 //",
  "GP12nardp2_u:751": "parairupahatāṃ bhūpa nopabhuñjanti sādhavaḥ /",
  "GP12nardp2_u:752": "ṣaḍvidhaṃ nṛpa te proktaṃ vidvadbhirjīvaghātanam // NarP_2,10.8 //",
  "GP12nardp2_u:753": "anumodayitā pūrvaṃ dvitīyo ghātakaḥ smṛtaḥ /",
  "GP12nardp2_u:754": "viśvāsakastṛtīyo 'pi caturtho bhakṣakastathā /",
  "GP12nardp2_u:755": "pañcamaḥ pācakaḥ proktaḥ ṣaṣṭho bhūpātra vigrahī /",
  "GP12nardp2_u:756": "hiṃ sayā saṃyutaṃ dharmamadharmaṃ ca vidurbudhāḥ // NarP_2,10.9 //",
  "GP12nardp2_u:757": "na pāpaṃ kurute bhūpa putre bhāraṃ niveśya vai /",
  "GP12nardp2_u:758": "dharmaṃ samāśrayamansamyaksaṃjātapalitaḥ pitā // NarP_2,10.10 //",
  "GP12nardp2_u:759": "parityajya imaṃ bhāvaṃ mṛgahiṃsāsamudbhavam /",
  "GP12nardp2_u:760": "mṛgaśīlā hi rājāno vinaṣṭāḥ śataśo na-pa // NarP_2,10.11 //",
  "GP12nardp2_u:761": "tasmādduṣṭaṃ hi tanmanye yatra mṛgapātanam /",
  "GP12nardp2_u:762": "dayā varā mṛge rījñāṃ dharmiṇāmapi dṛśyate // NarP_2,10.12 //",
  "GP12nardp2_u:763": "nivārito mayā hi tvaṃ hitabuddhyā punaḥ punaḥ /",
  "GP12nardp2_u:764": "evaṃ bruvāṇāṃ tāṃ bhāryāṃ nṛpo vacanamabravīt // NarP_2,10.13 //",
  "GP12nardp2_u:765": "nahirhise mṛgāndevi mṛgavyājena kānane /",
  "GP12nardp2_u:766": "paryyaṭiṣye dhanuṣpāṇiḥ kurvankaṇṭakaśodhanam // NarP_2,10.14 //",
  "GP12nardp2_u:767": "janamadhye suto me 'stu kānane 'haṃ varānane /",
  "GP12nardp2_u:768": "śvāpadebhyaśca dasyubhyaḥ prajā rakṣyā mahībhṛtā // NarP_2,10.15 //",
  "GP12nardp2_u:769": "ātmanāvātha putreṇa gopanīyāḥ prajā śubhe /",
  "GP12nardp2_u:770": "prajā arakṣannṛpatiḥ sadharmmo 'pi vrajatyadhaḥ // NarP_2,10.16 //",
  "GP12nardp2_u:771": "so 'haṃ rakṣaṇamuddiśyagamiṣyāmi vanaṃ priye /",
  "GP12nardp2_u:772": "vimuktabhāvo 'hamiti meruśṛṅge raviryathā // NarP_2,10.17 //",
  "GP12nardp2_u:773": "evamuddiśya tāṃ rājā āruroha hayottamam /",
  "GP12nardp2_u:774": "doṣāpatisamaprakhyaṃ nirdeṣaṃ kṣitibhūṣaṇam // NarP_2,10.18 //",
  "GP12nardp2_u:775": "devavāhasamaṃ rūpe prabhañjanasamaṃ jave /",
  "GP12nardp2_u:776": "dharāmādṛtya bhūpālo datvā taṃ dakṣiṇaṃ karam // NarP_2,10.19 //",
  "GP12nardp2_u:777": "sahasrakoṭidātāraṃ kāminīkucapīḍanam /",
  "GP12nardp2_u:778": "aśokapallavākāraṃ vajrāṅkuśavirohaṇam // NarP_2,10.20 //",
  "GP12nardp2_u:779": "saṃpratasthe mahīpālaścālayāno mahītalam /",
  "GP12nardp2_u:780": "sādhayāno yayau deśānkānanaṃ sa nṛpottamaḥ // NarP_2,10.21 //",
  "GP12nardp2_u:781": "vājivegena nirddhūtā vāraṇāḥ syandanā hayāḥ /",
  "GP12nardp2_u:782": "padātayo nipetuste mūrcchitāḥ kṣitimaṇḍale // NarP_2,10.22 //",
  "GP12nardp2_u:783": "sa rājā sahasā prāpto munīnāmāśramaṃ param /",
  "GP12nardp2_u:784": "yojanānāṃ samuttīrya śatamaṣṭottaraṃ nṛpa // NarP_2,10.23 //",
  "GP12nardp2_u:785": "praviveśāśramaṃ ramyaṃ kadalīkhaṇḍamaṇḍitam /",
  "GP12nardp2_u:786": "aśokabakulopetaṃ punnāgasaralāvṛtam // NarP_2,10.24 //",
  "GP12nardp2_u:787": "mātuliṅgaiḥ kapitthaiśca kharjūraiḥ panasādibhiḥ /",
  "GP12nardp2_u:788": "nārikelaistathā tālaiḥ ketakaiḥ siṃduvārakaiḥ // NarP_2,10.25 //",
  "GP12nardp2_u:789": "candanaiḥ satamālaiśca sālaiḥ pippalacaṃpakaiḥ /",
  "GP12nardp2_u:790": "kramukairdāḍimaiścaiva dhātrīvṛkṣaiḥ sahasraśaḥ // NarP_2,10.26 //",
  "GP12nardp2_u:791": "nimbavṛkṣaiśca bahuśastathāmrairlodhrapādapaiḥ /",
  "GP12nardp2_u:792": "paripakvaphalairnamraiḥ khagārūḍhaiḥ samāvṛtam // NarP_2,10.27 //",
  "GP12nardp2_u:793": "hyadyena vāyunā yuktaṃ puṣpagandhāvṛtena hi /",
  "GP12nardp2_u:794": "paśyamāno muniṃ rājā dadarśa hutabhukprabham // NarP_2,10.28 //",
  "GP12nardp2_u:795": "vāmadevaṃ dvijavaraṃ bahuśiṣyasamāvṛtam /",
  "GP12nardp2_u:796": "avaruhya hayāddṛṣṭvā praṇanāma ca sādaram // NarP_2,10.29 //",
  "GP12nardp2_u:797": "tenāpi muninā rājā hyarghādyairabhipūjitaḥ /",
  "GP12nardp2_u:798": "upaviśyāsane kauśe prāha saṃhṛṣṭayā girā // NarP_2,10.30 //",
  "GP12nardp2_u:799": "adya me pātakaṃ kṣīṇaṃ saṃprāptaṃ karmaṇaḥ phalam /",
  "GP12nardp2_u:800": "dṛṣṭvā tava padāṃbhojaṃ samyagdhyānaparasya ca // NarP_2,10.31 //",
  "GP12nardp2_u:801": "tacchrutvā vacanaṃ tasya rukmāṅgadamahīpateḥ /",
  "GP12nardp2_u:802": "saṃpṛṣṭvā kuśalaṃ prāha vāmadevo mudānvitaḥ // NarP_2,10.32 //",
  "GP12nardp2_u:803": "rājaṃstvayātipuṇyena viṣṇubhaktena vīkṣitaḥ /",
  "GP12nardp2_u:804": "mamāśramo mahābhāga puṇyo jāto dharātale // NarP_2,10.33 //",
  "GP12nardp2_u:805": "kaste 'nyastulyatāmeti pārthivo dharaṇītale /",
  "GP12nardp2_u:806": "yena vaivasvato māgro bhagno nirjitya vai yamam // NarP_2,10.34 //",
  "GP12nardp2_u:807": "prāpitaḥ sakalo loko vaikuṇṭhaṃ padamavyayam /",
  "GP12nardp2_u:808": "upoṣayitvā nṛpatedvādaśīṃ pāpanāśinīm // NarP_2,10.35 //",
  "GP12nardp2_u:809": "caturbhiḥ śobhanopāyaiḥ prajāḥ sayamya bhūtale /",
  "GP12nardp2_u:810": "svakarmasthā vikarmasthā nītā madhubhidaḥ padam // NarP_2,10.36 //",
  "GP12nardp2_u:811": "so 'smākaṃ draṣṭukāmānāṃ saṃprāpto darśanaṃ nṛpa /",
  "GP12nardp2_u:812": "śvapaco 'pi mahīpāla viṣṇubhakto dvijādhikaḥ // NarP_2,10.37 //",
  "GP12nardp2_u:813": "viṣṇubhaktivihīnastu dvijo 'pi śvapacādhikaḥ /",
  "GP12nardp2_u:814": "durlabhā bhūpa rājāno viṣṇubhaktā mahītale // NarP_2,10.38 //",
  "GP12nardp2_u:815": "nāvaiṣṇavo bhavedrājā kṣitilakṣmīprasādhakaḥ /",
  "GP12nardp2_u:816": "yo na rājā raherbhakto deveṣvanyeṣu bhaktimān // NarP_2,10.39 //",
  "GP12nardp2_u:817": "yathā jāre patiṃ tyaktvā ratā strī sa tathā nṛpaḥ /",
  "GP12nardp2_u:818": "evaṃ vyatikramastasya nṛpaterbhavati dhruvam // NarP_2,10.40 //",
  "GP12nardp2_u:819": "dharmasyārthasya kāmasya prajñāyāśca gaterapi /",
  "GP12nardp2_u:820": "tattvayā nyāyavihitaṃ kṛtaṃ viṣṇoḥ prapūjanam // NarP_2,10.41 //",
  "GP12nardp2_u:821": "tena dhanyo 'si nṛpate vayaṃ dhanyāstavekṣaṇāt /",
  "GP12nardp2_u:822": "ityevaṃ bhāṣamāṇaṃ tu vāmadevaṃ nṛpottamaḥ // NarP_2,10.42 //",
  "GP12nardp2_u:823": "uvācāvanato bhūtvā prakṛtyā vinayānvitaḥ /",
  "GP12nardp2_u:824": "kṣāmaye tvā dvijaśreṣṭha nāhametādṛśo vibho // NarP_2,10.43 //",
  "GP12nardp2_u:825": "tvatpādapāṃsunā tulyo nāhaṃ vipra bhavāmi hi /",
  "GP12nardp2_u:826": "na viprebhyo 'dhikā devā bhavantīha kadācana // NarP_2,10.44 //",
  "GP12nardp2_u:827": "parituṣṭairdvijairbhaktirjantorbhavati mādhave /",
  "GP12nardp2_u:828": "dveṣyo bhavati tai ruṣṭaiḥ satyametanmayeritam // NarP_2,10.45 //",
  "GP12nardp2_u:829": "tamāha vāmadevastu brūhi kiṃ te dadāmyaham /",
  "GP12nardp2_u:830": "nādeyaṃ vidyate rājangṛhāyātasya te 'dhunā // NarP_2,10.46 //",
  "GP12nardp2_u:831": "abhīṣṭaṃ hi mahīpāla yo dadāti mahītale /",
  "GP12nardp2_u:832": "paṭahaṃ vāsare viṣṇoḥ prajābhojanavāraṇam // NarP_2,10.47 //",
  "GP12nardp2_u:833": "tamāha nṛpatirvipraṃ kṛtāñjalipuṭastadā /",
  "GP12nardp2_u:834": "prāptameva mayā sarvaṃ tvadaṅghriyugalekṣaṇāt // NarP_2,10.48 //",
  "GP12nardp2_u:835": "mamaikaḥ saṃśayo brahman vartate bahukālataḥ /",
  "GP12nardp2_u:836": "taṃ pṛcchāmi dvijāgryaṃ tvāṃ sarvasaṃdehabhañjanam // NarP_2,10.49 //",
  "GP12nardp2_u:837": "trailokyasundarī bhāryā mama kena sukarmaṇā /",
  "GP12nardp2_u:838": "yā vilokayate dṛṣṭyā māṃ sadā manmathādhikam // NarP_2,10.50 //",
  "GP12nardp2_u:839": "yatra yatra padaṃ devī dadāti varavarṇinī /",
  "GP12nardp2_u:840": "tatra tatra nidhānāni prakāśayati medinī // NarP_2,10.51 //",
  "GP12nardp2_u:841": "yasyāścāṅgaṃ jarāhīnaṃ valīpalitavarjitam /",
  "GP12nardp2_u:842": "sadā bhāti muniśreṣṭha śāradenduprabhā yathā // NarP_2,10.52 //",
  "GP12nardp2_u:843": "vināgnināpi sā vipra sādhayatyeva ṣaḍrasam /",
  "GP12nardp2_u:844": "annaṃ pacati yatsvalpaṃ tasminbhuñjanti koṭayaḥ // NarP_2,10.53 //",
  "GP12nardp2_u:845": "pitavratā dānaśīlā sarvabhūtasukhāvahā /",
  "GP12nardp2_u:846": "nāvajñā kriyate brahman vākyenāpi prasūptayā // NarP_2,10.54 //",
  "GP12nardp2_u:847": "yasyāṃ jātastu tanayo mamājñāyāṃ sthitaḥ sadā /",
  "GP12nardp2_u:848": "ahameva dharāpṛṣṭhe putrī dvijavarottama // NarP_2,10.55 //",
  "GP12nardp2_u:849": "yasya putraḥ piturbhakto hyadhiko guṇasaṃcayaiḥ /",
  "GP12nardp2_u:850": "ekadvīpapatiścāhaṃ vidito dharaṇītale // NarP_2,10.56 //",
  "GP12nardp2_u:851": "putro mamādhiko jātaḥ saptadvīpaprapālakaḥ /",
  "GP12nardp2_u:852": "madarthe yena viprendra samānītā nṛpātmajā // NarP_2,10.57 //",
  "GP12nardp2_u:853": "vidyullekheti vikhyātā raṇe jitvā mahībhujaḥ /",
  "GP12nardp2_u:854": "atha tenādhipatinā rūpadraviṇaśālinā // NarP_2,10.58 //",
  "GP12nardp2_u:855": "ṣaṇmāsena raṇe jitvā kṛtvā sarvānnirāyudhān /",
  "GP12nardp2_u:856": "yo gatvā pramadārājyaṃ jitvā tāḥ pramadā raṇe // NarP_2,10.59 //",
  "GP12nardp2_u:857": "ājahāra śubhāstāsāṃ madhyādaṣṭau varāṅganāḥ /",
  "GP12nardp2_u:858": "pradadau mayi tāḥ sarvāḥ praṇamya ca punaḥ punaḥ // NarP_2,10.60 //",
  "GP12nardp2_u:859": "yāni vāsāṃsi divyāni yāni ratnāni bhūtale /",
  "GP12nardp2_u:860": "tāni me pradadau putro jananyā tūpavarṇitaḥ // NarP_2,10.61 //",
  "GP12nardp2_u:861": "ekāhnā pṛthivīṃ sarvāmatītya bahuyojanām /",
  "GP12nardp2_u:862": "punarāyāti śarvaryāṃ matpādābhyaṅgakāraṇāt // NarP_2,10.62 //",
  "GP12nardp2_u:863": "niśītheṃ'gāni saṃvāhya dvāri tiṣṭhati daṃśitaḥ /",
  "GP12nardp2_u:864": "prabodhayanpreṣyajanānnidrayā saṃkulendriyān // NarP_2,10.63 //",
  "GP12nardp2_u:865": "tathāyaṃ me muniśreṣṭha deho rogavivarjitaḥ /",
  "GP12nardp2_u:866": "aprameyaṃ mama sukhaṃ vaśagā hi priyā gṛhe // NarP_2,10.64 //",
  "GP12nardp2_u:867": "vājino vāraṇāścaiva dhanadhānyamanantakam /",
  "GP12nardp2_u:868": "vartate hi janaḥ sarvo mamājñāpālakaḥ kṣitau // NarP_2,10.65 //",
  "GP12nardp2_u:869": "kena karmaprabhāveṇa mamedaṃ sāṃprataṃ sukham /",
  "GP12nardp2_u:870": "iha janmakṛtaṃ vāpi parajanmakṛtaṃ tathā // NarP_2,10.66 //",
  "GP12nardp2_u:871": "mama puṇyaṃ vada brahman vicārya svamanīṣayā // NarP_2,10.67 //",
  "GP12nardp2_u:872": "dehe na rogo vaśagāpriyā ca gṛhe vibhūtirnṛharau ca bhaktiḥ /",
  "GP12nardp2_u:873": "vidvatsu pūjā dvijadānaśaktirmanye 'hametatsukṛtaprasūtam // NarP_2,10.68 //",
  "GP12nardp2_u:874": "iti śrībṛhannāradīyapurāṇottarabhāge rukmāṅgada vāmadevasaṃvādo nāma daśamo 'dhyāyaḥ",
  "GP12nardp2_u:875": "_____________________________________________________________",
  "GP12nardp2_u:876": "vasiṣṭha uvāca",
  "GP12nardp2_u:877": "tacchrutvā nṛpatervākyaṃ mahājñānī munīśvaraḥ /",
  "GP12nardp2_u:878": "cintayitvā kṣaṇaṃ jñātvā kāraṇaṃ tamucāva ha // NarP_2,11.1 //",
  "GP12nardp2_u:879": "vāmadeva uvāca",
  "GP12nardp2_u:880": "purā tvamavanīpāla śūdrajātisamudbhavaḥ /",
  "GP12nardp2_u:881": "dārirdyeṇa parābhūto duṣṭayā bhāryayā tathā // NarP_2,11.2 //",
  "GP12nardp2_u:882": "parasevanayā caiva vetanena bhujikriyā /",
  "GP12nardp2_u:883": "nivasanduḥkhasaṃtapto bahuvarṣāṇi pārthiva // NarP_2,11.3 //",
  "GP12nardp2_u:884": "kadāciddvijasaṃsargāttīrthayātrāṃ gato bhavān /",
  "GP12nardp2_u:885": "tataḥ sarvāṇi tīrthāni parakramya mahīpate // NarP_2,11.4 //",
  "GP12nardp2_u:886": "dvijasevāparo jāto mathurāṃ puṇyarūpiṇīm /",
  "GP12nardp2_u:887": "tatra snātaṃ tvayā viprasaṃgena yamunājale // NarP_2,11.5 //",
  "GP12nardp2_u:888": "viśrāntisaṃjñake tīrthe sarvatīrthottamottame /",
  "GP12nardp2_u:889": "mandire ca varāhasya kathyamānāṃ kathāṃ nṛpa // NarP_2,11.6 //",
  "GP12nardp2_u:890": "purāṇoktāṃ ca śuśrāva aśūnyaśayanavratam /",
  "GP12nardp2_u:891": "caturbhiḥ pāraṇairyasya niṣpattistu vidhīyate // NarP_2,11.7 //",
  "GP12nardp2_u:892": "yena cīrṇena deveśo jīmūtābhaḥ prasīdati /",
  "GP12nardp2_u:893": "lakṣmībhartā jagannātho niḥśeṣāghaughanāśanaḥ // NarP_2,11.8 //",
  "GP12nardp2_u:894": "tatkṛtaṃ bhavatā rājanpunarabhyetya mandiram /",
  "GP12nardp2_u:895": "aśūnyaśayanaṃ puṇyaṃ gṛhe vṛddhikaraṃ param // NarP_2,11.9 //",
  "GP12nardp2_u:896": "akṛtvedaṃ mahārāja vrataṃ pātakanāśanam /",
  "GP12nardp2_u:897": "gārhasthyamanutiṣṭheta vandhyāvanniṣphalo bhavet /",
  "GP12nardp2_u:898": "sukhamīdṛgvidhaṃ loke durlabhaṃ pratibhāti me // NarP_2,11.10 //",
  "GP12nardp2_u:899": "śrāvaṇasya tu māsasya dvitīyayāṃ mahīpate /",
  "GP12nardp2_u:900": "grāhyametadvrataṃ puṇyaṃ janmamṛtyujarāpaham // NarP_2,11.11 //",
  "GP12nardp2_u:901": "lakṣmīyukto jagannāthaḥ pūjanīyo 'tra pārthiva /",
  "GP12nardp2_u:902": "phalaiḥ puṣpaistathā dhūpaiścāruraktānulepanaiḥ /",
  "GP12nardp2_u:903": "śayyādānairvastradānaistathā brāhmaṇabhojanaiḥ // NarP_2,11.12 //",
  "GP12nardp2_u:904": "tattvayā sarvametaddhikṛtaṃ rājansudustaram /",
  "GP12nardp2_u:905": "tasyaiva karmaṇaḥ puṣṭiraśūnyasya mahīpate /",
  "GP12nardp2_u:906": "imānevāgrataḥ puṇyāstvayoktānvistarācchṛṇu // NarP_2,11.13 //",
  "GP12nardp2_u:907": "nāprasanneṃ jagannāthe bhaveyuriti niścitam /",
  "GP12nardp2_u:908": "pūrvajanmani deveśastvayāśūnyena pūjitaḥ // NarP_2,11.14 //",
  "GP12nardp2_u:909": "iha janmani rājendra dvādaśyārcayase harim /",
  "GP12nardp2_u:910": "avaśyaṃ prāpyase rājan viṣṇoḥ sāyujyatāṃ dhruvam // NarP_2,11.15 //",
  "GP12nardp2_u:911": "eṣa praśno mayā rājanvyākhyātaste sumaṅgalaḥ /",
  "GP12nardp2_u:912": "saṃpadāṃ prabhavopeto jñāterutkarṣaṇārthakaḥ // NarP_2,11.16 //",
  "GP12nardp2_u:913": "kimanyatte mahīpāla dadāmīha karomi ca /",
  "GP12nardp2_u:914": "avaśyaṃ sarvayogyo 'si bhakto 'si tvaṃ janārdane // NarP_2,11.17 //",
  "GP12nardp2_u:915": "rājovāca",
  "GP12nardp2_u:916": "utsuko 'haṃ dvijaśreṣṭha mandaraṃ parvataṃ prati /",
  "GP12nardp2_u:917": "tatrāścaryāṇyanekāni draṣṭukāmastavājñayā // NarP_2,11.18 //",
  "GP12nardp2_u:918": "laghurbhūtvā guruṃ tyaktvā putropari dvijottama /",
  "GP12nardp2_u:919": "rājyaśāsanajaṃ bhāraṃ durvahaṃ yacca bhūmipaiḥ // NarP_2,11.19 //",
  "GP12nardp2_u:920": "so 'haṃ svecchācaro yāto matkṛtyaṃ tanayaścaret /",
  "GP12nardp2_u:921": "tacchatvā vacanaṃ rājño vāmadevo 'bravīdidam // NarP_2,11.20 //",
  "GP12nardp2_u:922": "etaddhi paramaṃ kṛtyaṃ putrasya nṛpapuṅgavaṃ /",
  "GP12nardp2_u:923": "yatkleśātpitaraṃ premṇā vimocayati sarvadā // NarP_2,11.21 //",
  "GP12nardp2_u:924": "piturvacanakārī ca manovākkāyaśaktitaḥ /",
  "GP12nardp2_u:925": "tasya bhāgīrathīsnānamahanyahani jāyate // NarP_2,11.22 //",
  "GP12nardp2_u:926": "nirasya pitṛvākyaṃ tu vrajetsnātuṃ surāpagām /",
  "GP12nardp2_u:927": "no śuddhistasya putrasya itītthaṃ vaidikī śrutiḥ // NarP_2,11.23 //",
  "GP12nardp2_u:928": "sa tvaṃ gaccha yathākāmaṃ kṛtakṛtyo 'si bhūpate /",
  "GP12nardp2_u:929": "hariprasādātte jāto vaṃśe putraḥ sa puṇyakṛt // NarP_2,11.24 //",
  "GP12nardp2_u:930": "evamukte tu muninā samāruhya turaṅgamam /",
  "GP12nardp2_u:931": "yayau śīghragatiḥ śrīmānsadāgatiriva svayam // NarP_2,11.25 //",
  "GP12nardp2_u:932": "vīkṣyamāṇo girīnsarvānvanāni saritastathā /",
  "GP12nardp2_u:933": "sarvāścaryāṇi rājendraḥ sarāṃsyupavanāni ca // NarP_2,11.26 //",
  "GP12nardp2_u:934": "so 'cireṇaiva kālena saṃprāpto mandarācalam /",
  "GP12nardp2_u:935": "bhrāmayitvā giriṃ śvetaṃ gandhamādanameva ca // NarP_2,11.27 //",
  "GP12nardp2_u:936": "atītya ca mahāmeruṃ dṛṣṭvā caivottarānkurūn /",
  "GP12nardp2_u:937": "śatasūryapratīkāśaṃ sarvataḥ kāñcanāvṛtam // NarP_2,11.28 //",
  "GP12nardp2_u:938": "saṃghṛṣṭaṃ haribāhubhyāṃ sravantaṃ kāñcanaṃ rasam /",
  "GP12nardp2_u:939": "tadbhūbhāgaṃ nagākīrṇaṃ bahudhātuvibhūṣitam // NarP_2,11.29 //",
  "GP12nardp2_u:940": "bahunirjharasaṃyuktaṃ bahukandarabhūṣitam /",
  "GP12nardp2_u:941": "nimnāgāyutasaṃpūrṇaṃ dhautaṃ gaṅgājalaiḥ śubhaiḥ // NarP_2,11.30 //",
  "GP12nardp2_u:942": "viśvastairyuvatīvṛndaiḥ kāntāśarmopasevibhiḥ /",
  "GP12nardp2_u:943": "ghaṭapramāṇairnṛpate paripakvaiḥ sugandhibhiḥ // NarP_2,11.31 //",
  "GP12nardp2_u:944": "phalairyuvatisaṃbhūtaiḥ kucairiva vibhūṣitam /",
  "GP12nardp2_u:945": "dvirephadhvanisaṃyuktaṃ kokilasvaranāditam // NarP_2,11.32 //",
  "GP12nardp2_u:946": "anekasattvavirutaiḥ samantānnāditaṃ girim /",
  "GP12nardp2_u:947": "saṃpaśyamāno nṛpatirviveśa sa mahāgirim // NarP_2,11.33 //",
  "GP12nardp2_u:948": "āroḍhukāmastu kutūhalāttamanveṣayankena pathā praroham /",
  "GP12nardp2_u:949": "sa vīkṣate yāvadasau samantāttāvatsamastaṃ drumapakṣisaṃgham // NarP_2,11.34 //",
  "GP12nardp2_u:950": "visarpamāṇaṃ dhvaninā gṛhītaṃ vimohinīvaktrasamudbhavena /",
  "GP12nardp2_u:951": "upaplavantaṃ tarasā mahīpastenaiva sārddhaṃ sa jagāma tūrṇam // NarP_2,11.35 //",
  "GP12nardp2_u:952": "tasyāpi karṇe dhvanirāviveśa vimohinīvaktrasamudbhavo yaḥ /",
  "GP12nardp2_u:953": "vimohito yena vimucya vāhaṃ trivikrameṇeva vilaṅghyamānam // NarP_2,11.36 //",
  "GP12nardp2_u:954": "mārgaṃ girermohinigītamugdhaṃ kṣaṇena rājā sahasā dadarśa /",
  "GP12nardp2_u:955": "girau sthitāṃ taptasuvarṇabhāsaṃ kāmasya yaṣṭīmiva nirmitāṃ ca // NarP_2,11.37 //",
  "GP12nardp2_u:956": "śakrasya liṅgaṃ gagane prasaktaṃ saṃpūjayantīmiva lokasūtyai /",
  "GP12nardp2_u:957": "kṣamāsvarūpāmiva vai rasāyā gireḥ sutāyā iva rūparāśim // NarP_2,11.38 //",
  "GP12nardp2_u:958": "siṃdhostu velāmiva rūpayuktāṃ tasyāstanuṃ vai ratimandirākhyām /",
  "GP12nardp2_u:959": "vikarṣamāṇāṃ sahasā trinetraṃ liṅgāśrayaṃ devavinodanārtham // NarP_2,11.39 //",
  "GP12nardp2_u:960": "tatpuṇyakartturmanasābhilāṣāṃ vyavasthito mohinirūpadarśī /",
  "GP12nardp2_u:961": "vimohito 'sau nipapāta rājā vimohinīkāmaśareṇa viddhaḥ // NarP_2,11.40 //",
  "GP12nardp2_u:962": "jvareṇa tīvreṇa gṛhītadehaḥ samīpamasyāḥ sa sasarpa śīghram /",
  "GP12nardp2_u:963": "visarpiṇaṃ bhūmipatiṃ sunetrā vilokayāmāsa kaṭākṣadṛṣṭyā // NarP_2,11.41 //",
  "GP12nardp2_u:964": "vimucya vīṇāṃ virarāma gītātpāptaṃ ca kāryaṃ sahasaiva mene /",
  "GP12nardp2_u:965": "vidhūnayantī mṛgapakṣisaghānsuvāsasā gaṇḍabhujau nivārya // NarP_2,11.42 //",
  "GP12nardp2_u:966": "śilīmukhān śvāsasugandhamugdhān jagāma devī nṛpateḥ samīpam /",
  "GP12nardp2_u:967": "tyaktvā haraṃ pūjyatamaṃ suliṅgaṃ gagatvā tu pārśve tamudāraceṣṭā // NarP_2,11.43 //",
  "GP12nardp2_u:968": "vimohinī nīrarajapatranetrā uvāca vākyaṃ madhuraṃ manojñam /",
  "GP12nardp2_u:969": "rukmāṅgadaṃ kāmaśarābhitaptamuttiṣṭha rājanvaśagā tavāham // NarP_2,11.44 //",
  "GP12nardp2_u:970": "kiṃ mūrcchayā dehamimaṃ kṣiṇoṣi yastvaṃ dharābhāramimaṃ mahāntam /",
  "GP12nardp2_u:971": "tṛṇīkṛtaṃ bhūpa samudvahethā yanmāmakaṃ rūpamavekṣya hāri // NarP_2,11.45 //",
  "GP12nardp2_u:972": "kiṃ muhyase durbalagauriveha paṅke nimagnā bhava tvam /",
  "GP12nardp2_u:973": "dhīro 'si viḍaṃbayethāḥ kimarthamātmānamudāraceṣṭam // NarP_2,11.46 //",
  "GP12nardp2_u:974": "yadyasti vāñchā tava bhūpatīśa mamānukūle surate 'tihṛdye /",
  "GP12nardp2_u:975": "pradāya dānaṃ ca sudharmamuktaṃ bhuṅkṣva svadāsīmiva māṃ ratijñām // NarP_2,11.47 //",
  "GP12nardp2_u:976": "iti śrībṛhannāradīyapurāṇottarebhāge mohinīdarśanaṃ nāma ekādaśo 'dhyāyaḥ",
  "GP12nardp2_u:977": "_____________________________________________________________",
  "GP12nardp2_u:978": "vasiṣṭa uvāca",
  "GP12nardp2_u:979": "vyāhṛte śobhane vākye mohinyā nṛpatistadā /",
  "GP12nardp2_u:980": "unmīlya netre rājendra śatapatranibhe tathā // NarP_2,12.1 //",
  "GP12nardp2_u:981": "sagadgadamuvācedaṃ mugdho mohinidarśanāt /",
  "GP12nardp2_u:982": "mayā bāle subahuśaḥ pūrṇacandranibhānanāḥ // NarP_2,12.2 //",
  "GP12nardp2_u:983": "dṛṣṭāstathānubhūtāśca nedṛgdṛṣṭaṃ vapuḥ kvacit /",
  "GP12nardp2_u:984": "yādṛśaṃ tvaṃ dhārayase rūpaṃ lokavimohanam // NarP_2,12.3 //",
  "GP12nardp2_u:985": "so 'haṃ darśanamātreṇa tvadīyena varānane /",
  "GP12nardp2_u:986": "manobhavaśarairviddhaḥ patitaḥ sahasā kṣitau /",
  "GP12nardp2_u:987": "ajalpitavaco devi mohitastava tejasā // NarP_2,12.4 //",
  "GP12nardp2_u:988": "kuru prasādaṃ karabhoru mahyaṃ dāsyāmi sarvaṃ tava cittasaṃstham /",
  "GP12nardp2_u:989": "nādeyamastīha jagattraye 'pi tavānurāgeṇa nibaddhacetasaḥ // NarP_2,12.5 //",
  "GP12nardp2_u:990": "imāṃ dharāṃ bhūdharabhūṣitāṅgīṃ samudravastrāṃ śaśisūryanetrām /",
  "GP12nardp2_u:991": "ghanastanīṃ vyomasubaddhadehāṃ niṣkānanāṃ suṃdari vāmaśīlām // NarP_2,12.6 //",
  "GP12nardp2_u:992": "pātālaguhyāṃ bahuvṛkṣaromṇīṃ saptādharāṃ subhru tavāsmi dātā /",
  "GP12nardp2_u:993": "sakośabaddhāṃ gajavājipūrṇāṃ samantrihṛdyāṃ nagaraiḥ sametām // NarP_2,12.7 //",
  "GP12nardp2_u:994": "ātmānamapi dāsyāmi tavā cārvaṅgi saṃgame /",
  "GP12nardp2_u:995": "kiṃ punarddhanaratnādi prasīda mama mohini // NarP_2,12.8 //",
  "GP12nardp2_u:996": "nṛpasya vacanaṃ śrutvā mohinī madhurākṣaram /",
  "GP12nardp2_u:997": "samuvāca smitaṃ kṛtvā tamutthāpya nṛpaṃ tadā // NarP_2,12.9 //",
  "GP12nardp2_u:998": "na dharāṃ bhūdharopetāṃ varaye vasudhādhipa /",
  "GP12nardp2_u:999": "yadvidiṣyāmyahaṃ kāla tatkāryamaviśaṅkayā // NarP_2,12.10 //",
  "GP12nardp2_u:1000": "bhajiṣyāmi na saṃdehaḥ kuruṣva samayaṃ mama /",
  "GP12nardp2_u:1001": "rājovāca",
  "GP12nardp2_u:1002": "yena saṃtuṣyase devi samayaṃ taṃ karomyaham // NarP_2,12.11 //",
  "GP12nardp2_u:1003": "daśāvasthāṃ gato deho mama tvatsaṃgamaṃ vinā // NarP_2,12.12 //",
  "GP12nardp2_u:1004": "mohinyuvāca",
  "GP12nardp2_u:1005": "dīyatāṃ dakṣiṇo hasto bahudharmakarastava /",
  "GP12nardp2_u:1006": "yena me pratyayo rājan vacane tāvake bhavet // NarP_2,12.13 //",
  "GP12nardp2_u:1007": "rājā tvaṃ dharmaśīlo 'si satyakīrtirjagattraye /",
  "GP12nardp2_u:1008": "na vaktāsyanṛtaṃ kāle mārgāyaṃ laukikaḥ kṛtaḥ // NarP_2,12.14 //",
  "GP12nardp2_u:1009": "evaṃ bravāṇāṃ rājendro mohinīṃ hṛcchayāturaḥ /",
  "GP12nardp2_u:1010": "abravīnnṛpatistāṃ tu suprasannamanā nṛpa // NarP_2,12.15 //",
  "GP12nardp2_u:1011": "janmaprabhṛti vāmoru nānṛtaṃ bhāṣitaṃ mayā /",
  "GP12nardp2_u:1012": "svaireṣvapi vihāreṣu kadāpi varavāṇiṃni // NarP_2,12.16 //",
  "GP12nardp2_u:1013": "athavā vyāhṛtairvākyaiḥ kimebhiḥ pratyayākṣaraiḥ /",
  "GP12nardp2_u:1014": "dato hyeṣa mayā hasto dakṣiṇaḥ puṇyalāñchanaḥ // NarP_2,12.17 //",
  "GP12nardp2_u:1015": "yanmayā sukṛtaṃ kiñcitkṛtamājanma sundari /",
  "GP12nardp2_u:1016": "tatsarvaṃ tava vāmoru yadi kuryānna te vacaḥ // NarP_2,12.18 //",
  "GP12nardp2_u:1017": "antare hyeṣa datto me dharmo bhāryā bhavāṅgane /",
  "GP12nardp2_u:1018": "tava rūpeṇa me kṣobhaḥ sahasā pratyupasthitaḥ // NarP_2,12.19 //",
  "GP12nardp2_u:1019": "ṛtadhvajasutaścāhaṃ nāmnā rukmāṃ gado nṛpaḥ /",
  "GP12nardp2_u:1020": "ikṣvākuvaśasaṃbhūtaḥ suto dharmāṅgado mama // NarP_2,12.20 //",
  "GP12nardp2_u:1021": "mṛgavyājena gahanaṃ praviṣṭaścārulocane /",
  "GP12nardp2_u:1022": "tato dṛṣṭo vane hṛdyo vāmadevāśramo mayā // NarP_2,12.21 //",
  "GP12nardp2_u:1023": "muninā jalpitaṃ tatra kiñcittena visarjitaḥ /",
  "GP12nardp2_u:1024": "āruhya vāhanaśreṣṭhaṃmandaraṃ draṣṭumāgataḥ // NarP_2,12.22 //",
  "GP12nardp2_u:1025": "bhramamāṇo girivaraṃ kutūhalamanāstadā /",
  "GP12nardp2_u:1026": "prāptaṃ macchravaṇe gītaṃ tava vaktravinirgatam // NarP_2,12.23 //",
  "GP12nardp2_u:1027": "tena gītena cākṛṣṭastvatsamīpamupāgataḥ /",
  "GP12nardp2_u:1028": "dṛṣṭeḥ pathamanuprāptā mama tvaṃ cārulocane // NarP_2,12.24 //",
  "GP12nardp2_u:1029": "tato 'haṃ mūrcchito devi visaṃjñaḥ patitaḥ kṣitau /",
  "GP12nardp2_u:1030": "sāṃprataṃ cetanāyuktastava vākyāmṛtena hi // NarP_2,12.25 //",
  "GP12nardp2_u:1031": "punarjātamivātmānaṃ manye 'haṃ lokamohini /",
  "GP12nardp2_u:1032": "pratyuttarapradānena prasādaṃ karttumarhasi // NarP_2,12.26 //",
  "GP12nardp2_u:1033": "nṛpeṇaiva samuddiṣṭā mohinyāhottaraṃ vacaḥ /",
  "GP12nardp2_u:1034": "ahaṃ brahmabhavā rājaṃstvadarthaṃ samupāgatā // NarP_2,12.27 //",
  "GP12nardp2_u:1035": "śrutvā kīrti smaropetā mandaraṃ kanakācalam /",
  "GP12nardp2_u:1036": "parityajya surānsarvānviśvaṃbharapurogamān // NarP_2,12.28 //",
  "GP12nardp2_u:1037": "samāhitamanāstvatra tapasyāniratā sthitā /",
  "GP12nardp2_u:1038": "saṃpūjayantī deveśaṃ gītadānena śaṅkaram // NarP_2,12.29 //",
  "GP12nardp2_u:1039": "gītadānamahaṃ manye surāṇāmativallabham /",
  "GP12nardp2_u:1040": "sarvadānādhikaṃ bhūpa hyanantagatidāyakam // NarP_2,12.30 //",
  "GP12nardp2_u:1041": "yena tuṣṭaḥ paśupatiḥ sadyaḥ pratyupakārakaḥ /",
  "GP12nardp2_u:1042": "īpsito 'yaṃ mayā prāpto bhavānavanipālakaḥ // NarP_2,12.31 //",
  "GP12nardp2_u:1043": "abhiprīto 'si me rājannabhiprītā hyahaṃ tava // NarP_2,12.32 //",
  "GP12nardp2_u:1044": "tamevaṃ muktvā dvijarājavaktrā karaṃ gṛhītvā nṛpatestu vegāt /",
  "GP12nardp2_u:1045": "utthāpayāmāsa dharāśayānamindrasya yaṣṭīmiva mohinī sā // NarP_2,12.33 //",
  "GP12nardp2_u:1046": "iti śrībṛhannāradīyapurāṇottarabhāge samayakaraṇaṃ nāma dvādaśo 'dhyāyaḥ",
  "GP12nardp2_u:1047": "_____________________________________________________________",
  "GP12nardp2_u:1048": "vasiṣṭha uvāca",
  "GP12nardp2_u:1049": "utthāpayitvā rājānaṃ mohinī vākyamabravīt /",
  "GP12nardp2_u:1050": "mā śaṅkāṃ kuru rājendra kumārīṃ viddhyakalmaṣām // NarP_2,13.1 //",
  "GP12nardp2_u:1051": "udvahasva mahīpāla gṛhyoktavidhinā hi mām /",
  "GP12nardp2_u:1052": "anūḍhā kanyakā rājan yadi garbhaṃ bibharti hi // NarP_2,13.2 //",
  "GP12nardp2_u:1053": "prasūyati divākīrtiṃ sarvavarṇavigarhitam /",
  "GP12nardp2_u:1054": "cāṇḍālayonayastisraḥ purāṇe kavayo viduḥ // NarP_2,13.3 //",
  "GP12nardp2_u:1055": "kumārīsaṃbhavātvekā sagotrāpi dvitīyakā /",
  "GP12nardp2_u:1056": "brāhmaṇyāṃ śūdrajanitā tṛtīyā nṛpapuṅgava // NarP_2,13.4 //",
  "GP12nardp2_u:1057": "etasmātkāraṇādrājan kumārīṃ māṃ samudvaha /",
  "GP12nardp2_u:1058": "tatastāṃ capalāpāṅgīṃ nṛpo rukmāṅgado girau // NarP_2,13.5 //",
  "GP12nardp2_u:1059": "udvāhya vidhinā yuktastasthau rājā hasanniva /",
  "GP12nardp2_u:1060": "rājovāca",
  "GP12nardp2_u:1061": "na tathā tridivaprāptiḥ prīṇayenmāṃ varānane // NarP_2,13.6 //",
  "GP12nardp2_u:1062": "tavaprāptiryathā devi mandare 'sminsukhāya vai /",
  "GP12nardp2_u:1063": "manye purandarāddevi hyātmānamadhikaṃ kṣitau // NarP_2,13.7 //",
  "GP12nardp2_u:1064": "trailokyasundarīṃ prāpya bhāryāṃ tvāṃ cārulocane /",
  "GP12nardp2_u:1065": "tasmādyadanukūlaṃ te tatkaromi praśādhi mām // NarP_2,13.8 //",
  "GP12nardp2_u:1066": "ihaiva ramase bāle athavā mandire mama /",
  "GP12nardp2_u:1067": "malaye meruśikhare vane vā nandane vada // NarP_2,13.9 //",
  "GP12nardp2_u:1068": "tacchrutvā nṛpatervākyaṃ mohinī madhuraṃ nṛpa /",
  "GP12nardp2_u:1069": "uvācānuśayaṃ rājanvacanaṃ prītivarddhanam // NarP_2,13.10 //",
  "GP12nardp2_u:1070": "sapatnīnāṃ kaṭākṣāṇāṃ kṣatāni nagare mama /",
  "GP12nardp2_u:1071": "bhaviṣyanti mahīpāla kathaṃ gacchāmi te puram // NarP_2,13.11 //",
  "GP12nardp2_u:1072": "māsma sīmantinī kācidbhaveddhi kṣitimaṇḍale /",
  "GP12nardp2_u:1073": "yasyāḥ sapatnīprabhavaṃ duḥkhamāmaraṇaṃ bhavet // NarP_2,13.12 //",
  "GP12nardp2_u:1074": "sāhaṃ labdhā mahīpāla manasā vaśagā tava /",
  "GP12nardp2_u:1075": "jñātvā sapatnīprabhavaṃ duḥkhaṃ bhartā kṛto mayā // NarP_2,13.13 //",
  "GP12nardp2_u:1076": "vatsyāmi parvataśreṣṭhe bahvāścaryasamanvite /",
  "GP12nardp2_u:1077": "na tvaṃ vasasi rājendra saṃdhyāvalyā vinā kvacit // NarP_2,13.14 //",
  "GP12nardp2_u:1078": "tasyāstvaṃ virahe duḥkhī saputrāyā bhaviṣyasi /",
  "GP12nardp2_u:1079": "duḥkhena bhavato rājanbhūri duḥkhaṃ bhavenmama // NarP_2,13.15 //",
  "GP12nardp2_u:1080": "yatraiva bhavataḥ saukhyaṃ tatrāhamapi saṃsthitā /",
  "GP12nardp2_u:1081": "yatra tvaṃ raṃsyase rājaṃstatra me mandaro giriḥ // NarP_2,13.16 //",
  "GP12nardp2_u:1082": "bhartṛsthāne hi vastavyamṛddhihīne 'pi bhāryayā /",
  "GP12nardp2_u:1083": "sa meruḥ kāñcanamayaḥ sannidhāne pracakṣate // NarP_2,13.17 //",
  "GP12nardp2_u:1084": "manoratho nāma meruryatra tvaṃ ramase vibho /",
  "GP12nardp2_u:1085": "bhartṛsthānaṃ parityajya svapiturvāpi varjitam // NarP_2,13.18 //",
  "GP12nardp2_u:1086": "pitṛsthānāśrayaratā nārī tamasi majjati /",
  "GP12nardp2_u:1087": "sarvadharmavihīnāpi nārī bhavati sūkarī // NarP_2,13.19 //",
  "GP12nardp2_u:1088": "evaṃ jānāmyahaṃ doṣaṃ kathaṃ vatsyāmi mandare /",
  "GP12nardp2_u:1089": "mamiṣyāmitvayā sārddhamīśastvaṃ sukhaduḥkhayoḥ // NarP_2,13.20 //",
  "GP12nardp2_u:1090": "mohinyāstadvacaḥ śrutvā rājā saṃhṛṣṭamānasaḥ /",
  "GP12nardp2_u:1091": "pariṣvajya varārohāmidaṃ vacanamabravīt // NarP_2,13.21 //",
  "GP12nardp2_u:1092": "bhāryāṇāṃ mama sarvāsāmupariṣṭādbhaviṣyasi /",
  "GP12nardp2_u:1093": "mā śaṅkāṃ kuru vāmoru yato duḥkhaṃ bhaviṣyati // NarP_2,13.22 //",
  "GP12nardp2_u:1094": "jīvitādadhikā subhru bhaviṣyasi gṛhe mama /",
  "GP12nardp2_u:1095": "ehi gacchāva tanvaṅgi sukhāya nagaraṃ prati // NarP_2,13.23 //",
  "GP12nardp2_u:1096": "bhuṅkṣva bhogānmayā sārddhaṃ tatrasthā svecchayā priye // NarP_2,13.24 //",
  "GP12nardp2_u:1097": "sā tvevamuktā śaśigauravaktrā rukmāṅgadenātmavināśanāya /",
  "GP12nardp2_u:1098": "saṃprasthitā nūpuragoṣayuktā vikarṣayantī girijātaśobhām // NarP_2,13.25 //",
  "GP12nardp2_u:1099": "iti śrībṛhannāradīyapurāṇottarabhāge mohinīsaṃmohanaṃ nāma trayodaśo 'dhyāyaḥ",
  "GP12nardp2_u:1100": "_____________________________________________________________",
  "GP12nardp2_u:1101": "vasiṣṭha uvāca",
  "GP12nardp2_u:1102": "saṃprasthitāvubhau rājangiriśīrṣāddharātalam /",
  "GP12nardp2_u:1103": "paśyamānau bahūnbhāvāngirijātānmanoharamanoharān // NarP_2,14.1 //",
  "GP12nardp2_u:1104": "kecidvidrumasaṃkāśāḥ kecidrajatasannibhāḥ /",
  "GP12nardp2_u:1105": "kecinnīlasamaprakhyāḥ kecitkāñcanasatviṣaḥ // NarP_2,14.2 //",
  "GP12nardp2_u:1106": "kecitsphāṭikavarṇābhā haritālanibhāḥ pare /",
  "GP12nardp2_u:1107": "anyonyaśleṣatāṃ prāptau sakalaiḥ sthāvarairiva // NarP_2,14.3 //",
  "GP12nardp2_u:1108": "saprāpya vasudhāṃ bhūpo hyapaśyadvājināṃ varam /",
  "GP12nardp2_u:1109": "khanyamānaṃ khureṇorvī kuliśābhena veginā // NarP_2,14.4 //",
  "GP12nardp2_u:1110": "tasya dārayataḥ pṛthvīṃ sutīkṣṇena khureṇa hi /",
  "GP12nardp2_u:1111": "gṛhagodhābhavattasmin bhūbhāgāntargatā kila // NarP_2,14.5 //",
  "GP12nardp2_u:1112": "nirgacchamānā nṛpate khureṇa vidalīkṛtā /",
  "GP12nardp2_u:1113": "vidīryamāṇāṃ nṛpatirapaśyatsa dayāparaḥ // NarP_2,14.6 //",
  "GP12nardp2_u:1114": "abhyadhāvata vegena hā hateti priyāṃ vadan /",
  "GP12nardp2_u:1115": "tataḥ sa vṛkṣapatreṇa komalena mahīpatiḥ // NarP_2,14.7 //",
  "GP12nardp2_u:1116": "utsārya tāṃ khurādāśu prākṣipattṛṇaśādvale /",
  "GP12nardp2_u:1117": "tatastu mohinīṃ prāha prekṣya mūrcchāgatāṃ hi tām // NarP_2,14.8 //",
  "GP12nardp2_u:1118": "śīghramāhara cārvaṅgijalaṃ jalajalocane /",
  "GP12nardp2_u:1119": "yena mūrcchāgatāṃ siṃce gṛhagodhāṃ vimardditām // NarP_2,14.9 //",
  "GP12nardp2_u:1120": "sā bharturvacanācchīghramānayacchītalaṃ jalam /",
  "GP12nardp2_u:1121": "tenābhyaṣiṃ cannṛpatirgṛhagodhāṃ vimūrcchitām // NarP_2,14.10 //",
  "GP12nardp2_u:1122": "avāpa cetanāṃ rājan śītalājjalasecanāt /",
  "GP12nardp2_u:1123": "abhighāteṣu sarveṣu śastaṃ vāriprasecanam // NarP_2,14.11 //",
  "GP12nardp2_u:1124": "athavā klinnavastreṇa sahasā bandhanaṃ hitam /",
  "GP12nardp2_u:1125": "saṃprāptacetanā bhūpa godhā vacanamabravīt // NarP_2,14.12 //",
  "GP12nardp2_u:1126": "rājānamagrato vīkṣya vedanārtā śanaiḥ śanaiḥ /",
  "GP12nardp2_u:1127": "rukmāṅgada mahābāho nibodha mama ceṣṭitam // NarP_2,14.13 //",
  "GP12nardp2_u:1128": "śākale nagare ramye bhāryāhaṃ hyagrajanmanaḥ /",
  "GP12nardp2_u:1129": "rūpayauvanasaṃpannā tasya nātipriyā vibho // NarP_2,14.14 //",
  "GP12nardp2_u:1130": "sadā vidveṣasaṃyukto mayi niṣṭhurajalpakaḥ /",
  "GP12nardp2_u:1131": "nānyasya kasyaciddveṣṭā sa tu me nṛpate patiḥ // NarP_2,14.15 //",
  "GP12nardp2_u:1132": "tato 'ha krodhasaṃyuktā vaśīkaraṇalaṃbhanāt /",
  "GP12nardp2_u:1133": "apṛcchaṃ pramadā rājanyāstyaktāḥ patibhiḥ kila // NarP_2,14.16 //",
  "GP12nardp2_u:1134": "tābhiruktā hyahaṃ bhūpa vaśyo bhartā bhaviṣyati /",
  "GP12nardp2_u:1135": "asmākaṃ pratyayo jāto bhartṛtyāgāvamānanāt // NarP_2,14.17 //",
  "GP12nardp2_u:1136": "pravrajyābheṣajairvaśyā jātā hi patayastu naḥ /",
  "GP12nardp2_u:1137": "tvaṃ pṛccha tāṃ varārohe dāsyate bheṣajaṃ śubham // NarP_2,14.18 //",
  "GP12nardp2_u:1138": "na vikalpastvayā kāryo bhavitā dāsavatpatiḥ /",
  "GP12nardp2_u:1139": "tato 'haṃ tvaritaṃ gatvā tāsāṃ vākyena bhūpate // NarP_2,14.19 //",
  "GP12nardp2_u:1140": "prāsādaḥ kathitastasyāḥ pṛcchantyā mama mānavaiḥ /",
  "GP12nardp2_u:1141": "śatastaṃbhasamāyuktaḥ kāntimatsudhayā yutaḥ // NarP_2,14.20 //",
  "GP12nardp2_u:1142": "praviśya taṃ sutejaskāmapaśyaṃ brahyacāriṇīm /",
  "GP12nardp2_u:1143": "prāvṛtāṃ dīrghavastreṇa sandhyārāgasavarṇinīm // NarP_2,14.21 //",
  "GP12nardp2_u:1144": "dīrghābhiḥ sā jaṭābhistu saṃvṛtā dīptisayutā /",
  "GP12nardp2_u:1145": "paricārakaistu saṃyuktā vījyamānā śanaiḥ śanaiḥ // NarP_2,14.22 //",
  "GP12nardp2_u:1146": "akṣasūtrakarā sā tu japantī bhagamālinī /",
  "GP12nardp2_u:1147": "sarvavaśyakaraṃ mantraṃ kṣobhakaṃ pratyayāvaham // NarP_2,14.23 //",
  "GP12nardp2_u:1148": "tato 'haṃ praṇatā bhūtvā padbhyāṃ nyasyāṅgalīyakam /",
  "GP12nardp2_u:1149": "mṛdukāñcanasaṃbhūtaṃ atiriktaprabhānvitam // NarP_2,14.24 //",
  "GP12nardp2_u:1150": "tato hṛṣṭābhavaddṛṣṭvā padasthaṃ cāṅgulīyakam /",
  "GP12nardp2_u:1151": "apṛṣṭayā tayā jñātaṃ mama bhartturvimānanam // NarP_2,14.25 //",
  "GP12nardp2_u:1152": "tayoktāhaṃ tato bhūpa tāpasyā praṇatā sthitā /",
  "GP12nardp2_u:1153": "cūrṇo rakṣānvito hyeṣa sarvabhūtavaśānugaḥ // NarP_2,14.26 //",
  "GP12nardp2_u:1154": "tvayā bhartari saṃyojyo rakṣyaṃ grīvāśayāṅkuram /",
  "GP12nardp2_u:1155": "bhaviṣyati patirvaśyo nānyāṃ yāsyati sundarīm // NarP_2,14.27 //",
  "GP12nardp2_u:1156": "cūrṇarakṣāṃ gṛhītvāhaṃ prāptābhartṛgṛhaṃ punaḥ /",
  "GP12nardp2_u:1157": "pradoṣe payasā yuktaścūrṇo bhartari yojitaḥ // NarP_2,14.28 //",
  "GP12nardp2_u:1158": "grīvāyāṃ hi kṛtā rakṣā na vicāro mayā kṛtaḥ /",
  "GP12nardp2_u:1159": "yadā sa pītacūrṇastu bhartā nṛpavarottamā // NarP_2,14.29 //",
  "GP12nardp2_u:1160": "tadahaḥ kṣayarogo 'bhūtpatiḥ kṣīṇo dine dine /",
  "GP12nardp2_u:1161": "guhye tu krimayo jātāḥ kṣataduṣṭavraṇodbhavāḥ // NarP_2,14.30 //",
  "GP12nardp2_u:1162": "dinaiḥ katipayairjātairdīpavadravidarśanāt /",
  "GP12nardp2_u:1163": "hatatejāstathā bharttā māmuvācākulendriyaḥ // NarP_2,14.31 //",
  "GP12nardp2_u:1164": "krandamāno divā rātrau dāso 'smi tava śobhane /",
  "GP12nardp2_u:1165": "trāhi māṃ śaraṇaṃ prāptaṃ na gaccheyaṃ paristriyam // NarP_2,14.32 //",
  "GP12nardp2_u:1166": "tattasya ruditaṃ śrutvā bhayabhītā mahīpate /",
  "GP12nardp2_u:1167": "tasyāṃ niveditaṃ sarvaṃ kathaṃ bhartā bhavetsukhī // NarP_2,14.33 //",
  "GP12nardp2_u:1168": "tayāpi bheṣajaṃ dattaṃ dvitīyaṃ dāhaśāntaye /",
  "GP12nardp2_u:1169": "datte tu bheṣaje tasminsustho 'bhūttatkṣaṇātpatiḥ // NarP_2,14.34 //",
  "GP12nardp2_u:1170": "pūrvacūrṇodbhavo dāhaḥ śāntastenauṣadhena ha /",
  "GP12nardp2_u:1171": "tataḥ prabhṛti me bhartā vaśyo 'bhūdvacane sthitaḥ // NarP_2,14.35 //",
  "GP12nardp2_u:1172": "kālena pañcatāṃ prāptā gatā narakayātanām /",
  "GP12nardp2_u:1173": "tāmrabhrāṣṭre hyahaṃ dagdhā yugāni daśa pañca ca // NarP_2,14.36 //",
  "GP12nardp2_u:1174": "sūkṣmāṇi tilamātrāṇi kṛtvā khaṇḍānyanekaśaḥ /",
  "GP12nardp2_u:1175": "kiñcitpātakaśeṣeṇa dharāyāmavatāritā // NarP_2,14.37 //",
  "GP12nardp2_u:1176": "gṛhagodhāmayaṃ rūpaṃ kṛtaṃ bhāskarajena me /",
  "GP12nardp2_u:1177": "sāhamatra sthitā bhūpa varṣāṇāmayutaṃ purā // NarP_2,14.38 //",
  "GP12nardp2_u:1178": "yānyāpi yuvatirbhūpa bharturvaśyaṃ samācaret /",
  "GP12nardp2_u:1179": "vṛthādharmā durācārā dahyate tāmrabhrāṣṭrake // NarP_2,14.39 //",
  "GP12nardp2_u:1180": "bhartā nātho gatirbhartā daivataṃ gurureva ca /",
  "GP12nardp2_u:1181": "tasya vaśyaṃ caredyā tu sā kathaṃ sukhamāpnuyāt // NarP_2,14.40 //",
  "GP12nardp2_u:1182": "tiryagyoniśataṃ yāti krimikuṣṭhasamanvitā /",
  "GP12nardp2_u:1183": "tasmādbhūpāla kartavyaṃ strībhirbhartṛvacaḥ sadā // NarP_2,14.41 //",
  "GP12nardp2_u:1184": "sāhaṃ yāsye punaryoniṃ kutsitāṃ pātakānvitām /",
  "GP12nardp2_u:1185": "yadi noddharase rājannadya māṃ śaraṇāgatām // NarP_2,14.42 //",
  "GP12nardp2_u:1186": "sukṛtasya pradānena vijayājanitena hi /",
  "GP12nardp2_u:1187": "yā tvayā saṃgame puṇye kṛtā śravaṇadvādaśī // NarP_2,14.43 //",
  "GP12nardp2_u:1188": "sarayvāścaiva gaṅgāyāḥ pāpanāśavidhāyake /",
  "GP12nardp2_u:1189": "pretaniryātanī puṇyā mānasepsitadāyinī // NarP_2,14.44 //",
  "GP12nardp2_u:1190": "yasyāṃ gṛhe 'pi bhūpāla saṃsmṛto manujairhariḥ /",
  "GP12nardp2_u:1191": "sarvatīrthaphalāvāptiṃ kurute nātra saṃśayaḥ // NarP_2,14.45 //",
  "GP12nardp2_u:1192": "dattaṃ japtaṃ hutaṃ yacca kṛtaṃ devārcanādikam /",
  "GP12nardp2_u:1193": "sarvaṃ tadakṣayaṃ bhūpa yatkṛtaṃ vijayādine // NarP_2,14.46 //",
  "GP12nardp2_u:1194": "evaṃvidhaṃ phalaṃ yasyāstaddehi sukṛtaṃ mama /",
  "GP12nardp2_u:1195": "dvādaśyāmupavāsena trayodaśyāṃ tu pāraṇe // NarP_2,14.47 //",
  "GP12nardp2_u:1196": "dvādaśābdopavāsasya phalaṃ prāptotyupoṣaṇe /",
  "GP12nardp2_u:1197": "dayāṃ kṛtvā mahīpāla dharmamūrtirbhavān kṣitau // NarP_2,14.48 //",
  "GP12nardp2_u:1198": "vaivasvatapathadhvaṃsī paritrāhi suduḥkhitām /",
  "GP12nardp2_u:1199": "gṛhagodhāvacaḥ śrutvā mohinī vākyamabravīt // NarP_2,14.49 //",
  "GP12nardp2_u:1200": "svakṛtaṃ tu jano 'śnāti sukhaduḥkhātmakaṃ bibho /",
  "GP12nardp2_u:1201": "tasmātkimanayā kāryaṃ pāpayā bhartuduṣṭayā // NarP_2,14.50 //",
  "GP12nardp2_u:1202": "yayā bhartā vaśaṃ nīto rakṣācūrṇādibhirnṛpa /",
  "GP12nardp2_u:1203": "sādhubhyo yatkṛtaṃ rājanyaśaḥsvargakaraṃ bhavet // NarP_2,14.51 //",
  "GP12nardp2_u:1204": "ubhayorbhraṃ śatāmeti pāpebhyo yatkṛtaṃ bhavet /",
  "GP12nardp2_u:1205": "śarkarāmiśritaṃ kṣīraṃ kādraveye niyojitam // NarP_2,14.52 //",
  "GP12nardp2_u:1206": "viṣavṛddhiṃ karotyeva tadvatpāpakṛtaṃ bhavet /",
  "GP12nardp2_u:1207": "parityajemāṃ tvaṃ pāpāṃ gacchāvo nagarāya vai // NarP_2,14.53 //",
  "GP12nardp2_u:1208": "janmavyāpārasaktānāmātmasaukhyaṃ vinaśyati /",
  "GP12nardp2_u:1209": "rukmāṅgada uvāca",
  "GP12nardp2_u:1210": "brahmātmaje kathaṃ vākyamīdṛśaṃ vyāhṛtadaṃ tvayā /",
  "GP12nardp2_u:1211": "na sādhūnāmidaṃ vṛttaṃ bhavatīti varānane // NarP_2,14.54 //",
  "GP12nardp2_u:1212": "ātmasaukhyakarāḥ pāpā bhavanti paratāpinaḥ /",
  "GP12nardp2_u:1213": "viprapannā varārohe paropakaraṇāya vai // NarP_2,14.55 //",
  "GP12nardp2_u:1214": "śaśī sūryo 'tha parjanyo medinī hutabhugjalam /",
  "GP12nardp2_u:1215": "candanaṃ pādapāḥ saṃtaḥ paropakaraṇāya vai // NarP_2,14.56 //",
  "GP12nardp2_u:1216": "śrūyate kila rājāsīddhariścandro varānane /",
  "GP12nardp2_u:1217": "cāṇḍālamandirāvāsī bhāryātanayavikrayī // NarP_2,14.57 //",
  "GP12nardp2_u:1218": "asatyavacanādbhīto duḥkhādduḥkhataraṃ gataḥ /",
  "GP12nardp2_u:1219": "tasya satyena saṃtuṣṭādevāḥ śakrapurogamāḥ // NarP_2,14.58 //",
  "GP12nardp2_u:1220": "vareṇa chandayāñcakrurhariścandraṃ mahīpatim /",
  "GP12nardp2_u:1221": "tena satyavatā coktā devā brahmapurogamāḥ /",
  "GP12nardp2_u:1222": "yadi tuṣṭā hi vibudhā varaṃ me dātumarhatha // NarP_2,14.59 //",
  "GP12nardp2_u:1223": "eṣā hi nagarī sarvā sadrumā sasarīsṛpā /",
  "GP12nardp2_u:1224": "sabālavṛddhataruṇā sanārī sacatuṣpadā // NarP_2,14.60 //",
  "GP12nardp2_u:1225": "prayātu kṛtapāpāpisvargatiṃ nagarī mama /",
  "GP12nardp2_u:1226": "ayodhyāpātakaṃ gṛhya gantāhaṃ narakaṃ dhruvam // NarP_2,14.61 //",
  "GP12nardp2_u:1227": "ekākī nahi gacchāmi parityajya janaṃ kṣitau /",
  "GP12nardp2_u:1228": "svargaṃ vibudhaśārdūlāḥ satyametanmayeritam // NarP_2,14.62 //",
  "GP12nardp2_u:1229": "tasya tāṃ sthiratāṃ jñātvā saha tenaiva sā purī /",
  "GP12nardp2_u:1230": "jagāma svargalokaṃ ca indrādīnāmanujñayā // NarP_2,14.63 //",
  "GP12nardp2_u:1231": "so 'pi svarge sthito rājā svapureṇa samanvitaḥ /",
  "GP12nardp2_u:1232": "kāmagena vimānena pūjyamāno 'marairapi // NarP_2,14.64 //",
  "GP12nardp2_u:1233": "asthidānaṃ kṛtaṃ devi kṛpayā hi dadhīcinā /",
  "GP12nardp2_u:1234": "devānāmupakārārthaṃ śrutvā daityaiḥ parājitān // NarP_2,14.65 //",
  "GP12nardp2_u:1235": "kapotārthaṃ svamāṃsāni śibinā bhūbhujā purā /",
  "GP12nardp2_u:1236": "pradattāni varārohe śyenāya kṣudhitāya vai // NarP_2,14.66 //",
  "GP12nardp2_u:1237": "jīmūtavāhano rājā purāsītkṣitimaṇḍale /",
  "GP12nardp2_u:1238": "tenāpi jīvitaṃ dattaṃ pannagāya varānane // NarP_2,14.67 //",
  "GP12nardp2_u:1239": "tasmāddayālunā devi bhavitavyaṃ mahībhujā /",
  "GP12nardp2_u:1240": "śucāvamedhye 'pi śubhe samaṃ varṣati vāridaḥ // NarP_2,14.68 //",
  "GP12nardp2_u:1241": "cāṇḍālapatitau candro hlādayecca nijaiḥ karaiḥ /",
  "GP12nardp2_u:1242": "tasmādimāṃ varārohe gṛha godhāṃ suduḥkhitām // NarP_2,14.69 //",
  "GP12nardp2_u:1243": "uddhariṣye nijaiḥ puṇyairdaihitrairnāhuṣo yathā /",
  "GP12nardp2_u:1244": "vimohinīṃ tiraskṛtya gṛhagodhāmuvāca ha // NarP_2,14.70 //",
  "GP12nardp2_u:1245": "dattaṃ dattaṃ mayā puṇyaṃ vijayāsaṃbhavaṃ tava /",
  "GP12nardp2_u:1246": "gaccha viṣṇugatāṃllokānvidhūtāśeṣakalmaṣā // NarP_2,14.71 //",
  "GP12nardp2_u:1247": "tadvākyātsahasā bhūpa divyābharaṇabhūṣitā /",
  "GP12nardp2_u:1248": "vimucya dehaṃ tajjīrṇaṃ gṛhagodhāsamudbhavam // NarP_2,14.72 //",
  "GP12nardp2_u:1249": "jagāmāmantrya taṃ bhūpaṃ dyotayantī diśo daśa /",
  "GP12nardp2_u:1250": "sīmantamiva kurvāṇā vaiṣṇavaṃ padamudbhutam // NarP_2,14.73 //",
  "GP12nardp2_u:1251": "yadyogigamyaṃ hutabhukprakāśaṃ varaṃ vareṇyaṃ paramātmabhūtam /",
  "GP12nardp2_u:1252": "tammādiyaṃ caiva śikhipradīpā jagatprakāśāya nṛpaprasūtā // NarP_2,14.74 //",
  "GP12nardp2_u:1253": "iti śrībṛhannāradīyapurāṇottarabhāge godhāvimuktirnāma caturdaśo 'dhyāyaḥ",
  "GP12nardp2_u:1254": "_____________________________________________________________",
  "GP12nardp2_u:1255": "vasiṣṭha uvāca",
  "GP12nardp2_u:1256": "vimocya pātakādrājā gṛhagodhāṃ hasanniva /",
  "GP12nardp2_u:1257": "uvāca mohinīṃ hṛṣṭaḥ śīghramāruhyatāṃ hayaḥ // NarP_2,15.1 //",
  "GP12nardp2_u:1258": "yojanāyutagāmī ca kṣaṇātkṛṣṇahayo yathā /",
  "GP12nardp2_u:1259": "tadākarṇya vaco rājño mohinī madalālasā // NarP_2,15.2 //",
  "GP12nardp2_u:1260": "āruroha samaṃ bhartrā taṃ hayaṃ vātaveginam /",
  "GP12nardp2_u:1261": "uvāca ca vaco bhūpaṃ bhartāraṃ cāruhāsinī // NarP_2,15.3 //",
  "GP12nardp2_u:1262": "pracodayemamarvāṇaṃ svapurāya mahīpate /",
  "GP12nardp2_u:1263": "putravaktraṃ spṛhā draṣṭuṃ laṃpaṭā tava vartate // NarP_2,15.4 //",
  "GP12nardp2_u:1264": "tavādhīnā nṛpaśreṣṭha gamyatāṃ yatra te manaḥ /",
  "GP12nardp2_u:1265": "mohinyā vacanaṃ śrutvā taprasthe nagaraṃ prati // NarP_2,15.5 //",
  "GP12nardp2_u:1266": "paśyamānaḥ susaṃhṛṣṭaḥ pādapānparvatānnadīḥ /",
  "GP12nardp2_u:1267": "vanāni suvicitrāṇi mṛgānbahuvidhānapi // NarP_2,15.6 //",
  "GP12nardp2_u:1268": "grāmāndurgāṃstathā deśānnagarāṇi śubhāni ca /",
  "GP12nardp2_u:1269": "sarāṃsi ca vicitrāṇi bhūbhāgānsumanoharān // NarP_2,15.7 //",
  "GP12nardp2_u:1270": "acireṇāśramaṃ dṛṣṭvā vāmadevasya bhūpate /",
  "GP12nardp2_u:1271": "ākāśastho mahīpālo namaskṛtya tvarānvitaḥ // NarP_2,15.8 //",
  "GP12nardp2_u:1272": "punareva yayau rājā vāyuvegena vājinā /",
  "GP12nardp2_u:1273": "paśyamāno bahūndeśāndhanadhānyasamanvitān // NarP_2,15.9 //",
  "GP12nardp2_u:1274": "āsasāda puraṃ rājā vaidiśaṃ svavaśaṃ ca tat /",
  "GP12nardp2_u:1275": "tamāyāntaṃ nṛpaṃ śrutvā cārairddharmāṅgadaḥ sutaḥ // NarP_2,15.10 //",
  "GP12nardp2_u:1276": "pitaraṃ harṣasaṃyukto bhūpālānvākyamabravīt /",
  "GP12nardp2_u:1277": "eṣā pkarāśamāyāti udīcī diṅ nṛpottamāḥ // NarP_2,15.11 //",
  "GP12nardp2_u:1278": "matpiturvājinākrāntā tattejaḥ parirañjitā /",
  "GP12nardp2_u:1279": "tasmādgacchāmahe sarve saṃmukhaṃ hyavanīpateḥ // NarP_2,15.12 //",
  "GP12nardp2_u:1280": "piturāgatamātrasya saṃmukhaṃ na suto vrajet /",
  "GP12nardp2_u:1281": "sa yāti narakaṃ ghoraṃ yāvadindrāścaturddaśā // NarP_2,15.13 //",
  "GP12nardp2_u:1282": "saṃmukhaṃ vrajamānasya putrasya pitaraṃ prati /",
  "GP12nardp2_u:1283": "pade pade yajñaphalaṃ procuḥ paurāṇikā dvijāḥ // NarP_2,15.14 //",
  "GP12nardp2_u:1284": "uttiṣṭhadhvaṃ vrajāmyeṣa bhavadbhiḥ parivāritaḥ /",
  "GP12nardp2_u:1285": "abhivādayituṃ premṇā eṣa me devadevatā // NarP_2,15.15 //",
  "GP12nardp2_u:1286": "tathotyuktaistutaiḥ sarvairbhūmipālairnṛpātmajaḥ /",
  "GP12nardp2_u:1287": "jagāma saṃmukhaṃ padbhyāṃ krośamātraṃ pitustadā // NarP_2,15.16 //",
  "GP12nardp2_u:1288": "tato rājasahasreṇa mūrtimāniva manmathaḥ /",
  "GP12nardp2_u:1289": "sa gatvā dūramadhvānamāsasādanṛpaṃ pathi // NarP_2,15.17 //",
  "GP12nardp2_u:1290": "saṃprāpya pitaraṃ strehājjagāma dharaṇīṃ tadā /",
  "GP12nardp2_u:1291": "śirasā rājabhiḥ sārddhaṃ praṇāmamakarottadā // NarP_2,15.18 //",
  "GP12nardp2_u:1292": "premṇā samāgataṃ prakṣya taṃ patantaṃ nṛpaiḥ saha /",
  "GP12nardp2_u:1293": "avaruhya hayādrājā samutthāpya sutaṃ vibho // NarP_2,15.19 //",
  "GP12nardp2_u:1294": "bhujābhyāṃ sādhu pīnābhyāṃ paryaṣvañjata bhūpatiḥ /",
  "GP12nardp2_u:1295": "mūrdhni caivamupāghrāya uvāca tanayaṃ tadā // NarP_2,15.20 //",
  "GP12nardp2_u:1296": "kaccitpāsi prajāḥ sarvāḥ kacciddaṇḍayase ripūn /",
  "GP12nardp2_u:1297": "nyāyāgatena vittena kośaṃ putra bibharṣi ca // NarP_2,15.21 //",
  "GP12nardp2_u:1298": "kaccidvipreṣvatyadhikā vṛttirdattā napāyinī /",
  "GP12nardp2_u:1299": "kaccitte kāntaśīlatvaṃ kaccidvaktāḥ na niṣṭhuram // NarP_2,15.22 //",
  "GP12nardp2_u:1300": "kaccidgāvo na duhyante putra cāṇḍalaveśmānaṃ /",
  "GP12nardp2_u:1301": "kaccidvacanakartārastanayāśca pituḥ sadā // NarP_2,15.23 //",
  "GP12nardp2_u:1302": "kaccidvadhūḥ śvaśrūvākye vartate bhartari kvacit /",
  "GP12nardp2_u:1303": "kaccidvivādānviprestu samaṃ nekṣasa ātmaja // NarP_2,15.24 //",
  "GP12nardp2_u:1304": "kaccidgāvo na rudhyante viṣaye vividhaistṛṇaiḥ /",
  "GP12nardp2_u:1305": "tulāmānāni sarvāṇi hyannādīnāṃ sadekṣase // NarP_2,15.25 //",
  "GP12nardp2_u:1306": "kuṭuṃbinaṃ karaiḥ putra nātyarthamabhidūyase /",
  "GP12nardp2_u:1307": "kaccinna dyūtapānādi vartate viṣaye tava // NarP_2,15.26 //",
  "GP12nardp2_u:1308": "kaccidbhinnarasairlokā bhinnavākyaiḥ pure tava /",
  "GP12nardp2_u:1309": "na dānairjīrṇavastraiśca nopajīvanti mānavāḥ // NarP_2,15.27 //",
  "GP12nardp2_u:1310": "kaccidṛṣṭvā svayaṃ putra hastyaśvaṃ parirakṣasi /",
  "GP12nardp2_u:1311": "kaccicca mātaraḥ sarvā hyaviśeṣeṇa paśyasi // NarP_2,15.28 //",
  "GP12nardp2_u:1312": "kaccinna vāsare viṣṇornarā bhuñjanti putraka /",
  "GP12nardp2_u:1313": "śaśini kṣīṇatāṃ prāpte kaccicchrāddhaparo naraḥ // NarP_2,15.29 //",
  "GP12nardp2_u:1314": "kacciccāpararātreṣu sadā nidrāṃ vimuñcasi /",
  "GP12nardp2_u:1315": "nidrā mūlamadharmasya nidrā pāpavivarddhinī // NarP_2,15.30 //",
  "GP12nardp2_u:1316": "nidrā dāridyajananī nidrā śreyovināśinī /",
  "GP12nardp2_u:1317": "nahi nidrānvito rājā ciraṃ śāsti vasuṃdharām // NarP_2,15.31 //",
  "GP12nardp2_u:1318": "puṃścalīva sadā bharturlokadvayavināśinī /",
  "GP12nardp2_u:1319": "evamuccaramāṇaṃ taṃ tanayo vākyamabravīt // NarP_2,15.32 //",
  "GP12nardp2_u:1320": "dharmāṅgado mahīpālaṃ praṇamya ca punaḥ punaḥ /",
  "GP12nardp2_u:1321": "sarvametatkṛtaṃ tāta punaḥ kartāsmi te vacaḥ // NarP_2,15.33 //",
  "GP12nardp2_u:1322": "piturvacanakartāraḥ putrā dhanyā jagattraye /",
  "GP12nardp2_u:1323": "kiṃ tataḥ pātakaṃ rājanyo na kuryātpiturvacaḥ // NarP_2,15.34 //",
  "GP12nardp2_u:1324": "pitṛvākyamanādṛtya vrajetsnātuṃ trimārgagām /",
  "GP12nardp2_u:1325": "na tattīrthaphalaṃ bhuṅkte yo na kuryātpiturvacaḥ // NarP_2,15.35 //",
  "GP12nardp2_u:1326": "tvadadhīnaṃ śarīraṃ me tvadadhīnaṃ hi jīvitam /",
  "GP12nardp2_u:1327": "tvadadhīno hi me dharmastvaṃ ca me daivataṃ param // NarP_2,15.36 //",
  "GP12nardp2_u:1328": "trailokyasyāpi dānena na śuddhyeta ṛṇātsutaḥ /",
  "GP12nardp2_u:1329": "kiṃ punardehavittābhyāṃ keśadānādibhirvibho // NarP_2,15.37 //",
  "GP12nardp2_u:1330": "evaṃ bruvāṇaṃ tanayaṃ bahubhūpālasaṃvṛtam /",
  "GP12nardp2_u:1331": "rukmāṅgadaḥ pariṣvajya punarāha sutaṃ vacaḥ /",
  "GP12nardp2_u:1332": "satyametattvayā putra vyāhṛtaṃ dharmavedinā // NarP_2,15.38 //",
  "GP12nardp2_u:1333": "piturabhyadhikaṃ kiñciddaivataṃ na sutasya hi /",
  "GP12nardp2_u:1334": "devāḥ parāṅmukhāstasya pitaraṃ yo 'vamanyate // NarP_2,15.39 //",
  "GP12nardp2_u:1335": "so 'haṃ mūrdhnātvayā putra dhṛtastatkṣitirakṣaṇāt /",
  "GP12nardp2_u:1336": "jitvā dvīpavatīṃ pṛthvīṃ bahubhūpālasaṃvṛtām // NarP_2,15.40 //",
  "GP12nardp2_u:1337": "etatsaukhyaṃ paraṃ loke etatsvargapadaṃ dhruvam /",
  "GP12nardp2_u:1338": "piturabhyadhikaḥ putro yadbhavetkṣitimaṇḍale // NarP_2,15.41 //",
  "GP12nardp2_u:1339": "so 'haṃ putra kṛtārthastu kṛtaḥ sadguṇavartmanā /",
  "GP12nardp2_u:1340": "tvayā sādhayatā bhūpānyathā haridinaṃ śubham // NarP_2,15.42 //",
  "GP12nardp2_u:1341": "tatpiturvacanaṃ śrutvā putro dharmāṅgado 'bravīt /",
  "GP12nardp2_u:1342": "kka gatastu bhavāṃstāta niveśya mayi saṃpadaḥ // NarP_2,15.43 //",
  "GP12nardp2_u:1343": "kasminsthāne tviyaṃ prāptā sūryāyutasamaprabhā /",
  "GP12nardp2_u:1344": "manye nirvedamāpanna imāṃ sṛṣṭvā prajāpatiḥ // NarP_2,15.44 //",
  "GP12nardp2_u:1345": "naitadrūpā mahīpālanārī trailokyamadhyataḥ /",
  "GP12nardp2_u:1346": "manye bhūdharajāteyamathavā sāgarodbhavā // NarP_2,15.45 //",
  "GP12nardp2_u:1347": "māyā vā mayadaityasya pramadārūpasaṃsthitā /",
  "GP12nardp2_u:1348": "aho sunupuṇo dhātā yeneyaṃ nirmitā vibho /",
  "GP12nardp2_u:1349": "bālāgraśatabhāgo hi vyalīko nopapadyate // NarP_2,15.46 //",
  "GP12nardp2_u:1350": "iyaṃ hi yogyā kanakāvadātā gṛhāya tubhyaṃ jagatīpatīśa /",
  "GP12nardp2_u:1351": "evaṃ vidhā me jananī yadi syātko 'nyo 'sti mattaḥ sukṛtī manuṣyaḥ // NarP_2,15.47 //",
  "GP12nardp2_u:1352": "iti śrībṛhannāradīyapurāṇottarabhāge mohinīcarite pitāputrasaṃvādo nāma pañcadaśo 'dhyāyaḥ",
  "GP12nardp2_u:1353": "_____________________________________________________________",
  "GP12nardp2_u:1354": "vasiṣṭha uvāca",
  "GP12nardp2_u:1355": "dharmāṅgavadacaḥ śrutvā hṛṣṭo rukmāṅgado 'bravīt /",
  "GP12nardp2_u:1356": "satya te jananī putra saṃprāptā mandare mayā // NarP_2,16.1 //",
  "GP12nardp2_u:1357": "vedāśrayasutā bālā madarthaṃ kṛtaniścayā /",
  "GP12nardp2_u:1358": "kurvantī dāruṇaṃ putra tapo devagirau purā // NarP_2,16.2 //",
  "GP12nardp2_u:1359": "itaḥ pañcadaśādahno hayagāmī gato hyaham /",
  "GP12nardp2_u:1360": "mandare parvataśreṣṭhe bahudhātusamanvite // NarP_2,16.3 //",
  "GP12nardp2_u:1361": "tasya mūrddhani bāleyaṃ toṣayantī maheśvaram /",
  "GP12nardp2_u:1362": "sthitā gānaparā dṛṣṭā mayā tatra sudarśanā // NarP_2,16.4 //",
  "GP12nardp2_u:1363": "tato 'haṃ mūrcchayā yuktaḥ patito dharaṇītale /",
  "GP12nardp2_u:1364": "anaṅgabāṇasaṃviddho vyādhaviddho yathā mṛgaḥ // NarP_2,16.5 //",
  "GP12nardp2_u:1365": "tato 'hamanayā devyā cālitaścārunetrayā /",
  "GP12nardp2_u:1366": "vṛtaścaivāpi bhartṛtve kiñcitprārthanayā saha // NarP_2,16.6 //",
  "GP12nardp2_u:1367": "mayā cāpi pratijñātaṃ svadakṣiṇakarānvitam /",
  "GP12nardp2_u:1368": "seyaṃ bhāryā viśālākṣī kṛtā bhūdharamastake // NarP_2,16.7 //",
  "GP12nardp2_u:1369": "avaruhya dharāpṛṣṭe samāruhya turaṅgamam /",
  "GP12nardp2_u:1370": "dinatrayeṇa tvaritaḥ saṃprāptastava sannidhau // NarP_2,16.8 //",
  "GP12nardp2_u:1371": "paśyamāno girīndeśānsarāṃsisaritastathā /",
  "GP12nardp2_u:1372": "iyaṃ hi jananī putra tava prītivivarddhinī // NarP_2,16.9 //",
  "GP12nardp2_u:1373": "abhivādaya cārvaṅgīṃ tvaṃ nijāmiva mātaram /",
  "GP12nardp2_u:1374": "tatpiturvacanaṃ śrutvā hayasaṃsthāmarindamaḥ // NarP_2,16.10 //",
  "GP12nardp2_u:1375": "śirasā dharaṇīṃ gatvā idaṃ vacanamabravīt /",
  "GP12nardp2_u:1376": "prasīda devi mātastvaṃ bhṛtyo dāsaḥ sutastava // NarP_2,16.11 //",
  "GP12nardp2_u:1377": "namaskaromi jananīṃ bahubhūpālasaṃyutaḥ /",
  "GP12nardp2_u:1378": "taṃ putramavanīṃ prāptaṃ mohinī prekṣya bhūpate // NarP_2,16.12 //",
  "GP12nardp2_u:1379": "bharturdākṣiṇyayogācca avatīrya turaṅgamāt /",
  "GP12nardp2_u:1380": "avāgūhata bāhubhyāmutthāpya patitaṃ sutam // NarP_2,16.13 //",
  "GP12nardp2_u:1381": "pariṣvaktastadā mātrā punarevābhyanandayat /",
  "GP12nardp2_u:1382": "tatastāṃ sumanojñaistu cāruvastraisca bhūṣaṇaiḥ // NarP_2,16.14 //",
  "GP12nardp2_u:1383": "bhūṣayitvā samāropya punareva hayottamam /",
  "GP12nardp2_u:1384": "svapṛṣṭhe caraṇaṃ kṛtvā tasyā rājīvalocanaḥ // NarP_2,16.15 //",
  "GP12nardp2_u:1385": "tenaiva vidhinā bhūpa pitaraṃ cānvarohayat /",
  "GP12nardp2_u:1386": "bhūpālaiḥ saṃvṛto gacchanpabhdyāṃ dharmāṅgadaḥ sutaḥ // NarP_2,16.16 //",
  "GP12nardp2_u:1387": "praharṣapulako hyāsījjananīṃ prekṣya mohinīm /",
  "GP12nardp2_u:1388": "stūyamānaḥ svayaṃ cāpi meghagaṃbhīrayā girā // NarP_2,16.17 //",
  "GP12nardp2_u:1389": "dhanyaḥ sa tanayo loke mātaro yasya bhūriśaḥ /",
  "GP12nardp2_u:1390": "navā navatarā bhāryāḥ pituriṣṭā manoharāḥ // NarP_2,16.18 //",
  "GP12nardp2_u:1391": "yasyaikā jananī loke pitā tasyaiva duḥkhabhāk /",
  "GP12nardp2_u:1392": "piturduḥkhena kiṃ saukhyaṃ putrasya hṛdi vartate // NarP_2,16.19 //",
  "GP12nardp2_u:1393": "ekasyā vandane mātuḥ pṛthivīphalamaśnute /",
  "GP12nardp2_u:1394": "mātṝṇāṃ vandane mahyaṃ gahatpuṇyaṃ bhaviṣyati // NarP_2,16.20 //",
  "GP12nardp2_u:1395": "tasmādabhyadhikaṃ puṇyaṃ bhaviṣyati dine dine /",
  "GP12nardp2_u:1396": "ekamuccaramāṇo 'sau rājabhiḥ parivāritaḥ // NarP_2,16.21 //",
  "GP12nardp2_u:1397": "praviṣṭo nagaraṃ ramyaṃ vaidiśaṃ ṛddhisaṃyutam /",
  "GP12nardp2_u:1398": "hayasthaḥ prayayau rājā mohinyā saha tatkṣaṇāt // NarP_2,16.22 //",
  "GP12nardp2_u:1399": "tato gṛhavaraṃ prāpya pūjyamāno janairnṛpaḥ /",
  "GP12nardp2_u:1400": "avaruhya hayātasmāmohinīṃ vākyamabravīt // NarP_2,16.23 //",
  "GP12nardp2_u:1401": "dharmāṅgadasya putrasya gṛhe gaccha manohare /",
  "GP12nardp2_u:1402": "eṣa te guruśuśrūṣāṃ kariṣyati yathā guṇam // NarP_2,16.24 //",
  "GP12nardp2_u:1403": "na sakhī naiva dāsī te śuśrūṣāmācarediti /",
  "GP12nardp2_u:1404": "sā caivamuktā patyā tu prasthitā sutamandiram // NarP_2,16.25 //",
  "GP12nardp2_u:1405": "dharmāṅgadena sā dṛṣṭā gacchantī mandirāya vai /",
  "GP12nardp2_u:1406": "ātmano bhartṛvākyena parityajya mahīpatīn // NarP_2,16.26 //",
  "GP12nardp2_u:1407": "tiṣṭhadhvaṃ piturādeśādimāṃ śuśrūṣaye hyaham /",
  "GP12nardp2_u:1408": "sa evamuktvā gatvā tu bāhubhyāṃ parigṛhya vai /",
  "GP12nardp2_u:1409": "krame pañcadaśe prāpte paryaṅke tvavaropayat // NarP_2,16.27 //",
  "GP12nardp2_u:1410": "kāñcane paṭṭasūtreṇa racite komale dṛḍhe /",
  "GP12nardp2_u:1411": "mṛdvāstaraṇasaṃyukte maṇiratnavibhūṣite // NarP_2,16.28 //",
  "GP12nardp2_u:1412": "ratnadīpaiśca bahuśaḥ khacite sūryasaprabhe /",
  "GP12nardp2_u:1413": "tataḥ pādodakaṃ cakre mohinyā dharmabhūṣaṇaḥ // NarP_2,16.29 //",
  "GP12nardp2_u:1414": "sandhyāvalyā gurutvena hyapaśyattāṃ nṛpātmajaḥ /",
  "GP12nardp2_u:1415": "naivamasyābhavadduṣṭaṃ manastāṃ mohinīṃ prati // NarP_2,16.30 //",
  "GP12nardp2_u:1416": "sukumāro 'pi tanvaṅgīṃ pīnorujaghanastanīm /",
  "GP12nardp2_u:1417": "mene varṣāyutasamāmātmānaṃ ca trivatsaram // NarP_2,16.31 //",
  "GP12nardp2_u:1418": "prakṣālya caraṇau tasyāstajjalaṃ śirasi nyadhāt /",
  "GP12nardp2_u:1419": "uvācāvanato bhūtvā sukṛtī mātarasmyaham // NarP_2,16.32 //",
  "GP12nardp2_u:1420": "ityuktvā naranārībhiḥ svayaṃ ca śramanāśanam /",
  "GP12nardp2_u:1421": "cakāra sarvabhogaistāṃ yuyoja ca mudānvitaḥ // NarP_2,16.33 //",
  "GP12nardp2_u:1422": "dhīrodamathane jāte kuṇḍale cāmṛtasravaṃ /",
  "GP12nardp2_u:1423": "ye labdhe dānavāñcitvā pātāle dharmamūrttinā // NarP_2,16.34 //",
  "GP12nardp2_u:1424": "mohinyā karṇayoścakre svayameva vṛṣāṅgadaḥ /",
  "GP12nardp2_u:1425": "aṣṭottarasahasraiśca dhātrīphalanibhaiḥ śubhaiḥ // NarP_2,16.35 //",
  "GP12nardp2_u:1426": "mauktikai racitaiḥ śubhrairhāro devyāḥ kṛto hṛdi /",
  "GP12nardp2_u:1427": "niṣkaṃ palaśataṃ svarṇaṃ kuliśāyutabhūṣitam // NarP_2,16.36 //",
  "GP12nardp2_u:1428": "hāra laghūttaraṃ cakre māturnṛpasutastadā /",
  "GP12nardp2_u:1429": "valayā vajrakhacitā dviraṣṭau karayordvayoḥ // NarP_2,16.37 //",
  "GP12nardp2_u:1430": "ekaike niṣkakoṭībhirmūlyavidbhirnaraiḥ kṛtāḥ /",
  "GP12nardp2_u:1431": "keyūranūpurau tasyā anarghau sa nṛpātmajaḥ // NarP_2,16.38 //",
  "GP12nardp2_u:1432": "pradadau pituriṣṭāyā bhūṣaṇārthaṃ raviprabhau /",
  "GP12nardp2_u:1433": "kaṭisūtraṃ tu śarvāṇyā yadāsītpāvakaprabham // NarP_2,16.39 //",
  "GP12nardp2_u:1434": "tadbhraṣṭaṃ bhayabhītāyāḥ saṃgrāme tārakāmaye /",
  "GP12nardp2_u:1435": "kālanemau sthite rājye patitaṃ mūlapācane // NarP_2,16.40 //",
  "GP12nardp2_u:1436": "tadgṛhītaṃ tu daityena mayena lokamāyinā /",
  "GP12nardp2_u:1437": "taṃ hatvā malaye daityaṃ daityakoṭisamāvṛtam // NarP_2,16.41 //",
  "GP12nardp2_u:1438": "saṃvatsararaṇe ghore piturvacanakāraṇāt /",
  "GP12nardp2_u:1439": "avāpa kaṭisūtraṃ tu daityarājapriyāsthitam // NarP_2,16.42 //",
  "GP12nardp2_u:1440": "taddadau pituriṣṭāyāḥ sānandapulako nṛpaḥ /",
  "GP12nardp2_u:1441": "hiraṇyakaśipoḥ pūrvaṃ yā bhāryā lokasundarī // NarP_2,16.43 //",
  "GP12nardp2_u:1442": "tasyāḥ sīmantakaścāsītsaudāminisamaprabhaḥ /",
  "GP12nardp2_u:1443": "sā praviṣṭā samaṃ patyā yadā pāvakamaṅgalā // NarP_2,16.44 //",
  "GP12nardp2_u:1444": "samudre kṣipya sīmantaṃ duḥkhena mahatānvitā /",
  "GP12nardp2_u:1445": "sāgarastattu saṃgṛhya ratnaśreṣṭhayugaṃ kila // NarP_2,16.45 //",
  "GP12nardp2_u:1446": "dadau dharmāṅgadāyātha tasya vīryeṇa toṣitaḥ /",
  "GP12nardp2_u:1447": "jananyāḥ pradadau hṛṣṭaḥ sūryakoṭisamaprabham // NarP_2,16.46 //",
  "GP12nardp2_u:1448": "agniśauce śubhe vastre kañcuke sumanohare /",
  "GP12nardp2_u:1449": "sahasrakoṭimūlye te mohinyāḥ saṃnyavedayat // NarP_2,16.47 //",
  "GP12nardp2_u:1450": "devamālyaṃ sugandhāḍhyaṃ tathā devavilepanam /",
  "GP12nardp2_u:1451": "sarvadevaguroḥ pūrvaṃ siddhahastātsudurlabham // NarP_2,16.48 //",
  "GP12nardp2_u:1452": "dharmāṅgadena vīreṇa dvīpānāṃ vijaye tathā /",
  "GP12nardp2_u:1453": "labdhaṃ tat pradadau devyā mohinyāḥ kāmavarddhanam // NarP_2,16.49 //",
  "GP12nardp2_u:1454": "saṃbhūṣya parayā bhaktyā paścātṣaḍrasabhojanam /",
  "GP12nardp2_u:1455": "ānītaṃ mātṛhastena bhojayāmāsa bhūmipa // NarP_2,16.50 //",
  "GP12nardp2_u:1456": "purastādeva jananīṃ vākyaiḥ saṃbodhya bhūriśaḥ /",
  "GP12nardp2_u:1457": "mayā tvayā ca kartavyaṃ rājño vākyaṃ na saṃśayaḥ // NarP_2,16.51 //",
  "GP12nardp2_u:1458": "yā iṣṭā nṛpaterdevi sāsmākaṃ hi garīyasī /",
  "GP12nardp2_u:1459": "iṣṭā yā bhūpaterbhartustasyā yā duṣṭamācaret // NarP_2,16.52 //",
  "GP12nardp2_u:1460": "sā patnī narakaṃ yāti yāvadindrāścaturdaśa /",
  "GP12nardp2_u:1461": "sāpatnabhāvaṃ yā kuryādbhartṛsneheṣṭayā saha // NarP_2,16.53 //",
  "GP12nardp2_u:1462": "tasyāḥ snehaviyogārthaṃ tapyate tāmrabhrāṣṭake /",
  "GP12nardp2_u:1463": "yathā sukhaṃ bhavedbhartustathā kāryaṃ hi bhāryayā // NarP_2,16.54 //",
  "GP12nardp2_u:1464": "anukūlaṃ hitaṃ tasyā iṣṭāyā bharturācaret /",
  "GP12nardp2_u:1465": "yathā bhartā tathā tāṃ hi paśyeta varavarṇini // NarP_2,16.55 //",
  "GP12nardp2_u:1466": "hīnāyāścāpi śuśrūṣāṃ kṛtvā yāti triviṣṭapam /",
  "GP12nardp2_u:1467": "paścātsthāne bhavetsāpi manasā yābhavatpriye // NarP_2,16.56 //",
  "GP12nardp2_u:1468": "sarvānbhogānavāpnoti bharturiṣṭaṃ pragṛhya hi /",
  "GP12nardp2_u:1469": "irṣyābhāvaparityāgātsarveśvarapadaṃ labhet // NarP_2,16.57 //",
  "GP12nardp2_u:1470": "sapatnī yā sapatnyāstuḥśuśrūṣāṃ kurute sadā /",
  "GP12nardp2_u:1471": "bharturiṣṭāṃ saṃnirīkṣya tasyā loko 'kṣayo bhavet // NarP_2,16.58 //",
  "GP12nardp2_u:1472": "bharturiṣṭā purā veśyā hyabhavatsā kuleṣu vai /",
  "GP12nardp2_u:1473": "śūdrajāteḥ suduṣṭasya parityaktakriyasya tu // NarP_2,16.59 //",
  "GP12nardp2_u:1474": "ācaradveśyayā sārddhaṃ sā bhāryā patirañjinī /",
  "GP12nardp2_u:1475": "prakṣālanaṃ dvayoḥ pādau dvayorucchiṣṭabhojinī // NarP_2,16.60 //",
  "GP12nardp2_u:1476": "ubhayorapyadhaḥ śete ubhayorvai hitaṃ ratā /",
  "GP12nardp2_u:1477": "veśyayā vāryamāṇāpi sadācārapathe sthitā // NarP_2,16.61 //",
  "GP12nardp2_u:1478": "evaṃ śuśrīṣayantyā hi bhartāraṃ veśyayā saha /",
  "GP12nardp2_u:1479": "jagāma sumahānkālo vartantyā duḥkhasāgare // NarP_2,16.62 //",
  "GP12nardp2_u:1480": "aparasmindine bhartā māhiṣaṃ mūlakānvitam /",
  "GP12nardp2_u:1481": "abhakṣayata niṣpāvaṃ durmedhāstailamiśritam // NarP_2,16.63 //",
  "GP12nardp2_u:1482": "tadapathyabhujastasya avamanya pativratām /",
  "GP12nardp2_u:1483": "abhavaddāruṇo rogo gude tasya bhagandaraḥ // NarP_2,16.64 //",
  "GP12nardp2_u:1484": "saṃdahyamāno 'titarāṃ divā rātrau sa bhūriśaḥ /",
  "GP12nardp2_u:1485": "tasya gehe sthitaṃ vittaṃ samādāya jagāma sā // NarP_2,16.65 //",
  "GP12nardp2_u:1486": "veśyānyasmaidadau prītyā yūne kāmaparāyaṇā /",
  "GP12nardp2_u:1487": "tataḥ sa dīnavadano vrīḍayā ca samanvitaḥ // NarP_2,16.66 //",
  "GP12nardp2_u:1488": "uvāca prarudanbhāryāṃ śūdro vyākulacetanaḥ /",
  "GP12nardp2_u:1489": "paripālaya māṃ devi veśyāsaktaṃ suniṣṭhuram // NarP_2,16.67 //",
  "GP12nardp2_u:1490": "na mayopakṛtaṃ kiñcittava suṃdari pāpinā /",
  "GP12nardp2_u:1491": "ramate veśyayā sārddhaṃ bahūnabdānsumadhyame // NarP_2,16.68 //",
  "GP12nardp2_u:1492": "yo bhāryāṃ praṇatāṃ pāponānumanyeta garvitaḥ /",
  "GP12nardp2_u:1493": "so 'śubhāni samāpnoti janmāni daśa pañca ca // NarP_2,16.69 //",
  "GP12nardp2_u:1494": "divākīrtigṛhe tasmādyoniṃ prāpsyāmi garhitām /",
  "GP12nardp2_u:1495": "tavāpamānato devi mano na kaluṣīkṛtam // NarP_2,16.70 //",
  "GP12nardp2_u:1496": "iti bhartṛvacaḥ śrutvā bhāryā bhartāramabravīt /",
  "GP12nardp2_u:1497": "purākṛtāni pāpāni duḥkhāni prabhavanti hi /",
  "GP12nardp2_u:1498": "tāni sakṣamate vidvān sa vijñeyo nṛṇāṃ varaḥ // NarP_2,16.71 //",
  "GP12nardp2_u:1499": "tanmayā pāpayā pāpaṃ kṛtaṃ vai pūrvajanmani /",
  "GP12nardp2_u:1500": "tadbhajantyā na me duḥkhaṃ na viṣādaḥ kathañcana // NarP_2,16.72 //",
  "GP12nardp2_u:1501": "evamuktvā samāśvāsya bhartāramanuśāsya ca /",
  "GP12nardp2_u:1502": "anītaṃ janakādvittaṃ bandhubhyo varavarṇinī // NarP_2,16.73 //",
  "GP12nardp2_u:1503": "kṣīrodanilayāvāsaṃ manyate sma satī patim /",
  "GP12nardp2_u:1504": "divā divā triryatnena rātrau guhyaviśodhanam // NarP_2,16.74 //",
  "GP12nardp2_u:1505": "rajanīkaravṛkṣotthaṃ gṛhya niryāsamañjasā /",
  "GP12nardp2_u:1506": "nakhena pātayedbhartuḥ krimīnkuṣṭhācchanaiḥ śanaiḥ // NarP_2,16.75 //",
  "GP12nardp2_u:1507": "mayūrapucchasaṃyuktaṃ pavanaṃ cākarottadā /",
  "GP12nardp2_u:1508": "na devi rātrau svapiti na divā ca varānanā // NarP_2,16.76 //",
  "GP12nardp2_u:1509": "bhartṛduḥkhena saṃtaptā apaśyajjvalitaṃ jagat /",
  "GP12nardp2_u:1510": "yadyasti vasudhā devī pitaro devatāstathā // NarP_2,16.77 //",
  "GP12nardp2_u:1511": "kurvantu rogahīnaṃ me bhartāraṃ gatakalmaṣam /",
  "GP12nardp2_u:1512": "caṇḍikāyai pradāsyāmi raktaṃ māṃsasamudbhavam // NarP_2,16.78 //",
  "GP12nardp2_u:1513": "nṛcchāgamahiṣopetaṃ bharturārogyahetave /",
  "GP12nardp2_u:1514": "sādaraṃ kārayiṣyāmi upavāsāndaśaiva tu // NarP_2,16.79 //",
  "GP12nardp2_u:1515": "śarīraṃ sthāpayiṣye 'haṃ sūkṣmakaṇṭakasaṃstare /",
  "GP12nardp2_u:1516": "nopabhokṣyāmi madhuraṃ nopabhokṣyāmi vai ghṛtam // NarP_2,16.80 //",
  "GP12nardp2_u:1517": "bāhyābhyaṅgavihīnāhaṃ saṃsthāsye dinasaṃcayam /",
  "GP12nardp2_u:1518": "jīvatāṃ rogahīno hi bhartā me śaradāṃ śatam // NarP_2,16.81 //",
  "GP12nardp2_u:1519": "evaṃ pravyāharantī sā vāsare vāsare gate /",
  "GP12nardp2_u:1520": "atha kālena cālpena tridoṣo 'sya vyajāyata // NarP_2,16.82 //",
  "GP12nardp2_u:1521": "trikaṭuṃ pradadau bharturyatnena mahatā tadā /",
  "GP12nardp2_u:1522": "śītārtaḥ kaṃpamāno 'sau patnyaṅgulimakhaṇḍayat // NarP_2,16.83 //",
  "GP12nardp2_u:1523": "ubhayordatayoḥ śleṣaḥ sahasā samapadyata /",
  "GP12nardp2_u:1524": "tatkhaṇḍamaṅgulervaktre sthitaṃ nṛpativallabhe // NarP_2,16.84 //",
  "GP12nardp2_u:1525": "atha vikrīya valayaṃ krītvā kāṣṭhāni bhūriśaḥ /",
  "GP12nardp2_u:1526": "citāṃ sārpiryutāṃ cakre madhye dhṛtvā patiṃ tadā // NarP_2,16.85 //",
  "GP12nardp2_u:1527": "avaruhya ca bāhubhyāṃ pādenākṛṣya pāvakam /",
  "GP12nardp2_u:1528": "mukhe sukhaṃ samādhāya hṛdaye hṛdayaṃ tathā // NarP_2,16.86 //",
  "GP12nardp2_u:1529": "jaghane jaghanaṃ devi ātmanaḥ saṃniveśya vai /",
  "GP12nardp2_u:1530": "dāhayāmāsa kalyāṇī bharturdehaṃ rujānvitam // NarP_2,16.87 //",
  "GP12nardp2_u:1531": "ātmanā saha cārvaṅgī jvalite jātavedasi // NarP_2,16.88 //",
  "GP12nardp2_u:1532": "vumucya dehaṃ sahasā jagāma patiṃ samādāya ca devalokam /",
  "GP12nardp2_u:1533": "viśodhayitvā bahupāpasaṃghānsvakarmaṇā duṣkarasādhanena // NarP_2,16.89 //",
  "GP12nardp2_u:1534": "iti śrībṛhannāradīyapurāṇottarabhāge pativratopākhyānaṃ nāma ṣoḍaśo 'dhyāyaḥ",
  "GP12nardp2_u:1535": "_____________________________________________________________",
  "GP12nardp2_u:1536": "putra uvāca",
  "GP12nardp2_u:1537": "tasmādīrṣyāṃ parityajya mohinīmanubhojaya /",
  "GP12nardp2_u:1538": "na mātarīdṛśo dharmo lokeṣu triṣu labhyate // NarP_2,17.1 //",
  "GP12nardp2_u:1539": "svahastena priyāṃ bharturbhāryāṃ yā tu prabhojayet /",
  "GP12nardp2_u:1540": "sapatnīṃ tu sapatnī hi kiñcidannaṃ dadāti ca // NarP_2,17.2 //",
  "GP12nardp2_u:1541": "tadanantaṃ bhaveddevi mātarityāha nābhijaḥ /",
  "GP12nardp2_u:1542": "kuru vākyaṃ mayoktaṃ hi svāmini tvaṃ prasīda me // NarP_2,17.3 //",
  "GP12nardp2_u:1543": "tātasya saukhyaṃ kartavyamāvābhyāṃ varavarṇinī /",
  "GP12nardp2_u:1544": "bhavetpāpakṣayaḥ samyak svargaprāptistathākṣayā // NarP_2,17.4 //",
  "GP12nardp2_u:1545": "putrasya vacanaṃ śrutvā devī saṃdhyāvalī tadā /",
  "GP12nardp2_u:1546": "abhimantrya pariṣvajya tanayaṃ sā punaḥ punaḥ // NarP_2,17.5 //",
  "GP12nardp2_u:1547": "mūrdhni cainamupāghrāya vacanaṃ cedamabravīt /",
  "GP12nardp2_u:1548": "kariṣye vacanaṃ putra tvadīyaṃ dharmasaṃyutam // NarP_2,17.6 //",
  "GP12nardp2_u:1549": "irṣyāṃ mānaṃ parityajya bhojayiṣyāmi mohinīm /",
  "GP12nardp2_u:1550": "śataputrā hyahaṃ putra tvayaikena sutena hi // NarP_2,17.7 //",
  "GP12nardp2_u:1551": "niyamairbahubhirjāto dehakleśakarairbhavān /",
  "GP12nardp2_u:1552": "vratarājena cīrṇena prāptastvamacirātsutaḥ // NarP_2,17.8 //",
  "GP12nardp2_u:1553": "nahīdṛśaṃ vrataṃ loke phaladāyi pradṛśyate /",
  "GP12nardp2_u:1554": "sadyaḥ pratyayakārīdaṃ mahāpātakanāśanam // NarP_2,17.9 //",
  "GP12nardp2_u:1555": "kiṃ jātairbahubhiḥ putraiḥ śokasaṃtāpakārakaiḥ /",
  "GP12nardp2_u:1556": "varamekaḥ kulālaṃbī yatra viśramate kulam // NarP_2,17.10 //",
  "GP12nardp2_u:1557": "trailokyādupariṣṭhāhaṃ tvāṃ prāpya jaṭhare sthitam /",
  "GP12nardp2_u:1558": "dhanyāni tāni śūlāni yairjātastvaṃ suto 'nagha // NarP_2,17.11 //",
  "GP12nardp2_u:1559": "saptadvīpapatiḥ śūraḥ piturvacanakārakaḥ /",
  "GP12nardp2_u:1560": "āhlādayati yastātaṃ jananīṃ vāpi putrakaḥ // NarP_2,17.12 //",
  "GP12nardp2_u:1561": "taṃ putraṃ kavayaḥ prāhurvākhyamaparaṃ sutam /",
  "GP12nardp2_u:1562": "evamuktvā tu vacanaṃ devī saṃdhyāvalī tadā // NarP_2,17.13 //",
  "GP12nardp2_u:1563": "vīkṣāṃ cakre 'tha bhāṇḍāni ṣaḍrasasya tu hetave /",
  "GP12nardp2_u:1564": "tasyā vīkṣaṇamātreṇa paripūrṇāni bhūpate // NarP_2,17.14 //",
  "GP12nardp2_u:1565": "ṣaḍrasatya sukhoṣṇasya mohinībhojanecchayā /",
  "GP12nardp2_u:1566": "amṛtasvādukalpasya janasya tu mahīpate // NarP_2,17.15 //",
  "GP12nardp2_u:1567": "tato darvīṃ samādāya kāñcanīṃ ratnasaṃyutām /",
  "GP12nardp2_u:1568": "pariveṣayadavyagrā moḍinyāścāruhāsinī // NarP_2,17.16 //",
  "GP12nardp2_u:1569": "kāñcane bhājane ślekṣṇe mānabhojanaveṣṭite /",
  "GP12nardp2_u:1570": "śanaiḥ śanaiśca bubhuje iṣṭamannaṃ susaṃskṛtam // NarP_2,17.17 //",
  "GP12nardp2_u:1571": "upaviśyāsane devī śātakaubhamaye śubhe /",
  "GP12nardp2_u:1572": "vījyamānā varārohā vyājanena sugītinā // NarP_2,17.18 //",
  "GP12nardp2_u:1573": "dharmāṅgadagṛhī tena śikhipucchabhavena tu /",
  "GP12nardp2_u:1574": "sā bhuktā brahmatanayā tadannamamṛtopamam // NarP_2,17.19 //",
  "GP12nardp2_u:1575": "caturguṇena śītena kṛtvā śaucamathātmanaḥ /",
  "GP12nardp2_u:1576": "jagṛhe putradattaṃ tu tāṃbūlaṃ tatsugandhimat // NarP_2,17.20 //",
  "GP12nardp2_u:1577": "varacandanayuktena hastena varavarṇinī /",
  "GP12nardp2_u:1578": "tataḥ prahasya śanakaiḥ prāha saṃdhyāvalīṃ nṛpa // NarP_2,17.21 //",
  "GP12nardp2_u:1579": "jananī kiṃ tu devi tvaṃ vṛṣāṅgadanṛpasya tu /",
  "GP12nardp2_u:1580": "na mayā hi parijñātā śramasveditayā śubhe // NarP_2,17.22 //",
  "GP12nardp2_u:1581": "vadatyevaṃ brahmasutā yāvatsaṃdhyāvalīṃ napa /",
  "GP12nardp2_u:1582": "tāvatpraṇamya nṛpateḥ putro vacanamabravīt // NarP_2,17.23 //",
  "GP12nardp2_u:1583": "udare hyanayā devyā ghṛtaḥ saṃvatsaratrayam /",
  "GP12nardp2_u:1584": "tava bhartuḥ prasādena vṛddhiṃ saṃprāptavānaham // NarP_2,17.24 //",
  "GP12nardp2_u:1585": "saṃtyanekāni mātṝṇāṃ śatāni mama suṃdari /",
  "GP12nardp2_u:1586": "asyāḥ pītaṃ payo bhūri kucayoḥ snehasaṃplutam // NarP_2,17.25 //",
  "GP12nardp2_u:1587": "anayā sā rujā tīvrā vidhṛtā prāyaśo jarā /",
  "GP12nardp2_u:1588": "iyaṃ māṃ janayitvaiva jātā śithilabandhanā // NarP_2,17.26 //",
  "GP12nardp2_u:1589": "tannāsti truṣu lokeṣu yaddatvā cānṛṇo bhavet /",
  "GP12nardp2_u:1590": "mātuḥ putrasya cārvaṅgi satyametanmayeritam // NarP_2,17.27 //",
  "GP12nardp2_u:1591": "so 'haṃ dhanyataro loke nāsti matto 'dhikaḥ pumān /",
  "GP12nardp2_u:1592": "utsaṃge vartayiṣyāmi mātṛsaṃghasya nityaśaḥ // NarP_2,17.28 //",
  "GP12nardp2_u:1593": "notsaṃge cejjananyā hi tanayo viśati kvacit /",
  "GP12nardp2_u:1594": "mātṛsaukhyaṃ na jānāti kumārī bhartṛjaṃ yathā // NarP_2,17.29 //",
  "GP12nardp2_u:1595": "māturutsaṃgamārūḍhaḥ putro darpānvito bhavet /",
  "GP12nardp2_u:1596": "hāramuttamadehasthaṃ hastenāhartumicchati // NarP_2,17.30 //",
  "GP12nardp2_u:1597": "pālyamāno jananyā hi pitṛhīno 'pi darpitaḥ /",
  "GP12nardp2_u:1598": "samīhate jagaddhartuṃ savīryaṃ mātṛjaṃ payaḥ // NarP_2,17.31 //",
  "GP12nardp2_u:1599": "etajjaṭharasaṃsargi bhavatyutsaṃgaśaṅkitaḥ /",
  "GP12nardp2_u:1600": "asyāścaivāparāṇāṃ ca viśeṣo yadi me na cet // NarP_2,17.32 //",
  "GP12nardp2_u:1601": "tena satyena me tāto jīvatāccharadāṃ śatam /",
  "GP12nardp2_u:1602": "evaṃ bruvāṇe tanaye mohinī vismayaṃ gatā // NarP_2,17.33 //",
  "GP12nardp2_u:1603": "kathamasya prahartavyaṃ mayā nirghṛṇaśīlayā /",
  "GP12nardp2_u:1604": "vinītasya hyapāpasya aucityaṃ pāpino gṛhe // NarP_2,17.34 //",
  "GP12nardp2_u:1605": "pituḥ śuśrūṣaṇaṃ yasya na tasya sadṛśaṃ kṣitau /",
  "GP12nardp2_u:1606": "evaṃ guṇādhikasyāhaṃ kartuṃ karma jugupsitām // NarP_2,17.35 //",
  "GP12nardp2_u:1607": "putrasya dharmaśīlasya bhūttvā tu jananī kṣitau /",
  "GP12nardp2_u:1608": "evaṃ vimṛśya bahudhā mohinī lokasuṃdarī // NarP_2,17.36 //",
  "GP12nardp2_u:1609": "uvāca tanayaṃ bālā śīghramānaya me patim /",
  "GP12nardp2_u:1610": "na śaknomi vinā tena muhūrtamapi vartitum // NarP_2,17.37 //",
  "GP12nardp2_u:1611": "tataḥ sa tvaritaṃ gatvā praṇamya pitaraṃ nṛpa /",
  "GP12nardp2_u:1612": "kaniṣṭhā jananī tāta śīghraṃ tvāṃ draṣṭumicchati // NarP_2,17.38 //",
  "GP12nardp2_u:1613": "prasādaḥ kriyatāṃ tasyāḥ pūjyatāṃ brahmaṇaḥ sutā /",
  "GP12nardp2_u:1614": "putravākyena nṛpatiratatkṣaṇādgantumudyataḥ // NarP_2,17.39 //",
  "GP12nardp2_u:1615": "prahṛṣṭavadano bhūtvā saṃdhyāvalyā niveśanam /",
  "GP12nardp2_u:1616": "saṃpraviśya gṛhe rājā dadarśa śayanasthitām // NarP_2,17.40 //",
  "GP12nardp2_u:1617": "mohinīṃ mohasaṃyuktāṃ taptakāñcanasaprabhām /",
  "GP12nardp2_u:1618": "upāsya mānāṃ priyayā saṃdhyāvalyā śanaiḥ śanaiḥ // NarP_2,17.41 //",
  "GP12nardp2_u:1619": "putravākyātparityajya krodhaṃ sāpatnyajaṃ tathā /",
  "GP12nardp2_u:1620": "dṛṣṭvā rukmāṅgadaṃ prāptaṃ śayane mohya suṃdarī // NarP_2,17.42 //",
  "GP12nardp2_u:1621": "prahṛṣṭavadanā prāha rājānaṃ bhūridakṣiṇam /",
  "GP12nardp2_u:1622": "ihopaviśyatāṃ kānta paryaṅke mṛdutūlake // NarP_2,17.43 //",
  "GP12nardp2_u:1623": "sarvaṃ nirīkṣitaṃ bhūpa rājyatantraṃ tvayā ciram /",
  "GP12nardp2_u:1624": "adyāpi nahi te vāñchā rājye parinivartate // NarP_2,17.44 //",
  "GP12nardp2_u:1625": "manye duṣkṛtinaṃ bhūpa tvāmatra dharaṇītale /",
  "GP12nardp2_u:1626": "yaḥ samarthaṃ sutaṃ jñātvā svayaṃ paśyennṛpaśriyam // NarP_2,17.45 //",
  "GP12nardp2_u:1627": "tasmāttvatto 'dhiko nāsti duḥkhī lokeṣu kaścana /",
  "GP12nardp2_u:1628": "suputrāṇāṃ pitṝṇāṃ hi sukhaṃ yāti kṣaṇaṃ nṛpa // NarP_2,17.46 //",
  "GP12nardp2_u:1629": "duḥkhena pāpabhoktṝṇāṃ viṣayāsaktacetasām /",
  "GP12nardp2_u:1630": "sarvāśca prakṛtī rājaṃstaveṣṭāḥ pūrṇapuṇyajāḥ // NarP_2,17.47 //",
  "GP12nardp2_u:1631": "dharmāṅgade pālayāne kathaṃ tvaṃ vīkṣase 'dhunā /",
  "GP12nardp2_u:1632": "parityajya priyāsaukhyaṃ kīnāśa iva durbalaḥ // NarP_2,17.48 //",
  "GP12nardp2_u:1633": "yadi pālayase rājyaṃ mayā kiṃ te prayojanam /",
  "GP12nardp2_u:1634": "niṣprayojanamānītā kṣīrasāgaramastakāt // NarP_2,17.49 //",
  "GP12nardp2_u:1635": "viḍbhojyā hi bhaviṣyāmi pakṣiṇāmāmiṣaṃ yathā /",
  "GP12nardp2_u:1636": "yo bhāryāṃ yauvanopetāṃ na sevediha durmatiḥ // NarP_2,17.50 //",
  "GP12nardp2_u:1637": "kṛtyācaraṇasaktastu kutastasya bhavetpriyā /",
  "GP12nardp2_u:1638": "asevitā vrajedbhāryā adattaṃ hi dhanaṃ vrajet // NarP_2,17.51 //",
  "GP12nardp2_u:1639": "arakṣitaṃ vrajedrājyaṃ anabhyastaṃ śrutaṃ vrajet /",
  "GP12nardp2_u:1640": "nālasaiḥ prāpyate vidyā na bhāryā vratasaṃsthitaiḥ // NarP_2,17.52 //",
  "GP12nardp2_u:1641": "nānuṣṭhānaṃ vinā lakṣmīrnābhaktaiḥ prāpyate yaśaḥ /",
  "GP12nardp2_u:1642": "nodyamī sukhamāpnoti nābhāryaḥ saṃtatiṃ labhet // NarP_2,17.53 //",
  "GP12nardp2_u:1643": "nāśucirddharmamāpnoti na vipro 'priyavāgdhanam /",
  "GP12nardp2_u:1644": "apṛcchannaiva jānāti agacchanna kvacidvrajet // NarP_2,17.54 //",
  "GP12nardp2_u:1645": "aśiśyo na kriyāṃ vetti na bhayaṃ vetti jāgarī /",
  "GP12nardp2_u:1646": "kasmādbhūpāla māṃ tyaktvā dharmāṅgadagṛhe śubhe // NarP_2,17.55 //",
  "GP12nardp2_u:1647": "vīkṣyase rājyapadavīṃ samarthe tanaye vibho // NarP_2,17.56 //",
  "GP12nardp2_u:1648": "evaṃ brubāṇāṃ tanayāṃ vidhestu ratipriyāṃ cāruviśālanetrām /",
  "GP12nardp2_u:1649": "vrīḍānvitaḥ putrasamīpavartī provāca vākyaṃ nṛpatiḥ priyāntām // NarP_2,17.57 //",
  "GP12nardp2_u:1650": "iti śrībṛhannāradīyapurāṇottarabhāge mohinīcarite mohinīvacanaṃ nāma saptadaśo 'dhyāyaḥ",
  "GP12nardp2_u:1651": "_____________________________________________________________",
  "GP12nardp2_u:1652": "rājovāca",
  "GP12nardp2_u:1653": "nādhikāro mayā mīru kṛto nṛpaparigrahe /",
  "GP12nardp2_u:1654": "śramāturasya nidrā me pravṛttā mukhadāyinī // NarP_2,18.1 //",
  "GP12nardp2_u:1655": "dharmāṅgadaṃ samābhāṣya mohinīṃ naya mandiram /",
  "GP12nardp2_u:1656": "pūjayasva yathānyā mameṣā patnī priyā mama // NarP_2,18.2 //",
  "GP12nardp2_u:1657": "nijaṃ kamalapatrākṣa sarvaratnavibhūṣitam /",
  "GP12nardp2_u:1658": "nirvātavātasaṃyuktaṃ sarvartusukhadāyakam // NarP_2,18.3 //",
  "GP12nardp2_u:1659": "evamādiśya tanayamahaṃ nidrāmupāgataḥ /",
  "GP12nardp2_u:1660": "śayanaṃ prāpya kaṣṭātte abhāgyo hi dhanaṃ yathā // NarP_2,18.4 //",
  "GP12nardp2_u:1661": "vibuddhamātraḥ sahasā tvatsamīpamupāgataḥ /",
  "GP12nardp2_u:1662": "yadvravīṣi vaco devi tatkaromi na saṃśayaḥ // NarP_2,18.5 //",
  "GP12nardp2_u:1663": "mohinyuvāca",
  "GP12nardp2_u:1664": "parisāṃtvaya rājendra imāndārānsuduḥkhitān /",
  "GP12nardp2_u:1665": "mamodvāhena nirviṇṇānnirāśānkāmabhogayoḥ // NarP_2,18.6 //",
  "GP12nardp2_u:1666": "jyeṣṭhānāṃ rūpayuktānāṃ kalatrāṇāṃ viśāṃpate /",
  "GP12nardp2_u:1667": "mūrghni kīlaṃ kaniṣṭhākhyaṃ yo hi rājannikhānayet // NarP_2,18.7 //",
  "GP12nardp2_u:1668": "na sadgatirbhavettasya na ta sā vindate param /",
  "GP12nardp2_u:1669": "pativratāśrudagdhāyāḥ kā śāntirme bhaviṣyati // NarP_2,18.8 //",
  "GP12nardp2_u:1670": "janitāraṃ hi me bhasma kuryyurdevyaḥ pativratāḥ /",
  "GP12nardp2_u:1671": "kiṃ punaḥ prākṛtaṃ bhūpa tvādṛśīṃ tathā // NarP_2,18.9 //",
  "GP12nardp2_u:1672": "saṃdhyāvalīsamā nārī trailokye nāsti bhūmipa /",
  "GP12nardp2_u:1673": "tava snehanibaddhāṅgī saṃbhojayati ṣaḍrasaiḥ // NarP_2,18.10 //",
  "GP12nardp2_u:1674": "priyāṇi cāṭuvākyāni vadatī tava gauvavāt /",
  "GP12nardp2_u:1675": "evaṃvidhā hi śataśo nāryaḥ saṃti gṛhe tava // NarP_2,18.11 //",
  "GP12nardp2_u:1676": "yāsāṃ na pādarajasā tulyāhaṃ bhūpate kvacit /",
  "GP12nardp2_u:1677": "mohinī vacanaṃ śrutvā vrīḍito hyabhavannṛpaḥ // NarP_2,18.12 //",
  "GP12nardp2_u:1678": "saputrāyāḥ samīpe tu jyeṣṭhāyā nṛpatistadā /",
  "GP12nardp2_u:1679": "iṅgitajñaḥ suto jñātvā daśāvasthāgatāṃ nṛpam // NarP_2,18.13 //",
  "GP12nardp2_u:1680": "pitaraṃ kāmasaṃtaptaṃ mohinyarthe vimohitam /",
  "GP12nardp2_u:1681": "mātṛḥ sarvāḥ samāhūya saṃdhyāvalipurogamāḥ // NarP_2,18.14 //",
  "GP12nardp2_u:1682": "kṛtāñjalipuṭo bhūtvā evamāha priya vacaḥ /",
  "GP12nardp2_u:1683": "vimohinī me jananī navoḍhā brāhmaṇaḥ sutā // NarP_2,18.15 //",
  "GP12nardp2_u:1684": "sā ca prārthayate devyo rājānaṃ rahasisthitam /",
  "GP12nardp2_u:1685": "ātmanā saha khelārthaṃ tanmodadhvaṃ suharṣitāḥ // NarP_2,18.16 //",
  "GP12nardp2_u:1686": "mātara ūcuḥ",
  "GP12nardp2_u:1687": "ko 'numodayate putra sarpabhakṣaṇamātmanaḥ /",
  "GP12nardp2_u:1688": "ko hi dīpayate vahniṃ svadehe dehināṃ vara // NarP_2,18.17 //",
  "GP12nardp2_u:1689": "ko bhakṣayedviṣaṃ ghoraṃ kaśchindyādātmanaḥ śiraḥ /",
  "GP12nardp2_u:1690": "kastaretsāgaraṃ baddhvā grīvāyāṃ dāruṇāṃ śilām // NarP_2,18.18 //",
  "GP12nardp2_u:1691": "ko gaccheddvīpivadanaṃ kaḥ keśānsuharerharet /",
  "GP12nardp2_u:1692": "ko niṣīdati dhārāyāṃ khaṅgasyā kāśabhāsinaḥ // NarP_2,18.19 //",
  "GP12nardp2_u:1693": "kānumodayate bhartrā sapatnyāḥ krīḍanaṃ kila /",
  "GP12nardp2_u:1694": "sarvasyāpi pradānena naitanmanasi vartate // NarP_2,18.20 //",
  "GP12nardp2_u:1695": "varaṃ hi chedanaṃ mūrdhnastatkṣaṇāttu varāsinā /",
  "GP12nardp2_u:1696": "kā dṛṣṭyā dayitaṃ kāntaṃ nirīkṣedanyayāhṛtam // NarP_2,18.21 //",
  "GP12nardp2_u:1697": "kā sā sīmantinī loke bhavedetādṛśī kvacit /",
  "GP12nardp2_u:1698": "ātmaprāṇasamaṃ kāntamanyastrīkucapīḍanam // NarP_2,18.22 //",
  "GP12nardp2_u:1699": "saṃśrutya sahate yā tu kiṃ punaḥ svena cakṣuṣā /",
  "GP12nardp2_u:1700": "sarveṣāmeva duḥkhānāṃ duḥkhametadanantakam // NarP_2,18.23 //",
  "GP12nardp2_u:1701": "yadbhartānyāṅganāsaṃkto dṛśyaṭate svena cakṣuṣā /",
  "GP12nardp2_u:1702": "varaṃ sarvā mṛtāḥ putra yugapanmātarastava // NarP_2,18.24 //",
  "GP12nardp2_u:1703": "na tu mohinisaṃyukto dṛśyo 'yaṃ nṛpatiḥ patiḥ /",
  "GP12nardp2_u:1704": "dharmāṅgada uvāca",
  "GP12nardp2_u:1705": "yadi me na pituḥ saukhyaṃ kariṣyatha śubhānanāḥ // NarP_2,18.25 //",
  "GP12nardp2_u:1706": "viṣamāloḍya pāsyāmi yuṣmatsaukhyaṃ mṛte mayi /",
  "GP12nardp2_u:1707": "karmaṇā manasā vācā yā piturduḥkhamācaret // NarP_2,18.26 //",
  "GP12nardp2_u:1708": "sā me śatrurvadhārhāsti yadi saṃdhyāvalī bhavet /",
  "GP12nardp2_u:1709": "sarvāsāṃ sādhikā devī mohinī janakapriyā // NarP_2,18.27 //",
  "GP12nardp2_u:1710": "krīḍārthamāgatā bālā mandarācalamandirāt /",
  "GP12nardp2_u:1711": "tatputravacanaṃ śrutvā vepamānā hi mātaraḥ // NarP_2,18.28 //",
  "GP12nardp2_u:1712": "ūcuḥ sagadgadāṃ vācaṃ hitārthaṃ tanayasya hi /",
  "GP12nardp2_u:1713": "avaśyaṃ tava vākyaṃ hi kartavyaṃ nyāyasaṃyutam // NarP_2,18.29 //",
  "GP12nardp2_u:1714": "kiṃ tu dānaprado bhūtvā mohinīṃ yātu te pitā /",
  "GP12nardp2_u:1715": "yo bhāryāmudvahedbhartā dvitīyāmaparāmapi // NarP_2,18.30 //",
  "GP12nardp2_u:1716": "jyeṣṭhāyai dviguṇaṃ tasyā dadyaccaivānyathā ṛṇī /",
  "GP12nardp2_u:1717": "anujñāpya yadā bhārtā jyeṣṭhāmanyāṃ samudvahetak // NarP_2,18.31 //",
  "GP12nardp2_u:1718": "tadā jyeṣṭhābhilaṣitaṃ deyamāhuḥ purāvidaḥ /",
  "GP12nardp2_u:1719": "jyeṣṭhayā sahitaḥ kuryādiṣṭāpūrtaṃ narottamaḥ // NarP_2,18.32 //",
  "GP12nardp2_u:1720": "eṣa dharmo 'nyathānyāyo jāyate dharmasaṃkṣayaḥ /",
  "GP12nardp2_u:1721": "śrutvā tu mātṛvacanaṃ prahaṣṭenāntarātmano // NarP_2,18.33 //",
  "GP12nardp2_u:1722": "ekaikasyai dadau sāgrāṃ koṭiṃ koṭiṃ sutastadā /",
  "GP12nardp2_u:1723": "sahasraṃ nagarāṇāṃ ca grāmāṇāṃ pradadau tathā // NarP_2,18.34 //",
  "GP12nardp2_u:1724": "caturaśvatarībhiścapṛthagyuktā nṛpātmajaḥ /",
  "GP12nardp2_u:1725": "ekaikasya dadāvaṣṭau rathānkāñcanamālinaḥ // NarP_2,18.35 //",
  "GP12nardp2_u:1726": "vāsasāmayutaṃ prādādyeṣāṃ mūlyaṃ śatādhikam /",
  "GP12nardp2_u:1727": "śuddhasya merujātasya akṣayasya nupātmajaḥ // NarP_2,18.36 //",
  "GP12nardp2_u:1728": "kāñcanasya dadau lakṣamekaikaṃ pratimātaram /",
  "GP12nardp2_u:1729": "dāsānāṃ ca śataṃ sāgraṃ dāsīnāṃ ca nṛpātmajaḥ // NarP_2,18.37 //",
  "GP12nardp2_u:1730": "dhenūnāṃ ghaṭadogdhrīṇāmekaikasyai tathāyutam /",
  "GP12nardp2_u:1731": "yugandharāṇāṃ bhadrāṇāṃ śatāni daśa vai pṛthak // NarP_2,18.38 //",
  "GP12nardp2_u:1732": "daśaprakāraṃ nṛpate dhānyaṃ ca pradadau sutaḥ /",
  "GP12nardp2_u:1733": "vāṭīnāṃ tu sahasrāṇāṃ śataṃ prādāddhasanniva // NarP_2,18.39 //",
  "GP12nardp2_u:1734": "kuṃbhāyutaṃ sarpiṣastu tailasya ca pṛthagdadau /",
  "GP12nardp2_u:1735": "ajāvikamasaṃkhyātamekaikasyai nyavedayat // NarP_2,18.40 //",
  "GP12nardp2_u:1736": "sahasreṇa sahasreṇa suvarṇasya vyabhūṣayat /",
  "GP12nardp2_u:1737": "ākhaṇḍalāstrayuktaratha bhūṣaṇasya subhaktimān // NarP_2,18.41 //",
  "GP12nardp2_u:1738": "dhātrīpramāṇairhariśca mauktikairdīptisaṃyutaiḥ /",
  "GP12nardp2_u:1739": "pradadau saṃhatānkṛtvā valayānpañca sapta ca // NarP_2,18.42 //",
  "GP12nardp2_u:1740": "pañcāśacca śate dve tu bhauktikāni mahīpate /",
  "GP12nardp2_u:1741": "saṃdhyāvalyāṃ sthitānīha śītāṃśupratimāni ca // NarP_2,18.43 //",
  "GP12nardp2_u:1742": "ekaikasyai dadau putrosa hārayugmaṃ manoharam /",
  "GP12nardp2_u:1743": "kuṅkumaṃ candanaṃ bhūri karpūraṃ prasthasaṃkhyayā // NarP_2,18.44 //",
  "GP12nardp2_u:1744": "kastūrikāṃ tathā tābhyo bhūyasīṃ pradadau sutaḥ /",
  "GP12nardp2_u:1745": "mātṝṇāmaviśeṣeṇa pituḥ sukhamabhīpsayan // NarP_2,18.45 //",
  "GP12nardp2_u:1746": "bhājanāni vicitrāṇi jalapātrāṇyanekaśaḥ /",
  "GP12nardp2_u:1747": "ghṛtakṣīrasya pātrāṇi peyasya vividhasya ca // NarP_2,18.46 //",
  "GP12nardp2_u:1748": "caturddaśaśataṃ prādātsahasreṇa samanvitam /",
  "GP12nardp2_u:1749": "sthālīnāṃ kāñcanīnāṃ hi sakuṃbhānāṃ nṛpātmajaḥ // NarP_2,18.47 //",
  "GP12nardp2_u:1750": "ekaikasyai dadau bhūpa śatāni trīṇi pañca ca /",
  "GP12nardp2_u:1751": "kareṇūnāṃ savegānāṃ māṃsavikrāntakandharām // NarP_2,18.48 //",
  "GP12nardp2_u:1752": "viṃśatiṃ viṃśatiṃ prādāduṣṭrīṇāṃ ca śataṃ śatam /",
  "GP12nardp2_u:1753": "śibikānāṃ saveṣāṇāṃ puṃsāṃ pīvaragāminām // NarP_2,18.49 //",
  "GP12nardp2_u:1754": "pradadau daśa saptāśvānmātṝṇāṃ sukhayāyinaḥ /",
  "GP12nardp2_u:1755": "evaṃ datvā bahudhanaṃ bahvībhyo nṛpanandanaḥ // NarP_2,18.50 //",
  "GP12nardp2_u:1756": "dhanyo dhanapatiprakhyaścakre tāsāṃ pradakṣiṇāḥ /",
  "GP12nardp2_u:1757": "kṛtāñjalipuṭo bhūtvā idaṃ vacanamabravīt // NarP_2,18.51 //",
  "GP12nardp2_u:1758": "mamoparodhātpraṇatasya mūrdhnāpatiṃ samuddiśya yathā bhavatyaḥ /",
  "GP12nardp2_u:1759": "bruvantu sarvāḥ pitaraṃ mamādya svaireṇa saṃbhuṅkṣva nareśaṃ mohinīm // NarP_2,18.52 //",
  "GP12nardp2_u:1760": "na cāsmadīyā bhavatā kilerṣyā svalpāpi kāryā manasi pratītā /",
  "GP12nardp2_u:1761": "vimohinīṃ brahmasutāṃ suśīlāṃ ramasva saukhyena rahaḥ śatāni // NarP_2,18.53 //",
  "GP12nardp2_u:1762": "tatputravākyaṃ hi niśamya sarvāḥ saṃhṛṣṭalomnyo nṛpanāthamūcuḥ /",
  "GP12nardp2_u:1763": "svabhūduhitrā suciraṃ ramasva videhaputryeva raghupravīraḥ // NarP_2,18.54 //",
  "GP12nardp2_u:1764": "na śalyabhūtā kuśaketuputrī tvatsaṃgamādvidvi na saṃśayo 'tra /",
  "GP12nardp2_u:1765": "putraujasā duḥkhavimuktabhāvātsamīritaṃ vākyamidaṃ pratīhi // NarP_2,18.55 //",
  "GP12nardp2_u:1766": "iti śrībṛhannāradīyapurāṇottarabhāge mātṛsanmānaṃ nāma aṣṭādaśo 'dhyāyaḥ",
  "GP12nardp2_u:1767": "_____________________________________________________________",
  "GP12nardp2_u:1768": "vasiṣṭha uvāca",
  "GP12nardp2_u:1769": "so 'nujñāto mahīpālaḥ priyābhiḥ priyakāmukaḥ /",
  "GP12nardp2_u:1770": "praharṣamatulaṃ lebhe dharmāṅgadamuvāca ha // NarP_2,19.1 //",
  "GP12nardp2_u:1771": "etāṃ dvīpavatīṃ pṛthvīṃ paripālaya putraka /",
  "GP12nardp2_u:1772": "kṛtvā duṣṭavadhaṃ tvādāvapramattaḥ sadodyataḥ // NarP_2,19.2 //",
  "GP12nardp2_u:1773": "sadāvasarasaṃyuktaḥ sadācāranirīkṣakaḥ /",
  "GP12nardp2_u:1774": "sadā cetanasaṃyuktaḥ sadā vāṇijyavallabhaḥ // NarP_2,19.3 //",
  "GP12nardp2_u:1775": "sadā bhramaṇaśīlaśca sadā dānaratirbhava /",
  "GP12nardp2_u:1776": "sadā kauṭilyahīnaśca sadācārarataḥ sadā // NarP_2,19.4 //",
  "GP12nardp2_u:1777": "aparaṃ śṛṇu me putra yatkarttavyaṃ tvayādhunā /",
  "GP12nardp2_u:1778": "aviśvāsastu sarvatra bhūmipānāṃ praśasyate // NarP_2,19.5 //",
  "GP12nardp2_u:1779": "koṣasya ca parijñānaṃ janānāṃ janavallabha /",
  "GP12nardp2_u:1780": "rasavaddravyamākarṣeḥ puṣpebhya iva ṣaṭpadaḥ // NarP_2,19.6 //",
  "GP12nardp2_u:1781": "tvayā putreṇa saṃprāptaṃ punareveha yauvanam // NarP_2,19.7 //",
  "GP12nardp2_u:1782": "imāmapūrvāṃ vararūpamohinīṃ saṃprāpya bhāryāṃ dvijarājavaktrām /",
  "GP12nardp2_u:1783": "sukhena saṃyojya ca te 'dya bhāraṃ saptodadhidvīpabhavaṃ praraṃsye // NarP_2,19.8 //",
  "GP12nardp2_u:1784": "vrīḍākarastāta manuṣyaloke samarthaputre suratābhikāmī /",
  "GP12nardp2_u:1785": "bhavetpitā cedbralibhiśca yukto jīrṇadvijaḥ śvetaśiroruhaśca // NarP_2,19.9 //",
  "GP12nardp2_u:1786": "jīrṇo 'pyajīrṇastava saukhyavṛddho vāñche imāṃ lokavarāṃ varārhām /",
  "GP12nardp2_u:1787": "saṃtyajya devānmama hetumāgatāmanaṅgabāṇābhihatāṃ sunetrām // NarP_2,19.10 //",
  "GP12nardp2_u:1788": "kāmaṃ ramiṣye drutakāṃ canābhāṃ hyekāntaśīlaḥ paripūrṇacetāḥ /",
  "GP12nardp2_u:1789": "bhūtvā tu gupto vananirjhareṣu ramyeṣu divyeṣu nadītaṭeṣu // NarP_2,19.11 //",
  "GP12nardp2_u:1790": "iyaṃ purandhrī mama jīvitādhikā sukhena dhāryā tridivaikanārī /",
  "GP12nardp2_u:1791": "asyāstu hetorvibudhā vimūḍhā yathā ramāyai dharaṇīśasaṃghāḥ // NarP_2,19.12 //",
  "GP12nardp2_u:1792": "tadvākyamākarṇya pituḥ subuddhiḥ praṇamya bhaktyā jananīsametam /",
  "GP12nardp2_u:1793": "nṛpottamaṃ taṃ nṛpanandano 'sau dideśa bhogārthamanekavittam // NarP_2,19.13 //",
  "GP12nardp2_u:1794": "ājñāvidheyāṃstu piturniyojya dāsāṃśca dāsīśca hiraṇyakaṇṭhīḥ /",
  "GP12nardp2_u:1795": "matsyadhvajārttasya sukhāya putrastato mahīrakṣaṇamācacāra // NarP_2,19.14 //",
  "GP12nardp2_u:1796": "nṛpaistuto dharmavibhūṣaṇo 'sau samāvṛto dvīpavatīṃ samagrām /",
  "GP12nardp2_u:1797": "tasyetthamurvīṃ carataśca bhūpa na pāpabuddhiṃ kurute janaighaḥ // NarP_2,19.15 //",
  "GP12nardp2_u:1798": "na cāpi vṛkṣaḥ phalapuṣpahīno na kṣetramāsīdyavaśālihīnam /",
  "GP12nardp2_u:1799": "sravanti gāvo ghaṭapūradugdhaṃ ghṛtādhikaṃ śarkaravatsumiṣṭam // NarP_2,19.16 //",
  "GP12nardp2_u:1800": "kṣīraṃ supeyaṃ sakalārtināśanaṃ pāpāpahaṃ puṣṭivivardhanaṃ ca /",
  "GP12nardp2_u:1801": "jano na kaścidvibhavasya goptā bhartuhiṃ bhāryā na kaṭūktivādinī // NarP_2,19.17 //",
  "GP12nardp2_u:1802": "putro vinītaḥ pitṛśāsane rato vadhūḥ sthitā hastapuṭe ca śvaśroḥ /",
  "GP12nardp2_u:1803": "dvijopadeśe hi jano vyavasthito vedoktadharmācaraṇāddvijottamāḥ // NarP_2,19.18 //",
  "GP12nardp2_u:1804": "na bhuñjate mādhavavāsare janā na yānti śoṣaṃ bhuviḥ nimnagāstu /",
  "GP12nardp2_u:1805": "saṃbhujya mānā nahi yānti saṃpadaḥ saṃbhogayuktairapi mānavaiḥ kṣayam // NarP_2,19.19 //",
  "GP12nardp2_u:1806": "vivṛddhimāyānti jalairivorddhvaṃ dūrvātṛṇaṃ śādvalatāmupaiti /",
  "GP12nardp2_u:1807": "kṛtī ca loko hyabhavatsamasto dharmāṅgade pālanasaṃpravṛtte // NarP_2,19.20 //",
  "GP12nardp2_u:1808": "bhuktvā tu saukhyāni ca yānti mānavā hareḥ padaṃ taddinasevanena /",
  "GP12nardp2_u:1809": "dvārāṇi sadhvāntaniśāsu bhūpa guptāni kurvanti na dasyu bhītāḥ // NarP_2,19.21 //",
  "GP12nardp2_u:1810": "na cāpi gopeṣu dadanti vṛttiṃ svecchācarā mandiramāvrajanti /",
  "GP12nardp2_u:1811": "kṣīraṃ kṣarantyo ghaṭavatsubhūriśo vatsapriyāḥ śāntikarāśca gāvaḥ // NarP_2,19.22 //",
  "GP12nardp2_u:1812": "akṛṣṭapacyā dharaṇī samastā prarūḍhasasyā kila lāṅgalaṃ vinā /",
  "GP12nardp2_u:1813": "mātuḥ payobhiḥ śiśavaḥ supuṣṭā bhartuḥ prayogaiḥ pramadāḥ supuṣṭāḥ // NarP_2,19.23 //",
  "GP12nardp2_u:1814": "nṛpaiḥ suguptāstu janāḥ supuṣṭāḥ satyābhiyukto hi vṛṣaḥ supuṣṭaḥ /",
  "GP12nardp2_u:1815": "evaṃ vidhe dharmaratipradhāne jane pravṛtte haribhaktiyukte /",
  "GP12nardp2_u:1816": "saṃrakṣyamāṇe hi nṛpātmajena jagāma kālaḥ sukhahe tubhūtaḥ // NarP_2,19.24 //",
  "GP12nardp2_u:1817": "nirāmayo bhūtisamanvitaśca sabhūrivarṣotsavakārakaśca /",
  "GP12nardp2_u:1818": "pṛthvīpatiścātivimohitaśca vimohinīceṣṭitasaukhyayuktaḥ // NarP_2,19.25 //",
  "GP12nardp2_u:1819": "dinaṃ na jānāti na cāpi rātriṃ māsaṃ ca pakṣaṃ ca sa vatsaraṃ ca /",
  "GP12nardp2_u:1820": "atīva mugdhaḥ suratena tasyā virañciputryāḥ śubhaceṣṭitāyāḥ // NarP_2,19.26 //",
  "GP12nardp2_u:1821": "vimohinīsaṃgamane nṛpasya babhūva śaktistvadhikā manoje /",
  "GP12nardp2_u:1822": "yathā yathā sevata eva bhūpastathā tathā vṛddhimiyarti vīryam /",
  "GP12nardp2_u:1823": "pakṣeṣu śukleṣviva śītabhānurna kṣīyate saṃtatasevanena // NarP_2,19.26 //",
  "GP12nardp2_u:1824": "vṛndārakaḥ pītasudhāraso yathā saṃspṛśya saṃspṛśya punarnavo 'sau /",
  "GP12nardp2_u:1825": "pibaṃstu pānaṃ sumanoharaṃ hi śṛṇvaṃstu gītaṃ supadaprayuktam // NarP_2,19.27 //",
  "GP12nardp2_u:1826": "paśyaṃśca rūpaṃ sa nitaṃbinīnāṃ spṛśanspṛśanmohinivaktracandram /",
  "GP12nardp2_u:1827": "vimarddamānastu kareṇa tuṅgau sukhena pīnau piśitoparūḍhau // NarP_2,19.29 //",
  "GP12nardp2_u:1828": "ghanastanau kāñcanakuṃbhatulyau pracchāditau hāravibhūṣaṇena /",
  "GP12nardp2_u:1829": "valitrayaṃ nātivivarddhamānaṃ manoharaṃ lomaśarājiśobham // NarP_2,19.30 //",
  "GP12nardp2_u:1830": "stanasya rūpaṃ parito vilokya dadhre varāṅgyāḥ śubhalocanāyāḥ /",
  "GP12nardp2_u:1831": "nahīdṛśaṃ cārutaraṃ nitāntaṃ nitaṃbinīnāṃ manaso 'bhirāmam // NarP_2,19.31 //",
  "GP12nardp2_u:1832": "yādṛgvidhaṃ mohinamohanārthaṃ vinirmitaṃ yadvidhinā svarūpam /",
  "GP12nardp2_u:1833": "mṛgendraśatroḥkarasannikāśe jaṅghe vilome drutakāñcanābhe // NarP_2,19.32 //",
  "GP12nardp2_u:1834": "śaśāṅkakāntirddaśanasya paṅktirnigūḍhagulphe janamohanārtham /",
  "GP12nardp2_u:1835": "āpādaśīrṣaṃ kila tatsvarūpaṃ saṃpaśyataccāruviśālanetryāḥ // NarP_2,19.33 //",
  "GP12nardp2_u:1836": "mene surāṇāmadhikaṃ hi rājā kṛtārthamātmānamatīva harṣāt /",
  "GP12nardp2_u:1837": "aho sutanvī vipulekṣaṇeyaṃ yāciṣyate yacca tadeva deyam // NarP_2,19.34 //",
  "GP12nardp2_u:1838": "asyāstu ramye surate śubhāyā dāsyāmi cānte nijavittajātam /",
  "GP12nardp2_u:1839": "sudurlabhaṃ deyamadeyamanyairdāsyāmi cāsyā yadi vāpyadeyam // NarP_2,19.35 //",
  "GP12nardp2_u:1840": "yadyapyadeyaṃ mama jīvitaṃ hi yāciṣyate cedyadi hemavarṇā /",
  "GP12nardp2_u:1841": "dāsyāmi cedaṃ na vicārayiṣye putraṃ vinā nāsti nadeyamasyāḥ // NarP_2,19.36 //",
  "GP12nardp2_u:1842": "iti śrībṛhannāradīyapurāṇottarabhāge mohinīpraṇayavarṇanaṃ nāmaikonaviṃśo 'dhyāyaḥ",
  "GP12nardp2_u:1843": "_____________________________________________________________",
  "GP12nardp2_u:1844": "vasiṣṭha uvāca",
  "GP12nardp2_u:1845": "evaṃ suratamūḍhasya rājño rukmāṅgadasya ca /",
  "GP12nardp2_u:1846": "trīṇi pañca ca varṣāṇi vyatītāni sukhena vai // NarP_2,20.1 //",
  "GP12nardp2_u:1847": "saṃprāpte navame varṣe putro dharmāṅgado balī /",
  "GP12nardp2_u:1848": "jitvā vidyādharānpañca malaye parvatottame // NarP_2,20.2 //",
  "GP12nardp2_u:1849": "ājahāra maṇīnpañca sarvakāmapradān śubhān /",
  "GP12nardp2_u:1850": "ekaṃ kāñcanadātāraṃ koṭikoṭiguṇaṃ śubham // NarP_2,20.3 //",
  "GP12nardp2_u:1851": "dvitīyaṃ vastrabhūṣādilakṣakoṭipradaṃ tathā /",
  "GP12nardp2_u:1852": "tṛtīyamamṛtasrāvi punaryauvanakārakam // NarP_2,20.4 //",
  "GP12nardp2_u:1853": "sabhāgṛhaprakartāraṃ caturthaṃ cānnasādhakam /",
  "GP12nardp2_u:1854": "pañcamaṃ vyobhagatidaṃ trailokyaparisarpaṇam // NarP_2,20.5 //",
  "GP12nardp2_u:1855": "tānmaṇīngṛhya manasā vidyādharasamanvitaḥ /",
  "GP12nardp2_u:1856": "strībhirvidyādharāṇāṃ ca sāśrunetrābhirāvṛtaḥ // NarP_2,20.6 //",
  "GP12nardp2_u:1857": "vavande caraṇau mātuḥ pitū rukmāṅgadasya ca /",
  "GP12nardp2_u:1858": "maṇīnpañca samarpyātha pādayoḥ prāha saṃnataḥ // NarP_2,20.7 //",
  "GP12nardp2_u:1859": "ime jitā mayā tāta pañca vidyādharā raṇe /",
  "GP12nardp2_u:1860": "malaye bhūdharaśreṣṭhe vaiṣṇavāstreṇa bhūpate // NarP_2,20.8 //",
  "GP12nardp2_u:1861": "ime te bhṛtyatāṃ prāptāḥ sastrīkā nṛpasattama /",
  "GP12nardp2_u:1862": "maṇīnprayaccha mohinyai bhujabhūṣaṇahetave // NarP_2,20.9 //",
  "GP12nardp2_u:1863": "sarvakāmapradā hyete punaryauvanakāriṇaḥ /",
  "GP12nardp2_u:1864": "jīrṇadantāḥ punarbālā bhavanti maṇidhāraṇāt // NarP_2,20.10 //",
  "GP12nardp2_u:1865": "vastraharmyasuvarṇānāṃ svargateramṛtasya ca /",
  "GP12nardp2_u:1866": "dātāro māsayuddhena sādhitāstava tejasā // NarP_2,20.11 //",
  "GP12nardp2_u:1867": "sādhitāni mayā kṛcchrātsaptadvīpāni bhūpate /",
  "GP12nardp2_u:1868": "karadānisamastāni kṛtāni tava tejasā // NarP_2,20.12 //",
  "GP12nardp2_u:1869": "samudre ca praviṣṭasya gataḥ saṃvatsaro mama /",
  "GP12nardp2_u:1870": "jitā bhogavatī tāta mayā nāgasamāvṛtā // NarP_2,20.13 //",
  "GP12nardp2_u:1871": "āhṛtā nāgakanyāśca mayā cāyutasaṃkhyakāḥ /",
  "GP12nardp2_u:1872": "tatrāpi hāraratnāni subahūnyāhṛtāni ca // NarP_2,20.14 //",
  "GP12nardp2_u:1873": "punaścāhaṃ gatastāta dānavānāṃ puraṃ mahat /",
  "GP12nardp2_u:1874": "tānnirjityaṃ ca kanyānāṃ surūpāṇāṃ suvarcasām // NarP_2,20.15 //",
  "GP12nardp2_u:1875": "āhṛtāni mayā trīṇi sahasrāṇi ca pañca ca /",
  "GP12nardp2_u:1876": "daśakoṭyastu ratnānāṃ dīpakarma niśāgame // NarP_2,20.16 //",
  "GP12nardp2_u:1877": "kurvatāṃ te mahīpāla ānītāstava mandire /",
  "GP12nardp2_u:1878": "tato 'haṃ vāruṇaṃ lokaṃ rasātalatalasthitam // NarP_2,20.17 //",
  "GP12nardp2_u:1879": "gato vīryabalotsiktastvadaṅghriyugasevakaḥ /",
  "GP12nardp2_u:1880": "tatrokto varuṇo devaḥ sthīyatāṃ matpinturvaśe // NarP_2,20.18 //",
  "GP12nardp2_u:1881": "rukmāṅgadasya nṛpateryadi jīvitumicchasi /",
  "GP12nardp2_u:1882": "kupito mama vākyena varuṇo yoddhumāgataḥ // NarP_2,20.19 //",
  "GP12nardp2_u:1883": "tena saṃvatsaraṃ yuddhaṃ ghoraṃ jātaṃ rasātale /",
  "GP12nardp2_u:1884": "jito nārāyaṇāstreṇa mayā sa jalanāyakaḥ // NarP_2,20.20 //",
  "GP12nardp2_u:1885": "na hataḥ pramadāvākyaistasya jīvitarakṣaṇe /",
  "GP12nardp2_u:1886": "nirjitenāyutaṃ dattaṃ vājināṃ vātaraṃhasām // NarP_2,20.21 //",
  "GP12nardp2_u:1887": "ekataḥ śyāmakarṇānāṃ śubhrāṇāṃ candravarcasām /",
  "GP12nardp2_u:1888": "tṛṇatoyavihīnā ye jīvanti bahuśaḥ samāḥ // NarP_2,20.22 //",
  "GP12nardp2_u:1889": "ekāṃ kanyāṃ surūpāṃ me puraskṛtya svalaṅkṛtām /",
  "GP12nardp2_u:1890": "bhāryārthe varuṇaḥ prādātsāpyānītā mayā śubhā // NarP_2,20.23 //",
  "GP12nardp2_u:1891": "kumārī tu samānītāḥ bahuvittasamanvitā /",
  "GP12nardp2_u:1892": "tannisti triṣu lokeṣu sthānaṃ tāta sudurgamam // NarP_2,20.24 //",
  "GP12nardp2_u:1893": "yanmayā na jitaṃ hyasti tavāṅghriparisevanāt /",
  "GP12nardp2_u:1894": "taduttiṣṭha parīkṣasva tvatprasādārjitāṃ śriyam // NarP_2,20.25 //",
  "GP12nardp2_u:1895": "ahaṃ ca saṃpadaḥ sarvāstvadadhīnā viśāṃpate /",
  "GP12nardp2_u:1896": "yaḥ putrastāta vadati mayā lakṣmīḥ samarjitā // NarP_2,20.26 //",
  "GP12nardp2_u:1897": "na deyā bhūmidevebhyaḥ so 'pi vai narakaṃ vrajet /",
  "GP12nardp2_u:1898": "ātmasaṃbhāvanaṃ tāta na kartavyaṃ sutena hi // NarP_2,20.27 //",
  "GP12nardp2_u:1899": "kuṭhāradātrasadṛśaḥ putraḥ saṃpatsamuccaye /",
  "GP12nardp2_u:1900": "pituḥ śauryeṇa putrasya varddhate dhanasaṃcayaḥ // NarP_2,20.28 //",
  "GP12nardp2_u:1901": "taijasaṃ dātramādāya lunāti tṛṇasaṃcayān /",
  "GP12nardp2_u:1902": "vāyunā pūritaṃ vastraṃ tārayennaugataṃ jale // NarP_2,20.29 //",
  "GP12nardp2_u:1903": "yathā dārumayī yoṣā ceṣṭate kuhakecchayā /",
  "GP12nardp2_u:1904": "tathāhi pitṛvīryeṇa putrāstejobalānvitāḥ // NarP_2,20.30 //",
  "GP12nardp2_u:1905": "tasmādiyaṃ mādhavadevavallabhā vilokayasvādya mayopanītā /",
  "GP12nardp2_u:1906": "ātmecchayā yacchatu rakṣatādvā svasaṃpado mātṛsamūhavaryāḥ // NarP_2,20.31 //",
  "GP12nardp2_u:1907": "iti śrībṛhannāradīyapurāṇottarabhāge dharmāṅgadadigvijayo nāma viṃśo 'dhyāyaḥ",
  "GP12nardp2_u:1908": "_____________________________________________________________",
  "GP12nardp2_u:1909": "māndhātovāca",
  "GP12nardp2_u:1910": "putrasya vacanaṃ śrutvā kiṃ cakāra mahīpatiḥ /",
  "GP12nardp2_u:1911": "sā cāpi mohinī brahmanpriyā rājño vidheḥ sutā // NarP_2,21.1 //",
  "GP12nardp2_u:1912": "āścaryarūpaṃ kathitamākhyānaṃ tu sudhopamam /",
  "GP12nardp2_u:1913": "viśeṣatastvayā puṇyaṃ sarvasaṃdehabhañjanam // NarP_2,21.2 //",
  "GP12nardp2_u:1914": "vasiṣṭha uvāca",
  "GP12nardp2_u:1915": "tatputravacanaṃ śrutvā prahṛṣṭo nṛpapuṅgavaḥ /",
  "GP12nardp2_u:1916": "udatiṣṭhatpriyāyuktastāḥ śriyaścāvalokayat // NarP_2,21.3 //",
  "GP12nardp2_u:1917": "kṣaṇaṃ harṣānvito bhūpa rājā viṣṇuparāyaṇaḥ /",
  "GP12nardp2_u:1918": "nāgakanyāstu tāḥ sarvā vāruṇīsahitā mudā // NarP_2,21.4 //",
  "GP12nardp2_u:1919": "pradadau tanaye premṇā bhāryārthaṃ dharmabhūṣaṇe /",
  "GP12nardp2_u:1920": "śeṣaṃ dānavanārībhirbahuratnasamanvitam // NarP_2,21.5 //",
  "GP12nardp2_u:1921": "mohinyai pradadau rājā kāmabāṇaprapīḍitaḥ /",
  "GP12nardp2_u:1922": "saṃvibhajya pitā vittaṃ dharmāṅgadasamāhṛtam // NarP_2,21.6 //",
  "GP12nardp2_u:1923": "purohitamuvācedaṃ kāle cāhūya bhūpatiḥ /",
  "GP12nardp2_u:1924": "sarvāsāṃ matsuto brahmanpāṇīngṛhṇātu dharmataḥ // NarP_2,21.7 //",
  "GP12nardp2_u:1925": "kumārīṇāṃ kumāro 'yaṃ madvākye saṃsthitaḥ sadā /",
  "GP12nardp2_u:1926": "vaivāhyalagne nakṣatre muhūrte sarvakāmade // NarP_2,21.8 //",
  "GP12nardp2_u:1927": "vācayitvā dvijānsvasti gosvarṇāṃbaratoṣitān /",
  "GP12nardp2_u:1928": "vivāhaṃ kuru putrasya mama dharmāṅgadasya vai // NarP_2,21.9 //",
  "GP12nardp2_u:1929": "yaḥ putrasya pitodvāhaṃ na karotīha mandadhīḥ /",
  "GP12nardp2_u:1930": "sasa majjennarake ghore hyapratiṣṭhe yugāyutam // NarP_2,21.10 //",
  "GP12nardp2_u:1931": "tasmāccodvāhayetputraṃ pitā dharmasamanvitaḥ /",
  "GP12nardp2_u:1932": "ātmā saṃsthāpitastena yena saṃsthāpitaḥ sutaḥ // NarP_2,21.11 //",
  "GP12nardp2_u:1933": "sarvakratuphalaṃ tasya putrodvāhe kṛte bhavet /",
  "GP12nardp2_u:1934": "putrasya guṇayuktasya nirguṇasyāpi bhūsura // NarP_2,21.12 //",
  "GP12nardp2_u:1935": "pitrā kārayitavyo hi vivāho dharmamicchatā /",
  "GP12nardp2_u:1936": "yo na dāraiśca vittaiśca putrānsaṃyojayetpitā // NarP_2,21.13 //",
  "GP12nardp2_u:1937": "na pumānsa tu vijñeya ihāmutra vigarhitaḥ /",
  "GP12nardp2_u:1938": "tasmādvṛttiyutāḥ kāryāḥ putrā dāraiḥ samanvitāḥ // NarP_2,21.14 //",
  "GP12nardp2_u:1939": "yathā ramante te tuṣṭāḥ sukhaṃ putrāḥ sumānitāḥ /",
  "GP12nardp2_u:1940": "tacchrutvā vacanaṃ rājño dvijastasya purohitaḥ // NarP_2,21.15 //",
  "GP12nardp2_u:1941": "dharmāṅgadavivāhārthamudyato harṣasaṃyutaḥ /",
  "GP12nardp2_u:1942": "sa yuvānicchamāno 'pi strīsaukhyaṃ lajjāyā sutaḥ // NarP_2,21.16 //",
  "GP12nardp2_u:1943": "svīcakāra piturvākyāddārasaṃgrahaṇaṃ tadā /",
  "GP12nardp2_u:1944": "varuṇātmajayā sārddhaṃ nāgakanyā manoharāḥ // NarP_2,21.17 //",
  "GP12nardp2_u:1945": "upayeme mahābāhū rūpeṇāpratimā bhuvi /",
  "GP12nardp2_u:1946": "udvāhayitvā sarvāstā vidhidṛṣṭena karmaṇā // NarP_2,21.18 //",
  "GP12nardp2_u:1947": "vasugoratnadānāni viprebhyaḥ pradadau mudā /",
  "GP12nardp2_u:1948": "kṛtadāro vavande 'tha pādānmātuḥ piturmudā // NarP_2,21.19 //",
  "GP12nardp2_u:1949": "tataḥ saṃdhyāvalīdevīmāha dharmāṅgadaḥ sutaḥ /",
  "GP12nardp2_u:1950": "piturvākyena me devi saṃjāto dārasaṃgrahaḥ // NarP_2,21.20 //",
  "GP12nardp2_u:1951": "etanme nāsti manasi yatpitrodvāhito hyaham /",
  "GP12nardp2_u:1952": "avyayaṃ pitaraṃ vijñaṃ devi śuśrūṣaye hyaham // NarP_2,21.21 //",
  "GP12nardp2_u:1953": "divyairbhogairna me kiñcitsvargeṇāpi prayojanam /",
  "GP12nardp2_u:1954": "kāryā me pitṛśuśrūṣā tava caiva divāniśam // NarP_2,21.22 //",
  "GP12nardp2_u:1955": "saṃdhyāvalyuvāca",
  "GP12nardp2_u:1956": "ciraṃ jīva sukhaṃ putra bhuṅkṣva bhogānmano 'nugān /",
  "GP12nardp2_u:1957": "pituḥ prasādāddīrghoyurmano nandaya me suta // NarP_2,21.23 //",
  "GP12nardp2_u:1958": "tvayā suputriṇī putra jātā guṇavatā kṣitau /",
  "GP12nardp2_u:1959": "sapatnīnāṃ ca sarvāsāṃ hṛdaye saṃsthitā hyaham // NarP_2,21.24 //",
  "GP12nardp2_u:1960": "evamuktvā pariṣvajya mūrddhanyāghrāya cāsakṛt /",
  "GP12nardp2_u:1961": "vyasarjayattataḥ putraṃ rājyatantrāvalokane // NarP_2,21.25 //",
  "GP12nardp2_u:1962": "visarjitastadā mātrā mātṝranyāḥ praṇamya ca /",
  "GP12nardp2_u:1963": "rājyatantraṃ tadakhilaṃ cakre pitṛvacaḥ sthitaḥ // NarP_2,21.26 //",
  "GP12nardp2_u:1964": "duṣṭanigrahaṇaṃ cakre śiṣṭānāṃ paripālanam /",
  "GP12nardp2_u:1965": "aṭanaṃ sarvadeśeṣu vīkṣaṇaṃ sarvakarmaṇām // NarP_2,21.27 //",
  "GP12nardp2_u:1966": "cakre sarvatra kāryāṇāṃ māsi māsi nirīkṣaṇam /",
  "GP12nardp2_u:1967": "hastyaśvapoṣaṇaṃ cakre cāracakrekṣaṇaṃ tathā // NarP_2,21.28 //",
  "GP12nardp2_u:1968": "vādasaṃvīkṣaṇaṃ cakre tulāmānaṃ dine dene /",
  "GP12nardp2_u:1969": "gṛhe gṛhe narāṇāṃ ca cakre saṃrakṣaṇaṃ nṛpaḥ // NarP_2,21.29 //",
  "GP12nardp2_u:1970": "stanandhayī kvacidbālaḥ stanahīno na roditi /",
  "GP12nardp2_u:1971": "śvaśrūrvadhvā na kutrāpi prarodityavamānitā // NarP_2,21.30 //",
  "GP12nardp2_u:1972": "kvacitsamarthastanayaḥ pitaraṃ nahi yācate /",
  "GP12nardp2_u:1973": "na varṇasaṃkaro rājye keṣāñcidabhavatpunaḥ // NarP_2,21.31 //",
  "GP12nardp2_u:1974": "na gūḍhavibhavo loko dharme vadati dūṣaṇam /",
  "GP12nardp2_u:1975": "na kañcukavihīnā tu bhavennārī sabhartṛkā // NarP_2,21.32 //",
  "GP12nardp2_u:1976": "gṛhānniṣkramaṇaṃ strīṇāṃ māstu rājye madīyake /",
  "GP12nardp2_u:1977": "mā sakeśā hi vidhavā māstvakeśā mabhartṛkā // NarP_2,21.33 //",
  "GP12nardp2_u:1978": "mā vratīha sadākrośī māraṇyā nagarāśrayāḥ /",
  "GP12nardp2_u:1979": "sāmānyavṛttyadātā me rājye 'vasatu nirghṛṇaḥ // NarP_2,21.34 //",
  "GP12nardp2_u:1980": "gopālo nagarākāṅkṣī nirguṇastūpadeśakaḥ /",
  "GP12nardp2_u:1981": "ṛtvigvā śāstrahīnaśca mā me rājye vasediha // NarP_2,21.35 //",
  "GP12nardp2_u:1982": "yo hi niṣpādayennīlīṃ nīlīraṅgātisecakaḥ /",
  "GP12nardp2_u:1983": "nirvāsyau tāvubhau pāpau yo vai madyaṃ karoti ca // NarP_2,21.36 //",
  "GP12nardp2_u:1984": "vṛthā māṃsaṃ hi yo 'śnāti pṛṣṭhamāṃsapriyo hi yaḥ /",
  "GP12nardp2_u:1985": "tasya vāso na me rājye svakalatraṃ tyajecca yaḥ // NarP_2,21.37 //",
  "GP12nardp2_u:1986": "viṣṇuṃ parityajya varaṃ surāṇāṃ saṃpūjayedyo 'nyatamaṃ hi devam /",
  "GP12nardp2_u:1987": "gacchetsagarbhāṃ yuvatīṃ prasūtāṃ daṇḍyaśca vadhyaśca sa cāsmadīyaiḥ // NarP_2,21.38 //",
  "GP12nardp2_u:1988": "iti śrībṛhannāradīyapurāṇottarabhāge śikṣānirūpaṇaṃ nāmaikaviṃśo 'dhyāyaḥ",
  "GP12nardp2_u:1989": "_____________________________________________________________",
  "GP12nardp2_u:1990": "vasiṣṭa uvāca",
  "GP12nardp2_u:1991": "evaṃ dharmāṅgado rājyaṃ cakāra vasudhātale /",
  "GP12nardp2_u:1992": "piturnaniyogādrājendra pālayan harivāsaram // NarP_2,22.1 //",
  "GP12nardp2_u:1993": "na babhūva janaḥ kaścidyo na dharme vyavasthitaḥ /",
  "GP12nardp2_u:1994": "nāsukhī nāprajaḥ kaścinna vā phuṣṭhī mahīpate // NarP_2,22.2 //",
  "GP12nardp2_u:1995": "hṛṣṭapuṣṭa jane tasmin kṣmā caiva nidhidāyinī /",
  "GP12nardp2_u:1996": "ghaṭadogdhrīṣu nṛpate tṛptavatsāsu dhenuṣu // NarP_2,22.3 //",
  "GP12nardp2_u:1997": "puṭake kuṭake kṣaudraṃ droṇamātraṃ drume drume /",
  "GP12nardp2_u:1998": "prahṛṣṭāyāṃ tu medinyāṃ sarvadhānyasamudbhavaḥ // NarP_2,22.4 //",
  "GP12nardp2_u:1999": "kṛtasya sparddhini yuge tretānte dvāpare yuge /",
  "GP12nardp2_u:2000": "vyatīte jaladāpāye nirmale cāṃbare gṛhe // NarP_2,22.5 //",
  "GP12nardp2_u:2001": "sugandhiśālipakvāḍhye kuṃbhodbhavavilokite /",
  "GP12nardp2_u:2002": "madhyapravāhayuktāsu nimnagāsu samantataḥ // NarP_2,22.6 //",
  "GP12nardp2_u:2003": "tīrotthaiḥ kāśapuṣpaiśca śuklakeśairivāṅganā /",
  "GP12nardp2_u:2004": "candrāṃśudhavale loke nātitīvre divākare // NarP_2,22.7 //",
  "GP12nardp2_u:2005": "tasminmanuṣyabahulairjalasnānavicitritaiḥ /",
  "GP12nardp2_u:2006": "yatrotsukaiḥ prayātaistu bhūmipālaiḥ samantataḥ // NarP_2,22.8 //",
  "GP12nardp2_u:2007": "prabodhasamaye viṣṇorāśvinānte jagadguroḥ /",
  "GP12nardp2_u:2008": "mohinī ramayāmāsa tatkāle hṛcchayārditā // NarP_2,22.9 //",
  "GP12nardp2_u:2009": "rājānaṃ vividhaiḥ saukhyaiḥ sarvabhāvena suṃdarī /",
  "GP12nardp2_u:2010": "vaneṣu giriśṛṅgeṣu nadīnāṃ saṃgameṣu ca // NarP_2,22.10 //",
  "GP12nardp2_u:2011": "padminī kusumāḍhyeṣu saraḥsu vividheṣu ca /",
  "GP12nardp2_u:2012": "malaye mandare vindhye mahendre vibudhālaye // NarP_2,22.11 //",
  "GP12nardp2_u:2013": "sahye prāleyasaṃjñe ca digaṃbaragirau śubhe /",
  "GP12nardp2_u:2014": "anyeṣu caiva rājānaṃ svargasthānādikeṣu ca // NarP_2,22.12 //",
  "GP12nardp2_u:2015": "rameyāyāsa rājendra divyarūpā dine dine /",
  "GP12nardp2_u:2016": "rājāpi mohinīṃ prāpya sarvaṃ kṛtyaṃ parityajan // NarP_2,22.13 //",
  "GP12nardp2_u:2017": "tyaktaṃ na vāsaraṃ viṣṇorjanmamṛtyunikṛntanam /",
  "GP12nardp2_u:2018": "vrataṃ nopekṣate tattu atimugdho 'pi pārthivaḥ // NarP_2,22.14 //",
  "GP12nardp2_u:2019": "krīḍāṃ tyajati bhūpālo daśamyādidinatraye /",
  "GP12nardp2_u:2020": "evaṃ prakīḍatastasya pūrṇe saṃvatsare gate // NarP_2,22.15 //",
  "GP12nardp2_u:2021": "kāle kālavidāṃ śreṣṭhaḥ saṃprāptaḥ kārtikaḥ śubhaḥ /",
  "GP12nardp2_u:2022": "nidrāchedakaro viṣṇoḥ sa māsaḥ puṇyadāyakaḥ // NarP_2,22.16 //",
  "GP12nardp2_u:2023": "yasminkṛtaṃ hi sukṛtaṃ vaiṣṇavairmanujairnṛpa /",
  "GP12nardp2_u:2024": "akṣayaṃ hi bhavetsarvaṃ viṣṇulokapradāyakam // NarP_2,22.17 //",
  "GP12nardp2_u:2025": "na kārtikasamo māso na kūtena samaṃ yugam /",
  "GP12nardp2_u:2026": "na dharmastu dayā tulyo na jyotiścakṣuṣā samam // NarP_2,22.18 //",
  "GP12nardp2_u:2027": "na vedena samaṃ śāstraṃ na tīrthaṃ gaṅgayā samam /",
  "GP12nardp2_u:2028": "na bhūmyā sadṛśaṃ dānaṃ na sukhaṃ bhāryayā samam // NarP_2,22.19 //",
  "GP12nardp2_u:2029": "na kṛṣyā tu samaṃ vittaṃ na lābhaḥ surabhīsamaḥ /",
  "GP12nardp2_u:2030": "na tapo 'naśanādanyanna damena samaṃ śivam // NarP_2,22.20 //",
  "GP12nardp2_u:2031": "tṛptirna rasanātulyā na samo 'nyo dvijena ca /",
  "GP12nardp2_u:2032": "na dharmeṇa samaṃ mitraṃ na satyena samaṃ yaśaḥ // NarP_2,22.21 //",
  "GP12nardp2_u:2033": "nārogyasamamaiśvaryaṃ na devaḥ keśavātparaḥ /",
  "GP12nardp2_u:2034": "na kārtikasamaṃ loke pāvanaṃ kavayo viduḥ // NarP_2,22.22 //",
  "GP12nardp2_u:2035": "kārtikaḥ pravaro māso viṣṇoścāpi priyaḥ sadā /",
  "GP12nardp2_u:2036": "avrato hi kṣipedyastu māsaṃ dāmodarapriyam // NarP_2,22.23 //",
  "GP12nardp2_u:2037": "tiryagyonimavāpnoti sarvadharmabahiṣkṛtaḥ // NarP_2,22.24 //",
  "GP12nardp2_u:2038": "māndhātovāca",
  "GP12nardp2_u:2039": "saṃprāpya kārtike māse rājā rukmāṅgado mune /",
  "GP12nardp2_u:2040": "mohinīṃ mohasaṃyuktāṃ kathaṃ sa bubhuje vada // NarP_2,22.25 //",
  "GP12nardp2_u:2041": "viṣṇubhaktaḥ śrutiparaḥ pravaraḥ sa mahīkṣitām /",
  "GP12nardp2_u:2042": "tasminpuṇyatame māse kiṃ cakāra nṛpottamaḥ // NarP_2,22.26 //",
  "GP12nardp2_u:2043": "vasiṣṭha uvāca",
  "GP12nardp2_u:2044": "saṃprāptaṃ kārtikaṃ dṛṣṭvā prabodhakaraṇaṃ hareḥ /",
  "GP12nardp2_u:2045": "atipramugdho rājendro mohinīṃ vākyamabravīt // NarP_2,22.27 //",
  "GP12nardp2_u:2046": "rataṃ devi tvayā sārddhaṃ mayā saṃvatsarānbahūn /",
  "GP12nardp2_u:2047": "tavāpamānabhītena noktaṃ kiñcidapi kvacit // NarP_2,22.28 //",
  "GP12nardp2_u:2048": "sāṃprataṃ vaktukāmo 'haṃ tannibodha śubhānane /",
  "GP12nardp2_u:2049": "tvayyāsaktasya me devi bahavaḥ kārtikā gatāḥ // NarP_2,22.29 //",
  "GP12nardp2_u:2050": "na vratī kārtike jāto muktvaikaṃ harivāsaram /",
  "GP12nardp2_u:2051": "so 'haṃ kārtikamicchāmi vrate na paryyupāsitum // NarP_2,22.30 //",
  "GP12nardp2_u:2052": "avratena gato yeṣāṃ kārtiko martyadharmiṇām /",
  "GP12nardp2_u:2053": "iṣṭāpūrtau vṛthā teṣāṃ dharmo druhiṇasaṃbhave // NarP_2,22.31 //",
  "GP12nardp2_u:2054": "māṃsāśino 'pi bhūpālā atyarthaṃ mṛgayāratāḥ /",
  "GP12nardp2_u:2055": "te bhāṃsaṃ kārtike tyaktvā gatā viṣṇvālayaṃ śubhe // NarP_2,22.32 //",
  "GP12nardp2_u:2056": "pravṛttānāṃ hi bhakṣyāṇāṃ kārtike niyame kṛte /",
  "GP12nardp2_u:2057": "avaśyaṃ viṣṇurūpatvaṃ prāpyate sādhakena hi // NarP_2,22.33 //",
  "GP12nardp2_u:2058": "tiṣṭhantu bahuvittāni dānāni varavarṇini /",
  "GP12nardp2_u:2059": "hṛdayāyāsakartṝṇi dīpadānāddivaṃ vrajet // NarP_2,22.34 //",
  "GP12nardp2_u:2060": "tasyāpyabhāvātsubhage paradīpaprabodhanam /",
  "GP12nardp2_u:2061": "kartavyaṃ bhaktibhāvena sarvadānādhikaṃ ca tat // NarP_2,22.35 //",
  "GP12nardp2_u:2062": "ekataḥ sarvadānāni dīpadānaṃ hi caikataḥ /",
  "GP12nardp2_u:2063": "kārtikena samaṃ proktaṃ dīpadānātprabodhanam // NarP_2,22.36 //",
  "GP12nardp2_u:2064": "kartavyaṃ bhaktibhāvena sarvadānādhikaṃ smṛtam /",
  "GP12nardp2_u:2065": "kārtikīṃ ca tithiṃ kṛtvā viṣṇornābhisaroruhe // NarP_2,22.37 //",
  "GP12nardp2_u:2066": "ājanmakṛtapāpāttu mucyate nātrasaṃśayaḥ /",
  "GP12nardp2_u:2067": "vratopavāsaniyamaiḥ kārtiko yasya gacchati // NarP_2,22.38 //",
  "GP12nardp2_u:2068": "devo vaimāniko bhūtvā sa yāti paramāṃ gatim /",
  "GP12nardp2_u:2069": "tasmānmohini mohaṃ tvaṃ parityajya mamopari // NarP_2,22.39 //",
  "GP12nardp2_u:2070": "ājñāṃ vidhehi tatkālaṃ kariṣye kārttikavratam /",
  "GP12nardp2_u:2071": "tava vakṣojapūjāyā virato nīrajekṣame // NarP_2,22.40 //",
  "GP12nardp2_u:2072": "ahaṃ vratadharaścaiva bhaviṣye haripūjane /",
  "GP12nardp2_u:2073": "mohinyuvāca",
  "GP12nardp2_u:2074": "vistareṇa samākhyāhi māhātmyaṃ kārtikasya ca // NarP_2,22.41 //",
  "GP12nardp2_u:2075": "sarvapuṇyākaraḥ prokto māso 'yaṃ rājasattamā /",
  "GP12nardp2_u:2076": "viśeṣātkutra kathitastadādiśa mahāmate // NarP_2,22.42 //",
  "GP12nardp2_u:2077": "śrutvā kārttikamāhātmyaṃ kariṣye 'haṃ yathepsitam // NarP_2,22.43 //",
  "GP12nardp2_u:2078": "rukmāṅgada uvāca",
  "GP12nardp2_u:2079": "māhātmyamabhidhāsyāmi māsasyāsya varānane /",
  "GP12nardp2_u:2080": "yena bhaktirbhavitrī te prakartuṃ haripūjanam // NarP_2,22.44 //",
  "GP12nardp2_u:2081": "kārttike kṛcchrasevī yaḥ prājāpatyacaro 'pi vā /",
  "GP12nardp2_u:2082": "ekāntaropavāsī vā trirātropoṣito 'pi vā // NarP_2,22.45 //",
  "GP12nardp2_u:2083": "yadvā daśāhaṃ pakṣaṃ vā māsaṃ vā varavarṇini /",
  "GP12nardp2_u:2084": "kṣapayitvā naro yāti sa viṣṇoḥ paramaṃ padam // NarP_2,22.46 //",
  "GP12nardp2_u:2085": "ekabhaktena naktena tathaivāyācitena ca /",
  "GP12nardp2_u:2086": "asmin narairdharā caiva prāpyate dvīpamālinī // NarP_2,22.47 //",
  "GP12nardp2_u:2087": "viśeṣātpuṣkare tīrthe dvārāvatyāṃ ca śaukare /",
  "GP12nardp2_u:2088": "māso 'yaṃ bhaktidaḥ prokto vratadānārcanādibhiḥ // NarP_2,22.48 //",
  "GP12nardp2_u:2089": "tasninhari dinaṃ puṇyaṃ tathā vai bhīṣmapañcakam /",
  "GP12nardp2_u:2090": "prabodhinīṃ naraḥ kṛtvā jāgareṇa samanvitām // NarP_2,22.49 //",
  "GP12nardp2_u:2091": "na māturjaṭhare tiṣṭhedapi pāpānvito naraḥ /",
  "GP12nardp2_u:2092": "tasmindine varārohe maṇḍalaṃ yastu paśyati // NarP_2,22.50 //",
  "GP12nardp2_u:2093": "vinā sāṃkhyena yogena sa yāti paramaṃ padam /",
  "GP12nardp2_u:2094": "kārtike maṇḍalaṃ dṛṣṭvā śaukareḥ sūkaraṃ śubhe // NarP_2,22.51 //",
  "GP12nardp2_u:2095": "dṛṣṭvā kokavarāhaṃ vā na bhūyastanayo bhavet /",
  "GP12nardp2_u:2096": "trividhasyāpi pāpasya dṛṣṭvā muktirbhavennṛṇām // NarP_2,22.52 //",
  "GP12nardp2_u:2097": "maṇḍalaṃ capalāpāṅgi śrīdharaṃ kubjake tathā /",
  "GP12nardp2_u:2098": "kārtike varjayettailaṃ kārttike varjayenmadhu // NarP_2,22.53 //",
  "GP12nardp2_u:2099": "kārtike varjayenmāṃsaṃ kārtike varjayetstriyaḥ /",
  "GP12nardp2_u:2100": "niṣpāvānkārtike devi tyañjedviṣṇutatparaḥ // NarP_2,22.54 //",
  "GP12nardp2_u:2101": "saṃvatsarakṛtātpāpādbrahirbhavati tatkṣaṇāt /",
  "GP12nardp2_u:2102": "prāpnoti rājakīṃ yoniṃ sakṛdbhakṣaṇasaṃbhavāt // NarP_2,22.55 //",
  "GP12nardp2_u:2103": "kārtike śaukaramāṃsaṃ yastu bhuñjīta durmatiḥ /",
  "GP12nardp2_u:2104": "ṣaṣṭivarṣasahasrāṇi raurave paripacyate // NarP_2,22.56 //",
  "GP12nardp2_u:2105": "tanmukto jāyate pāpī viṣṭhāśī grāmyasūkaraḥ /",
  "GP12nardp2_u:2106": "mātsyaṃ māṃsaṃ na bhuñjīta na kaurmaṃ nāpi hāriṇam // NarP_2,22.57 //",
  "GP12nardp2_u:2107": "cāṇḍālo jāyate devi kārtike māṃsabhakṣaṇāt /",
  "GP12nardp2_u:2108": "kārtikaḥ sarvapāpaghnaḥ kiñcidvratadharasya hi // NarP_2,22.58 //",
  "GP12nardp2_u:2109": "kārtike tu kṛtādīkṣā nṛṇāṃ janmanikṛntanī /",
  "GP12nardp2_u:2110": "tasmātsarvaprayatnena dīkṣāṃ kurvīta kārtike // NarP_2,22.59 //",
  "GP12nardp2_u:2111": "adīkṣitasya vāmoru kṛtaṃ sarvaṃ nirarthakam /",
  "GP12nardp2_u:2112": "paśuyonimavāpnoti dīkṣayā rahito naraḥ // NarP_2,22.60 //",
  "GP12nardp2_u:2113": "na gṛhe kārtikaṃ kuryādviśeṣeṇa tu kārtikīm /",
  "GP12nardp2_u:2114": "tīrthe hi kārtikīṃ kurvannaro yāti hareḥ padam // NarP_2,22.61 //",
  "GP12nardp2_u:2115": "kārtike śuklapakṣasya kagṛtvā hyekādaśīṃ naraḥ /",
  "GP12nardp2_u:2116": "prātardatvā śubhānkuṃbhānprayāti harimandiram // NarP_2,22.62 //",
  "GP12nardp2_u:2117": "saṃvatsaravratānāṃ hi samāptiḥ kārtikaṃ smṛtā /",
  "GP12nardp2_u:2118": "vivāhā yatra dṛśyante viṣṇornābhisaroruhe // NarP_2,22.63 //",
  "GP12nardp2_u:2119": "dināni tatra catvāri yathaikaṃ varāvarṇini /",
  "GP12nardp2_u:2120": "vinottarāyaṇe kālaṃ lagnaśuddhiṃ vināpi ca // NarP_2,22.64 //",
  "GP12nardp2_u:2121": "dṛśyante yatra sambandhāḥ putrapautravivarddhanāḥ /",
  "GP12nardp2_u:2122": "tasmānmohini kartāsmi kārtike vratasevanam // NarP_2,22.65 //",
  "GP12nardp2_u:2123": "aśeṣapāpanāśāya tava prītivivṛddhaye /",
  "GP12nardp2_u:2124": "mohinyuvāca",
  "GP12nardp2_u:2125": "aho māhātmyamatulaṃ kārtikasya tvayoritam // NarP_2,22.66 //",
  "GP12nardp2_u:2126": "cāturmāsyavratānāṃ hi vidhimudyāpanaṃ vada /",
  "GP12nardp2_u:2127": "pūrṇatā yena bhavatagi vratānāṃ pṛthivīpate // NarP_2,22.67 //",
  "GP12nardp2_u:2128": "avaikalyaṃ bhaveccaiva vrataṃ puṇyaphalasya tu /",
  "GP12nardp2_u:2129": "rājovāca",
  "GP12nardp2_u:2130": "naktavratī ṣaḍrasena brāhmaṇaṃ bhojayetpriye // NarP_2,22.68 //",
  "GP12nardp2_u:2131": "ayācite tvanaṅkāhaṃ sahiraṇyaṃ pradāpayet /",
  "GP12nardp2_u:2132": "amāṃsāśībhavedyasttu gāṃ pradadyātsadakṣiṇām // NarP_2,22.69 //",
  "GP12nardp2_u:2133": "dhātrīsnāne naro dadyāddadhipāyasameva ca /",
  "GP12nardp2_u:2134": "phalānāṃ niyame subhru phaladānaṃ samācaret // NarP_2,22.70 //",
  "GP12nardp2_u:2135": "tailatyāge ghṛtaṃ dadyā ddhṛtatyāge payastathā /",
  "GP12nardp2_u:2136": "dhānyānāṃ niyame śālīṃstattaddhānyamathāpi vā // NarP_2,22.71 //",
  "GP12nardp2_u:2137": "dadyādbhūśayane śayyāṃ tūlikāgaṇḍakānvitām /",
  "GP12nardp2_u:2138": "patrabhojī narodadyādbhājanaṃ ghṛtasaṃyutam // NarP_2,22.72 //",
  "GP12nardp2_u:2139": "maune ghaṇṭāṃ tilānvāpi sahiraṇyānpradāpayet /",
  "GP12nardp2_u:2140": "daṃpatyorbhojanaṃ kāryamubhayoḥ śayanānvitam // NarP_2,22.73 //",
  "GP12nardp2_u:2141": "saṃbhogaṃ dakṣiṇopetaṃ vratasya paripūrtaye /",
  "GP12nardp2_u:2142": "prātaḥ snāne hayaṃ dadyānniḥsnehe ghṛtasaktukān // NarP_2,22.74 //",
  "GP12nardp2_u:2143": "nakharāṇāṃ ca keśānāṃ dhāraṇe darpaṇaṃ dadet /",
  "GP12nardp2_u:2144": "upānahau pradadyāttu pādatrāṇavivarjane // NarP_2,22.75 //",
  "GP12nardp2_u:2145": "lavaṇasya tu saṃtyāge dātavyā surabhistathā /",
  "GP12nardp2_u:2146": "āmiṣasya parityāge savatsāṃ kapilāṃ dadet // NarP_2,22.76 //",
  "GP12nardp2_u:2147": "nityaṃ dīpaprado yastu vrate 'bhīṣṭe surālaye /",
  "GP12nardp2_u:2148": "sa kāñcanaṃ tathā tāmraṃ saghṛtaṃ dīpakaṃ priye // NarP_2,22.77 //",
  "GP12nardp2_u:2149": "pradadyādvāsasā chatraṃ vaiṣṇave vratapūrtaye /",
  "GP12nardp2_u:2150": "ekāntaropavāsī tu kṣaumavastraṃ pradāpayet // NarP_2,22.78 //",
  "GP12nardp2_u:2151": "trirātre kāñcanopetāṃ dadyācchayyāṃ svalaṅkṛtām /",
  "GP12nardp2_u:2152": "ṣaḍrarātrādyupavāseṣu śibikāṃ chatrasaṃyutām // NarP_2,22.79 //",
  "GP12nardp2_u:2153": "savāhapuruṣaṃ pīnamanaṅvāhamathārpayet /",
  "GP12nardp2_u:2154": "ajāvikaṃ tvekabhakte phalāhāre suvarṇakam // NarP_2,22.80 //",
  "GP12nardp2_u:2155": "śākāhāre phalaṃ dadyātsauvarṇaṃ ghṛtasaṃyutam /",
  "GP12nardp2_u:2156": "rasānāṃ caiva sarveṣāṃ tyāge 'nuktasya vāpi ca // NarP_2,22.81 //",
  "GP12nardp2_u:2157": "dātavyaṃ rājataṃ pātraṃ sauvarṇa vāpi śaktitaḥ /",
  "GP12nardp2_u:2158": "yathoktasyāpradāne tu yathoktākaraṇe 'pi vā // NarP_2,22.82 //",
  "GP12nardp2_u:2159": "vipravākyaṃ caretsubhru viṣṇusmaraṇapūrvakam /",
  "GP12nardp2_u:2160": "vṛthā vipravaco yastu manyate manujaḥ śubhe // NarP_2,22.83 //",
  "GP12nardp2_u:2161": "dakṣiṇāṃ naiva dadyādvā sa yāti narakedhruvam /",
  "GP12nardp2_u:2162": "vratavaikalyamāsādya kuṣṭhī cāndhaḥ prajāyate // NarP_2,22.84 //",
  "GP12nardp2_u:2163": "dharāmarāṇāṃ vacane vyavasthitā divaukasastīrthagaṇā makhāśca /",
  "GP12nardp2_u:2164": "ko laṅghayetsubhru vaco hi teṣāṃ śreyobhikāmo manujastu vidvān // NarP_2,22.85 //",
  "GP12nardp2_u:2165": "idaṃ mayā dharmarahasyayuktaṃ virañcaye śrīpatinā yathoktam /",
  "GP12nardp2_u:2166": "prakāśitaṃ tubhyamananyavācyaṃ phalapradaṃ mādhavatuṣṭihetum // NarP_2,22.86 //",
  "GP12nardp2_u:2167": "iti śrībṛhannāradīyapurāṇottarabhāge kārtikamāhātmyaṃ nāma dvāviṃśo 'dhyāyaḥ",
  "GP12nardp2_u:2168": "_____________________________________________________________",
  "GP12nardp2_u:2169": "mohinyuvāca",
  "GP12nardp2_u:2170": "vākyamuktaṃ tvayā sādhu kārtike yadupoṣaṇam /",
  "GP12nardp2_u:2171": "vratādikaraṇaṃ rājñāṃ noktaṃ kvāpi nidarśane // NarP_2,23.1 //",
  "GP12nardp2_u:2172": "muktvaikaṃ brāhmaṇaṃ loke noktaṃ śūdraviśorapi /",
  "GP12nardp2_u:2173": "dānaṃ hi pālanaṃ yuddhaṃ tṛtīyaṃ bhūbhujāṃ smṛtam // NarP_2,23.2 //",
  "GP12nardp2_u:2174": "na vrataṃ hi tvayā kāryaṃ yadi māmicchasi priyām /",
  "GP12nardp2_u:2175": "muhūrtamapi rājendra na śaknomi tvayā vinā // NarP_2,23.3 //",
  "GP12nardp2_u:2176": "sthātuṃ kamalagarbhābha kiṃ punarmāsasaṃkhyayā /",
  "GP12nardp2_u:2177": "yatropavāsakaraṇaṃ manyase vasādhādhipa // NarP_2,23.4 //",
  "GP12nardp2_u:2178": "tatra vai bhojanaṃ deyaṃ viprāṇāṃ ca mahātmanām /",
  "GP12nardp2_u:2179": "athavā jyeṣṭhapatnī yā sā karotu vratādikam /",
  "GP12nardp2_u:2180": "evamukte tu vacane mohinyā rukmabhūṣaṇaḥ // NarP_2,23.5 //",
  "GP12nardp2_u:2181": "ājuhāva priyāṃ bhāryāṃ nāmnā saṃdhyāvaliṃśubhām /",
  "GP12nardp2_u:2182": "āhūtā tatkṣaṇātprāptā rājānaṃ bhūridakṣiṇam // NarP_2,23.6 //",
  "GP12nardp2_u:2183": "āśīnaṃ śayane divye mohinībāhusaṃvṛtam /",
  "GP12nardp2_u:2184": "saṃghṛṣṭaṃ hi kucāgreṇa svarṇakuṃbhanibhena hi // NarP_2,23.7 //",
  "GP12nardp2_u:2185": "śayane vāmanetrāyāḥ sakāmāyā mahīpate /",
  "GP12nardp2_u:2186": "kṛtāṃ jalipuṭā bhūtvā bharturnamitakandharā // NarP_2,23.8 //",
  "GP12nardp2_u:2187": "saṃdhyāvalī prāha nṛpaṃ kimāhūtā karomyaham /",
  "GP12nardp2_u:2188": "tava vākye sthitā kānta duḥsāpatnyavivarjitā // NarP_2,23.9 //",
  "GP12nardp2_u:2189": "yathā yathā hi ramase mohinyā sahaha bhūpate /",
  "GP12nardp2_u:2190": "tathā tathā mama prītirvarddhate nātra saṃśayaḥ // NarP_2,23.10 //",
  "GP12nardp2_u:2191": "bhartuḥ saukhyena yā nārī duḥkhayuktā prajāyate /",
  "GP12nardp2_u:2192": "sā tu śyenī bhavedrājaṃstrīṇi varṣāṇi pañca ca // NarP_2,23.11 //",
  "GP12nardp2_u:2193": "ājñāṃ me dehi rājendra mā vrīhāṃ kāmikāṃ kuru // NarP_2,23.12 //",
  "GP12nardp2_u:2194": "rukmāṅgada uvāca",
  "GP12nardp2_u:2195": "jānāmi tava śīlaṃ tu kulaṃ jānāmi bhāmini /",
  "GP12nardp2_u:2196": "tava vākyena hi ciraṃ mohinī ramitā mayā // NarP_2,23.13 //",
  "GP12nardp2_u:2197": "ramamāṇasya suciraṃ bahavaḥ kārtikā gatāḥ /",
  "GP12nardp2_u:2198": "priyā saukhyena mugdhasya na gato harivāsaraḥ // NarP_2,23.14 //",
  "GP12nardp2_u:2199": "so 'haṃ tṛptimanuprāptaḥ kāmabhogātpunaḥ punaḥ /",
  "GP12nardp2_u:2200": "jñāto 'yaṃ kārtiko māsaḥ sarvapāpakṣayaṅkaraḥ // NarP_2,23.15 //",
  "GP12nardp2_u:2201": "kartukāmo vrataṃ devi kārtikākhyaṃ supuṇyadam /",
  "GP12nardp2_u:2202": "iyaṃ vārayate māṃ ca vratādbrahmasutā śubhe // NarP_2,23.16 //",
  "GP12nardp2_u:2203": "asyā na vipriyaṃ kāryaṃ sarvathā varavarṇini /",
  "GP12nardp2_u:2204": "māmakaṃ vratamādhatsva kṛcchrākhyaṃ kāyaśoṣakam // NarP_2,23.17 //",
  "GP12nardp2_u:2205": "sā caivamuktā navahemavarṇā bhartrā tadā pīnapayodharaṅgī /",
  "GP12nardp2_u:2206": "uvāca vākyaṃ dvijarājakaktrāvrataṃ cariṣye tava tuṣṭihetoḥ // NarP_2,23.18 //",
  "GP12nardp2_u:2207": "yenaiva kīrtistu yaśo bhavecca tathaiva saukhyaṃ tava kīrtiyuktam /",
  "GP12nardp2_u:2208": "karomi saumyaṃ naradevanātha kṣipāmi dehaṃ jvalanetvadartham // NarP_2,23.19 //",
  "GP12nardp2_u:2209": "akāryametannahi bhūmipāla vākyena te hanmi sutaṃ svakīyam /",
  "GP12nardp2_u:2210": "kintvevametadvratakarma bhūyaḥ karomi saumyaṃ naradevanātha // NarP_2,23.20 //",
  "GP12nardp2_u:2211": "ityevamuktvā raviputraśatruṃ praṇamya taṃ cāruviśālanetrā /",
  "GP12nardp2_u:2212": "vrataṃ cakārātha tadā hi devī hyaśeṣapāpaughavināśanāya // NarP_2,23.21 //",
  "GP12nardp2_u:2213": "vrate pravṛtte varakṛcchrasaṃjñe priyākṛte harṣamavāpa rājā /",
  "GP12nardp2_u:2214": "uvāca vākyaṃ kuśaketuputrīṃ kṛtaṃ vacaḥ subhru samīhitaṃ te // NarP_2,23.22 //",
  "GP12nardp2_u:2215": "ramasva kāmaṃ maya sanniviṣṭasaṃpūrṇavāñchā karabhoru hṛṣṭā /",
  "GP12nardp2_u:2216": "vimuktakāryastava subhru hetornānyāsti nārī mama saukhyahetuḥ // NarP_2,23.23 //",
  "GP12nardp2_u:2217": "sā tvevamuktā nijanāyakena praharṣamabhyetya jagāda bhūpam /",
  "GP12nardp2_u:2218": "jñātvā bhavantaṃ bahukāmayuktaṃ triviṣṭapānnātha samāgatāham // NarP_2,23.24 //",
  "GP12nardp2_u:2219": "tyaktvāmarāndaityagaṇāṃśca sarvāngandharvayakṣoragarākṣasāṃśca /",
  "GP12nardp2_u:2220": "saṃdṛśyamānānmama nātha hetoḥ snehānvitāhaṃ tava mandarādrau // NarP_2,23.25 //",
  "GP12nardp2_u:2221": "etatkāmaphalaṃ loke yaddvayorekacittatā /",
  "GP12nardp2_u:2222": "anyacetaḥ kṛtaḥ kāmaḥ śavayoriva saṃgamaḥ // NarP_2,23.26 //",
  "GP12nardp2_u:2223": "saphalaṃ hi vapurme 'dya saphalaṃ rūpameva hi /",
  "GP12nardp2_u:2224": "tvayā kāmavatā kānta durllabhaṃ yajjagattraye // NarP_2,23.27 //",
  "GP12nardp2_u:2225": "pronnatābhyāṃ kucābhyāṃ hi kāmino hṛdayaṃ yadi /",
  "GP12nardp2_u:2226": "saṃśliṣṭaṃ nahi śīryeta manye vajrasamaṃ dṛḍham /",
  "GP12nardp2_u:2227": "tadeva cāmṛtaṃ loke yatpurandhryadharāsavam // NarP_2,23.28 //",
  "GP12nardp2_u:2228": "kucābhyāṃ hṛdi līnābhyāṃ mukhena paripīyate /",
  "GP12nardp2_u:2229": "evamuktvā pariṣvajya rājānaṃ rahasi sthitam // NarP_2,23.29 //",
  "GP12nardp2_u:2230": "ramayāmāsa tanvaṅgī vātsyāyanavidhānataḥ /",
  "GP12nardp2_u:2231": "tasyaivaṃ ramamāṇasya mohinyā sahitasya hi // NarP_2,23.30 //",
  "GP12nardp2_u:2232": "rukmāṅgadasya karṇābhyāṃ paṭahadhvanirāgataḥ /",
  "GP12nardp2_u:2233": "mattebhakuṃbhasaṃsthastu dharmāṅgadanideśataḥ // NarP_2,23.31 //",
  "GP12nardp2_u:2234": "prātarharidinaṃ lokāstiṣṭhadhvaṃ tvekabhojanāḥ /",
  "GP12nardp2_u:2235": "akṣāralavaṇāḥ sarve haviṣyānnaniṣeviṇaḥ // NarP_2,23.32 //",
  "GP12nardp2_u:2236": "avanītalpaśayanāḥ priyāsaṃgavivarjitāḥ /",
  "GP12nardp2_u:2237": "smaradhvaṃ devadeveśaṃ purāṇaṃ puruṣottamam // NarP_2,23.33 //",
  "GP12nardp2_u:2238": "sakṛdbhojanasaṃyuktā upavāsaṃ kariṣyatha /",
  "GP12nardp2_u:2239": "akṛtaśrāddhanicayā aprāptāḥ piṇḍameva ca // NarP_2,23.34 //",
  "GP12nardp2_u:2240": "gayāmagataputrāśca gacchadhvaṃ śrīhareḥ padam /",
  "GP12nardp2_u:2241": "eṣā kārtikaśuklā vai harernidrāvyapohinī // NarP_2,23.35 //",
  "GP12nardp2_u:2242": "prātarekādaśī prāptā mā kṛthā bhojanaṃ kvacit /",
  "GP12nardp2_u:2243": "brahmahatyādipāpāni kāmakārakṛtāni ca // NarP_2,23.36 //",
  "GP12nardp2_u:2244": "tāni yāsyanti sarvāṇi upoṣyemāṃ prabodhinīm /",
  "GP12nardp2_u:2245": "prabodhayeddharmmaparānnyāyācāra samanvitān // NarP_2,23.37 //",
  "GP12nardp2_u:2246": "hareḥ prabodhamādhatte tenaiṣā bodhinī smṛtā /",
  "GP12nardp2_u:2247": "sakṛccopoṣitāṃ cemāṃ nidrācchedakarīṃ hareḥ // NarP_2,23.38 //",
  "GP12nardp2_u:2248": "tanayo na bhavenmartyo na garbhe jāyate punaḥ /",
  "GP12nardp2_u:2249": "rurudhvaṃ cakriṇaḥ pūjāmātmavittena mānavāḥ // NarP_2,23.39 //",
  "GP12nardp2_u:2250": "vastraiḥ puṣpairdhūpadīpairvaracandanakuṅkumaiḥ /",
  "GP12nardp2_u:2251": "suhṛdyaiśca phalairgandhairyajadhvaṃ śrīhareḥ padam // NarP_2,23.40 //",
  "GP12nardp2_u:2252": "yo na kuryādvaco me 'dya dharmyaṃ viṣṇugatipradam /",
  "GP12nardp2_u:2253": "sa me daṇḍyaśca vādhyaśca nirvāsyo viṣayāddhruvam // NarP_2,23.41 //",
  "GP12nardp2_u:2254": "evaṃvidhe vādyamāne paṭahe meghaniḥsvane /",
  "GP12nardp2_u:2255": "hastā damuñca tāṃbūlaṃ sakarpūraṃ nṛpottamaḥ // NarP_2,23.42 //",
  "GP12nardp2_u:2256": "mohinīkucayorlagnaṃ hṛdayaṃ sa vikṛṣya vai /",
  "GP12nardp2_u:2257": "udattiṣṭhanmahīpālaḥ śayyāyāṃ rativarddhanaḥ // NarP_2,23.43 //",
  "GP12nardp2_u:2258": "mohinīṃ mohakāmārttāṃ satviyan ślakṣṇayā girā /",
  "GP12nardp2_u:2259": "devi prātarharidinaṃ bhaviṣyatyadhanāśanam // NarP_2,23.44 //",
  "GP12nardp2_u:2260": "saṃyato 'haṃ bhaviṣyāmi kṣamyatāṃ kṣamyatāmiti /",
  "GP12nardp2_u:2261": "tavājñayā mayā kṛcchraṃ sandhyāvalyā tu kāritam // NarP_2,23.45 //",
  "GP12nardp2_u:2262": "iyamekādaśī kāryā prabodhakaraṇī mayā /",
  "GP12nardp2_u:2263": "aśeṣapāpabandhasya chedanī gatidāyinī // NarP_2,23.46 //",
  "GP12nardp2_u:2264": "trayāṇāmapi lokānāṃ mahotsavavidhāyinī /",
  "GP12nardp2_u:2265": "tasmāddhaviṣyaṃ bhokṣye 'haṃ niyato mattagāminī // NarP_2,23.47 //",
  "GP12nardp2_u:2266": "mayā saha viśālākṣi tvaṃ cāpi tamadhokṣajam /",
  "GP12nardp2_u:2267": "ārādhaya hṛṣīkeśamupavāsaparāyaṇā /",
  "GP12nardp2_u:2268": "yena yāsyasi nirvāṇaṃ dāhapralayavarjitam // NarP_2,23.48 //",
  "GP12nardp2_u:2269": "mohinyuvāca",
  "GP12nardp2_u:2270": "sādhūktaṃ hi tvayā rājanpūjanaṃ cakrapāṇinaḥ /",
  "GP12nardp2_u:2271": "janmamṛtyujarāchedi kariṣye 'haṃ tavājñayā // NarP_2,23.49 //",
  "GP12nardp2_u:2272": "pratijñā yā tvayā pūrvaṃ kṛtā mandaramastake /",
  "GP12nardp2_u:2273": "karapradānasahitā bhavatā sukṛtāṅkitā // NarP_2,23.50 //",
  "GP12nardp2_u:2274": "tasyāstu samayaḥ prāpto dīyatāṃ sa hi me tvayā /",
  "GP12nardp2_u:2275": "janmaprabhṛti yatpuṇyaṃ tvayā yatnena saṃcitam // NarP_2,23.51 //",
  "GP12nardp2_u:2276": "tatsarvaṃ naśyati kṣipraṃ na dadāsi varaṃ yadi /",
  "GP12nardp2_u:2277": "rukmāṅgada uvāca",
  "GP12nardp2_u:2278": "ehi cārvaṅgi karttāsmi yatte manasi vartate // NarP_2,23.52 //",
  "GP12nardp2_u:2279": "nādeyaṃ vidyate kiñcittubhyaṃ me jīvitāvadhi /",
  "GP12nardp2_u:2280": "kiṃ punargrāmavittādi dharāyuktaṃ ca bhāmini // NarP_2,23.53 //",
  "GP12nardp2_u:2281": "mohinyuvāca",
  "GP12nardp2_u:2282": "nātha kānta vibho rājan jīviteśa ratipriya /",
  "GP12nardp2_u:2283": "nopoṣyaṃ vāmaraṃ viṣṇorbhoktavyā yadyahaṃ priyā // NarP_2,23.54 //",
  "GP12nardp2_u:2284": "na ca te 'haṃ priyā rājan suhūrtamapi kāmaye /",
  "GP12nardp2_u:2285": "tvatsaṃyogaṃ vinā bhūtā bhaviṣyāmi varaṃ vinā // NarP_2,23.55 //",
  "GP12nardp2_u:2286": "tasmānmāṃ yadi vāñchethā bhoktuṃ satyaparāyaṇa /",
  "GP12nardp2_u:2287": "tadā tyajopavāsaṃ hi bhujyatāṃ harivāsare // NarP_2,23.56 //",
  "GP12nardp2_u:2288": "eṣa eva varo deyo yo mayā prārthitaḥ purā /",
  "GP12nardp2_u:2289": "na ceddāsyasi rājendra bhūtvānṛtavacābhavān // NarP_2,23.57 //",
  "GP12nardp2_u:2290": "yāsyate narake ghore yāvadābhūtasaṃplavam /",
  "GP12nardp2_u:2291": "rājovāca",
  "GP12nardp2_u:2292": "maivaṃ tvaṃ vada kalyāṇi nedaṃ tvayyupapadyate // NarP_2,23.58 //",
  "GP12nardp2_u:2293": "vidheśca tanayā bhūtvā dharmavighnaṃ koroṣi kim /",
  "GP12nardp2_u:2294": "janmaprabhṛtyahaṃ naiva bhuktavānharivāsare // NarP_2,23.59 //",
  "GP12nardp2_u:2295": "sa cādyāhaṃ kathaṃ bhoktā saṃjātapalitaḥ śubhe /",
  "GP12nardp2_u:2296": "yauvanātītamartyasya kṣīṇendriyabalasya ca // NarP_2,23.60 //",
  "GP12nardp2_u:2297": "svarṇadīsevanaṃ yuktamathavā haripūjanam /",
  "GP12nardp2_u:2298": "na kṛtaṃ yanmayā bālye yauvane na kṛtaṃ ca yat // NarP_2,23.61 //",
  "GP12nardp2_u:2299": "tadahaṃ kṣīṇavīryo 'dya kathaṃ kuryāṃ jugupsitam /",
  "GP12nardp2_u:2300": "prasīda capalāpāṅgi prasīda varavarṇini // NarP_2,23.62 //",
  "GP12nardp2_u:2301": "mā kuruṣva vrate bhaṅgaṃ dātāhaṃ rājyasaṃpadām /",
  "GP12nardp2_u:2302": "athavā necchasi tvaṃ tatkaromyanyatsulocane // NarP_2,23.63 //",
  "GP12nardp2_u:2303": "āropayitvā śibikāṃ vimānapratimāṃ śubhām /",
  "GP12nardp2_u:2304": "yatrecchasi nayiṣyāmi pādacārī kalatrayuk // NarP_2,23.64 //",
  "GP12nardp2_u:2305": "yadi taccāpi necchestvaṃ vimānaṃ hi kṛtaṃ mayā /",
  "GP12nardp2_u:2306": "tarhi svarṇamayau staṃbhau kṛtvā vidrumabhūṣitau // NarP_2,23.65 //",
  "GP12nardp2_u:2307": "muktāphalamayīṃ dolāṃ kariṣye tvatkṛte priye /",
  "GP12nardp2_u:2308": "tatra tvāṃ dolayiṣyāmi bahūnmāsānaharniśam // NarP_2,23.66 //",
  "GP12nardp2_u:2309": "vratabhaṅgaṃ varārohe mā kuruṣva mama priye /",
  "GP12nardp2_u:2310": "varaṃ śvapacamāṃsaṃ hi śvamāṃsaṃ vā varānane // NarP_2,23.67 //",
  "GP12nardp2_u:2311": "ātmano vā narairbhuktaṃ yairbhuktaṃ harivāsare /",
  "GP12nardp2_u:2312": "trailokyaghātinaḥ pāpaṃ maithune śaśinaḥ kṣaye // NarP_2,23.68 //",
  "GP12nardp2_u:2313": "narasya saṃcaretpāpaṃ bhūtāyāṃ kṣaurakarmaṇi /",
  "GP12nardp2_u:2314": "bhojane vāsare viṣṇostaile ṣaṣṭyāṃ vyavasthite // NarP_2,23.69 //",
  "GP12nardp2_u:2315": "lavaṇe tu tṛtīyāyāṃ saptamyāṃ piśite śubhe /",
  "GP12nardp2_u:2316": "ājyeṣu paurṇamāsyāṃ vai surāyāṃ ravisaṃkrame // NarP_2,23.70 //",
  "GP12nardp2_u:2317": "gocārasya pralope ca kūṭasākṣyapradāyake /",
  "GP12nardp2_u:2318": "nikṣepahārake vāpi kumārīvighnakārake // NarP_2,23.71 //",
  "GP12nardp2_u:2319": "viśvastaghātake cāpi mṛtavatsāpradogdhari /",
  "GP12nardp2_u:2320": "dadāmīti dvijāgryāya pratiśrutya na dātari // NarP_2,23.72 //",
  "GP12nardp2_u:2321": "maṇikūṭe tulākūṭe kanyānṛtagavānṛte /",
  "GP12nardp2_u:2322": "yatpātakaṃ tadanne hi saṃsthitaṃ harivāsare // NarP_2,23.73 //",
  "GP12nardp2_u:2323": "tadvidvāṃścārunayane kathaṃ bhokṣyāmi tāpakam /",
  "GP12nardp2_u:2324": "mohinyuvāca",
  "GP12nardp2_u:2325": "ekabhuktena naktena tathaivāyācitena ca // NarP_2,23.74 //",
  "GP12nardp2_u:2326": "upavāsena rājendra dvādaśīṃ na hi laṅghayet /",
  "GP12nardp2_u:2327": "gurviṇīnāṃ gṛhasthānāṃ kṣīṇānāṃ rogiṇāṃ tathā // NarP_2,23.75 //",
  "GP12nardp2_u:2328": "śiśūnāṃ valigātrāṇāṃ na yuktaṃ samupoṣaṇam /",
  "GP12nardp2_u:2329": "yajñabhogodyatānāṃ ca saṃgrāmakṣitisevinām // NarP_2,23.76 //",
  "GP12nardp2_u:2330": "pativratānāṃ rājendra na yuktaṃ samupoṣaṇam /",
  "GP12nardp2_u:2331": "etanme gautamaḥ prāha sthitāyā mandarācale // NarP_2,23.77 //",
  "GP12nardp2_u:2332": "nāvratena dinaṃ viṣṇorneyaṃ manujasattama /",
  "GP12nardp2_u:2333": "te gṛhasthā dvijā jñeyā yeṣāmagniparigrahaḥ // NarP_2,23.78 //",
  "GP12nardp2_u:2334": "rājānaste tu vijñeyā ye prajāpālane sthitāḥ /",
  "GP12nardp2_u:2335": "gurviṇī hyaṣṭamamāsīyā śiśavaścāṣṭavatsarāḥ // NarP_2,23.79 //",
  "GP12nardp2_u:2336": "atilaṅghaninaḥ kṣīṇā valigātrāstu vārddhakāḥ /",
  "GP12nardp2_u:2337": "ye vivāhādimāṅgalyakarmavyagrā mahotsavāḥ // NarP_2,23.80 //",
  "GP12nardp2_u:2338": "nivṛttāśca pravṛttebhyo yajñānāṃ codyatā hi te /",
  "GP12nardp2_u:2339": "trividhena purāṇena bhartturyā strī hite ratā // NarP_2,23.81 //",
  "GP12nardp2_u:2340": "pativratā tu sā jñeyā yonisaṃrakṣaṇā tathā /",
  "GP12nardp2_u:2341": "kimanyairbahubhirbhūpa vākyālāpakṛtairmayā // NarP_2,23.82 //",
  "GP12nardp2_u:2342": "bhojane tu kṛte prītirekādaśyāṃ tvayā mama /",
  "GP12nardp2_u:2343": "na prītiryadi me chitvā śiraḥ svaṃ hi prayacchasi // NarP_2,23.83 //",
  "GP12nardp2_u:2344": "na kariṣyasi cedrājan bhojanaṃ harivāsare /",
  "GP12nardp2_u:2345": "tadā hyasatyavacaso dehaṃ na sparśayāmi te // NarP_2,23.84 //",
  "GP12nardp2_u:2346": "varṇānāmāśramāṇāṃ hi satyaṃ rājendra pūjyate /",
  "GP12nardp2_u:2347": "viśeṣādbhūmipālānāṃ tvadvidhānāṃ mahīpate // NarP_2,23.85 //",
  "GP12nardp2_u:2348": "satyena sūryastapati śaśī satyenarājate /",
  "GP12nardp2_u:2349": "satye sthitā kṣitirbhūpa satyaṃ dhārayate jagat // NarP_2,23.86 //",
  "GP12nardp2_u:2350": "satyena vāyurvahati satyena jvalate śikhī /",
  "GP12nardp2_u:2351": "satyā dhāramidaṃ sarvaṃ jagatsthāvarajaṅgamam // NarP_2,23.87 //",
  "GP12nardp2_u:2352": "na satyāccālate siṃdhurna vindhyo varddhate nṛpa /",
  "GP12nardp2_u:2353": "na garbhaṃ yuvatī dhatte velātītaṃ kadācana // NarP_2,23.88 //",
  "GP12nardp2_u:2354": "satye sthitā hi taravaḥ phalapuṣpapradarśinaḥ /",
  "GP12nardp2_u:2355": "divyādisādhanaṃ nṝṇāṃ satyādhāraṃ mahīpate // NarP_2,23.89 //",
  "GP12nardp2_u:2356": "aśvamedhasahasrebhyaḥ satyameva viśiṣyate /",
  "GP12nardp2_u:2357": "madirāpānatulyena karmaṇā lipyase 'nṛtāt // NarP_2,23.90 //",
  "GP12nardp2_u:2358": "iti śrībṛhannāradīyapurāṇottarabhāge rukmāṅgadasaṃlāpo nāma trayoviṃśo 'dhyāyaḥ",
  "GP12nardp2_u:2359": "_____________________________________________________________",
  "GP12nardp2_u:2360": "rājovāca",
  "GP12nardp2_u:2361": "yattvayā vyāhṛtaṃ vākyaṃ mamedaṃ gautameritam /",
  "GP12nardp2_u:2362": "mandare parvataśreṣṭhe harivāsarabhojanam // NarP_2,24.1 //",
  "GP12nardp2_u:2363": "amatena purāṇānāṃ vyāhṛtaṃ yaddvijanmanā /",
  "GP12nardp2_u:2364": "kṣudraśāstropadeśena lolupena varānane // NarP_2,24.2 //",
  "GP12nardp2_u:2365": "purāṇe nirṇayo hyeṣa vidvadbhiḥ samudāhṛtaḥ /",
  "GP12nardp2_u:2366": "na śaṅkhena pibettoyaṃ na hanyātkūrmasūkarau // NarP_2,24.3 //",
  "GP12nardp2_u:2367": "ekādaśyāṃ na bhoktavyaṃ pakṣayorubhayorapi /",
  "GP12nardp2_u:2368": "agamyāgamane devi abhakṣyasya ca bhakṣaṇe // NarP_2,24.4 //",
  "GP12nardp2_u:2369": "akāryakaraṇe jantorgosahasravadhaḥ smṛtaḥ /",
  "GP12nardp2_u:2370": "jānannapi kathaṃ devi bhokṣye 'haṃ harivāsare // NarP_2,24.5 //",
  "GP12nardp2_u:2371": "puroḍāśo 'pi vāmoru saṃprāpte harivāsare /",
  "GP12nardp2_u:2372": "abhakṣyeṇa samaḥ proktaḥ kiṃ punaścāttanakriyā // NarP_2,24.6 //",
  "GP12nardp2_u:2373": "anukūlaṃ nṛṇāṃ proktaṃ kṣīṇānāṃ varavarṇini /",
  "GP12nardp2_u:2374": "mūlaṃ phalaṃ payastoyamupabhojyaṃ munīśvaraiḥ // NarP_2,24.7 //",
  "GP12nardp2_u:2375": "natvatra bhojanaṃ kaiścidekādaśyāṃ pradarśitam /",
  "GP12nardp2_u:2376": "jvariṇāṃ laṅghanaṃ śastaṃ dhārmikāṇāmupoṣaṇam // NarP_2,24.8 //",
  "GP12nardp2_u:2377": "śubhaṃ gatipradaṃ proktaṃ saṃprāpte harivāsare /",
  "GP12nardp2_u:2378": "jvaramadhye kṛtaṃ pathyaṃ nidhanāya prakalpate // NarP_2,24.9 //",
  "GP12nardp2_u:2379": "vaiṣṇave tu dine bhuktaṃ narakāyaiva kevalam /",
  "GP12nardp2_u:2380": "māgrahaṃ kuru vāmoru vratabhaṅgo bhavenmama // NarP_2,24.10 //",
  "GP12nardp2_u:2381": "yadanyadvocate tubhyaṃ tatkartāsmi na saṃśayaḥ /",
  "GP12nardp2_u:2382": "mohinyuvāca",
  "GP12nardp2_u:2383": "na cānyadrocate rājanvinā vai bhojanaṃ tava // NarP_2,24.11 //",
  "GP12nardp2_u:2384": "jīvitasyāpi dānena na me kiñcitprayodajanam /",
  "GP12nardp2_u:2385": "na ca vedeṣu dṛṣṭo 'yamupavāso harerdine // NarP_2,24.12 //",
  "GP12nardp2_u:2386": "agnimanto na viprā hi manyante samupoṣaṇam /",
  "GP12nardp2_u:2387": "vedabāhya kathaṃ dharmaṃ bhavāṃścaritumicchati // NarP_2,24.13 //",
  "GP12nardp2_u:2388": "vaco niśamya mohinyā rājā vedavidāṃ varaḥ /",
  "GP12nardp2_u:2389": "uvāca mānase kruddhaḥ prahasanniva bhūpate // NarP_2,24.14 //",
  "GP12nardp2_u:2390": "śṛṇu mohini madvākyaṃ vedo 'yaṃ bahudhā sthitaḥ /",
  "GP12nardp2_u:2391": "yajñakarmakriyā vedaḥ smṛtirvedo gṛhāśrame // NarP_2,24.15 //",
  "GP12nardp2_u:2392": "smṛtirvedaḥ kriyāvedaḥ purāṇeṣu pratiṣṭhitaḥ /",
  "GP12nardp2_u:2393": "purāṇapuṃruṣājjātaṃ yathedaṃ jagadadbhutam // NarP_2,24.16 //",
  "GP12nardp2_u:2394": "tathedaṃ vāṅmayaṃ jātaṃ purāṇebhyo na saṃśayaḥ /",
  "GP12nardp2_u:2395": "vedārthādadhikaṃ manye purāṇārthaṃ varānane // NarP_2,24.17 //",
  "GP12nardp2_u:2396": "vedāḥ pratiṣṭhitāḥ sarve purāṇeṣveva sarvadā /",
  "GP12nardp2_u:2397": "bibhetyalpaśrutādvedo māmayaṃ prahariṣyati // NarP_2,24.18 //",
  "GP12nardp2_u:2398": "na vede grahasaṃcāro na śuddhiḥ kālabodhinī /",
  "GP12nardp2_u:2399": "tithivṛddhikṣayo vāpi parvagrahavinirṇayaḥ // NarP_2,24.19 //",
  "GP12nardp2_u:2400": "iti hāsapurāṇaistu niścayo 'yaṃ kṛtaḥ purā /",
  "GP12nardp2_u:2401": "yanna dṛṣṭaṃ hi vedeṣu tatsarvaṃ lakṣyate smṛtau // NarP_2,24.20 //",
  "GP12nardp2_u:2402": "ubhayoryanna dṛṣṭaṃ hi tatpurāṇaiḥ pragīyate /",
  "GP12nardp2_u:2403": "prāyaścittaṃ tu hatyāyāmāturasyauṣadhaṃ priye // NarP_2,24.21 //",
  "GP12nardp2_u:2404": "na cāpi pāpaśuddhiḥ syādātmanaśca parasya vā /",
  "GP12nardp2_u:2405": "yadvedairgīyate subhru upāṅgairyatpragīyate // NarP_2,24.22 //",
  "GP12nardp2_u:2406": "purāṇaiḥ smṛtibhiścaiva veda eva nigadyate /",
  "GP12nardp2_u:2407": "raṭantīha purāṇāni bhūyo bhūyo varānane // NarP_2,24.23 //",
  "GP12nardp2_u:2408": "na bhoktavyaṃ na bhoktavyaṃ saṃprāpte harivāsare /",
  "GP12nardp2_u:2409": "purāṇamanyathā matvā tiryagyonimavāpnuyāt // NarP_2,24.24 //",
  "GP12nardp2_u:2410": "saṃsrāto 'pi sudānto 'pi na gatiṃ prāpnuyāditi /",
  "GP12nardp2_u:2411": "pitaraṃ ko na vandeta mātaraṃ ko na pūjayet // NarP_2,24.25 //",
  "GP12nardp2_u:2412": "ko na gacchetsaricchreṣṭhāṃ ko bhuṅkte harivāsare /",
  "GP12nardp2_u:2413": "ko hi dūṣayate vedaṃ brāhmaṇaṃ ko nipātayet // NarP_2,24.26 //",
  "GP12nardp2_u:2414": "ko gacchetparadārān hi ko bhuṅkte harivāsare // NarP_2,24.27 //",
  "GP12nardp2_u:2415": "nahīdṛśaṃ pāpamihāsti jantorvimūḍhacittasya dine hareḥ priye /",
  "GP12nardp2_u:2416": "yadbhojanenātmanipātakāriṇā yamasya ravāteṣu ciraṃ sulocane // NarP_2,24.28 //",
  "GP12nardp2_u:2417": "mohinyuvāca",
  "GP12nardp2_u:2418": "śīghramānaya viprāṃstvaṃ ghūrṇike vedapāragān /",
  "GP12nardp2_u:2419": "yeṣāṃ vākyena yukto 'yaṃ rājā kuryāddhi bhojanam // NarP_2,24.29 //",
  "GP12nardp2_u:2420": "sā tadvākyamupākarṇya brāhmaṇānvedaśālinaḥ /",
  "GP12nardp2_u:2421": "gautamādīnsamāhūya mohinīpārśvamānayata // NarP_2,24.30 //",
  "GP12nardp2_u:2422": "tānviprānāgatāndṛṣṭvā vedavedāṅgapāragān /",
  "GP12nardp2_u:2423": "mohinī sahitā rājñā vavande kāryatatparā // NarP_2,24.31 //",
  "GP12nardp2_u:2424": "upaviṣṭāstu te sarve śātakaiṃbhamayeṣu ca /",
  "GP12nardp2_u:2425": "āsaneṣu mahīpāla jvaladagnisamaprabhāḥ // NarP_2,24.32 //",
  "GP12nardp2_u:2426": "teṣāṃ madhye vayovṛddho gautamo vākyamabravīt /",
  "GP12nardp2_u:2427": "vayaṃ samāgatā devi nānāśāstraviśāradāḥ // NarP_2,24.33 //",
  "GP12nardp2_u:2428": "sarvasaṃdehahartāro yadarthaṃ te samāhutāḥ /",
  "GP12nardp2_u:2429": "tacchatvā vacanaṃ teṣāṃ mohinī brahmaṇaḥ sutā // NarP_2,24.34 //",
  "GP12nardp2_u:2430": "sarvāsādhyakṛtaṃ kartuṃ pravṛttāṃstānuvāca ha /",
  "GP12nardp2_u:2431": "mohinyuvāca",
  "GP12nardp2_u:2432": "saṃdehastu jaḍau hyeṣa svalpo vā svamatiryathā // NarP_2,24.35 //",
  "GP12nardp2_u:2433": "so 'yaṃ vadati rājā vai nāhaṃ bhokṣye harerdine /",
  "GP12nardp2_u:2434": "annādhāramidaṃ sarvaṃ jagatsthāvarajaṅgamam // NarP_2,24.36 //",
  "GP12nardp2_u:2435": "mṛtā hyapi tathānnena prīyante pitaro divi /",
  "GP12nardp2_u:2436": "karkandhumātraṃ prahutaṃ puroḍāśaṃ hi devatāḥ // NarP_2,24.37 //",
  "GP12nardp2_u:2437": "kāmayanti dvijaśreṣṭhāstato 'nnaṃ hyamṛtaṃ param /",
  "GP12nardp2_u:2438": "pipīlikāpi kṣudhitā mukhenādāya taṇḍulam // NarP_2,24.38 //",
  "GP12nardp2_u:2439": "bilaṃ vrajati duḥkhena kasyānnaṃ nahi rocate /",
  "GP12nardp2_u:2440": "ayaṃ khādati nānnādyaṃ saṃprāpte harivāsare // NarP_2,24.39 //",
  "GP12nardp2_u:2441": "nijadharmaṃ parityajya paradharme vyavasthitaḥ /",
  "GP12nardp2_u:2442": "vidhāvānāṃ yatīnāṃ ca yujyate vratasevanam // NarP_2,24.40 //",
  "GP12nardp2_u:2443": "paradharmarato yaḥ syātsvadharmavimukho naraḥ /",
  "GP12nardp2_u:2444": "soṃ'dhe tamasi majjeta yāvadindrāścaturddaśa // NarP_2,24.41 //",
  "GP12nardp2_u:2445": "upavāsādikaraṇaṃ bhūbhujāṃ noditaṃ kvacit /",
  "GP12nardp2_u:2446": "prajāsaṃrakṣaṇaṃ tyaktvā caturvargaphalapradam // NarP_2,24.42 //",
  "GP12nardp2_u:2447": "nārīṇāṃ bhartṛśūśrūṣā putrāṇāṃ pitṛsevanam /",
  "GP12nardp2_u:2448": "śūdrāṇāṃ dvijasevā ca lokarakṣā mahībhṛtām // NarP_2,24.43 //",
  "GP12nardp2_u:2449": "svakaṃ karma parityajya yo 'nyatra kurute śramam /",
  "GP12nardp2_u:2450": "ajñānādvā pramādācca patitaḥ sa na saṃśayaḥ // NarP_2,24.44 //",
  "GP12nardp2_u:2451": "so 'yamadya mahīpālo yatidharmme vyavasthitaḥ /",
  "GP12nardp2_u:2452": "subuddhyācāraśīlaśca vedoktaṃ tyajati dvijāḥ // NarP_2,24.45 //",
  "GP12nardp2_u:2453": "svecchācārā tu yā nārī yo 'vinītaḥ suto dvijāḥ /",
  "GP12nardp2_u:2454": "ekāntaśīlo nṛpatirbhṛtyaḥ karmavivarjitaḥ // NarP_2,24.46 //",
  "GP12nardp2_u:2455": "sarve te narakaṃ yānti hyapratiṣṭhaśca yo dvijāḥ /",
  "GP12nardp2_u:2456": "ayaṃ hi niyamopeto haripūjanatatparaḥ // NarP_2,24.47 //",
  "GP12nardp2_u:2457": "ākrande varttamāne tu na yadyeṣa pradhāvati /",
  "GP12nardp2_u:2458": "vyapohya haripūjāṃ vai brahmahatyāṃ tu vindati // NarP_2,24.48 //",
  "GP12nardp2_u:2459": "kṣīṇadehe haridine kathaṃ saṃyamayiṣyati /",
  "GP12nardp2_u:2460": "annātprabhavati prāṇaḥ prāṇāddehaviceṣṭanam // NarP_2,24.49 //",
  "GP12nardp2_u:2461": "ceṣṭayā ripunāśaśca taddhīnaḥ paribhūyate /",
  "GP12nardp2_u:2462": "evaṃ jñātvā mayā rājā bodhyamāno na buddhyati // NarP_2,24.50 //",
  "GP12nardp2_u:2463": "etadeva vrataṃ rājño yatprajāpālanaṃ caret /",
  "GP12nardp2_u:2464": "na vrataṃ kiñcidastyanyannṛpasya dvijasattamāḥ // NarP_2,24.51 //",
  "GP12nardp2_u:2465": "kiṃ deva kāryeṇa narādhipasya kṛtvā hi manyuṃ viṣayasthitānām /",
  "GP12nardp2_u:2466": "taddevakāryaṃ sa ca yajñahomo yadraktapāto na bhavet svarāṣṭre // NarP_2,24.52 //",
  "GP12nardp2_u:2467": "iti śrībṛhannāradīyapurāṇottarabhāge mohinīpraśno nāma caturviṃśo 'dhyāyaḥ",
  "GP12nardp2_u:2468": "_____________________________________________________________",
  "GP12nardp2_u:2469": "vasiṣṭha uvāca",
  "GP12nardp2_u:2470": "tadvākyaṃ brāhmaṇāḥ śrutvā mohinyā samudīritam /",
  "GP12nardp2_u:2471": "tathyamityevamuktvā tu rājānaṃ vākyamabruvan // NarP_2,25.1 //",
  "GP12nardp2_u:2472": "brāhmaṇā ūcuḥ",
  "GP12nardp2_u:2473": "yastvayā nṛpate puṇyaḥ kṛto 'yaṃ śapathaḥ kila /",
  "GP12nardp2_u:2474": "ekādaśyāṃ na bhoktavyaṃ pakṣayorubhayorapi // NarP_2,25.2 //",
  "GP12nardp2_u:2475": "na kṛtaḥ śāstradṛṣṭyā tu svabuddhyaiva prakalpitaḥ /",
  "GP12nardp2_u:2476": "sāgrīnāṃ prāśanaṃ proktamubhayoḥ saṃdhyayoḥ kila // NarP_2,25.3 //",
  "GP12nardp2_u:2477": "homocchiṣṭaprabhoktārastrayo varṇāḥ prakīrtitāḥ /",
  "GP12nardp2_u:2478": "viśeṣādbhūmipālānāṃ kathaṃ yuktamupoṣaṇam // NarP_2,25.4 //",
  "GP12nardp2_u:2479": "sarvadodyataśastrāṇāṃ duṣṭasaṃyamināṃ vibho /",
  "GP12nardp2_u:2480": "śāstrato 'śāstrato vāpi yastvayā śapathaḥ kṛtaḥ // NarP_2,25.5 //",
  "GP12nardp2_u:2481": "paripūrṇo bhavatyadya vākyena hi dvijanmanām /",
  "GP12nardp2_u:2482": "vratabhaṅgo na te 'stīha bhukṣvaṃ viprasamanvitaḥ // NarP_2,25.6 //",
  "GP12nardp2_u:2483": "paritāpo na te kāryo vipravākyaṃ mahattaram /",
  "GP12nardp2_u:2484": "yo 'nyathā manyate vākyaṃ viprāṇāṃ nṛpasattama // NarP_2,25.7 //",
  "GP12nardp2_u:2485": "sa yāti rākṣasīṃ yoniṃ janmāni daśa pañca ca /",
  "GP12nardp2_u:2486": "tacchrutvā vacanaṃ rodraṃ rājā kopasamanvitaḥ // NarP_2,25.8 //",
  "GP12nardp2_u:2487": "uvāca sphuramāṇauṣṭastānviprānślakṣṇayā girā /",
  "GP12nardp2_u:2488": "sarveṣāmeva bhūtānāṃ bhavanto mārgadarśinaḥ // NarP_2,25.9 //",
  "GP12nardp2_u:2489": "yatīnāṃ vidhavānāṃ ca śloko 'yaṃ paṭhyate dvijāḥ /",
  "GP12nardp2_u:2490": "vimārgagāmināṃ caitanmataṃ na sātvatāṃ kvacit // NarP_2,25.10 //",
  "GP12nardp2_u:2491": "yadbhavadbhiḥ samuddiṣṭaṃ rājñāṃ nopoṣaṇaṃ smṛtam /",
  "GP12nardp2_u:2492": "tatra vākyāni śṛṇuta vaiṣṇavā cāralakṣaṇe // NarP_2,25.11 //",
  "GP12nardp2_u:2493": "na śaṅkhena pibettoyaṃ na hanyātkūrmasūkarau /",
  "GP12nardp2_u:2494": "ekā daśyāṃ na bhoktavyaṃ pakṣayorubhayorapi // NarP_2,25.12 //",
  "GP12nardp2_u:2495": "na pātavyaṃ hi madya tu na hantavyo dvijaḥ kvacit /",
  "GP12nardp2_u:2496": "krīḍennākṣaistu dharmajño nāśnīyāddharivāsare // NarP_2,25.13 //",
  "GP12nardp2_u:2497": "abhakṣya bhakṣaṇaṃ pāpaṃ paradārābhimarśanam /",
  "GP12nardp2_u:2498": "ekādaśyāṃ bhojanaṃ ca patanasyaiva kāraṇam // NarP_2,25.14 //",
  "GP12nardp2_u:2499": "akāryakaraṇaṃ kṛtvā kiṃ jīveccharadāṃ śatam /",
  "GP12nardp2_u:2500": "ko hi saṃceṣṭamānastu bhunakti harivāsare // NarP_2,25.15 //",
  "GP12nardp2_u:2501": "catuṣpadebhyo 'pi janairnānnaṃ deyaṃ harerdine /",
  "GP12nardp2_u:2502": "uttarāśāsthitairviprairviṣṇudharmaparāyaṇaiḥ // NarP_2,25.16 //",
  "GP12nardp2_u:2503": "so 'haṃ kathaṃ karomyadya abhakṣyasya tu bhakṣaṇam /",
  "GP12nardp2_u:2504": "nopakṣīṇaśarīro 'haṃ nāmayāvī dvijottamāḥ // NarP_2,25.17 //",
  "GP12nardp2_u:2505": "sa kathaṃ hi vrataṃ tyakṣe vimārgasthadvijoktitaḥ /",
  "GP12nardp2_u:2506": "dharmabhūṣaṇasaṃjñena rakṣyamāṇe dharātale // NarP_2,25.18 //",
  "GP12nardp2_u:2507": "na ca rakṣāvihīno 'haṃ śatruḥ ko 'pina me 'sti ca /",
  "GP12nardp2_u:2508": "evaṃ jñātvā dvijaśreṣṭhā vaiṣṇavavrataśālinaḥ // NarP_2,25.19 //",
  "GP12nardp2_u:2509": "bhavadbhirnocitaṃ vaktuṃ pratikūlaṃ vratāpaham /",
  "GP12nardp2_u:2510": "asaṃparīkṣya ye dadyuḥ prāyaścittaṃ dvijātayaḥ // NarP_2,25.20 //",
  "GP12nardp2_u:2511": "teṣāmeva hi tatpāpaṃ smṛtivaikalyasambhavam /",
  "GP12nardp2_u:2512": "devo vā dānavo vāpi gandharvo rākṣaso 'pi vā // NarP_2,25.21 //",
  "GP12nardp2_u:2513": "siddho vā brāhmaṇo vāpi pitāsmākaṃ svayaṃ vadet /",
  "GP12nardp2_u:2514": "harirvāpi haro vāpi mohinījanako 'pi vā // NarP_2,25.22 //",
  "GP12nardp2_u:2515": "dinakṛllokapālo vā no bhokṣye harivāsare /",
  "GP12nardp2_u:2516": "yo hi rukmāṅgado rājā vikhyāto bhūtale dvijāḥ // NarP_2,25.23 //",
  "GP12nardp2_u:2517": "satyapratijñāṃ viphalāṃ na kadācitkaroti hi /",
  "GP12nardp2_u:2518": "dyupateḥ kṣīyate tejo himavānparivarttate // NarP_2,25.24 //",
  "GP12nardp2_u:2519": "jaladhiḥ śoṣamāyāti pāvakaścoṣṇatāṃ tyajet /",
  "GP12nardp2_u:2520": "tathāpi na tyaje viprā vratamekādaśīdine // NarP_2,25.25 //",
  "GP12nardp2_u:2521": "prasiddhireṣā bhuvanatraye 'pi āraṭyate me paṭahena viprāḥ /",
  "GP12nardp2_u:2522": "grāmeṣu deśeṣu pareṣu vāpi ye bhuñjate rukmavibhūṣaṇasya // NarP_2,25.26 //",
  "GP12nardp2_u:2523": "daṇḍyāśca vadhyāśca saputrakāste na cāpi vāso viṣaye hi teṣām /",
  "GP12nardp2_u:2524": "harerdine sarvamakhapradhāne pāpāpahe dharmavivarddhane ca // NarP_2,25.27 //",
  "GP12nardp2_u:2525": "mokṣaprade janmanikṛntanākhye tejo nidhau sarvajanaprarūḍhe /",
  "GP12nardp2_u:2526": "eṃvavidhe prodgata eva śabde yadyasmi bhoktā vṛjinasya karttā // NarP_2,25.28 //",
  "GP12nardp2_u:2527": "amedhyaliptaḥ paṭaho bhavettadā saṃchādito nīlamayena vāsasā /",
  "GP12nardp2_u:2528": "utpādya kīrtiṃ svayameva jaturnikṛntati prāṇabhayācca pāpāt // NarP_2,25.29 //",
  "GP12nardp2_u:2529": "yastasya vāso niraye yugānāṃ ṣaṣṭirbhavedvā krimidaṃśasaṃjñe /",
  "GP12nardp2_u:2530": "vṛthā hi sūtā mama sā janitrī bhavennirāśā dvijapitṛdevāḥ // NarP_2,25.30 //",
  "GP12nardp2_u:2531": "vaivasvato harṣamupāśrayecca salekhako me vratabhaṅga eva /",
  "GP12nardp2_u:2532": "kiṃ tena jātena durātmanā hi dadāti harṣaṃ ripusuṃdarīṇām // NarP_2,25.31 //",
  "GP12nardp2_u:2533": "kukarmaṇā pāparatiḥ kujātiḥ sarvasya nāśī tvaśucissa mūḍhaḥ /",
  "GP12nardp2_u:2534": "na manyate vedapurāṇaśāstrānante purīṃ yāti dineśasūnoḥ // NarP_2,25.32 //",
  "GP12nardp2_u:2535": "kṛtvaiva vāntiṃ punaratti tāṃ yastadvatpratijñāvratabhaṅgakārī /",
  "GP12nardp2_u:2536": "vedā na śāstraṃ na ca tatpurāṇaṃ na cāpi santaḥ smṛtayo na ca syuḥ // NarP_2,25.33 //",
  "GP12nardp2_u:2537": "ye mādhavasya priyakṛtyayogye vadanti śuddhe 'hni bhujikriyāṃ tu /",
  "GP12nardp2_u:2538": "śrāddhena tenāpi na cāsti tṛptiḥ pituśca cīrṇena harerdine tu // NarP_2,25.34 //",
  "GP12nardp2_u:2539": "vratena yadviṣṇupadapradena sākaṃ kṣayāhena vadantu mūḍhāḥ // NarP_2,25.35 //",
  "GP12nardp2_u:2540": "etacchrutvā tu tadvākyaṃ mohinī jvalitāntarā /",
  "GP12nardp2_u:2541": "kopasaṃraktanayanā bhartāraṃ paryabhāṣat // NarP_2,25.36 //",
  "GP12nardp2_u:2542": "karoṣi cenna me vākyaṃ dharmabāhyo bhaviṣyasi /",
  "GP12nardp2_u:2543": "dharmabāhyo hi puruṣaḥ pāṃśunā tulyatāṃ vrajet // NarP_2,25.37 //",
  "GP12nardp2_u:2544": "pāṃśunā pūryate gartaḥ sa gartakhanako bhavet /",
  "GP12nardp2_u:2545": "tvayā mamārpitaḥ pāṇirvarāya pṛthivīpate // NarP_2,25.38 //",
  "GP12nardp2_u:2546": "tāmullaṅghya pratijñāṃ svāṃ pālayiṣyāsi no yadi /",
  "GP12nardp2_u:2547": "kṛtakṛtyā tadā yāsye prāpto dharmo mayā tava // NarP_2,25.39 //",
  "GP12nardp2_u:2548": "na cāhaṃ te priyā bhāryā na ca tvaṃ me patirnṛpa /",
  "GP12nardp2_u:2549": "upadhānaṃ kariṣyāmi svakaṃ bāhuṃ na te yudhi // NarP_2,25.40 //",
  "GP12nardp2_u:2550": "dhik tvāṃ dharmakṣayakaraṃ svavacolopakārakam /",
  "GP12nardp2_u:2551": "mleccheṣvapi na dṛśyeta tvādṛśo dharmalopakaḥ // NarP_2,25.41 //",
  "GP12nardp2_u:2552": "satyāccalitamadyatvāṃ parityakṣye supāpinam /",
  "GP12nardp2_u:2553": "evamuktvā varārohā hyudatiṣṭhattvarānvitā // NarP_2,25.42 //",
  "GP12nardp2_u:2554": "yathā satī haraṃ tyaktvā divyābharaṇabhūṣitā /",
  "GP12nardp2_u:2555": "prasthitā sā tadā tanvī bhūsuraiśca samanvitā // NarP_2,25.43 //",
  "GP12nardp2_u:2556": "varaṃ madyasya saṃsparśo nāsya saṃgo nṛpasya vai /",
  "GP12nardp2_u:2557": "varaṃ nīlāṃbarasparśo nāsya dharmacyutasya hi // NarP_2,25.44 //",
  "GP12nardp2_u:2558": "evaṃ hi mohinī ruṣṭā pralapantī tadā bhṛśam /",
  "GP12nardp2_u:2559": "gautamādisamāyuktā nirjagāma gṛhādbrahiḥ // NarP_2,25.45 //",
  "GP12nardp2_u:2560": "hā tāta hā jagannātha sṛṣṭisthittyantakāraka /",
  "GP12nardp2_u:2561": "ityeva śabdaṃ krośantī brahmaṇomānasodbhavā // NarP_2,25.46 //",
  "GP12nardp2_u:2562": "etasminneva kāle tu vājirājaṃ samāsthitaḥ /",
  "GP12nardp2_u:2563": "aṭitvā sakalāmurvīṃ saṃprāpto dharmabhūṣaṇaḥ // NarP_2,25.47 //",
  "GP12nardp2_u:2564": "saṃmukho 'bhūjjananyāstu tvarāyukto vimatsaraḥ /",
  "GP12nardp2_u:2565": "karṇābhyāṃ tasya śabdo 'sau viśrutaḥ pitṛvatsalaḥ // NarP_2,25.48 //",
  "GP12nardp2_u:2566": "mohinīvaktrasaṃbhūto vipravākyopabṛṃhitaḥ /",
  "GP12nardp2_u:2567": "dharmāṅgado dharmamūrtiḥ rukmāgadasutastadā // NarP_2,25.49 //",
  "GP12nardp2_u:2568": "avaruhya hayāttūrṇaṃ yayau tātapadāntike /",
  "GP12nardp2_u:2569": "punarutthāya viprendrānnanāma vihitāñjaliḥ // NarP_2,25.50 //",
  "GP12nardp2_u:2570": "tataḥ śīghragatiṃ dṛṣṭvā mohinīṃ ruṣṭamānasām /",
  "GP12nardp2_u:2571": "ālakṣya tarasā mātaḥ prāha rājan kṛtāñjaliḥ // NarP_2,25.51 //",
  "GP12nardp2_u:2572": "kenāvamānitā devi kathaṃ ruṣṭā pituḥ priye /",
  "GP12nardp2_u:2573": "etairdvijendraiḥ sahitā kva tvaṃ saṃprasthitādhunā // NarP_2,25.52 //",
  "GP12nardp2_u:2574": "dharmāṅgadavacaḥ śrutvā mohinī vākyamabravīt /",
  "GP12nardp2_u:2575": "pitā tavānṛtī putra karo yena vṛthā kṛtaḥ // NarP_2,25.53 //",
  "GP12nardp2_u:2576": "yaḥ karttā sukṛtaṃ bhūri raktāśokākṛtiḥ sthitaḥ /",
  "GP12nardp2_u:2577": "dhvajāṅkuśāṅkitaḥ śrīmāndakṣiṇaḥ kanakāṅgadaḥ // NarP_2,25.54 //",
  "GP12nardp2_u:2578": "rukmāṅgadena te pitrā na cāhaṃ vastumutsahe // NarP_2,25.55 //",
  "GP12nardp2_u:2579": "dharmāṅgada uvāca",
  "GP12nardp2_u:2580": "yadvavīṣi vaco devi tatkarttāhaṃ na saṃśayaḥ /",
  "GP12nardp2_u:2581": "mā kopaṃ kuru mātastvaṃ nivarttatasva pituḥ priye // NarP_2,25.56 //",
  "GP12nardp2_u:2582": "mohinyuvāca",
  "GP12nardp2_u:2583": "anena samayenāhaṃ tvatpitrā mandarācale /",
  "GP12nardp2_u:2584": "kṛtā bhāryā śivaḥ sākṣye sthito yatra surādhipaḥ // NarP_2,25.57 //",
  "GP12nardp2_u:2585": "samayātsa cyutaḥ samyakpitā te rukmabhūpaṇaḥ /",
  "GP12nardp2_u:2586": "na prayacchati me deyaṃ tasya vṛddhiṃ vicintaye // NarP_2,25.58 //",
  "GP12nardp2_u:2587": "na yāce kāñcanaṃ dhānyaṃ hastyaśvaṃ grāmavāsasī /",
  "GP12nardp2_u:2588": "yena tasya bhaveddhānirna yāce tannṛpātmaja // NarP_2,25.59 //",
  "GP12nardp2_u:2589": "yenāsau prīṇayeddehaṃ svakīyaṃ dehināṃ vara /",
  "GP12nardp2_u:2590": "tanmayā prārthitaṃ putra sa mohānna prayacchati // NarP_2,25.60 //",
  "GP12nardp2_u:2591": "tasyaiva copakārāya śarīrasya nṛpātmaja /",
  "GP12nardp2_u:2592": "yācitaḥ sukhahetostu mayā nṛpatisattamaḥ // NarP_2,25.61 //",
  "GP12nardp2_u:2593": "sthitaḥ so 'dyānṛte ghore surāpānasame vibhuḥ // NarP_2,25.62 //",
  "GP12nardp2_u:2594": "satyacyutaṃ niṣṭhuravākyabhāṣiṇaṃ vimuktadharmaṃ tvanṛtaṃ śaṭhaṃ ca /",
  "GP12nardp2_u:2595": "parityajeyaṃ janakaṃ tavādhamaṃ naiva sthitirme bhavitā hi tena // NarP_2,25.63 //",
  "GP12nardp2_u:2596": "tacchrutvā mohinīvākyaṃ putro dharmāṅgado 'bravīt /",
  "GP12nardp2_u:2597": "mayi jīvati tāto me na bhavedanṛtī kvacit // NarP_2,25.64 //",
  "GP12nardp2_u:2598": "nivartasva varārohe kariṣye 'haṃ tavepsitam /",
  "GP12nardp2_u:2599": "pitrā me nānṛtaṃ devi pūrvamuktaṃ kadācana // NarP_2,25.65 //",
  "GP12nardp2_u:2600": "sa kathaṃ mayi jāte tu vadiṣyati mahīpatiḥ /",
  "GP12nardp2_u:2601": "yasya satye sthitā lokāḥ sadevāsuramānuṣāḥ // NarP_2,25.66 //",
  "GP12nardp2_u:2602": "vaivasvatagṛhaṃ yena kṛtaṃ śūnyaṃ hi pāpibhiḥ /",
  "GP12nardp2_u:2603": "vijṛṃbhate yasya kīrtirvyāptaṃ brahmāṇḍamaṇḍalam // NarP_2,25.67 //",
  "GP12nardp2_u:2604": "sa kathaṃ jāyate bhūpo mithyāvacanasaṃsthitaḥ /",
  "GP12nardp2_u:2605": "aśrutaṃ bhūpatervākyaṃ parokṣe śraddadhe katham // NarP_2,25.68 //",
  "GP12nardp2_u:2606": "mamopari dayāṃ kṛtvā nivartasva śubhānane /",
  "GP12nardp2_u:2607": "etaddharmāṅgadenoktaṃ vākyamākarṇya mohinī // NarP_2,25.69 //",
  "GP12nardp2_u:2608": "nyavartata mahīpālaputraskandhāvalaṃbinī /",
  "GP12nardp2_u:2609": "yatra rukmāṅgadaḥ śete mṛtakalpo raviprabhaḥ // NarP_2,25.70 //",
  "GP12nardp2_u:2610": "tasminniveśayāmāsa śayane kāñcanānvite /",
  "GP12nardp2_u:2611": "dīparatnaiḥ suprakāśe vidrumaiścitrite vare // NarP_2,25.71 //",
  "GP12nardp2_u:2612": "ākhaṇḍalāstramaṇibhiḥ kṛtapāde sukomale /",
  "GP12nardp2_u:2613": "dīrghavistārasaṃyukte hyanaupamye manohare // NarP_2,25.72 //",
  "GP12nardp2_u:2614": "tataḥ kṛtāñjaliḥ prāhapitaraṃ ślakṣṇayā girā /",
  "GP12nardp2_u:2615": "tātaiṣā jananī me 'dya tvāṃ vadatyanṛtī tviti // NarP_2,25.73 //",
  "GP12nardp2_u:2616": "kasmāttvamanṛtī bhūpa bhaviṣyasi mahītale /",
  "GP12nardp2_u:2617": "sakoṣaratnanicaye gajāśvarathasaṃyute // NarP_2,25.74 //",
  "GP12nardp2_u:2618": "rājye praśāsyamāne tu saptodadhisamanvite /",
  "GP12nardp2_u:2619": "pradehi sakalaṃ hyasyai yattyā śrāvitaṃ vibho // NarP_2,25.75 //",
  "GP12nardp2_u:2620": "mayi cāpadhare tāta ko vyalīkaṃ carettava /",
  "GP12nardp2_u:2621": "dehi śakrapadaṃ devyai jitaṃ viddhi purandaram // NarP_2,25.76 //",
  "GP12nardp2_u:2622": "vairiñcyaṃ durllabhaṃ yacca yogigamyaṃ nirañjanam /",
  "GP12nardp2_u:2623": "taccāpyahaṃ pradāsyāmi tapasā toṣya padmajam // NarP_2,25.77 //",
  "GP12nardp2_u:2624": "samīhate yajjananī madīyā rasātale vāpi dharātale vā /",
  "GP12nardp2_u:2625": "triviṣṭape vāpi pare pade vā dāsyāmi jitvā naradevadānavān // NarP_2,25.78 //",
  "GP12nardp2_u:2626": "ahaṃ hi dāsastava bhūpa yasmādvikrīyatāṃ māmathavā tṛṇāya /",
  "GP12nardp2_u:2627": "haste hi pāpasya divāprakīrtervatsyāmi tatkarmakaraḥ subhuktaḥ // NarP_2,25.79 //",
  "GP12nardp2_u:2628": "yadduṣkaraṃ bhūmipate trilokyāṃ nādeyamastīha tadiṣṭaṃbhāvāt /",
  "GP12nardp2_u:2629": "taccāpi rājendra dadasva devyai majjīvitaṃ majjananībhavaṃ vā // NarP_2,25.80 //",
  "GP12nardp2_u:2630": "tenaiva sadyo nṛpanātha loke satkīrtiyukto bhava sarvadaiva /",
  "GP12nardp2_u:2631": "virājayitvā svaguṇairnṛpaughānkarairivātmaprabhavaiḥ khaśobhaiḥ // NarP_2,25.81 //",
  "GP12nardp2_u:2632": "kīrtiprabhaṅge vṛjinaṃ bhaviṣyati prajāvadhe yanmanurāha satyam /",
  "GP12nardp2_u:2633": "saṃmārjayitvā vimalaṃ yaśaḥ svaṃ kathaṃ sukhī syāṃ nṛpate tataḥ kṣamaḥ // NarP_2,25.82 //",
  "GP12nardp2_u:2634": "iti śrībṛhannāradīyapurāṇottarabhāge mohinīcarite pañcaviṃśo 'dhyāyaḥ",
  "GP12nardp2_u:2635": "_____________________________________________________________",
  "GP12nardp2_u:2636": "rājovāca",
  "GP12nardp2_u:2637": "kīrtirnaśyatu me putra hyanṛtī vā bhavāmyaham /",
  "GP12nardp2_u:2638": "gato vā narakaṃ ghoraṃ kathaṃ bhokṣye harerdine // NarP_2,26.1 //",
  "GP12nardp2_u:2639": "brahmaṇo nilayaṃ yātu devīyaṃ mohinī suta /",
  "GP12nardp2_u:2640": "bhūyo bhūyo vadati māṃ durmedhāśca subāliśā // NarP_2,26.2 //",
  "GP12nardp2_u:2641": "nāparaṃ kāmaye rājyaṃ vasudhāṃ vasu kiñcana /",
  "GP12nardp2_u:2642": "muktvaivaṃ vāsare viṣṇorbhojanaṃ pāpanāśane // NarP_2,26.3 //",
  "GP12nardp2_u:2643": "yadyahaṃ kutsitāṃ yoniṃ vrajeyaṃ krimisaṃjñitām /",
  "GP12nardp2_u:2644": "tathāpi naiva kartāhaṃ bhojanaṃ harivāsare // NarP_2,26.4 //",
  "GP12nardp2_u:2645": "eṣā gurutarā bhūtvā lokānāṃ śikṣayānvitā /",
  "GP12nardp2_u:2646": "dundubhī kurvatī nādaṃ sā kathaṃ vitathā bhavet // NarP_2,26.5 //",
  "GP12nardp2_u:2647": "abhakṣyabhakṣaṇaṃ kṛtvā agamyāgamanaṃ tathā /",
  "GP12nardp2_u:2648": "apeyaṃ caiva pītvā tu kiṃ jīveccharadaḥ śatam // NarP_2,26.6 //",
  "GP12nardp2_u:2649": "asatyaṃ vāpi kṛtvāhaṃ tyaktarājyanayaḥ kṣitau /",
  "GP12nardp2_u:2650": "dhikkṛto 'pi janaiḥ sarvairna bhokṣye harivāsare // NarP_2,26.7 //",
  "GP12nardp2_u:2651": "viyoge capalāpāṅgyā yadi cenmaraṇaṃ mama /",
  "GP12nardp2_u:2652": "taccāpi varamevātra na bhokṣye harivāsare // NarP_2,26.8 //",
  "GP12nardp2_u:2653": "kathaṃ harṣamahaṃ kartā mārtaṇḍatanayasya vai /",
  "GP12nardp2_u:2654": "vrajadbhirmanujairmārge nirayasyātiduḥkhitaiḥ // NarP_2,26.9 //",
  "GP12nardp2_u:2655": "yāstu śūnyāḥ kṛtāstāta mayā narakapaṅktayaḥ /",
  "GP12nardp2_u:2656": "janaiḥ pūrṇā bhaviṣyanti mayi bhukte tu tāḥ suta // NarP_2,26.10 //",
  "GP12nardp2_u:2657": "māsma sīmantinī putra kukṣau saṃdhārayetsutam /",
  "GP12nardp2_u:2658": "samartho yastu śatrūṇāṃ harṣaṃ saṃjanayedbhuvi // NarP_2,26.11 //",
  "GP12nardp2_u:2659": "bhojanaṃ vāsare viṣṇoretadeva hiyācate /",
  "GP12nardp2_u:2660": "tanna dāsyāmi mohinyā yācito 'pi surāsuraiḥ // NarP_2,26.12 //",
  "GP12nardp2_u:2661": "pibedviṣaṃ viśedvahniṃ nipatetparvatāgrataḥ /",
  "GP12nardp2_u:2662": "ākāśabhāsā svaśiraśchindyādeva varāsinā // NarP_2,26.13 //",
  "GP12nardp2_u:2663": "na bhokṣyate haridine rājā rukmāṅgadaḥ kṣitau /",
  "GP12nardp2_u:2664": "rukmāṅgadeti mannāma prasiddhaṃ bhuvanatraye // NarP_2,26.14 //",
  "GP12nardp2_u:2665": "ekādaśyupavāsena tanmayā saṃcitaṃ yaśaḥ /",
  "GP12nardp2_u:2666": "sa kathaṃ bhojanaṃ kṛtvā nāśaye svakṛtaṃ yaśaḥ // NarP_2,26.15 //",
  "GP12nardp2_u:2667": "mriyate yadi vā gacchati nipatati naśyecca khaṇḍaśo vāpi /",
  "GP12nardp2_u:2668": "viramati tadapi na ceto māmakamiti mohinīhetoḥ // NarP_2,26.16 //",
  "GP12nardp2_u:2669": "parityajāmyeṣa nijaṃ hi jīvitaṃ lokaiḥ sametaḥ sahadārabhṛtyaiḥ /",
  "GP12nardp2_u:2670": "na tveva kuryāṃ madhusūdanasya dine supuṇye 'nnaniṣevaṇaṃ hi // NarP_2,26.17 //",
  "GP12nardp2_u:2671": "iti śrībṛhannāradīyapurāṇottarabhāge mohinīcarite ṣaḍvaviṃśo 'dhyāyaḥ",
  "GP12nardp2_u:2672": "_____________________________________________________________",
  "GP12nardp2_u:2673": "adastadā /",
  "GP12nardp2_u:2674": "āhūya jananīṃ śīghraṃ nāmnā saṃdhyāvalīṃ śubhām // NarP_2,27.1 //",
  "GP12nardp2_u:2675": "sūryāyuta samaprakhyāṃ tejasā rucirastanām /",
  "GP12nardp2_u:2676": "pālayantīṃ dharāṃ sarvāṃ pādavinyāsavikramaiḥ // NarP_2,27.2 //",
  "GP12nardp2_u:2677": "putrasya vacanātprāptā tatkṣaṇaṃ nṛpasannidhau /",
  "GP12nardp2_u:2678": "śrāvitā mohinī vākyaṃ piturvākyaṃ tathaiva ca // NarP_2,27.3 //",
  "GP12nardp2_u:2679": "ubhayoḥ saṃvidaṃ kṛtvā parisāṃtvayya mohinīm /",
  "GP12nardp2_u:2680": "bhojanāya sthitāmenāṃ nṛpasya harivāsare // NarP_2,27.4 //",
  "GP12nardp2_u:2681": "yathā no cyavate satyādyathā bhuṅkte na me pitā /",
  "GP12nardp2_u:2682": "tathā vidhīyatāmevaṃ kuśalaṃ cobhayorbhavet // NarP_2,27.5 //",
  "GP12nardp2_u:2683": "tatputravacanaṃ śrutvā devī saṃdhyāvalī nṛpa /",
  "GP12nardp2_u:2684": "mohinīṃ ślakṣṇayā vācā prāha brahmasutā tadā // NarP_2,27.6 //",
  "GP12nardp2_u:2685": "māgrahaṃ kuru vāmoru kathañcidapi bhūpatiḥ /",
  "GP12nardp2_u:2686": "nāsvādayati pāpānna saṃprāpte harivāsare // NarP_2,27.7 //",
  "GP12nardp2_u:2687": "anuvartaya rājāna gurureṣa sanātanaḥ /",
  "GP12nardp2_u:2688": "sadā bhavati yā nārī bharturvacanakāriṇī // NarP_2,27.8 //",
  "GP12nardp2_u:2689": "tasyāḥ syurakṣayayā lokāḥ sāvitryāstu yathāmalāḥ /",
  "GP12nardp2_u:2690": "yadyanena purā devi tava dattaḥ karo girau // NarP_2,27.9 //",
  "GP12nardp2_u:2691": "kāmārtena vimūḍhena tanna yo 'gyaṃ vicintitam /",
  "GP12nardp2_u:2692": "yaddeyaṃ taddadātyeṣa hyadeyaṃ prārthayasva mā // NarP_2,27.10 //",
  "GP12nardp2_u:2693": "vipattirapi bhadraiva sanmārge saṃsthitasya tu /",
  "GP12nardp2_u:2694": "na bhuktaṃ yena subhage śaiśave 'pi harerdine // NarP_2,27.11 //",
  "GP12nardp2_u:2695": "sa kathaṃ bhokṣyate puṇye mādhavasya dine 'dhunā /",
  "GP12nardp2_u:2696": "kāmaṃ varaya vāmoruvaramanyaṃ sudurlabham // NarP_2,27.12 //",
  "GP12nardp2_u:2697": "taṃ dadātyeva bhūpālo nivṛttā bhava bhojane /",
  "GP12nardp2_u:2698": "manyase yadi māṃ devi dharmāṅgadavirohiṇīm // NarP_2,27.13 //",
  "GP12nardp2_u:2699": "asmajjīvitasaṃyuktaṃ rājyaṃ varaya suvrate /",
  "GP12nardp2_u:2700": "saptadvīpasametaṃ hi sasaridvanaparvatam // NarP_2,27.14 //",
  "GP12nardp2_u:2701": "kaniṣṭhāyā variṣṭhāhaṃ kariṣye pādavandanam /",
  "GP12nardp2_u:2702": "bharturarthe viśālākṣi prasīda tanumadhyame // NarP_2,27.15 //",
  "GP12nardp2_u:2703": "vācā śapathadoṣaistu saṃnirudhya patiṃ hi yā /",
  "GP12nardp2_u:2704": "akāryaṃ kārayetpāpā sā nārī niraye vaset // NarP_2,27.16 //",
  "GP12nardp2_u:2705": "sā cyutā narakāddhorātsaptajanmāni pañca ca /",
  "GP12nardp2_u:2706": "sūkarīṃ yonimāpnoti cāṇḍālīṃ ca tataḥ param // NarP_2,27.17 //",
  "GP12nardp2_u:2707": "evaṃ jñātvā mayā devi vikriyāṃ pāpasaṃbhavām /",
  "GP12nardp2_u:2708": "nivāritāsi vāmoru sakhībhāvena suṃdari // NarP_2,27.18 //",
  "GP12nardp2_u:2709": "vipakṣasyāpi sadbuddhirdātavyā dharmamicchatā /",
  "GP12nardp2_u:2710": "kiṃ punaḥ sakhisaṃsthāyāstava padmanibhānane // NarP_2,27.19 //",
  "GP12nardp2_u:2711": "saṃdhyā valīvacaḥ śrutvā mohinī mohakāriṇī /",
  "GP12nardp2_u:2712": "uvāca kanakābhāṃ tāṃ bharturjyeṣṭhāṃ priyāṃ tadā // NarP_2,27.20 //",
  "GP12nardp2_u:2713": "mānanīyāsi me subhru karomi vacanaṃ tava /",
  "GP12nardp2_u:2714": "vidvadbhirmunibhiryyattu gīyate nāradādibhiḥ // NarP_2,27.21 //",
  "GP12nardp2_u:2715": "yadi tannācaredrājā bhojanaṃ harivāsare /",
  "GP12nardp2_u:2716": "kriyatāmaparaṃ devi maraṇādadhikaṃ tava // NarP_2,27.22 //",
  "GP12nardp2_u:2717": "mamāpi duḥkhadaṃhyetaddaivājjalpāmyahaṃ śubhe /",
  "GP12nardp2_u:2718": "kasyeṣṭamātmahananaṃ kasyeṣṭaṃ viṣabhakṣaṇam // NarP_2,27.23 //",
  "GP12nardp2_u:2719": "patanaṃ vā girermūrdhraḥ krīḍā vāpi bileśayaiḥ /",
  "GP12nardp2_u:2720": "vyāghrasiṃhābhigamanaṃ samudrataraṇaṃ tathā // NarP_2,27.24 //",
  "GP12nardp2_u:2721": "daruktānṛtavākyaṃ vā paradārābhimarśanam /",
  "GP12nardp2_u:2722": "apathyabhakṣaṇaṃ loke tathābhakṣyasya bhakṣaṇam // NarP_2,27.25 //",
  "GP12nardp2_u:2723": "mṛgāṭanamathākṣairvā krīḍanaṃ sāhasaṃ tathā /",
  "GP12nardp2_u:2724": "chedanaṃ tṛṇakāṣṭhānāṃ loṣṭānāmavamarddanam // NarP_2,27.26 //",
  "GP12nardp2_u:2725": "hiṃsanaṃ sūkṣmadevānāṃ jalapāvakakhelanam /",
  "GP12nardp2_u:2726": "daivāviṣṭo varārohe naraḥ sarvaṃ karoti vai // NarP_2,27.27 //",
  "GP12nardp2_u:2727": "trivargavicyutaṃ ghoraṃ yaśodehaharaṃ kṣitau /",
  "GP12nardp2_u:2728": "narakārhe naro devi karotyaśubhakarma tat // NarP_2,27.28 //",
  "GP12nardp2_u:2729": "sāhaṃ pāpā durācārā vaktukāmā sunirghṛṇam /",
  "GP12nardp2_u:2730": "yādṛśena hi bhāvena yonau śukraṃ samutsṛjet // NarP_2,27.29 //",
  "GP12nardp2_u:2731": "tādṛśena hi bhāvena saṃtānaṃ saṃbhavediti /",
  "GP12nardp2_u:2732": "sāhaṃ vivādabhāvena rājño rukmāṅgadasya hi // NarP_2,27.30 //",
  "GP12nardp2_u:2733": "jātā jalajajātena strīrūpā varavarṇinī /",
  "GP12nardp2_u:2734": "duṣṭabhāvā tathā jātā kartrī duṣṭaṃ nṛpasya tu // NarP_2,27.31 //",
  "GP12nardp2_u:2735": "na lagnaṃ na grahā devi na horā puṇyadarśinī /",
  "GP12nardp2_u:2736": "tatkālabhāvanā grāhyā tadbhāvo jāyate sutaḥ // NarP_2,27.32 //",
  "GP12nardp2_u:2737": "tena bhāvena jātasya dākṣiṇyaṃ nopapadyate /",
  "GP12nardp2_u:2738": "na ca vrīḍā na ca sneho na dharmo devi vidyate // NarP_2,27.33 //",
  "GP12nardp2_u:2739": "jānannapi yathāyuktastaṃ bhāvamanuvartate // NarP_2,27.34 //",
  "GP12nardp2_u:2740": "vakṣye vacaḥ prāṇaharaṃ tavādhunā bhartuḥ salokasya vadhūjanasya /",
  "GP12nardp2_u:2741": "dharmāpahaṃ vācyakaraṃ mamāpi kartuṃ na śakyaṃ manasāpi bhīru // NarP_2,27.35 //",
  "GP12nardp2_u:2742": "karoṣi vākyaṃ yadi māmakaṃ hi bhavecca kīrtirmahatīha loke /",
  "GP12nardp2_u:2743": "bharturyaśaḥ syāttridive gatiste putre praśaṃsā mama dhigvivādaḥ // NarP_2,27.36 //",
  "GP12nardp2_u:2744": "vasiṣṭha uvāca",
  "GP12nardp2_u:2745": "mohinīvacanaṃ śrutvā devī saṃdhyāvalī vibho /",
  "GP12nardp2_u:2746": "dhairyamālaṃbya tāṃ tanvīṃ brūhi brūhītyacodayat // NarP_2,27.37 //",
  "GP12nardp2_u:2747": "kīdṛśaṃ vadase vākyaṃ yena duḥkhaṃ bhavenmama /",
  "GP12nardp2_u:2748": "bharturme satyakaraṇe na duḥkhaṃ jāyate kvacit /",
  "GP12nardp2_u:2749": "ātmano nidhane vāpi putrasya nidhane 'pi vā /",
  "GP12nardp2_u:2750": "bharturarthe prakurvantyā rājyanāśe na me vyathā // NarP_2,27.38 //",
  "GP12nardp2_u:2751": "yasyā duḥkhī bhavedbhartā bhāryāyā varavārṇinī /",
  "GP12nardp2_u:2752": "samṛddhāyāḥ sapāpāyāstasyāḥ proktā hyadhogatiḥ // NarP_2,27.39 //",
  "GP12nardp2_u:2753": "sā yāti narakaṃ pāpā pūyākhyaṃ yugasaptatim /",
  "GP12nardp2_u:2754": "tataśchuchundarī syācca sapta janmāni bhārate // NarP_2,27.40 //",
  "GP12nardp2_u:2755": "tataḥ kākī tataḥ śyālī godhā gotvena śuddhyati /",
  "GP12nardp2_u:2756": "bharturarthe tu yā vitteṃ vidyamānaṃ na yacchati // NarP_2,27.41 //",
  "GP12nardp2_u:2757": "jīvitaṃ vā varārohe viṣṭhāyāṃ sā bhavetkrimiḥ /",
  "GP12nardp2_u:2758": "krimiyonivinirmuktā kāṣṭhīlā jāyate śubhe // NarP_2,27.42 //",
  "GP12nardp2_u:2759": "mama kaumārabhāve tu matpituḥ kāṣṭhapāṭakaḥ /",
  "GP12nardp2_u:2760": "agniprajvālanātha hi kāṣṭhaṃ pāṭayate ciram // NarP_2,27.43 //",
  "GP12nardp2_u:2761": "sakhībhiḥ sahitā cāhaṃ krīḍāsaṃsaktamānasā /",
  "GP12nardp2_u:2762": "kāṣṭhaṃ pāṭayatastasya samīpamagamaṃ tadā // NarP_2,27.44 //",
  "GP12nardp2_u:2763": "tatra dṛṣṭā mayā subhru kāṣṭhīlā dārunirgatā /",
  "GP12nardp2_u:2764": "navanītanibhaṃ dehaṃ bibhrāṇā cāñjanatviṣam // NarP_2,27.45 //",
  "GP12nardp2_u:2765": "kaniṣṭhikāṅgulisamā sthaulye hyaṅgulimānikā /",
  "GP12nardp2_u:2766": "tāṃ dṛṣṭvā patitāṃ bhūmau hantuṃ dhvāṅkṣaḥ samāgataḥ // NarP_2,27.46 //",
  "GP12nardp2_u:2767": "yāvadgṛhṇāti vaktreṇa kāṣṭhīlāṃ kṣudhitaḥ sa tu /",
  "GP12nardp2_u:2768": "tāvannivāritaḥ sadyo mayā loṣṭena tatkṣaṇāt // NarP_2,27.47 //",
  "GP12nardp2_u:2769": "sā muktā tāḍitenetthaṃ vāyasena varānane /",
  "GP12nardp2_u:2770": "sakṣatā tuṇḍasaṃspṛṣṭā na ca śaktā palāyitum // NarP_2,27.48 //",
  "GP12nardp2_u:2771": "tataḥ sā vepamānā tu prāṇatyāgamupāgamat /",
  "GP12nardp2_u:2772": "siktā kiñcijjalainaiva tataḥ svāsthyamupāgatā // NarP_2,27.49 //",
  "GP12nardp2_u:2773": "tatataḥ sā mānuṣīvācā māmāha varavarṇinī /",
  "GP12nardp2_u:2774": "saṃdhyāvalīti saṃbodhya sakhīmadhyasamāsthitām // NarP_2,27.50 //",
  "GP12nardp2_u:2775": "sumantunāmno hi muneḥ sarvajñasya sutābhavam /",
  "GP12nardp2_u:2776": "pūrvajanmani patnī ca kaiṇḍinyasya śubhānane // NarP_2,27.51 //",
  "GP12nardp2_u:2777": "nyavasaṃ kānyakubje tu susamṛddhā sudarpitā /",
  "GP12nardp2_u:2778": "jananyā bandhuvargasya pituriṣṭatamā hyaham // NarP_2,27.52 //",
  "GP12nardp2_u:2779": "pitrā dattā tataścāhaṃ kaiṇḍinyāya mahātmane /",
  "GP12nardp2_u:2780": "kulīnāya sarūpāya strīsaṃgarahitāya ca // NarP_2,27.53 //",
  "GP12nardp2_u:2781": "śayanīyādikaṃ dattaṃ yautukaṃ janakena me /",
  "GP12nardp2_u:2782": "śvaśureṇāpi me dattaṃ suvarṇasyāyutaṃ purā // NarP_2,27.54 //",
  "GP12nardp2_u:2783": "pitṛśvaśūravittābhyāṃ paripūrṇābhavaṃ tadā /",
  "GP12nardp2_u:2784": "gomahiṣyādisaṃyuktā dhanadhānyasamanvitā // NarP_2,27.55 //",
  "GP12nardp2_u:2785": "iṣṭā śvaśurayośvāhaṃ sauśīnyena janasya ca /",
  "GP12nardp2_u:2786": "kālena pañcatāṃ prāptaḥ śvaśuro vedatattvavit // NarP_2,27.56 //",
  "GP12nardp2_u:2787": "taṃ mṛtaṃ patimādāya śvaśrūragniṃ viveśa sā /",
  "GP12nardp2_u:2788": "tato bhartāñjaliṃ datvā pitroḥ śrāddhamathākarot // NarP_2,27.57 //",
  "GP12nardp2_u:2789": "gate māsadvaye devi bhartā me rājamandiram /",
  "GP12nardp2_u:2790": "gataḥ kautukabhāvenahṛcchayena prapīḍitaḥ // NarP_2,27.58 //",
  "GP12nardp2_u:2791": "tatra veśyāḥ surūpāḍhyā yauvanena samanvitāḥ /",
  "GP12nardp2_u:2792": "praviśatyāṃ nṛpagṛhe dṛṣṭāstena dvijanmanā // NarP_2,27.59 //",
  "GP12nardp2_u:2793": "tāsāṃ madhyāttu dve gṛhyavittadānena bhūriṇā /",
  "GP12nardp2_u:2794": "svagṛhe dhārayāmāsa krīḍārthaṃ durmatiḥ patiḥ // NarP_2,27.60 //",
  "GP12nardp2_u:2795": "tābhyāṃ vittamaśeṣaṃ tu kṣayaṃ nītaṃ niṣevaṇāt /",
  "GP12nardp2_u:2796": "varṣatraye gate devi nisvo jātaḥ patirmama // NarP_2,27.61 //",
  "GP12nardp2_u:2797": "tatā māṃ prārthayāmāsa dehi me 'ṅgavibhūṣaṇam /",
  "GP12nardp2_u:2798": "tanmayā nahi dattaṃ tu bhartre vyasanine tadā // NarP_2,27.62 //",
  "GP12nardp2_u:2799": "subhage sarvamādāya gatāhaṃ mandiraṃ pituḥ /",
  "GP12nardp2_u:2800": "tataḥ pitṛgṛhe vittaṃ bhṛtyādikamaśeṣataḥ // NarP_2,27.63 //",
  "GP12nardp2_u:2801": "vikrīya dattaṃ vaiśyābhyāṃ taccāpi kṣayamāgatam /",
  "GP12nardp2_u:2802": "kṣetradhānyādikaṃ yacca sabhāṇḍaṃ saparicchadam // NarP_2,27.64 //",
  "GP12nardp2_u:2803": "svalpamūlyena vikrīyagato nadanadīpatim /",
  "GP12nardp2_u:2804": "nāvamāruhya me bhartā viveśāntarmahodadheḥ // NarP_2,27.65 //",
  "GP12nardp2_u:2805": "sa gato dūramadhvānaṃ paśyamāno 'dbhutāni ca /",
  "GP12nardp2_u:2806": "śubhe samudrajātāni jīvaceṣṭhāṅkitāni ca // NarP_2,27.66 //",
  "GP12nardp2_u:2807": "prabhañjanavaśaṃ prāptā sā naukā śatayojanam /",
  "GP12nardp2_u:2808": "gatā viśīrṇatāṃ tatra mṛtāste nāvamāśritāḥ // NarP_2,27.67 //",
  "GP12nardp2_u:2809": "matpatirdaivayogena dīrgha kāṣṭhaṃ samāśritaḥ /",
  "GP12nardp2_u:2810": "vāyunā nīyamāno 'sau prācīnena svakarmaṇā // NarP_2,27.68 //",
  "GP12nardp2_u:2811": "āsasādācalaṃ devi ratnaśṛṅgavibhūṣitam /",
  "GP12nardp2_u:2812": "bahunir jharaṇopetaṃ bahupakṣisamanvitam // NarP_2,27.69 //",
  "GP12nardp2_u:2813": "bahuvṛkṣaiḥ samākīrṇaṃ nānāpuṣpaphalopagaiḥ /",
  "GP12nardp2_u:2814": "ullikhantaṃ hi śikharaiḥ khamadhyaṃ svātmanastribhiḥ // NarP_2,27.70 //",
  "GP12nardp2_u:2815": "taṃ dṛṣṭvā parvataṃ divyaṃ tyaktvā naukāṣṭhamadbhutam /",
  "GP12nardp2_u:2816": "āruroha mudāyukto vittākāṅkṣī sulocane // NarP_2,27.71 //",
  "GP12nardp2_u:2817": "viśaśrāma muhūrtaṃ tu kṣutpipāsāsamanvitaḥ /",
  "GP12nardp2_u:2818": "tata utthāya bhakṣyārthaṃ vṛkṣāṃstatra vyalokayat // NarP_2,27.72 //",
  "GP12nardp2_u:2819": "supakvāstatra mṛdvīkā dṛṣṭvā bhuktvā mudānvitaḥ /",
  "GP12nardp2_u:2820": "śāntiṃ prāptastato 'paśyatsālamekaṃ sunirmalam // NarP_2,27.73 //",
  "GP12nardp2_u:2821": "ghanacchāyaṃ meghanibhaṃ pañcāśatpuruṣocchrayam /",
  "GP12nardp2_u:2822": "tasyādhastātsa suṣvāpa svottarīyaṃ prasārya ca // NarP_2,27.74 //",
  "GP12nardp2_u:2823": "mohinyā nidrayā caiva saṃpraghūrṇitalocanaḥ /",
  "GP12nardp2_u:2824": "tāvatsupto 'tikhinno 'sau yāvatsūryo 'statāṃ gataḥ // NarP_2,27.75 //",
  "GP12nardp2_u:2825": "sūrye 'staṃ samanuprāpte samāyāte niśāmukhe /",
  "GP12nardp2_u:2826": "abhyagādrākṣaso ghoro garjamāno yathā ghanaḥ // NarP_2,27.76 //",
  "GP12nardp2_u:2827": "aṅkenādāya tanvaṅgīṃ sītāmiva daśānanaḥ /",
  "GP12nardp2_u:2828": "śubhāṃ kāśīpateḥ putrīṃ nāmnā ratnāvalīṃ śubhām // NarP_2,27.77 //",
  "GP12nardp2_u:2829": "adhautapādāṃ suśroṇīṃ saumyadikchīrṣaśāyinīm /",
  "GP12nardp2_u:2830": "patikāmā kumārī sā nāvindatsadṛśaṃ patim // NarP_2,27.78 //",
  "GP12nardp2_u:2831": "sarvayoṣidvarā bālā rudatī nidrayākulā /",
  "GP12nardp2_u:2832": "pitā tasyāḥ pradāne tu cintāviṣṭo hyaharnniśam // NarP_2,27.79 //",
  "GP12nardp2_u:2833": "dīpacchāyāśrite tanvi śayane sā vyavasthitā /",
  "GP12nardp2_u:2834": "aṭamānena pāpena dṛṣṭā sā rūpaśālinī // NarP_2,27.80 //",
  "GP12nardp2_u:2835": "dīparatnaiḥ sukhacite dhārayantī ca kaṅkaṇe /",
  "GP12nardp2_u:2836": "ubhayordaśa ratnāni niṣke ca daśapañca ca // NarP_2,27.81 //",
  "GP12nardp2_u:2837": "sīmante sapta ratnāni keyūre 'ṣṭau ca pañca ca /",
  "GP12nardp2_u:2838": "evaṃ ratnācitāṃ bālāṃ śātakumbhasamaprabhām // NarP_2,27.82 //",
  "GP12nardp2_u:2839": "jahāra rājabhavanāttāṃ tadā cāruhāsinīm /",
  "GP12nardp2_u:2840": "vāyumārgaṃ samāśritya kṣaṇātprāptaḥ svamālayam // NarP_2,27.83 //",
  "GP12nardp2_u:2841": "taṃ parvataṃ sa yatrāste patirmeśālamāśritaḥ /",
  "GP12nardp2_u:2842": "tatra tasya guhāṃ dṛṣṭvā suvarṇasadṛśaprabhām // NarP_2,27.84 //",
  "GP12nardp2_u:2843": "tadbhayasyāsahā tatra praviveśāsya paśyataḥ /",
  "GP12nardp2_u:2844": "anekairmaṇivinyāsaiḥ saṃyuktāṃ citramandirām // NarP_2,27.85 //",
  "GP12nardp2_u:2845": "nānādravyasamākīrṇāṃ śayanāsanasaṃyutām /",
  "GP12nardp2_u:2846": "bhojanaiḥ pānapātraiśca bhakṣyabhojyairanekadhā // NarP_2,27.86 //",
  "GP12nardp2_u:2847": "praviśya tatra śayyāyāṃ mumocotpalalocanām /",
  "GP12nardp2_u:2848": "rudatīmatisaṃtrastāṃ pīnaśroṇipayodharām // NarP_2,27.87 //",
  "GP12nardp2_u:2849": "tasyāstu ruditaṃ śrutvā tasya bhāryā hi rākṣasī /",
  "GP12nardp2_u:2850": "ājagāma tvarāyuktā yatrāsau rākṣasaḥ sthitaḥ // NarP_2,27.88 //",
  "GP12nardp2_u:2851": "tāṃ dṛṣṭvā cārusarvāṅgīṃ taptakāñcanasaprabhām /",
  "GP12nardp2_u:2852": "papraccha nijabhartāraṃ kruddhā nirbhartsatī satī // NarP_2,27.89 //",
  "GP12nardp2_u:2853": "kimarthamāhṛtā ceyaṃ jīvantyāṃ mayi nirghṛṇaṃ /",
  "GP12nardp2_u:2854": "anyāṃ samīhase bhāryāṃ nāhaṃ bhāryāṃ bhavāmi te // NarP_2,27.90 //",
  "GP12nardp2_u:2855": "evaṃ bruvāṇāṃ tāṃ bhartā rākṣasīmasitekṣaṇām /",
  "GP12nardp2_u:2856": "uvāca rākṣaso harṣātsvāṃ priyāṃ cārulocanām // NarP_2,27.91 //",
  "GP12nardp2_u:2857": "tvadarthamāhṛtaṃ bhakṣyaṃ mayā kośyāḥ śubhānane /",
  "GP12nardp2_u:2858": "daivopapāditaṃ dvāri dvitīyaṃ mama tiṣṭhati // NarP_2,27.92 //",
  "GP12nardp2_u:2859": "śālavṛkṣāśritaḥ śete vipraścaiko varānane /",
  "GP12nardp2_u:2860": "tamānaya tvarāyuktā yenāhaṃ bhakṣyamācare // NarP_2,27.93 //",
  "GP12nardp2_u:2861": "rākṣasasya vacaḥ śrutvā kumārī sābravīdidam /",
  "GP12nardp2_u:2862": "mithyā rākṣasi bhartā te bhāṣate tvadbhayādayam // NarP_2,27.94 //",
  "GP12nardp2_u:2863": "jñātvā tvāṃ jarayopetāṃ virūpāmatijihyagām /",
  "GP12nardp2_u:2864": "suptāṃ pitṛgṛhe rātrau māṃ samāsādya kāmataḥ // NarP_2,27.95 //",
  "GP12nardp2_u:2865": "anūḍhāṃ rudatīṃ bhadre bhāryārthaṃ samupānayat /",
  "GP12nardp2_u:2866": "itīritamupākarṇya vacanaṃ rājakanyayā // NarP_2,27.96 //",
  "GP12nardp2_u:2867": "krodhayuktātimātraṃ vai babhūva kṣipatī vacaḥ /",
  "GP12nardp2_u:2868": "tasyāśca rūpamālokya satyamevāvadhārayat // NarP_2,27.97 //",
  "GP12nardp2_u:2869": "cintayāmāsa cāpyevaṃ bhāryārthe hyāhṛteti ca /",
  "GP12nardp2_u:2870": "avaśyaṃ mūrghniṃ kīlaṃ me roṣayiṣyati rākṣasaḥ // NarP_2,27.98 //",
  "GP12nardp2_u:2871": "māsma sīmantinī kācidbhevatsā bhuvanatraye /",
  "GP12nardp2_u:2872": "yā sāpatnyena duḥkhena pīḍyamānā hi jīvati // NarP_2,27.99 //",
  "GP12nardp2_u:2873": "sarveṣāmeva duḥkhānāṃ mahaccedaṃ na saṃśayaḥ /",
  "GP12nardp2_u:2874": "sāmānyadravyabhogādi niṣṭhā caivāparā bhavet // NarP_2,27.100 //",
  "GP12nardp2_u:2875": "evaṃ sā bahu saṃcintya bhartāraṃ vākyamabravīt /",
  "GP12nardp2_u:2876": "madīyā mama bhakṣyārthaṃ tvayānītā sulocanā // NarP_2,27.101 //",
  "GP12nardp2_u:2877": "taṃ vipramānayiṣyāmi bhakṣyārthaṃ tava suvrata /",
  "GP12nardp2_u:2878": "tataḥ sa rākṣasaḥ prāha gacchagaccheti satvaram // NarP_2,27.102 //",
  "GP12nardp2_u:2879": "sṛkkiṇī sravate 'tyarthaṃ tasya bhakṣaṇakāmyayā /",
  "GP12nardp2_u:2880": "tataḥ sā rākṣasī ghorā śrutvā patisamīritam // NarP_2,27.103 //",
  "GP12nardp2_u:2881": "nirjagāma durantāśā dadarśa dvijasattamam /",
  "GP12nardp2_u:2882": "rūpayauvanasaṃyuktaṃ vidyāratnavibhūṣitam // NarP_2,27.104 //",
  "GP12nardp2_u:2883": "taṃ dṛṣṭvā māyayā bhūtvā suṃdarī ṣoḍaśābdikā /",
  "GP12nardp2_u:2884": "hṛcchayena samāviṣṭā tadantikamupāgamat // NarP_2,27.105 //",
  "GP12nardp2_u:2885": "abravītsā pṛthuśroṇī taṃ vipraṃ prītisaṃyutā /",
  "GP12nardp2_u:2886": "kastvaṃ kasmādihāyataḥ kimarthamiha tiṣṭhasi // NarP_2,27.106 //",
  "GP12nardp2_u:2887": "pṛcchāmi patikāmāhaṃ rākṣasī hṛcchayāturā /",
  "GP12nardp2_u:2888": "svabhartrāhaṃ parityaktā tvāṃ patiṃ kartumāgatā // NarP_2,27.107 //",
  "GP12nardp2_u:2889": "tacchrutvā vacanaṃ tasyā bhartā me bhayasaṃyutaḥ /",
  "GP12nardp2_u:2890": "uvāca vacanaṃ prājño dhairyamālaṃbya tāṃ śubhe // NarP_2,27.108 //",
  "GP12nardp2_u:2891": "rakṣomānuṣasaṃyogaḥ kathaṃ rākṣasi saṃbhavet /",
  "GP12nardp2_u:2892": "mānuṣāstu smṛtā bhakṣyā rākṣasānāṃ na saṃśayaḥ // NarP_2,27.109 //",
  "GP12nardp2_u:2893": "tacchrutvā vacanaṃ sā tu punastaṃ prāha sādaram /",
  "GP12nardp2_u:2894": "asaṃbhāvyaṃ ca jagati saṃbhaveddaivayogataḥ // NarP_2,27.110 //",
  "GP12nardp2_u:2895": "purāṇe śrūyate hyetadbhaviṣyaṃ bhārate sthitam /",
  "GP12nardp2_u:2896": "hiḍaṃbā rākṣasī vipra bhīmabhāryā bhaviṣyati // NarP_2,27.111 //",
  "GP12nardp2_u:2897": "mānuṣotpāditaḥ putro bhaviṣyati ghaṭotkacaḥ /",
  "GP12nardp2_u:2898": "avadhyaḥ sarvaśastrāṇāṃ śaktyā mṛtyumavāpsyati // NarP_2,27.112 //",
  "GP12nardp2_u:2899": "tasmādviṣādaṃ mā viprakuru tvaṃ daivayogataḥ /",
  "GP12nardp2_u:2900": "bhāryā tavāhaṃ saṃjātā dava hi balavattaram // NarP_2,27.113 //",
  "GP12nardp2_u:2901": "martyalokaṃ gate śaktre vairocaninirīkṣaṇe /",
  "GP12nardp2_u:2902": "tadantaraṃ samāsādya bhartā me ghorarākṣasaḥ // NarP_2,27.114 //",
  "GP12nardp2_u:2903": "tadgṛhācchaktimaharaddīptāmagriśikhāmiva /",
  "GP12nardp2_u:2904": "seyaṃ samāśritā cātra śālavṛkṣe tu vāsavī // NarP_2,27.115 //",
  "GP12nardp2_u:2905": "ahatvaikaṃ dvijaśreṣṭha nagacchati purandaram /",
  "GP12nardp2_u:2906": "yadvadhāya prakṣipettāṃ so 'maro 'pi vinaśyati // NarP_2,27.116 //",
  "GP12nardp2_u:2907": "sāhamāruhya śālāgraṃ śaktimānīya bhāsvarām /",
  "GP12nardp2_u:2908": "tvatkare saṃpradāsyāmi bharturnidhanakāmyayā // NarP_2,27.117 //",
  "GP12nardp2_u:2909": "yadi tvamanayā śaktyā na hiṃsasi niśācaram /",
  "GP12nardp2_u:2910": "khādayiṣyati durmedhāstvāṃ ca māṃ ca na saśayaḥ // NarP_2,27.118 //",
  "GP12nardp2_u:2911": "tava śatrurmahāneṣa mamāpi ca parantapa /",
  "GP12nardp2_u:2912": "yenāhṛtā kumārīha bhāryārthaṃ mandabuddhinā // NarP_2,27.119 //",
  "GP12nardp2_u:2913": "sapatnabhāvo janito mama bhartrā durātmanā /",
  "GP12nardp2_u:2914": "vyāpādite 'sminnubhayoḥ krīḍanaṃ saṃbhaviṣyati // NarP_2,27.120 //",
  "GP12nardp2_u:2915": "yadyanyathā vadervākyaṃ tvāmahaṃ rativarddhana /",
  "GP12nardp2_u:2916": "tadātmakagṛtapuṇyasya na bhaveyaṃ hi bhāginī // NarP_2,27.121 //",
  "GP12nardp2_u:2917": "yā gatirbrahmahatyāyāṃ kutsitā prāpyate naraiḥ /",
  "GP12nardp2_u:2918": "tāṃ gatiṃ hi prapadye 'haṃ yadyetadanṛtaṃ bhavet // NarP_2,27.122 //",
  "GP12nardp2_u:2919": "madyaṃ hi pibato brahman brāhmaṇasya durātmanaḥ /",
  "GP12nardp2_u:2920": "yā gatirvihitā ghorā tāṃ gatiṃ prāpnuyāmyaham // NarP_2,27.123 //",
  "GP12nardp2_u:2921": "gurudāraprasaktasya jatoḥ pāpaniṣeviṇaḥ /",
  "GP12nardp2_u:2922": "yā gatistāṃ dvijaśreṣṭha mithyā procya samāpnuyām // NarP_2,27.124 //",
  "GP12nardp2_u:2923": "svarṇanyāsāpaharaṇe medinīharaṇe ca yā /",
  "GP12nardp2_u:2924": "ātmano hanane yā hi vihitā munibhirdvija // NarP_2,27.125 //",
  "GP12nardp2_u:2925": "gatistāmanugacchāmi yadyetadanṛtaṃ vade /",
  "GP12nardp2_u:2926": "pañcamyāṃ ca tathāṣṭamyāṃ yatpāpaṃ māṃsabhakṣaṇe // NarP_2,27.126 //",
  "GP12nardp2_u:2927": "strīsaṃgame tarucchede yatpāpaṃ śaśinaḥ kṣaye /",
  "GP12nardp2_u:2928": "yaducchiṣṭe ghṛtaṃ bhokturmaithunena divā ca yat // NarP_2,27.127 //",
  "GP12nardp2_u:2929": "vaiśvadevamakartuśca gṛhiṇo hi dvijasya yat /",
  "GP12nardp2_u:2930": "bhikṣāmadāturbhikṣubhyo vidhavāyā dvibhojanāt // NarP_2,27.128 //",
  "GP12nardp2_u:2931": "tailaṃ bhoktuśca saṃkrāntau gobhistīrthaṃ ca gacchataḥ /",
  "GP12nardp2_u:2932": "tathā mṛdamanuddhṛtya snātuḥ parajalāśaye // NarP_2,27.129 //",
  "GP12nardp2_u:2933": "niṣiddhavṛkṣajanitaṃ dantakāṣṭhaṃ ca khādataḥ /",
  "GP12nardp2_u:2934": "gāmasevayato baddhvā pākhaṇḍapathagāminaḥ // NarP_2,27.130 //",
  "GP12nardp2_u:2935": "pitṛdevārcanaṃ kartuḥ kāṣṭhagrāvasthitasya yat /",
  "GP12nardp2_u:2936": "gohīnāṃ mahiṣīṃ dharturbhinnakāṃsye ca bhuñjataḥ // NarP_2,27.131 //",
  "GP12nardp2_u:2937": "adhautabhinnapārakyavastrasaṃvītakarmiṇaḥ /",
  "GP12nardp2_u:2938": "nagrastrīprekṣaṇaṃ karturabhakṣyasya ca bhojinaḥ // NarP_2,27.132 //",
  "GP12nardp2_u:2939": "kathāyāṃ śrīharervighnaṃ karturyatpātakaṃ dvija /",
  "GP12nardp2_u:2940": "tena pāpena lipye 'haṃ yadi vacmi tavānṛtam // NarP_2,27.133 //",
  "GP12nardp2_u:2941": "uktānyetāni pāpāni yānyanuktānyapi dvija /",
  "GP12nardp2_u:2942": "sarveṣāṃ bhāginī cāhaṃ yadyetadanṛtaṃ vade // NarP_2,27.134 //",
  "GP12nardp2_u:2943": "evaṃ saṃbodhito devi bhartā me pāpayā tayā /",
  "GP12nardp2_u:2944": "tatheti niścayaṃ cakre bhavitavyena mohitaḥ // NarP_2,27.135 //",
  "GP12nardp2_u:2945": "nirdravyo vyayasanāsakto madvākyakaluṣīkṛtaḥ /",
  "GP12nardp2_u:2946": "uvāca rākṣasīṃ vākyaṃ sarvaṃsiddhipradāyakam // NarP_2,27.136 //",
  "GP12nardp2_u:2947": "śīghramānaya tāṃ śaktiṃ karomi vacanaṃ tava /",
  "GP12nardp2_u:2948": "sarvametatpradeyaṃ hi tvayā me rākṣase hate // NarP_2,27.137 //",
  "GP12nardp2_u:2949": "dravyāśayā praviṣṭo 'haṃ sāgaraṃ timisaṃkulam /",
  "GP12nardp2_u:2950": "tacchrutvā rākṣasī śaktiṃ samānīya nagasthitām // NarP_2,27.138 //",
  "GP12nardp2_u:2951": "dadau madbhartṛsiddhyarthaṃ vimuñcantīṃ mahārciṣam /",
  "GP12nardp2_u:2952": "etasminneva kāle tu rākṣasaḥ kāmamohitaḥ // NarP_2,27.139 //",
  "GP12nardp2_u:2953": "gamanāyodyataḥ kanyāṃ sā bhītā vākyamabravīt /",
  "GP12nardp2_u:2954": "kumārīsevane rakṣo mahāpāpaṃ vidhīyate // NarP_2,27.140 //",
  "GP12nardp2_u:2955": "chalenāhaṃ hṛtā kāśyāḥ suptā pitṛgṛhātvayā /",
  "GP12nardp2_u:2956": "tava doṣo na cehāsti bhavitavyaṃ mamedṛśam // NarP_2,27.141 //",
  "GP12nardp2_u:2957": "guhāmadhyagatāyāstuko me trātā bhaviṣyati /",
  "GP12nardp2_u:2958": "vidhiyogādbhavedbhartā vidhiyogādbhavetpriyā // NarP_2,27.142 //",
  "GP12nardp2_u:2959": "bhavedvidhivaśādvidyā gṛhaṃ saukhyaṃ dhanaṃ kulam /",
  "GP12nardp2_u:2960": "vidhinā preryamāṇastu janaḥ sarvatra gacchati // NarP_2,27.143 //",
  "GP12nardp2_u:2961": "avaśyaṃ bhavitā bhartā tvameva rajanīcara /",
  "GP12nardp2_u:2962": "vidhainā vihite mārge kiṃ kariṣyati paṇḍitaḥ // NarP_2,27.144 //",
  "GP12nardp2_u:2963": "tasmādānayata vipraṃ śālavṛkṣāśrita tviha /",
  "GP12nardp2_u:2964": "ghṛtaṃ jalaṃ kuśānagniṃ vivāhaṃ vidhinā kuru // NarP_2,27.145 //",
  "GP12nardp2_u:2965": "vināpi darbhatoyāgnīnnyathoktavidhimatarā /",
  "GP12nardp2_u:2966": "brāhmaṇasyaiva vākyena vivāhaḥ saphalo bhavet // NarP_2,27.146 //",
  "GP12nardp2_u:2967": "na hato yadi viprastu bhāryayā tava rākṣasa /",
  "GP12nardp2_u:2968": "vṛtte homasya kārye tu taṃ bhavān bhakṣayiṣyati // NarP_2,27.147 //",
  "GP12nardp2_u:2969": "evamukte tu vacane tayā vai rājakanyayā /",
  "GP12nardp2_u:2970": "viśvastamānaso darpānnirjagāma sa rākṣasaḥ // NarP_2,27.148 //",
  "GP12nardp2_u:2971": "satvaraṃ hṛcchayāviṣṭastamānetuṃ bahiḥ sthitaḥ // NarP_2,27.149 //",
  "GP12nardp2_u:2972": "tasya nirgacchato devi kṣutamāsītsvayaṃ kila /",
  "GP12nardp2_u:2973": "savyaṃ cāpyasphurannetraṃ svavastraṃ skhalitaṃ tathā // NarP_2,27.150 //",
  "GP12nardp2_u:2974": "anāhṛtya tu tatsarvaṃ nirgato 'sau darīmukhāt /",
  "GP12nardp2_u:2975": "bibhrāṇāṃ mānuṣaṃ rūpaṃ svāmapaśyannitaṃbinīm // NarP_2,27.151 //",
  "GP12nardp2_u:2976": "ghaṭayantīṃ tu saṃbandhaṃ bhāryābhartṛsamudbhavam /",
  "GP12nardp2_u:2977": "parityajāmi tvāṃ pāpaṃ rākṣasaṃ krūrakarmiṇam // NarP_2,27.152 //",
  "GP12nardp2_u:2978": "mānuṣīpramadāsaktaṃ maccharīrasya dūṣakam /",
  "GP12nardp2_u:2979": "tacchrutvā dāruṇaṃ vākyaṃ bhāryayā samudīritam /",
  "GP12nardp2_u:2980": "īrṣyākopasamāyuktastvabhyadhāvanniśācaraḥ // NarP_2,27.153 //",
  "GP12nardp2_u:2981": "utkṣipya bāhū pravidārya vaktraṃ saṃprasthito bhakṣayituṃ sa cobhau /",
  "GP12nardp2_u:2982": "kālena vegātpavano yathaiva samuccaranvākyamanarthayuktam // NarP_2,27.154 //",
  "GP12nardp2_u:2983": "iti śrībṛhannāradīyapurāṇottarabhāge mohinīcarite kāṣṭhīlopākhyānaṃ nāma saptaviṃśo 'dhyāyaḥ",
  "GP12nardp2_u:2984": "_____________________________________________________________",
  "GP12nardp2_u:2985": "kāṣṭhīlovāca",
  "GP12nardp2_u:2986": "rākṣasaṃ dhāvamānaṃ tu kālāntakayamopamam /",
  "GP12nardp2_u:2987": "dṛṣṭvā sā rākṣasī prāha bhartāraṃ mama śaṅkitā // NarP_2,28.1 //",
  "GP12nardp2_u:2988": "prakṣipasvānalaprakhyāṃ śaktiṃ hemavibhūṣitām /",
  "GP12nardp2_u:2989": "mamāyaṃ pañcatāṃ yātu digaṃbararipupriya // NarP_2,28.2 //",
  "GP12nardp2_u:2990": "tasyā vākyānmama patiḥ pauruṣe tu vyavasthitaḥ /",
  "GP12nardp2_u:2991": "mumoca vipulāṃ śaktiṃ rakṣovakṣasthala prati // NarP_2,28.3 //",
  "GP12nardp2_u:2992": "jvalantī jvalanaprakhyā dyotayantī diśo daśa /",
  "GP12nardp2_u:2993": "divyāṃśutīkṣṇa vaktrātā kiṅkiṇīśatanāditā // NarP_2,28.4 //",
  "GP12nardp2_u:2994": "raktacandanaliptāṅgī raktavastropaśobhitā /",
  "GP12nardp2_u:2995": "hṛdi tasya nipatyāsau śaktirviprakaracyutā // NarP_2,28.5 //",
  "GP12nardp2_u:2996": "kṛtvā bhasmāvaśeṣaṃ tu rākṣasaṃ gaganaṃ yayau /",
  "GP12nardp2_u:2997": "pātayitvā svabhartāraṃ viprahastena rākṣasī // NarP_2,28.6 //",
  "GP12nardp2_u:2998": "kṛtakṛtyamivātmānaṃ mene hṛṣṭatanūruhā /",
  "GP12nardp2_u:2999": "athovāca dvijaṃ hṛṣṭā rākṣasī śubhalocanam // NarP_2,28.7 //",
  "GP12nardp2_u:3000": "ehi kānta guhāṃ ramyāṃ praviśa tvaṃ yadṛcchayā /",
  "GP12nardp2_u:3001": "bhuṅkṣva bhogānmayā sārddhaṃ ye divyā ye ca mānuṣāḥ // NarP_2,28.8 //",
  "GP12nardp2_u:3002": "tatheti prāṇanātho me prāhahṛṣṭavapustadā /",
  "GP12nardp2_u:3003": "tataḥ sādāya me kāntaṃ svāṃ praviṣṭā guhāṃ mudā // NarP_2,28.9 //",
  "GP12nardp2_u:3004": "asaṃvīkṣyaiva tadbhasma bhartṛdehasamudbhavam /",
  "GP12nardp2_u:3005": "kucābhyāmunnatābhyāṃ sā madbhartāramapīḍayat // NarP_2,28.10 //",
  "GP12nardp2_u:3006": "darśayāmāsa tāṃ tanvīṃ kumārīṃ śayane sthitām /",
  "GP12nardp2_u:3007": "iyaṃ tenāsitāpāṅgī bimboṣṭhī kāñcanaprabhā // NarP_2,28.11 //",
  "GP12nardp2_u:3008": "bhāryārthe samupānītā vārāṇasyā dvijottama /",
  "GP12nardp2_u:3009": "yasyāḥ sīmāṃ na laṅghanti pātakāni hyaśeṣataḥ // NarP_2,28.12 //",
  "GP12nardp2_u:3010": "śaktikṣetraṃ ca tāṃ prāhuḥ puṇyaṃ pāpakṣayaṅkaram /",
  "GP12nardp2_u:3011": "yā gṛhaṃ tripurāreśca pañcagavyūtisaṃsthitā // NarP_2,28.13 //",
  "GP12nardp2_u:3012": "yasyāṃ mṛtāḥ punarmartyā garbhavāsaṃ viśanti na /",
  "GP12nardp2_u:3013": "sa tvamasyā gṛhaṃ pitryaṃ punarnaya sulocanām // NarP_2,28.14 //",
  "GP12nardp2_u:3014": "imāni tava ratnāni śayanānyāsanāni ca /",
  "GP12nardp2_u:3015": "mayā saha samastāni vikrīṇīhi nijecchayā // NarP_2,28.15 //",
  "GP12nardp2_u:3016": "tvadarthe rākṣaso ghoro mayā brahmanniṣūditaḥ /",
  "GP12nardp2_u:3017": "mugdhayā tava rūpeṇa preṣito yamasādanam // NarP_2,28.16 //",
  "GP12nardp2_u:3018": "tasmānmamopiri vibho kṛtvā viśvāsamātmanā /",
  "GP12nardp2_u:3019": "bhajasva māṃ viśālākṣa bhaktāṃ vai kāmarūpiṇīm // NarP_2,28.17 //",
  "GP12nardp2_u:3020": "etacchrutvā tu vacanaṃ bhartā me cārulocane /",
  "GP12nardp2_u:3021": "rākṣasyāḥ kāmataptāyāḥ kumāryāḥ sannidhau śubhe // NarP_2,28.18 //",
  "GP12nardp2_u:3022": "uvāca rākṣasīṃ tāṃ tu saśaṅko madhuraṃ vacaḥ /",
  "GP12nardp2_u:3023": "subhage nītiśāstreṣu viśvastavyā na yoṣitaḥ // NarP_2,28.19 //",
  "GP12nardp2_u:3024": "kaumāraṃ yā patiṃ hanti sā kathaṃ māṃ na hiṃsati /",
  "GP12nardp2_u:3025": "matto rūpādhikaṃ matvā paraṃ puruṣalaṃpaṭā // NarP_2,28.20 //",
  "GP12nardp2_u:3026": "so 'haṃ viśvāsabhāvena viśvastaste varānane // NarP_2,28.21 //",
  "GP12nardp2_u:3027": "adya vātha paredyurvā pakṣe māse 'tha vatsare /",
  "GP12nardp2_u:3028": "vyāpādaya yathecchaṃ vā tvāṃ prapanno 'smi bhāmini // NarP_2,28.22 //",
  "GP12nardp2_u:3029": "evameva tvayā kāryaṃ nādya copakṛtaṃ tava /",
  "GP12nardp2_u:3030": "ātmā te sarvathā deyaḥ pratīkārasya hetave // NarP_2,28.23 //",
  "GP12nardp2_u:3031": "madarthe nihato bhartā tvayā niḥśaṅkayā yataḥ /",
  "GP12nardp2_u:3032": "tato 'haṃ nottaraṃ vacmi paraṃ kiñcitsulocane // NarP_2,28.24 //",
  "GP12nardp2_u:3033": "tacchrutvā vacanaṃ tasya madbhartuḥ sābravīdidam /",
  "GP12nardp2_u:3034": "viśvastahiṃsanaṃ brahman brahmahatyā samaṃ bhavet // NarP_2,28.25 //",
  "GP12nardp2_u:3035": "yadyevaṃ rākṣasīṃ krūrāṃ manyase patighātinīm /",
  "GP12nardp2_u:3036": "patiṃ tathāpi garheyaṃ viśvastaṃ ghātaye katham // NarP_2,28.26 //",
  "GP12nardp2_u:3037": "sūkṣmā hi dharmasya gatirna jñāyeta kathañcana /",
  "GP12nardp2_u:3038": "kenāpi kutraciddevadaityarākṣasakādinā /",
  "GP12nardp2_u:3039": "kecinmanuṣyāḥ paṭavo dharmasūkṣmatvacintane // NarP_2,28.27 //",
  "GP12nardp2_u:3040": "ye 'nityena śarīreṇa naiṣkarmyaṃ sādhayantyuta /",
  "GP12nardp2_u:3041": "śrūyate ca purāṇeṣu kiñcidatra nigadyate // NarP_2,28.28 //",
  "GP12nardp2_u:3042": "dharmasyaivānukūlyena viṣṇunā prabhaviṣṇunā /",
  "GP12nardp2_u:3043": "daśāvatāragrahaṇe duḥkhaṃ prāptamanekadhā // NarP_2,28.29 //",
  "GP12nardp2_u:3044": "kva sītārthaṃ śrīnivāso rāmo lakṣmaṇasaṃyutaḥ /",
  "GP12nardp2_u:3045": "vilāpaṃ kurute nāgapāśabandhādikarmasu // NarP_2,28.30 //",
  "GP12nardp2_u:3046": "kva devadevo vasudevasūnurvijñānarūpo nikhalaprapañcī /",
  "GP12nardp2_u:3047": "hā kaṣṭamityasradṛgādiceṣṭaḥ pārthograsanādikabhṛtyakṛtyaḥ // NarP_2,28.31 //",
  "GP12nardp2_u:3048": "īśasya kṛtyaṃ dvija durvibhāvyaṃ dharmānukūlyena samāsthitasya /",
  "GP12nardp2_u:3049": "vyāsaḥ svayaṃ vedavibhāgakarttā pārāśaristattvadṛgijyamūrtiḥ /",
  "GP12nardp2_u:3050": "kanyātvavidhvasakavīryajanmā kānīnasaṃjño 'nujadāragāmī // NarP_2,28.32 //",
  "GP12nardp2_u:3051": "parivettā ca didhiṣūḥ śantanuḥ svaḥsaritpattiḥ /",
  "GP12nardp2_u:3052": "didhiṣū tanayaḥ sākṣādvasuḥ strīvādamṛtyubhāk // NarP_2,28.33 //",
  "GP12nardp2_u:3053": "ye golakasutāḥ kuṇḍāḥ pāṇḍavāḥ samayonigāḥ /",
  "GP12nardp2_u:3054": "teṣāṃ saṃkīrtanaṃ puṇyaṃ pavitraṃ pāpanāśanam // NarP_2,28.34 //",
  "GP12nardp2_u:3055": "yaṃ dhyāyanti smarantyaddhā yogamūrtiḥ sanātanaḥ // NarP_2,28.35 //",
  "GP12nardp2_u:3056": "viṣṇurveśyāsamāsaktaḥ prahlādādyupadeśakṛt /",
  "GP12nardp2_u:3057": "śrīnṛsiṃho 'suradhvaṃsī devadevādhidaivatam // NarP_2,28.36 //",
  "GP12nardp2_u:3058": "saṃsāravāsanādhvaṃsī devadevādhidaivatam /",
  "GP12nardp2_u:3059": "saṃsāravāsanādhvaṃsī svarṇākṣabhavanasthitiḥ // NarP_2,28.37 //",
  "GP12nardp2_u:3060": "jāmadagnyaḥ svayaṃ siddhastapasā dagdhakilbiṣaḥ /",
  "GP12nardp2_u:3061": "īśvaraḥ kṣatrasaṃhārabhrūṇahatyādikarmakṛt // NarP_2,28.38 //",
  "GP12nardp2_u:3062": "svayamevarṣabho yogī lokaśikṣāparo dvijaḥ /",
  "GP12nardp2_u:3063": "lokaglānikaro jātaḥ kurvandharmānurodhataḥ // NarP_2,28.39 //",
  "GP12nardp2_u:3064": "nārado nārado bhūyo bhūyo bhūyo 'pi nāradaḥ /",
  "GP12nardp2_u:3065": "nārāyaṇaparo nāro naro narahito 'maraḥ // NarP_2,28.40 //",
  "GP12nardp2_u:3066": "gautamo gautamo vipra gopaceṣṭāparāyaṇaḥ /",
  "GP12nardp2_u:3067": "vedabāhyārthasaṃyuktaśāstrī vedopakāra kṛt // NarP_2,28.41 //",
  "GP12nardp2_u:3068": "vasuṣṭhaścorvaśījāto 'gastyo 'pi svayamīśvarau /",
  "GP12nardp2_u:3069": "yena lokopakārārthaṃ vāsiṣṭhaṃ śāstramuttamam // NarP_2,28.42 //",
  "GP12nardp2_u:3070": "kṛtaṃ yasminpurāṇāni vedāḥ sāmyatvamāgatāḥ /",
  "GP12nardp2_u:3071": "yaḥ svayaṃ rāmacandrasya guruḥ sarveśvarasya ca // NarP_2,28.43 //",
  "GP12nardp2_u:3072": "sa kathaṃ gādhijāśaptastiryagyonimupāgamat /",
  "GP12nardp2_u:3073": "yo damitvā vibhurvindhyaṃ vātāpiṃ sāgaraṃ sthitaḥ // NarP_2,28.44 //",
  "GP12nardp2_u:3074": "sa kathaṃ mṛtakādātā duṣkaraṃ samupāsate /",
  "GP12nardp2_u:3075": "yo vidhiḥ karmasākṣyādivandyo mānyaḥ pitāmahaḥ // NarP_2,28.45 //",
  "GP12nardp2_u:3076": "mohinīmohito dehamutsasarja kathaṃ sa ca /",
  "GP12nardp2_u:3077": "yaḥ śivaḥ śivadaḥ sākṣātprakṛtīśaḥ parātparaḥ // NarP_2,28.46 //",
  "GP12nardp2_u:3078": "sa kathaṃ devapatnīgaḥ śmaśānāśubhaceṣṭitaḥ /",
  "GP12nardp2_u:3079": "tasmāddvija sadācāro niṣevyo vidhinā vidhiḥ // NarP_2,28.47 //",
  "GP12nardp2_u:3080": "tamahaṃbhāvanāyukto no heyādyo vidāṃ varaḥ /",
  "GP12nardp2_u:3081": "sa śāntimāpnuyādagryāṃ dhamyāmubhayasaṃsthitām // NarP_2,28.48 //",
  "GP12nardp2_u:3082": "āpavargyaḥ smṛto dharmo dhanaṃ dharmaikasādhanam /",
  "GP12nardp2_u:3083": "tanmayā sādhito dharmaḥ sarvottamadhanātmanā // NarP_2,28.49 //",
  "GP12nardp2_u:3084": "śṛṇu viprātra dharmasya gatiṃ sūkṣmāṃ vadāmyaham /",
  "GP12nardp2_u:3085": "yadā samāgato bhartā mama kanyāṃ samāharan // NarP_2,28.50 //",
  "GP12nardp2_u:3086": "tvāṃ paśyan nijakarmasthaṃ ko 'pi doṣo na tasya vai /",
  "GP12nardp2_u:3087": "mayā pṛṣṭaḥ kathaṃ nāma kanyeyaṃ samupāhṛtā // NarP_2,28.51 //",
  "GP12nardp2_u:3088": "tadā tena mṛṣā vākyamuktaṃ madbhakṣaṇārthakam /",
  "GP12nardp2_u:3089": "tanniśamyāha māṃ baddhā svayaṃ cāsthāni darśanāt // NarP_2,28.52 //",
  "GP12nardp2_u:3090": "ye vadanti ca dāṃpatye bhāryā mokṣavirodhinī /",
  "GP12nardp2_u:3091": "na te tattvadṛśo jñeyā na sā bhāryā virodhinī // NarP_2,28.53 //",
  "GP12nardp2_u:3092": "bhāryā samuddharetpāpātpatantaṃ niraye patim /",
  "GP12nardp2_u:3093": "sā bhāryānyā karmavallīrūpā saṃsāradāyīnī // NarP_2,28.54 //",
  "GP12nardp2_u:3094": "pāpaṃ kimatra tanmattaḥ samyakchṛṇu svayaṃ vara /",
  "GP12nardp2_u:3095": "alīkaṃ naiva vaktavyaṃ prāṇaiḥ kaṇṭhagatairapi // NarP_2,28.55 //",
  "GP12nardp2_u:3096": "satyamevācaretsatye sākṣāddharme vyavasthitaḥ /",
  "GP12nardp2_u:3097": "satye samāsthito brahmā satye santaḥ samāsthitāḥ // NarP_2,28.56 //",
  "GP12nardp2_u:3098": "satye samāsthitaṃ viśvaṃ sarvadā sacarācaram /",
  "GP12nardp2_u:3099": "satyaṃ brūyāditi vaco vedānteṣu pragīyate // NarP_2,28.57 //",
  "GP12nardp2_u:3100": "satyaṃ brahmasvarūpaṃ hi tatsatyamabhidhīmahi /",
  "GP12nardp2_u:3101": "satyaṃ tu sarvadā vipra maṅgalaṃ maṅgalapradam // NarP_2,28.58 //",
  "GP12nardp2_u:3102": "asatyamātmakṣayadaṃ sadyaḥ pratyayakārakam /",
  "GP12nardp2_u:3103": "strīṣu satyaṃ na vaktavyaṃ tatrāpi śṛṇu kāraṇam // NarP_2,28.59 //",
  "GP12nardp2_u:3104": "nidhiṃ striyai na kathayedityādau doṣavāraṇam /",
  "GP12nardp2_u:3105": "uktaṃ taddharmajanakaṃ dharmasūkṣmatvadarśakam // NarP_2,28.60 //",
  "GP12nardp2_u:3106": "kuśā dvijā jalaṃ vahnirvedā bhūkāladiksurāḥ /",
  "GP12nardp2_u:3107": "sākṣye yatra vivāheṣu dāṃpatyaṃ tadudīritam // NarP_2,28.61 //",
  "GP12nardp2_u:3108": "samaṅgīkaraṇaṃ karma vivāhe tu vidhīyate /",
  "GP12nardp2_u:3109": "strīpuṃsordvijasaṃskāre nirdiṣṭaṃ guruśiṣyayoḥ // NarP_2,28.62 //",
  "GP12nardp2_u:3110": "tasmātparasparaṃ jñeyo guruśiṣyau vadhūvarau /",
  "GP12nardp2_u:3111": "nānayoraṇumātro 'pi bhedo bodhyo vijānatā // NarP_2,28.63 //",
  "GP12nardp2_u:3112": "tattatkarmānurūpatvātprādhānyastrīniyojyayoḥ /",
  "GP12nardp2_u:3113": "kvacidvyatyayadoṣaśceddaivamevātra kāraṇam // NarP_2,28.64 //",
  "GP12nardp2_u:3114": "daivādhīnaṃ jagatsarvaṃ sadevāsuramānuṣam /",
  "GP12nardp2_u:3115": "daivaṃ tatpūrvajanmāni saṃcitāḥ karmavāsanāḥ // NarP_2,28.65 //",
  "GP12nardp2_u:3116": "prāptaṃ niṣevannanyonyaṃ vartate kāmakārakam /",
  "GP12nardp2_u:3117": "śubhaṃ vāpyaśubhaṃ vipra taṃ tu śāntaṃ vidurbudhāḥ // NarP_2,28.66 //",
  "GP12nardp2_u:3118": "śāntaḥ satyasamācāro janturlokapratārakaḥ /",
  "GP12nardp2_u:3119": "evamādi viditvā tu nāyaṃ bhartā nipātitaḥ // NarP_2,28.67 //",
  "GP12nardp2_u:3120": "kanyātvadhvaṃsakātpāpātpūto madupakārataḥ /",
  "GP12nardp2_u:3121": "gatiṃ prayātaḥ kṛtināṃ tvaddhastavinipātitaḥ // NarP_2,28.68 //",
  "GP12nardp2_u:3122": "mayā tūpakṛtaṃ patye jānantyā dharmasūkṣyatām /",
  "GP12nardp2_u:3123": "tvatprāṇarakṣaṇe dharmo mamābhūddvijasattama // NarP_2,28.69 //",
  "GP12nardp2_u:3124": "tena dharmeṇa kiṃ prāptamiti samyaṅnibodha me /",
  "GP12nardp2_u:3125": "rākṣasīṃ yonimāpannā rākṣasasya priyā hyaham // NarP_2,28.70 //",
  "GP12nardp2_u:3126": "kāmarūpā brāhmaṇī tu saṃjātā dharmakāraṇāt /",
  "GP12nardp2_u:3127": "dharmakāmadughā dhenuḥ saṃtoṣo nandanaṃ vanam // NarP_2,28.71 //",
  "GP12nardp2_u:3128": "vidyā mokṣakarī proktā tṛṣṇā vaitaraṇī nadī /",
  "GP12nardp2_u:3129": "vaitaraṇyāṃ patanbhartā mayoddhṛta ihābhavat // NarP_2,28.72 //",
  "GP12nardp2_u:3130": "asyāścopakṛtaṃ vipra varṇottamaniveśanāt /",
  "GP12nardp2_u:3131": "iyaṃ tvasaṃginī bhāryā bhaviṣyati piturgṛhe // NarP_2,28.73 //",
  "GP12nardp2_u:3132": "ahaṃ tavāsyāśca sadā rakṣikā dharmabodhinī /",
  "GP12nardp2_u:3133": "matsaṃgamātpūrvameva yā bhāryā vipra te 'bhavat // NarP_2,28.74 //",
  "GP12nardp2_u:3134": "iyaṃ tvatsaṃginī bhāryā bhaviṣyati varānanā /",
  "GP12nardp2_u:3135": "sāpi tiryaggatiṃ prāpya mucyate madanugrahāt // NarP_2,28.75 //",
  "GP12nardp2_u:3136": "ahaṃ purā bhave 'bhūvaṃ ramaṇī lokasundarī /",
  "GP12nardp2_u:3137": "kandalīti ca vikhyātā tanayaurvamunerdvija // NarP_2,28.76 //",
  "GP12nardp2_u:3138": "tapaḥ prabhāvātsaṃjātā yamalā mithunandharā /",
  "GP12nardp2_u:3139": "puruṣo me sahabhavo damito dharmakāraṇāt // NarP_2,28.77 //",
  "GP12nardp2_u:3140": "tenaivaurveṇa śiṣṭāhaṃ dattā durvāsase bhavam /",
  "GP12nardp2_u:3141": "taṃ patiṃ prāpya viprendra prākkarmavaśāgā hyaham // NarP_2,28.78 //",
  "GP12nardp2_u:3142": "kalahābhiratā patyā śaptā bhasmatvamāgatā /",
  "GP12nardp2_u:3143": "kiñcitpāpāvaśeṣeṇa rākṣasīṃ yonimāgatā // NarP_2,28.79 //",
  "GP12nardp2_u:3144": "tatra yonau mayā labdho bhartāyaṃ rākṣasādhipaḥ /",
  "GP12nardp2_u:3145": "gobhilo nāma tejasvī sa tvayā vinipātitaḥ // NarP_2,28.80 //",
  "GP12nardp2_u:3146": "śopo 'sya pūrvavayasibabhūva dvijasattama /",
  "GP12nardp2_u:3147": "kasyāścidrājakanyāyāḥ striyā'rabdhā mṛtistava // NarP_2,28.81 //",
  "GP12nardp2_u:3148": "ahaṃ tu rākṣasībhāvarahitā pūrvakarmaṇaḥ /",
  "GP12nardp2_u:3149": "śubhasya balamāpannā jātā tava sahāyinī // NarP_2,28.82 //",
  "GP12nardp2_u:3150": "duḥkhitāhaṃ kṛtā bhartrā kumāryāharaṇātpurā /",
  "GP12nardp2_u:3151": "bhāryātha pāpinā brahmaṃstena vyāpādito mayā // NarP_2,28.83 //",
  "GP12nardp2_u:3152": "viśvasto hi yatastvaṃ vai mama sarveṇa cetasā /",
  "GP12nardp2_u:3153": "tatastvāṃ gopayiṣyāmi sarvabhāvena kāmuka // NarP_2,28.84 //",
  "GP12nardp2_u:3154": "eṣa te śapathaḥ satyaḥ pañcabhūtopasākṣikaḥ /",
  "GP12nardp2_u:3155": "kṛtsnasya puruṣasyeha sannidhau vyāhṛto mayā // NarP_2,28.85 //",
  "GP12nardp2_u:3156": "na karoṣi dvijaśreṣṭha saṃvidaṃ hyanyathā kvacit /",
  "GP12nardp2_u:3157": "madvākye bhavatā stheyaṃ sarvakṛtyeṣu mānada // NarP_2,28.86 //",
  "GP12nardp2_u:3158": "etacchrutvā tu vacanaṃ rākṣasyā paribhāṣitam /",
  "GP12nardp2_u:3159": "pratipede vacaḥ sarvaṃ yatkṛtaṃ hi tayā tadā // NarP_2,28.87 //",
  "GP12nardp2_u:3160": "tataḥ sā rākṣasī sarvaṃ saṃpragṛhya guhādhanam /",
  "GP12nardp2_u:3161": "kareṇurūpiṇī bhūtvā pṛṣṭhe kṛtvā patiṃ mama // NarP_2,28.88 //",
  "GP12nardp2_u:3162": "tayā saha viśālākṣyā ratnāvalyā mudānvitā /",
  "GP12nardp2_u:3163": "yayāvākāśamārgeṇa kāśīmabhi mulocane // NarP_2,28.89 //",
  "GP12nardp2_u:3164": "iti śrībṛhannāradīyapurāṇottarabhāge mohinīcarite kāṣṭhīlopākhyānaṃ nāmāṣṭāviṃśo 'dhyāyaḥ",
  "GP12nardp2_u:3165": "_____________________________________________________________",
  "GP12nardp2_u:3166": "kāṣṭhīlovāca",
  "GP12nardp2_u:3167": "evaṃ sā rākṣasī subhru hastinīrūpadhāriṇī /",
  "GP12nardp2_u:3168": "tribhirmuhūrtaiḥ saṃprāptā kāśīṃ viśveśamandiram // NarP_2,29.1 //",
  "GP12nardp2_u:3169": "uvāca tāṃ purīṃ prāpya bhartāramasitekṣaṇā /",
  "GP12nardp2_u:3170": "iyaṃ pāpataroḥ kānta kuṭhārā parikīrtitā // NarP_2,29.2 //",
  "GP12nardp2_u:3171": "ṣaḍūrmikāñcanasyaiṣā kānta proktā durodarī /",
  "GP12nardp2_u:3172": "karmabījopaśamanī sarveṣāṃ gatidāyikā // NarP_2,29.3 //",
  "GP12nardp2_u:3173": "ādyaṃ hi vaiṣṇavaṃ sthānaṃ purāṇāḥ saṃpracakṣate /",
  "GP12nardp2_u:3174": "nāvaiṣṇave sthale muktiḥ sarvasya tu kadācana // NarP_2,29.4 //",
  "GP12nardp2_u:3175": "mādhavasya purī ceyaṃ pūrvamāsīddvijottama /",
  "GP12nardp2_u:3176": "muktidā sarvajantūnāṃ sarvapāpapraṇāśinī // NarP_2,29.5 //",
  "GP12nardp2_u:3177": "ekadā śaṅkaro devo draṣṭuṃ prāgātpitāmaham /",
  "GP12nardp2_u:3178": "sarvalokaikakartāraṃ bhrājamānaṃ svatejasā // NarP_2,29.6 //",
  "GP12nardp2_u:3179": "gatvā tatra mahādevo brahmāṇaṃ jagatāṃ gurum /",
  "GP12nardp2_u:3180": "namaskṛtya sthito hyagre vedapāṭhaṃ niśāmayan // NarP_2,29.7 //",
  "GP12nardp2_u:3181": "caturbhiradbhutaivaktraiścaturo nigamānmudā /",
  "GP12nardp2_u:3182": "udgirantaṃ jagannāthaṃ dṛṣṭvā prīto 'bhavattadā // NarP_2,29.8 //",
  "GP12nardp2_u:3183": "atha tatpañcamaṃ vaktraṃ brahmaṇo bhūtanāyakaḥ /",
  "GP12nardp2_u:3184": "pragalbhaṃ tamupālakṣya kṣaṇājjātaḥ samatsaraḥ // NarP_2,29.9 //",
  "GP12nardp2_u:3185": "sa krodhajanmā viprendra tasya prāgalbhyamakṣaman /",
  "GP12nardp2_u:3186": "cakarta tannakhāgreṇa khasthaṃ vaktraṃ trilocanaḥ // NarP_2,29.10 //",
  "GP12nardp2_u:3187": "tacchinnaṃ brahmaṇaḥ śīrṣaṃ saṃlagnaṃ karapallave /",
  "GP12nardp2_u:3188": "vāme nirdhūtamāniśaṃ na nivṛttaṃ dvijottama // NarP_2,29.11 //",
  "GP12nardp2_u:3189": "brahmā tu duḥkhito bhūtvā tasthau sthāṇuṃ vyalokayan /",
  "GP12nardp2_u:3190": "rudro 'pi lajjito bhūtvā nirjjagāma tvarānvitaḥ // NarP_2,29.12 //",
  "GP12nardp2_u:3191": "bahudhā yatamāno 'pi tacchiraḥ kṣeptumāturaḥ /",
  "GP12nardp2_u:3192": "na śaśāka parityaktuṃ tadadbhutamabhūnmahat // NarP_2,29.13 //",
  "GP12nardp2_u:3193": "cintayā vyākulo bhūtvā sasmāra garuḍadhvajam /",
  "GP12nardp2_u:3194": "tena saṃsmṛtamātrastu śīghramāvirabhūcca saḥ // NarP_2,29.14 //",
  "GP12nardp2_u:3195": "taṃ dṛṣṭvā devadeveśaṃ viṣṇuṃ sarvagataṃ dvija /",
  "GP12nardp2_u:3196": "nanāma śirasā namro niṣprabho vṛṣabhadhvajaḥ // NarP_2,29.15 //",
  "GP12nardp2_u:3197": "taṃ tathāturamālakṣya bhītaṃ brahmadruhaṃ hariḥ /",
  "GP12nardp2_u:3198": "samāśvāsyā bravīdvākyaṃ tattoṣaparikārakam // NarP_2,29.16 //",
  "GP12nardp2_u:3199": "śaṃbho tvayā kṛtaṃ pāpaṃ yaccinnaṃ brahmaṇaḥ śiraḥ /",
  "GP12nardp2_u:3200": "tatphalaṃ bhuṅkṣva sarṃvajña kiyatkālaṃ kṛtaṃ svayam // NarP_2,29.17 //",
  "GP12nardp2_u:3201": "avaśyameva bhoktavyaṃ kṛtaṃ karma śubhāśubham /",
  "GP12nardp2_u:3202": "nābhuktaṃ kṣīyate karma hyapi janmaśataiḥ priya // NarP_2,29.18 //",
  "GP12nardp2_u:3203": "kiṃ karomi kva gacchāmi tvāṃ dṛṣṭvā duḥkhitaṃ haram /",
  "GP12nardp2_u:3204": "prāṇā vikalatāṃ yānti mama tvadduḥkhadarśanāt // NarP_2,29.19 //",
  "GP12nardp2_u:3205": "yāni kāni ca pāpāni mahānti mahatāṃ gate /",
  "GP12nardp2_u:3206": "na tāni brahmahatyāyāḥ samānīti matirmama // NarP_2,29.20 //",
  "GP12nardp2_u:3207": "yastvaṃ sarvasya lokasya gururdharmopadeśakaḥ /",
  "GP12nardp2_u:3208": "brahmahatyābhibhūtastu kṣaṇaṃ sthātuṃ na ca kṣamaḥ // NarP_2,29.21 //",
  "GP12nardp2_u:3209": "eṣā ghoratarā hatyā mīnagandhyā jarāturā /",
  "GP12nardp2_u:3210": "lelihānā sureśāna grahītuṃ tvānudhāvati // NarP_2,29.22 //",
  "GP12nardp2_u:3211": "tasmānnaikatra bhavatā stheyaṃ dvādaśabatsaram /",
  "GP12nardp2_u:3212": "aṭanīyaṃ hitārthāya pāpanāśābhikāmyayā // NarP_2,29.23 //",
  "GP12nardp2_u:3213": "aṭitvā dvādaśābdāni tīrtheṣu sakaleṣu ca /",
  "GP12nardp2_u:3214": "prakṣālayankaraṃ vāmaṃ bhikṣāṃ gṛhṇankapālake // NarP_2,29.24 //",
  "GP12nardp2_u:3215": "śuddhiṃ yāsyasi deveśa pāpādasmātsudāruṇāt /",
  "GP12nardp2_u:3216": "ityukto viṣṇunā vipra sthāṇuḥ sarvagato 'bhavat // NarP_2,29.25 //",
  "GP12nardp2_u:3217": "kapālamocanārthaṃ hi pāṇiṃ prakṣālayan jale /",
  "GP12nardp2_u:3218": "varṣatrayaṃ bhramitvā tu prāpto badarikāśramam // NarP_2,29.26 //",
  "GP12nardp2_u:3219": "bhikṣārthaṃ devadevasya dharmaputrasya mānada /",
  "GP12nardp2_u:3220": "dvārastho dehi bhikṣāṃ me viṣṇo ityavadanmuhuḥ // NarP_2,29.27 //",
  "GP12nardp2_u:3221": "tato nārāyaṇo devo dṛṣṭvā dvāri sthitaṃ haram /",
  "GP12nardp2_u:3222": "gṛhāṇa bhikṣāmityuktvā pradadau dakṣiṇaṃ karam // NarP_2,29.28 //",
  "GP12nardp2_u:3223": "tato haro hariṃ dṛṣṭvā bhikṣāṃ dātuṃ samudyatam /",
  "GP12nardp2_u:3224": "prāharaddakṣiṇaṃ pāṇiṃ triśūlena dvijottama // NarP_2,29.29 //",
  "GP12nardp2_u:3225": "tattriśūlakṣatāddhārāstisro lokabhayaṅkarāḥ /",
  "GP12nardp2_u:3226": "prasthadvādaśahastāśca nirgatāścitravarṇikāḥ // NarP_2,29.30 //",
  "GP12nardp2_u:3227": "ekā kṣatajadhārā tu kapāle nyapatattadā /",
  "GP12nardp2_u:3228": "dvitīyā tanmukhe prāptā payasyātha tṛtīyakā // NarP_2,29.31 //",
  "GP12nardp2_u:3229": "jaladhārā śivaṃ prāptā harasya heturagrataḥ /",
  "GP12nardp2_u:3230": "tā dhārāstrīṇi varṣāṇi saṃsevya vidhivaddharaḥ // NarP_2,29.32 //",
  "GP12nardp2_u:3231": "kiñcitprīto yayau kṣetraṃ kuroḥ puṇyakaraṃ dvija /",
  "GP12nardp2_u:3232": "tatra gatvā haraḥ sthāṇurbhūtastatra papāta ca // NarP_2,29.33 //",
  "GP12nardp2_u:3233": "brahmahrade trivarṣāṇi magro brahmahradāṃbuni /",
  "GP12nardp2_u:3234": "varṣatraye gate tatra kṣatārddhāṅgo viniḥsṛtaḥ // NarP_2,29.34 //",
  "GP12nardp2_u:3235": "ciraṃ tuṣṭāva deveśaṃ viṣṇuṃ sarvaguhāśayam /",
  "GP12nardp2_u:3236": "tatastuṣṭo jagannātho varaṃ tasmai dadau tu saḥ // NarP_2,29.35 //",
  "GP12nardp2_u:3237": "gaccha kāśīmito bhrāntvā tīrthāni bahuśo hara /",
  "GP12nardp2_u:3238": "tato hariṃ namaskṛtya parītya bahudhā tathā // NarP_2,29.36 //",
  "GP12nardp2_u:3239": "kramāttīrthāṭanaṃ kurvannavimuktapurīṃ gataḥ /",
  "GP12nardp2_u:3240": "avimuktasya sīmāyāṃ prāviśadvīkṣtaya dhūrjaṭiḥ // NarP_2,29.37 //",
  "GP12nardp2_u:3241": "nāpaśyattāmanuprāptāṃ brahmahatyāṃ bahiḥ sthitām /",
  "GP12nardp2_u:3242": "tato 'sau vaiṣṇavaṃ jñātvā kṣetraṃ duritanāśanam /",
  "GP12nardp2_u:3243": "tuṣṭāva prayato bhūtvā mādhavaṃ vandyamīśvaram // NarP_2,29.38 //",
  "GP12nardp2_u:3244": "jaya jaya jagadīśa nātha viṣṇo jagadānandanidhāna vedavedya /",
  "GP12nardp2_u:3245": "madhumathana nṛsiṃha pītavāso garuḍādhiṣṭhita mādhavādideva // NarP_2,29.39 //",
  "GP12nardp2_u:3246": "vrajaramaṇa rameśa rādhikeśa tridaśeśākhilakāmapūra kṛṣṇa /",
  "GP12nardp2_u:3247": "suravarakaruṇārṇavārtināśinnalinākṣādhipate vibho pareśa // NarP_2,29.40 //",
  "GP12nardp2_u:3248": "yaduku latilakābdhivāsa śaure kudharoddhāravidhānadakṣa dhanvin /",
  "GP12nardp2_u:3249": "kalikaluṣaharāṅghripadmayugma gṛṇadātmaprada kūrma kaśyapottha // NarP_2,29.41 //",
  "GP12nardp2_u:3250": "kukupativanapāvakākhilejyāsrapakālāsitavastra buddha kalkin /",
  "GP12nardp2_u:3251": "bhavabhayahara bhaktavaśya gopa praṇattoddhāraka puṇyakīrtinām // NarP_2,29.42 //",
  "GP12nardp2_u:3252": "dharaṇibharaharāsurāripūjya prakṛtīśeśa jagannivāsa rāma /",
  "GP12nardp2_u:3253": "guṇagaṇavilasaccarācareśa triguṇātīta sanātanāgrapūjya /",
  "GP12nardp2_u:3254": "nijajanaparirakṣitāntakāre kamalāṅghre kamanīya padmanābha /",
  "GP12nardp2_u:3255": "kamalakara kuśeśayā dhivāsa priyakāmonmathana tryadhīśavandya // NarP_2,29.43 //",
  "GP12nardp2_u:3256": "aghahara raghunātha yādaveśa priyabhūdeva parātparāmarejya /",
  "GP12nardp2_u:3257": "haladhara duritāpaha praṇamya triguṇavyāpta jagattrikāladakṣa // NarP_2,29.44 //",
  "GP12nardp2_u:3258": "danujakulavināśanaikakarmannanaghārūḍhaphaṇīśa kaṃsakāla /",
  "GP12nardp2_u:3259": "raviśaśinayana pragalbhaceṣṭa pradhutadhvānta navāṃbudābha meśa // NarP_2,29.45 //",
  "GP12nardp2_u:3260": "makha makhadhara mātṛbaddhadāmannavanītapriya ballavīgaṇeśa /",
  "GP12nardp2_u:3261": "aghabakavṛṣakeśipūtanānta triśirovālidaśāsyabhedakārin // NarP_2,29.46 //",
  "GP12nardp2_u:3262": "narakamuravināśa bāṇadoḥ kṛttripurārījya sudāmamitra sevya /",
  "GP12nardp2_u:3263": "bhavataraṇivahitrapādapadma prakaṭaiśvarya purāṇa pūrṇabāho // NarP_2,29.47 //",
  "GP12nardp2_u:3264": "bahujanisukṛtāpya maṅgalārha śrutivedya śrutidhāma śāntaśuddha /",
  "GP12nardp2_u:3265": "tava varada vareṇyamaṅghriyugmaṃ śaraṇaṃ prāptamaghārditaṃ prapāhi // NarP_2,29.48 //",
  "GP12nardp2_u:3266": "nahi mama gatidaṃ purāṇapuṃso 'nyaditi prārthanayā prasīda'medya // NarP_2,29.49 //",
  "GP12nardp2_u:3267": "iti stuto jagannātho bhaktyā devena śaṃbhunā /",
  "GP12nardp2_u:3268": "āvirbabhūva sahasā mādhavo bhaktavatsalaḥ // NarP_2,29.50 //",
  "GP12nardp2_u:3269": "taṃ dṛṣṭvā daṇḍavadbhūmau nipapāta haro harim /",
  "GP12nardp2_u:3270": "punarutthāya viprendra nanāma vidhṛtāñjaliḥ // NarP_2,29.51 //",
  "GP12nardp2_u:3271": "tamuvāca hṛṣīkeśaḥ praṇataṃ bhūtanāyakam /",
  "GP12nardp2_u:3272": "varaṃ vṛṇu pradāsye 'haṃ saṃtuṣṭaḥ stotratastava // NarP_2,29.52 //",
  "GP12nardp2_u:3273": "tacchrutvā bhagavadvākyaṃ bhūteśo brahyahatyayā /",
  "GP12nardp2_u:3274": "pīḍitātmā jagādedaṃ bhuktimuktipradaṃ harim // NarP_2,29.53 //",
  "GP12nardp2_u:3275": "icchāmi vasituṃ kṣetre tava cakragadādhara /",
  "GP12nardp2_u:3276": "tvatkṣetrasīmābāhyasthā brahmahatyā yadīkṣyate // NarP_2,29.54 //",
  "GP12nardp2_u:3277": "kṣetradānena kāruṇyaṃ kuru me garuḍadhvaja /",
  "GP12nardp2_u:3278": "mama nirgamane brahmahatyā māṃ punareṣyati // NarP_2,29.55 //",
  "GP12nardp2_u:3279": "tvatkṣetre saṃsthito 'haṃ tu pūjāṃ prāpsye jagattraye /",
  "GP12nardp2_u:3280": "ityuktvā hyabhavattūṣṇīṃ devadevaṃ vṛṣadhvajaḥ // NarP_2,29.56 //",
  "GP12nardp2_u:3281": "tatheti pratipede ca kṣīrasāgarajāpriyaḥ /",
  "GP12nardp2_u:3282": "tataḥ prabhṛti viprendra śaivaṃ kṣetraṃ nigadyate // NarP_2,29.57 //",
  "GP12nardp2_u:3283": "kṣetraṃ tu keśavasyedaṃ purāṇaṃ kavayo viduḥ /",
  "GP12nardp2_u:3284": "kṛpayā saṃparītasya mādhavasya dvijottama // NarP_2,29.58 //",
  "GP12nardp2_u:3285": "netrābhyāṃ nirgataṃ vāri tena bindusaro 'bhavat /",
  "GP12nardp2_u:3286": "mādhavasyājñayā tatra sasnau devo vṛṣadhvajaḥ // NarP_2,29.59 //",
  "GP12nardp2_u:3287": "snātamātre hare tattu kapālaṃ pāṇito 'patat /",
  "GP12nardp2_u:3288": "kapālamocanaṃ nāma tattīrthaṃ khyātimāgatam // NarP_2,29.60 //",
  "GP12nardp2_u:3289": "bindumādhavanāmāsau datvā svaṃ dhāma śūline /",
  "GP12nardp2_u:3290": "bhaktibhāvena śaṃbhustu nibaddhastatra saṃsthitaḥ // NarP_2,29.61 //",
  "GP12nardp2_u:3291": "yaṃ tu brahmādayo devāḥ svaḥsthāḥ paśyati sarvadā /",
  "GP12nardp2_u:3292": "sūryāyutasamaprakhya digaṃbaraniṣevitam // NarP_2,29.62 //",
  "GP12nardp2_u:3293": "vighnāni śūlinā kānta kṛtānyasya niṣevaṇe /",
  "GP12nardp2_u:3294": "yairvighnairabhibhūtāstu stutvā viṣṇuṃ śivārcakāḥ // NarP_2,29.63 //",
  "GP12nardp2_u:3295": "sarve lokāḥ sthitā hyatra śivaḥ kāśīti cintakāḥ /",
  "GP12nardp2_u:3296": "śivasya cintanādvipra śaivāḥ sarve nirākulāḥ // NarP_2,29.64 //",
  "GP12nardp2_u:3297": "prayānti śivalokaṃ vaijarāmṛtyuvivarjitam /",
  "GP12nardp2_u:3298": "bahupuṇyayutāḥ saṃto nivasaṃttayatra nīrujaḥ // NarP_2,29.65 //",
  "GP12nardp2_u:3299": "yajñaśiṣṭāśinaḥ kāśīkānta ṛddhisamanvitāḥ /",
  "GP12nardp2_u:3300": "nātra snānaṃ praśaṃsaṃti na japaṃ na surārcanam // NarP_2,29.66 //",
  "GP12nardp2_u:3301": "nāpi dānaṃ dvijaśreṣṭha muktvaikaṃ dehapātanam /",
  "GP12nardp2_u:3302": "mṛtyuṃ prātyuṃ naraḥ kāmaṃ kṛtakṛtyo bhaveddhruvan // NarP_2,29.67 //",
  "GP12nardp2_u:3303": "seyamāsāditā viprara purī prāsādasaṃkulā /",
  "GP12nardp2_u:3304": "bhoginīmapi mokṣāya kiṃ punarvratadhāriṇām // NarP_2,29.68 //",
  "GP12nardp2_u:3305": "nikṣipyatāmiyaṃ bālā kāśīśasyeha mandire /",
  "GP12nardp2_u:3306": "viyojitā tu yā pūrvaṃ tena duṣṭena rakṣasā // NarP_2,29.69 //",
  "GP12nardp2_u:3307": "ātmanaḥ suratārthāya kumārī niyamānvitā /",
  "GP12nardp2_u:3308": "eṣa prabhāvo 'pi hitaḥ kṣetrasyāsya dvijotma // NarP_2,29.70 //",
  "GP12nardp2_u:3309": "vinaśyantīha karmāṇi śubhānyapyaśubhāni ca /",
  "GP12nardp2_u:3310": "bhūtavyabhaviṣyāṇi jñānājñānakṛtāni ca // NarP_2,29.71 //",
  "GP12nardp2_u:3311": "eṣā purī karmavināśanāya kṛṣṇena pūrvaṃ hi vinirmitābhūt /",
  "GP12nardp2_u:3312": "yasyāṃ mṛtā duḥkhamanantamugraṃ bhuñjanti martyā yamayātanāṃ no // NarP_2,29.72 //",
  "GP12nardp2_u:3313": "iti śrībṛhannāradīyapurāṇottarabhāge mohinīcarite kāṣṭhīlopākhyāne rākṣasīcarite kāśīvarṇanaṃ nāma ekonatriṃśo 'dhyāyaḥ",
  "GP12nardp2_u:3314": "_____________________________________________________________",
  "GP12nardp2_u:3315": "kāṣṭhīlovāca",
  "GP12nardp2_u:3316": "bhāryāyāstadvacaḥ śrutvā rākṣasyā dharmasaṃmitam /",
  "GP12nardp2_u:3317": "pṛṣṭhātkaroṇurūpiṇyāḥ sakanyo 'vātaraddvijaḥ // NarP_2,30.1 //",
  "GP12nardp2_u:3318": "avatīrṇe dvije sābhūtsurūpā pramadā punaḥ /",
  "GP12nardp2_u:3319": "kṣapācarī kṣapānāthavaktrā pīnonnatastanī // NarP_2,30.2 //",
  "GP12nardp2_u:3320": "sā kumārī tataḥ prāpya nagaraṃ svapituḥ śubham /",
  "GP12nardp2_u:3321": "bāhyarakṣāsthita prāptaṃ purapālamuvāca ha // NarP_2,30.3 //",
  "GP12nardp2_u:3322": "gaccha tvaṃ nṛpateḥ pārśvaṃ piturmama purādhipa /",
  "GP12nardp2_u:3323": "brūhi māṃ samanuprāptāṃ ratnaśālāṃ purā hṛtām // NarP_2,30.4 //",
  "GP12nardp2_u:3324": "ratnāvaliṃ ratnabhūtāṃ sudyumnasya mahīkṣituḥ /",
  "GP12nardp2_u:3325": "talpasthā rakṣasā rātrau svapurasthā hṛtā dvija // NarP_2,30.5 //",
  "GP12nardp2_u:3326": "punaḥ sā samanuprāptā jīvamānākṣatā pitaḥ /",
  "GP12nardp2_u:3327": "samāśvasihi śokaṃ tvaṃ mā kṛthā matkṛte kvacit // NarP_2,30.6 //",
  "GP12nardp2_u:3328": "aviplutāsmi rājendra gāṅgā āpa ivāmalāḥ /",
  "GP12nardp2_u:3329": "tava kīrtikarī tadvanmātuḥ sauśīlyasūcikā // NarP_2,30.7 //",
  "GP12nardp2_u:3330": "tatkumārīvacaḥ śrutvā purāpālastvarānvitaḥ /",
  "GP12nardp2_u:3331": "abāhuriti vikhyātaḥ prāptaḥ sudyumrasannidhau // NarP_2,30.8 //",
  "GP12nardp2_u:3332": "kṛtapraṇāmaḥ saṃpṛṣṭaḥ prāha rājānamādarāt /",
  "GP12nardp2_u:3333": "rājannupāgatā naṣṭā dihitā tava mānada // NarP_2,30.9 //",
  "GP12nardp2_u:3334": "ratnāvalīti vikhyātā sastrīkadvidajasaṃyutā /",
  "GP12nardp2_u:3335": "purabāhye sthitā dṛṣṭā mayā jñātā na cābhavat // NarP_2,30.10 //",
  "GP12nardp2_u:3336": "tayāhaṃ preritaḥ prāgāṃ tvāṃ vijñāpayituṃ prabho /",
  "GP12nardp2_u:3337": "aviplutāhaṃ vadati māṃ jānātu samāgatām // NarP_2,30.11 //",
  "GP12nardp2_u:3338": "pitaraṃ mama satkṛtyai nātra kāryā vicāraṇā /",
  "GP12nardp2_u:3339": "tadadbhutaṃ vacaḥ śrutvā purapālasya tatkṣaṇāt // NarP_2,30.12 //",
  "GP12nardp2_u:3340": "sāmātyaḥ sakalatrastu sadvijo niryayau nṛpaḥ /",
  "GP12nardp2_u:3341": "sa tu gatvā purādbrāhye gaṅgātīre vyavasthitām // NarP_2,30.13 //",
  "GP12nardp2_u:3342": "apaśyadbhāskarākārāṃ sastrīkadvijasaṃyutām /",
  "GP12nardp2_u:3343": "sahaje naiva veṣeṇa bhūṣitāṃ bhūṣaṇapriyām // NarP_2,30.14 //",
  "GP12nardp2_u:3344": "amlānakusumaprakhyāṃ tatpakāñcanasuprabhām /",
  "GP12nardp2_u:3345": "dūrāddṛṣṭvāntikaṃ gatvā paryaṣvajata bhūpatiḥ // NarP_2,30.15 //",
  "GP12nardp2_u:3346": "pitaraṃ sāpi saṃhṛṣṭā samāśliṣya nanāma ha /",
  "GP12nardp2_u:3347": "tataśca mātrā saṃgamya hṛṣṭayā harṣitāntarā // NarP_2,30.16 //",
  "GP12nardp2_u:3348": "prāha vākyaṃ viśālākṣī saṃbodhya pitaraṃ nṛpam /",
  "GP12nardp2_u:3349": "suptāhaṃ ratnaśālāyāṃ sakhībhiḥ parivāritā // NarP_2,30.17 //",
  "GP12nardp2_u:3350": "udakūkṛtvā śirastātādhautāṅghrirmañcakopari /",
  "GP12nardp2_u:3351": "cintayatnī bhartṛyogaṃ niśīthe rakṣasā hṛtā // NarP_2,30.18 //",
  "GP12nardp2_u:3352": "sa māṃ gṛhītvā svapuraṃ prāgādarṇavage girau /",
  "GP12nardp2_u:3353": "nānāratnamaye tatra guhāyāṃ sthāpitā hyaham // NarP_2,30.19 //",
  "GP12nardp2_u:3354": "sa tatrodvahanopāyacintayāntarvyavasthitaḥ /",
  "GP12nardp2_u:3355": "tasya bhāryā tviyaṃ subhrūryā tiṣṭhati sumadhyamā // NarP_2,30.20 //",
  "GP12nardp2_u:3356": "bibhratī mānuṣaṃ rūpaṃ rākṣasī rākṣasapriyā /",
  "GP12nardp2_u:3357": "anayā buddhiyogena śaktyā śakrasya bhūpate // NarP_2,30.21 //",
  "GP12nardp2_u:3358": "ghātito viprahastena krūrakarmā patiḥ svakaḥ /",
  "GP12nardp2_u:3359": "puraiva mama taṃ śailaṃ prāpto devena bhūsuraḥ // NarP_2,30.22 //",
  "GP12nardp2_u:3360": "iyaṃ tu rākṣasī dṛṣṭvā patiṃ svaṃ dharmadūṣakam /",
  "GP12nardp2_u:3361": "vipreṇa saṃvidaṃ kṛtvā dāṃpatye nijakarmaṇā // NarP_2,30.23 //",
  "GP12nardp2_u:3362": "rūpeṇāpyasya saṃmugdhā ghātayāmāsa rākṣasam /",
  "GP12nardp2_u:3363": "evaṃ kṛtvā patiṃ vipraṃ hastinīrūpadhāriṇī // NarP_2,30.24 //",
  "GP12nardp2_u:3364": "gṛhītvā vāstukaṃ vittaṃ pṛṣṭhamāropya māmapi /",
  "GP12nardp2_u:3365": "samāyātātra bhūpāla māmattuṃ tava mandiram // NarP_2,30.25 //",
  "GP12nardp2_u:3366": "anayā rakṣitā rājan rākṣasyārākṣasāttataḥ /",
  "GP12nardp2_u:3367": "tasmādimāṃ pūjayasva satkṛtyāgrajasaṃyutām // NarP_2,30.26 //",
  "GP12nardp2_u:3368": "asyā evāmumatyā māṃ dehyasmai brāhmaṇāya hi /",
  "GP12nardp2_u:3369": "anenaikāsanagatā jātā bhartā sa me bhavat // NarP_2,30.27 //",
  "GP12nardp2_u:3370": "yenaikāsanagā nārī bhavedbhartā sa eva hi /",
  "GP12nardp2_u:3371": "nānya itthaṃ purāṇeṣu śrūyate hyāgameṣvapi // NarP_2,30.28 //",
  "GP12nardp2_u:3372": "asyāḥ pṛṣṭhe niviṣṭāhaṃ prītyā saha dvijanmanā /",
  "GP12nardp2_u:3373": "dharmata stena madbhartā bhavedeṣā matirmama // NarP_2,30.29 //",
  "GP12nardp2_u:3374": "tasmādimāṃ sāṃtvayitvā śāstrāgamavidhānataḥ /",
  "GP12nardp2_u:3375": "dehi viprāya māṃ tāta pitamanyaṃ vṛṇe na ca // NarP_2,30.30 //",
  "GP12nardp2_u:3376": "tacchrutvā duhiturvākyaṃ sudyumno bhūpatistadā /",
  "GP12nardp2_u:3377": "sāṃtvayāmāsa tanvaṅgīṃ rākṣasīṃ praśrayānataḥ // NarP_2,30.31 //",
  "GP12nardp2_u:3378": "sutaiṣā dharmabhītā me tvāmeva śaraṇaṃ gatā /",
  "GP12nardp2_u:3379": "yadarthaṃ nihataḥ kāntastvayā pūrvataraḥ sati // NarP_2,30.32 //",
  "GP12nardp2_u:3380": "tvadadhīnā tato bhadre jāteyaṃ matsutā kila /",
  "GP12nardp2_u:3381": "imamicchati bhartāraṃ yo 'yaṃ bhartā kṛtastvayā // NarP_2,30.33 //",
  "GP12nardp2_u:3382": "mayā praṇāmadānābhyāṃ yācitā tvaṃ niśācari /",
  "GP12nardp2_u:3383": "anumodaya sāhāyye sutāṃ mama sulocane // NarP_2,30.34 //",
  "GP12nardp2_u:3384": "tvadvākyādbhavatu preṣyā matsutā brāhmaṇasya tu /",
  "GP12nardp2_u:3385": "sāpatnabhāvaṃ tyaktvā tu sutāṃ me paripālaya // NarP_2,30.35 //",
  "GP12nardp2_u:3386": "sutāyā mama bhāryāyā madbalasya janasya ca /",
  "GP12nardp2_u:3387": "purasya viṣayasyāpi svāminī tvaṃ na saṃśayaḥ // NarP_2,30.36 //",
  "GP12nardp2_u:3388": "tava vākye sthitā hyeṣā sadaivāpi bhaviṣyati /",
  "GP12nardp2_u:3389": "etacchruttvā tu vacanaṃ sudyumnasya niśācarī // NarP_2,30.37 //",
  "GP12nardp2_u:3390": "anvamodata śuddhena cetasā sahacāriṇī /",
  "GP12nardp2_u:3391": "uvāca ca dharāpālaṃ pradānāya kṛtodyamam // NarP_2,30.38 //",
  "GP12nardp2_u:3392": "yadarthaṃ praṇatastvaṃ māṃ sadbhāvena nṛpottama /",
  "GP12nardp2_u:3393": "tasmāddvitīyā bhāryeyaṃ bhavatvasya dvijanmanaḥ // NarP_2,30.39 //",
  "GP12nardp2_u:3394": "ahaṃ ca bhavatā pūjyā kṛtvārcāṃ devamandire /",
  "GP12nardp2_u:3395": "sarvaiśca nāgaraiḥ sārddhaṃ phālgune dhavale dale // NarP_2,30.40 //",
  "GP12nardp2_u:3396": "saptāhamutsavaḥ kāryo hyaṣṭamyā ācaturdaśīm /",
  "GP12nardp2_u:3397": "naṭanartakayuktena gītavādyena bhūriṇā // NarP_2,30.41 //",
  "GP12nardp2_u:3398": "maireyamāṃsaraktādibalibhiścāpi pūjayā /",
  "GP12nardp2_u:3399": "evaṃ prakurvate tubhyaṃ sadā kṣemakarī hyaham // NarP_2,30.42 //",
  "GP12nardp2_u:3400": "bhaveyaṃ nṛpaśārdūla svaṃ vacaḥ pratipālaya /",
  "GP12nardp2_u:3401": "tacchrutvā vacanaṃ tasyāḥ sudyumno nṛpatistadā // NarP_2,30.43 //",
  "GP12nardp2_u:3402": "aṅgīcakāra tatsarvaṃ yaduktaṃ prītayā tayā /",
  "GP12nardp2_u:3403": "pratipanne tu vacasi rājñā tuṣṭā tu rākṣasī // NarP_2,30.34 //",
  "GP12nardp2_u:3404": "uvāca brāhmaṇaṃ premṇā kuru bhāryāmimāmapi /",
  "GP12nardp2_u:3405": "rājakanyāṃ dvijaśreṣṭha gṛhyoktavidhinā śubhām // NarP_2,30.45 //",
  "GP12nardp2_u:3406": "īrṣyāṃ tyaktvā viśālākṣyā bhavāmyeṣā sahodarī /",
  "GP12nardp2_u:3407": "rākṣasyā vacaneneha pariṇīya nṛpātmajām // NarP_2,30.46 //",
  "GP12nardp2_u:3408": "bahuvittayutāṃ vipro mahodayapuraṃ yayau /",
  "GP12nardp2_u:3409": "āruhya kariṇīrūpāṃ rākṣasīṃ kṣaṇamātrataḥ // NarP_2,30.47 //",
  "GP12nardp2_u:3410": "tato mayā śrutaṃ devi bhartā te samupāgataḥ /",
  "GP12nardp2_u:3411": "dhanaratnasamāyukto bhāryādvayasamanvitaḥ // NarP_2,30.48 //",
  "GP12nardp2_u:3412": "tato 'haṃ bandhuvargeṇa pitṛbhyāṃ ca sakhīgaṇaiḥ /",
  "GP12nardp2_u:3413": "bahuśo bhartsitā rūkṣairvacanairmarmabhedibhiḥ // NarP_2,30.49 //",
  "GP12nardp2_u:3414": "kathaṃ yāsyasi bhartāraṃ dhanalubdhe śriyā vṛtam /",
  "GP12nardp2_u:3415": "yastvayā nirddhanaḥ pūrvaṃ parityaktaḥ sudīnavat // NarP_2,30.50 //",
  "GP12nardp2_u:3416": "cañcalānīha vittāni pitryāṇi kila yoṣitām /",
  "GP12nardp2_u:3417": "kāntārjitāni subhage sthirāṇīti nigadyate // NarP_2,30.51 //",
  "GP12nardp2_u:3418": "paruṣairvacanairyastu kṣiptastadbhāṣaṇaṃ katham /",
  "GP12nardp2_u:3419": "bhaviṣyati praveśo 'pi duṣkarastasya veśmani // NarP_2,30.52 //",
  "GP12nardp2_u:3420": "gatāyā api te tatra śayanaṃ patinā saha /",
  "GP12nardp2_u:3421": "bhaviṣyati durācāre sukhadaṃ na kadācana // NarP_2,30.53 //",
  "GP12nardp2_u:3422": "lokāpavādādyadi cedgrahīṣyati patistava /",
  "GP12nardp2_u:3423": "tvāṃ snehahīnacittastu na kadācinmiliṣyati // NarP_2,30.54 //",
  "GP12nardp2_u:3424": "nedṛśaṃ duḥkhadaṃ kiñcidyādṛśaṃ dūracittayoḥ /",
  "GP12nardp2_u:3425": "daṃpakatyormilanaṃ loke vaikalyakaraṇaṃ mahat // NarP_2,30.55 //",
  "GP12nardp2_u:3426": "evaṃ bahuvidhā vācaḥ śṛṇvānā bandhubhāṣitāḥ /",
  "GP12nardp2_u:3427": "adhomukhyasrupūrṇākṣī babhūvāhaṃ suduḥkhitā // NarP_2,30.56 //",
  "GP12nardp2_u:3428": "cetasārcitayaṃ cāhaṃ pūrvalobhena muhyatī /",
  "GP12nardp2_u:3429": "na dattaṃ kaṅkaṇaṃ pāṇerna dattaṃ kaṭisūtrakam // NarP_2,30.57 //",
  "GP12nardp2_u:3430": "na cāpi nūpure datte yena tuṣṭiṃ vrajetpatiḥ /",
  "GP12nardp2_u:3431": "dhanajīvitayoḥ svāmī bhartā lokeṣu gīyate // NarP_2,30.58 //",
  "GP12nardp2_u:3432": "tanmayāpahṛtaṃ vittaṃ bhavitrī kā gatirmama /",
  "GP12nardp2_u:3433": "kathaṃ yāsyāmi tadveśma kathaṃ saṃbhāṣaye punaḥ // NarP_2,30.59 //",
  "GP12nardp2_u:3434": "yo mayā duṣṭayā tyaktaḥ sa pratyeti kathaṃ hi mām /",
  "GP12nardp2_u:3435": "evaṃ viciṃye yādaddhṛdayena vidūyatā // NarP_2,30.60 //",
  "GP12nardp2_u:3436": "veṣṭitā bandhuvargeṇa tāvaddolā samāgatā /",
  "GP12nardp2_u:3437": "chatreṇa śaśivarṇena śobhamānā sukomalā // NarP_2,30.61 //",
  "GP12nardp2_u:3438": "āstṛtā rāṅkavaiḥ pīnaiḥ puruṣorvidhṛtāṃsakaiḥ /",
  "GP12nardp2_u:3439": "te samāgatya puruṣāḥ procurmāmasakṛcchabhe // NarP_2,30.62 //",
  "GP12nardp2_u:3440": "ākāritāsi patyā te vraja śīghraṃ mudānvitā /",
  "GP12nardp2_u:3441": "dhanaratnayuto bhartā saddhibhāryaḥ samāgataḥ // NarP_2,30.63 //",
  "GP12nardp2_u:3442": "praviṣṭamātreṇa gṛhe tvāmānetuṃ varānane /",
  "GP12nardp2_u:3443": "preṣitāḥ satvaraṃ patyā saṃsthitāṃ pitṛveśmani // NarP_2,30.64 //",
  "GP12nardp2_u:3444": "tato 'haṃ vrīḍitā devi bhartustadvīkṣya ceṣṭitam /",
  "GP12nardp2_u:3445": "naivottaramadāṃ tebhyaḥ kiñcinmaunaṃ samāsthitā // NarP_2,30.65 //",
  "GP12nardp2_u:3446": "tato 'haṃ bandhuvargeṇa bhūyobhūyaḥ prabodhitā /",
  "GP12nardp2_u:3447": "āhūtā svāminā gaccha sammānena tadantikam // NarP_2,30.66 //",
  "GP12nardp2_u:3448": "svāminākāritā patnī yā na yāti tadantikam /",
  "GP12nardp2_u:3449": "sā tu dhvāṅkṣī bhavetputri janmāni daśa pañca ca // NarP_2,30.67 //",
  "GP12nardp2_u:3450": "evamuktvā samāśvāsya māṃ gṛhītvā tvarānvitāḥ /",
  "GP12nardp2_u:3451": "dolāmāropya gaccheti procuḥ snigdhā muhurmurhuḥ // NarP_2,30.68 //",
  "GP12nardp2_u:3452": "tataste puruṣā dolāṃ nidhāyāṃseṣu satvaram /",
  "GP12nardp2_u:3453": "jagmurmahodayapuraṃ yatra tiṣṭhati me patiḥ // NarP_2,30.69 //",
  "GP12nardp2_u:3454": "dṛṣṭaṃ mayā gṛhaṃ tasya sarvataḥ kāñcanāvṛtam /",
  "GP12nardp2_u:3455": "āsanīyaiśca bhojyaiśca dhanairvastrairyutaṃ tataḥ // NarP_2,30.70 //",
  "GP12nardp2_u:3456": "atha sā rākṣasī devī sā cāpi nṛpanandinī /",
  "GP12nardp2_u:3457": "prītyā ca bhaktyā kurutāṃ praṇatiṃ mama sundari // NarP_2,30.71 //",
  "GP12nardp2_u:3458": "tatastābhyāmamahaṃ premṇā yathārhamabhipūjitā /",
  "GP12nardp2_u:3459": "bhartṛvākyena saṃprītā snātvābhujaṃ tathāhṛtā // NarP_2,30.72 //",
  "GP12nardp2_u:3460": "tato 'stasamayātpaścādbhartā cāhūya satvaram /",
  "GP12nardp2_u:3461": "pariṣvajya ciraṃ dorbhyāṃ paryaṅke saṃnyaveśayat // NarP_2,30.73 //",
  "GP12nardp2_u:3462": "tato niśācarīṃ rājaputrīṃ cāhūya so 'bravīt /",
  "GP12nardp2_u:3463": "bhaktyā yuvābhyāṃ kartavyamasyāścaraṇasevanam // NarP_2,30.74 //",
  "GP12nardp2_u:3464": "iyaṃ prākkālikī bhāryā jyeṣṭhā ca yuvayordbhuvam /",
  "GP12nardp2_u:3465": "patyurvākyāttatastābhyāṃ gṛhītau caraṇau mama // NarP_2,30.75 //",
  "GP12nardp2_u:3466": "sāpatnabhāvajāmīrṣyāṃ parityajya sulocane /",
  "GP12nardp2_u:3467": "tataḥ preṣyānsamāhūya bhartā me vākyamabravīt // NarP_2,30.76 //",
  "GP12nardp2_u:3468": "yatkiñcidrakṣasaḥ pārśvānmayā prāptaṃ purā vasu /",
  "GP12nardp2_u:3469": "sutāmudvahato rājño yacca labdhaṃ mayākhilam // NarP_2,30.77 //",
  "GP12nardp2_u:3470": "tatsarvaṃ bhaktibhāvena samānayata mā ciram /",
  "GP12nardp2_u:3471": "iyaṃ hi svāminī prāptā tasya vittasya kiṅkarāḥ // NarP_2,30.78 //",
  "GP12nardp2_u:3472": "tadvākyātsahasā preṣyaiḥ samānītaṃ dhanaṃ śubhe /",
  "GP12nardp2_u:3473": "bhartā samarpayāmāsa prītyā yukto 'khilaṃ tadā // NarP_2,30.79 //",
  "GP12nardp2_u:3474": "satkṛtya bhūṣaṇairvastraikhyalīkena cetasā /",
  "GP12nardp2_u:3475": "ubhayostatra paśyantyo rākṣasīrājakanyayoḥ // NarP_2,30.80 //",
  "GP12nardp2_u:3476": "paryaṅkasthāṃ pariṣvajya māṃ cuñcubādhare śubhe /",
  "GP12nardp2_u:3477": "taddṛṣṭvā cādbhutaṃ bharturdehavittasamarpaṇam // NarP_2,30.81 //",
  "GP12nardp2_u:3478": "ullāsakaraṇa vākyaṃ kareṇa kucapīḍanam /",
  "GP12nardp2_u:3479": "chinnā gauriva khaṅgena gatāḥ prāṇā mamābhavan // NarP_2,30.82 //",
  "GP12nardp2_u:3480": "tato 'haṃ yamanirddiṣṭāṃ prāptā narakayātanām /",
  "GP12nardp2_u:3481": "tāmatītya suduḥkhārtā kāṣṭhīlā cābhavaṃ śubhe // NarP_2,30.83 //",
  "GP12nardp2_u:3482": "yāsyāmi punarevāhaṃ tiryagyoniṃ sahasraśaḥ /",
  "GP12nardp2_u:3483": "yā bharturnāpayedvittaṃ jīvitaṃ ca śubhānane // NarP_2,30.84 //",
  "GP12nardp2_u:3484": "sāpīdṛśīmavasthā vai yāsyatyeva na saṃśayaḥ /",
  "GP12nardp2_u:3485": "evaṃ jñātvāniśaṃ rakṣetpatyurvittaṃ ca jīvitam // NarP_2,30.85 //",
  "GP12nardp2_u:3486": "patirmātā pitā vittaṃ jīvitaṃ ca gururgatiḥ // NarP_2,30.86 //",
  "GP12nardp2_u:3487": "prayāti nārī bahubhiḥ supuṇyaiḥ sahaiva bhartrā svaśarīradāhāt /",
  "GP12nardp2_u:3488": "viṣṇoḥ padaṃ vittaśarīralubdhā prayāti yāmīṃ ca kuyonipīḍām // NarP_2,30.87 //",
  "GP12nardp2_u:3489": "iti śrībṛhannāradīyapurāṇottarabhāge mohinīcarite kāṣṭhīlācaritaṃ nāma triṃśattamo 'dhyāyaḥ",
  "GP12nardp2_u:3490": "_____________________________________________________________",
  "GP12nardp2_u:3491": "vasiṣṭha uvāca",
  "GP12nardp2_u:3492": "tacchrutvā vacanaṃ tasyāḥ kāṣṭhīlāyāḥ śucismite /",
  "GP12nardp2_u:3493": "sandhyāvalī nāma bhṛśaṃ tāmuvāca ha sādaram // NarP_2,31.1 //",
  "GP12nardp2_u:3494": "tvadvākyādvismayo jātaḥ kāṣṭhīle sāṃprataṃ mama /",
  "GP12nardp2_u:3495": "kathaṃ dṛṣṭā mayā tvaṃ ca yāsyantī kutsitāṃ gatim // NarP_2,31.2 //",
  "GP12nardp2_u:3496": "karmaṇā kena te muktirbhavetkutsitayonitaḥ /",
  "GP12nardp2_u:3497": "tanme vada viśālāṅge tvāṃ dṛṣṭvā duḥkhitā hyaham // NarP_2,31.3 //",
  "GP12nardp2_u:3498": "māṃsapiṇḍopamaṃ ślakṣṇaṃ navanītopamaṃ śubhe /",
  "GP12nardp2_u:3499": "śarīraṃ tava saṃvīkṣya tayā me jāyate hṛdi // NarP_2,31.4 //",
  "GP12nardp2_u:3500": "kāṣṭhīlovāca",
  "GP12nardp2_u:3501": "pṛthivīṃ dāsyase subhru sakalāmapi matkṛte /",
  "GP12nardp2_u:3502": "tathāpi naiva mucyeyaṃ sadyaḥ kutsitayonitaḥ // NarP_2,31.5 //",
  "GP12nardp2_u:3503": "yena puṇyena subhage mucyeyaṃ karmabandhanāt /",
  "GP12nardp2_u:3504": "tannirdiśāmi sumahadgatidaṃ tvaṃ niśāmaya // NarP_2,31.6 //",
  "GP12nardp2_u:3505": "yaścāyaṃ māghamāsastu sarvamāsottamaḥ smṛtaḥ /",
  "GP12nardp2_u:3506": "yasmin krośanti pāpāni brahmahatyādikāni ca // NarP_2,31.7 //",
  "GP12nardp2_u:3507": "durlabho māghamāso vai durllabhaṃ janma mānuṣam /",
  "GP12nardp2_u:3508": "durllabhaṃ coṣasi snānaṃ durlabhaṃ kṛṣṇasevanam // NarP_2,31.8 //",
  "GP12nardp2_u:3509": "durlabho vāsaro viṣṇorvidhinā samupoṣitaḥ /",
  "GP12nardp2_u:3510": "devaistejaḥ parikṣiptaṃ māghamāse svakaṃ jale // NarP_2,31.9 //",
  "GP12nardp2_u:3511": "tasmājjalaṃ māghamāse pāvanaṃ hi viśeṣataḥ /",
  "GP12nardp2_u:3512": "nedṛśī saṃgare śūrairgatiḥ prāpyeta saukhyadā // NarP_2,31.10 //",
  "GP12nardp2_u:3513": "yādṛśī plavane prātaḥ prāpyate niyamasthitaiḥ /",
  "GP12nardp2_u:3514": "sarittaḍāgavāpīṣu snāne sattamamīritam // NarP_2,31.11 //",
  "GP12nardp2_u:3515": "kūpabhāṇḍajalairmadhyaṃ jaghanyaṃ vahnitāpitaiḥ /",
  "GP12nardp2_u:3516": "na saukhyairlabhyate puṇyaṃ duḥkhairevāpyate tu tat // NarP_2,31.12 //",
  "GP12nardp2_u:3517": "dharmmasevārthakaṃ snānaṃ nāṅganairmalyahetukam /",
  "GP12nardp2_u:3518": "homārthaṃ sevanaṃ vahnerna ca śītādihānaye // NarP_2,31.13 //",
  "GP12nardp2_u:3519": "yāvannodayate sūryastāvatsnānaṃ vidhīyate /",
  "GP12nardp2_u:3520": "ācchādite ghanairvyomni hyudgamiṣyantamarthayet // NarP_2,31.14 //",
  "GP12nardp2_u:3521": "abhāve saridādīnāṃ navakuṃbhasthitaṃ jalam /",
  "GP12nardp2_u:3522": "vāyunā tāḍitaṃ rātrau snāne gaṅgāsamaṃ viduḥ // NarP_2,31.15 //",
  "GP12nardp2_u:3523": "māghasnāyī varārohe durgatiṃ naiva paśyati /",
  "GP12nardp2_u:3524": "tannāsti pātakaṃ yattu māghasnānaṃ na śodhayet // NarP_2,31.16 //",
  "GP12nardp2_u:3525": "agnipraveśādadhikaṃ māghoṣasyeva majjanam /",
  "GP12nardp2_u:3526": "jīvatā bhujyate duḥkhaṃ mṛtena bahulaṃ sukham // NarP_2,31.17 //",
  "GP12nardp2_u:3527": "etasmātkāraṇādbhadre māghasnānaṃ viśiṣyate /",
  "GP12nardp2_u:3528": "ahanyahani dātavyāstilāḥ śarkarayānvitāḥ // NarP_2,31.18 //",
  "GP12nardp2_u:3529": "meghapuṃṣpopapannena sahānnena sumadhyame /",
  "GP12nardp2_u:3530": "yāvakaiścaiva hotavyā gavyasarpiḥ samanvitaiḥ // NarP_2,31.19 //",
  "GP12nardp2_u:3531": "mādhyāṃ snānasamāptai tu dadyādviprāya ṣaḍrasam /",
  "GP12nardp2_u:3532": "sūryo me prīyatāṃ devo viṣṇumūrtirnirañjanaḥ // NarP_2,31.20 //",
  "GP12nardp2_u:3533": "vāsāṃsi dvijayugmāya sa saptānnāni cārpayet /",
  "GP12nardp2_u:3534": "triṃśacca modakā deyāstilānnāḥ śarkarāmayāḥ // NarP_2,31.21 //",
  "GP12nardp2_u:3535": "bhāgāstrayastilānāṃ tu caturthaḥ śarkarāṃśakaḥ /",
  "GP12nardp2_u:3536": "tāṃbūlādīni bhogyāni bhaktyādakadyādvidhānavit // NarP_2,31.22 //",
  "GP12nardp2_u:3537": "srotomukhaḥ sariti cānyatra bhāskarasaṃmukhaḥ /",
  "GP12nardp2_u:3538": "snāyādāvāhya tīrthāni gaṅgādīnya karmaṇḍalāt // NarP_2,31.23 //",
  "GP12nardp2_u:3539": "yadanekajanurjanyaṃ yajjñānājñānataḥ kṛtam /",
  "GP12nardp2_u:3540": "tvattejasā hataṃ cāstu tattu pāpaṃ sahasradhā // NarP_2,31.24 //",
  "GP12nardp2_u:3541": "divākara jagannātha prabhākara namo 'stu te /",
  "GP12nardp2_u:3542": "paripūrṇaṃ kuruṣvedaṃ māghasnānaṃ mamācyuta // NarP_2,31.25 //",
  "GP12nardp2_u:3543": "tīrthasnāyī varārohe māghasnāyī phalālpakaḥ /",
  "GP12nardp2_u:3544": "tīrthasnānādiyātsvargaṃ māghasnānātparaṃ padam // NarP_2,31.26 //",
  "GP12nardp2_u:3545": "māghasya dhavale pakṣe bhavedekādaśī tu yā /",
  "GP12nardp2_u:3546": "ravivāreṇa saṃyuktā mahāpātakanāśinī // NarP_2,31.27 //",
  "GP12nardp2_u:3547": "vināpi ṛkṣasaṃyogaṃ sā śuklaikādaśī nṛṇām /",
  "GP12nardp2_u:3548": "vinirdahati pāpāni kunṛpo viṣayaṃ yathā // NarP_2,31.28 //",
  "GP12nardp2_u:3549": "kuputrastu kulaṃ yadvatkubhāryā ca patiṃ yathā /",
  "GP12nardp2_u:3550": "adharmastu yathā dharmaṃ kumantrī nṛpatiṃ yathā // NarP_2,31.29 //",
  "GP12nardp2_u:3551": "ajñānaṃ ca yathā jñānaṃ kuśaucaṃ śucitāṃ yathā /",
  "GP12nardp2_u:3552": "yathā hantyanṛtaṃ satyaṃ vādassaṃvādameva ca // NarP_2,31.30 //",
  "GP12nardp2_u:3553": "uṣṇaṃ himamanarthor'thaṃ pāpaṃ kīrtiṃ smayastapaḥ /",
  "GP12nardp2_u:3554": "yathā rasā mahārogāñchrāddhaṃ saṃketa eva ca // NarP_2,31.31 //",
  "GP12nardp2_u:3555": "tathā duritasaṃghaṃ tu dvādaśī hanti sādhitā /",
  "GP12nardp2_u:3556": "brahmahatyā surāpānaṃ steyaṃ gurvaṅganāgamaḥ // NarP_2,31.32 //",
  "GP12nardp2_u:3557": "mahānti pātakānyetānyāśu hanti harerdinam /",
  "GP12nardp2_u:3558": "samavetāni caitāni na śāmayati puṣkaram // NarP_2,31.33 //",
  "GP12nardp2_u:3559": "na cāpi naimiṣāraṇyaṃ na kṣetraṃ kurusaṃjñitam /",
  "GP12nardp2_u:3560": "prabhāso na gayā devi na revā na sarasvatī // NarP_2,31.34 //",
  "GP12nardp2_u:3561": "na gagā yamunā caiva prayāgo na ca devakā /",
  "GP12nardp2_u:3562": "na sarāṃsi nadāścānye homadānatapāṃsi ca // NarP_2,31.35 //",
  "GP12nardp2_u:3563": "na cānyatsukṛtaṃ subhru purāṇe paṭhyate sphuṭam /",
  "GP12nardp2_u:3564": "pāpasaṃghavināśāya muktvaikaṃ harivāsaram // NarP_2,31.36 //",
  "GP12nardp2_u:3565": "upoṣaṇātsakṛddevi vinaśyantyagharāśayaḥ /",
  "GP12nardp2_u:3566": "ekataḥ pṛthivīdānamekato harivāsaram // NarP_2,31.37 //",
  "GP12nardp2_u:3567": "na samaṃ brahmaṇā proktamadhikaṃ harivāsaram /",
  "GP12nardp2_u:3568": "tasminvarāhavapuṣaṃ kṛtvā devaṃ tu hāṭakam // NarP_2,31.38 //",
  "GP12nardp2_u:3569": "ghaṭopari nave pātre dhṛtvā tāmramaye śubhe /",
  "GP12nardp2_u:3570": "sarvabījānvite caiva sitavastrāvaguṇṭhite // NarP_2,31.39 //",
  "GP12nardp2_u:3571": "sahiraṇye sudīpāḍhye kṛtapuṣpāvataṃsake /",
  "GP12nardp2_u:3572": "vidhinā pūjayitvā cakuryājjāgaraṇaṃ vratī // NarP_2,31.40 //",
  "GP12nardp2_u:3573": "prātarviprāya dadyācca vaiṣṇavāya kuṭuṃbine /",
  "GP12nardp2_u:3574": "tatkuṃbhakroḍasaṃyuktaṃ sanaivedyaparicchadam // NarP_2,31.41 //",
  "GP12nardp2_u:3575": "paścācca pāraṇaṃ kuryāddvijānbhojya suhṛdvṛtaḥ /",
  "GP12nardp2_u:3576": "evaṃ kṛte varārohe na bhūyo jāyate kvacit // NarP_2,31.42 //",
  "GP12nardp2_u:3577": "bahujanmārjjitaṃ pāpaṃ jñānājñānakṛtaṃ ca yat /",
  "GP12nardp2_u:3578": "tatsarvaṃ nāśamāyāti tamaḥ sūryodaye yathā // NarP_2,31.43 //",
  "GP12nardp2_u:3579": "yathāśāstraṃ mayā tubhyaṃ varṇitā dvādaśī śubhe /",
  "GP12nardp2_u:3580": "yā sā kṛtā tvayā pūrvamāsīddevyanyajanmani // NarP_2,31.44 //",
  "GP12nardp2_u:3581": "yasyāstavātulā puṣṭirvartate vartayiṣyati /",
  "GP12nardp2_u:3582": "bharttustava ca putrasya sarvadā sukhadāyinī // NarP_2,31.45 //",
  "GP12nardp2_u:3583": "tasyāstvayā turīyāṃśo deyaścenmahyamādarāt /",
  "GP12nardp2_u:3584": "tadā prītā gamiṣyāmi tadviṣṇoḥ paramaṃ padam // NarP_2,31.46 //",
  "GP12nardp2_u:3585": "vittāhrutijaṃ pāpaṃ yadbhūtaṃ mama suṃdari /",
  "GP12nardp2_u:3586": "tasya pāvanahetuṃ ca turīyāṃśaṃ prayaccha me // NarP_2,31.47 //",
  "GP12nardp2_u:3587": "jīvitenāpi vittena bhartāraṃ vañcayettu yā /",
  "GP12nardp2_u:3588": "kṛmiyoniśataṃ gatvā pulkasī jāyate tu sā // NarP_2,31.48 //",
  "GP12nardp2_u:3589": "surataṃ yācamānāya patye vittaṃ ca mānini /",
  "GP12nardp2_u:3590": "yā na yacchati durbuddhiḥ kāṣṭhīlā jāyate dhruvam // NarP_2,31.49 //",
  "GP12nardp2_u:3591": "tatpātakaviśuddhyarthaṃ dehi me dvādaśībhavam /",
  "GP12nardp2_u:3592": "turīyāṃśamitaṃ puṇyaṃ yadyasti mayi te ghṛṇā // NarP_2,31.50 //",
  "GP12nardp2_u:3593": "etacchrutvā vacastasyāḥ kāṣṭhīlāyāḥ sulocane /",
  "GP12nardp2_u:3594": "puṇyaṃ dattavatī tasyai pāṇau vāri pragṛhya ca // NarP_2,31.51 //",
  "GP12nardp2_u:3595": "yatkṛtaṃ hi mayā pūrvamekādaśyā mupoṣaṇam /",
  "GP12nardp2_u:3596": "tatturīyāṃśapuṇyena kāṣṭhīleyaṃ vimucyatām // NarP_2,31.52 //",
  "GP12nardp2_u:3597": "pūrvajanmakṛtātpāpātsatyaṃ satyaṃ mayoditam /",
  "GP12nardp2_u:3598": "evamukte tu vacane mayā vidyutsamaprabhā // NarP_2,31.53 //",
  "GP12nardp2_u:3599": "dṛṣṭā divyavimānasthā gacchantī vaiṣṇavaṃ padam /",
  "GP12nardp2_u:3600": "patirhi daivataṃ loke vañcanīyo na bhāryayā // NarP_2,31.54 //",
  "GP12nardp2_u:3601": "dehena cāpi vittena yadīcchecchobhanāṃ gatim /",
  "GP12nardp2_u:3602": "sā tvaṃ brūhi pradāsyāmi bharturarthe tavepsitam // NarP_2,31.55 //",
  "GP12nardp2_u:3603": "vittaṃ dehaṃ tathā putraṃ yaccānyadvā varānane /",
  "GP12nardp2_u:3604": "kimanyaddaivataṃ loke strīṇāmekaṃ patiṃ vinā // NarP_2,31.56 //",
  "GP12nardp2_u:3605": "tasyārthe vā tyajedvittaṃ jīvitaṃ vā sulocane /",
  "GP12nardp2_u:3606": "kalpakoṭiśataṃ sāgraṃ viṣṇuloke mahīyate // NarP_2,31.57 //",
  "GP12nardp2_u:3607": "agnyādisākṣye vṛtamīkṣya niṣṭhurā yuktaṃ sudhorairvyasanairdvijātmajā /",
  "GP12nardp2_u:3608": "patiṃ dadau naiva ca yācitā dhanaṃ tenaiva pāpena babhūva kīṭā // NarP_2,31.58 //",
  "GP12nardp2_u:3609": "etanmayā duṣṭamanaṅgayaṣṭi kaumārabhāve pitṛveśmavāse /",
  "GP12nardp2_u:3610": "jñātvā hitaṃ tathyamidaṃ svabharturdadāmi sarvaṃ ca gṛhāṇa subhru // NarP_2,31.59 //",
  "GP12nardp2_u:3611": "iti śrībṛhannāradīyapurāṇottarabhāge mohinīcarite kāṣṭhīlopākhyāne māghamāhātmyaṃ nāmaikatriṃśo 'dhyāyaḥ",
  "GP12nardp2_u:3612": "_____________________________________________________________",
  "GP12nardp2_u:3613": "vasiṣṭha uvāca",
  "GP12nardp2_u:3614": "saṃdhyāvalīvacaḥ śrutvā mohinī duhitā vidheḥ /",
  "GP12nardp2_u:3615": "uvāca tatparā svīye kārye mohakaraṇḍikā // NarP_2,32.1 //",
  "GP12nardp2_u:3616": "yadyevaṃ tvaṃ vijānāsi dharmādharmagatiṃ śubhe /",
  "GP12nardp2_u:3617": "bharturarthe pradātrī ca dhanajīvitayorapi // NarP_2,32.2 //",
  "GP12nardp2_u:3618": "tadāhaṃ yācaye vittaṃ jīvitādadhikaṃ śubhe /",
  "GP12nardp2_u:3619": "dehi putraśiroḥ mahyaṃ yadiṣṭaṃ hṛdayādhikam // NarP_2,32.3 //",
  "GP12nardp2_u:3620": "yadi no bhojanaṃ kuryātsaṃprāpte harivāsare /",
  "GP12nardp2_u:3621": "tadā svahaste saṃgṛhya khaḍgaṃ rājā patistava // NarP_2,32.4 //",
  "GP12nardp2_u:3622": "dharmāṅgadaśiraścāru candrabiṃbopamaṃ śubham /",
  "GP12nardp2_u:3623": "ajātaśmaśrukaṃ caiva kuṇḍalābhyāṃ vibhūṣitam // NarP_2,32.5 //",
  "GP12nardp2_u:3624": "chitvā śīghraṃ pātayatu mamotsaṃge sulocane /",
  "GP12nardp2_u:3625": "etadvā kurutadbhadre yadānnaṃ na bhunakti ca // NarP_2,32.6 //",
  "GP12nardp2_u:3626": "dine mādhavadevasya pāpasaṃghavināśane /",
  "GP12nardp2_u:3627": "tacchrutvā vacanaṃ tasyā mohinyāḥ kaṭukākṣaram // NarP_2,32.7 //",
  "GP12nardp2_u:3628": "pracakaṃpe kṣaṇaṃ devī śītārtā kadalī yathā /",
  "GP12nardp2_u:3629": "saṃdhyāvalī tato dhairyamāsthāya varavārṇinī // NarP_2,32.8 //",
  "GP12nardp2_u:3630": "uvāca mohinīṃ vākyaṃ sumukhī prahasaṃtyapi /",
  "GP12nardp2_u:3631": "śrūyante hi purāṇeṣu gāthāḥ subhru samīritāḥ // NarP_2,32.9 //",
  "GP12nardp2_u:3632": "dvādaśī prati saṃbaddhāḥ svargamokṣapradāyikāḥ /",
  "GP12nardp2_u:3633": "dhanaṃ tyajettyajeddārāñjīvitaṃ ca gṛhaṃ tyajet // NarP_2,32.10 //",
  "GP12nardp2_u:3634": "tyajeddeśaṃ tathā bhūpaṃ svargaṃ mitraṃ guruṃ tyajet /",
  "GP12nardp2_u:3635": "tyajettīrthaṃ tyajeddharmaṃ tyajedatyantasupriyam // NarP_2,32.11 //",
  "GP12nardp2_u:3636": "tyajedyogaṃ tyajeddānaṃ jñānaṃ puṇyakriyā tyajet /",
  "GP12nardp2_u:3637": "tapastyajettyajedvidyāṃ siddhiṃ mokṣaṃ tyajecchubhe // NarP_2,32.12 //",
  "GP12nardp2_u:3638": "na tyajeddvādagaśīṃ puṇyāṃ pakṣayorubhayorapi /",
  "GP12nardp2_u:3639": "iha saṃbandhinaḥ sarve putrabhrātṛsuhṛtpriyāḥ // NarP_2,32.13 //",
  "GP12nardp2_u:3640": "aihikāmuṣmike devi sādhanī dvādaśī smṛtā /",
  "GP12nardp2_u:3641": "dvādaśyāstu prabhāveṇa sarvaṃ kṣemaṃ bhaviṣyati // NarP_2,32.14 //",
  "GP12nardp2_u:3642": "dāpaye tava tuṣṭyarthaṃ dharmāṅgadaśiraḥ śubhe /",
  "GP12nardp2_u:3643": "viśvāsaṃ kuru me vākye sukhinī bhava śobhane // NarP_2,32.15 //",
  "GP12nardp2_u:3644": "ihārthaṃ śrūyate bhadre itihāsaḥ purātanaḥ /",
  "GP12nardp2_u:3645": "kathayiṣyāmi te bhadre sāvadhānā śruṇuṣva me // NarP_2,32.16 //",
  "GP12nardp2_u:3646": "āsīdvirocanaḥ pūrvaṃ daityo dharmaparāyaṇaḥ /",
  "GP12nardp2_u:3647": "tasya bhāryā viśālākṣī dvijapūjanatatparā // NarP_2,32.17 //",
  "GP12nardp2_u:3648": "nityamekamṛṣiṃ prātaḥ pūjayitvā yathāvidhi /",
  "GP12nardp2_u:3649": "pādodakaṃ tasya subhru bhaktyā pibati hṛṣṭadhīḥ // NarP_2,32.18 //",
  "GP12nardp2_u:3650": "prāhlādiśaṅkitā devā āsanpūrvaṃ mṛte sati /",
  "GP12nardp2_u:3651": "hiraṇyakaśipau rājyaṃ śāsati hyugratejasi // NarP_2,32.19 //",
  "GP12nardp2_u:3652": "prāhlādau hlādasaṃyukte cerurvyagrā mahītale /",
  "GP12nardp2_u:3653": "ekadā śakramukhyāste devāḥ samantrya vākpatim // NarP_2,32.20 //",
  "GP12nardp2_u:3654": "procuḥ kiṃ kāryamadhunāsmābhiḥ śatru pratāpitaiḥ /",
  "GP12nardp2_u:3655": "tacchrutvā vacanaṃ teṣāṃ devānāṃ gururabravīt // NarP_2,32.21 //",
  "GP12nardp2_u:3656": "viṣṇurvijñāpanīyo 'dya duḥkhaṃ prāptaiḥ suravrajaiḥ /",
  "GP12nardp2_u:3657": "tacchrutvā bhāṣitaṃ tasya guroramitatejasaḥ // NarP_2,32.22 //",
  "GP12nardp2_u:3658": "virocanaprāṇahatyai jagmurvaikuṇṭhamantike /",
  "GP12nardp2_u:3659": "tatra gatvā suraśreṣṭhaṃ vaikuṇṭhaṃ tuṣṭuvuḥ stavaiḥ // NarP_2,32.23 //",
  "GP12nardp2_u:3660": "devā ūcuḥ",
  "GP12nardp2_u:3661": "namo devādhidevāya viṣṇave 'mitatejase /",
  "GP12nardp2_u:3662": "bhaktavighnavināśāya vaikuṇṭhāya namo namaḥ // NarP_2,32.24 //",
  "GP12nardp2_u:3663": "haraye 'dbhutasiṃhāya vāmanāya mahātmane /",
  "GP12nardp2_u:3664": "kroḍarūpāya matsyāya pralayābdhinivāsine // NarP_2,32.25 //",
  "GP12nardp2_u:3665": "kūrmāya mandaradhṛte bhārgavāyābdhiśāyine /",
  "GP12nardp2_u:3666": "rāmāyākhilanāthāya viśveśāya ca sākṣiṇe // NarP_2,32.26 //",
  "GP12nardp2_u:3667": "dattātreyāya śuddhāya kapilāyārtihāriṇe /",
  "GP12nardp2_u:3668": "yajñāya dhṛtadharmāya sanakādisvarūpiṇe // NarP_2,32.27 //",
  "GP12nardp2_u:3669": "dhruvasya varadātre ca pṛthave bhūrikarmaṇe /",
  "GP12nardp2_u:3670": "ṛṣabhāya viśuddhāya hayaśīrṣabhṛtātmane // NarP_2,32.28 //",
  "GP12nardp2_u:3671": "haṃsāyāgamarūpāyāmṛtakumbhavidhāriṇe /",
  "GP12nardp2_u:3672": "kṛṣṇāṃya vāsudevāya saṃkarṣaṇavapurdhṛte // NarP_2,32.29 //",
  "GP12nardp2_u:3673": "pradyumnāyāniruddhāya brahmaṇe śaṅkarāya ca /",
  "GP12nardp2_u:3674": "kumārāya gaṇeśāya nandine bhṛṅgiṇe namaḥ // NarP_2,32.30 //",
  "GP12nardp2_u:3675": "gandhamādanavāsāya naranārāyaṇāya ca /",
  "GP12nardp2_u:3676": "jagannāthāya nāthāya namo rāmeśvarāya ca // NarP_2,32.31 //",
  "GP12nardp2_u:3677": "dvārakāvāsine caiva tulasī vanavāsine /",
  "GP12nardp2_u:3678": "namaḥ kamalanābhāya namaste paṅkajāṅghraye // NarP_2,32.32 //",
  "GP12nardp2_u:3679": "namaḥ kamalahastāya kamalākṣāya te namaḥ /",
  "GP12nardp2_u:3680": "kamalāpratipālāya keśavāya namo namaḥ // NarP_2,32.33 //",
  "GP12nardp2_u:3681": "namo bhāskararūpāya śaśirūpadharāya ca /",
  "GP12nardp2_u:3682": "lokapālasvarūpāya prajāpativapurdhṛte // NarP_2,32.34 //",
  "GP12nardp2_u:3683": "bhūtagrāmasvarūpāya jīvarūpāya tejase /",
  "GP12nardp2_u:3684": "jayāya jayine netre niyamāya kriyātmane // NarP_2,32.35 //",
  "GP12nardp2_u:3685": "nirguṇāya nirīhāya nītijñāyākriyātmane /",
  "GP12nardp2_u:3686": "buddhāya kalkirūpāya kṣetrajñāyākṣarāya ca // NarP_2,32.36 //",
  "GP12nardp2_u:3687": "govindāya jagadbhartre 'nantāyādyāya śārṅgiṇe /",
  "GP12nardp2_u:3688": "śaṅkhine gadine caiva namaścakradharāya ca // NarP_2,32.37 //",
  "GP12nardp2_u:3689": "khaḍgine śūline caiva sarvaśastrāstraghātine /",
  "GP12nardp2_u:3690": "śaraṇyāya vareṇyāya parāya paramātmane // NarP_2,32.38 //",
  "GP12nardp2_u:3691": "hṛṣīkeśāya viśvāya viśvarūpāya te namaḥ /",
  "GP12nardp2_u:3692": "kālanābhāya kālāya śaśisūryyadṛśe namaḥ /",
  "GP12nardp2_u:3693": "pūrṇāya parisevyāya parātparatarāya ca // NarP_2,32.39 //",
  "GP12nardp2_u:3694": "jagatkartre jagadbhartre jagaddhātreṃ'takāya ca /",
  "GP12nardp2_u:3695": "mohine kṣobhine kāmarūpiṇe 'jāya sūriṇe // NarP_2,32.40 //",
  "GP12nardp2_u:3696": "bhagavaṃstava saṃprāptāḥ śaraṇaṃ daityatāpitāḥ /",
  "GP12nardp2_u:3697": "tadvidhatsvākhilādhāra yathā hi sukhino vayam // NarP_2,32.41 //",
  "GP12nardp2_u:3698": "putramitrakalatrādisaṃyutā viharāmahe /",
  "GP12nardp2_u:3699": "tacchrutvā stavanaṃ teṣāṃ vaikuṇṭhaḥ prītamānasaḥ // NarP_2,32.42 //",
  "GP12nardp2_u:3700": "pradadau darśanaṃ teṣāṃ daityasaṃ saṃtāpitātmanām /",
  "GP12nardp2_u:3701": "te dṛṣṭvā devadeveśaṃ vaikuṇṭhaṃ snigdhamānasam // NarP_2,32.43 //",
  "GP12nardp2_u:3702": "virocanavadhāyāśu prārthayāmāsurādarāt /",
  "GP12nardp2_u:3703": "tacchrutvā śakramukhyānāṃ kāryaṃ kāryavidāṃ varaḥ // NarP_2,32.44 //",
  "GP12nardp2_u:3704": "samāśvāsya surānprītyā visasarja mudānvitān /",
  "GP12nardp2_u:3705": "gateṣu devavargeṣu sarvopāyavidāṃvaraḥ // NarP_2,32.45 //",
  "GP12nardp2_u:3706": "vṛddhabrāhmaṇarūpeṇa virocanagṛhaṃ yayau /",
  "GP12nardp2_u:3707": "dvijapūjanakāle tu saṃprāptaḥ kāryasādhakaḥ // NarP_2,32.46 //",
  "GP12nardp2_u:3708": "taṃ tu dṛṣṭvā viśālākṣī brāhmaṇaṃ hṛṣṭamānasā /",
  "GP12nardp2_u:3709": "apūrvaṃ bhaktibhāvena dadau satkṛtya cāsanam // NarP_2,32.47 //",
  "GP12nardp2_u:3710": "so 'naṅgīkṛtya taddattamāsanaṃ prāha tāṃ śubhe /",
  "GP12nardp2_u:3711": "nāhaṃ samādade devi tvaddattaṃ paramāsanam // NarP_2,32.48 //",
  "GP12nardp2_u:3712": "śṛṇu me kāryamatulaṃ yadarthamahamāgataḥ /",
  "GP12nardp2_u:3713": "yanme manogataṃ kāryaṃ tadvijñāya ca mānini // NarP_2,32.49 //",
  "GP12nardp2_u:3714": "yoṃ'gīkaroti tatpūjāṃ grahīṣyāmi varānane /",
  "GP12nardp2_u:3715": "tacchrutvā vṛddhaviprasya vākyaṃ vākyaviśāradā // NarP_2,32.50 //",
  "GP12nardp2_u:3716": "māyayā mohitā viṣṇoḥ strītvāccāhātiharṣitā /",
  "GP12nardp2_u:3717": "viśālākṣyuvāca",
  "GP12nardp2_u:3718": "yatte manogataṃ vipra taddāsyāmi gṛhāṇame // NarP_2,32.51 //",
  "GP12nardp2_u:3719": "āsanaṃ pādasalilaṃ dehi me vāñchitārthadam /",
  "GP12nardp2_u:3720": "ityuktaḥ sa dvijaḥ prāha na pratyemi striyā vacaḥ // NarP_2,32.52 //",
  "GP12nardp2_u:3721": "tava bhartā yadi vadettadā me pratyayo bhavet /",
  "GP12nardp2_u:3722": "tadākarṇya dvijenoktaṃ virocanagṛheśvarī // NarP_2,32.53 //",
  "GP12nardp2_u:3723": "patimākārayāmāsa tatraiva dvijasannidhau /",
  "GP12nardp2_u:3724": "sa prāpto dūtavākyena prāhlādirhṛṣṭamānasaḥ // NarP_2,32.54 //",
  "GP12nardp2_u:3725": "antaḥpuraṃ yatra bhāryā viśālākṣī samāsthitā /",
  "GP12nardp2_u:3726": "tamāgataṃ samālokya patiṃ dharmaparāyaṇā // NarP_2,32.55 //",
  "GP12nardp2_u:3727": "utthāya natvā viprāgryamāsanaṃ punararpayat /",
  "GP12nardp2_u:3728": "yadā tu jagṛhe naiva dattamāsanamādarāt // NarP_2,32.56 //",
  "GP12nardp2_u:3729": "rājānaṃ kathayāmāsa daityānāṃ patimātmanaḥ /",
  "GP12nardp2_u:3730": "taddṛttāntamupājñāya daityarāṭ sa virocanaḥ // NarP_2,32.57 //",
  "GP12nardp2_u:3731": "bhāryāsnehena mugdhātmā tattadāṅgīcakāra ha /",
  "GP12nardp2_u:3732": "aṅgīkṛte tu daityena tadvijñāya ca mānasam // NarP_2,32.58 //",
  "GP12nardp2_u:3733": "uvāca brāhmaṇo hṛṣṭaḥ svamāyurmama kalpaya /",
  "GP12nardp2_u:3734": "tatastu daṃpatī tatra mugdhau svakṛtayā śucā // NarP_2,32.59 //",
  "GP12nardp2_u:3735": "muhūrtaṃ dhyānamāsthāya karau baddhocaturdvijam /",
  "GP12nardp2_u:3736": "gṛhāṇa jīvitaṃ vipra dehi pādodakaṃ mama // NarP_2,32.60 //",
  "GP12nardp2_u:3737": "tvayoktaṃ vacanaṃ satyaṃ kurvaḥ prītimavāpnuhi /",
  "GP12nardp2_u:3738": "tatastu vipraḥ protātmā tadaṅgīkṛtya cāsanam // NarP_2,32.61 //",
  "GP12nardp2_u:3739": "pādodakaṃ dadau tasyai bhaktyā prīto janārdanaḥ /",
  "GP12nardp2_u:3740": "prakṣālya pādau viprasya viśālākṣī mudānvitā // NarP_2,32.62 //",
  "GP12nardp2_u:3741": "patyā saha dadhau mūrdhni apaḥ pādāvanejanīḥ /",
  "GP12nardp2_u:3742": "tatastu sahasā subhru daṃpatī divyarūpiṇau // NarP_2,32.63 //",
  "GP12nardp2_u:3743": "vimānavaramāruhya jagmaturvaiṣṇavaṃ padam /",
  "GP12nardp2_u:3744": "tataḥ prasanno bhagavān devaśalyaṃ vimocya saḥ // NarP_2,32.64 //",
  "GP12nardp2_u:3745": "yayau vaikuṇṭhabhavanaṃ sarvairdevagaṇaiḥ stutaḥ /",
  "GP12nardp2_u:3746": "evaṃ mayāpi dātavyaṃ tava devi pratiśrutam // NarP_2,32.65 //",
  "GP12nardp2_u:3747": "na satyāccālaye devi patiṃ rukmāṅgadābhidham /",
  "GP12nardp2_u:3748": "sattayameva manuṣyāṇāṃ gatidaṃ parikīrtitam // NarP_2,32.66 //",
  "GP12nardp2_u:3749": "satyācccutaṃ manuṣyaṃ hi śvapākādadhamaṃ viduḥ // NarP_2,32.67 //",
  "GP12nardp2_u:3750": "ityevamuktvā kanakāvadātā sā mohinīṃ paṅkajajanmajātām /",
  "GP12nardp2_u:3751": "jagrāha bhartuścaraṇau sutāmnau raktāṅgulī pāṇiyugena subhrūḥ // NarP_2,32.68 //",
  "GP12nardp2_u:3752": "iti śrībṛhannāradīyapurāṇottarabhāge mohinīcarite saṃdhyāvalīkathanaṃ nāma dvātriṃśattamo 'dhyāyaḥ",
  "GP12nardp2_u:3753": "_____________________________________________________________",
  "GP12nardp2_u:3754": "vasiṣṭha uvāca",
  "GP12nardp2_u:3755": "saṃdhyāvalī tataḥ pādau bhartuḥ saṃgṛhya bhūpate /",
  "GP12nardp2_u:3756": "uvāca vacanaṃ devī dharmāṃ gadavināśanam // NarP_2,33.1 //",
  "GP12nardp2_u:3757": "bahudhāpyanuśiṣṭeyaṃ mayā bhūpa yathā tvayā /",
  "GP12nardp2_u:3758": "mohinyā moharūpāyā nānyatsaṃrocate 'dhunā // NarP_2,33.2 //",
  "GP12nardp2_u:3759": "bhojanaṃ vāsare viṣṇorvadhaṃ vā tanayasya vai /",
  "GP12nardp2_u:3760": "dharmatyāgādvaraṃ nātha putrasya vinipātanam // NarP_2,33.3 //",
  "GP12nardp2_u:3761": "yādṛśī hi jananyāstu pīḍā bhavati bhūpate /",
  "GP12nardp2_u:3762": "putrasyotpādane tīvrātādṛśī na bhavetpituḥ // NarP_2,33.4 //",
  "GP12nardp2_u:3763": "garbhasaṃdhāraṇe rājan khedaḥ sneho 'dhiko yathā /",
  "GP12nardp2_u:3764": "māturbhavati bhūpāla tathā nahi bhavetpituḥ // NarP_2,33.5 //",
  "GP12nardp2_u:3765": "bījanirvāṣakaḥ proktaḥ pitā rājendra bhūtale /",
  "GP12nardp2_u:3766": "jananī dhāriṇī kliṣṭā varddhane pālane 'dhikā // NarP_2,33.6 //",
  "GP12nardp2_u:3767": "pituḥ śataguṇaḥ sneho mātuḥ putre pravartate /",
  "GP12nardp2_u:3768": "snehādhikyaṃ tu saṃprekṣya mātaraṃ mahatīṃ viduḥ // NarP_2,33.7 //",
  "GP12nardp2_u:3769": "sāhaṃ jātā gatasnehā paralokajigīṣayā /",
  "GP12nardp2_u:3770": "putrasya nṛpaśārdūla satyavākyasya pālanāt // NarP_2,33.8 //",
  "GP12nardp2_u:3771": "vyāpādaya sutaṃ bhūpa snehaṃ tyaktvā sudūrataḥ /",
  "GP12nardp2_u:3772": "mā satyalaṅghanaṃ kārṣīḥ śāpito 'si mayātmanā // NarP_2,33.9 //",
  "GP12nardp2_u:3773": "nikaṣeṣu hyaṣīkeśo bhaviṣyati phalapradaḥ /",
  "GP12nardp2_u:3774": "yasmiṃścīrṇe rujā dehe nālpāpi nṛpa jāyate // NarP_2,33.10 //",
  "GP12nardp2_u:3775": "adharmānmānavo 'vaśyaṃ svargabhraṣṭo na saṃśayaḥ /",
  "GP12nardp2_u:3776": "prāṇānādāya putraṃ vā sarvasvaṃ vā mahīpate // NarP_2,33.11 //",
  "GP12nardp2_u:3777": "yaścānuvartate daivaṃ sa pumān gīyate mahān /",
  "GP12nardp2_u:3778": "tā āpado 'pi bhūpāla dhanyā yāḥ satyakārikāḥ // NarP_2,33.12 //",
  "GP12nardp2_u:3779": "sattayasaṃrakṣaṇārthatvānnṛṇāṃ syurmokṣadāyikāḥ /",
  "GP12nardp2_u:3780": "kīrtisaṃstaraṇārthāya karttavyaṃ manujaiḥ sadā // NarP_2,33.13 //",
  "GP12nardp2_u:3781": "karma bhūpāla śāstroktaṃ snehadveṣavivarjitam /",
  "GP12nardp2_u:3782": "tadalaṃ paritāpena satyaṃ pālaya bhūpate // NarP_2,33.14 //",
  "GP12nardp2_u:3783": "satyasya pālanādrājanviṣṇudehena yujyate /",
  "GP12nardp2_u:3784": "devairutpāditā hyeṣā nikaṣā te vimohinī // NarP_2,33.15 //",
  "GP12nardp2_u:3785": "manye bhūpāla sā patnyā kṛtā tāṃ tvaṃ na budhyase /",
  "GP12nardp2_u:3786": "putravya pādanāddevā bhaviṣyanti hyavāṅmukhāḥ // NarP_2,33.16 //",
  "GP12nardp2_u:3787": "teṣāṃ datvā padaṃ mūrdhni yāsyase paramaṃ padam /",
  "GP12nardp2_u:3788": "viṣṇorudvahatāṃ bhaktiṃ devatāḥ paripanthinaḥ // NarP_2,33.17 //",
  "GP12nardp2_u:3789": "bhaviṣyatyandhatā loke tadeva prakaṭīkṛtam /",
  "GP12nardp2_u:3790": "viruddhā vibudhā bhūpa seśvarāstava ceṣṭitaiḥ // NarP_2,33.18 //",
  "GP12nardp2_u:3791": "mokṣamārgaprabhettārastava niścayā lopakāḥ /",
  "GP12nardp2_u:3792": "sa tvaṃ bhūpa dṛḍho bhūtvā ghātayasva sutaṃ priyam // NarP_2,33.19 //",
  "GP12nardp2_u:3793": "mohinyāḥ kuru vākyaṃ tu ātmanaḥ satyapālanāt // NarP_2,33.20 //",
  "GP12nardp2_u:3794": "lupte 'pi vākye bhavitā nṛpeśa pāpaṃ samaṃ brahmavadhena ghoram /",
  "GP12nardp2_u:3795": "tantāsi loke śamanasya bhūpa yaśaḥpraṇo bhavitā dharāyām // NarP_2,33.21 //",
  "GP12nardp2_u:3796": "vasiṣṭha uvāca",
  "GP12nardp2_u:3797": "bhāryāyā vacanaṃ śrutvā rājā rukmāṅgadastadā /",
  "GP12nardp2_u:3798": "saṃdhyāvalīmuvācedaṃ mohinyāḥ sannidhau nṛpa // NarP_2,33.22 //",
  "GP12nardp2_u:3799": "putrahatyā mahāhatyā brahmahatyādhikā priye /",
  "GP12nardp2_u:3800": "ghātayitvā sutaṃ loke kā gatirmme bhaviṣyati // NarP_2,33.23 //",
  "GP12nardp2_u:3801": "kva gato mandaraṃ śailaṃ kva prāptā mohinī mayā /",
  "GP12nardp2_u:3802": "dharmāṅgadavināśāya devi kālapriyā tviyam // NarP_2,33.24 //",
  "GP12nardp2_u:3803": "dharmajñaṃ vinayopetaṃ prajārañjanakārakam /",
  "GP12nardp2_u:3804": "aprajaṃ ca sutaṃ hatvā kā gatirme bhaviṣyāti // NarP_2,33.25 //",
  "GP12nardp2_u:3805": "kuputrasyāpi hananāddevi duḥkhaṃ bhavetpituḥ // NarP_2,33.26 //",
  "GP12nardp2_u:3806": "kiṃ punarddharmaśīlasya gurusevāvidhāyinaḥ /",
  "GP12nardp2_u:3807": "jambūdvīpamidaṃ bhuktaṃ mayā tu varavarṇini // NarP_2,33.27 //",
  "GP12nardp2_u:3808": "dvīpāni sapta bhuktāni tanayena tavādhunā /",
  "GP12nardp2_u:3809": "viṣṇoraṃśo varārohe piturapyadhiko bhavet // NarP_2,33.28 //",
  "GP12nardp2_u:3810": "purāṇeṣu varārohe kavibhiḥ parikīrtitaḥ /",
  "GP12nardp2_u:3811": "yo 'yamatyadhikaḥ putro dharmāṅgada iti kṣitau // NarP_2,33.29 //",
  "GP12nardp2_u:3812": "mama vaṃśasya cārvaṅgi kiṃ punarmama mānadaḥ /",
  "GP12nardp2_u:3813": "aho duḥkhamanuprāptaṃ putrādapyadhikaṃ mayā // NarP_2,33.30 //",
  "GP12nardp2_u:3814": "punareva varārohe brūhi tvaṃ vacanaiḥ śubhaiḥ /",
  "GP12nardp2_u:3815": "mohinīṃ mohasaṃprāptāṃ mama duḥkhapradāyinīm // NarP_2,33.31 //",
  "GP12nardp2_u:3816": "evamuktvā tu nṛpatiḥ priyāṃ sandhyāvalīṃ tadā /",
  "GP12nardp2_u:3817": "samīpamāgatya nṛpo mohinīkṣidamabravīt // NarP_2,33.32 //",
  "GP12nardp2_u:3818": "na bhokṣye vāsare viṣṇorna hiṃsye tanayaṃ śubhe /",
  "GP12nardp2_u:3819": "ātmānaṃ dārayiṣyāmi devīṃ sandhyāvalīṃ tathā // NarP_2,33.33 //",
  "GP12nardp2_u:3820": "anyadvā dāruṇaṃ karma karomi tava śāsanāt /",
  "GP12nardp2_u:3821": "duṣṭāgrahamimaṃ subhru parityaja sutaṃ prati // NarP_2,33.34 //",
  "GP12nardp2_u:3822": "kiṃ phalaṃ bhavitā tubhyaṃ hatvā dharmāṅgadaṃ sutam /",
  "GP12nardp2_u:3823": "bhojayitvā dine viṣṇoḥ ko lābho bhavitā vada // NarP_2,33.35 //",
  "GP12nardp2_u:3824": "dāso 'smi tava bhṛtyo 'smi vaśago 'smi varānane /",
  "GP12nardp2_u:3825": "anyaṃ yācasva subhage varaṃ tvāṃ śaraṇaṃ gataḥ // NarP_2,33.36 //",
  "GP12nardp2_u:3826": "raktāśokasamānābhyāṃ tava cārvaṅgisarvaśaḥ /",
  "GP12nardp2_u:3827": "anyatprayojanaṃ kiñcitkarttāsmi vaśagastava // NarP_2,33.37 //",
  "GP12nardp2_u:3828": "prasādaṃ kuru me devi putrabhikṣāṃ prayaccha me /",
  "GP12nardp2_u:3829": "durlabho guṇavānputro durlabho harivāsaraḥ // NarP_2,33.38 //",
  "GP12nardp2_u:3830": "durlabhaḥ jāhnavītoyaṃ durlabhā jananī kṣitau /",
  "GP12nardp2_u:3831": "durlabhaṃ hi kule janma durlabhā vaṃśajā priyā // NarP_2,33.39 //",
  "GP12nardp2_u:3832": "durlabhaṃ kāñcanaṃ dānaṃ durlabhaṃ haripūjanam /",
  "GP12nardp2_u:3833": "durlabhā vaiṣṇavī dīkṣā durlabhaḥ smṛtisaṃgrahaḥ // NarP_2,33.40 //",
  "GP12nardp2_u:3834": "durlabhaḥ śaukare vāso durlabhaṃ haricintanam /",
  "GP12nardp2_u:3835": "durlabho jāgaro viṣṇordurlabhā hyātmasatkriyā // NarP_2,33.41 //",
  "GP12nardp2_u:3836": "durlabhā putrasaṃprāptirdurlabhaṃ pauṣkaraṃ jalam /",
  "GP12nardp2_u:3837": "durlabhaḥ śiṣṭasaṃsargo durlabhā bhaktirucyate // NarP_2,33.42 //",
  "GP12nardp2_u:3838": "durlabhaṃ kapilādānaṃ durlabhaṃ nīlamokṣaṇam /",
  "GP12nardp2_u:3839": "kṛtaṃ śrāddhaṃ trayodaśyāṃ durlabhaṃ varavarṇini // NarP_2,33.43 //",
  "GP12nardp2_u:3840": "durlabhā vasudhā cīrṇaṃ vrataṃ pātakanāśanam /",
  "GP12nardp2_u:3841": "dhenustilamayī subhru durlabhā vipragāminī // NarP_2,33.44 //",
  "GP12nardp2_u:3842": "dhātrīsnānaṃ varārohe durlabho harivāsaraḥ /",
  "GP12nardp2_u:3843": "durlabhaṃ parvakāle tu snānaṃ śītalavāriṇā // NarP_2,33.45 //",
  "GP12nardp2_u:3844": "māghamāse viśeṣeṇa pratyūṣasamaye śubhe /",
  "GP12nardp2_u:3845": "yathāśāstroditaṃ karma taddevi bhuvi durlabham // NarP_2,33.46 //",
  "GP12nardp2_u:3846": "durlabhaṃ kuśalaṃ pathyaṃ durlabhaṃ cauṣadhaṃ tathā /",
  "GP12nardp2_u:3847": "vyādhervighātakaraṇaṃ durlabhaṃ śāstramārgataḥ // NarP_2,33.47 //",
  "GP12nardp2_u:3848": "durlabhaṃ smaraṇaṃ viṣṇormaraṇe varavarṇini /",
  "GP12nardp2_u:3849": "evaṃ vaco varārohe kuru me dharmarakṣakam // NarP_2,33.48 //",
  "GP12nardp2_u:3850": "kiṃ vadhenevai cārvaṅgi prasādaṃ kartumarhasi /",
  "GP12nardp2_u:3851": "sevitā viṣayāḥ samyakkṛtaṃ rājyamakaṇṭakam // NarP_2,33.49 //",
  "GP12nardp2_u:3852": "mayā mūrghni padaṃ dattaṃ devagoviprarakṣiṇām /",
  "GP12nardp2_u:3853": "adṛṣṭaviṣayaṃ putraṃ nāhaṃ hiṃsye kadācana // NarP_2,33.50 //",
  "GP12nardp2_u:3854": "svahasteneha cārvaṅgi kiṃ nu pāpamataḥ param /",
  "GP12nardp2_u:3855": "mohinyuvāca",
  "GP12nardp2_u:3856": "dharmāṅgado na me śatrurnāhaṃ hanmi sutaṃ tava // NarP_2,33.51 //",
  "GP12nardp2_u:3857": "pūrvameva mayā proktaṃ bhuṅkṣvatvaṃ harivāsare /",
  "GP12nardp2_u:3858": "vasudhāṃ svecchayā rājaṃstvaṃ śādhi bahuvatsaram // NarP_2,33.52 //",
  "GP12nardp2_u:3859": "nāhaṃ vyāpādaye putramarthasiddhistu bhojane /",
  "GP12nardp2_u:3860": "mama bhūmipate kāryaṃ na putranidhane tava // NarP_2,33.53 //",
  "GP12nardp2_u:3861": "yadi putraḥ priyo rājanbhujyatāṃ harivāsare /",
  "GP12nardp2_u:3862": "kiṃ vilāpairmahīpāla etairddharmabahiṣkṛtaiḥ // NarP_2,33.54 //",
  "GP12nardp2_u:3863": "satyaṃ saṃrakṣa yatnena kuruṣva vacanaṃ mama /",
  "GP12nardp2_u:3864": "evaṃ bruvāṇāṃ tāṃ rājanmohinīṃ tanumadhyamām // NarP_2,33.55 //",
  "GP12nardp2_u:3865": "dharmāṅgadaḥ pratyuvāca dṛṣṭvā natvāgrataḥ sthitaḥ /",
  "GP12nardp2_u:3866": "etadeva gṛhāṇa tvaṃ mā śaṅkāṃ kuru bhāmini // NarP_2,33.56 //",
  "GP12nardp2_u:3867": "gṛhītvā nirmalaṃ khaṅgaṃ vinyasya nṛpateḥ puraḥ /",
  "GP12nardp2_u:3868": "ātmānaṃ ca pratyuvāca satyadharmavyavasthitaḥ // NarP_2,33.57 //",
  "GP12nardp2_u:3869": "na vilaṃbaḥ pitaḥ kāryastvayā mama nipātane /",
  "GP12nardp2_u:3870": "manmāturvacanaṃ satyaṃ kuru bhūpa pratiśrutam // NarP_2,33.58 //",
  "GP12nardp2_u:3871": "ātmā rakṣyo dhanairdārairathavāpi nijātmajaiḥ /",
  "GP12nardp2_u:3872": "apatyaṃ dharmakāmārthaṃ śreyaskāmasya bhūpateḥ // NarP_2,33.59 //",
  "GP12nardp2_u:3873": "tvadarthe maraṇaṃ mahyamakṣayya gatidāyakam /",
  "GP12nardp2_u:3874": "tavāpi nirmanā lokāḥ svavākyaparipālanāt // NarP_2,33.60 //",
  "GP12nardp2_u:3875": "parityajya paraṃ duḥkhaṃ putravyāpādanodbhavam /",
  "GP12nardp2_u:3876": "dehatyāge mamāraṃbho naradehe bhaviṣyati // NarP_2,33.61 //",
  "GP12nardp2_u:3877": "sarvāmayavinirmukte śatakratusame vibho /",
  "GP12nardp2_u:3878": "piturarthe hatā ye tu māturarthe hatāstathā // NarP_2,33.62 //",
  "GP12nardp2_u:3879": "gavārthe brāhyaṇārthe vā pramadārthe mahīpate /",
  "GP12nardp2_u:3880": "bhūmyarthe pārthivārthe vā devatārthe tathaiva ca // NarP_2,33.63 //",
  "GP12nardp2_u:3881": "bālārthe vikalārthe ca yānti lokānsubhāsvarān /",
  "GP12nardp2_u:3882": "tadalaṃ paritāpena jahi māṃ tvaṃ varāsinā // NarP_2,33.64 //",
  "GP12nardp2_u:3883": "satyaṃ pālaya rājendra mā bhuṅkṣva harivāsare /",
  "GP12nardp2_u:3884": "dharmārthe tanayaṃ hanyādbhāryāṃ vāpi mahīpate // NarP_2,33.65 //",
  "GP12nardp2_u:3885": "śrūyate vedavākyeṣu putraṃ hanyānmakhasthitaḥ /",
  "GP12nardp2_u:3886": "aśvameghe makhavare na doṣo jāyate nṛpa // NarP_2,33.66 //",
  "GP12nardp2_u:3887": "yadbravīti mahīpāla mohinī jananī mama /",
  "GP12nardp2_u:3888": "tattvayā hyavicāreṇa karttavyaṃ vacanaṃ dhruvam // NarP_2,33.67 //",
  "GP12nardp2_u:3889": "prasīda rājendra kuruṣva vākyaṃ mayeritaṃ cātmavadhāya satyam /",
  "GP12nardp2_u:3890": "vimocayethā nṛpate sughorādvākyānṛtānmohinihastayogāt // NarP_2,33.68 //",
  "GP12nardp2_u:3891": "vadhena te bhūmipate sutasya yaśaḥ prakāśaṃ gamayiṣyate ca /",
  "GP12nardp2_u:3892": "yaśaḥ pkāśādbhavitā hi kīrtistathākṣayā tāta na saṃśayo 'tra // NarP_2,33.69 //",
  "GP12nardp2_u:3893": "iti śrībṛhannāradīyapurāṇottarabhāge mohinīcarite dharmāṅgadoktirnāma trayastriṃśo 'dhyāyaḥ",
  "GP12nardp2_u:3894": "_____________________________________________________________",
  "GP12nardp2_u:3895": "vasiṣṭha uvāca",
  "GP12nardp2_u:3896": "tatputravacanaṃ śrutvā rājā rukmāṅgadastadā /",
  "GP12nardp2_u:3897": "saṃdhyāvalīmukhaṃ prekṣya prahṛṣṭakamalopamam // NarP_2,34.1 //",
  "GP12nardp2_u:3898": "mohinīvacanaṃ śṛṇvanbhuṅkṣva mā hana dehajam /",
  "GP12nardp2_u:3899": "mā bhuṅkṣva tanayaṃ hiṃsa cetyāgrahasamanvitam // NarP_2,34.2 //",
  "GP12nardp2_u:3900": "etasminneva kāle tu bhagavānkamalekṣaṇaḥ /",
  "GP12nardp2_u:3901": "antarddhānagatastasthau vyomni dhairyāvalokakaḥ // NarP_2,34.3 //",
  "GP12nardp2_u:3902": "trayāṇāṃ nṛpaśārdūla meghaśyāmo nirañjanaḥ /",
  "GP12nardp2_u:3903": "dharmāṅgadasya vīrasya tasya rukmāṅgadasya tu // NarP_2,34.4 //",
  "GP12nardp2_u:3904": "saṃdhyāvalyā sametasya vīśasaṃstho janārdanaḥ /",
  "GP12nardp2_u:3905": "vacane bhuṅkṣva bhuṅkṣveti mohinyā vyāhṛte tadā // NarP_2,34.5 //",
  "GP12nardp2_u:3906": "jagrāha vimalaṃ khaṅgaṃ hantuṃ dharmāṅgadaṃ sutam /",
  "GP12nardp2_u:3907": "supraharṣeṇa manasā praṇamya garuḍadhvajam /",
  "GP12nardp2_u:3908": "taṃ dṛṣṭvā khaṅgahastaṃ tu pitaraṃ dharmmaṃbhūṣaṇaḥ // NarP_2,34.6 //",
  "GP12nardp2_u:3909": "praṇamya mātāpitarau devaṃ cakradharaṃ tathā /",
  "GP12nardp2_u:3910": "vadanaṃ prekṣya cādīnaṃ jananyā nṛpapuṅgavaḥ // NarP_2,34.7 //",
  "GP12nardp2_u:3911": "vṛṣāṅgadena tu tadā svagrīvorvītale kṛtā /",
  "GP12nardp2_u:3912": "kaṃbugrīvāṃ samānāṃ tu suvarṇā sukomalām // NarP_2,34.8 //",
  "GP12nardp2_u:3913": "bahurekhamatha sthūlāṃ khaṅgamārge jyadarśayat /",
  "GP12nardp2_u:3914": "pitṛbhaktyā yutenaiva mātṛbhaktyādhikena vai // NarP_2,34.9 //",
  "GP12nardp2_u:3915": "grīvāpradāne tanayasya bhūpa harṣākule cārusudhāṃśuvaktre /",
  "GP12nardp2_u:3916": "gṛhītakhaṅge jagadīśanāthe cacāla pṛthvīṃ sanagā samagrā // NarP_2,34.10 //",
  "GP12nardp2_u:3917": "siṃdhuḥ pravṛddhaśca babhūva sadyo nimajja nārthaṃ bhuvanatrayasya /",
  "GP12nardp2_u:3918": "nipeturulkāḥ śataśo dharāyāṃ nirghātayuktāḥ sataḍitkhamadhyāt // NarP_2,34.11 //",
  "GP12nardp2_u:3919": "vivarṇarūpā ca babhūva mohinī na devakāryaṃ hi kṛtaṃ mayeti /",
  "GP12nardp2_u:3920": "nirarthakaṃ janma mamādhunābhūtkṛtaṃ tu daivena dajagadvidhāyinā // NarP_2,34.12 //",
  "GP12nardp2_u:3921": "vimohanaṃ rūpamidaṃ viḍaṃbanaṃ yadbhūmipālena na bhuktamannam /",
  "GP12nardp2_u:3922": "harerdine pāpabhayāpahe tu tṛṇaiḥ samāhaṃ bhavitā triviṣṭape // NarP_2,34.13 //",
  "GP12nardp2_u:3923": "satvādhiko yāsyati mokṣamārgaṃ gantāsmi pāpa narakaṃ sudāruṇam // NarP_2,34.14 //",
  "GP12nardp2_u:3924": "samudyate tadā khaṅge nṛpeṇa nṛpapuṅgava /",
  "GP12nardp2_u:3925": "mohinī mohasaṃyuktā papāta dharaṇītale // NarP_2,34.15 //",
  "GP12nardp2_u:3926": "rājāpi tena khaṅgena bhrājamānaḥ samudyataḥ /",
  "GP12nardp2_u:3927": "grīvāyāśchedanārthāya vṛṣāṅgadasutasya tu // NarP_2,34.16 //",
  "GP12nardp2_u:3928": "sakuṇḍalaṃ cāru śaśiprakāśaṃ bhrājiṣṇu vaktraṃ tanayasya bhūpaḥ /",
  "GP12nardp2_u:3929": "pracicchide yāvadatīva harṣāddhairyānvito rukmavibhūṣaṇo 'sau // NarP_2,34.17 //",
  "GP12nardp2_u:3930": "tāvadgṛhītaḥ svakareṇa bhūpaḥ kṣīrābdhikanyāpatinā mahīpaḥ /",
  "GP12nardp2_u:3931": "tuṣṭo 'smi tuṣṭo 'smi na saṃśayo 'tra gacchasva lokaṃ mama lokanātha // NarP_2,34.18 //",
  "GP12nardp2_u:3932": "priyānvitaścātmajasaṃyutaśca kīrtiṃ samādhāya mahītale tu /",
  "GP12nardp2_u:3933": "trailokyapūjyāṃ vimalāṃ ca śuklāṃ kṛtvā padaṃ mūrdhni yamasya bhūpa // NarP_2,34.19 //",
  "GP12nardp2_u:3934": "prayāhi vāsaṃ mama dehasaṃjñaṃ sa cakriṇo bhūmipatiḥ kareṇa /",
  "GP12nardp2_u:3935": "saṃspṛṣṭamātro virajā babhūva priyāsametastanayena yuktaḥ // NarP_2,34.20 //",
  "GP12nardp2_u:3936": "upetya vegena jagāma dehaṃ devasya divyaṃ sa nṛpo mahātmā /",
  "GP12nardp2_u:3937": "vihāya lakṣmīmavanīprasūtāṃ vihāya dāsīḥsudhanaṃ sa kośam // NarP_2,34.21 //",
  "GP12nardp2_u:3938": "vihāya nāgāṃsturagānrathāṃśca svadāravargaṃ svajanādikāṃśca /",
  "GP12nardp2_u:3939": "jagāma dehaṃ madhusūdanasya tatoṃ'barātpuṣpacayaḥ papāta // NarP_2,34.22 //",
  "GP12nardp2_u:3940": "saṃhṛṣṭasiddhaiḥ suralokapālaiḥ saṃtāḍitā dundubhayo vineduḥ /",
  "GP12nardp2_u:3941": "rājan jagurgītamatīva ramyaṃ devāṅganāḥ saṃnanṛturmudānvitāḥ // NarP_2,34.23 //",
  "GP12nardp2_u:3942": "gandharvakanyā nṛpakarmatuṣṭāstadadbhutaṃ prekṣya dineśasūnuḥ /",
  "GP12nardp2_u:3943": "harestanau bhūmipatiṃ praviṣṭaṃ sadāraputraṃ svalipiṃ pramārjya // NarP_2,34.24 //",
  "GP12nardp2_u:3944": "lokāṃśca sarvānnṛpadiṣṭamārge kṛtvā kṛtajñānharilokamārgān /",
  "GP12nardp2_u:3945": "bhītaḥ punaḥ prāpya pitāmahāntikaṃ provāca devaṃ caturānanaṃ rudan // NarP_2,34.25 //",
  "GP12nardp2_u:3946": "nāhaṃ niyogī bhavitā hi deva ājñāvihīnaḥ suralokanātha /",
  "GP12nardp2_u:3947": "vidhehi cānyatprakaromi tāta nideśanaṃ māstu madīya daṇḍam // NarP_2,34.26 //",
  "GP12nardp2_u:3948": "iti śrībṛhannāradīyapurāṇottarabhāge mohinīcarite sutavadhodyatasya rukmāṅgadasya bhagavaddarśanaṃ nāma catustriṃśattamo 'dhyāyaḥ",
  "GP12nardp2_u:3949": "_____________________________________________________________",
  "GP12nardp2_u:3950": "yama uvāca",
  "GP12nardp2_u:3951": "vibudheśa jagannātha carācaraguro prabho /",
  "GP12nardp2_u:3952": "mohinī niṣphalā jātā vandhyā strī janane yathā // NarP_2,35.1 //",
  "GP12nardp2_u:3953": "rukmāṅgadapraṇītena mārgeṇa kuśalāñchana /",
  "GP12nardp2_u:3954": "lokaḥ prayāti vaikuṃṇṭhaṃ na māṃ kaścitprapadyate // NarP_2,35.2 //",
  "GP12nardp2_u:3955": "gate 'pi bhūminātheśe dehaṃ devasya cakriṇaḥ /",
  "GP12nardp2_u:3956": "tathāpi sarvabhūtānāṃ na buddhiḥ parivartate // NarP_2,35.3 //",
  "GP12nardp2_u:3957": "upoṣya vāsaraṃ viṣṇorākumārāttu mānavāḥ /",
  "GP12nardp2_u:3958": "prayānti paramaṃ lokaṃ luptapāpāḥ pitāmaha // NarP_2,35.4 //",
  "GP12nardp2_u:3959": "putrī te vrīḍitā devī mohinī mohamāgatā /",
  "GP12nardp2_u:3960": "nāyāti tava sāmīpyaṃ na bhuṅkte lokagarhitā // NarP_2,35.5 //",
  "GP12nardp2_u:3961": "nirvyāpārastvahaṃ jātaḥ kiṃ karomi praśādhi mām /",
  "GP12nardp2_u:3962": "raviputravacaḥ śrutvā provāca kamalāsanaḥ // NarP_2,35.6 //",
  "GP12nardp2_u:3963": "gacchāmaḥ sahitāḥ sarve mohinīṃ pratibodhitum /",
  "GP12nardp2_u:3964": "mohinyāṃ pratibuddhāyāṃ kariṣyāmo divākare // NarP_2,35.7 //",
  "GP12nardp2_u:3965": "tava kāryaṃ na saṃdehaḥ saṃbhramastyajyatāmayam /",
  "GP12nardp2_u:3966": "tato deva gaṇāḥ sarve śatakratupurogamāḥ // NarP_2,35.8 //",
  "GP12nardp2_u:3967": "brahmaṇā sahitāḥ pṛthvīṃ vimānaiḥ sūryasaprabhaiḥ /",
  "GP12nardp2_u:3968": "samāyātā mahīpāla nārīṃ tāṃ pratibodhitum // NarP_2,35.9 //",
  "GP12nardp2_u:3969": "te vimānaiḥ samantāttu parivārya śubhānanām /",
  "GP12nardp2_u:3970": "tejohīnāṃ nirānandāṃ śuṣkatoyāṃ nadīmiva // NarP_2,35.10 //",
  "GP12nardp2_u:3971": "śaśihīnāṃ niśāṃ bhūpa ṛtvigghīnāṃ kriyāmiva /",
  "GP12nardp2_u:3972": "parājito yathā martyaḥ pralmānakusumaṃ yathā // NarP_2,35.11 //",
  "GP12nardp2_u:3973": "nivṛttotsavavedīva vidrumaṃ dhavalaṃ yathā /",
  "GP12nardp2_u:3974": "gataśālistu kedāro niṣpra yathā // NarP_2,35.12 //",
  "GP12nardp2_u:3975": "maṇḍa vā gatodvā yathā saraḥ /",
  "GP12nardp2_u:3976": "manthānaṃ navanīte vā uddhṛte dharaṇīpate // NarP_2,35.13 //",
  "GP12nardp2_u:3977": "asaṃskṛtā yathā vāṇī marditā ca yathā camūm /",
  "GP12nardp2_u:3978": "hata nāthāṃ tu yuvatīṃ dhānyahīnāṃ prajāṃ yathā // NarP_2,35.14 //",
  "GP12nardp2_u:3979": "mantrahīnavidhiṃ yuddhaṃ dharmaṃ ca dayayā vinā /",
  "GP12nardp2_u:3980": "pṛthvīṃ bhūpālahīnā vā mantrahī yathā nṛpa // NarP_2,35.15 //",
  "GP12nardp2_u:3981": "dhanadhānyavihīnaṃ vā gṛhaṃ nṛpavarottama /",
  "GP12nardp2_u:3982": "jalahīnaṃ yathā kuṃbhaṃ paṅkasthaṃ gopatiṃ yathā // NarP_2,35.16 //",
  "GP12nardp2_u:3983": "gṛhasthaṃ bhāryayā hīnaṃ rāṣṭrabhraṣṭaṃ ca bhūpatim /",
  "GP12nardp2_u:3984": "bhagnakriyaṃ yathā vaidyaṃ bhagnaśākhaṃ yathā drumam // NarP_2,35.17 //",
  "GP12nardp2_u:3985": "tejohīnaṃ yathāgāraṃ nirjalaṃ vā ghanaṃ yathā /",
  "GP12nardp2_u:3986": "vidhūma iva saptārcirviraśmiriva bhāskaraḥ // NarP_2,35.18 //",
  "GP12nardp2_u:3987": "matibhraṣṭo yathā martyaḥ parvasaṃgī yathā naraḥ /",
  "GP12nardp2_u:3988": "atṛptaḥ kāntayā kāntaḥ pannagaśca viṣojjhitaḥ // NarP_2,35.19 //",
  "GP12nardp2_u:3989": "lūnapakṣo yathā pakṣī vṛttihīno yathā dvijaḥ /",
  "GP12nardp2_u:3990": "śirobhraṣṭā yathā mālā parvato dhātuvarjitaḥ // NarP_2,35.20 //",
  "GP12nardp2_u:3991": "prabhraṣṭalipi śāstraṃ vā ṛgyajurvisvaraṃ yathā /",
  "GP12nardp2_u:3992": "svarahīnaṃ yathā sāma padmahīnaṃ yathā saraḥ // NarP_2,35.21 //",
  "GP12nardp2_u:3993": "yathā mārgaṃ tṛṇai ruddhaṃ padmaṃ patravivarjitam /",
  "GP12nardp2_u:3994": "jñānaṃ mamatvasaṃyuktaṃ pumāṃsaṃ prakṛtiṃ vinā // NarP_2,35.22 //",
  "GP12nardp2_u:3995": "sāṃkhyāni tattvahīnāni dharmaṃ daṃbhānvitaṃ yathā /",
  "GP12nardp2_u:3996": "tejohīnāṃ tathāpaśyan mohinīṃ te divaukasaḥ // NarP_2,35.23 //",
  "GP12nardp2_u:3997": "dhyāyamānāṃ nirutsāhāṃ dṛśyamānāṃ janaiḥ prabho /",
  "GP12nardp2_u:3998": "ākrośavacanaiḥ krūraiḥ putrahatyāsamanvitām // NarP_2,35.24 //",
  "GP12nardp2_u:3999": "duḥśīlāṃ dharmasaṃtyaktāṃ tadvākyaparimoṣitām /",
  "GP12nardp2_u:4000": "svavākyapālanāṃ caṇḍāmucurdevāḥ samāgatāḥ // NarP_2,35.25 //",
  "GP12nardp2_u:4001": "māṃ śokaṃ kuru vāmoru pauruṣaṃ hi tvayā kṛtam /",
  "GP12nardp2_u:4002": "nahi mādhavabhaktānāṃ vidyate mānakhaṇḍanam // NarP_2,35.26 //",
  "GP12nardp2_u:4003": "sā tvaṃ hariṇaśāvākṣi devakāryārthamāgatā /",
  "GP12nardp2_u:4004": "tanna siddhaṃ varārohe sa prayāto 'dhunābhavam // NarP_2,35.27 //",
  "GP12nardp2_u:4005": "vighnavidhvaṃsinīṃ pūrvaṃ kṛtā rukmāṅgadena hi /",
  "GP12nardp2_u:4006": "ekādaśī mahāpuṇyā mohinī mādhave site // NarP_2,35.28 //",
  "GP12nardp2_u:4007": "saṃvatsaraṃ viśālākṣi kṛcchrapādaprapūjitā /",
  "GP12nardp2_u:4008": "tasyaivādhyuṣṭiratulā yatsatyācaccalito na hi // NarP_2,35.29 //",
  "GP12nardp2_u:4009": "vighnarājñī tu vai nārī lokeṣu parigīyate /",
  "GP12nardp2_u:4010": "karmaṇā manasā vācā putravyāpādane matim // NarP_2,35.30 //",
  "GP12nardp2_u:4011": "kṛtvā coddhṛtya khaṅgaṃ ca tyaktvā snehaṃ sudūrurataḥ /",
  "GP12nardp2_u:4012": "tādṛśaṃ nikaṣaṃ prokṣya bhagavānmadhusūdanaḥ // NarP_2,35.31 //",
  "GP12nardp2_u:4013": "haniṣyati priyaṃ putraṃ na bhuṅkte harivāsare /",
  "GP12nardp2_u:4014": "putrasya ca priyāyāśca bhāvaṃ prekṣya nṛpasya ca // NarP_2,35.32 //",
  "GP12nardp2_u:4015": "viṣṇunā paretuṣṭena nītāḥ svabhavane trayaḥ /",
  "GP12nardp2_u:4016": "sadehāḥ kṣīṇakarmāṇo hy aṅgāro 'gnirivāhitaḥ // NarP_2,35.33 //",
  "GP12nardp2_u:4017": "phalaṃ karmaṇi cārabdhe yadi devī na siddhyati /",
  "GP12nardp2_u:4018": "sarvayatnena subhage doṣaḥ ko 'tra tavādhunā // NarP_2,35.34 //",
  "GP12nardp2_u:4019": "etasmād varadāḥ sarve saṃprāptā vibudhāḥ śubhe /",
  "GP12nardp2_u:4020": "siddhau vāpyatha vāsiddhau karmakṛtsyāddṛthā na hi // NarP_2,35.35 //",
  "GP12nardp2_u:4021": "bhartavyo bhṛtyavargaśca bhūbhujā dharmamicchatā /",
  "GP12nardp2_u:4022": "sadbhāve ghaṭamānasya yadi karma na siddhyati // NarP_2,35.36 //",
  "GP12nardp2_u:4023": "deyaṃ vetanamātraṃ tu na ca tuṣṭiphalaṃ bhavet /",
  "GP12nardp2_u:4024": "yo na tasmai prayaccheta jīvanaṃ jīvanāya vai // NarP_2,35.37 //",
  "GP12nardp2_u:4025": "govadhaṃ samavāpnoti sa naro nātra saṃśayaḥ /",
  "GP12nardp2_u:4026": "tasmād deyaṃ varārohe abhīṣṭaṃ varasundari // NarP_2,35.38 //",
  "GP12nardp2_u:4027": "sadbhāvena kṛte samyagvighnaṃ kāryaṃ divaukasām /",
  "GP12nardp2_u:4028": "kiṃ na kurvanti vibudhās tvayā saha varānane // NarP_2,35.39 //",
  "GP12nardp2_u:4029": "dvādaśyās tejasā bhagnā yām āhur vighranāśinīm /",
  "GP12nardp2_u:4030": "vibudhair evam uktā tu mohinī lokamohinī // NarP_2,35.40 //",
  "GP12nardp2_u:4031": "uvāca sā nirānandā patihīnātiduḥkhitā /",
  "GP12nardp2_u:4032": "dhigidaṃ jīvitaṃ mahyaṃ yena kāryaṃ na sādhitam // NarP_2,35.41 //",
  "GP12nardp2_u:4033": "na kṛto janasaṃbādho yamamārgo 'marādhipāḥ /",
  "GP12nardp2_u:4034": "na tu luptaṃ haridinaṃ na bhuktaṃ harivāsare // NarP_2,35.42 //",
  "GP12nardp2_u:4035": "bhūbhujā tena vīreṇa kṛtaḥ putravadho mudā /",
  "GP12nardp2_u:4036": "gato mūrdhni padaṃ datvā mama rukmāṅgado harim // NarP_2,35.43 //",
  "GP12nardp2_u:4037": "aprameyaguṇaṃ viṣṇuṃ nirmalaṃ nirmalāśrayam /",
  "GP12nardp2_u:4038": "haṃsaṃ śucipadaṃ vyoma praṇavaṃ bījamavyayam // NarP_2,35.44 //",
  "GP12nardp2_u:4039": "nirākāraṃ nirābhāsaṃ niṣprapañcaṃ nirañjanam /",
  "GP12nardp2_u:4040": "śūnyaṃ viyatsvarūpaṃ ca dhyeyadhyānavivarjitam // NarP_2,35.45 //",
  "GP12nardp2_u:4041": "asti nāstīti yaṃ prāhurna dūre nāpi cāntike /",
  "GP12nardp2_u:4042": "paraṃ dhāma manogrāhyaṃ puruṣākhyaṃ jaganmayam // NarP_2,35.46 //",
  "GP12nardp2_u:4043": "hṛtpaṅkajasamāsīnaṃ tejorūpaṃ sanātanam /",
  "GP12nardp2_u:4044": "tasmiṃl layam anuprāpte kiṃ nu me jīvite phalam // NarP_2,35.47 //",
  "GP12nardp2_u:4045": "asādhite tu yaḥ kārye naro gṛhṇāti vetanam /",
  "GP12nardp2_u:4046": "svāminaṃ tu parityajya prayāti narakaṃ dhruvam // NarP_2,35.48 //",
  "GP12nardp2_u:4047": "na sādhayanti ye kāryaṃ svāmināṃ tu divaukasaḥ /",
  "GP12nardp2_u:4048": "bhṛtyā vetanabhoktāro jāyante bhūtale hayāḥ // NarP_2,35.49 //",
  "GP12nardp2_u:4049": "asādhinīyaṃ kāryasya bhartṛputravināśinī /",
  "GP12nardp2_u:4050": "kathaṃ varaṃ tu gṛhṇāmi bhavatāṃ nākavāsinām // NarP_2,35.50 //",
  "GP12nardp2_u:4051": "devā ūcuḥ",
  "GP12nardp2_u:4052": "brūhi mohini dāsyāmi yatte hṛdi samīhitam /",
  "GP12nardp2_u:4053": "anṛṇāstu bhaviṣyāmaḥ kṛtvā copakṛtiṃ tava // NarP_2,35.51 //",
  "GP12nardp2_u:4054": "pariśramaḥ kṛto devi tvayā rājaprayojane /",
  "GP12nardp2_u:4055": "tasya tvaṃ phalabhāgdevi tādṛśārthe kṛtasya tu // NarP_2,35.52 //",
  "GP12nardp2_u:4056": "evamuccaramāṇānāṃ devatānāṃ mahīpate /",
  "GP12nardp2_u:4057": "nṛpaterājagāmātha purodhāḥ pāvakaprabhaḥ // NarP_2,35.53 //",
  "GP12nardp2_u:4058": "uṣito jalamadhye tu prāṇāyāmarato muniḥ /",
  "GP12nardp2_u:4059": "dvādaśābde tataḥ pūrṇe nirgato jalamadhyataḥ // NarP_2,35.54 //",
  "GP12nardp2_u:4060": "nirgatena śrutaṃ tena mohinīceṣṭitaṃ nṛpa /",
  "GP12nardp2_u:4061": "sakrodho muniśārdūlo devavṛndamupāgataḥ // NarP_2,35.55 //",
  "GP12nardp2_u:4062": "uvāca vibudhānsarvānmohinīvaradāyinaḥ /",
  "GP12nardp2_u:4063": "dhigimāṃ dhigdevasaṃghaṃ karma dhikpāpasaṃjñitam // NarP_2,35.56 //",
  "GP12nardp2_u:4064": "bhavatāṃ bhāvanāśāya puruṣārthe prarohakam /",
  "GP12nardp2_u:4065": "bhavanto yacca dātāro mohinyā vāñchitaṃ varam // NarP_2,35.57 //",
  "GP12nardp2_u:4066": "hatyāyutā bhartṛsutopaghātinī vihinavṛttiśca marāśirūpā /",
  "GP12nardp2_u:4067": "nāsmā hi loke bhavatīha śuddhiḥ samiddhavahnau patane 'pi devāḥ // NarP_2,35.58 //",
  "GP12nardp2_u:4068": "“hatyāyutaṃ bhartṛvadho nirarthakametatsamaṃ vipravaraiḥ purākṛtam /",
  "GP12nardp2_u:4069": "na cāpi cāsyā bhavatīha śuddhiḥ samidbhavahnau patane 'pi devāḥ” // NarP_2,35.59 //",
  "GP12nardp2_u:4070": "vimoyitvā vacanaiḥ sudhāmayairukmāṅgadaṃ dharmaṃvibhūṣaṇaṃ ca /",
  "GP12nardp2_u:4071": "priyāyutaṃ mokṣapadaṃ nihatya cakāra bhūmiṃ nṛpavarjitāṃ ca // NarP_2,35.59 //",
  "GP12nardp2_u:4072": "na cāpi vāso narakeṣu devā asyāḥ sthitiḥ kka tridive 'lpabuddheḥ /",
  "GP12nardp2_u:4073": "na cāpi rājño nikaṭe ca devā nāpyetu viṣṇoḥ padamavyayaṃ yat // NarP_2,35.60 //",
  "GP12nardp2_u:4074": "na lokavādena vidūṣitāyā lokeṣu kutrāpi bhavecca vāsaḥ /",
  "GP12nardp2_u:4075": "dhirajīvanaṃ kargmavigarhitāyā devāḥ sadā pāpasamāratāyāḥ // NarP_2,35.61 //",
  "GP12nardp2_u:4076": "patiṃ hatvā sutaṃ hatvā sapatnīṃ jananīsamām /",
  "GP12nardp2_u:4077": "hatvā dharāṃ samastāṃ vā kāṃ gatiṃ yāsyate surāḥ // NarP_2,35.62 //",
  "GP12nardp2_u:4078": "iyaṃ pāpatarā devā dharmavidhvaṃsinī hareḥ /",
  "GP12nardp2_u:4079": "sarvadāpyanayā proktaṃ bhujyatāṃ harivāsare // NarP_2,35.63 //",
  "GP12nardp2_u:4080": "prāṇasaṃvarddhanārthāya teṣāmevāpyadhogatiḥ /",
  "GP12nardp2_u:4081": "bhujyatāṃ vāsare viṣṇorhanyatāṃ gaurdvijānvitā // NarP_2,35.64 //",
  "GP12nardp2_u:4082": "apeyaṃ pīyatā muktvā kathaṃ vāsaṃ labheddivi /",
  "GP12nardp2_u:4083": "etadajñānināṃ proktaṃ jñānanāṃ tu na nirṇayaḥ // NarP_2,35.65 //",
  "GP12nardp2_u:4084": "ajñānāvdyāhṛte vākye bhujyatāṃ harivāsare /",
  "GP12nardp2_u:4085": "tasyāpi śuddhirgaditā prāṇāyāmaśatena hi // NarP_2,35.66 //",
  "GP12nardp2_u:4086": "athavāpyupavāsena ekādaśyā divaukasaḥ /",
  "GP12nardp2_u:4087": "ṛkṣeṇa saṃyutāyāstu jyeṣṭhakuṇḍāplavena vā // NarP_2,35.67 //",
  "GP12nardp2_u:4088": "śaukarasparśanā dvāpi naro devārcanena vā /",
  "GP12nardp2_u:4089": "vyāhṛte kathitaṃ vipraiḥ seyamadya suniṣṭhurā // NarP_2,35.68 //",
  "GP12nardp2_u:4090": "bhojane pāpaniratā dine viṣṇordurāsade /",
  "GP12nardp2_u:4091": "bharturvākyaṃ vyapohyaiva ghātayitvā sutaṃ priyam // NarP_2,35.69 //",
  "GP12nardp2_u:4092": "vākyajñaṃ vākyanirataṃ mātṝṇāṃ tu hite ratam /",
  "GP12nardp2_u:4093": "viṣṇudharmapraloptrīyaṃ bahupāpasamanvitā // NarP_2,35.70 //",
  "GP12nardp2_u:4094": "naiṣā spṛśyāsti deveśāḥ kathamasyā varapradāḥ /",
  "GP12nardp2_u:4095": "bhavanto nyāyayukteṣu dharmayukteṣu tatparāḥ // NarP_2,35.71 //",
  "GP12nardp2_u:4096": "pālanaṃ pāpayuktasya na kurvanti divaukasaḥ /",
  "GP12nardp2_u:4097": "dharmādhārāḥ smṛtā devā dharmo vedesamāsthitaḥ // NarP_2,35.72 //",
  "GP12nardp2_u:4098": "vedaiḥ śuśrūṣaṇaṃ bhartuḥ strīṇāṃ dharmaḥ prakīrtitaḥ /",
  "GP12nardp2_u:4099": "yadbravīti patiḥ kiñcittatkāryamāviśaṅkayā // NarP_2,35.73 //",
  "GP12nardp2_u:4100": "śuklaṃ śuklamiti brūyātkṛṣṇaṃ kṛṣṇeti cāmarāḥ /",
  "GP12nardp2_u:4101": "śuśrūṣā sā hi vijñeyā na śuśrūṣā hi sevanam // NarP_2,35.74 //",
  "GP12nardp2_u:4102": "bharturājñā hatā devā ātmājñāsthāpanecchayā /",
  "GP12nardp2_u:4103": "tasmātpāpā na saṃdeho mohinī sarvayoṣitām /",
  "GP12nardp2_u:4104": "satyasya sādhanārthāya śapathairyantrito nṛpaḥ // NarP_2,35.75 //",
  "GP12nardp2_u:4105": "uvāca vividhaṃ vākyaṃ sā naicchatputraghātinī /",
  "GP12nardp2_u:4106": "tena mokṣaṃ gato rājā pāpamasyāṃ visṛjya ca // NarP_2,35.76 //",
  "GP12nardp2_u:4107": "seyaṃ pāpaśarīrā hi hatyāyutasamanvitā // NarP_2,35.77 //",
  "GP12nardp2_u:4108": "dātāraṃ sarvadānānāṃ brahmaṇyaṃ haridaivatam /",
  "GP12nardp2_u:4109": "prajārañjanaśīlaṃ ca harivāsarasevinam // NarP_2,35.78 //",
  "GP12nardp2_u:4110": "paradāreṣu niḥsnehaṃ viṣaye vigataspṛham /",
  "GP12nardp2_u:4111": "parārthatyaktakāmaṃ ca sadā makhaniṣeviṇam // NarP_2,35.79 //",
  "GP12nardp2_u:4112": "sadaiva duṣṭadamane vartamānaṃ dharātale /",
  "GP12nardp2_u:4113": "vyasanaiḥ saptabhirghorairanākrāntaṃ mahīpatim // NarP_2,35.80 //",
  "GP12nardp2_u:4114": "saṃnirasya durācārā varayogyā kathaṃ bhavet /",
  "GP12nardp2_u:4115": "yo 'syāḥ pakṣetu varteta devo vā dānavo 'pi vā // NarP_2,35.81 //",
  "GP12nardp2_u:4116": "taṃ cāpi bhasmasātkuryāṃ kṣaṇena surasattamāḥ /",
  "GP12nardp2_u:4117": "mohinyā rakṣaṇe yastu prayatnaṃ kurute surāḥ // NarP_2,35.82 //",
  "GP12nardp2_u:4118": "tasya tajjāyate pāpaṃ yanmohinyāṃ vyavasthitam // NarP_2,35.83 //",
  "GP12nardp2_u:4119": "sa evamuktvā nṛpate dvijendraḥ saṃgṛhya pāṇau salilaṃ ca tīvram /",
  "GP12nardp2_u:4120": "krodhena saṃvīkṣya vidhiprasūtāṃ cikṣepa tanmūrghnyanalaprakāśam // NarP_2,35.84 //",
  "GP12nardp2_u:4121": "nikṣiptamātre salile mahīpa sadyaḥ prajajvāla ca taccharīram /",
  "GP12nardp2_u:4122": "saṃpaśyatāṃ nākanivāsināṃ tu tṛṇyā yathā vahniśikhāvalīḍhā // NarP_2,35.85 //",
  "GP12nardp2_u:4123": "kopaṃ vibho saṃhara saṃhareti yāvadgiraḥ khe marutāṃ babhūvuḥ /",
  "GP12nardp2_u:4124": "tāvatsa vahnirdvijavākyamṛṣṭo bhasmāvaśeṣāṃ pramadāṃ cakāra // NarP_2,35.86 //",
  "GP12nardp2_u:4125": "iti śrībṛhannāradīyapurāṇottarabhāge mohinī carite śāpaprāptirnāma pañcatriṃśo 'dhyāyaḥ",
  "GP12nardp2_u:4126": "_____________________________________________________________",
  "GP12nardp2_u:4127": "vasiṣṭha uvāca",
  "GP12nardp2_u:4128": "mohinī mohamutsṛjya gatā vibudhamandiram /",
  "GP12nardp2_u:4129": "bhartsitā devadūtena sthitiste 'tra na pāpinī // NarP_2,36.1 //",
  "GP12nardp2_u:4130": "pāpaśīle sudurmedhe bhartṛnindāparāyaṇe /",
  "GP12nardp2_u:4131": "harivāsaralopinyāṃ vāsaste na triviṣṭape // NarP_2,36.2 //",
  "GP12nardp2_u:4132": "dharmato vimukhānāṃ ca narake vāsa iṣyate /",
  "GP12nardp2_u:4133": "evamuktvā tu tāṃ vāyuḥ krūraṃ vacanapadbhutam // NarP_2,36.3 //",
  "GP12nardp2_u:4134": "tāḍayitvā ca daṇḍena prerayāmāsa yātanām /",
  "GP12nardp2_u:4135": "evaṃ saṃtāḍitā rājan devadūtena mohinī // NarP_2,36.4 //",
  "GP12nardp2_u:4136": "brahmadaṇḍaparābhūtā saṃprāptā narakaṃ nṛpa /",
  "GP12nardp2_u:4137": "tatra dharmājñayā sā tu dūtaiḥ saṃtāḍitā ciram // NarP_2,36.5 //",
  "GP12nardp2_u:4138": "sarveṣu kramaśo gatvā narakeṣu nipātitā /",
  "GP12nardp2_u:4139": "pāpe dharmāṅgadaḥ putro ghātitaḥ patipāṇinā // NarP_2,36.6 //",
  "GP12nardp2_u:4140": "tvayā yatastato bhuṅkṣva kṛtakarmaphalaṃ tviha /",
  "GP12nardp2_u:4141": "prajāhitaṃ sthiraprajñaṃ mahendravaruṇopamam // NarP_2,36.7 //",
  "GP12nardp2_u:4142": "saptadvīpādhipaṃ putraṃ hatvedṛkphalabhoginī /",
  "GP12nardp2_u:4143": "prākṛtasyāpi putrasya hiṃsāyāṃ brahmahā bhavet // NarP_2,36.8 //",
  "GP12nardp2_u:4144": "kiṃ punarddharmayuktasya pāpe dharmāṅgadasya ca /",
  "GP12nardp2_u:4145": "evaṃ nirbhatsitā dūtairyamasya nṛpasattama // NarP_2,36.9 //",
  "GP12nardp2_u:4146": "bubhuje yātanāḥ sarvāḥ kramaśaḥ śamanoditāḥ /",
  "GP12nardp2_u:4147": "brahmadaṇḍahatāyāstu dehasparśena yātanāḥ // NarP_2,36.10 //",
  "GP12nardp2_u:4148": "jvalitāṅgā babhūvustā dhāraṇāya na tu kṣamāḥ /",
  "GP12nardp2_u:4149": "tataste narakā rājan dharmarājamupāgatāḥ // NarP_2,36.11 //",
  "GP12nardp2_u:4150": "procuḥ prāñjalayo bhītāstadaṅgasparśapīḍitāḥ /",
  "GP12nardp2_u:4151": "devadeva jagannātha dharmarāja dayāṃ kuru // NarP_2,36.12 //",
  "GP12nardp2_u:4152": "imāṃ niḥsārayāśu tvaṃ yātanābhyaḥ sukhāya naḥ /",
  "GP12nardp2_u:4153": "yasyāḥ sparśanato nātha bhasmabhūtāḥ kṣaṇādaho // NarP_2,36.13 //",
  "GP12nardp2_u:4154": "bhaviṣyāmastatastvenāṃ narakebhyo vivāsaya /",
  "GP12nardp2_u:4155": "tacchrutvā vacanaṃ teṣāṃ dharmarājo 'tivismitaḥ // NarP_2,36.14 //",
  "GP12nardp2_u:4156": "dūtānsvānpratyuvāceyaṃ niḥsāryā mama mandirāt /",
  "GP12nardp2_u:4157": "yo brahmadaṇḍanirdagdhaḥ pumān strī vā ca taskaraḥ // NarP_2,36.15 //",
  "GP12nardp2_u:4158": "tasya pāpasya saṃsparśaṃ necchati yātanā mama /",
  "GP12nardp2_u:4159": "tasmādimāṃ mahāpāpāṃ bharturvacanalopinīm // NarP_2,36.16 //",
  "GP12nardp2_u:4160": "putraghnīṃ dharmahantrīṃ ca brahmadaṇḍahatāmapi /",
  "GP12nardp2_u:4161": "niḥsārayata me bāpi deho jvalati darśaṃnāt // NarP_2,36.17 //",
  "GP12nardp2_u:4162": "ityuktāste tadā dūtā dharmarājena bhūpate /",
  "GP12nardp2_u:4163": "praharanto 'straśastraiśca bahiścakruryamakṣayāt // NarP_2,36.18 //",
  "GP12nardp2_u:4164": "tataḥ sā duḥkhitā rājan mohinī mohasaṃyutā /",
  "GP12nardp2_u:4165": "pātālaṃ prayayau tatra pātālasthairnivāritā // NarP_2,36.19 //",
  "GP12nardp2_u:4166": "tatastu vrīḍitātyarthaḥ mohinī brahmaṇaḥ sutā /",
  "GP12nardp2_u:4167": "janakasyāntikaṃ gatvā duḥkhaṃ svaṃ saṃnyavedayat // NarP_2,36.20 //",
  "GP12nardp2_u:4168": "tāta tannāsti me sthānaṃ trailokye sacarā care /",
  "GP12nardp2_u:4169": "yatra yatra tu gacchāmi tatra tatra kṣipanti mām // NarP_2,36.21 //",
  "GP12nardp2_u:4170": "ahaṃ nirvāsitā lokairghātayitvāyudhairdṛḍham /",
  "GP12nardp2_u:4171": "bhavadājñāṃ samādāya gatā rukmavibhūṣaṇam // NarP_2,36.22 //",
  "GP12nardp2_u:4172": "mayā vyavasitaṃ cedaṃ sarvalokavigarhitam /",
  "GP12nardp2_u:4173": "kleśayitvā tu bhartāraṃ putraṃ hatvā varāsinā // NarP_2,36.23 //",
  "GP12nardp2_u:4174": "saṃdhyāvalīṃ kṣobhayitvā pitaḥ prāptā daśā mimām /",
  "GP12nardp2_u:4175": "na gatirvidyate deva pāpāyā mama sāṃpratam // NarP_2,36.24 //",
  "GP12nardp2_u:4176": "viśeṣāddvijaśāpena jātāhaṃ duḥkhabhāginī /",
  "GP12nardp2_u:4177": "vipravākyahatānā ca dagdhānāṃ citrabhānunā // NarP_2,36.25 //",
  "GP12nardp2_u:4178": "divākīrtihatānāṃ ca bhakṣitānāṃ mṛgādibhiḥ /",
  "GP12nardp2_u:4179": "śatahradāvipannānāṃ muktidā svarṇadī pitaḥ // NarP_2,36.26 //",
  "GP12nardp2_u:4180": "yadi tvaṃ tridaśaiḥ sārddhaṃ vipraṃ taṃ śāpadāyinam /",
  "GP12nardp2_u:4181": "prasādayasi matprītyā tarhi me vihitā gatiḥ // NarP_2,36.27 //",
  "GP12nardp2_u:4182": "tāṃ tathāvādinīṃ rājan brahmā lokapitāmahaḥ /",
  "GP12nardp2_u:4183": "śivendradharmasūryāgnideveśairmunibhiryutaḥ // NarP_2,36.28 //",
  "GP12nardp2_u:4184": "mohinīmagrataḥ kṛtvā jagāma dvijasannidhau /",
  "GP12nardp2_u:4185": "tatra gatvā mahīpāla brahmā devādibhirvṛtaḥ // NarP_2,36.29 //",
  "GP12nardp2_u:4186": "mahatā gauraveṇāpi namaścakre svayaṃ vidhiḥ /",
  "GP12nardp2_u:4187": "bhūpa rudrādidevaistu pūjyo mānyaḥ pitāmahaḥ // NarP_2,36.30 //",
  "GP12nardp2_u:4188": "mohinīprītaye mugdhaḥ svayaṃ cakre namaskriyām /",
  "GP12nardp2_u:4189": "kārye mahati saṃprāpte hyasādhye bhuvanatraye // NarP_2,36.31 //",
  "GP12nardp2_u:4190": "na dūṣitaṃ bhavedbhūpa yaviṣṭhasyābhivādanam /",
  "GP12nardp2_u:4191": "sa dvijo vedavedāṅgaparagastapasi sthitaḥ // NarP_2,36.32 //",
  "GP12nardp2_u:4192": "saṃprekṣya lokakartāraṃ devaiḥ saha samāgatam /",
  "GP12nardp2_u:4193": "samutthāya namaścakre brahmāṇaṃ tānmunīnsurān // NarP_2,36.33 //",
  "GP12nardp2_u:4194": "vāsayāmāsa bhaktyā ca stutiṃ cakre 'bjajanmanaḥ /",
  "GP12nardp2_u:4195": "tataḥ prasanno bhagavān lokakarttā jagadguruḥ // NarP_2,36.34 //",
  "GP12nardp2_u:4196": "te dvijaṃ prārthayāmāsurmohinyarthe nṛpārcitam /",
  "GP12nardp2_u:4197": "tāta vipra sadācāra paralokopakāraka // NarP_2,36.35 //",
  "GP12nardp2_u:4198": "kṛpāṃ kuru kṛpāsiṃdho mohinīgatido bhava /",
  "GP12nardp2_u:4199": "mayā saṃpreṣitā brahman rukmāṅgadavimohane // NarP_2,36.36 //",
  "GP12nardp2_u:4200": "sutā me yamalokaṃ tu śūnyaṃ dṛṣṭvā ca mānada /",
  "GP12nardp2_u:4201": "vaikuṇṭhaṃ saṃkulaṃ prekṣya lokaiḥ sarvairni rākulaiḥ // NarP_2,36.37 //",
  "GP12nardp2_u:4202": "manasotpāditā devī devānāṃ hitakāriṇī /",
  "GP12nardp2_u:4203": "niśāmaya dharādeva yadbravīmi tavāgrataḥ // NarP_2,36.38 //",
  "GP12nardp2_u:4204": "gatiṃ dharmasyātisūkṣmāṃ lokakalyāṇakāriṇīm /",
  "GP12nardp2_u:4205": "anayā nikaṣāśyāṅgyā parīkṣya svarṇabhūṣaṇaḥ // NarP_2,36.39 //",
  "GP12nardp2_u:4206": "sadāraḥ sasuto brahmanprāpito harimandiram /",
  "GP12nardp2_u:4207": "rājñāprahatayā bhaktyā harivāsarapālanāt // NarP_2,36.40 //",
  "GP12nardp2_u:4208": "kṛtaṃ śūnyaṃ yamasthānaṃ lipimārjanakarmaṇā /",
  "GP12nardp2_u:4209": "devāpakāro viprarṣe na kṣamo bāhujanmanā // NarP_2,36.41 //",
  "GP12nardp2_u:4210": "bhūsurāṇāṃ viśeṣeṇaṃ yātāste tatsahāyakāḥ // NarP_2,36.42 //",
  "GP12nardp2_u:4211": "na prāpyate sāṅghyavidā tu yacca nāṣṭāṅgayogena tu bhaktigamyam /",
  "GP12nardp2_u:4212": "tatprāpitaṃ bhūsura bhūpabharturnijasya putrasya tathā sapatnyāḥ // NarP_2,36.43 //",
  "GP12nardp2_u:4213": "yatpuṇyaśīlasya nṛpasya bhūpaśiromaṇerācaritaṃ pratīpam /",
  "GP12nardp2_u:4214": "tatpāpavegena babhūva vidrutā bhasmāvaśeṣā tava śāpadagdhā // NarP_2,36.44 //",
  "GP12nardp2_u:4215": "devārthameṣā bhavavarddhanārthaṃ nṛpopakārāya ca saṃpravṛttā /",
  "GP12nardp2_u:4216": "na svārthakāmā labhate 'vamānaṃ kathaṃ dvijāto 'pakṛtiṃ kṣamasva // NarP_2,36.45 //",
  "GP12nardp2_u:4217": "dayāṃ kuruṣva praśamaṃ bhajasva piṣṭasya peṣo nahi nītiyuktaḥ /",
  "GP12nardp2_u:4218": "śāpapradānenanipātiteyaṃ kuru prasādaṃ gatido bhavatvam /",
  "GP12nardp2_u:4219": "yasminkṛte brāhmaṇa mohinīyaṃ buddhiṃ tyajetkrūratarāṃ tvayījye // NarP_2,36.46 //",
  "GP12nardp2_u:4220": "sa evamuktaḥ kamalāsanena vimṛśya buddhyā visasarja kopam /",
  "GP12nardp2_u:4221": "uvāca devaṃ tridaśādhināthaṃ vimohinīdehakṛtaṃ dvijendraḥ // NarP_2,36.47 //",
  "GP12nardp2_u:4222": "bahupāpayutā deva mohinī tanayā tava /",
  "GP12nardp2_u:4223": "na lokeṣu sthitistasmātprāṇibhiḥ saṃkuleṣu ca // NarP_2,36.48 //",
  "GP12nardp2_u:4224": "mayā vimṛśya suciraṃ moddinyarthaṃ vicintitam /",
  "GP12nardp2_u:4225": "taddāsyami tava prītyā tvaṃ hi pūjyataro mama // NarP_2,36.49 //",
  "GP12nardp2_u:4226": "yathā tava vacaḥ satyaṃ mama cāpi sureśvara /",
  "GP12nardp2_u:4227": "devakāryaṃ ca bhavitā mohinīkṛtatyameva ca // NarP_2,36.50 //",
  "GP12nardp2_u:4228": "yannākrāntaṃ hi bhūtaughaistatsthāne mohinīsthitiḥ /",
  "GP12nardp2_u:4229": "jaṅgamājaṅgamairbhūmirvyāptā dvīpavatī sadā // NarP_2,36.51 //",
  "GP12nardp2_u:4230": "talāni cāpi daityādyairākāśaḥ pakṣipūrvakaiḥ /",
  "GP12nardp2_u:4231": "nākaḥ sukṛtibhirjīvairnarakāḥ pāpakarmabhiḥ // NarP_2,36.52 //",
  "GP12nardp2_u:4232": "jhaṣādyaiḥ sāgarā vyāptā naiṣvaspṛṣyāsthitistataḥ /",
  "GP12nardp2_u:4233": "tato brahmā suraiḥ sarvaiḥ saṃmantrya nṛpasattama // NarP_2,36.53 //",
  "GP12nardp2_u:4234": "uvāca mohinīṃ devīṃ nāsti sthānaṃ tava kvacit /",
  "GP12nardp2_u:4235": "tacchrutvā mohinī vākyaṃ piturājñāvidhāyinī // NarP_2,36.54 //",
  "GP12nardp2_u:4236": "uvāca praṇatā sarvān harivāsaranāśinī /",
  "GP12nardp2_u:4237": "purodhasā sametāno devānāṃ lokasākṣiṇām // NarP_2,36.55 //",
  "GP12nardp2_u:4238": "bhavatāṃ tridaśaśreṣṭhā eṣa baddho mayāñjaliḥ /",
  "GP12nardp2_u:4239": "praṇipātaśatenāpi prasannena hṛdā surāḥ // NarP_2,36.56 //",
  "GP12nardp2_u:4240": "dātavyaṃ yācitaṃ maṃhyaṃ sarveṣāṃ prītikārakam /",
  "GP12nardp2_u:4241": "ekādaśyāḥ prabhāveṇa sarveṣāṃ pāpināṃ gatiḥ // NarP_2,36.57 //",
  "GP12nardp2_u:4242": "sādhyate tāṃ suraśreṣṭhā vardhituṃ me prayojanam /",
  "GP12nardp2_u:4243": "patiḥ sapatnī putraśca mayā vaikuṇṭhagāḥ kṛtāḥ // NarP_2,36.58 //",
  "GP12nardp2_u:4244": "bhūrloke vidhavādyāhaṃ vartāmi bhavatāṃ kṛte /",
  "GP12nardp2_u:4245": "yathā haridinaṃ duṣṭaṃ jāyate mama mānadāḥ // NarP_2,36.59 //",
  "GP12nardp2_u:4246": "etatprayāce dadata svārthārthaṃ taddhi nānyathā // NarP_2,36.60 //",
  "GP12nardp2_u:4247": "iti śrībṛhannāradīyapurāṇottarabhāge mohinīcarite ṣaṭtriṃśattamo 'dhyāyaḥ",
  "GP12nardp2_u:4248": "_____________________________________________________________",
  "GP12nardp2_u:4249": "mohinyuvāca",
  "GP12nardp2_u:4250": "ekādaśīsamaṃ devāḥ pāvanaṃ nāparaṃ bhavet /",
  "GP12nardp2_u:4251": "yayā pūtā mahāpāpā gacchanti harimandiram // NarP_2,37.1 //",
  "GP12nardp2_u:4252": "tatsamīpe mama sthānaṃ yuktaṃ bhāti vicāryatām /",
  "GP12nardp2_u:4253": "devā ūcuḥ",
  "GP12nardp2_u:4254": "vedho niśīthe devānāmupakārāya mohinī // NarP_2,37.2 //",
  "GP12nardp2_u:4255": "sūryodaye surāṇāṃ ca hariṇā parikalpitaḥ /",
  "GP12nardp2_u:4256": "pāraṇaṃ ca trayodaśyāmupavāsavināśanam // NarP_2,37.3 //",
  "GP12nardp2_u:4257": "mahādvādaśikā hyaṣṭau yāḥ smṛtā vaiṣṇavāgame /",
  "GP12nardp2_u:4258": "tāstu hyekādaśībhinnā upoṣyante ca vaiṣṇavaiḥ // NarP_2,37.4 //",
  "GP12nardp2_u:4259": "ekādaśīvrataṃ bhinnaṃ vaiṣṇavānāṃ mahātmanām /",
  "GP12nardp2_u:4260": "nityaṃ pakṣadvaye proktaṃ vidhinā tridinātmake // NarP_2,37.5 //",
  "GP12nardp2_u:4261": "sāyaṃ prātastyajedbhuktiṃ kramātpūrvāparāhṇayoḥ /",
  "GP12nardp2_u:4262": "ekādaśī yadā bhinnā upoṣyā hi pare 'hani /",
  "GP12nardp2_u:4263": "dvādaśyāṃ hi vrataṃ kāryaṃ niraṃbu samupoṣaṇam // NarP_2,37.6 //",
  "GP12nardp2_u:4264": "laṅghane tvasamarthānāṃ jalaṃ śākaṃ phalaṃ payaḥ /",
  "GP12nardp2_u:4265": "naivedyaṃ vā hareḥ proktaṃ svāhārātpādasaṃmitam // NarP_2,37.7 //",
  "GP12nardp2_u:4266": "svātī sūryodaye viddho tyajantyakādaśīṃ sati /",
  "GP12nardp2_u:4267": "niṣkāmā madhyarātre ca viddhāṃ muñcanti yāmyayā // NarP_2,37.8 //",
  "GP12nardp2_u:4268": "sarveṣvapi tu lokeṣu viditā daśamī tithiḥ /",
  "GP12nardp2_u:4269": "yamasya tasyāḥ prānti tu sthitiḥ kāryā tvayānaghe // NarP_2,37.9 //",
  "GP12nardp2_u:4270": "etena devakāryaṃ ca siddhaṃ bhavati śobhane /",
  "GP12nardp2_u:4271": "sūryenducārā tithyāstu daśamyāḥ prāntagāminī // NarP_2,37.10 //",
  "GP12nardp2_u:4272": "bhuvi tīrthāni caiva tvaṃ svāghanāśāya saṃcara /",
  "GP12nardp2_u:4273": "aruṇodayamārabhya yāvatsūryodayo bhavet // NarP_2,37.11 //",
  "GP12nardp2_u:4274": "tadantastvaṃ vrate prāptā labhasvaikādaśīphalam /",
  "GP12nardp2_u:4275": "yaḥ kaścitkurute viddhaṃ tvayā hyekādaśīvratam // NarP_2,37.12 //",
  "GP12nardp2_u:4276": "sa tīpakārakastubhyaṃ bhaviṣyati surapriye /",
  "GP12nardp2_u:4277": "muhūrtadvayamātraṃ tu jñeyaṃ cātrāruṇodayam // NarP_2,37.13 //",
  "GP12nardp2_u:4278": "mūhūrtāḥ pañcadaśa ca smṛtā rātrerdinasya ca /",
  "GP12nardp2_u:4279": "jñeyāste hrasvadīrghatve trairāśika vidhānataḥ // NarP_2,37.14 //",
  "GP12nardp2_u:4280": "trayodaśānmuhūrtānttu rātrairūrddhvā samāgatā /",
  "GP12nardp2_u:4281": "sabdhvopavāsināṃ puṇyaṃ svasthā bhava śucismite // NarP_2,37.15 //",
  "GP12nardp2_u:4282": "yamasaṃsthāpanārthāya vaikuṇṭhadhvaṃsanāya ca /",
  "GP12nardp2_u:4283": "pākhaṇḍānāṃ vivṛddhyarthaṃ pāpasaṃcanāya ca // NarP_2,37.16 //",
  "GP12nardp2_u:4284": "dattaṃ te mohini sthānaṃ pratyūṣasamayāṅkitam // NarP_2,37.17 //",
  "GP12nardp2_u:4285": "viddhaṃ tvayaikādaśikāvrataṃ ye kurvanti kartāra iha prayatnāt /",
  "GP12nardp2_u:4286": "teṣāṃ bhavedyatsukṛtaṃ śubhe phalaṃ bhuṅkṣva prasannā bhava bhūsure tvam // NarP_2,37.18 //",
  "GP12nardp2_u:4287": "evaṃ pradiṣṭā kamalāsanādyaiḥ sā mohinī hṛṣṭatarā babhūva /",
  "GP12nardp2_u:4288": "mene kṛtārthaṃ nijajīvitaṃ ca svapāpatīrthābhiniṣevaṇena // NarP_2,37.19 //",
  "GP12nardp2_u:4289": "saṃsādhitaṃ kāryamidaṃ surāṇāṃ bhasmāvaśeṣaṃ hi gate 'pi dehe /",
  "GP12nardp2_u:4290": "caitanyamātre pavanātmake 'smin saṃmārjito bhūpakṛtastu panthāḥ // NarP_2,37.20 //",
  "GP12nardp2_u:4291": "nītaṃ mayā cātmakṛtaṃ hi vākyaṃ prahṛṣṭayā vai yadudāhṛtaṃ hi /",
  "GP12nardp2_u:4292": "evaṃ vimṛśya kṣiptipālade vānpraṇamya hṛṣṭā ca purodhasaṃ svam // NarP_2,37.21 //",
  "GP12nardp2_u:4293": "prānte sthitā sūryavihīnasaṃjñe kāle daśamyā janamohanāya /",
  "GP12nardp2_u:4294": "kṛcchrāntarūpā ca dinaṃ ca bhuṅkte prakṛṣṭarūpā narakāya nṝṇām // NarP_2,37.22 //",
  "GP12nardp2_u:4295": "prāntasthitāṃ tāṃ ravijo nirīkṣya prahṛṣṭavaktro vacanaṃ jagāda /",
  "GP12nardp2_u:4296": "tvayā pratiṣṭhā mama cārunetre kṛtātra loke punareva samyak /",
  "GP12nardp2_u:4297": "vibhodito rukmavibhūṣaṇasya mattebhasaṃsthaḥ paṭahaḥ sughaiṣaḥ // NarP_2,37.23 //",
  "GP12nardp2_u:4298": "dṛṣṭe kārye janaḥ sarvaḥ pratyayaṃ kurute tviti // NarP_2,37.24 //",
  "GP12nardp2_u:4299": "sūryodaya spṛṣā hyeṣā daśamī garhitā sadā /",
  "GP12nardp2_u:4300": "aspṛṣṭamudayaṃ nṝṇāṃ mohanāya bhaviṣyati // NarP_2,37.25 //",
  "GP12nardp2_u:4301": "vihāya tāṃ yatpriyayogabhuktiṃ pādasthitā sāpi hyadṛṣyarūpā /",
  "GP12nardp2_u:4302": "satyaṃ hi te nāma viśālanetre yanmohinītyeva jano bravīti // NarP_2,37.26 //",
  "GP12nardp2_u:4303": "vimohayitvā hi janaṃ samastaṃ paṭe madīye likhitaṃ karoṣi /",
  "GP12nardp2_u:4304": "ityeva muktvā tanayo vivasvataḥ praṇamya tāṃ brahmasutāṃ prahṛṣṭaḥ // NarP_2,37.27 //",
  "GP12nardp2_u:4305": "jagāma devaiḥ saha nākalokaṃ kare gṛhītvā lipilekhitāram /",
  "GP12nardp2_u:4306": "gateṣu deveṣu vimohinī sā brahmāṇamāsādya surāsureśam // NarP_2,37.28 //",
  "GP12nardp2_u:4307": "vijñāpayāmāsa pitaḥ purodhā mamāyamatyugrataraśca kopāt /",
  "GP12nardp2_u:4308": "dagdhaṃ śarīraṃ mama lokanātha punaḥ prapatsye 'tha tathā kuruṣva // NarP_2,37.29 //",
  "GP12nardp2_u:4309": "vimohitaṃ caiva jaganmayedaṃ prānte samāsthāya yamasya tithyāḥ /",
  "GP12nardp2_u:4310": "jito hi rājñā śamanaḥ purādya kṛto jayī tāta tava prabhāvāt // NarP_2,37.30 //",
  "GP12nardp2_u:4311": "tava kṛtyamidaṃ tāta yatpunardehadhāriṇī /",
  "GP12nardp2_u:4312": "bhūyāmahaṃ jagannātha brahmaṇaṃ sāṃtyayasva bhoḥ // NarP_2,37.31 //",
  "GP12nardp2_u:4313": "tacchrutvā mohinīvākyaṃ brahmā lokavidhānakṛt /",
  "GP12nardp2_u:4314": "brāhmaṇaṃ sāṃtvayāmāsa punareva sutākṛte // NarP_2,37.32 //",
  "GP12nardp2_u:4315": "vaso tāta nibodhedaṃ yadbravīmi hitāvaham /",
  "GP12nardp2_u:4316": "tava cāsyā mahābhāga sarvalokahitāya ca // NarP_2,37.33 //",
  "GP12nardp2_u:4317": "tvayeyaṃ mohinī kopātkṛtā bhasmāvaśeṣitā /",
  "GP12nardp2_u:4318": "punaḥ śarīraṃ yāceta tadājñāṃ dehi mānada // NarP_2,37.34 //",
  "GP12nardp2_u:4319": "matputrī tava yājyeyaṃ durgatiṃ tāta gacchati /",
  "GP12nardp2_u:4320": "tvayā mayā ca sapālyā kṛtakāryā tapasvinī // NarP_2,37.35 //",
  "GP12nardp2_u:4321": "yadi tvaṃ śuddhabhāvena māṃ jñāpayasi mānada /",
  "GP12nardp2_u:4322": "tāto 'hamasyā bhūyo 'pi dehamutpādayāmyaham // NarP_2,37.36 //",
  "GP12nardp2_u:4323": "kintu viṣṇudinasyaiṣā vairiṇī pāpakāriṇī /",
  "GP12nardp2_u:4324": "yathā śuddhyeti viprendra tathaivāśu vidhīyatām // NarP_2,37.37 //",
  "GP12nardp2_u:4325": "tacchrutvā vacanaṃ tasya brahmaṇaḥ sa purohitaḥ /",
  "GP12nardp2_u:4326": "yājyāyā dehayogārthamādideśa mudānvitaḥ // NarP_2,37.38 //",
  "GP12nardp2_u:4327": "vipravākyaṃ samākarṇya brahmā lokapitamahaḥ /",
  "GP12nardp2_u:4328": "kamaṇḍalujalenaukṣanmohinyā dehabhasma tat // NarP_2,37.39 //",
  "GP12nardp2_u:4329": "samukṣite brahmaṇā lokakartrā sā mohinī dehayutā babhūva /",
  "GP12nardp2_u:4330": "praṇamya tātaṃ ca vasoḥ purodhaso jagrāha pādau vinayena natvā // NarP_2,37.40 //",
  "GP12nardp2_u:4331": "tato vasuryājaka eva rājño mudānvito yājyanitaṃbinīṃ tām /",
  "GP12nardp2_u:4332": "vimohinīṃ svāmisutoñjjhitāṃ ca jagāda vākyaṃ vidutāmavīrām // NarP_2,37.41 //",
  "GP12nardp2_u:4333": "vasuruvāca",
  "GP12nardp2_u:4334": "krodhastyakto mayā devi brahmaṇo vacanādatha /",
  "GP12nardp2_u:4335": "gatiṃ te kārayiṣyāmi tīrthasnānādikarmaṇā // NarP_2,37.42 //",
  "GP12nardp2_u:4336": "ityuktvā mohinīṃ vipro brahmāṇāṃ jagatāṃ patim /",
  "GP12nardp2_u:4337": "visasarja namaskṛtya mohinīpitaraṃ mudā // NarP_2,37.43 //",
  "GP12nardp2_u:4338": "mohinyā vasunā caiva prītyā brahmā visarjitaḥ /",
  "GP12nardp2_u:4339": "jagāma lokaṃ tamasaḥ paramavyaktavartmanā // NarP_2,37.44 //",
  "GP12nardp2_u:4340": "sa vasurbrāhmaṇaśreṣṭho rukmāṅgadapurohitaḥ /",
  "GP12nardp2_u:4341": "mohinīṃ samanugrāhyāṃ matvā hṛdi vicārayan // NarP_2,37.45 //",
  "GP12nardp2_u:4342": "muhūrttaṃ dhyānamāpanno bubudhe kāraṇaṃ gateḥ // NarP_2,37.46 //",
  "GP12nardp2_u:4343": "iti śrībṛhannāradīyapurāṇottarabhāge mohinīcarite saptatriṃśo 'dhyāyaḥ",
  "GP12nardp2_u:4344": "_____________________________________________________________",
  "GP12nardp2_u:4345": "vasiṣṭaṃ uvāca",
  "GP12nardp2_u:4346": "sa vasurnṛpaśārdūla mohinīṃ yājyakāminīm /",
  "GP12nardp2_u:4347": "uvāca ślakṣṇayā vācā sarvalokahite rataḥ // NarP_2,38.1 //",
  "GP12nardp2_u:4348": "vasuruvāca",
  "GP12nardp2_u:4349": "śṛṇu mohinī vakṣyāmi tīrthānāṃ lakṣaṇaṃ pṛthak /",
  "GP12nardp2_u:4350": "yena vijñātamātreṇa pāpināṃ gatiruttamā // NarP_2,38.2 //",
  "GP12nardp2_u:4351": "sarveṣāmapi tīrthānāṃ śreṣṭhā gaṃmā dharātale /",
  "GP12nardp2_u:4352": "na tasyā sadṛśaṃ kiñcidvidyate pāpanāśanam // NarP_2,38.3 //",
  "GP12nardp2_u:4353": "tacchrutvā vacanaṃ tasya vasoḥ svasya purodhasaḥ /",
  "GP12nardp2_u:4354": "praṇatā mohinī prāha gaṅgāsnānakṛtādarā // NarP_2,38.4 //",
  "GP12nardp2_u:4355": "mohinyuvāca",
  "GP12nardp2_u:4356": "bhagavanvāḍavaśreṣṭha gaṅgāmāhātmyamuttamam /",
  "GP12nardp2_u:4357": "sarveṣāṃ ca purāṇānāṃ saṃmataṃ vada sāṃpratam // NarP_2,38.5 //",
  "GP12nardp2_u:4358": "śrutvā māhātmyamatulaṃ gaṅgāyāḥ pāpanāśanam /",
  "GP12nardp2_u:4359": "paścātpāpavināśinyāṃ snātuṃ yāsye tvayā saha // NarP_2,38.6 //",
  "GP12nardp2_u:4360": "tacchrutvā mohinīvākyaṃ vasuḥ sarvapurāṇavit /",
  "GP12nardp2_u:4361": "māhātmyaṃ kathayāmāsa gaṅgāyāḥ pāpanāśanam // NarP_2,38.7 //",
  "GP12nardp2_u:4362": "vasuruvāca",
  "GP12nardp2_u:4363": "te deśāste janapadāste śailā ste 'pi cāśramāḥ /",
  "GP12nardp2_u:4364": "yeṣāṃ bhāgīrathī puṇyā samīpe vartate sadā // NarP_2,38.8 //",
  "GP12nardp2_u:4365": "tapasā brahmacaryeṇa yajñaistyāgena vā punaḥ /",
  "GP12nardp2_u:4366": "tāṃ gatiṃ na labhejjanturgaṅgāṃ saṃsevya yāṃ labhet // NarP_2,38.9 //",
  "GP12nardp2_u:4367": "pūrve vayasi pāpāni kṛtvā karmāṇi ye narāḥ /",
  "GP12nardp2_u:4368": "śeṣe gaṅgāṃ niṣevante te 'pi yānti parāṃ gatim // NarP_2,38.40 //",
  "GP12nardp2_u:4369": "tiṣṭhedyugasahasraṃ tu pādenaikena yaḥ pumān /",
  "GP12nardp2_u:4370": "māsamekaṃ tu gaṅgāyāṃ snātastulyaphalāvubhau // NarP_2,38.11 //",
  "GP12nardp2_u:4371": "tiṣṭhetārvākchirā yastu yugānāmayutaṃ pumān /",
  "GP12nardp2_u:4372": "tiṣṭhedyatheṣṭaṃ yaścāpi gaṅgāyāṃ sa viśiṣyate // NarP_2,38.12 //",
  "GP12nardp2_u:4373": "bhūtānāmiha sarveṣāṃ duḥkhopahatacetasām /",
  "GP12nardp2_u:4374": "gatimanveṣamāṇānāṃ na gaṅgāsadṛśī gatiḥ // NarP_2,38.13 //",
  "GP12nardp2_u:4375": "prakṛṣṭaiḥ pātakair ghoraiḥ pāpinaḥ puruṣādhamān /",
  "GP12nardp2_u:4376": "prasahya tārayedguṅgā gacchato niraye 'śucau // NarP_2,38.14 //",
  "GP12nardp2_u:4377": "te samānāstu munibhirnūnaṃ devaiḥ savāsavaiḥ /",
  "GP12nardp2_u:4378": "ye 'bhigacchanti satataṃ gaṅgāmabhimatāṃ suraiḥ // NarP_2,38.15 //",
  "GP12nardp2_u:4379": "andhāñjaḍāndravyahīnāṃśca gaṅgā saṃpāvayedbṛhatī viśvarūpā /",
  "GP12nardp2_u:4380": "devaiḥ seṃdrairmunibhirmānavaiśca niṣevitā sarvakālaṃ samṛddhye // NarP_2,38.16 //",
  "GP12nardp2_u:4381": "pakṣādau kṛṣṇapakṣe tu bhūmau saṃnihitā bhavet /",
  "GP12nardp2_u:4382": "yāvatpuṇyā hyamāvāsyā dināni daśa mohini // NarP_2,38.17 //",
  "GP12nardp2_u:4383": "śuklapratipadādeśca dināni daśa saṃkhyayā /",
  "GP12nardp2_u:4384": "pātāle sannidhānaṃ tu kurute svayameva hi // NarP_2,38.18 //",
  "GP12nardp2_u:4385": "ārabhya śuklaikādaśyā dināni daśa yāni tu /",
  "GP12nardp2_u:4386": "pañcamyaṃ tāni sā svarge bhavetsannihitā sadā // NarP_2,38.19 //",
  "GP12nardp2_u:4387": "kṛte tu sarvatīrthāni tretāyāṃ puṣkaraṃ param /",
  "GP12nardp2_u:4388": "dvāpare tu kurukṣetraṃ kalau gaṅgā viśiṣyate // NarP_2,38.20 //",
  "GP12nardp2_u:4389": "kalau tu sarvatīrthāni svaṃ svaṃ vīryaṃ svabhāvataḥ /",
  "GP12nardp2_u:4390": "gaṅgāyāṃ pratimuñcanti sā tu devī na kutracit // NarP_2,38.21 //",
  "GP12nardp2_u:4391": "gaṅgāṃbhaḥ kaṇadigdhasya vāyoḥ saṃsparśanādapi /",
  "GP12nardp2_u:4392": "pāpaśīlā api narāḥ parāṃ gatimavāpnuyuḥ // NarP_2,38.22 //",
  "GP12nardp2_u:4393": "yo 'sau sarvagato viṣṇuścitsvarūpī janārdanaḥ /",
  "GP12nardp2_u:4394": "sa eva dravarūpeṇa gaṅgāṃbho nātra saṃśayaḥ // NarP_2,38.23 //",
  "GP12nardp2_u:4395": "brahmahā guruḍā goghnaḥ steyī ca gurutalpagaḥ /",
  "GP12nardp2_u:4396": "gaṅgāṃbhasā ca pūyante nātra kāryā vicāraṇā // NarP_2,38.24 //",
  "GP12nardp2_u:4397": "kṣetrasthamṛddhṛtaṃ vāpi śītamuṣṇamathāpi vā /",
  "GP12nardp2_u:4398": "gāṅgeyaṃ tu harettoyaṃ pāpamāmaraṇāntikam // NarP_2,38.25 //",
  "GP12nardp2_u:4399": "varjyaṃ paryuṣitaṃ toyaṃ varjyaṃ puryuṣitaṃ dalam /",
  "GP12nardp2_u:4400": "na varjyaṃ jāhnavītoyaṃ na varjyaṃ tulasīdalam // NarP_2,38.26 //",
  "GP12nardp2_u:4401": "meroḥ suvarṇasya ca sarvaratnaiḥ saṃkhyopalānāmudakasya vāpi /",
  "GP12nardp2_u:4402": "gaṅgājalānāṃ na tu śaktirasti vaktuṃ guṇākhyāparimāṇamatra // NarP_2,38.27 //",
  "GP12nardp2_u:4403": "tīrthayātrāvidhiṃ kṛtsnamakurvāṇo 'pi yo naraḥ /",
  "GP12nardp2_u:4404": "gaṅgātoyasya māhātmyātso 'pyatra phalabhāgbhavet // NarP_2,38.28 //",
  "GP12nardp2_u:4405": "cintāmaṇiguṇāccāpi gaṅgāyāstoyabindavaḥ /",
  "GP12nardp2_u:4406": "viśiṣṭā yatprayacchanti bhaktebhyo vāñchitaṃ phalam // NarP_2,38.29 //",
  "GP12nardp2_u:4407": "gaṇḍūṣamātrato bhaktyā sakūdgaṅgāṃbhasā naraḥ /",
  "GP12nardp2_u:4408": "kāmadhenu stanodbhūtānbhuṅkte divyarasāndivi // NarP_2,38.30 //",
  "GP12nardp2_u:4409": "śālagrāmaśilāyāṃ yastu gaṅgājalaṃ kṣipet /",
  "GP12nardp2_u:4410": "apahatya tamastīvraṃ bhāti sūryo yathodaye // NarP_2,38.31 //",
  "GP12nardp2_u:4411": "manovākkāyajairgrastaḥ pāpairbahuvidhairapi /",
  "GP12nardp2_u:4412": "vīkṣya gaṅgāṃ bhavetpūtaḥ puruṣo nātra saṃśayaḥ // NarP_2,38.32 //",
  "GP12nardp2_u:4413": "gaṅgātoyābhiṣiktāṃ tu bhikṣāmaśnāti yaḥ sadā /",
  "GP12nardp2_u:4414": "sarpavatkañcukaṃ muktvā pāpahīno bhavetsa vai // NarP_2,38.33 //",
  "GP12nardp2_u:4415": "himavadvindhyasadṛśā rāśayaḥ pāpakarmaṇām /",
  "GP12nardp2_u:4416": "gaṅgāṃbhasā vinaśyanti viṣṇubhaktyā yathāpadaḥ // NarP_2,38.34 //",
  "GP12nardp2_u:4417": "praveśamātre gaṅgāyāṃ snānārthaṃ bhaktito nṛṇām /",
  "GP12nardp2_u:4418": "brahmahatyādipāpāni hāhetyuktvā prayāntyalam // NarP_2,38.35 //",
  "GP12nardp2_u:4419": "gaṅgātīre vasennityaṃ gaṅgātoyaṃ pibetsadā /",
  "GP12nardp2_u:4420": "yaḥ pumānsa vimucyeta pātakaiḥ pūrvasaṃcitaiḥ // NarP_2,38.36 //",
  "GP12nardp2_u:4421": "yo vai gaṅgāṃ samāśritya nityaṃ tiṣṭhati nirbhayaḥ /",
  "GP12nardp2_u:4422": "sa eva devairmartyaiśca pūjanīyo maharṣibhiḥ // NarP_2,38.37 //",
  "GP12nardp2_u:4423": "kimaṣṭāṅgena yogena kiṃ tapobhiḥ kimadhvaraiḥ /",
  "GP12nardp2_u:4424": "vāsa eva hi gaṅgāyāṃ sarvato 'pi viśiṣyate // NarP_2,38.38 //",
  "GP12nardp2_u:4425": "kiṃ yajñairbahubhirjāpyaiḥ kiṃ tapobhirdhanārpaṇaiḥ /",
  "GP12nardp2_u:4426": "svargamokṣapradā gaṅgā sukhasevyā yataḥ sthitā // NarP_2,38.39 //",
  "GP12nardp2_u:4427": "yajñairyamaiśca niyamairdānaiḥ saṃnyāsato 'pi vā /",
  "GP12nardp2_u:4428": "na tatphalamavāproti gaṅgāṃ sevya yadāpnuyāt // NarP_2,38.40 //",
  "GP12nardp2_u:4429": "prabhāse gosahastreṇa rāhugraste divākare /",
  "GP12nardp2_u:4430": "yatphalaṃ labhate martyo gaṅgāyāṃ taddinena vai // NarP_2,38.41 //",
  "GP12nardp2_u:4431": "anyopāyāṃśca yastyaktvā mīkṣakāmaḥ suniścitaḥ /",
  "GP12nardp2_u:4432": "gaṅgātīre sukhaṃ tiṣṭhetsa vai mokṣasya bhājanam // NarP_2,38.42 //",
  "GP12nardp2_u:4433": "vārāṇasyāṃ viśeṣaṇa gaṅgā sadyastu mokṣadā /",
  "GP12nardp2_u:4434": "pratimāsaṃ caturdaśyāmaṣṭamyāṃ caiva sarvadā // NarP_2,38.43 //",
  "GP12nardp2_u:4435": "gaṅgātīre nivāsaśca yāvajjīvaṃ ca siddhidaḥ /",
  "GP12nardp2_u:4436": "kṛcchrāṇi sarvadā kṛtvā yatphalaṃ sukhamaśnute // NarP_2,38.44 //",
  "GP12nardp2_u:4437": "sadā cāndrāyaṇaṃ caiva tallabhejjāhnavītaṭe /",
  "GP12nardp2_u:4438": "gaṅgāsevāparasyeha divasārddhena yatphalam // NarP_2,38.45 //",
  "GP12nardp2_u:4439": "na tacchakyaṃ brahmasute prāptuṃ kratuśatairapi /",
  "GP12nardp2_u:4440": "sarvayajñatapodānayogasvādhyāyakarmabhiḥ // NarP_2,38.46 //",
  "GP12nardp2_u:4441": "yatphalaṃ tallabhedbhaktyā gaṅgātīranivāsataḥ /",
  "GP12nardp2_u:4442": "yatpuṇyaṃ satyavacanairnaiṣṭhikabrahmacāriṇām // NarP_2,38.47 //",
  "GP12nardp2_u:4443": "yadagnihotriṇāṃ puṇyaṃ tattu gaṅgānivāsataḥ /",
  "GP12nardp2_u:4444": "samātṛpitṛdārāṇāṃ kulakoṭimanantakam // NarP_2,38.48 //",
  "GP12nardp2_u:4445": "gaṅgābhaktistārayate saṃsārārṇavato dhruvam /",
  "GP12nardp2_u:4446": "saṃtoṣaḥ paramaiśvaryaṃ tattvajñānaṃ sukhātmanām // NarP_2,38.49 //",
  "GP12nardp2_u:4447": "vinayācārasaṃpattirgaṅgābhaktasya jāyate /",
  "GP12nardp2_u:4448": "kṛtakṛtyo bhavenmartyo gaṅgāṃ prāpyaiva kevalam // NarP_2,38.50 //",
  "GP12nardp2_u:4449": "tadbhaktastatparaśca syānmṛto vāpi na saṃśayaḥ /",
  "GP12nardp2_u:4450": "bhaktyā tajjalasaṃsparśī tajjalaṃ pibate ca yaḥ // NarP_2,38.51 //",
  "GP12nardp2_u:4451": "anāyāsena hi naro mokṣo pāyaṃ sa vindati /",
  "GP12nardp2_u:4452": "dīkṣitaḥ sarvayajñeṣu somapānaṃ dine dine // NarP_2,38.52 //",
  "GP12nardp2_u:4453": "sarvāṇi yaṃṣāṃ gaṅgāyāstoyaiḥ kṛtyāni sarvadā /",
  "GP12nardp2_u:4454": "dehaṃ tyaktvā narāste tu modante śivasannidhau // NarP_2,38.53 //",
  "GP12nardp2_u:4455": "devāḥ somārkasaṃsthāni yathā śakrādayo mukhaiḥ /",
  "GP12nardp2_u:4456": "amṛtānyupabhuñjanti tathā gaṅgājalaṃ narāḥ // NarP_2,38.54 //",
  "GP12nardp2_u:4457": "kanyādānaiśca vidhivadbhūmidānaiśca bhaktitaḥ /",
  "GP12nardp2_u:4458": "annadānaiśca godānaiḥ svarṇadānādibhistathā // NarP_2,38.55 //",
  "GP12nardp2_u:4459": "rathāśvagajadānaiśca yatpuṇyaṃ parikīrtitam /",
  "GP12nardp2_u:4460": "tataḥ śataguṇaṃ puṇyaṃ gaṅgāṃbhaśculukāśanāt // NarP_2,38.56 //",
  "GP12nardp2_u:4461": "cāndrāyaṇasahasrāṇāṃ yatphalaṃ parikīrtitam /",
  "GP12nardp2_u:4462": "tato 'dhikaphalaṃ gaṅgātoyapānādavāpyate // NarP_2,38.57 //",
  "GP12nardp2_u:4463": "gaṇḍūṣamātrapāne tu aśvamedhaphalaṃ labhet /",
  "GP12nardp2_u:4464": "svacchandaṃ yaḥ pibedaṃbhastasya muktiḥ kare sthitā // NarP_2,38.58 //",
  "GP12nardp2_u:4465": "tribhiḥ sārasvataṃ toyaṃ saptabhistvatha yāmunam /",
  "GP12nardp2_u:4466": "nārmadaṃ daśabhirmāsairgāṅgaṃ varṣeṇa jīryati // NarP_2,38.59 //",
  "GP12nardp2_u:4467": "śāstreṇākṛtatoyānāṃ mṛtānāṃ kvāpi dehanām /",
  "GP12nardp2_u:4468": "taduttaraphalāvāptirgaṅgāyāmasthiyogataḥ // NarP_2,38.60 //",
  "GP12nardp2_u:4469": "cāndrāyaṇasahasraṃ tu yaścaretkāyaśodhanam /",
  "GP12nardp2_u:4470": "yaḥ pibettu yatheṣṭhaṃ hi gaṅgāmbhaḥ sa viśiṣyate // NarP_2,38.61 //",
  "GP12nardp2_u:4471": "gaṅgāṃ paśyati yaḥ stauti snāti bhaktyā pibejjalam /",
  "GP12nardp2_u:4472": "sa svargaṃ jñānamamalaṃ yogaṃ mokṣaṃ ca vindati // NarP_2,38.62 //",
  "GP12nardp2_u:4473": "yastu sūryyāṃśuniṣṭaptaṃ gāṅgeyaṃ pibate jalam /",
  "GP12nardp2_u:4474": "gomūtrayāvakāhārādgāṅgapānaṃ viśiṣyate // NarP_2,38.63 //",
  "GP12nardp2_u:4475": "iti śrībṛhannāradīyapurāṇottarabhāge mohinīvasusaṃvāde gaṅgāmāhātmyavarṇanaṃ nāmāṣṭatriṃśattamo 'dhyāyaḥ",
  "GP12nardp2_u:4476": "_____________________________________________________________",
  "GP12nardp2_u:4477": "vasuruvāca",
  "GP12nardp2_u:4478": "śṛṇu mohini vakṣyāmi gaṅgāyā darśane phalam /",
  "GP12nardp2_u:4479": "yaduktaṃ hi purāṇeṣu munibhistattvadarśibhiḥ // NarP_2,39.1 //",
  "GP12nardp2_u:4480": "bhavanti nirviṣāḥ sarpā yathā tārkṣyasya daśa nāt /",
  "GP12nardp2_u:4481": "gaṅgāsaṃdarśanāttadvatsarvapāpaiḥ pramucyate // NarP_2,39.2 //",
  "GP12nardp2_u:4482": "saptāvarān saptaparān pitṛṃstebhyaśca ye pare /",
  "GP12nardp2_u:4483": "pumāṃstārayate gaṅgāṃ vīkṣya spṛṣṭvāvagāhya ca // NarP_2,39.3 //",
  "GP12nardp2_u:4484": "darśanātsparśanātpānāttathā gaṅgeti kīrtanāt /",
  "GP12nardp2_u:4485": "pumānpunāti puruṣāñchataśo 'tha sahasraśaḥ // NarP_2,39.4 //",
  "GP12nardp2_u:4486": "jñānamaiśvaryamatulaṃ pratiṣṭhāyuryaśastathā /",
  "GP12nardp2_u:4487": "śubhānāmāśramāṇāṃ ca gaṅgādarśanajaṃ phalam // NarP_2,39.5 //",
  "GP12nardp2_u:4488": "sarvendriyāṇāṃ cāñcalyaṃ vyasanāni ca pātakam /",
  "GP12nardp2_u:4489": "nirghṛṇatvaṃ ca naśyanti gaṅgādarśana mātrataḥ // NarP_2,39.6 //",
  "GP12nardp2_u:4490": "parahiṃsā ca kauṭilyaṃ paradoṣādyavekṣaṇam /",
  "GP12nardp2_u:4491": "dāṃbhikatvaṃ nṛṇāṃ gaṅgādarśanādeva naśyati // NarP_2,39.7 //",
  "GP12nardp2_u:4492": "muhurmuhustathā paśyetspṛśedvāpi muhurmuhuḥ /",
  "GP12nardp2_u:4493": "bhaktyā yadicchati naraḥ śāśvataṃ padamavyayam // NarP_2,39.8 //",
  "GP12nardp2_u:4494": "vāpīkūpataḍāgādiprapāsatrādibhistathā /",
  "GP12nardp2_u:4495": "anyatra yadbhavetpuṇyaṃ tadgaṅgādarśanādbhavet // NarP_2,39.9 //",
  "GP12nardp2_u:4496": "yatphalaṃ jāyate puṃsāṃ darśane paramātmanaḥ /",
  "GP12nardp2_u:4497": "tadbhavedeva gaṅgāyā darśanādbhaktibhāvataḥ // NarP_2,39.10 //",
  "GP12nardp2_u:4498": "naimiṣe ca kurukṣetre narmadāyāṃ ca puṣkare /",
  "GP12nardp2_u:4499": "snānātsaṃsparśanā sevya yatphalaṃ labhate naraḥ // NarP_2,39.11 //",
  "GP12nardp2_u:4500": "tadgaṅgādarśanādeva kalau prāhurmaharṣayaḥ /",
  "GP12nardp2_u:4501": "atha te smaraṇasyāpi gaṅgāyā bhūpabhāmini // NarP_2,39.12 //",
  "GP12nardp2_u:4502": "pravakṣyāmi phalaṃ yattu purāṇeṣu prakīrtitam /",
  "GP12nardp2_u:4503": "aśubhaiḥ karmabhiryuktānmajjamānānbhavārṇave // NarP_2,39.13 //",
  "GP12nardp2_u:4504": "patato narake gaṅgā smṛtā dūrātsamuddharet /",
  "GP12nardp2_u:4505": "yojanānāṃ sahasreṣu gaṅgāṃ smarati yo naraḥ // NarP_2,39.14 //",
  "GP12nardp2_u:4506": "api duṣkṛtakarmā hi labhate paramāṃ gatim /",
  "GP12nardp2_u:4507": "smaraṇādeva gaṅgāyāḥ pāpasaṃghātapañjaram // NarP_2,39.15 //",
  "GP12nardp2_u:4508": "bhedaṃ sahasradhā yāti girirvajrahato yathā /",
  "GP12nardp2_u:4509": "gacchaṃstiṣṭhansvapandhyāyañjāgradbhuñjan hasan rudan // NarP_2,39.16 //",
  "GP12nardp2_u:4510": "yaḥ smaretsatataṃ gaṅgāṃ sa ca mucyeta bandhanāt /",
  "GP12nardp2_u:4511": "sahasrayojanasthāśca gaṅgāṃ bhaktyā smaranti ye // NarP_2,39.17 //",
  "GP12nardp2_u:4512": "gaṅgāgaṅgeti cākruśya mucyante te 'pi pātakāt /",
  "GP12nardp2_u:4513": "ye ca smaranti vai gaṅgāṃ gaṅgābhaktiparāśca ye // NarP_2,39.18 //",
  "GP12nardp2_u:4514": "te 'pyaśeṣairmahāpāpairmucyante nātra saṃśayaḥ /",
  "GP12nardp2_u:4515": "bhavanāni vicitrāṇi vicitrābharaṇāḥ striyaḥ // NarP_2,39.19 //",
  "GP12nardp2_u:4516": "ārogyaṃ vittrasaṃpattirgaṅgāsmaraṇañja phalam /",
  "GP12nardp2_u:4517": "manasā saṃsmaredyastu gaṅgāṃ dūrasthito naraḥ // NarP_2,39.20 //",
  "GP12nardp2_u:4518": "cāndrāyaṇasahasrasya sa phalaṃ labhate dhruvam /",
  "GP12nardp2_u:4519": "gaṅgā gaṅgā japannāma yojanānāṃ śate sthitaḥ // NarP_2,39.21 //",
  "GP12nardp2_u:4520": "mucyate sarvapāpebhyo viṣṇulokaṃ ca gacchati /",
  "GP12nardp2_u:4521": "kīrtanānmucyate pāpāddarśanānmaṅgalaṃ labhet // NarP_2,39.22 //",
  "GP12nardp2_u:4522": "avagāhya tathā pītvā punātyāsaptamaṃ kulam /",
  "GP12nardp2_u:4523": "saptāvaparānparānsapta saptātha parataḥ parān // NarP_2,39.23 //",
  "GP12nardp2_u:4524": "gaṅgā tārayate puṃsāṃ prasaṃgenāpi kīrtitā /",
  "GP12nardp2_u:4525": "aśraddhayāpi gaṅgāyā yattu nāmānukīrtanam // NarP_2,39.24 //",
  "GP12nardp2_u:4526": "karoti puṇyavāhinyāḥ so 'pi svargasya bhājanam /",
  "GP12nardp2_u:4527": "sarvāvasthāṃ gato vāpi sarvadharmavivarjitaḥ // NarP_2,39.25 //",
  "GP12nardp2_u:4528": "gaṅgāyāḥ kīrtanenaiva śubhāṃ gatimavāpnuyāt /",
  "GP12nardp2_u:4529": "brahmahā guruhāgoghnaḥ spṛṣṭo vā sarvapātakaiḥ // NarP_2,39.26 //",
  "GP12nardp2_u:4530": "gaṅgātoyaṃ naraḥ spṛṣṭvā mucyate sarvapātakaiḥ /",
  "GP12nardp2_u:4531": "kadā drakṣyāmi tāṃ gaṅgāṃ kadā snānaṃ labhe hyaham // NarP_2,39.27 //",
  "GP12nardp2_u:4532": "iti puṃsābhilaṣitā kulānāṃ tārayecchatam /",
  "GP12nardp2_u:4533": "atha snānaphalaṃ devi gaṅgāyāḥ pravadāmi te // NarP_2,39.28 //",
  "GP12nardp2_u:4534": "yacchrutvā sarvapāpebhyo mucyate nātra saṃśayaḥ /",
  "GP12nardp2_u:4535": "snātasya gaṅgāsalile sadyaḥ pāpaṃ praṇaśyati // NarP_2,39.29 //",
  "GP12nardp2_u:4536": "apūrvapuṇyaprāptiśca sadyo mohini jāyate /",
  "GP12nardp2_u:4537": "snātānāṃ śucibhistoyairgāṅgeyaiḥ prayatātmanām // NarP_2,39.30 //",
  "GP12nardp2_u:4538": "vyuṣṭirbhavati yā puṃsāṃ na sā kratuśatairapi /",
  "GP12nardp2_u:4539": "apahatya tamastīvraṃ yathā bhātyudaye raviḥ // NarP_2,39.31 //",
  "GP12nardp2_u:4540": "tathāpahatya pāpmānaṃ bhāti gaṅgājalokṣitaḥ /",
  "GP12nardp2_u:4541": "ekenaivāpi vidhinā snānena nṛpasundari // NarP_2,39.32 //",
  "GP12nardp2_u:4542": "aśvamedhaphalaṃ martyo gaṅgāyāṃ labhate dhruvam /",
  "GP12nardp2_u:4543": "anekajanmasaṃbhūtaṃ puṃsaḥ pāpaṃ praṇaśyati // NarP_2,39.33 //",
  "GP12nardp2_u:4544": "snānamātreṇa gaṅgāyāḥ sadyaḥ syātpuṇyabhājanam /",
  "GP12nardp2_u:4545": "anyasthānakṛtaṃ pāpaṃ gaṅgātīre vinaśyati // NarP_2,39.34 //",
  "GP12nardp2_u:4546": "gaṅgātīre kṛtaṃ pāpaṃ gaṅgāsnānena naśyati /",
  "GP12nardp2_u:4547": "rātrau divā ca saṃdhyāyāṃ gaṅgāyāṃ tu prayatnataḥ // NarP_2,39.35 //",
  "GP12nardp2_u:4548": "snātvāśvamedhajaṃ puṇyaṃ gṛhe 'pyuddhṛtatatajjalaiḥ /",
  "GP12nardp2_u:4549": "sarvatīrtheṣu yatpuṇyaṃ sarveṣṭāyataneṣu ca // NarP_2,39.36 //",
  "GP12nardp2_u:4550": "tatphalaṃ labhate martyo gaṅgāsnānānna saṃśayaḥ /",
  "GP12nardp2_u:4551": "mahāpātakasaṃyukto yukto vā sarvapātakaiḥ // NarP_2,39.37 //",
  "GP12nardp2_u:4552": "gaṅgāsnānena vidhivanmucyate sarvapātakaiḥ /",
  "GP12nardp2_u:4553": "gaṅgā snānātparaṃ snānaṃ na bhūtaṃ na bhaviṣyati // NarP_2,39.38 //",
  "GP12nardp2_u:4554": "viśeṣataḥ kaliyuge pāpaṃ harati jāhnavī /",
  "GP12nardp2_u:4555": "nihatya kāmajāndoṣānkāyavākcittasaṃbhavān // NarP_2,39.39 //",
  "GP12nardp2_u:4556": "gaṅgāsnānena bhaktyā tu modate divi devavat /",
  "GP12nardp2_u:4557": "varṣaṃ snāti ca gaṅgāyāṃ yo naro bhaktisaṃyutaḥ // NarP_2,39.40 //",
  "GP12nardp2_u:4558": "tasya syādvaiṣṇave loke sthitiḥ kalpaṃ na saṃśayaḥ /",
  "GP12nardp2_u:4559": "āmṛtyuṃ snāti gaṅgāyāṃ yo naro nityameva ca // NarP_2,39.41 //",
  "GP12nardp2_u:4560": "samastapāpanimuktaḥ samastakulasaṃyutaḥ /",
  "GP12nardp2_u:4561": "samastabhogasaṃyukto viṣṇuloke mahīyate // NarP_2,39.42 //",
  "GP12nardp2_u:4562": "parārddhadvitayaṃ yāvannātra kāryā vicāraṇā /",
  "GP12nardp2_u:4563": "gaṅgāyāṃ snāti yo martyo nairantaryeṇa nityadā // NarP_2,39.43 //",
  "GP12nardp2_u:4564": "jīvanmuktaḥ sa cātraiva mṛto viṣṇupadaṃ vrajet /",
  "GP12nardp2_u:4565": "prātaḥsnānāddaśaguṇaṃ puṇyaṃ madhyandine smṛtam // NarP_2,39.44 //",
  "GP12nardp2_u:4566": "sāyaṅkāle śataguṇamanantaṃ śivasannidhau /",
  "GP12nardp2_u:4567": "kapilākoṭidānāddhi gaṅgāsnānaṃ viśiṣyate // NarP_2,39.45 //",
  "GP12nardp2_u:4568": "kurukṣetrasamā gaṅgā yatra tatrāvagāhitā /",
  "GP12nardp2_u:4569": "haridvāre prayāge ca siṃdhusaṃge phalādhikā // NarP_2,39.46 //",
  "GP12nardp2_u:4570": "ye madīyāṃśusaṃtapte jale te snānti jāhnavi /",
  "GP12nardp2_u:4571": "te bhitvā maṇḍalaṃ yānti mokṣaṃ ceti ravervacaḥ // NarP_2,39.47 //",
  "GP12nardp2_u:4572": "yo gṛhe sve sthito 'pi tvāṃ snāne saṃkīrtayiṣyati /",
  "GP12nardp2_u:4573": "so 'pi yāsyati nākaṃ vai ityāha varuṇaśca tām // NarP_2,39.48 //",
  "GP12nardp2_u:4574": "iti śrībṛhannāradīyapurāṇottarabhāge mohinīcarite gaṅgāsnānamāhātmyaṃ nāmaikonacatvāriṃśo 'dhyāyaḥ",
  "GP12nardp2_u:4575": "_____________________________________________________________",
  "GP12nardp2_u:4576": "vasuruvāca",
  "GP12nardp2_u:4577": "atha kālaviśeṣe tu gaṅgāsnānasya te phalam /",
  "GP12nardp2_u:4578": "kīrtayiṣyāmi vāmoru sāvadhānā niśāmaya // NarP_2,40.1 //",
  "GP12nardp2_u:4579": "nairantaryeṇa gaṅgāyā māghe snāti ca yo naraḥ /",
  "GP12nardp2_u:4580": "saśakraloke suciraṃ kālaṃ tiṣṭhetsagotrajaḥ // NarP_2,40.2 //",
  "GP12nardp2_u:4581": "tato brahmapuraṃ yāti kalpakoṭiśatāyutaiḥ /",
  "GP12nardp2_u:4582": "nairantaryeṇa vidhivadgaṅgāyāṃ snāti yo naraḥ // NarP_2,40.3 //",
  "GP12nardp2_u:4583": "ṣaṇmāsa mekakālāśī sakṛdevottarāyaṇe /",
  "GP12nardp2_u:4584": "so 'pi viṣṇupadaṃ yāti kulānāṃ śatamuddharan // NarP_2,40.4 //",
  "GP12nardp2_u:4585": "saṃkrāntiṣu tu sarvāsu snātvā gaṅgājale naraḥ /",
  "GP12nardp2_u:4586": "vimānenārkavarṇena sa vrajedviṣṇumandiram // NarP_2,40.5 //",
  "GP12nardp2_u:4587": "viṣuve 'yanasaṃkrāntau viśeṣātphalamīritam /",
  "GP12nardp2_u:4588": "tapaḥsamaṃ kārtike 'pi gaṅgāsnāne phalaṃ viduḥ // NarP_2,40.6 //",
  "GP12nardp2_u:4589": "meṣapraveśārkakāle kārtikyāṃ vāpi mohini /",
  "GP12nardp2_u:4590": "māghasnānādhikaṃ prāhuḥ kamalāsanapūrvakāḥ // NarP_2,40.7 //",
  "GP12nardp2_u:4591": "saṃvatsarasnānajanyaṃ phalamakṣayake tithau /",
  "GP12nardp2_u:4592": "kārtike vāpi vaiśākhe iti prāha pitā tava // NarP_2,40.8 //",
  "GP12nardp2_u:4593": "manvādau ca yugādau yatproktaṃ gaṅgājale phalam /",
  "GP12nardp2_u:4594": "snānaina yājyavanite trimāsyāpi ca tatphalam // NarP_2,40.9 //",
  "GP12nardp2_u:4595": "dvādaśyāṃ śravaṇarkṣe ca aṣṭabhyāṃ puṣyayogataḥ /",
  "GP12nardp2_u:4596": "ārdrāyāṃ ca caturdaśyāṃ gaṅgāsnānaṃ sudurlabham // NarP_2,40.10 //",
  "GP12nardp2_u:4597": "pūrṇimā mādhave puṇyā tathā kārtikamāghayoḥ /",
  "GP12nardp2_u:4598": "amāvasyāstathaiteṣāṃ gaṅgāsnāne sudurlabhāḥ // NarP_2,40.11 //",
  "GP12nardp2_u:4599": "kṛṣṇāṣṭamyāṃ sahasraṃ tu śataṃ syātsarvaparvasu /",
  "GP12nardp2_u:4600": "amāyāṃ ca tathāṣṭamyāṃ māghāsitadale sati // NarP_2,40.12 //",
  "GP12nardp2_u:4601": "ardhodayaṃ tadā parvakiñcinnyūnaṃ mahodayaḥ /",
  "GP12nardp2_u:4602": "mahodaye śataguṇaṃ lakṣamarddhodaye smṛtam // NarP_2,40.13 //",
  "GP12nardp2_u:4603": "snānaṃ gaṅgājale devi grahaṇāccandrasūryayoḥ /",
  "GP12nardp2_u:4604": "māsatrayasnānaphalaṃ phālgunāṣāḍha māsayoḥ // NarP_2,40.14 //",
  "GP12nardp2_u:4605": "janmarkṣe tu kṛte snāne gaṅgāyāṃ bhaktibhāvataḥ /",
  "GP12nardp2_u:4606": "janmaprabhṛti pāpaṃ vai saṃcitaṃ hi vinaśyati // NarP_2,40.15 //",
  "GP12nardp2_u:4607": "caturdaśyāṃ māghakṛṣṇe vyatīpātaśca durlabhaḥ /",
  "GP12nardp2_u:4608": "kṛṣṇāṣṭamyāṃ viśeṣeṇa vaidhṛtirjāhnavījale // NarP_2,40.16 //",
  "GP12nardp2_u:4609": "māghaṃ sakalamevāpi naro yo vidhipūrvakam /",
  "GP12nardp2_u:4610": "aruṇodayake snāyī sa tu jātismaro bhavet // NarP_2,40.17 //",
  "GP12nardp2_u:4611": "sarvaśāstrārthavijjñānī nīrogaśca bhavedbhruvam /",
  "GP12nardp2_u:4612": "saṃkrāntyāṃ pakṣayorante grahaṇe candrasūryayoḥ // NarP_2,40.18 //",
  "GP12nardp2_u:4613": "gaṅgāsnāto naraḥ kāmādbrahmaṇaḥ sadanaṃ labhet /",
  "GP12nardp2_u:4614": "indorlakṣaguṇaṃ proktaṃ raverdaśaguṇaṃ tataḥ // NarP_2,40.19 //",
  "GP12nardp2_u:4615": "gaṅgātīre tu saṃprāptā indoḥ koṭī raverdaśa /",
  "GP12nardp2_u:4616": "vāruṇena samāyuktā madhau kṛṣṇā trayodaśī /",
  "GP12nardp2_u:4617": "gaṅgāyāṃ yadi labhyeta sūryagrahaśataiḥ samā // NarP_2,40.20 //",
  "GP12nardp2_u:4618": "jyeṣṭhe māsi kṣitisutadine śuklapakṣe daśamyāṃ haste śailādavataradasau jāhnavī martyalokam /",
  "GP12nardp2_u:4619": "pāpānyasyāṃ harati hi tithau sā daśaiṣādyagaṅgā puṇyaṃ dadyādapi śataguṇaṃ vājimedhakratośca // NarP_2,40.21 //",
  "GP12nardp2_u:4620": "mahāpātakasaṃghāni yāni pāpāni saṃti me /",
  "GP12nardp2_u:4621": "govindadvādaśīṃ prāpya tāni me hana jāhnavi // NarP_2,40.22 //",
  "GP12nardp2_u:4622": "maghāsaṃjñena ṛkṣeṇa candraḥ saṃpūrṇamaṇḍalaḥ /",
  "GP12nardp2_u:4623": "guruṇā yāti saṃyogaṃ tanmahatvaṃ titheḥ smṛtam // NarP_2,40.23 //",
  "GP12nardp2_u:4624": "gaṅgāyāṃ yadi labhyeta sūryagrahaśataiḥ samā /",
  "GP12nardp2_u:4625": "atha deśaviśeṣeṇa snānasya phalamucyate // NarP_2,40.24 //",
  "GP12nardp2_u:4626": "kurukṣetrāddaśaguṇā yatra tatrāvagāhitā /",
  "GP12nardp2_u:4627": "kurukṣetrācchataguṇā yatra vindhyena saṃyutā // NarP_2,40.25 //",
  "GP12nardp2_u:4628": "vindhyācchataguṇā proktā kāśīpuryāṃ tu jāhnavī /",
  "GP12nardp2_u:4629": "sarvatra durlabhā gaṅgā triṣu sthāneṣu cādhikā // NarP_2,40.26 //",
  "GP12nardp2_u:4630": "gaṅgādvāre prayāge ca gaṅgāsāgarasaṃgame /",
  "GP12nardp2_u:4631": "eṣu snātā divaṃ yānti ye mṛtāste 'punarbhavāḥ // NarP_2,40.27 //",
  "GP12nardp2_u:4632": "gaṅgādvāre kuśāvarte snāne puṇyaphalaṃ śṛṇu /",
  "GP12nardp2_u:4633": "saptānāṃ rājasūyānāṃ phalaṃ syādaśvamedhayoḥ // NarP_2,40.28 //",
  "GP12nardp2_u:4634": "uṣitvā tatra māsārddhaṃ ṣaṇṇāṃ viśvajitāṃ phalam /",
  "GP12nardp2_u:4635": "daśāyutānāṃ tu gavāṃ dānapuṇyaṃ vidurbudhāḥ // NarP_2,40.29 //",
  "GP12nardp2_u:4636": "sarottame 'tha govindaṃ rudraṃ kanakhale sthitam /",
  "GP12nardp2_u:4637": "snātvā vāpyeṣu gaṅgāyāṃ puṇyamakṣayamāpnuyāt // NarP_2,40.30 //",
  "GP12nardp2_u:4638": "tīrthaṃ ca saukaraṃ nāma mahāpuṇyaṃ śubhe śṛṇu /",
  "GP12nardp2_u:4639": "yasminnāvirabhūtpūrvaṃ vārāhākṛtiracyutaḥ // NarP_2,40.31 //",
  "GP12nardp2_u:4640": "śatasyāgnicitāṃ puṇyaṃ jyotiṣṭomadvayasya ca /",
  "GP12nardp2_u:4641": "agniṣṭomasahasrasya phalamāpnoti mānavaḥ // NarP_2,40.32 //",
  "GP12nardp2_u:4642": "tatraiva brahmaṇastīrthe jyotiṣṭomāyutasya ca /",
  "GP12nardp2_u:4643": "aśvamedhatrayasyāpi snātaḥ puṇyaṃ labhennaraḥ // NarP_2,40.33 //",
  "GP12nardp2_u:4644": "kubjākhyaṃ tīrthamanaghaṃ yatra ca vyādhayo 'khilāḥ /",
  "GP12nardp2_u:4645": "naśyanti sarvajanmotthaṃ pātakaṃ cāpi mohini // NarP_2,40.34 //",
  "GP12nardp2_u:4646": "atrānyatkāpilaṃ tīrthaṃ yatra snāto naraḥ śubhe /",
  "GP12nardp2_u:4647": "kapilāṣṭāyutasyāpi dānatulyaphalaṃ labhet // NarP_2,40.35 //",
  "GP12nardp2_u:4648": "gaṅgādvāre kuśāvarte bilvake nīlaparvate /",
  "GP12nardp2_u:4649": "tīrthe kanakhale snātvā dhūtapāpo vrajeddivam // NarP_2,40.36 //",
  "GP12nardp2_u:4650": "pavitrārthaṃ tatastīrthaṃ sarvatīrthottamottamam /",
  "GP12nardp2_u:4651": "dvayorviśvajitostatra snānātpuṇyaṃ labhennaraḥ // NarP_2,40.37 //",
  "GP12nardp2_u:4652": "veṇīrājyaṃ tatastīrthaṃ sarayūryatra gaṅgayā /",
  "GP12nardp2_u:4653": "supuṇyayā mahāpuṇyā svasā svasreva saṃgatā // NarP_2,40.38 //",
  "GP12nardp2_u:4654": "harerdakṣiṇapādābjakṣālanādamarāpagā /",
  "GP12nardp2_u:4655": "vāmapādodbhavā vāpi sarayūrmānasaprasūḥ // NarP_2,40.39 //",
  "GP12nardp2_u:4656": "tīrthe tatrārcayan rudraṃ viṣṇuṃ viṣṇutvamāpnuyāt /",
  "GP12nardp2_u:4657": "pañcāśvamedhaphaladaṃ snānaṃ tatra prakīrtitam // NarP_2,40.40 //",
  "GP12nardp2_u:4658": "tatastu gāṇḍavaṃ tīrthaṃ gaṇḍakī yatra saṃgatā /",
  "GP12nardp2_u:4659": "gosahasrasya dānaṃ ca tatra snānaṃ samaṃ dvayam // NarP_2,40.41 //",
  "GP12nardp2_u:4660": "rāmatīrthaṃ tataḥ puṇyaṃ vaikuṇṭhaṃ yatra sannidhau /",
  "GP12nardp2_u:4661": "somatīrthaṃ tataḥ puṇyaṃ yatrāsau nakulo muniḥ // NarP_2,40.42 //",
  "GP12nardp2_u:4662": "samabhyarcya śivaṃ dhyāyangaṇatāṃ tu samāyayau /",
  "GP12nardp2_u:4663": "caṃpakākhyaṃ puṇyatīrthaṃ yadgaṅgottaravāhinī // NarP_2,40.43 //",
  "GP12nardp2_u:4664": "maṇikarṇikayā tulyaṃ mahāpātakanāśanam /",
  "GP12nardp2_u:4665": "kalaśākhyaṃ tatastīrthaṃ kalaśādutthito muniḥ // NarP_2,40.44 //",
  "GP12nardp2_u:4666": "agastyaḥ pūjayanyatra rudraṃ munivaro 'bhavat /",
  "GP12nardp2_u:4667": "somadvīpaṃ mahāpuṇyaṃ tīrthaṃ vārāṇasīsamam // NarP_2,40.45 //",
  "GP12nardp2_u:4668": "somo yatrārcayannīśaṃ rudreṇa śirasā dhṛtaḥ /",
  "GP12nardp2_u:4669": "viśvāmitrasya bhaginī gaṅgayā yatra saṃgatā // NarP_2,40.46 //",
  "GP12nardp2_u:4670": "tatrāpluto naro bhūyādvāsavasya priyo 'tithiḥ /",
  "GP12nardp2_u:4671": "jahnuhrade mahātīrthe snāto martyo hi mohini // NarP_2,40.47 //",
  "GP12nardp2_u:4672": "ekaviṃśatikulyānāṃ tārako bhavati dhruvam /",
  "GP12nardp2_u:4673": "tasmādadititīrthaṃ ca yatrāvāpāditirharim // NarP_2,40.48 //",
  "GP12nardp2_u:4674": "kaśyapāttatra subhage snānamāhurmahodayam /",
  "GP12nardp2_u:4675": "śiloccayaṃ mahātīrthaṃ yatra taptvā tapaḥ prajāḥ // NarP_2,40.49 //",
  "GP12nardp2_u:4676": "tṛṇādibhiḥ saha svargaṃ yānti tīrthagaṇāśrayāt /",
  "GP12nardp2_u:4677": "indrāṇīnāmatīrthaṃ syādyatrendrāṇī tu vāsavam // NarP_2,40.50 //",
  "GP12nardp2_u:4678": "tapastaptvā patiṃ lebhe sevyametatprayāgavat /",
  "GP12nardp2_u:4679": "puṇyadaṃ snātakaṃ tīrthaṃ viśvāmitrastapaścaran // NarP_2,40.51 //",
  "GP12nardp2_u:4680": "yatra brahmarṣitāṃ lebhe kṣattriyastīrthā sevayā /",
  "GP12nardp2_u:4681": "pradyumnatīrthaṃ tapasā khyātaṃ yatra smaro hareḥ // NarP_2,40.52 //",
  "GP12nardp2_u:4682": "pradyumnanāmā putro 'bhūtparaṃ tatra mahodayam /",
  "GP12nardp2_u:4683": "tato dakṣaprayāgaṃ tu gaṅgāto yamunāgata // NarP_2,40.53 //",
  "GP12nardp2_u:4684": "snātvā tatrākṣayaṃ puṇyaṃ prayāga iva labhyate // NarP_2,40.54 //",
  "GP12nardp2_u:4685": "iti śrībṛhannāradīyapurāṇottarabhāge mohinīvasusaṃvāde gaṅgāmāhātmye sthalaviśeṣasnānaphalakathanaṃ nāma catvāriṃśattamo 'dhyāyaḥ",
  "GP12nardp2_u:4686": "_____________________________________________________________",
  "GP12nardp2_u:4687": "vasuruvāca",
  "GP12nardp2_u:4688": "athāvagāhanādīnāṃ karmaṇāṃ phalamucyate /",
  "GP12nardp2_u:4689": "sāvadhānā śṛṇuṣva tvaṃ brahmaputri nṛpapriye // NarP_2,41.1 //",
  "GP12nardp2_u:4690": "yaiḥ puṇyavāhinī gaṅgā sakṛdbhaktyāvagāhitā /",
  "GP12nardp2_u:4691": "teṣāṃ kulānāṃ lakṣaṃ tu bhavāttārayate śivā // NarP_2,41.2 //",
  "GP12nardp2_u:4692": "sāmānyasthānato devi tatra saṃdhyā hyupāsitā /",
  "GP12nardp2_u:4693": "puṇyaṃ lakṣaguṇaṃ kartuṃ samarthā dvijapāvanī // NarP_2,41.3 //",
  "GP12nardp2_u:4694": "dattāḥ pitṛbhyo yatrāpastanayaiḥ śraddhayānvitaiḥ /",
  "GP12nardp2_u:4695": "akṣayāṃ tu prakurvanti tṛptiṃ mohini durlabhām // NarP_2,41.4 //",
  "GP12nardp2_u:4696": "yāvantaśca tilā martyārgṛhītāḥ pitṛkarmaṇi /",
  "GP12nardp2_u:4697": "tāvadvarṣasahasrāṇi pitaraḥ svargavāsinaḥ // NarP_2,41.5 //",
  "GP12nardp2_u:4698": "pitṛlokeṣu ye kecitsarveṣāṃ pitaraḥ sthitāḥ /",
  "GP12nardp2_u:4699": "tarpyamāṇāḥ parāṃ tṛptiṃ yānti gaṅgājalaiḥ śubhaiḥ // NarP_2,41.6 //",
  "GP12nardp2_u:4700": "ya icchetsaphalaṃ janma saṃtatiṃ vā śubhānane /",
  "GP12nardp2_u:4701": "sa pitṝṃstarpayedgaṅgāmabhigamya surāṃstathā // NarP_2,41.7 //",
  "GP12nardp2_u:4702": "ye matā durgatā martyāstarpitāstatkulodbhavaiḥ /",
  "GP12nardp2_u:4703": "kuśaistilairgāṅgajalaiste prayānti hareḥ padam // NarP_2,41.8 //",
  "GP12nardp2_u:4704": "svargasasthāśca ye kecitpitaraḥ puṇyaśīlinaḥ /",
  "GP12nardp2_u:4705": "te tarpitā gāṅgajalairmokṣe yānti vidhervacaḥ // NarP_2,41.9 //",
  "GP12nardp2_u:4706": "māsaṃ tarpaṇamātreṇa piṇḍasaṃpātanena ca /",
  "GP12nardp2_u:4707": "gaṅgāyāṃ pitaraḥ sarve suprītāḥ sūryavarcasaḥ // NarP_2,41.10 //",
  "GP12nardp2_u:4708": "apsaro gaṇaṇasaṃyuktānhemaratnavibhūṣitān /",
  "GP12nardp2_u:4709": "muktājālaparicchannānveṇuvīṇānināditān // NarP_2,41.11 //",
  "GP12nardp2_u:4710": "bherīśaṅkhamṛdaṅgādinirghoṣānsragvibhūṣitān /",
  "GP12nardp2_u:4711": "gandharvadeharucirāndivyabhogasamanvitān // NarP_2,41.12 // //",
  "GP12nardp2_u:4712": "āruhya tu vimānāgryānbrahyalokaṃ prayānti hi /",
  "GP12nardp2_u:4713": "gaṅgāyāṃ tu naraḥ snātvā yo nityaṃ liṅgamarcayet // NarP_2,41.13 //",
  "GP12nardp2_u:4714": "ekena janmanā mokṣaṃ paramānpoti sa dhruvam /",
  "GP12nardp2_u:4715": "agnihotrāṇi vedāśca yajñāśca bahudakṣiṇāḥ // NarP_2,41.14 //",
  "GP12nardp2_u:4716": "gaṅgāyāṃ liṅgapūjāyāḥ koṭyaṃśenāpi no samāḥ /",
  "GP12nardp2_u:4717": "pitṝnudiśya vā devāngaṅgāṃbhibhiḥ prasiṃcayet // NarP_2,41.15 //",
  "GP12nardp2_u:4718": "tṛptāḥ syustasya pitaro narakasthāśca tatkṣaṇāt /",
  "GP12nardp2_u:4719": "mṛtkuṃbhāttāmrakuṃbhaistu snānaṃ daśaguṇaṃ smṛtam // NarP_2,41.16 //",
  "GP12nardp2_u:4720": "raupyaiḥ śataguṇaṃ puṇyaṃ hemaiḥ koṭiguṇaṃ smṛtam /",
  "GP12nardp2_u:4721": "evamarghe ca naivedye balipūjādiṣu kramāt // NarP_2,41.17 //",
  "GP12nardp2_u:4722": "pātrāṃ taraviśeṣeṇa phalaṃ caivottarottaram /",
  "GP12nardp2_u:4723": "vibhave sati yo mohānna kuryādvidhivistaram // NarP_2,41.18 //",
  "GP12nardp2_u:4724": "na sa tatkarmaphalabhāgdevadrohī prakīrtyate /",
  "GP12nardp2_u:4725": "devānāṃ darśanaṃ puṇyaṃ darśanātsparśanaṃ varam // NarP_2,41.19 //",
  "GP12nardp2_u:4726": "sparśanādarcanaṃ śreṣṭhaṃ ghṛtasnānamataḥ param /",
  "GP12nardp2_u:4727": "prāhurgaṅgājalaiḥ snānaṃ ghṛtasnānasamaṃ budhāḥ // NarP_2,41.20 //",
  "GP12nardp2_u:4728": "arghyaṃ dravyaviśeṣeṇa gaṅgātoyena yaḥ sakṛt /",
  "GP12nardp2_u:4729": "māgadhaprasthamātreṇa tāmrapātrasthitena ca // NarP_2,41.21 //",
  "GP12nardp2_u:4730": "devatābhyaḥ pradadyāttu svakīyapitṛbhiḥ saha /",
  "GP12nardp2_u:4731": "putrapautraiśca saṃyuktaḥ sa ca vai svargamāpnuyāt /",
  "GP12nardp2_u:4732": "āpaḥ kṣīraṃ kuśāgrāṇi ghṛtaṃ dadhi tathā madhu // NarP_2,41.22 //",
  "GP12nardp2_u:4733": "raktāni karavīrāṇi tathā vai raktacandanam /",
  "GP12nardp2_u:4734": "aṣṭāṅgaireṣa yuktor'gho bhānave parikīrtitaḥ // NarP_2,41.23 //",
  "GP12nardp2_u:4735": "viṣṇoḥ śivasya sūryyasya durgāyā brahmaṇastathā /",
  "GP12nardp2_u:4736": "gaṅgātīre pratiṣṭhāṃ tu yaḥ karoti narottamaḥ // NarP_2,41.24 //",
  "GP12nardp2_u:4737": "tathaivāyatanānyeṣāṃ kārayatyapi śaktitaḥ /",
  "GP12nardp2_u:4738": "anyatīrtheṣu karaṇātkoṭiguṇaṃ bhavet // NarP_2,41.25 //",
  "GP12nardp2_u:4739": "gaṅgātīrasamudbhūtamṛdā ligāni śaktitaḥ /",
  "GP12nardp2_u:4740": "salakṣaṇāni kṛtvā tu pratiṣṭhāpya dine dine // NarP_2,41.26 //",
  "GP12nardp2_u:4741": "mantreśca patrapuṣpādyaiḥ pūjayitvā ca śaktitaḥ /",
  "GP12nardp2_u:4742": "gaṅgāyāṃ nikṣipennityaṃ tasya pupayamanantakam // NarP_2,41.27 //",
  "GP12nardp2_u:4743": "sarvānandapradāyinyāṃ gaṅgāyāṃ yo narottamaḥ /",
  "GP12nardp2_u:4744": "aṣṭākṣaraṃ japedbhaktya muktistasya kare sthitā // NarP_2,41.28 //",
  "GP12nardp2_u:4745": "namo nārāyaṇāyeti praṇavādyaṃ niyamya ca /",
  "GP12nardp2_u:4746": "ṣaṇmāsaṃ japataḥ sarvā hyupatiṣṭhanti siddhayaḥ // NarP_2,41.29 //",
  "GP12nardp2_u:4747": "namaḥ śivāyeti mantraṃ satāraṃ vidhinā tu yaḥ /",
  "GP12nardp2_u:4748": "caturviśatilakṣaṃ vai japetsākṣātsaśaṅkaraḥ // NarP_2,41.30 //",
  "GP12nardp2_u:4749": "pañcākṣarī siddhavidyā śiva eva na saṃśayaḥ /",
  "GP12nardp2_u:4750": "apavitraḥ pavitro vā japanniṣpātako bhavet // NarP_2,41.31 //",
  "GP12nardp2_u:4751": "pūjitāyāṃ tu gaṅgāyāṃ pūjitāḥ sarva devatāḥ /",
  "GP12nardp2_u:4752": "tasmātsarvaprayatnena pūjayedamarāpagām // NarP_2,41.32 //",
  "GP12nardp2_u:4753": "caturbhujāṃ trinetrāṃ ca sarvāvayavaśobhitām /",
  "GP12nardp2_u:4754": "ratnakuṃbhasitāṃbhojavarābhayakaraṃ śubhām // NarP_2,41.33 //",
  "GP12nardp2_u:4755": "śvetavastraparīdhānāṃ muktāmaṇivibhūṣitām /",
  "GP12nardp2_u:4756": "suprasannāṃ suvadanāṃ karuṇārdrahṛdaṃbujām // NarP_2,41.34 //",
  "GP12nardp2_u:4757": "sudhāplāvitabhūpṛṣṭhāṃ trailokyanamitāṃ sadā /",
  "GP12nardp2_u:4758": "dhyātvā jalamayīṃ gaṅgāṃ pūjayanpuṇyabhāgbhavet // NarP_2,41.35 //",
  "GP12nardp2_u:4759": "māsārddhamapi yastvevaṃ nairantaryeṇa pūjayet /",
  "GP12nardp2_u:4760": "sa eva devasadṛśo bahukāle phalādhikaḥ // NarP_2,41.36 //",
  "GP12nardp2_u:4761": "vaiśākhaśuklasaptamyāṃ jahnunā jāhnavī purā /",
  "GP12nardp2_u:4762": "krodhātpītā punastyaktā karṇaraṅghrāttu dakṣiṇāt // NarP_2,41.37 //",
  "GP12nardp2_u:4763": "tāṃ tatra pūjayeddevīṃ gaṅgāṃ gaganamekhalām /",
  "GP12nardp2_u:4764": "akṣayāyāṃ tu vaiśākhe kārtike 'pi śubhānane // NarP_2,41.38 //",
  "GP12nardp2_u:4765": "rātrau jāgaraṇaṃ kṛtvā yavānnaiśca tilaistathā /",
  "GP12nardp2_u:4766": "viṣṇuṃ gaṅgāṃ ca śaṃbhuṃ ca pūjayedbhakti bhāvataḥ // NarP_2,41.39 //",
  "GP12nardp2_u:4767": "tathā sugandhaiḥ kusumaiḥ kuṅkumāgarumandanaiḥ /",
  "GP12nardp2_u:4768": "tulasībilvapatrādyairmātuluṅgaphalādibhiḥ // NarP_2,41.40 //",
  "GP12nardp2_u:4769": "dhūpairdīpaiśca naivedyairyathā vibhavavistaraiḥ /",
  "GP12nardp2_u:4770": "kalpakoṭisahasrāṇi kalpakoṭiśatāni ca // NarP_2,41.41 //",
  "GP12nardp2_u:4771": "divyaṃ vimānamāsthāya viṣṇuloke mahīyate /",
  "GP12nardp2_u:4772": "tato mahītalaṃ prāpya rājā bhavati dhārmikaḥ // NarP_2,41.42 //",
  "GP12nardp2_u:4773": "bhuktvā vividhasaukhyāni rūpaśīlaguṇānvitaḥ /",
  "GP12nardp2_u:4774": "dehānte jñānavānbhūtvā śivasāyujyamāpnuyāt // NarP_2,41.43 //",
  "GP12nardp2_u:4775": "yajño dānaṃ tapo japyaṃ śrāddhaṃ ca surapūjanam /",
  "GP12nardp2_u:4776": "gaṅgāyāṃ tu kṛtaṃ sarvaṃ koṭikoṭiguṇaṃ bhavet // NarP_2,41.44 //",
  "GP12nardp2_u:4777": "yastvakṣayatṛtīyāyāṃ gaṅgātīre dadāti vai /",
  "GP12nardp2_u:4778": "ghṛtadhenuṃ vidhānena tasya puṇyaphalaṃ śṛṇu // NarP_2,41.45 //",
  "GP12nardp2_u:4779": "kalpakoṭisahasrāṇi kalpakoṭiśatāni ca /",
  "GP12nardp2_u:4780": "sahasrādityasaṃkāśaḥ sarvakāmasamanvitaḥ // NarP_2,41.46 //",
  "GP12nardp2_u:4781": "hemaratna maye citre vimāne haṃsabhūṣite /",
  "GP12nardp2_u:4782": "svakīyapitṛbhiḥ sārddhaṃ brahmaloke mahīyate // NarP_2,41.47 //",
  "GP12nardp2_u:4783": "tatastu jāyate vipro gaṅgātīre dhanānvitaḥ /",
  "GP12nardp2_u:4784": "ante tu brahmavidbhūtvā mokṣamāpnotyasaṃśayaḥ // NarP_2,41.48 //",
  "GP12nardp2_u:4785": "tathaiva gopradānaṃ ca vidhinā kurute tu yaḥ /",
  "GP12nardp2_u:4786": "golomasaṃkhyavarṣāṇi svargaloke mahīyate // NarP_2,41.49 //",
  "GP12nardp2_u:4787": "jāyate ca kule paścāddhanadhānyasamākule /",
  "GP12nardp2_u:4788": "ratnakāñcanabhūpūrṇe śīlavidyāyaśonvite // NarP_2,41.50 //",
  "GP12nardp2_u:4789": "sa bhuktvā vipulānbhogānputrapautrasamanvitaḥ /",
  "GP12nardp2_u:4790": "mokṣabhāgī bhavennṛnaṃ nātrakāryā vicāraṇā // NarP_2,41.51 //",
  "GP12nardp2_u:4791": "kapilā yadi dattā syādvidhinā vedapārage /",
  "GP12nardp2_u:4792": "narakasthānpitṝnsarvānsvargaṃ nayati vai tadā // NarP_2,41.52 //",
  "GP12nardp2_u:4793": "bhūmiṃ nivartanamitāṃ gaṅgātīre dadāti yaḥ /",
  "GP12nardp2_u:4794": "bhūmireṇupramāṇābdaṃ brahmaviṣṇuśivātigaḥ // NarP_2,41.53 //",
  "GP12nardp2_u:4795": "jāyate ca punarbhūmau saptadvīpapatirbhavet /",
  "GP12nardp2_u:4796": "bherīśaṅkhādinirghoṣairgītavāditraniḥsvanaiḥ // NarP_2,41.54 //",
  "GP12nardp2_u:4797": "stutibhirmāgaghānāṃ ca supto 'sau pratibudhyate /",
  "GP12nardp2_u:4798": "sarvasaukhyānyavāpyeha sarvadharmaparāyaṇaḥ // NarP_2,41.55 //",
  "GP12nardp2_u:4799": "narakasthānpitṝnsarvānprāpayitvā divaṃ tathā /",
  "GP12nardp2_u:4800": "svargasthitānmokṣayitvā svayaṃ jñānī ca mohini // NarP_2,41.56 //",
  "GP12nardp2_u:4801": "ante jñānāsinā chitvā avidyāṃ pañcaparvikām /",
  "GP12nardp2_u:4802": "paraṃ vairāgyamāpannaḥ paraṃ brahmādhi gacchati // NarP_2,41.57 //",
  "GP12nardp2_u:4803": "saptahastena daṇḍena triṃśaddaṇḍā nivartanam /",
  "GP12nardp2_u:4804": "tribhāgahīnaṃ gocarma mānamāha vidhiḥ svayam // NarP_2,41.58 //",
  "GP12nardp2_u:4805": "grāmaṃ gaṅgātaṭe yo vai brāhmaṇebhyaḥ prayacchati /",
  "GP12nardp2_u:4806": "brahmaviṣṇuśivaprītye durgāyā bhāskarasya ca // NarP_2,41.59 //",
  "GP12nardp2_u:4807": "sarvadāneṣu yatpuṇyaṃ sarvayajñeṣu yatphalam /",
  "GP12nardp2_u:4808": "tapovrateṣu puṇyeṣu yatphalaṃ parikīrtitam // NarP_2,41.60 //",
  "GP12nardp2_u:4809": "sahasraguṇitaṃ tattu vijñeyaṃ grāmadāyinaḥ /",
  "GP12nardp2_u:4810": "sūryakoṭipratīkāśe vimāne vaiṣṇave pure // NarP_2,41.61 //",
  "GP12nardp2_u:4811": "krīḍate śāṅkare vāpi stuto devādibhirmudā /",
  "GP12nardp2_u:4812": "bhūmireṇvabdasaṃkhyākaṃ kālaṃ sthitvā ca tatra saḥ // NarP_2,41.62 //",
  "GP12nardp2_u:4813": "aṇimādiguṇairyukte yogināṃ jāyate kule /",
  "GP12nardp2_u:4814": "akṣayāyāṃ tu yo devi svarṇaṃ ṣoḍaśamāsikam // NarP_2,41.63 //",
  "GP12nardp2_u:4815": "dadāti dvijamukhyāya so 'pi lokeṣu pūjyate /",
  "GP12nardp2_u:4816": "annadānādviṣṇulokaṃ śaivaṃ vai tiladānataḥ // NarP_2,41.64 //",
  "GP12nardp2_u:4817": "brāhmaṃ ratnapradānena gohiraṇyena vāsavam /",
  "GP12nardp2_u:4818": "gāndharvaṃ svarṇavāsobhiḥ kīrtiṃ kanyāpradānataḥ // NarP_2,41.65 //",
  "GP12nardp2_u:4819": "vidyayā muktidaṃ jñānaṃ prāpya yāyānnirañjanam /",
  "GP12nardp2_u:4820": "gaṃmātīre naro yastu nānāvṛkṣaiḥ samanvitam // NarP_2,41.66 //",
  "GP12nardp2_u:4821": "ārāmaṃ kārayedbhaktyā gṛhaṃ copavanānvitam /",
  "GP12nardp2_u:4822": "kadalīnārikeraiśca kapitthāśokacaṃpakaiḥ // NarP_2,41.67 //",
  "GP12nardp2_u:4823": "panasairbilvavṛkṣaiśca kadaṃbāśvatthapāṭalaiḥ /",
  "GP12nardp2_u:4824": "āmraistālairnāgaraṅgairvṛkṣairanyaiśca saṃyutam // NarP_2,41.68 //",
  "GP12nardp2_u:4825": "jātīvijayasaṃyuktaṃ tathā pāṭalarājitam /",
  "GP12nardp2_u:4826": "nicitaṃ kārayitvaivamāvāsaṃ puṣpaśobhitam // NarP_2,41.69 //",
  "GP12nardp2_u:4827": "śivāya viṣṇave vāpi durgāyai bhāskarāya ca /",
  "GP12nardp2_u:4828": "prayacchati tathā bhaktyā sarvārthaṃ parikalpya ca // NarP_2,41.70 //",
  "GP12nardp2_u:4829": "tasya puṇyaphalaṃ vakṣye saṃkṣepānnatu vistarāt /",
  "GP12nardp2_u:4830": "yāvanti teṣāṃ vṛkṣāṇāṃ puṣpamūlaphalāni ca // NarP_2,41.71 //",
  "GP12nardp2_u:4831": "bījāni ca vicitrāṇi teṣāṃ mūlāni vai tathā /",
  "GP12nardp2_u:4832": "tāvatkalpasahasrāṇi teṣāṃ lokeṣu saṃsthitiḥ // NarP_2,41.72 //",
  "GP12nardp2_u:4833": "iti śrībṛhannāradīyapurāṇottarabhāge mohinīvasusaṃvāde gaṅgāmāhātmye dānādividhivarṇanaṃ nāmaikacatvāriṃśattamo 'dhyāyaḥ",
  "GP12nardp2_u:4834": "_____________________________________________________________",
  "GP12nardp2_u:4835": "mohinyuvāca",
  "GP12nardp2_u:4836": "dhanyāhaṃ kṛtakṛtyāhaṃ saphalaṃ jīvitaṃ mama /",
  "GP12nardp2_u:4837": "yacchrutaṃ tvanmukhāṃbhojādgāmāhātmyamuttamam // NarP_2,42.1 //",
  "GP12nardp2_u:4838": "aho gaṅgāsamaṃ tīrthaṃ nāsti kiñciddharā tale /",
  "GP12nardp2_u:4839": "yasyāḥ saṃdarśanādīnāmīdṛśaṃ puṇyamīritam // NarP_2,42.2 //",
  "GP12nardp2_u:4840": "guḍadhenvādidhenūnāṃ vidhānaṃ ca yathākramam /",
  "GP12nardp2_u:4841": "tathā kathayaviprendra bhaktāhaṃ tava sarvadā // NarP_2,42.3 //",
  "GP12nardp2_u:4842": "vasiṣṭha uvāca",
  "GP12nardp2_u:4843": "tacchrutvā mohinīvākyaṃ vasustasyāḥ purohitaḥ /",
  "GP12nardp2_u:4844": "vedāgamānāṃ tattvajñaḥ smayamāna uvāca ha // NarP_2,42.4 //",
  "GP12nardp2_u:4845": "vasuruvāca",
  "GP12nardp2_u:4846": "śṛṇu mohini vakṣyāmi yatpṛṣṭaṃ hi tvayā mama /",
  "GP12nardp2_u:4847": "guḍadhenuvidhānaṃ ca yathā śāstre prakīrtitam // NarP_2,42.5 //",
  "GP12nardp2_u:4848": "kṛṣṇājinaṃ caturgrīvaṃ vinyasedbhuvi /",
  "GP12nardp2_u:4849": "gomayenopaliptāyāṃ kuśānāstīrya yatnataḥ // NarP_2,42.6 //",
  "GP12nardp2_u:4850": "praṅmukhīṃ kalpayeddhenumudakpādāṃ savatsakām /",
  "GP12nardp2_u:4851": "uttamā guḍadhenustu caturbhāraiḥ prakīrtitā // NarP_2,42.7 //",
  "GP12nardp2_u:4852": "vatsaṃ bhāreṇa kurvīta bhārābhyāṃ madhyamā smṛtā /",
  "GP12nardp2_u:4853": "arddhabhāreṇa vatsaḥ syātkaniṣṭhā bhārakeṇa tu // NarP_2,42.8 //",
  "GP12nardp2_u:4854": "caturthāṃśena vatsaḥ syād gṛhavittānusārataḥ /",
  "GP12nardp2_u:4855": "prabhuḥ prathamakalpasya yo 'nukalpena vartayet // NarP_2,42.9 //",
  "GP12nardp2_u:4856": "na sāṃparāyikaṃ tasya durmaterjāyate phalam /",
  "GP12nardp2_u:4857": "dhenuvatsau ghṛtasyaitau sitaślakṣṇāṃbarāvṛtau // NarP_2,42.10 //",
  "GP12nardp2_u:4858": "śuktikarṇāvikṣupādau śuddhamuktālekṣaṇau /",
  "GP12nardp2_u:4859": "sitasūtraśirālau ca sitakaṃbalakaṃbalau // NarP_2,42.11 //",
  "GP12nardp2_u:4860": "tāmragaṇḍūkapṛṣṭhau tau sitacāmaralomakau /",
  "GP12nardp2_u:4861": "vidrumakramago petau navanītastanānvitau // NarP_2,42.12 //",
  "GP12nardp2_u:4862": "kāṃsyadohāvindranīlamaṇikalpitatārakau /",
  "GP12nardp2_u:4863": "suvarṇaśṛṅgābharaṇau śuddharaupyakhurāvubhau // NarP_2,42.13 //",
  "GP12nardp2_u:4864": "nānāphalaṃ samāyuktau ghrāṇagandhakaraṇḍakau /",
  "GP12nardp2_u:4865": "ityevaṃ racayitvā tu dhūpadīpairathārcayet // NarP_2,42.14 //",
  "GP12nardp2_u:4866": "yā lakṣmīḥ sarvabhūtānāṃ yā ca deveṣvavasthitā /",
  "GP12nardp2_u:4867": "dhenurūpeṇa sā devī mama śāntiṃ prayacchatu // NarP_2,42.15 //",
  "GP12nardp2_u:4868": "dehasthā yā ca rudrāṇāṃ śaṅkarasya sadā priyā /",
  "GP12nardp2_u:4869": "dhenurūpeṇa sā devī mama pāpaṃ vyapohatu // NarP_2,42.16 //",
  "GP12nardp2_u:4870": "viṣṇorvakṣasi yā lakṣmīḥ svāhārūpā vibhāvasoḥ /",
  "GP12nardp2_u:4871": "candrārkaśakraśaktiryā dhenurūpāstu sā śriye // NarP_2,42.17 //",
  "GP12nardp2_u:4872": "caturmukhasya yā lakṣmīrlakṣmīryā dhanadasya ca /",
  "GP12nardp2_u:4873": "lakṣmīryā lokapālānāṃ sā dhenurvaradāstu me // NarP_2,42.18 //",
  "GP12nardp2_u:4874": "svadhā yā pitṛmukhyānāṃ svāhā yajñamujā ca yā /",
  "GP12nardp2_u:4875": "sarvapāpaharā dhenuḥ sā me śāntiṃ prayacchatu // NarP_2,42.19 //",
  "GP12nardp2_u:4876": "evamāṃmatrya tāṃ dhenuṃ brāhmaṇāya nivedayet /",
  "GP12nardp2_u:4877": "vidhānametaddhenūnāṃ sarvāsāmiha paṭhyate // NarP_2,42.20 //",
  "GP12nardp2_u:4878": "yāstu pāparvināśinyaḥ kīrtitā daśadhenavaḥ /",
  "GP12nardp2_u:4879": "tāsāṃ svarūpaṃ vakṣyāmi śāstrokaṃ śṛṇu mohini // NarP_2,42.21 //",
  "GP12nardp2_u:4880": "prathamā guḍadhenuḥ syād ghṛtadhenurathāparā /",
  "GP12nardp2_u:4881": "tiladhenustṛtīyā ca caturthī jalasaṃjñitā // NarP_2,42.22 //",
  "GP12nardp2_u:4882": "pañcamī kṣīradhenuśca ṣaṣṭhī madhumayī smṛtā /",
  "GP12nardp2_u:4883": "saptamī śarkarādhenurdadhidhenustathāṣṭamī // NarP_2,42.23 //",
  "GP12nardp2_u:4884": "ratnadhenuśca navamī daśamī tu svarūpataḥ /",
  "GP12nardp2_u:4885": "kuṃbhāḥ syurdravadhenūnāṃ cetarāsāṃ tu rāśayaḥ // NarP_2,42.24 //",
  "GP12nardp2_u:4886": "survaṇadhenumapyatra kecidicchanti sūrayaḥ /",
  "GP12nardp2_u:4887": "navanītena tailena tathā ke 'pi maharṣayaḥ // NarP_2,42.25 //",
  "GP12nardp2_u:4888": "etadeva vidhānaṃ syādeta eva hyupaskarāḥ /",
  "GP12nardp2_u:4889": "mantrāvāhanasaṃyuktāḥ sadā parvaṇi parvaṇi // NarP_2,42.26 //",
  "GP12nardp2_u:4890": "yathāśraddhaṃ pradātavyā bhuktimuktiphalapradāḥ /",
  "GP12nardp2_u:4891": "anekayajñaphaladāḥ sarvapāpaharāḥ śubhāḥ // NarP_2,42.27 //",
  "GP12nardp2_u:4892": "ayane viṣuve puṇye vyatīpāte 'thavā punaḥ /",
  "GP12nardp2_u:4893": "yugādau caiva manvādau coparāgādiparvasu // NarP_2,42.28 //",
  "GP12nardp2_u:4894": "guḍadhenvādayo deyā bhaktiśraddhāsamanvitaiḥ /",
  "GP12nardp2_u:4895": "tīrtheṣu svagṛhe vāpi gaṅgātīre viśeṣataḥ // NarP_2,42.29 //",
  "GP12nardp2_u:4896": "evaṃ datvā vidhānena dhenuṃ dvijavarāya ca /",
  "GP12nardp2_u:4897": "pradakṣiṇīkṛtya vipraṃ dakṣiṇābhiḥ pratoṣya ca // NarP_2,42.30 //",
  "GP12nardp2_u:4898": "ṛtvijaḥ prītisaṃyukto namaskṛtya visarjayet /",
  "GP12nardp2_u:4899": "tataḥ saṃpūjayedgaṅgāṃ vidhinā susamāhitaḥ // NarP_2,42.31 //",
  "GP12nardp2_u:4900": "aṣṭamūrtidharāṃ devīṃ divyarūpāṃ nirīkṣya ca /",
  "GP12nardp2_u:4901": "śālitandulaprasthena dviprasthapayasā tathā // NarP_2,42.32 //",
  "GP12nardp2_u:4902": "pāyasaṃ kārayitvā ca datvā madhu ghṛtaṃ tathā /",
  "GP12nardp2_u:4903": "pratyekaṃ palamātraṃ ca bhaktibhāvena saṃyutaḥ // NarP_2,42.33 //",
  "GP12nardp2_u:4904": "tatpāyasamapūpāṃśca modakā maṇḍalāni ca /",
  "GP12nardp2_u:4905": "tathā guñjārddhamātraṃ ca suvarṇaṃ rūpyameva ca // NarP_2,42.34 //",
  "GP12nardp2_u:4906": "candanāgarukarpūrakuṅkumāni ca guggulam /",
  "GP12nardp2_u:4907": "bilvapatrāṇi dūrvāśca rocanā sitacandanam // NarP_2,42.35 //",
  "GP12nardp2_u:4908": "nīlotpalāni cānyāni puṣpāṇi surabhīṇi ca /",
  "GP12nardp2_u:4909": "yathāśakti mahābhaktyā gaṅgāyāṃ caiva nikṣipet // NarP_2,42.36 //",
  "GP12nardp2_u:4910": "mantreṇānena subhage purāṇoktena cāpi hi /",
  "GP12nardp2_u:4911": "oṅgaṅgāyai nārāyaṇyai śivāyai ca namonamaḥ // NarP_2,42.37 //",
  "GP12nardp2_u:4912": "etadeva vidhānaṃ tu māsi māsi ca mohini /",
  "GP12nardp2_u:4913": "paurṇamāsyāmapāyāṃ vā kāryaṃ prātaḥ samāhitaiḥ // NarP_2,42.38 //",
  "GP12nardp2_u:4914": "varṣaṃ yastu naro bhaktyā yathā śaktyarcayanmudā /",
  "GP12nardp2_u:4915": "haviṣyāśī mitāhāro brahmacaryasamanvitaḥ // NarP_2,42.39 //",
  "GP12nardp2_u:4916": "dine vāpi tathā rātrā niyamena ca mohini /",
  "GP12nardp2_u:4917": "saṃvatsarānte tasyeṣā gaṅgā divyavapurddharā // NarP_2,42.40 //",
  "GP12nardp2_u:4918": "divyamālyāṃbarā caiva divyaratnavibhūṣitā /",
  "GP12nardp2_u:4919": "pratyakṣarūpā puratastiṣṭatyeva varapradā // NarP_2,42.41 //",
  "GP12nardp2_u:4920": "evaṃ pratyakṣarūpāṃ tāṃ gaṅgāṃ divyavapurddharām /",
  "GP12nardp2_u:4921": "dṛṣṭvā sva cakṣuṣā martyaḥ kṛtakṛtyo bhavecchubhe // NarP_2,42.42 //",
  "GP12nardp2_u:4922": "yānyānkāmayate martyaḥ kāmāṃstāṃstānavāpnuyāt /",
  "GP12nardp2_u:4923": "niṣkāmastu labhenmokṣaṃ viprastenaiva janmanā // NarP_2,42.43 //",
  "GP12nardp2_u:4924": "etaddhidhānaṃ ca mayoditaṃ te pṛṣṭaṃ hi sarvaṃ guḍadhenupūrvam /",
  "GP12nardp2_u:4925": "gaṅgārcanaṃ muktikaraṃ vrataṃ tta sāṃvatsaraṃ śrīpatituṣṭidaṃ hi // NarP_2,42.44 //",
  "GP12nardp2_u:4926": "iti śrībṛhannāradīyapurāṇottarabhāge mohinīvasusaṃvāde gaṅgāmāhātmye guḍadhenuvidhikathanaṃ nāma dvicatvāriṃśattamo 'dhyāyaḥ",
  "GP12nardp2_u:4927": "_____________________________________________________________",
  "GP12nardp2_u:4928": "vasiṣṭha uvāca",
  "GP12nardp2_u:4929": "vasorvacanamākarṇya gaṅgāmāhātmyasūcakam /",
  "GP12nardp2_u:4930": "punaḥ papraccha rājendraṃ taṃ vipraṃ svapurohitam // NarP_2,43.1 //",
  "GP12nardp2_u:4931": "mohinyuvāca",
  "GP12nardp2_u:4932": "śrutaṃ vipra mayā sarvaṃ godānādi śubhāvaham /",
  "GP12nardp2_u:4933": "adhunā śrotumicchāmi gaṅgāvratamanuttamam // NarP_2,43.2 //",
  "GP12nardp2_u:4934": "gaṅgādīnāṃ pūjanaṃ ca sthāpanaṃ tatra vā dvija /",
  "GP12nardp2_u:4935": "kiṃ phalaṃ vada sarvajña tvāmahaṃ śaraṇaṃ gatā // NarP_2,43.3 //",
  "GP12nardp2_u:4936": "adhunā gatidātā tvaṃ varjitāyāśca bandhubhiḥ /",
  "GP12nardp2_u:4937": "patyā virahitā cāhaṃ putrahīnā vidāṃvara // NarP_2,43.4 //",
  "GP12nardp2_u:4938": "tvāmeva śaraṇaṃ prāptā piturvacanagauravāt /",
  "GP12nardp2_u:4939": "tadbhavānpraṇatāyā me gaṅgāmāhātmyaṃsaṃyutam /",
  "GP12nardp2_u:4940": "devatārādhanaṃ brūhi yacchrutvā mucyate hyaghāt // NarP_2,43.5 //",
  "GP12nardp2_u:4941": "vasiṣṭha uvāca",
  "GP12nardp2_u:4942": "tacchrutvā mohinīvākyaṃ vasurvipraḥ pratāpavān /",
  "GP12nardp2_u:4943": "sabhājya mohinīṃ bhūpa prāha vedavidāṃ varaḥ // NarP_2,43.6 //",
  "GP12nardp2_u:4944": "vasuruvāca",
  "GP12nardp2_u:4945": "sādhu pṛṣṭaṃ tvayā devi lokānāṃ hitakāmyayā // NarP_2,43.7 //",
  "GP12nardp2_u:4946": "gaṅgāmāhātmyamakhilaṃ mahāpāpapraṇāśanam /",
  "GP12nardp2_u:4947": "vṛṣadhvajena kathitaṃ śivena dayayā purā // NarP_2,43.8 //",
  "GP12nardp2_u:4948": "prītyā devyābhi pṛṣṭena gaṅgātīranivāsinā /",
  "GP12nardp2_u:4949": "devaistu bhuktaṃ pūrvāhṇe madhyāhne ṛṣibhistathā // NarP_2,43.9 //",
  "GP12nardp2_u:4950": "aparāhṇe ca pitṛbhiḥ śarvarṃyāṃ guhyakādibhaiḥ /",
  "GP12nardp2_u:4951": "sarvā velā atikramya naktabhojanamuttamam // NarP_2,43.10 //",
  "GP12nardp2_u:4952": "upavāsādvāraṃ bhaikṣyaṃ bhaikṣyādvaramayācitam /",
  "GP12nardp2_u:4953": "ayācitādvāraṃ naktaṃ tasmānnaktaṃ samācaret // NarP_2,43.11 //",
  "GP12nardp2_u:4954": "haviṣyabhojanaṃ snānaṃ satyamāhāralāghavam /",
  "GP12nardp2_u:4955": "agnikāryyamadhaḥśayyāṃ naktāśī ṣaṭ samācaret // NarP_2,43.12 //",
  "GP12nardp2_u:4956": "gaṅgātīre māghamāse yaḥ kuryānnaktabhojanam /",
  "GP12nardp2_u:4957": "śivāyatanapārśve tu kṛśaraṃ ghṛtasaṃyutam // NarP_2,43.13 //",
  "GP12nardp2_u:4958": "naivedyaṃ ca nivedyaiva kṛśarānnaṃ śivasya tu /",
  "GP12nardp2_u:4959": "kāṣṭhamaunena bhuñjāno jihvālaulyaṃ vivarjayet // NarP_2,43.14 //",
  "GP12nardp2_u:4960": "palāśapatre bhuñjānaḥ śivaṃ smṛtvā jitendriyaḥ /",
  "GP12nardp2_u:4961": "dharmarājasya devyāśca pṛthakpiṇḍaṃ prakalpayet // NarP_2,43.15 //",
  "GP12nardp2_u:4962": "sopavāsaścaturddaśyāṃ bhavedubhayapakṣayoḥ /",
  "GP12nardp2_u:4963": "paurṇamāsyāṃ tu gandhaiśca gaṅgāyāḥ salilaistathā // NarP_2,43.16 //",
  "GP12nardp2_u:4964": "śivaṃ saṃsnāpya payasā madhvājyadadhibhiḥ pṛthak /",
  "GP12nardp2_u:4965": "tathaiva hemapuṣpaṃ ca liṅgamūrdhni vinikṣipet // NarP_2,43.17 //",
  "GP12nardp2_u:4966": "tato dadyāttu śaktyaivāpūpañca ghṛtapācitam /",
  "GP12nardp2_u:4967": "tilāḍhakaṃ pragṛhyātha śivaliṅgopari kṣipet // NarP_2,43.18 //",
  "GP12nardp2_u:4968": "nīlotpalaiśca sarveśaṃ pūjayetpaṅkajairapi /",
  "GP12nardp2_u:4969": "tadalābhe tu sauvarṇaiḥ paṅkajaiḥ pūjayeddharam // NarP_2,43.19 //",
  "GP12nardp2_u:4970": "pāyasaṃ cātra madhvaktaṃ ghṛtayuktaṃ ca guggulam /",
  "GP12nardp2_u:4971": "ghṛtadīpaṃ tathā caiva candanādyairvilepanam // NarP_2,43.20 //",
  "GP12nardp2_u:4972": "dadyādbhaktyā maheśāya tathā patraphalāni ca /",
  "GP12nardp2_u:4973": "kṛṣṇagomithunaṃ caiva sarūpaṃ ca nivedayet // NarP_2,43.21 //",
  "GP12nardp2_u:4974": "bhojayedbrāhmaṇānaṣṭau māsāṃte tu sadakṣiṇān /",
  "GP12nardp2_u:4975": "varjayenmadhu māṃsaṃ ca taṃ māsaṃ brahmacaryavān // NarP_2,43.22 //",
  "GP12nardp2_u:4976": "evaṃ kṛtvā yathoddiṣṭamekavāramidaṃ vratam /",
  "GP12nardp2_u:4977": "yamaiśca niyamairyuktaḥ śraddhābhaktiparāyaṇaḥ // NarP_2,43.23 //",
  "GP12nardp2_u:4978": "iha bhogānavāpnoti pretya cānuttamāṃ gatim /",
  "GP12nardp2_u:4979": "indranīlapratīkāśairvimānaiḥ śikhisaṃyuktaiḥ // NarP_2,43.24 //",
  "GP12nardp2_u:4980": "divyaratnamayaiścaiva divyabhogasamanvitaiḥ /",
  "GP12nardp2_u:4981": "gatvā śivapuraṃ ramyaṃ sarvasvakulasaṃyutaḥ // NarP_2,43.25 //",
  "GP12nardp2_u:4982": "suhṛdbhirvividhaiścaiva vividhānapyabhīpsitān /",
  "GP12nardp2_u:4983": "bhuktvā bhogānaśeṣāṃśca yāvadābhūtasaṃplavam // NarP_2,43.26 //",
  "GP12nardp2_u:4984": "tato bhavati dharmātmā jaṃbūdvīpapatistathā /",
  "GP12nardp2_u:4985": "tatra bhuṅkte samastāṃśca bhogānvigatakalmaṣaḥ // NarP_2,43.27 //",
  "GP12nardp2_u:4986": "surūpaḥ subhagaścaiva tathā vihitaśāsanaḥ /",
  "GP12nardp2_u:4987": "sarvarogavinirmuktaḥ so 'pyetatphalabhāgbhavet // NarP_2,43.28 //",
  "GP12nardp2_u:4988": "vaiśākhe śuklapakṣe vā caturdaśyāṃ samāhitaḥ /",
  "GP12nardp2_u:4989": "śālyannaṃ kṣīrasaṃyuktaṃ yaḥ kuryānnaktabhojanam // NarP_2,43.29 //",
  "GP12nardp2_u:4990": "śivaṃ saṃpūjya puṣpādyairbhojyaṃ tu saṃnivedya ca /",
  "GP12nardp2_u:4991": "kāṣṭhamaunena bhuñjāno vaṭakāṣṭena vai tathā // NarP_2,43.30 //",
  "GP12nardp2_u:4992": "maunena prayato bhūtvā kuryādvai dantadhāvanam /",
  "GP12nardp2_u:4993": "śivaliṅgasamīpe tu gaṅgātīre niśi svapet // NarP_2,43.31 //",
  "GP12nardp2_u:4994": "paurṇamāsyāṃ prabhāte tu gaṅgāyāṃ vidhinā tathā /",
  "GP12nardp2_u:4995": "snātvopavāsaṃ saṃkalpya kuryyājjāgaraṇaṃ niśi // NarP_2,43.32 //",
  "GP12nardp2_u:4996": "liṅgaṃ ghṛtena saṃsnāpya puṣpagandhādibhistathā /",
  "GP12nardp2_u:4997": "naivedyadhūpadīpaiśca saṃpūjya vṛṣabhaṃ śubham // NarP_2,43.33 //",
  "GP12nardp2_u:4998": "suśvetapuṣpavastrādyairhāridraiścandanaistathā /",
  "GP12nardp2_u:4999": "alaṅkṛtya vidhānena śivāya vinivedayet // NarP_2,43.34 //",
  "GP12nardp2_u:5000": "brāhmaṇāṃśca yathāśakti pāyasena tu bhojayet /",
  "GP12nardp2_u:5001": "evaṃ sakṛcca yo bhaktyā karoti śraddhayānvitaḥ // NarP_2,43.35 //",
  "GP12nardp2_u:5002": "labhate daivapādonayugānāṃ dvisahasrakam /",
  "GP12nardp2_u:5003": "tapaḥ kṛtvā tu niyamādyatpuṇyaṃ tadasaṃśayam // NarP_2,43.36 //",
  "GP12nardp2_u:5004": "haṃsakundaprabhāyuktairvimānaiścandrasannibhaiḥ /",
  "GP12nardp2_u:5005": "suśvetavṛṣayuktaiśca muktājālavibhūṣitaiḥ // NarP_2,43.37 //",
  "GP12nardp2_u:5006": "svakīyapitṛbhiḥ sārddhaṃ prayātīśvaramandiram /",
  "GP12nardp2_u:5007": "nīlotpalasuṃgandhābhiḥ surūpābhiḥ samantataḥ // NarP_2,43.38 //",
  "GP12nardp2_u:5008": "kāntābhirdivyarūpābhirbhuktvā bhogānanekaśaḥ /",
  "GP12nardp2_u:5009": "anantakālamaiśvaryayukto bhūtvā tato bhuvi // NarP_2,43.39 //",
  "GP12nardp2_u:5010": "jāyate sa mahīpālaḥ kīrtyaiśvaryasamanvitaḥ /",
  "GP12nardp2_u:5011": "ekacchatreṇa sa mahīṃ pālayatyājñayā saha // NarP_2,43.40 //",
  "GP12nardp2_u:5012": "ante vairāgyasaṃpanno gaṅgāṃ sa labhate punaḥ /",
  "GP12nardp2_u:5013": "sa tayā śraddhayā yukto gaṅgāyāṃ maraṇaṃ labhet // NarP_2,43.41 //",
  "GP12nardp2_u:5014": "tathā tatra smṛtiṃ labdhvā mokṣamāpnoti sa dhruvam /",
  "GP12nardp2_u:5015": "jyeṣṭhe māsi site pakṣe daśamyāṃ hastasaṃyute // NarP_2,43.42 //",
  "GP12nardp2_u:5016": "gaṅgātīre tu puruṣo nārī vā bhaktibhāvataḥ /",
  "GP12nardp2_u:5017": "niśāyāṃ jāgaraṃ kṛtvā gaṅgāṃ daśavidhaistataḥ // NarP_2,43.43 //",
  "GP12nardp2_u:5018": "puṣpairgandhaiśca naivedyaiḥ phalaiśca daśasaṃkhyāyā /",
  "GP12nardp2_u:5019": "tathaiva dīpaistāṃbūlaiḥ pūjayecchraddhayānvitaḥ // NarP_2,43.44 //",
  "GP12nardp2_u:5020": "snātvā bhaktyā tu jāhnavyāṃ daśakṛtvo vidhānataḥ /",
  "GP12nardp2_u:5021": "daśaprasṛti kṛṣṇaṃśca tilānsarpiśca vai jale // NarP_2,43.45 //",
  "GP12nardp2_u:5022": "saktupiṇḍānguḍapiṇḍāndadyācca daśasaṃkhyayā /",
  "GP12nardp2_u:5023": "tato gaṅgātaṭe ramye hemnā rūpyeṇa vā tathā // NarP_2,43.46 //",
  "GP12nardp2_u:5024": "gaṅgāyāḥ pratimāṃ kṛtvā vakṣyamāṇasvarūpiṇīm /",
  "GP12nardp2_u:5025": "padmasvastikacihnasya saṃsthitasya tathopari // NarP_2,43.47 //",
  "GP12nardp2_u:5026": "vastrasragdāmakaṇṭhasya pūrṇakuṃbhasya copari /",
  "GP12nardp2_u:5027": "saṃsthāpya pūjayeddevīṃ tadalābhe mṛdādi vā // NarP_2,43.48 //",
  "GP12nardp2_u:5028": "atha tatrāpyaśaktaścellikhetpiṣṭena vai bhuvi /",
  "GP12nardp2_u:5029": "caturbhujāṃ sunetrāṃ ca candrāyutasamaprabhām // NarP_2,43.49 //",
  "GP12nardp2_u:5030": "cāmarairvījyamānāṃ ca śvetacchatropaśibhitām /",
  "GP12nardp2_u:5031": "suprasannāṃ ca varadāṃ karuṇārdranijāntarām // NarP_2,43.50 //",
  "GP12nardp2_u:5032": "sudhāplāvitabhūpṛṣṭhāṃ devādibhirabhiṣṭutām /",
  "GP12nardp2_u:5033": "divyaratnaparītāṃ ca diṃvyamālyānulepanām // NarP_2,43.51 //",
  "GP12nardp2_u:5034": "dhyātvā jale yathāproktāṃ tatrārcāyāṃ tu pūjayet /",
  "GP12nardp2_u:5035": "vakṣyamāṇena mantreṇa kuryātpūjāṃ viśeṣataḥ // NarP_2,43.52 //",
  "GP12nardp2_u:5036": "pañcāmṛtena ca snānamarcāyāṃ tu viśiṣyate /",
  "GP12nardp2_u:5037": "pratimāgre sthaṇḍile tu gomayenopalepayet // NarP_2,43.53 //",
  "GP12nardp2_u:5038": "nārāyaṇaṃ maheśaṃ ca brahmāṇaṃ bhāskaraṃ tathā /",
  "GP12nardp2_u:5039": "bhagīrathaṃ ca nṛpatiṃ himavantaṃ nageśvaram // NarP_2,43.54 //",
  "GP12nardp2_u:5040": "gandhapuṣpādibhiścaiva yathāśakti prapūjayet /",
  "GP12nardp2_u:5041": "daśaprasthāṃ stilāndadyāddaśa viprebhya eva ca // NarP_2,43.55 //",
  "GP12nardp2_u:5042": "daśaprasthānyavāndadyāddaśa gavyairyathāhitān /",
  "GP12nardp2_u:5043": "matsyakacchapamaṇḍūkamarādijalecarān // NarP_2,43.56 //",
  "GP12nardp2_u:5044": "kāritānvai yathāśakti svarṇena rajatena vā /",
  "GP12nardp2_u:5045": "tadalābhe piṣṭamayānabhyarcya kusumādibhiḥ /",
  "GP12nardp2_u:5046": "gaṅgāyāṃ prakṣipetpūrvvaṃ mantreṇaiva tu mantravit // NarP_2,43.57 //",
  "GP12nardp2_u:5047": "rathayātrādine tasminvibhave sati kārayet /",
  "GP12nardp2_u:5048": "rathārūḍhapratikṛtiṃ gaṅgāyāstūttarāmukhām // NarP_2,43.58 //",
  "GP12nardp2_u:5049": "bhramantyā darśanaṃ loke durlabhaṃ pāpakarmaṇām /",
  "GP12nardp2_u:5050": "durgāyā rathayātrāsti tathaivātrāpi kārayet // NarP_2,43.59 //",
  "GP12nardp2_u:5051": "evaṃ kṛtvā vidhānena vittaśāṭhyavivarjitaḥ /",
  "GP12nardp2_u:5052": "daśapāpairvakṣyamāṇaiḥ sadya eva vimucyate // NarP_2,43.60 //",
  "GP12nardp2_u:5053": "adattānāmupādānaṃ hiṃsā caivāvidhānataḥ /",
  "GP12nardp2_u:5054": "paradāropasevā ca kāyikaṃ tribidhaṃ smṛtam // NarP_2,43.61 //",
  "GP12nardp2_u:5055": "pāṃruṣyamanṛtaṃ vāpi paiśunyaṃ cāpi sarvaśaḥ /",
  "GP12nardp2_u:5056": "asaṃbaddhapralāpaśca vācikaṃ syāccaturvidham // NarP_2,43.62 //",
  "GP12nardp2_u:5057": "paradravyeṣvabhidhyānaṃ manasāniṣṭacintanam /",
  "GP12nardp2_u:5058": "vitathābhiniveśaśca mānasaṃ trividhaṃ smṛtam // NarP_2,43.63 //",
  "GP12nardp2_u:5059": "etairdaśavidhaiḥ pāpaiḥ koṭijanmasamudbhavaiḥ /",
  "GP12nardp2_u:5060": "mucyate nātra saṃdeho brahmaṇo vacanaṃ yathā // NarP_2,43.64 //",
  "GP12nardp2_u:5061": "daśa triṃśacca tānpūrvānpitṝneva tathāparān /",
  "GP12nardp2_u:5062": "uddharatyeva saṃsārānmantreṇānena pūjitā // NarP_2,43.65 //",
  "GP12nardp2_u:5063": "oṃ namo daśaharāyai nārāyaṇyai gaṅgāyai namaḥ /",
  "GP12nardp2_u:5064": "iti mantreṇa yo martyo dine tasmindivāniśam // NarP_2,43.66 //",
  "GP12nardp2_u:5065": "japetpacasahasrāṇi daśadharmaphalaṃ labhet /",
  "GP12nardp2_u:5066": "uddareddaśa pūrvāṇi parāṇi ca bhavārṇavāt // NarP_2,43.67 //",
  "GP12nardp2_u:5067": "vakṣyamāṇamidaṃ stotraṃ vidhinā pratigṛhya ca /",
  "GP12nardp2_u:5068": "gaṅgāgre taddine japyaṃ viṣṇupūjāṃ pravartayet // NarP_2,43.68 //",
  "GP12nardp2_u:5069": "oṃ namaḥ śivāyai gaṅgāyai śivadāyai namo 'stu te /",
  "GP12nardp2_u:5070": "namo 'stu viṣṇurūpiṇyai gaṅgāyai te namo namaḥ // NarP_2,43.69 //",
  "GP12nardp2_u:5071": "sarvadevasvarūpiṇyai namo bheṣajamūrtaye /",
  "GP12nardp2_u:5072": "sarvasya sarvavyādhīnāṃ bhiṣakśreṣṭhe namo 'stu te // NarP_2,43.70 //",
  "GP12nardp2_u:5073": "sthāṇujaṅgamasaṃbhūtaviṣahantri namo 'stu te /",
  "GP12nardp2_u:5074": "saṃsāraviṣanāśinyai jīvanāyai namonamaḥ // NarP_2,43.71 //",
  "GP12nardp2_u:5075": "tāpatritayahantryai ca prāṇeśvaryai namonamaḥ /",
  "GP12nardp2_u:5076": "śāntyai saṃtāpahāriṇyai namaste sarvamūrtaye // NarP_2,43.72 //",
  "GP12nardp2_u:5077": "sarvasaṃśuddhikāriṇyai namaḥ pāpavimuktaye /",
  "GP12nardp2_u:5078": "bhuktimuktipradāyinyai bhogavatyai namonamaḥ // NarP_2,43.73 //",
  "GP12nardp2_u:5079": "mandākinyai namaste 'stu svargadāyai namonamaḥ /",
  "GP12nardp2_u:5080": "namastrailokyamūrtāyai tridaśāyai namonamaḥ // NarP_2,43.74 //",
  "GP12nardp2_u:5081": "namaste śuklasaṃsthāyai kṣemavatyai namonamaḥ /",
  "GP12nardp2_u:5082": "tridaśāsanasaṃsthāyai tejovatyai namo 'stu te // NarP_2,43.75 //",
  "GP12nardp2_u:5083": "mandāyai liṅgadhāriṇyai nārāyaṇyai namonamaḥ /",
  "GP12nardp2_u:5084": "namaste viśvamitrāyai revatyai te namonamaḥ // NarP_2,43.76 //",
  "GP12nardp2_u:5085": "bṛhatyai te namo nityaṃ lokadhātryai namonamaḥ /",
  "GP12nardp2_u:5086": "namaste viśvamukhyāyai nandinyai te namonamaḥ // NarP_2,43.77 //",
  "GP12nardp2_u:5087": "pṛthvyai śivāmṛtāyai ca virajāyai namonamaḥ /",
  "GP12nardp2_u:5088": "parāvaragatādyaiyai tārāyai te namonamaḥ // NarP_2,43.78 //",
  "GP12nardp2_u:5089": "namaste svargasaṃsthāyai abhinnāyai namonamaḥ /",
  "GP12nardp2_u:5090": "śāntāyai te pratiṣṭhāyai varadāyai namonamaḥ // NarP_2,43.79 //",
  "GP12nardp2_u:5091": "ugrāyai nukhajalpāyai saṃjīvinyai namonamaḥ /",
  "GP12nardp2_u:5092": "brahmagāyai brahmadāyai duritaghnyai namonamaḥ // NarP_2,43.80 //",
  "GP12nardp2_u:5093": "praṇatārtiprabhañjinyai jaganmātre namonamaḥ /",
  "GP12nardp2_u:5094": "viluṣāyai durgahantryai dakṣāyai te namonamaḥ // NarP_2,43.81 //",
  "GP12nardp2_u:5095": "sarvāpatpratipakṣāyai maṅgalāyai namonamaḥ /",
  "GP12nardp2_u:5096": "parāpare pare tubhya namo mokṣaprade sadā /",
  "GP12nardp2_u:5097": "gaṅgā mamāgrato bhūyādgaṅgā me pārśvayostathā // NarP_2,43.82 //",
  "GP12nardp2_u:5098": "gaṅgā me sarvato bhūyāttvayi gaṅge 'stu me sthitiḥ /",
  "GP12nardp2_u:5099": "ādau tvamante madhye ca sarvā tvaṃ gāṅgate śive // NarP_2,43.83 //",
  "GP12nardp2_u:5100": "tvameva mūlaprakṛtistvaṃ hi nārāyaṇaḥ prabhuḥ /",
  "GP12nardp2_u:5101": "gaṅge tvaṃ paramātmā ca śivastubhyaṃ namonamaḥ // NarP_2,43.84 //",
  "GP12nardp2_u:5102": "itīdaṃ paṭhati stotraṃ nityaṃ bhaktiparastu yaḥ /",
  "GP12nardp2_u:5103": "śṛṇoti śraddhayā vāpi kāyavācikasaṃbhavaiḥ // NarP_2,43.85 //",
  "GP12nardp2_u:5104": "daśadhā saṃsthitairdeṣaiḥ sarvaireva pramucyate /",
  "GP12nardp2_u:5105": "rogī pramucyate rogānmucyetāpanna āpadaḥ // NarP_2,43.86 //",
  "GP12nardp2_u:5106": "dviṣabhdyo bandhanāccāpi bhayebhyaśca vimucyate /",
  "GP12nardp2_u:5107": "sarvānkāmānavāpnoti pretya brahmaṇi līyate // NarP_2,43.87 //",
  "GP12nardp2_u:5108": "idaṃ stotraṃ gṛhe yasya likhitaṃ paripūjyate /",
  "GP12nardp2_u:5109": "nāgnicaurabhayaṃ tatra pāpebhyo 'pi bhayaṃ nahi // NarP_2,43.88 //",
  "GP12nardp2_u:5110": "tasyāṃ daśamyāmetacca stotraṃ gaṅgājale sthitaḥ /",
  "GP12nardp2_u:5111": "japaṃstu daśakṛtvaśca daridro vāpi cākṣamaḥ // NarP_2,43.89 //",
  "GP12nardp2_u:5112": "so 'pi tatphalamāpnoti gaṅgāṃ saṃpūjya bhaktitaḥ /",
  "GP12nardp2_u:5113": "pūrvoktena vidhānena phalaṃ yatparikīrtitam // NarP_2,43.90 //",
  "GP12nardp2_u:5114": "yathā gaurī tathā gaṅgā tasmādgauryāstu pūjane /",
  "GP12nardp2_u:5115": "vidhiryo vihitaḥ samyakso 'pi gaṅgāprapūjane // NarP_2,43.91 //",
  "GP12nardp2_u:5116": "yathā śivastathā viṣṇuryathā viṣṇustathā hyumā /",
  "GP12nardp2_u:5117": "umā yathā tathā gaṅgā cātra bhedo na vidyate // NarP_2,43.92 //",
  "GP12nardp2_u:5118": "viṣṇurudrāntaraṃ yaśca gagāgauryantaraṃ tathā /",
  "GP12nardp2_u:5119": "lakṣmīgauryataraṃ yaśca prabrūte mūḍhadhīstu saḥ // NarP_2,43.93 //",
  "GP12nardp2_u:5120": "śuklapakṣe divā bhūmau gaṅgāyāmuttarāyaṇe /",
  "GP12nardp2_u:5121": "dhanyā dehaṃ vimuñcanti hṛdayasthe janārdane // NarP_2,43.94 //",
  "GP12nardp2_u:5122": "ye muñcanti narā-prāṇān gaṅgāyāṃ vidhinaṃ dini /",
  "GP12nardp2_u:5123": "te viṣṇulokaṃ gacchanti stūyamānā divisthitaiḥ // NarP_2,43.95 //",
  "GP12nardp2_u:5124": "arddhodakena jāhnavyāṃ mniyate 'naśanena yaḥ /",
  "GP12nardp2_u:5125": "sa yāti na punarjanma brahmasāyujyameti ca // NarP_2,43.96 //",
  "GP12nardp2_u:5126": "yā gatiryogayuktasya sātvikasya manīṣiṇaḥ /",
  "GP12nardp2_u:5127": "sā getistyajataḥ prāṇān gaṅgāyāṃ tu śarīriṇaḥ // NarP_2,43.97 //",
  "GP12nardp2_u:5128": "anaśanaṃ gṛhītvā yo gaṅgātīre mṛto naraḥ /",
  "GP12nardp2_u:5129": "satyameva paraṃ lokamāpnoti pitṛbhiḥ saha // NarP_2,43.98 //",
  "GP12nardp2_u:5130": "gaṅgāyāṃ maraṇātprāṇānyoḥ prājñastyaktumicchati /",
  "GP12nardp2_u:5131": "gatāni bahujanmāni yatra yatra mṛtāni ca // NarP_2,43.99 //",
  "GP12nardp2_u:5132": "mahāṃścāpi gataḥ kālo yatra tatrāpi gacchataḥ /",
  "GP12nardp2_u:5133": "atradūre samīpe ca sadṛśaṃ yojanadvayam // NarP_2,43.100 //",
  "GP12nardp2_u:5134": "gaṅgāyāṃ maraṇeneha nātra kāryā vicāraṇā /",
  "GP12nardp2_u:5135": "jñānato 'jñānato vāpi kāmato 'pi vā // NarP_2,43.101 //",
  "GP12nardp2_u:5136": "gaṅgāyāṃ tu mṛto martyaḥ svargaṃ mokṣaṃ ca vindati /",
  "GP12nardp2_u:5137": "prāṇeṣūtsṛjyamāneṣu yo gaṅgāṃ saṃsmarennaraḥ // NarP_2,43.102 //",
  "GP12nardp2_u:5138": "spṛśedvā pāpaśīlo 'pi sa vai yāti parāṃ gatim // NarP_2,43.103 //",
  "GP12nardp2_u:5139": "gaṅgāṃ gatvā yaiḥ śarīraṃ visṛṣṭaṃ prāptā dhīrāste tu devaiḥ samatvam /",
  "GP12nardp2_u:5140": "tasmātsurvānprohya muktipradānvai sevedgaṅgāmā śarīrasya pātam // NarP_2,43.104 //",
  "GP12nardp2_u:5141": "antarikṣe kṣitau toye pāpīyānapi yo mṛtaḥ /",
  "GP12nardp2_u:5142": "brahmaviṣṇuśivaiḥ pūjyaṃ padamakṣayyamaśnute // NarP_2,43.105 //",
  "GP12nardp2_u:5143": "yo dharmiśṭaśca saprāṇaḥ prayataḥ śiṣṭasaṃmataḥ /",
  "GP12nardp2_u:5144": "cintayenmanasā gaṅgāṃ sa gatiṃ paramāṃ labhet // NarP_2,43.106 //",
  "GP12nardp2_u:5145": "yatra tatra mṛto vāpi maraṇe samupasthite /",
  "GP12nardp2_u:5146": "bhaktyā gaṅgāṃ smaranyāti śaivaṃ vā vaiṣṇavaṃ puram // NarP_2,43.107 //",
  "GP12nardp2_u:5147": "śaṃbhorjaṭākalāpāttu viniṣkrāntātikarkaśāt /",
  "GP12nardp2_u:5148": "plāvayitvā divaṃ ninye yā pāpānyagarātmajān // NarP_2,43.108 //",
  "GP12nardp2_u:5149": "yāvantyasthīni gaṅgāyāṃ tiṣṭhanti puruṣasya vai /",
  "GP12nardp2_u:5150": "tāvadvarṣasahasrāṇi svargaloke mahīyate // NarP_2,43.109 //",
  "GP12nardp2_u:5151": "gagātoye tu yasyāsthi nītvā prakṣipyate naraiḥ /",
  "GP12nardp2_u:5152": "tatkālamāditaḥ kṛtvā svargaloke bhavetsthitiḥ // NarP_2,43.110 //",
  "GP12nardp2_u:5153": "gaṅgātoye tu yasyāsthi prāpyate śubhakarmaṇaḥ /",
  "GP12nardp2_u:5154": "na tasya punarāvṛttirbrahmalokātkathañcana // NarP_2,43.111 //",
  "GP12nardp2_u:5155": "daśāhābhyantare yasya gaṅgātoye 'sthi saṃgatam /",
  "GP12nardp2_u:5156": "gaṅgāyāṃ maraṇe yādṛktādṛkphalamavāpnuyāt // NarP_2,43.112 //",
  "GP12nardp2_u:5157": "snātvā tataḥ pañcagavyena siktvā hiraṇyamadhvājyatilairniyojya /",
  "GP12nardp2_u:5158": "tadasthipiṇḍaṃ puṭake nidhāya paśyan diśaṃ pretagaṇopagūḍhām // NarP_2,43.113 //",
  "GP12nardp2_u:5159": "namo 'stu dharmāya vadanpraviśya jalaṃ sa me prīta iti kṣipecca /",
  "GP12nardp2_u:5160": "snātvā tatastīrthavaṭākṣayaṃ ca dṛṣṭvā pradadyādatha dakṣiṇāṃ tu // NarP_2,43.114 //",
  "GP12nardp2_u:5161": "evaṃ kṛtvā pretapure sthitasya svarge gatiḥ syātta mahendratulyā // NarP_2,43.115 //",
  "GP12nardp2_u:5162": "pravāhamavadhiṃ kṛtvā yāvaddhastacatuṣṭayam /",
  "GP12nardp2_u:5163": "tatra nārāyaṇaḥ svāmī nānyaḥ svāmī kadācana // NarP_2,43.116 //",
  "GP12nardp2_u:5164": "na tatra pratigṛhṇīyātprāṇaiḥ kaṇṭhagatairapi /",
  "GP12nardp2_u:5165": "bhādraśuklacaturdaśyāṃ yāvadākramate jalam // NarP_2,43.117 //",
  "GP12nardp2_u:5166": "tāvadgabhaṃ vijānīyāttaddūraṃ tīramucyate /",
  "GP12nardp2_u:5167": "sārddhahastaśataṃ yāvadgarbhastīraṃ tataḥ param // NarP_2,43.118 //",
  "GP12nardp2_u:5168": "iti keṣāṃ mataṃ devi śrutismṛtiṣu saṃmatam /",
  "GP12nardp2_u:5169": "tīrādgavyūtimātraṃ tu paritaḥ kṣetramucyate // NarP_2,43.119 //",
  "GP12nardp2_u:5170": "tīraṃ tyaktvā vasetkṣetre tīre vāso na ceṣyate /",
  "GP12nardp2_u:5171": "ekayojanavistīrṇā kṣetrasīmā taṭadvayāt // NarP_2,43.120 //",
  "GP12nardp2_u:5172": "gaṅgāsīmāṃ na laghanti pāpānyapyakhilānyapi /",
  "GP12nardp2_u:5173": "tāṃ tu dṛṣṭvā palāyante yathā siṃhaṃ vanaukasaḥ // NarP_2,43.121 //",
  "GP12nardp2_u:5174": "yatra gaṅgā mahābhāge rāmaśaṃbhutapovanam /",
  "GP12nardp2_u:5175": "siddhakṣetraṃ tu tajjñeyaṃ samantāttu triyojanam // NarP_2,43.122 //",
  "GP12nardp2_u:5176": "tīrthe na pratigṛhṇīyātpuṇyeṣvāyataneṣu ca /",
  "GP12nardp2_u:5177": "nimitteṣu ca sarveṣu tannivṛtto bhavennaraḥ // NarP_2,43.123 //",
  "GP12nardp2_u:5178": "tīrthe yaḥ pratigṛhṇāti puṇyeṣvāyataneṣu ca /",
  "GP12nardp2_u:5179": "niṣphalaṃ tasya tattīrthaṃ yāvattaddhanamucyate // NarP_2,43.124 //",
  "GP12nardp2_u:5180": "gaṅgāvikrayāṇāddevi viṣṇorvikrayaṇaṃ bhavet /",
  "GP12nardp2_u:5181": "janārdane tu vikrīte vikrītaṃ bhuvanatrayam // NarP_2,43.125 //",
  "GP12nardp2_u:5182": "gaṅgā tīrasamudbhūtāṃ ma-daṃ mūrghnā bibharti yaḥ /",
  "GP12nardp2_u:5183": "bibharti rūpaṃ sor'kasya tamonāśāya kevalam // NarP_2,43.126 //",
  "GP12nardp2_u:5184": "gaṅgāpulinajāṃ dhūlimāstīryātha nijān pitṝn /",
  "GP12nardp2_u:5185": "prīṇayanyo naraḥ piṇḍāndadyāttān svarnayedapi // NarP_2,43.127 //",
  "GP12nardp2_u:5186": "idaṃ te 'bhihitaṃ bhadre gaṅgāmāhātmyamuttamam /",
  "GP12nardp2_u:5187": "paṭhan śṛṇvannaro hyeti tadviṣṇoḥ paramaṃ padam // NarP_2,43.128 //",
  "GP12nardp2_u:5188": "nityaṃ japyamidaṃ bhaktyā prayataiḥ śraddhayānvitaiḥ /",
  "GP12nardp2_u:5189": "vaiṣṇavīṃ gatimicchadbhiḥ śaivīṃ vā vidhinandini // NarP_2,43.129 //",
  "GP12nardp2_u:5190": "iti śrībṛhannāradīyapurāṇottarabhāge mohinīvasusaṃvāde gaṅgāmāhātmye pūjādikathaṃ nāma tricatvāriṃśattamo 'dhyāyaḥ"
}