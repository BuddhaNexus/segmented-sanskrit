{
  "GSP28jsbh2-2u:0": "&lt;B1&gt; atha dvitīyaḥ pādaḥ /",
  "GSP28jsbh2-2u:1": "(1 adhikaraṇam / ) (a.2 pā.2 adhi.1)",
  "GSP28jsbh2-2u:2": "śabdāntare karmabhedaḥ kṛtānubandhatvāt / Jaim_2,2.1 /",
  "GSP28jsbh2-2u:3": "bhāvanābhedaphalībhūtāpūrvabhedopayogibhāvārthādhikaraṇarūpopodghātaprasaktānuprasaktādau samāpte 'dhunā śabdāntarādbhedo 'bhidhīyate /",
  "GSP28jsbh2-2u:4": "jyotiṣṭomaprakaraṇasthānāṃ,",
  "GSP28jsbh2-2u:5": "“somena yajeta“,",
  "GSP28jsbh2-2u:6": "“hiraṇyamātreyāya dadāti” ,",
  "GSP28jsbh2-2u:7_0": "“dākṣiṇāni juhotī“tyādīnāṃ vibhinnadhātvarthānāṃ bhāvanābhedabodhakatvamasti na veti",
  "GSP28jsbh2-2u:7_1": "cintāyāṃ “jyotiṣṭomena svargakāmo yajete“tyanena svargakarmakabhāvanāmātre lāghavādvihite",
  "GSP28jsbh2-2u:7_2": "tadanuvādena somādivākyaiḥ somādiviśiṣṭayāgādividhānātsarveṣāṃ cotpannaśiṣṭatvena",
  "GSP28jsbh2-2u:7_3": "guṇanyāyābhāvānna bhāvanābhedaḥ /",
  "GSP28jsbh2-2u:8": "nacānekadhātvarthānāmekajātīyayatnajanyatvāsaṃbhavaḥ; bādhakābhāvāt /",
  "GSP28jsbh2-2u:9": "naca prakṛtyarthānvitasvārthābhidhāyakatvā- tpratyayānāṃ phalavākyasthenākhyātena dhātvarthānavacchinnaśuddhabhāvanāvidhānānupapattiḥ;",
  "GSP28jsbh2-2u:10": "ākhyātena dhātvarthāvacchinnabhāvanābhidhāne 'pi tadaṃśe vidhivyāpārābhāvāt /",
  "GSP28jsbh2-2u:11": "ataeva guṇaphalasaṃbandhasthale dhātvarthānuvāde 'pi bhāvanāmātravidhānam /",
  "GSP28jsbh2-2u:12": "ataeva ca phalavākye yajiḥ prakṛtasarvadhātvarthopalakṣaṇam /",
  "GSP28jsbh2-2u:13_0": "jyotiṣṭomapadañca chatrinyāyena sarvanāmadheyamiti prāpte ---------- kāryamātravṛttidharmasya",
  "GSP28jsbh2-2u:13_1": "vijātīyayāgatvādeḥ kiñcitprati kāryatāvacchedakatvāvaśyakatvena tadavacchinnaṃ prati",
  "GSP28jsbh2-2u:13_2": "upasthitasya yatnasyaiva vaijātyaparikalpanayā vijātīyayatnatvenaiva kāraṇatvam /",
  "GSP28jsbh2-2u:14": "ataśca pratidhātvarthavaijātyāt bhāvanāvaijātyasiddhiḥ /",
  "GSP28jsbh2-2u:15": "vibhinnadhātvarthakatvameva ca śabdāntaratvam /",
  "GSP28jsbh2-2u:16": "ataeva “tistra āhutīrjuhotī” tyatra saṃkhyayā homabhede siddhe śabdāntarādevoktavidhādbhāvanābhedaḥ natu mūloktāditi dhyeyam /",
  "GSP28jsbh2-2u:17": "kiñca prāptabhāvanānuvādena somayāgādyanekavidhāne vākyabhedāpattestattadguṇadhātvarthobhayaviśiṣṭabhāvanāvidhānameva tattadvākye aṅgīkartavyam /",
  "GSP28jsbh2-2u:18": "tatraca cāturthikanyāyena jyotiṣṭomapadābhidheyasya somayāgasyaiva svargavākyena phalasaṃbandho 'nyeṣāntu tadaṅgatvam /",
  "GSP28jsbh2-2u:19": "naca -------- svargavākya eva yāgabhāvanotpattipūrvakaṃ phalasaṃbandhaḥ somavākyenaca somamātravidhānamiti -------- vācyam;",
  "GSP28jsbh2-2u:20": "svargavākye rājasūyanyāyeneṣṭipaśuyāgānāmeva phalasaṃbandhāpattau yāgāntaravidhāne pramāṇābhāvāt /",
  "GSP28jsbh2-2u:21": "tataśca paśvādyavaruddhe somavidhyanupapatteḥsomavākye karmāntaravidhyavaśyaṃbhāvaḥ /",
  "GSP28jsbh2-2u:22": "prayojanaṃ somayāgamātraprādhānyam // 1 //",
  "GSP28jsbh2-2u:23": "// iti prathamaṃ śabdāntarādhikaraṇam //",
  "GSP28jsbh2-2u:24": "&lt;B2&gt; (adhyāyārthabhāvanābhedanirūpaṇasyeha pāde 'vasarasaṃgatiḥ,",
  "GSP28jsbh2-2u:25": "śabdāntarapramāṇasyaiva prathamato nirūpaṇe nimittam,",
  "GSP28jsbh2-2u:26": "pādārthaniṣkarṣaḥ,",
  "GSP28jsbh2-2u:27": "ekaprakaraṇagataśabdāntarasyātrodāharaṇatvam)",
  "GSP28jsbh2-2u:28": "adhyāyārthabhūtabhāvanābhedanirūpaṇasyeha pāde kartavyasyāvasasarasaṅgatiṃ darśayati ------- bhāvanābhedeti // .//",
  "GSP28jsbh2-2u:29": "bhāvārthādhikaraṇarūpopodghātaḥ stutaśāstrādhikaraṇāntaḥ,",
  "GSP28jsbh2-2u:30": "tatprasaktaṃ mantragatākhyātāvidhāyakatvanirūpaṇaṃ tadanuprasaktaṃ mantratraividhyacāturvidhyanirasanamādipadopāttaṃ tadanuprasaktaṃ yajuḥparimāṇanirūpaṇādikam /",
  "GSP28jsbh2-2u:31": "tasmin samāpte avasaralābhānmukhyo 'dhyāyārtharūpo bhāvanābhedo nirūpyate /",
  "GSP28jsbh2-2u:32_0": "tatra śabdāntarasya pramāṇāntaragamyāparyāyabhūtadhātubhedarūpatvena dhātvarthabhedadvārā",
  "GSP28jsbh2-2u:32_1": "bhāvanābhedakatvasya spaṣṭatvāt bhāvārthādhikaraṇoktasya dhātvarthabhedānuniṣpādyāpūrvabhedasya",
  "GSP28jsbh2-2u:32_2": "dhātvarthabhede 'pyapūrvahetubhūtabhāvanābhedābhāvenākṣipya samādhānārthatvācca śabdāntarapramāṇasya",
  "GSP28jsbh2-2u:32_3": "prathamato nirūpaṇam /",
  "GSP28jsbh2-2u:33": "ataeva prakaraṇāntarātiriktaśabdāntarādipramāṇakabhedanirūpaṇasya pādārthatvamiti bhāvaḥ /",
  "GSP28jsbh2-2u:34_0": "prakaraṇāntaragataśabdāntareca viparivṛttyaiva bhāvanābhedasya siddhatvāt śabdāntarasya",
  "GSP28jsbh2-2u:34_1": "tatra vyāpārāsaṃbhavāt ekaprayogavidhiparigṛhīteṣu tadvyāpāraṃ sūcayan udāharaṇapūrvakaṃ",
  "GSP28jsbh2-2u:34_2": "saṃdehamāha ---------- jyotiṣṭometi --------- ādipadena stautiśaṃsatyādīnāṃ saṃgrahaḥ //",
  "GSP28jsbh2-2u:35": "(tipratyayābhyāsāt bhāvanābhedaśaṅkātannirāsau /",
  "GSP28jsbh2-2u:36": "ekasya yatnasyānekadhātvarthajanyatvopapattiḥ) guṇanyāyābhāvāditi //",
  "GSP28jsbh2-2u:37": "yadyapi bhāvanāvācakatipratyayābhyāsāt bhedaḥ saṃbhāvyate;",
  "GSP28jsbh2-2u:38": "tathāpi tasya dhātvarthavidhānārthamanuvādakatvābhyupagamenānanyaparatvābhāvādakiñcitkaratvamityasyāpyupalakṣaṇametat /",
  "GSP28jsbh2-2u:39": "bādhakābhāvāditi //",
  "GSP28jsbh2-2u:40": "samūhālambanajñāne ekasminnanekaviṣayatāvadekayatnatvenānekāvacchedakatvena janyatvasvīkāre bādhakābhāvāt ityarthaḥ //",
  "GSP28jsbh2-2u:41": "(tattatphalavākyavihitabhāvanāviṣayatvaṃ tattatprakṛtyarthasyaiveti yāgadānādiprakṛtyarthabhedāt bhāvanābheda iti siddhāntopakramaḥ)",
  "GSP28jsbh2-2u:42": "bhāvanā tāvat kṛtirūpā saviṣayeti nirvivādam /",
  "GSP28jsbh2-2u:43": "tadviṣayatvañca na jñānādiviṣayatvādivat siddhapadārthavṛtti,",
  "GSP28jsbh2-2u:44": "apitu sādhyamātravṛttitvāt janyatvāparaparyāyameva /",
  "GSP28jsbh2-2u:45": "ataśca phalavākyavihitāyā bhāvanāyā viṣayāpekṣāyāṃ prakṛtyupātto yajireva viṣayo na dānādiḥ,",
  "GSP28jsbh2-2u:46": "prakṛtyanupāttatvāt,",
  "GSP28jsbh2-2u:47": "upalakṣaṇatve mānābhāvācca /",
  "GSP28jsbh2-2u:48_0": "tatraca padaśrutyanvitayāgarūpaviṣayāvarodhe vākyantaropāttadānahomādīnāṃ viṣayatayānvayānupapatteryāgasyaiva",
  "GSP28jsbh2-2u:48_1": "tattve kāryatāvacchedakasya yāgatvāderbhedāt kāraṇabhūtāyāṃ kṛtāvapi vaijātyakalpanasyāvaśyakatvāt",
  "GSP28jsbh2-2u:48_2": "dānādikṛtito yāgādikṛtau bhede tattadvākyeṣu tattaddhātvarthānuraktabhinnabhinnabhāvanābhidhānamāvaśyakam /",
  "GSP28jsbh2-2u:49": "evaṃ satyapi yadi prākaraṇikasakaladhātvarthavṛttivyāpakadharmasāmānyameva kāryatāvacchedakatayā kenacitpadenopāttaṃ syāt,",
  "GSP28jsbh2-2u:50": "tato bhavetkāryatāvacchedakaikyena kāraṇībhūtabhāvanaikyam /",
  "GSP28jsbh2-2u:51": "naceha tadasti; somādivākyairyāgatvādinaiva tattaddhātvarthopasthiteḥ /",
  "GSP28jsbh2-2u:52_0": "ataśca tattatkāryatāvacchedakavācitattaddhātupadapratipādyadhātvarthabhede sati tadbhedanibandhanānekāpūrvakalpanāpi",
  "GSP28jsbh2-2u:52_1": "prāmāṇikatvānna duṣyatītyabhipretya siddhāntamāha ---------- kāryamātreti //",
  "GSP28jsbh2-2u:53": "(vijātīyayatnatvena yāgādikāraṇatāsamarthanam)",
  "GSP28jsbh2-2u:54": "naca -------- tattatkāryatāvacchedakāvacchinnaphalatvenaiva kāraṇatā,",
  "GSP28jsbh2-2u:55": "natu vijātīyayatnatvena,",
  "GSP28jsbh2-2u:56": "homotpattidaśāyāṃ yāgotpattiprasaktistu vijātīyādṛṣṭarūpasāmagryabhāvāditi ---------- vācyam;",
  "GSP28jsbh2-2u:57": "adṛṣṭagatavaijātyakalpanāpekṣayopasthitayatna eva vaijātyakalpanāyā yuktatvāt ityāśaṅkānirāsaḥ upasthitasyetyanena sūcitaḥ //",
  "GSP28jsbh2-2u:58": "(aparyāyadhātubhedasya śabdāntaratvanirāsena vibhinnadhātvarthakatvasya tattvasamarthanam)",
  "GSP28jsbh2-2u:59": "atraca prācīnairaparyāyadhātupadabhedarūpācchabdāntarādbhāvanābheda uktaḥ,",
  "GSP28jsbh2-2u:60": "tādṛśasya śabdāntaratve 'nupapattiṃ darśayan śabdāntaralakṣaṇamāha --------- vibhinnadhātvarthatvameveti // .//",
  "GSP28jsbh2-2u:61": "tena vibhinnadhātvarthatvarūpaśabdāntareṇa kāryatāvacchedakabhedajñāpanadvārābhāvanābheda ityarthaḥ /",
  "GSP28jsbh2-2u:62": "tattu guṇanyāyasaṃkīrṇameveti vakṣyate /",
  "GSP28jsbh2-2u:63": "natviti //",
  "GSP28jsbh2-2u:64": "ekenaiva juhotinā trayāṇāṃ homānāmupādānāt dhātupadabhedābhāvāt tadabhāvaprasaṅga ityarthaḥ /",
  "GSP28jsbh2-2u:65": "homayāgādyaneketi //",
  "GSP28jsbh2-2u:66": "(somādivākye guṇādapi bhedasiddherabhedapūrvapakṣānupayuktatvāddākṣiṇānītyasyaivaitadudāharaṇatvamiti nirūpaṇam)",
  "GSP28jsbh2-2u:67": "ādipadena hiraṇyavākye hiraṇyātreyadānānekaguṇavidhānasaṃgrahaḥ /",
  "GSP28jsbh2-2u:68": "anena caitādṛśodāharaṇeṣu vākyabhedāpādakaguṇādapi bhedasyaiva prāpterabhedapūrvapakṣānupayuktatvaṃ -------------sūcitam //",
  "GSP28jsbh2-2u:69": "yattu “dākṣiṇāni juhotī“ti,",
  "GSP28jsbh2-2u:70": "tattu dākṣiṇapadasya nāmadheyatvena homadhātvarthamātrasyaiva vidhānāt bhavatyevodāharaṇamityapi ------- draṣṭavyam //",
  "GSP28jsbh2-2u:71": "(yajisaṅkocakatvena jyotiṣṭomasyeṣṭyādyaparatvamiti cāturthikanyāyasvarūpanirūpaṇam)",
  "GSP28jsbh2-2u:72": "cāturthikanyāyeneti //",
  "GSP28jsbh2-2u:73_0": "caturthe hyantye rājasūyapadavat jyotiṣṭomapadasyāprasiddhārthatvena yajipadasaṃkocakatvānupapatteḥ",
  "GSP28jsbh2-2u:73_1": "sarveṣāmeveṣṭipaśuyāgānāṃ prākaraṇikānāṃ phalasaṃbandhaṃ pūrvapakṣayitvā “etāni vāva",
  "GSP28jsbh2-2u:73_2": "tāni jyotīṃṣi ya etasya stomā” iti vākyaśeṣāvagatajyotīrūpastomavattvayogena somayāgamātra",
  "GSP28jsbh2-2u:73_3": "eva nāmnaḥ prasiddhatvāt darśapūrṇamāsapadavadyajisaṃkocakatvopapattestasyaiva phalasaṃbandhāt",
  "GSP28jsbh2-2u:73_4": "prādhānyamanyeṣāmaṅgatvamiti siddhāntitaṃ,",
  "GSP28jsbh2-2u:74": "tena nyāyenetyarthaḥ /",
  "GSP28jsbh2-2u:75": "prāsaṅgikīmāśaṅkāṃ nirākaroti ---------- naceti //",
  "GSP28jsbh2-2u:76": "(jyotiṣṭomena svargakāma iti phalavākyasyotpattiparatvanirāsaḥ) karmāntaravidhyavaśyaṃbhāva iti //",
  "GSP28jsbh2-2u:77_0": "tathāca tatra agnīṣomīyādiyāgeṣu paśvādidravyāvarodhena somavākye karmāntarāvaśyakatve",
  "GSP28jsbh2-2u:77_1": "tasyaiva jyotiṣṭomanāmatvena phalasaṃbandhopapattau phalavākye na tadutpattiparatvamapi",
  "GSP28jsbh2-2u:77_2": "gauravagrastaṃ kalpanīyamityarthaḥ /",
  "GSP28jsbh2-2u:78": "cāturthikameva prayojanamanusandhatte ------------- prayojanamiti //",
  "GSP28jsbh2-2u:79": "(guṇādbheda iti nyāyasyātra dvedhāpravṛttyā śabdāntarapramāṇanirūpaṇāvaśyakatopapādanam)",
  "GSP28jsbh2-2u:80": "atraca phalavākye bhāvanāyāṃ yāgakaraṇatvāvaruddhe dhātvarthāntarāṇāṃ karaṇatvaniveśādyadyapi guṇādbhedo 'pi saṃbhāvyata iti na śabdāntararūpamānāntarapratipādanasya prayojanam;",
  "GSP28jsbh2-2u:81": "tathāpi tadupanyāsasya pūrvapakṣinirākaraṇamātrārthatvameva draṣṭavyam /",
  "GSP28jsbh2-2u:82": "guṇo hi pūrvaguṇānanuraktarūpeṇa bhāvanānuvādāsaṃbhavāt,",
  "GSP28jsbh2-2u:83": "dhātvarthānurakta- rūpeṇa tāṃ bodhayanna bhedaka ityetāvadiha vyutpādyam //",
  "GSP28jsbh2-2u:84_0": "kiñca jyotiṣṭomavākyavihitabhāvanānurañjakatvaṃ sarveṣāṃ dhātvarthānāmiti pūrvapakṣe",
  "GSP28jsbh2-2u:84_1": "phalavākyagatayajerupalakṣaṇatvenaikapadopādānāt karaṇasamuccayasya vaktavyatve 'pi",
  "GSP28jsbh2-2u:84_2": "karaṇabhedasya kartṛvyāpārabhedavyāpyatvena bhāvanābhedasyāvaśyakatvādyo bhāvanābhedaḥ prasajyeta,",
  "GSP28jsbh2-2u:85": "sa na guṇanyāyāt saṃbhavati;",
  "GSP28jsbh2-2u:86": "teṣāṃ karaṇānāṃ yugapadanvayena kena nairākāṅkṣyamityatra niyāmakābhāvāt /",
  "GSP28jsbh2-2u:87": "atastatra tattatkaraṇabhedādhīnasya bhāvanābhedasya śabdāntarapramāṇakatvāt tannirūpaṇaṃ na niṣprayojanam //",
  "GSP28jsbh2-2u:88": "(aviparivṛttāveva śabdāntarasya bhedakatvamiti nirūpaṇam)",
  "GSP28jsbh2-2u:89": "idañca śabdāntaramaviparivṛttāveva bhedakam, natu viparivṛttāvapi /",
  "GSP28jsbh2-2u:90": "ata eva ---------caturavattaṃ juhotītyatra satyapi śabdāntare juhotyaṃśabhūtayāgabhāvanāyā viparivṛttatvānna bhedaḥ,",
  "GSP28jsbh2-2u:91": "apitu prakṣepabhāvanāyā eveti draṣṭavyam //",
  "GSP28jsbh2-2u:92": "iti prathamaṃ śabdāntarādhikaraṇam //",
  "GSP28jsbh2-2u:93": "-------------------- &lt;B1&gt; (2 adhikaraṇam)",
  "GSP28jsbh2-2u:94": "(a.2 pā.2 adhi.2)",
  "GSP28jsbh2-2u:95": "darśapūrṇamāsaprakaraṇasthe,",
  "GSP28jsbh2-2u:96": "“samidho yajati,",
  "GSP28jsbh2-2u:97": "” “tanūnapātaṃ yajati” “iḍo yajati” “barhiryajati” “svāhākāraṃ yajati” ityādau yāgasyāpi pratyabhijñāyamānatvenābhedānna bhāvanābhedaḥ,",
  "GSP28jsbh2-2u:98": "nacābhyāsādbhedaḥ; abhyāsasyaikatvasādhakatvena viruddhatvāt /",
  "GSP28jsbh2-2u:99": "naca vidhipunaḥ śravaṇarūpasyābhyāsasya vidheyayāgādibhedakatvam;",
  "GSP28jsbh2-2u:100": "dadhnā juhotītivadvidherdevatārūpaguṇasaṃkrāntaśaktikatvena yāgaviṣayatvābhāvāt /",
  "GSP28jsbh2-2u:101": "naca yāgotpattivākyasthaguṇāvarodhānnotpannavākyena guṇavidhiḥ;",
  "GSP28jsbh2-2u:102": "agatyā prāthamikavākyasthasamitpadasya tatprakhyanyāyena nāmadheyatvāṅgīkārāt /",
  "GSP28jsbh2-2u:103": "vastutastu ---------- yadi yājyāmantravarṇātsamitprāptiḥ, tadā sā tanūnapādādīnāmapyaviśiṣṭā /",
  "GSP28jsbh2-2u:104": "ata upāṃśuyājānuvādena vidvadvākyavihitakarmānuvādena vā pañcasvapi devatāvidhiḥ /",
  "GSP28jsbh2-2u:105": "naca saṃbhavatprāptikatā;",
  "GSP28jsbh2-2u:106": "yājyāmantravarṇavadanumantraṇamantrebhyo 'pi vikalpena vasantādidevatāprāptisaṃbhavenaiteṣāṃ niyamavidhitvopapatteḥ /",
  "GSP28jsbh2-2u:107_0": "ataścānanyaparapunaḥśravaṇābhāvānna karmabheda iti prāpte -------- ubhayākāṅkṣābalalabhyayājyāmantrāṇāmeva",
  "GSP28jsbh2-2u:107_1": "devatākalpakatvasya puraḥsphūrtikatvenānyatarākāṅkṣabala- labhyānumantraṇamantrebhyo",
  "GSP28jsbh2-2u:107_2": "devatākalpanānupapatterna samidādipadānāṃ devatāniyāmakatvam /",
  "GSP28jsbh2-2u:108": "ataścopapadārthasya saṃbhavatprāptikatvāt padaśrutyādinā vidherdhātvarthabhāvanāviṣayatvapratītervihitavidhānāyogādvidheyatāvacchedakatayā vaijātyasiddhiḥ /",
  "GSP28jsbh2-2u:109": "nacaivaṃ tatprakhyanyāyena samidādipadānāṃ nāmadheyatvātsaṃjñayaiva bhedasiddhi;",
  "GSP28jsbh2-2u:110_0": "tatprakhyanyāyena guṇavidhitvanirākaraṇe 'pi nāmadheyakṛtyasyaikenaivaikasminkarmaṇi",
  "GSP28jsbh2-2u:110_1": "siddheranekeṣāṃ nāmadheyānāṃ vaiyarthyaprasaṅgena samidādipadānāṃ guṇānuvādakatvenaivopapatternāmatvānirṇayāt /",
  "GSP28jsbh2-2u:111": "siddhe tu abhyāsena karmabhede ekaikasya karmaṇa ekaikaṃ nāmadheyaṃ sārthakamiti nāmatvanirṇayaḥ /",
  "GSP28jsbh2-2u:112": "prayojanamuttarādhikaraṇaprayojanam /",
  "GSP28jsbh2-2u:113": "prayojanāntarāṇi kaustubhe spaṣṭāni // 2 // iti dvitīyamabhyāsādhikaraṇam //",
  "GSP28jsbh2-2u:114": "&lt;",
  "GSP28jsbh2-2u:115": "B2&gt;",
  "GSP28jsbh2-2u:116": "(śabdāntarādhikaraṇānantaraṃ bhāvanābhedakatvasāmyena asāmye 'pi pratyudāharaṇasaṅgatilobhenābhyāsādhikaraṇapravṛttirityupapādanam)",
  "GSP28jsbh2-2u:117": "yadyapi saṃjñāyāḥ śabdarūpatvena śabdāntarasādṛśyādanantaravicāryatvaṃ prāptam;",
  "GSP28jsbh2-2u:118_0": "tathāpi saṃjñāyā dhātvarthamātraviṣayatvena tanmātrabhedakatvāt śabdāntarasya pramāṇāntaragamyaspaṣṭabhedadhātvarthavācitvena",
  "GSP28jsbh2-2u:118_1": "dhātvarthabhedakatvābhāvāt taddvārā bhāvanābhedakatvāt saṃjñāto vailakṣaṇyam /",
  "GSP28jsbh2-2u:119_0": "abhyāsasya tu punarvidhānātmakatvāt vidheśca dhātvarthānuraktabhāvanāviṣayatvenobhayabhedakatvāt",
  "GSP28jsbh2-2u:119_1": "bhāvanābhedakatvāṃśena sāmyādghātubhede dhātvarthabhedādbhāvanābhedo dhātvarthābhede",
  "GSP28jsbh2-2u:119_2": "tadarthābhedāt bhāvanāyā apyabheda iti ca pratyudāharaṇapūrvapakṣasaukaryādanantarasaṃgatiḥ",
  "GSP28jsbh2-2u:119_3": "prācīnairasya darśitā /",
  "GSP28jsbh2-2u:120_0": "vastutastu --------- abhyāsasyāpi saṃjñāsaṅkhyādivat dhātvarthabhedamātra eva vyāpāropapattāvarthāntaraparadhātūccāraṇarūpaśabdāntarasiddhabhāvanābhede",
  "GSP28jsbh2-2u:120_1": "'pi tatkalpane prayojanābhāvāt na bhāvanābhedakatvasāmyam,",
  "GSP28jsbh2-2u:121": "navā saṃjñādivailakṣaṇyam,",
  "GSP28jsbh2-2u:122": "kintu dhātubhede tadarthabhedādyukto bhāvanābhedaḥ,",
  "GSP28jsbh2-2u:123_0": "prakṛtetu dhātorapyekatvenārthabhedābhāve phalībhūtabhāvanābhede pramāṇābhāvena pūrvapakṣotthānena",
  "GSP28jsbh2-2u:123_1": "bhāvanābhedasidhyarthatayā pratyudāharaṇasaṅgatiṃ spaṣṭatvādanabhidhāya viṣayapradarśanapūrvakaṃ",
  "GSP28jsbh2-2u:123_2": "pūrvapakṣamevāha --------- darśapūrṇamāseti //",
  "GSP28jsbh2-2u:124": "(tanūnapātaṃ yajatītyādīnāṃ dadhnā juhotītivat samidho yajatīti vākyavihitayāge guṇasamarpakatvena pūrvapakṣaḥ)",
  "GSP28jsbh2-2u:125": "tanūnapātaṃ yajatītyādīnāṃ tanūnapātādidevatāvidhāyakatvena pūrvapakṣakaraṇāt tāsāṃ prakṛtayāge niveśasaṃbhavopapādanārthaṃ prakaraṇastha ityuktam ---------- naca vidhīti //",
  "GSP28jsbh2-2u:126": "apravṛttapravartanātmakasya vidhervyāpāraḥ padaśrutyā dhātvarthānuraktabhāvanāviṣayaḥ pratīyate /",
  "GSP28jsbh2-2u:127": "tasyaca karmaikatve pūrvameva tasya vihitatvena vaiyarthyāt bādhaḥ syāt /",
  "GSP28jsbh2-2u:128": "ataḥ karmāntaratvāpādaka eva bhaviṣyatītyāśaṅkārthaḥ /",
  "GSP28jsbh2-2u:129": "“ākhyātapratyayaḥ pūrvaṃ vidhatte karma śaktitaḥ /",
  "GSP28jsbh2-2u:130_0": "anyenākṣiptaśaktistu tadākāṅkṣatyanūdita” miti nyāyena yatra guṇapadaṃ śrūyate tatrānekavidhyaśakteḥ",
  "GSP28jsbh2-2u:130_1": "yasyaiva prāptistasyaivānuvādatvaṃ svīkṛtyetaratra vidhiḥ saṃkrāmatīti dadhnā juhotītyatra",
  "GSP28jsbh2-2u:130_2": "dhātvarthaprāptimālocya dhātumuccārya guṇamātravidhivadihāpi tadupapattiriti pariharati",
  "GSP28jsbh2-2u:130_3": "-------- dadhneti //",
  "GSP28jsbh2-2u:131": "(prathamasamidvākyaprāptayāge devatāvidhāyakatvena caturṇāṃ vākyānāṃ devatāvidhāyakatvamiti pārthasārathimataṃ,",
  "GSP28jsbh2-2u:132": "tatrāsvarasenopāṃśuyājānuvādena vidvadvākyavihitakarmānuvādena vā devatāniyamavidhiriti svamatanirūpaṇaṃ ca)",
  "GSP28jsbh2-2u:133_0": "nanu viṣṇuṃ yajatītivat dvitīyāntānāṃ tanūnapātādipadānāṃ devatāparatvāṅgīkāreṇa",
  "GSP28jsbh2-2u:133_1": "yāgānuvādena tadvidhisvīkāre 'pi yato yāgaprāptistatra vākye devatāntarasyāpi vidhānāttadavarodhe",
  "GSP28jsbh2-2u:133_2": "kathamāsāṃ niveśa ityāśaṅkate ---------- naceti //",
  "GSP28jsbh2-2u:134_0": "karmavidhānottaraṃ guṇavidhipravṛtteranyatra dṛṣṭatvādihāpi kvacitkarmavidhāne āśrayaṇīye",
  "GSP28jsbh2-2u:134_1": "prāthamyasya niyāmakatvena vinigamanāvirahānāpatteḥ samidvākyasthasyaiva samitpadasya",
  "GSP28jsbh2-2u:134_2": "nāmadheyatvakalpanayotpattividhitvopapatterna tatra devatāntarāvarodha iti pārthasārathyuktarītyā",
  "GSP28jsbh2-2u:134_3": "pariharati ---------- agatyeti //",
  "GSP28jsbh2-2u:135": "tadetaddūṣayan pakṣāntaramāha --------- vastutastviti /",
  "GSP28jsbh2-2u:136": "ata upāṃśuyājeti //",
  "GSP28jsbh2-2u:137_0": "upāṃśuyāje tanūnapātādidevatāvidhāne tatra kramāmnātaviṣṇvādidevatyayājyāyugalānāṃ",
  "GSP28jsbh2-2u:137_1": "kramabādhena samākhyāsahakṛtaliṅgādutkarṣāpatteraparituṣya pakṣāntaramāha -------- vidvadvākyeti //",
  "GSP28jsbh2-2u:138": "pañcasvapi vākyeṣvityarthaḥ /",
  "GSP28jsbh2-2u:139_0": "“samidhassamidho 'gra ājyasya viyantu tanūnapādagna ājyasya vetvi” tyādiyājyāmantrāṇāmupāṃśuyājādikame",
  "GSP28jsbh2-2u:139_1": "pāṭhābhāvenāṅgatve pramāṇābhāvāttatkalpyadevatāvidhyasaṃbhavādeta- tpratyakṣavidhiprāptasadidādidevatāprakāśakatvenaiva",
  "GSP28jsbh2-2u:139_2": "tattadyāgāṅgatvāvasāyānna saṃbhavatprāptikatetyuttare vidyamāne 'pi vibhavāduttarāntareṇa",
  "GSP28jsbh2-2u:139_3": "pariharati --------- yājyāmantravarṇavaditi //",
  "GSP28jsbh2-2u:140": "ananyaparavidhipunaḥ śravaṇarūpābhyāsasya dadhnā juhotītyādāvivābhāvānna karmabheda ityupasaṃharati ----------- ataśceti //",
  "GSP28jsbh2-2u:141": "(upapadārthasya saṃbhavatprāptikatvādvihitavidhānāyogenābhyāsena bhedasiddhiriti siddhāntaḥ)",
  "GSP28jsbh2-2u:142": "saṃbhavatprāptikatvāditi // .//",
  "GSP28jsbh2-2u:143": "saṃbhavatprāptikatvena nāmadheyatvasaṃbhave na padaśrutyavagatadhātvarthānuraktabhāvanāviṣayatvaṃ durbalapratyabhijñābalenāśrayituṃ yuktam,",
  "GSP28jsbh2-2u:144": "kintu sati saṃbhave prathamavidhiprakārāśrayaṇamiti tadanurodhena nānāpūrvabhedakalpanākṛtaṃ gauravamapi prāmāṇikatvānna doṣāvahamityarthaḥ //",
  "GSP28jsbh2-2u:145_0": "(abhyāsasya saṃjñādhīnasiddhikatvasthale saṃjñāyā bhedakatve 'pi prakṛte 'nekanāmadheyavaiyarthyena",
  "GSP28jsbh2-2u:145_1": "tanūnapātādivākyānāmanuvādakatvāpattyā nasaṃjñādhīnasiddhikatvamabhyāsasyetyādinirūpaṇam)",
  "GSP28jsbh2-2u:146": "tatprakhyanyāyeneti //",
  "GSP28jsbh2-2u:147_0": "yatrākhyātasāmānādhikaraṇyābhāvena yāgaviśeṣānavagamādadhikārārthāthaśabdā- nvayenānirdhāritakriyāviśeṣasaṃjñātvaniścayenaiva",
  "GSP28jsbh2-2u:147_1": "vidhyākhyātakalpanam ------- yathāthaiṣa jyotirityādau,",
  "GSP28jsbh2-2u:148": "tatrābhyāsasya saṃjñādhīnasiddhikatvena saṃjñayaiva bhedaḥ,",
  "GSP28jsbh2-2u:149": "yatra vodbhidā yajetetyādau saṃjñābhāve prakṛtasyaiva yāgasya phalasaṃbandho vākyādāśritaḥ śakyate punarvidhinā vidhātum,",
  "GSP28jsbh2-2u:150": "tatrānanyaparatvābhāvenābhyāsasya bhedakatvāsaṃbhavāt saṃjñāyā eva bhedakatvam /",
  "GSP28jsbh2-2u:151": "yatra tu abhyāsasvarūpasya na saṃjñādhīnasiddhikatvaṃ,",
  "GSP28jsbh2-2u:152": "yathā prakṛte saṃjñāyāstatprakhyanyāyasiddhatvena nābhyāsagamyayāgavidhyadhīnatvam,",
  "GSP28jsbh2-2u:153": "pratyuta saṃjñātvābhāve guṇaparatvenānyaparatva- prasaktyābhyāsasyaiva tadadhīnatvāt saṃjñayaiva śakyate bhedaḥ sādhayitum;",
  "GSP28jsbh2-2u:154_0": "tathāpyekasya karmaṇa ekanāmadheyenāvacchedopapattau tanūnapātādisaṃjñānāṃ vaiyarthyāt",
  "GSP28jsbh2-2u:154_1": "tattaddevatānuvādatvasyaivāpattau saṃjñāniścayena bhedakatvānupapatterabhyāsena karmabheda",
  "GSP28jsbh2-2u:154_2": "eva tadupayogitvena saṃjñātvaniścayādabhyāsasyaiva bhedakatvamiti bhāvaḥ /",
  "GSP28jsbh2-2u:155_0": "bhedo 'pica vyaktibhedavat vidheyabhede vidheyatāvacchedakabhedasyāvaśyakatvāt samidyāgatvādivyāpyajātīnāmapīti",
  "GSP28jsbh2-2u:155_1": "yāgatvādivyāpyasamidyāgatvatanūnapādyāgatvādijātīstattadvākyasthayajinā lakṣayitvā",
  "GSP28jsbh2-2u:155_2": "tadavacchinnayāgavyaktayastatta- dvākyaiḥ vidhīyante ityādi kaustubhe draṣṭavyam //",
  "GSP28jsbh2-2u:156": "(uttarādhikaraṇaprayojanamevaitadadhikaraṇaprayojanamiti nirūpaṇam) uttarādhikaraṇeti //",
  "GSP28jsbh2-2u:157_0": "upāṃśuyāje devatāvidhipakṣe “viṣṇurupāṃśu yaṣṭavyaḥ” ityevamādīnāmanuvādatvenārthavādatvāsaṃbhavāt",
  "GSP28jsbh2-2u:157_1": "“paurṇamāsīvadupāṃśuyājaḥ syādi“ti vakṣyamāṇādhikaraṇe pūrvapakṣyuktatattadvidhitvasiddhiḥ /",
  "GSP28jsbh2-2u:158": "siddhānte tu na tat /",
  "GSP28jsbh2-2u:159": "evaṃ vidvadvākyavihitakarmaṇi devatāvidhipakṣe tatra rūpalābhena vidhitvasyaivāpattau samudāyānuvādāsaṃbhavāt tadadhikaraṇagatapūrvapakṣyuktaprayojanasiddhiḥ,",
  "GSP28jsbh2-2u:160": "siddhānte tu tatratyasiddhāntaprayojanasiddhirityuttarādhikaraṇaprayojanamityathraḥ //",
  "GSP28jsbh2-2u:161": "(kaustubhoktaprayojanāntaranirūpaṇam) prayojanāntarāṇīti //",
  "GSP28jsbh2-2u:162_0": "jyotiṣṭome grahaṇānvayitvena śrutānāṃ devatānāṃ prakaraṇena grahaṇadvārā yāgānvayāt",
  "GSP28jsbh2-2u:162_1": "prakaraṇasya ca yugapat sarvāṅgagrāhitvāt samuccayāvagateḥ pratyekañca grahaṇānvayāt",
  "GSP28jsbh2-2u:162_2": "saṃhatānāṃ yāgānvayāyogādyāgābhyāsena samuccayāvagatāvapi abhyāse pramāṇābhāvena",
  "GSP28jsbh2-2u:162_3": "devatāvidhipūrvapakṣe tāsāṃ dṛṣṭārthatvena vikalpātsakṛdevānuṣṭhānam /",
  "GSP28jsbh2-2u:163": "siddhānte tu pañcānāṃ prayājānāṃ adṛṣṭārthatvādanuṣṭhānamiti prayojanāntaraṃ kaustubhe draṣṭavyamityarthaḥ //",
  "GSP28jsbh2-2u:164": "anyānitu pūrvapakṣaprakārabhedena kathitānyapīha teṣāmanuktatvānnopayuktānīti na mayā pratipādyante //",
  "GSP28jsbh2-2u:165": "iti dvitīyamabhyāsādhikaraṇam //",
  "GSP28jsbh2-2u:166": "------------------- &lt;B1&gt; ( 3 adhikaraṇam / ) (a.2 pā.2 adhi.3)",
  "GSP28jsbh2-2u:167": "prakaraṇaṃ tu paurṇamāsyāṃ rūpāvacanāt / Jaim_2,2.3 /",
  "GSP28jsbh2-2u:168": "tatratya eva “ya evaṃ vidvānpaurṇamāsīṃ yajate sa yāvadukthyenopāpnoti tāvadupāpnoti ya evaṃ vidvānamāvāsyāṃ yajate sa yāvadatirātreṇe” tyādivākye 'pi abhyāsātkarmabhedaḥ /",
  "GSP28jsbh2-2u:169": "nacāyaṃ laṭ,",
  "GSP28jsbh2-2u:170": "leṭtve 'pi vā yacchabdena vidhipratibandhādvidhipunaḥ śrutyabhāvaḥ;",
  "GSP28jsbh2-2u:171": "samidho yajatītivalleṭtvāvagateryacchabdasya yo dīkṣita itivadvedanakriyāmātravidhipratibandhakatvāt /",
  "GSP28jsbh2-2u:172": "ataeva paurṇamāsyamāvāsyāpadamapi nāmadheyam;",
  "GSP28jsbh2-2u:173": "paurṇamāsyāṃ paurṇamāsyeti vākyadvayenaitadvākyavihitakarmaṇoreva kālavidhānāt /",
  "GSP28jsbh2-2u:174": "naca rūpābhāvaḥ;",
  "GSP28jsbh2-2u:175_0": "“vārtraghnī paurṇamāsyāmanūcyete vṛdhanvatī amāvāsyāyāmi“ti vacanena ājyabhāgakramāpnātānāmapi",
  "GSP28jsbh2-2u:175_1": "ṛcāṃ kramaṃ bādhitvā etadvākyavihitakarmāṅgatvena vidhānāt māntravarṇikāgnisomadevatāyāḥ",
  "GSP28jsbh2-2u:175_2": "“sarvasmai vā etadyajñāya gṛhyate yadddhuvāyāmājya” mitivacanena ca dravyasya prāptatvāt /",
  "GSP28jsbh2-2u:176": "athavā ---------- āgneyādivākyaireva paurṇamāsyamāvāsyādipadopasthāpitaitadvākyavihitakarmānuvādena dravyadevatāvidhānādrūpalābhopapattiḥ /",
  "GSP28jsbh2-2u:177": "nacānekavidhānādvākyabhedaḥ;",
  "GSP28jsbh2-2u:178": "taddhitena devatāviśiṣṭadravyavācinā parasparānvayasya vyutpannatvena viśiṣṭavidhyupapatteḥ /",
  "GSP28jsbh2-2u:179": "prakārāntareṇa rūpalābhastu kaustubha eva draṣṭavyaḥ /",
  "GSP28jsbh2-2u:180": "sarvathā vidvadvākye karmāntaravidhiḥ /",
  "GSP28jsbh2-2u:181_0": "evaṃ ca “darśapūrṇamāsābhyāṃ svargakāmo yajete“ti phalavākyena prayājādisādhāraṇyena",
  "GSP28jsbh2-2u:181_1": "sarveṣāmāgneyādīnāṃ etadvākyavihitakarmaṇośca prathamapakṣe phalasaṃbandho dvitīye",
  "GSP28jsbh2-2u:181_2": "tu tatsādhāraṇyena tayoreva,",
  "GSP28jsbh2-2u:182": "darśapūrṇamāsaprātipadikasya kālayogiṣu prasiddhatve 'pi dvivacanasyāprasiddhatvāt,",
  "GSP28jsbh2-2u:183": "ājyabhāgādiṣu tasya prasiddhatve 'pi prātipadikasyāprasiddheḥ,",
  "GSP28jsbh2-2u:184": "ato rājasūyanyāyena nāmnaḥ saṅkocakatvānupapatteḥ prakaraṇātsarveṣāmeva yāgānāṃ phalasaṃbandhaḥ /",
  "GSP28jsbh2-2u:185": "pāśādhikaraṇanyāyena dvivacanasyāprasiddhatve 'pi prātipadikamātraprasiddhyā kālayogināmeva vā anayoreva vā dvitvasyāpi kathañcidupapatteḥ phalasaṃbandhaḥ,",
  "GSP28jsbh2-2u:186_0": "natu ṣaṇṇāmevāgneyādīnāmiti prāpte --------- liṅgakramābhyāmājyabhāgāṅgatvena vārtraghnīvṛdhanvatīmantrāṇāṃ",
  "GSP28jsbh2-2u:186_1": "prāptānāmapekṣitavyavasthāvidhāyakatvena vārtraghnīvākyasyopapattau nānapekṣitagauravāpādakavidvadvākyavihitakarmāṅgatābodhakatvam /",
  "GSP28jsbh2-2u:187": "ataeva ca kāladvāreṇa karmadvāreṇa vā vyavasthāparameva taditi vakṣyate /",
  "GSP28jsbh2-2u:188": "ataśca na tāvadanena devatāprāptiḥ,",
  "GSP28jsbh2-2u:189": "nāpyāgneyādivākyena; prāptakarmānuvādenānekaguṇavidhāne vākyabhedāt /",
  "GSP28jsbh2-2u:190": "vidhiphalasya hi ajñātajñāpanasyaikaviṣayatvameva sarvatra kḷptam,",
  "GSP28jsbh2-2u:191": "tasyānekaviṣayatve bādhaprasaṅgaḥ /",
  "GSP28jsbh2-2u:192": "naca viśiṣṭavidhānādavākyabhedaḥ; viśiṣṭasyāvyutpannatvāt /",
  "GSP28jsbh2-2u:193": "uktaṃ hyetat --------- kārakatāsaṃbandhena yatra taddhitādivṛttirna tatra parasparānvayo 'pi tu yatrāśvābhidhānīmityādau tadatiriktasaṃbandhena vṛttistatraiva sa iti /",
  "GSP28jsbh2-2u:194": "ataśca prakṛte devatātvasya saṃpradānakārakatvātparasparasaṃbandhānupapatterubhayaviśiṣṭakarmāntaravidhānamevāvaśyakam /",
  "GSP28jsbh2-2u:195": "ataśca rūpābhāvastadavastha eva /",
  "GSP28jsbh2-2u:196": "astu vā kathañcidrūpalābhaḥ,",
  "GSP28jsbh2-2u:197": "tathāpi na vidvadvākye karmavidhiḥ;",
  "GSP28jsbh2-2u:198": "yacchabdena vidhiśaktipratibandhena vidhipunaḥśravaṇasyaivābhāvāt /",
  "GSP28jsbh2-2u:199": "naca tasya vedanakriyāmātravidhipratibandhakatvam,",
  "GSP28jsbh2-2u:200": "yacchabdādestacchabdāvadhikapratibandhakatvasyaiva vyutpattisiddhatvāt /",
  "GSP28jsbh2-2u:201": "kiñca anyaparatvādapi nābhyāsasvarūpasiddhiḥ /",
  "GSP28jsbh2-2u:202": "tathāhi --------- tatra vidvadvākyasthalaḍantayajinā prakṛtatvādāgneyādayastraya eva tattatkālayoginastattannāmadheyavaśādanūdyante /",
  "GSP28jsbh2-2u:203": "tatprayojanañca tantreṇa yajinānekopādānātsamudāyadvayasiddhiḥ /",
  "GSP28jsbh2-2u:204": "tasyā api prayojanaṃ phalavākye ṣaṇṇāmeva phalasaṃbandhasiddhiḥ;",
  "GSP28jsbh2-2u:205": "prātipadikasyaṣaṭsu kālayogena prasiddhatvāt,",
  "GSP28jsbh2-2u:206": "dvivacanasya ca svaśakyāśrayasamudāyaghaṭakasamudāyivṛttitvasaṃbandhena bahutvalakṣaṇārthatvāt /",
  "GSP28jsbh2-2u:207": "lakṣaṇātātparyagrāhakameva ca śakyasaṃbandhaghaṭakasamudāyasiddhidvārā vidvadvākyadvayam,",
  "GSP28jsbh2-2u:208": "anyathā hi vidvadvākyābhāve āgneyadvayasyaivaikavākyopādānāvagatadvitvayoginaḥ kāladvayayuktasya ca phalasaṃbandhāpattiḥ /",
  "GSP28jsbh2-2u:209": "yathāca “yadāgneyo 'ṣṭākapāla” ityatrāgneyadvayasiddhistathā kaustubha eva prapañcitam /",
  "GSP28jsbh2-2u:210": "ataḥ ṣaṇṇāṃ phalasaṃbandhasiddhirevoktavidhayā vidvadvākyaprayojanamityanyaparatvādapi na “vaiśvadevena yajete” tivadabhyāsasvarūpasiddhiḥ /",
  "GSP28jsbh2-2u:211": "nacaivaṃ “paurṇamāsyāṃ paurṇamāsyeti” vākyadvayavaiyarthyāpattiḥ;",
  "GSP28jsbh2-2u:212": "tasya samuditayāgatrikaprayogavidhitvena sārthakyasyaikādaśe vakṣyamāṇatvāt,",
  "GSP28jsbh2-2u:213": "anyathā hyutpattivākyeṣu pratyekakālayogātpratyekameva pūrvottarāṅgasahitaikaikapradhānaprayogā bhaveyuḥ /",
  "GSP28jsbh2-2u:214_0": "evaṃ cotpattivākye kālaśravaṇamapi vidvadvākyādhikāravākyasthayajipadasaṅkocārthameveti",
  "GSP28jsbh2-2u:214_1": "samudāyasiddhyarthaṃ samudāyināmanuvādakāvevaitau na karmāntaravidhiḥ ------- iti siddham // 3 //",
  "GSP28jsbh2-2u:215": "// iti tṛtīyaṃ paurṇamāsyadhikaraṇam //",
  "GSP28jsbh2-2u:216": "&lt;B2&gt; (pūrvādhikaraṇenāpavādasaṅgatinirūpaṇam)",
  "GSP28jsbh2-2u:217": "pūrvādhikaraṇasiddhāntahetukapūrvapakṣapradarśanavyājenaivāpavādakīṃ saṅgatiṃ sūcayan udāharaṇapradarśanapūrvakaṃ pūrvapakṣamevāha ---------- tatratyaeveti //",
  "GSP28jsbh2-2u:218": "(abhyāsātkarmabhedaḥ,",
  "GSP28jsbh2-2u:219": "rūpalābhaḥ,",
  "GSP28jsbh2-2u:220": "ya evaṃ vidvānityasya vidhitvam,",
  "GSP28jsbh2-2u:221": "samidvākyavalleṭtvaniścayaścetyeteṣāṃ nirūpaṇam)",
  "GSP28jsbh2-2u:222": "vidhipunaḥśravaṇarūpābhyāsasvarūpasiddhyupayogitayā tatretyuktam /",
  "GSP28jsbh2-2u:223": "tataścāgneyādivākyagatayajividhya- pekṣayāsya punaḥśravaṇatā sūcitā /",
  "GSP28jsbh2-2u:224": "evakāreṇa rūpābhāvarūpasiddhāntahetunirāsāya vakṣyamāṇarūpopapādanasyopāṃśu- yājādisādhāraṇyasūcanadvārā sulabhatā sūcitā /",
  "GSP28jsbh2-2u:225": "sa yāvadityasya prakṛtavicārānupayoge 'pi vidhitvābhāve tādṛśārthavādānupapattisūcanadvārā vidhitvodbalanārthamupanyāsaḥ /",
  "GSP28jsbh2-2u:226": "samidho yajatītivaditi /",
  "GSP28jsbh2-2u:227": "yathā tatrāprāptārthatvena leṭtvaniścayastadvadihāpi /",
  "GSP28jsbh2-2u:228": "evaṃ “sa yāva” dityādyarthavādo 'pi vidheyastutyarthatayā sārthako bhavatītyarthaḥ /",
  "GSP28jsbh2-2u:229": "ata eveti //",
  "GSP28jsbh2-2u:230": "(paurṇamāsyāṃ paurṇamāsyeti vākyavaiyarthyānupapattyādibhirapi ya evaṃ vidvānityatra yāgavidhirityupapādanam)",
  "GSP28jsbh2-2u:231": "yāgabhāvanāvidhipratibandhakatvābhāvena vidheyasamarpakayajipadasāmānādhikaraṇyādevetyarthaḥ /",
  "GSP28jsbh2-2u:232": "kālavidhānāditi //",
  "GSP28jsbh2-2u:233": "naca --------- kālavidhau sati nāmadheyatvam,",
  "GSP28jsbh2-2u:234": "nāmadheyatve ca sati tadanuvādena kālavidhiritītaretarāśrayāpattiriti -------- vācyam;",
  "GSP28jsbh2-2u:235": "agnihotranyāyena pūrvaṃ sāmānādhikaraṇyena nāmadheyatve 'vadhārite paścāttadanuvādena vihitakālayogena pravṛttinimittāvadhāraṇopapatteḥ /",
  "GSP28jsbh2-2u:236": "siddhānte tvāgneyādīnāmutpattivihitakālakatvena prayājādīnāṃ pradhānakālakatvenaiva tattatkālaprāpteretadvākyadvayavaiyarthyāpattiḥ;",
  "GSP28jsbh2-2u:237": "teṣāṃ yāgānāṃ bahutvāt /",
  "GSP28jsbh2-2u:238": "paurṇamāsīmamāvāsyāmityekavacanānupapattyā tatra bahutvalakṣaṇāpattiśca prasajyeyātām /",
  "GSP28jsbh2-2u:239": "ata anayoreva kālavidhānāt paurṇamāsyamāvāsyāsaṃjñakakarmadvayavidhānam /",
  "GSP28jsbh2-2u:240": "dvitīyā cāgnihotraṃ juhotītyatrevārthākṣiptasādhyatvānuvādikā satī karaṇatvalakṣaṇārtheti yuktaṃ karmāntaratvamityarthaḥ // //",
  "GSP28jsbh2-2u:241": "(vārtraghnīvṛdhanvatīmantradvayavicāraḥ) vārtraghnīti // //",
  "GSP28jsbh2-2u:242": "ājyabhāgayorhi krame catastro 'nuvākāḥ paṭhyante /",
  "GSP28jsbh2-2u:243": "āgneyī saumī āgneyī saumī ceti /",
  "GSP28jsbh2-2u:244": "tatra “agnirvṛtrāṇi jaṅghanat” “tvaṃ somāsi satpatistvaṃ rājota vṛtrahā” itimantradvayaṃ vṛtrahananaprakāśakapadaghaṭitatvāt vārtraghnītyucyate /",
  "GSP28jsbh2-2u:245": "“agniḥ pratnena manmanā /",
  "GSP28jsbh2-2u:246": "śuṃbhānastanuvaṃ svām /",
  "GSP28jsbh2-2u:247": "kavirvipreṇa vāvṛdhe” /",
  "GSP28jsbh2-2u:248": "“somagīrbhiṣṭvā vayam vardhayāmo vaco vidaḥ” iti mantradvayaṃ vṛddhiprakāśakapadaghaṭitatvāt vṛdhanvatītyucyate /",
  "GSP28jsbh2-2u:249": "eteṣāṃ yāvatkramādājyabhāgāṅgatvaṃ kalpyate,",
  "GSP28jsbh2-2u:250": "tāvadvārtraghnīvṛdhanvatīti vākyena paurṇamāsyamāvāsyāsaṃjñakaitatkarmāṅgatvena viniyogāt kramabādhenaivaitatkarmāṅgatvānmāntravarṇikāgnīṣoma- devatayorekaikatra lābhaḥ sulabhaḥ /",
  "GSP28jsbh2-2u:251_0": "naca ------- abādhenopapattau bādhāyogādājyabhāgayoreva kramaprāptamantrāṇāmavyavasthāprāptau",
  "GSP28jsbh2-2u:251_1": "vyavasthāmātraparatvasya tṛtīye vakṣyamāṇatvānnātra devatākalpakatvamiti ------- vācyam;",
  "GSP28jsbh2-2u:252_0": "ājyabhāgayoḥ paurṇamāsyamāvāsyākālakatvasya vidhyabhāvena prakṛtau pratipadi tayoḥ",
  "GSP28jsbh2-2u:252_1": "kriyamāṇatvāt tithyantarakriyamāṇavikṛtiṣu tadanāpatteśca kālakṛtavyavasthānupapatteretadvākyagatapaurṇamāsyamāvāsyāpadābhyāṃ",
  "GSP28jsbh2-2u:252_2": "nāmadheyatvena vidvadvākyavihitakarmaṇorjhaṭityupasthiteḥ tadaṅgatvasyaiva yuktatvāt /",
  "GSP28jsbh2-2u:253": "anyathā paurṇamāsyamāvāsyāṅgabhūtājyabhāgayoḥ lakṣaṇāpatteḥ /",
  "GSP28jsbh2-2u:254_0": "ataścopakramagataprātipadike lakṣaṇāpekṣayā tatra “jayān juhuyādi” tyatreva saptamyā",
  "GSP28jsbh2-2u:254_1": "eva prādhānye lakṣaṇāmaṅgīkṛtya taduddeśenaiva mantravidhānādagnīṣomadevatāprakāśakayoḥ",
  "GSP28jsbh2-2u:254_2": "vārtraghnīṛcoḥ paurṇamāsīkarmāṅgatvāt tādṛśyorevaca vṛdhanvatyoramāvāsyākarmāṅgatvādekaikasmin",
  "GSP28jsbh2-2u:254_3": "karmaṇi mantradvayasya dṛṣṭārthatvena vikalpāddevatādvayasyāpi samuccayādvidvadvākyavihitaikaikakarmaṇo",
  "GSP28jsbh2-2u:254_4": "'gnihotravadāvṛttiḥ /",
  "GSP28jsbh2-2u:255": "devatālakṣaṇā yājyānuvākyā iti smaraṇāt samuccitayājyādvayamātraṃ kalpyam /",
  "GSP28jsbh2-2u:256": "athavā ------- tayoreva mantrayorekasyānuvākyatvamekasya yājyātvamiti vārtikoktarītyā manotānyāyenobhayalakṣakatvamaṅkīkṛtya yājyāpi sulabhaiva /",
  "GSP28jsbh2-2u:257": "naca asmin pakṣe anuvākyāsamākhyābādhaḥ; praiṣapaścādbhāvamātreṇāpyanuśabdopapattestadavirodhāt /",
  "GSP28jsbh2-2u:258": "ājyabhāgayostvagnīṣomābhyāṃ ājyabhāgau yajatīti vacanenaivāgnīṣomīyadevatayorvidhānāt tadanurūpānuvākyamātrakalpanam /",
  "GSP28jsbh2-2u:259": "yājyā tu kramaprāptāastyeveti na kaściddoṣaḥ /",
  "GSP28jsbh2-2u:260": "evañca devatālābha anayornāsulabha iti bhāvaḥ //",
  "GSP28jsbh2-2u:261": "(sarvasmaivetivākyasya prāptājyadhrauvatāmātravidhitvasya nirāsaḥ,",
  "GSP28jsbh2-2u:262": "alaṅkaraṇājyavyavartanena cāritārthyaṃ,",
  "GSP28jsbh2-2u:263": "tena dravyalābhaśca) sarvasmaiveti //",
  "GSP28jsbh2-2u:264": "anena ca vacanena yajñāyeti tādarthyacaturthyā sarvayajñoddeśena dhrauvājyadravyasya vidhānādupāṃśuyāja ivehāpi dravyaprāptiḥ /",
  "GSP28jsbh2-2u:265": "naca ------- anena yatrājyaprāptistatra dhrauvatāmātravidhānādaprāptājyakayāgeṣu dravyavidhyasaṃbhavaḥ iti ------ vācyam;",
  "GSP28jsbh2-2u:266": "yajñāṅgabhūtājyānuvāde viśiṣṭoddeśāpatterājyamātrānuvāde alaṅkaraṇārthājye 'pi tadāpatterdhrauvājyasyaiva yajñoddeśena vidhānasyāvaśyakatvāt /",
  "GSP28jsbh2-2u:267_0": "naca -------- evaṃ caturdhruvāyāṃ gṛhṇātītyasaṃyuktotpattikājyasya prayojanākāṅkṣayāanirdiṣṭadravyakayāgānāṃ",
  "GSP28jsbh2-2u:267_1": "dravyākāṅkṣyā cobhayākāṅkṣayaiva yāgāṅgatvopapatteretadvidhivaiyarthyamiti ------- vācyam;",
  "GSP28jsbh2-2u:268": "alaṅkaraṇādyarthājyādivyāvṛttyā tatsārthakyāt /",
  "GSP28jsbh2-2u:269": "ata eva alaṅkaraṇādau sthālyājyasyaiva grahaṇam /",
  "GSP28jsbh2-2u:270": "atastena vacanena ājyadravyaprāptirapītyarthaḥ //",
  "GSP28jsbh2-2u:271": "guṇas tu śrutisaṃyogāt / Jaim_2,2.5 /",
  "GSP28jsbh2-2u:272": "iti guṇasūtroktaprakāreṇāgneyavākyena viśiṣṭavidhānenāvākyabhedādguṇasamarpaṇena pūrvapakṣaḥ)",
  "GSP28jsbh2-2u:273": "evamutsūtraṃ rūpalābhamutpādya guṇastu śrutisaṃyogāditi pūrvapakṣiṇaḥ punaḥpratyavasthānārthaṃ sūtram,",
  "GSP28jsbh2-2u:274": "tadarthamanurudhya rūpaprāptimupapādayati -------- athaveti //",
  "GSP28jsbh2-2u:275": "naca uddeśyadvayaprayukta āgneyavākye vākyabhedaḥ;",
  "GSP28jsbh2-2u:276": "aśrutayāgakalpane viśiṣṭavidhigauravaparihārārthamardhamantarvedītivat padadvaye lakṣaṇayā prakṛtapradhānayāgatvenoddeśyatayā tadaprasakterityarthaḥ //",
  "GSP28jsbh2-2u:277": "(juhṇāmaupabhṛtamityasyopapattyā samidādivākyaiḥ devatāsamarpaṇamiti prakārāntaropapādanam) prakārāntareṇa //",
  "GSP28jsbh2-2u:278": "athavā ----vidvadvākyavihitakarmānuvādena samidādivākyeṣu pañcasu devatāvidhiḥ,",
  "GSP28jsbh2-2u:279": "tāsāṃ ca “atihāyeḍo barhiḥ pratisamānīyata” iti jñāpakabalāt samuccayaḥ /",
  "GSP28jsbh2-2u:280": "nahyatropāṃśuyāje devatāvidhipakṣe “viṣṇurupāṃśu yaṣṭavyaḥ” ityādyanuvādānupapattibādhakavadiha kiñcidbādhakamasti /",
  "GSP28jsbh2-2u:281": "naca ------- atra barhirādipadānāṃ vidvadvākyavihitakarmāṅgadevatāparatve tatra dhrauvasya dravyatvāt juhvāmaupabhṛthamityasyānupapattirastyeveti ---------- vācyam;",
  "GSP28jsbh2-2u:282_0": "asminnapi pakṣe “pañca prayājā ijyante yajjuhvāṃ gṛhṇāti prayājebhyastat” ityādijñāpakabalāt",
  "GSP28jsbh2-2u:282_1": "pañcaprayājasattvena prayājādau aupabhṛthasya vidvadvākyavihitabarhirdevatyakarmābhyāsakāle",
  "GSP28jsbh2-2u:282_2": "juhvāmānayanabidhyupapattyā tadanupapatteraprasarāt //",
  "GSP28jsbh2-2u:283": "(satyānyakālīnānāṃ bādhenāṅguṇanyāyena paurṇamasyāḥ kālabādhena pañcāhānuṣṭhāne 'pi doṣeṇa saumikadharmātideśena rūpalābha iti prakārāntarānusaraṇena pūrvapakṣopasaṃhāraḥ)",
  "GSP28jsbh2-2u:284": "athavā ------- avyaktatvāt saumikadharmātideśādrūpalābhaḥ /",
  "GSP28jsbh2-2u:285": "naca tadatideśe pañcāhatvaprāptyā “paurṇamāsyāṃ paurṇamāsyā yajete“ti vākyadvayavihitakālabādhaprasaṅgaḥ;",
  "GSP28jsbh2-2u:286": "tadanurodhena sutyānyakālīnānāṃ bādhe 'pi sutyākālīnānatideśe bādhakābhāvāt //",
  "GSP28jsbh2-2u:287_0": "vastutastu ---------- ekasyāṃ paurṇamāsyāmamāvāsyāyāṃ vā vihitasyāpi sāṅgasomayāgasyāśakyatvāt",
  "GSP28jsbh2-2u:287_1": "anuṣṭhānāsaṃbhavena dīkṣaṇīyādyaṅgeṣu somayāgakālabādhavadihāpi guṇabhūtakālānurodhena",
  "GSP28jsbh2-2u:287_2": "pradhānalopasyānyāyyatvāt paurṇamāsyādivācanikakālabādhenāpi pañcāhamanuṣṭhāne bādhakābhāvāt",
  "GSP28jsbh2-2u:287_3": "sutyānyakālīnāmaṅgānāmapi naiva lopa iti saumikadharmātideśena rūpalābhaḥ saṃbhavatyeveti",
  "GSP28jsbh2-2u:287_4": "prakārāntareṇa rūpalābhaḥ kaustubhe draṣṭavya ityarthaḥ /",
  "GSP28jsbh2-2u:288": "pūrvapakṣamupasaṃharati ---------- sarvatheti //",
  "GSP28jsbh2-2u:289": "(prathamapakṣe dvitīyapakṣe ca pūrvapakṣaprayojananirūpaṇam)",
  "GSP28jsbh2-2u:290": "pūrvapakṣe prayojanamāha ------- evañceti /",
  "GSP28jsbh2-2u:291": "prathamapakṣa iti //",
  "GSP28jsbh2-2u:292": "vārtraghnīvṛdhanvatīmantravarṇakalpyā devatā dhrauvaṃ cājyadravyamiti pakṣe āgneyādivākyānāmapi yāgavidhāyakatvāt tatsādhāraṇyena phalasaṃbandhaḥ,",
  "GSP28jsbh2-2u:293": "āgneyādivākyānāṃ dravyadevatāvidhāyakatvamiti dvitīye pakṣe teṣāṃ yāgānāmabhāvāt prayājādyaṅgamātrasādhāraṇyenānayorapi phalasaṃbandha ityarthaḥ /",
  "GSP28jsbh2-2u:294": "tadevopapādayati ---------darśapūrṇamāseti //",
  "GSP28jsbh2-2u:295": "prasiddhārthakaṃ hi nāma yajisaṃkocakaṃ bhavati,",
  "GSP28jsbh2-2u:296": "yathā jyotiṣṭometināma,",
  "GSP28jsbh2-2u:297": "idantu aprasiddhārthakaṃ yatrākhyātaṃ tatra tadanurodhena vartate ityākhyātasya sarvayāgaparatvāt sarveṣāṃ phalasaṃbandha ityāha -------- ata iti //",
  "GSP28jsbh2-2u:298": "rājasūyanyāyena caturthacaturthapādādhikaraṇanyāyenetyarthaḥ /",
  "GSP28jsbh2-2u:299": "athavā ------- kālayogiṣvaṣṭhasu prātipadikaprasiddhisattve dvivacanasya pāśādhikaraṇanyāyena bahutvalakṣaṇayāpyupapatteḥ na prayājādisādhāraṇyena phalasaṃbandhaḥ,",
  "GSP28jsbh2-2u:300": "kintu aṣṭānāmeveti pakṣāntaramāha ------ pāśeti //",
  "GSP28jsbh2-2u:301": "athavā ------- dvivacane 'pi lakṣaṇāyāṃ prayojanābhāvādanayoreva phalasaṃbandhopapattiriti pakṣāntaramāha ------- anayoreveti //",
  "GSP28jsbh2-2u:302": "(paurṇamāsyamāvāsyāpadayoḥ darśapūrṇamāsapadayośca paryāyatvasamarthanena darśapūrṇamāsapadābhyāṃ vidvadvākyavihitakarmānuvādopapattiḥ)",
  "GSP28jsbh2-2u:303": "yadyapi phalavākye darśapūrṇamāsapadārthavṛttidvitvaparaṃ dvivacanam na paurṇamāsyamāvāsyāsaṃjñakakarmavṛttidvitvaparaṃ bhavitumarhati;",
  "GSP28jsbh2-2u:304": "tathāpi 'darśo vā etayoḥ pūrvaḥ pūrṇamāsa uttaro 'tha yat pūrṇamāsaṃ pūrvamārabhate tadayathāpūrvaṃ kriyate /",
  "GSP28jsbh2-2u:305_0": "tasmāt pūrvaṃ paurṇamāsamārabhamāṇaḥ sarasvatyai caruṃ nirvapet sarasvate dvādaśakapālamamāvāsyā",
  "GSP28jsbh2-2u:305_1": "vai sarasvatī pūrṇamāsassarasvān” ityanvāraṃbhaṇīyāvākyaśeṣe darśāmāvāsyāśabdayoḥ",
  "GSP28jsbh2-2u:305_2": "paryāyatvāvagamāt paurṇamāsyaikadeśena pūrṇamāsaśabdena nāmaikadeśe nāmagrahaṇamiti",
  "GSP28jsbh2-2u:305_3": "nyāyena paryāyatvopapatterekārthakatvena tadvṛttidvitvaparadvivacanopapattiḥ kathañcicchabdena sūcitā //",
  "GSP28jsbh2-2u:306": "(vārtaghnīvṛdhanvatīvākyayoḥ aniyamena prāptamantracatuṣṭayavyavasthāpakatvena vidvadvākyavihitakarmaṇi rūpālābhāt na tadvidhitvamiti siddhāntopakramaḥ)",
  "GSP28jsbh2-2u:307": "rūpāvacanāditi sautraṃ siddhāntahetuṃ vivṛṇvanneva siddhāntamāha -------- liṅgeti -------- apekṣiteti //",
  "GSP28jsbh2-2u:308_0": "abādhenopapattau bādhāyogādbrāhmaṇavākyayośca paurṇamāsyamāvāsyāpadayoḥ kālaparayoḥ",
  "GSP28jsbh2-2u:308_1": "karmaparatve lakṣaṇāpatteḥ saptamyā api prādhānyalakṣakatvāpatterapūrvavidhitvāṅgīkāre",
  "GSP28jsbh2-2u:308_2": "'śrutadevatāvidhikalpakatve 'śrutayājyāntarakalpakatve ājyabhāgayoraśrutānuvākyākalpane",
  "GSP28jsbh2-2u:308_3": "gauravāpatteśca mantracatuṣṭayasyā'jyabhāgāṅgatayāniyamena prāptasya niyamamātravidhāne",
  "GSP28jsbh2-2u:308_4": "lāghavāccāpekṣitavidhitvasaṃbhave 'napekṣitavidhitvāśrayaṇasyāyuktatvādājyabhāgāṅgatvameva",
  "GSP28jsbh2-2u:308_5": "taccatuṣṭayasyeti na vidvadvākyavihitakarmaṇordravyalābhe 'pi devatābhāvādarūpatvena",
  "GSP28jsbh2-2u:308_6": "vidhisaṃbhava ityarthaḥ //",
  "GSP28jsbh2-2u:309": "(kālakṛtavyavasthādare pratipadi vikṛtau ca vārtraghnīmantrānanuṣṭhānāpattyā paurṇamāsīpadasyājyabhāgalakṣakatvādyaṅgīkāreṇa karmakṛtavyavasthaiva yuktetyādinirūpaṇam /",
  "GSP28jsbh2-2u:310": "uktapūrvapakṣanirāse kālakṛtavyavasthāyā apyupayogaśca)",
  "GSP28jsbh2-2u:311": "yato niyamavidhau lāghavamata evobhayathāpi vyavasthā /",
  "GSP28jsbh2-2u:312": "mithaścānarthasaṃbandha iti tṛtīyādhikaraṇasiddhāntamanuvadati ---------- ata eveti //",
  "GSP28jsbh2-2u:313_0": "yadyapi paurṇamāsyamāvāsyāśabdābhyāṃ śaktyā kālarūpārthābhidhānena saptamyā nimittatvasyādhikaraṇatvasya",
  "GSP28jsbh2-2u:313_1": "vābhidhānena paurṇamāsyamāvāsyākālayorājyabhāgāṅgatayā tadaṅgatayā prāptayorvārtraghnīvṛdhanvatyoḥ",
  "GSP28jsbh2-2u:313_2": "tatkālakatvāt kālakṛtavyavasthāpi saṃbhavati;",
  "GSP28jsbh2-2u:314_0": "tathāpi ājyabhāgayoḥ pratipadi kriyamāṇatvena tatkālakatvāsaṃbhavāt kadācit sakhaṇḍaparvaṇi",
  "GSP28jsbh2-2u:314_1": "tatsaṃbhave 'pi saṃpūrṇaparvaṇi tatkālakatvāsaṃbhavena mantranivṛttirūpaśeṣiparisaṅkhyāphalakatvāpatteḥ",
  "GSP28jsbh2-2u:314_2": "śeṣaniyamarūpalāghavānurodhena paurṇamāsyamāvāsyāpadaṃ tatkālīnapradhānāṅgabhūtājyabhāgalakṣakamaṅgīkṛtya",
  "GSP28jsbh2-2u:314_3": "pradhānaprayogāraṃbhadvārā tatkālīnatvasaṃbhavāt karmakṛtaiva sātra yuktā /",
  "GSP28jsbh2-2u:315": "ata eva ------- prakṛtau paurṇamāsyādikālavidhīnāṃ sandhimabhito yajeteti vacanāntarānurodhāt prayogāraṃbhadvārakatvameva /",
  "GSP28jsbh2-2u:316": "saptamī ca prādhānyaparaiva /",
  "GSP28jsbh2-2u:317_0": "ataśca tādṛśājyabhāgayormantraviśeṣavidhānāt prakṛtau vyavasthāsiddhivat paurṇamāsīvikārasyāmāvāsyāvikārasya",
  "GSP28jsbh2-2u:317_1": "vā yasmin kasmiṃściddine karaṇe 'pi tayorvyavasthāsiddhirityevaṃ karmakṛtavyavasthayāpi",
  "GSP28jsbh2-2u:317_2": "rūpalābhanirāsasaṃbhavaṃ prastutamabhipretya anāsthayā taduktiḥ /",
  "GSP28jsbh2-2u:318": "yadyapi pūrvapakṣa iva prātipadikapratyayayoḥ lakṣaṇāpattistulyā;",
  "GSP28jsbh2-2u:319": "tathāpi lakṣaṇāmaṅgīkṛtyāpi niyamavidhisaṃbhave 'pūrvavidhitvāṅgīkāro na yukta iti bhāvaḥ //",
  "GSP28jsbh2-2u:320_0": "(bhāvanāprāptau anekaviśiṣṭaikakārakavidhānavat aṣṭākapālaśabdasya tātparyagrāhakatvenāgneyapadenaivāgnidravyobhayavivakṣaṇena",
  "GSP28jsbh2-2u:320_1": "viśiṣṭavyutpannatvena āgneyavākyasya rūpasamarpakatvaśaṅkā)",
  "GSP28jsbh2-2u:321": "yatra hyaprāptābhāvanānekakārakaviśiṣṭā vidhīyate,",
  "GSP28jsbh2-2u:322": "śrautavidherviśiṣṭabhāvanāvidhāna eva vyāpārāt,",
  "GSP28jsbh2-2u:323_0": "viśeṣaṇānāṃ ca viśiṣṭavidhyanyathānupapattikalpitavidhereva vidhānasiddheḥ śrautavidhestatra",
  "GSP28jsbh2-2u:323_1": "vyāpārābhāvānna vidhiphalasyājñātajñāpanasyaikaviṣayatvabhaṅga iti na vākyabhedaḥ",
  "GSP28jsbh2-2u:323_2": "-------yathā “sauryaṃ carumi” tyādau,",
  "GSP28jsbh2-2u:324": "evaṃ bhāvanāyāmaprāptāyāṃ tadanvayāt pūrvamapi viśeṣaṇānāṃ parasparavaiśiṣṭyaṃ vyutpannam,",
  "GSP28jsbh2-2u:325": "tatrānekaviśeṣaṇaviśiṣṭasyāpyekasyaiva viśeṣyasya vidheyatvānnā'vṛttilakṣaṇo vākyabhedaḥ /",
  "GSP28jsbh2-2u:326": "yathā paśunā yajetetyatra paśuprātipadikopāttajāteḥ padaśrutyā samānābhidhānaśrutyā saṅkhyāyāstṛtīyopāttakaraṇatve 'nvayādviśiṣṭaika- kārakavidhāne /",
  "GSP28jsbh2-2u:327": "yattu śāstradīpikāyāṃ kaustubhe ca --------- prāptakarmānuvādena viśiṣṭavidhāne etadvākyamudāhṛtam,",
  "GSP28jsbh2-2u:328": "tadīdṛśaṃ hyetadvākyaṃ śrutānumitaikaniṣpannamagnīṣomīyena paśunā yajeteti nyāyasudhālekhanādasyāgnīṣomīyapaśūtpatti- vākyatvena tatra prāptakarmānuvādāsaṃbhavāt prauḍhimātram /",
  "GSP28jsbh2-2u:329_0": "ata eva “ajayā krīṇātī” tyetadeva prāptakarmānuvāde viśiṣṭavidhipradarśanārthamudāhṛtaṃ",
  "GSP28jsbh2-2u:329_1": "dakṣiṇe” tyatra ṛtvigbhyo dakṣiṇāṃ dadātīti prāptadakṣiṇānuvādena tasyeti tacchabdopāttagosaṃbandhaviśiṣṭadvādaśaśatasaṅkhyāvidhāne",
  "GSP28jsbh2-2u:329_2": "prācāṃ mate ṣaṣṭhyarthasya saṅkhyāyāmanvayasya vyutpannatvācca saḥ /",
  "GSP28jsbh2-2u:330": "anenaiva nyāyena ṣaṣṭhyantasyoddeśyaviśeṣaṇatve 'pi na vākyabhedaḥ /",
  "GSP28jsbh2-2u:331": "yathātirātre brāhmaṇasya gṛhṇīyādityādau /",
  "GSP28jsbh2-2u:332_0": "evamihāpi guṇādhikaraṇavakṣyamāṇanyāyenā'mikṣāpadavadaṣṭhākapālapadasya tātparyagrāhakatvena",
  "GSP28jsbh2-2u:332_1": "bhinnapadopāttatvābhāvena taddhitāntapadenaikenaivāgnyādidevatāviśiṣṭāṣṭākapāladravyābhidhānena",
  "GSP28jsbh2-2u:332_2": "bhāvanānvayāt pūrvameva viśiṣṭavyutpannatvāt vidvadvākyavihitayāgabhāvanāprāptāvapi",
  "GSP28jsbh2-2u:332_3": "vidhānopapatteḥ pratyuta tadanaṅgīkāre sāsyadevateti dravyasaṃbandhādhikāravihitadevatātaddhitānupapattervākyabhedābhāvamāśaṅkya",
  "GSP28jsbh2-2u:332_4": "pariharati ---------- naceti //",
  "GSP28jsbh2-2u:333": "(kārakatāsaṃbadhaṃ vinā samāsādisthale viśiṣṭavyutpattisamarpaṇam) aśvābhidhānīmityādāviti // .//",
  "GSP28jsbh2-2u:334": "ādipadena “lohitoṣṇīṣā ṛtvijaḥ pracarantī” tyatra prāptapracārānuvādena ṛtviggatalauhityavidhiḥ saṃgṛhyate /",
  "GSP28jsbh2-2u:335": "ata eva aṣṭame bhāṣyakāreṇa śatāgniṣṭomamityapi samāsaḥ ubhayaviśeṣaṇaviśiṣṭaṃ gaṇamāha ---------- sa evaikārtho vidhīyate yathā lohitoṣṇīṣa ityuktam //",
  "GSP28jsbh2-2u:336": "(vyastasthaleṣu pañcadaśānyājyānītyādau tasya dvādaśaśatamityādau ca sarveṣāmapi kriyānvayasya samūlaṃ matāntaranirāsapūrvakaṃ copapādanam)",
  "GSP28jsbh2-2u:337": "ata eva kārakātiriktasaṃbandhena samāsādivṛttau vākyabhedābhāve 'pi yatra na samāsaḥ,",
  "GSP28jsbh2-2u:338": "yathā pañcadaśānyājyāni ityatra tatra bhavatyeva sa ityuktaṃ citrādhikaraṇe śāstradīpikāyām,",
  "GSP28jsbh2-2u:339": "prakṛtetu devatātvasya saṃpradānakārakatvādanyānvaye kārakatvavyāghātāpatteḥ prathamataḥ kriyānvaya evābhyupeyaḥ paścāttu dravyasaṃbandhaḥ pārṣṭika āruṇyādivat,",
  "GSP28jsbh2-2u:340": "tadabhiprāyikaiva taddhitādivṛttiriti vaiśiṣṭyasyāvyutpannatvāt duruddharo vākyabhedaḥ /",
  "GSP28jsbh2-2u:341": "nacaitatkalpanāyā nirmūlatvam;",
  "GSP28jsbh2-2u:342_0": "“ekapadopāttasyāpyanekakārakasya parasparānvayābhāvenaikaviśiṣṭetaravidhyayogānnagneya",
  "GSP28jsbh2-2u:342_1": "ityatraikatvena vidhissaṃbhavatī” tyādinā tathā “anyataraviśiṣṭānyataravidhāvapi",
  "GSP28jsbh2-2u:342_2": "dravyadevatayorbhinnakārakatvāt kārakayoścānyonyaviśeṣaṇatvābhāvenaikakārakaviśiṣṭakārakāntaravidhyayogādi”",
  "GSP28jsbh2-2u:342_3": "tyādināca nyāyasudhāyāṃ vākyabhedaprapañcāvasare sūcanena samūlatvāt /",
  "GSP28jsbh2-2u:343_0": "evaṃ sthite bhinnapadopāttānyapiyāni sāmānādhikaraṇyena ṣaṣṭhyā vā kriyānvayāt prāk",
  "GSP28jsbh2-2u:343_1": "mithaḥ saṃbandhaṃ śabdato vastutaśca vidhimanādṛtyaiva labhante --------- yathābhyuditeṣṭau",
  "GSP28jsbh2-2u:343_2": "viṣṇave śipiviṣṭāyeti padadvayenāpi “kimitte viṣṇo paricakṣyaṃ bhūt prayadvavakṣe",
  "GSP28jsbh2-2u:343_3": "śipiviṣṭo asmīti yaḥ paśorbhūmā yā puṣṭiḥ tadviṣṇuḥ śipiviṣṭo 'tiriktaḥ evātiriktaṃ",
  "GSP28jsbh2-2u:343_4": "dadhātī“ti mantravarṇārthavādebhyaḥ śipiśabdavācyaraśmyāviṣṭaviṣṇurūpaviśiṣṭaikārthaprasiddhyā",
  "GSP28jsbh2-2u:343_5": "viśiṣṭānvayavyutpattyā na vākyabheda iti pārthasārathinoktam,",
  "GSP28jsbh2-2u:344": "taddūṣaṇaṃ kaustubhoktaṃ ṣaṣṭhe tadadhikaraṇe vyaktīkariṣyate /",
  "GSP28jsbh2-2u:345": "yadapi tasya dvādaśaśatamiti vākye gosaṅkhyobhayavidhāne vākyabhedāpattinirāsāya ṣaṣṭhīsthale 'pi parasparānvayakalpanaṃ prācām,",
  "GSP28jsbh2-2u:346_0": "tadapi goviśiṣṭasaṅkhyāvidhānena kathañcidvākyabhedaparihāre 'pi samuccitāśvāderapi",
  "GSP28jsbh2-2u:346_1": "vidhānāttadāpatteranivāryatvāt tatrobhayaviśiṣṭadakṣiṇādānavidhānasyaiva āvaśyakatve",
  "GSP28jsbh2-2u:346_2": "tenaiva tatparihāre tadanurodhena vyutpattyantarakalpanayā ṣaṣṭhyarthasyāpyanvayakalpane",
  "GSP28jsbh2-2u:346_3": "prayojanābhāvāt vyarthamiti kaustubhe draṣṭavyam //",
  "GSP28jsbh2-2u:347": "(āgneyavākyena rūpalābhanirāsopasaṃhāraḥ)",
  "GSP28jsbh2-2u:348": "ataścāgneyādivākyeṣu dravyadevatāviśiṣṭayāgāntaravidhānasyāvaśyakatvāt na rūpamanayoḥ prāpyata ityupasaṃharati --------- ataśceti //",
  "GSP28jsbh2-2u:349": "(saumikadharmāṇāmanyonyāśrayāpattyātideśādi nirāsena prakārantareṇa rūpalābhanirāsaḥ)",
  "GSP28jsbh2-2u:350": "kaustubhoktaprakārāntareṇa rūpalābhaṃ kathañcit manasi nidhāya dūṣaṇāntamāha --------- astu veti //",
  "GSP28jsbh2-2u:351_0": "jyautiṣṭomikadharmātideśasya somavidherdīkṣaṇīyādyaṅgadvāreṇa darśapūrṇamāsavidhyupajīvitvāt",
  "GSP28jsbh2-2u:351_1": "tayorapi tadupajīvitve anyonyāśrayāpatteratideśaprāptāṅgaviśiṣṭeṣṭibhāvanāyāḥ prātaḥkāle",
  "GSP28jsbh2-2u:351_2": "'nuṣṭhānāsaṃbhavena pratipadīṣṭyāpatterasaṃbhavaḥ kathañcitpadena sūcitaḥ //",
  "GSP28jsbh2-2u:352": "(yacchabdasya tacchabdāvadhikārthaprāptimātradyotakatvena prakṛte gatyantarasaṃbhavena ca na karmavidhirityupapādanam)",
  "GSP28jsbh2-2u:353": "tacchabdāvadhiketi //",
  "GSP28jsbh2-2u:354": "yāvadukthyenetyasmāt pūrvaṃ sa iti tacchabdādhyāhārasyāvaśyakatvāt tadarthāvadhiprāptidyotanena vidhitvapratibandhaḥ /",
  "GSP28jsbh2-2u:355_0": "evaṃ satyapi yacchabdasattve tasya prāptidyotanamātrakāritvāt pramāṇāntareṇa viśiṣṭasya",
  "GSP28jsbh2-2u:355_1": "prāptyabhāve 'gatyā viśeṣaṇamātraprāptidyotakatvamaṅgīkṛtyāgatyā viśiṣṭavidhirapi",
  "GSP28jsbh2-2u:355_2": "“yo dīkṣita” itivat svīkriyate /",
  "GSP28jsbh2-2u:356": "natviha tathāsti; vakṣyamāṇarītyānarthakyāsaṃbhavenāgaterabhāvādityarthaḥ //",
  "GSP28jsbh2-2u:357": "(vidvadvākyena samudāyānuvādaḥ,",
  "GSP28jsbh2-2u:358": "evamapi ṣaṇṇāmeva phalasaṃbandha ityādi nirūpaṇam) anekopādānāditi //",
  "GSP28jsbh2-2u:359": "yathānekeṣāṃ vṛkṣāṇāṃ ekadeśasthitānāṃ vanamityekapadopādānādekapratītiviṣayatvāt samudāyasiddhistadvat ihetyarthaḥ /",
  "GSP28jsbh2-2u:360_0": "atra samudāyasyānuvaditārau samudāyavacanāviti yathāśrutabhāṣyāt paurṇamāsyādiśabdayoḥ",
  "GSP28jsbh2-2u:360_1": "samudāyavacanatvapratīteḥ samudāyadvayasyaiva phalasaṃbandhabhramaṃ vārayati --------- prātipadikasyeti //",
  "GSP28jsbh2-2u:361_0": "samudāyasya kālayogābhāvena tatprakhyanyāyāviṣayatvenaiva tannāmatvāsaṃbhavāt samudāyasya",
  "GSP28jsbh2-2u:361_1": "mānāntarāpramitatvena vidvadvākyayoranuvādāyogāt yajinā tadanuvāde lakṣaṇāpatteḥ",
  "GSP28jsbh2-2u:361_2": "prātipadikena ṣaḍyāgasamudāyināmevābhidhānātteṣāmeva vidhyarthamanuvādāt samudāyināmeva",
  "GSP28jsbh2-2u:361_3": "phalasaṃbandha ityarthaḥ /",
  "GSP28jsbh2-2u:362": "phalavākye samudāyyanuvāde dvivacanānupapattiṃ pariharati -------- dvivacanasyeti //",
  "GSP28jsbh2-2u:363": "svapadaṃ dvivacanaparam /",
  "GSP28jsbh2-2u:364": "tena dvitvāśrayasamudāyaghaṭakasamudāyivṛttitvasaṃbandhena bahutvalakṣaṇāyāṃ śakyasaṃbandhaghaṭakībhūtasamudāyadvayatātparyagrāhakaṃ vidvadvākyadvayamityarthaḥ /",
  "GSP28jsbh2-2u:365": "yathāceti //",
  "GSP28jsbh2-2u:366_0": "(sāyaṃprātaḥ kālayorivābhyāsenāpi kāladvayasaṃbandhopapattyā aṅgatvena vidhānāduddeśyānekatvanimittavākyabhedābhāvāt",
  "GSP28jsbh2-2u:366_1": "upasthitisattvena ekavākyagatatvena ca prakaraṇāntarādinyāyasyāpyapravṛtterāgneyaikatvamiti",
  "GSP28jsbh2-2u:366_2": "pārthasārathimatanirūpaṇam)",
  "GSP28jsbh2-2u:367": "yadyapi cāgneyavākye naikasmin karmaṇi kāladvayaniveśāsaṃbhavena samuccitakāladvayalakṣaṇaguṇāt bhedaḥ saṃbhavati;",
  "GSP28jsbh2-2u:368": "tasyāgnihotre sāyaṃprātaḥkālayoriva abhyāsenāpyupapatteḥ,",
  "GSP28jsbh2-2u:369": "navā kālasyānupādeyatvenoddeśyatvāt tadanekatvanimittakavākyabhedāpādakaguṇāt saḥ;",
  "GSP28jsbh2-2u:370": "kālasyānupādeyatve 'pi amāvāsyāyāmaparāhṇa itivadaṅgatvena vidheyatvopapatteruddeśyānekatvanimittavākyabhedāprasakteḥ /",
  "GSP28jsbh2-2u:371": "nāpyanupādeyaguṇayogarūpaprakaraṇāntarāt; tasya sannidhāvapravṛtteḥ //",
  "GSP28jsbh2-2u:372": "kiñca saṅkhyāvyatiriktabhedapramāṇānāṃ vākyāntaravihitakarmapratiyogikabhedakatvaniyamāt svavākyopāttakarmapratiyogikabhedabodhaktavāsaṃbhavādatra na saḥ /",
  "GSP28jsbh2-2u:373": "ataḥ pārthasārathyuktamāgnaiyaikatvameva yuktam //",
  "GSP28jsbh2-2u:374": "(utpattivākyasthasya karmabhedāpādakasya padārthasya saṅkhyāyā iva karmabhedakatvena paurṇamāsyamāvāsyākālayoḥ sāyaṃprātaḥkālavaiṣamyāt,",
  "GSP28jsbh2-2u:375": "āgneya dvitvamevamapi vidvadvākyena samudāyānuvādasārthakyārthaṃ darśapūrṇamāsābhyāmityatra bahutvalakṣaṇetyādinirūpaṇam)",
  "GSP28jsbh2-2u:376": "tathāpi yasya padārthasya bhedamāvṛttiṃ vā vinā na karmānvayayogyatvam,",
  "GSP28jsbh2-2u:377_0": "tasyotpattivākyasthasya karmotpattibhedakatvamanutpannavākyagatasya tvāvṛttibodhakatvamityarthasya",
  "GSP28jsbh2-2u:377_1": "saṅkhyādau kḷptatvādihāpi tasyotpattivākyagatatvena guṇasyaiva karmabhedakatvopapattiḥ /",
  "GSP28jsbh2-2u:378": "ataeva sāyaṃprātaḥ kālayoranutpattivākyagatatvena guṇasyaiva karmabhedakatvopapattiḥ /",
  "GSP28jsbh2-2u:379": "ata eva sāyaṃprātaḥkālayoranutpattivākyagatatvādabhyāsāpādakatvameva /",
  "GSP28jsbh2-2u:380": "bhedo 'picātra saṅkhyāvadanekatvabodhanadvāraiva,",
  "GSP28jsbh2-2u:381": "natu kiñcitpratiyogikaḥ;",
  "GSP28jsbh2-2u:382": "pramāṇāntaravat pratiyoginaḥ pūrvamaprasidhyā tannirūpitabhedasya bodhayitumaśakyatvāt /",
  "GSP28jsbh2-2u:383": "evaṃsati pramāṇabalena saṅkhyāvadguṇasyāpi svavākyavihitakarmapratiyogikabhedabodhakatve 'pi na kṣatiḥ /",
  "GSP28jsbh2-2u:384": "ata āgneyabheda iti kaustubhe vyaktamityarthaḥ /",
  "GSP28jsbh2-2u:385": "prapañcitapadopādānāt prakāśakāropapāditaprakārāntarāt bhedanirāso 'pi tatra draṣṭavya iti sūcitam /",
  "GSP28jsbh2-2u:386": "naca --------- evaṃ tarhi āgneyabhede tatraiva dvivacanopapattyā tayoreva phalasaṃbandhopapatteḥ kimiti bahutvalakṣaṇāśrayaṇamiti ------- vācyam;",
  "GSP28jsbh2-2u:387": "vidvadvākyagatasamudāyānuvādavaiyarthyaparihārārthaṃ prayojanajijñāsayā tasyā āvaśyakatvāditi bhāvaḥ //",
  "GSP28jsbh2-2u:388": "(vaiśvadevavākye samudāyānuvādopayogaḥ) vaiśvadevena yajetetivaditi //",
  "GSP28jsbh2-2u:389_0": "etasya vākyasya viśvadevadevatākayāgaghaṭitasamudāyasiddhidvārā āgneyādyaṣṭayāgānāṃ",
  "GSP28jsbh2-2u:389_1": "prācīnapravaṇadeśādisaṃbandhasidhyarthatvenānyaparatvena na karmāntaravidhāyakatvaṃ tadvadityarthaḥ //",
  "GSP28jsbh2-2u:390": "(vacanāntaraprāptadvyahakālīnatvaprātaḥkālīnatvayorbādhāpattyā trikasya trikasyaikaprayogasiddhyarthaṃ samudāyadvayānuvāda iti nirūpaṇam) anyathā hīti //",
  "GSP28jsbh2-2u:391": "naca -------- pratyekaprayogakalpane ekaphalasādhanatvānupapattiḥ;",
  "GSP28jsbh2-2u:392": "pratyekaṃ prayuktānāmapi āgneyādīnāmanīkavatyādivadevāpūrvarūpeṇaikakṣaṇavartitvena phalasāhityopapatteḥ /",
  "GSP28jsbh2-2u:393_0": "ataeva “same darśapūrṇamāsābhyāmi“tivacanena daiśikaprayogavidhivat kṣaṇaṃ daiśikasāhityāvagame",
  "GSP28jsbh2-2u:393_1": "'pyekasminneva same deśe tisṛṣu paurṇamāsīṣu amāvāsyāsu caikaikapradhānasyāgnyanvādhānādibrāhmaṇatarpaṇāntāṅgaviśiṣṭasya",
  "GSP28jsbh2-2u:393_2": "prayoge 'pi na kṣatiḥ /",
  "GSP28jsbh2-2u:394": "nahyekasyāmeva paurṇamāsyāmamāvāsyāyāṃ vā pradhānayāgaprayogatrayaṃ yujyate /",
  "GSP28jsbh2-2u:395": "dvyahakālīnaprātaḥ kālīnatvayorvacanāntaraprāptayorbādhāpatteḥ /",
  "GSP28jsbh2-2u:396": "ataḥ pratyekaṃ prayogavyāvṛttaye trikasya trikasyaikaprayogatāsidhyarthametadvākyadvayamiti na vaiyarthyam //",
  "GSP28jsbh2-2u:397": "(āgneyādyutpattivākya eva kālaśravaṇe 'pi ya iṣṭyeti vākyevailakṣaṇyānna pṛthakprayoga iti nirūpaṇam)",
  "GSP28jsbh2-2u:398": "ata eva utpattivākye kālaśravaṇe 'pi yāvattadanvayānurodhena prayogavidhikalpanam,",
  "GSP28jsbh2-2u:399_0": "tataḥ pūrvameva pravṛttaitadvākyadvayena prayogavidhānānna tatrāpi prayogavidhikalpanamiti",
  "GSP28jsbh2-2u:399_1": "“ya iṣṭhye“tivākyavat prāptaprayogānuvādeneha kālamātravidhānena na vikṛtīṣṭīnāmiveha",
  "GSP28jsbh2-2u:399_2": "pṛthakprayogaśaṅkāvakāśaḥ /",
  "GSP28jsbh2-2u:400_0": "“ya iṣṭhye” tyatratu yacchabdasamabhivyāhāreṇa vikṛtiprayogānuvādena kālamātravidhānena",
  "GSP28jsbh2-2u:400_1": "pratyekaprayogakalpanābhyanujñānāt tattadvilakṣaṇaphalasādhanānāṃ kāmanaiyatyāsaṃbhavenaikaprayogavidhiviṣayatvānupapatteścānuvādyagatatvenāvivakṣitasāhityānāṃ",
  "GSP28jsbh2-2u:400_2": "bhinnaprayogataiva /",
  "GSP28jsbh2-2u:401_0": "prakṛtetu prāptānāmapi pradhānānāṃ prayogaviṣayatvena vidheyatvāt tattatkālaviśiṣṭaprayogaviṣayatvena",
  "GSP28jsbh2-2u:401_1": "vidheyayāgagatasāhityasya tadaṅgasāhityasya ca vivakṣitatvānna yuktaḥ prayogabheda ityarthaḥ //",
  "GSP28jsbh2-2u:402": "(utpattivākye kālaśravaṇaṃ adhikārādivākyagatayajisaṅkocārthamiti nirūpaṇam)",
  "GSP28jsbh2-2u:403": "kimarthaṃ tarhyutpattivākye kālaśravaṇamityāśaṅkāṃ pariharati ----------- evaṃ ceti //",
  "GSP28jsbh2-2u:404": "samudāyasidhyarthamiti //.//",
  "GSP28jsbh2-2u:405": "(vidvadvākyaprāmāṇyopapādanam)",
  "GSP28jsbh2-2u:406": "anena ca sarvasyāpyanuvādakatve anadhigatārthagantṛtvasvarūpaprāmāṇyānāpattiḥ śakyārthānuvādakatve 'pi anadhigatasamudāyabodhakatvena prāmāṇyopapatteḥ parihṛtā iti //",
  "GSP28jsbh2-2u:407": "(pūrvottarakalpayoḥ prayojananirūpaṇam) siddhamiti /",
  "GSP28jsbh2-2u:408": "evañca “caturdaśa paurṇamāsyāmāhutayo hūyante trayodaśāmāvāsyāyāmi“ti āhavanīyagatavaṣaṭkārāhutiparigaṇanaparaṃ liṅgadarśanamapyupapadyate /",
  "GSP28jsbh2-2u:409": "anyathā prathame pakṣe paurṇamāsyāṃ pañcadaśatvasyāmāvāsyāyāṃ caturdaśatvasya cāpatteḥ dvitīyapakṣecobhayatra dvādaśatvāpattestadanupapattiḥ,",
  "GSP28jsbh2-2u:410_0": "mamatu pañca prayājāḥ dvāvājyabhāgau sviṣṭakṛt trayo 'nūyājāḥ paurṇamāsyāṃ pradhānatrayamiti",
  "GSP28jsbh2-2u:410_1": "caturdaśatvamamāvāsyāyāṃ pañca sānnāyyayoḥ saṃpratipannadevatyatvena sahānuṣṭhānāt",
  "GSP28jsbh2-2u:410_2": "trayodaśatvaṃ copapannaṃ bhavatīti prayojanaṃ pūrvottarapakṣapratipādanenaiva spaṣṭīkṛtam //",
  "GSP28jsbh2-2u:411": "iti tṛtīyaṃ paurṇamāsyadhikaraṇam //",
  "GSP28jsbh2-2u:412": "------------------ &lt;B1&gt; (4 adhikaraṇam / ) (a.2 pā.2 adhi.4) paurṇamāsīvadupāṃśuyājasyāt //",
  "GSP28jsbh2-2u:413_0": "tatraiva “jāmi vā etadyajñasya kriyate yadanvañcau puroḍāśau upāṃśuyājamantarā yajati",
  "GSP28jsbh2-2u:413_1": "viṣṇurupāṃśu yaṣṭavyo 'jāmitvāya prajāpatirupāṃśu yaṣṭavyo 'jāmitvāyāgnīṣomāvupāṃśu",
  "GSP28jsbh2-2u:413_2": "yaṣṭavyāvajāmitvāye” ti śrute antarāvākye pūrvavadeva na karmāntara vidhiḥ,",
  "GSP28jsbh2-2u:414": "apitu tavyapratyayāntavākyairvihitānāṃ devatopāṃśugvaviśiṣṭayāgānāṃ samudāyasiddhyarthamanuvāda eva /",
  "GSP28jsbh2-2u:415": "tatprayojanaṃ cāntarālakālavidhiḥ; (trayāṇāmeteṣāṃ)",
  "GSP28jsbh2-2u:416": "“tāvabrūtāmagnīṣomāvājyasyaiva nāvupāṃśu paurṇamāsyāṃ yajanni“tikālasaṃbandhāttātparyagrahadvārā phalasaṃbandhasiddhirvā /",
  "GSP28jsbh2-2u:417_0": "anyathā hyagnīṣomadevatyasyaiva kālasaṃbandhāt phalasaṃbandhaḥ syāditi prāpte ----------",
  "GSP28jsbh2-2u:417_1": "upakramopasaṃhārayorekaviṣayatvenaikavākyatvapratīterna tavyapratyayāntavākyaiḥ karmavidhiḥ,",
  "GSP28jsbh2-2u:418": "antarāvākya eva tu kālopāṃśutvaviśiṣṭaikakarmavidhiḥ /",
  "GSP28jsbh2-2u:419": "tadarthavādaścāyaṃ pūrvottarabhāvena sarvo 'pi; anyathā vākyabhedāpatteḥ /",
  "GSP28jsbh2-2u:420": "ataeva tavyapratyayāntairdevatāmātravidhirantarālavākyasthakarmaṇītyapi ------- apāstam /",
  "GSP28jsbh2-2u:421": "naca tatra devatālābhaḥ;",
  "GSP28jsbh2-2u:422": "śākhābhedena vaiṣṇavaprajāpatyāgnīṣomīyayājyānuvākyāyugalānāmetadyāgakrame samāmnātānāṃ vikalpena tattaddevatākalpakatvopapatteḥ /",
  "GSP28jsbh2-2u:423": "tasyaca “tāvabrūtā” mityanena kālasaṃbandhātphalasaṃbandhaḥ //",
  "GSP28jsbh2-2u:424": "naca -------- utpattiśiṣṭakālasaṃbandhānāmevāgneyādīnāṃ jhaṭityupasthitatvena phalasaṃbandhāpatterutpannaśiṣṭakālasaṃbandhasyopāṃśuyājasya phalasaṃbandhānāpattiḥ,",
  "GSP28jsbh2-2u:425": "anyathā puroḍāśāntarālasaṃbandhānyathānupapattyaiva paurṇamāsyādikālalābhenopāṃśuyājasya phalasaṃbandhāpattau tāvabrūtāmityasyāpi tatphalatvānupapatteriti ---------- vācyam;",
  "GSP28jsbh2-2u:426_0": "tāvabrūtāmityetadanantaramevopāṃśuyājamantarā yajatīti paṭhitamiti vārtikadarśanādasyāpi",
  "GSP28jsbh2-2u:426_1": "kālasyotpattivākyenaiva vidheyatayā bhinnavākyatvābhāvena tulyabalatvātphalasaṃbandhopapatteḥ /",
  "GSP28jsbh2-2u:427": "ato nāyaṃ samudāyānuvādaḥ iti siddham /",
  "GSP28jsbh2-2u:428": "prayojanaṃ spaṣṭam // 4 // iti caturthamupāṃśuyājādhikaraṇam //",
  "GSP28jsbh2-2u:429": "&lt;B2&gt; (etadādyadhikaraṇatrayasya pūrvādhikaraṇenāpavādasaṅgatyādyupapādanam)",
  "GSP28jsbh2-2u:430_0": "itaḥ paramadhikaraṇatrayeṇa samudāyānuvādatvāpavādena abhyāsasya nirūpaṇāt pūrvapakṣe",
  "GSP28jsbh2-2u:430_1": "karmabhedāt siddhānte ca karmaikyāt prakṛtasaṅgatiṃ spaṣṭatvādanabhidhāya viṣayapradarśanapūrvakaṃ",
  "GSP28jsbh2-2u:430_2": "pūrvapakṣamāha -------- jāmiveti //",
  "GSP28jsbh2-2u:431_0": "daśame jāmikaraṇācceti sūtre bhāṣyakāreṇa jāmitā sādṛśyamiti vyākhyānakaraṇāt saundaryavācino",
  "GSP28jsbh2-2u:431_1": "'pi jāmiśabdasya sādṛśye lakṣaṇeti nyāyasudhāyāmukteśca yajñasya jāmisadṛśamālasyamidaṃ",
  "GSP28jsbh2-2u:431_2": "kriyate yadanvañcau avyavetau puroḍāśāvāgneyāgnīṣomīyau kriyete /",
  "GSP28jsbh2-2u:432": "atastatparihārāya antarā yāgāntaraṃ kartavyamityarthaḥ /",
  "GSP28jsbh2-2u:433_0": "viṣṇvādivākyairyāgavidhāvupāṃśuyājatrayāpattyā paurṇamāsyāṃ ṣoḍaśāhutyāpatteḥ pūrvoktaliṅgadarśanākṣepeṇa",
  "GSP28jsbh2-2u:433_1": "pūrvapakṣotthānāt upāṃśuyājacintāyā vaiśeṣikyānantarasaṅgatyā prāthamyopapattiṃ sūcayituṃ tatraivetyuktam //",
  "GSP28jsbh2-2u:434": "(antarāvākye pūrvapakṣaḥ)",
  "GSP28jsbh2-2u:435_0": "antarāvākye laṭleṭoḥ sandigdhatvāt “svādhyāyo 'dhyetavya ityādau tavyapratyayasyāsaṃśayaṃ",
  "GSP28jsbh2-2u:435_1": "vidhāyakatvadarśanādyatra dravyadevatādiyāgaparicāyakaṃ rūpaṃ tatraiva bhūyastvenobhayaśrutīti",
  "GSP28jsbh2-2u:435_2": "nyāyena yāgavidhitvapratīterantarāvākye tadabhāve na yāgavidhiḥ,",
  "GSP28jsbh2-2u:436": "apitu tavyayuktavākyeṣvevetyabhipretya pūrvapakṣamupapādayati ---------- pūrvavadeveti //",
  "GSP28jsbh2-2u:437_0": "naca ---------- jāmitopakrameṇa tadapanāyakakarmastutyarthatvenopāttajāmitvopasaṃhāreṇaikaviṣayatayaikavākyatāyā",
  "GSP28jsbh2-2u:437_1": "jāteṣṭivākya iveha pratītestavyayuktavākyānāṃ yāgatrayavidhāyatve vākyabhedāpattyā",
  "GSP28jsbh2-2u:437_2": "tadbhaṅgāpattiriti -------- vācyam;",
  "GSP28jsbh2-2u:438": "ajāmitvasya pratyekamupasaṃhāreṇa tadanurodhādupakramasyāpi pratyekamanuṣaṅgāvagateḥ bhinnavākyatvasyaiva yuktatvāt,",
  "GSP28jsbh2-2u:439": "anyathā jāteṣṭivat sakṛdevānte tadāpattau pratyekaṃ tadanupapatteḥ /",
  "GSP28jsbh2-2u:440": "ato yadyapi tavyapratyayena viṣṇvādīnāṃ prādhānyaṃ pratīyate;",
  "GSP28jsbh2-2u:441": "tathāpi teṣāṃ bhūtabhāvyupayogābhāvena tadanupapatteḥ saktvakaraṇatvādilakṣaṇayā guṇatvopapatteḥ tattaddevatopāṃśutvaviśiṣṭayāgānāṃ vidhānaṃ teṣu nānupapannam /",
  "GSP28jsbh2-2u:442": "antarāvākyasthayajipadantu teṣāmeva yāgānāmanuvādakam,",
  "GSP28jsbh2-2u:443": "upāṃśuyājapadamapi teṣāmevāvyutpannaṃsāmānādhikaraṇyena nāmadheyam, natu yaugikam /",
  "GSP28jsbh2-2u:444": "tathātve “cajoḥ kughiṇyatorityanena jakārāntasya dhātorghiṇyatoḥ pratyayayoḥ kutvavidhānenopāṃśuyāga iti rūpāpatteḥ /",
  "GSP28jsbh2-2u:445": "ata eva antarāvākye upāṃśutvaguṇatve naiva vidhānam,",
  "GSP28jsbh2-2u:446": "apitvantarākālamātraṃ yajyupāttayāgatrayoddeśena vidhīyate /",
  "GSP28jsbh2-2u:447": "naca antarāvidhinā jāmitopakramasya vyavadhānānnānuṣaṅgo yuktaḥ;",
  "GSP28jsbh2-2u:448": "samudāyastutyarthamatrāpi anvayenāvyavadhānopapatteḥ /",
  "GSP28jsbh2-2u:449": "vastutastu ---------- taittarīyaśākhāyāmantarālavākyepyajāmitvāyeti pāṭhājjāmitopakramastanmātraviṣaya eva,",
  "GSP28jsbh2-2u:450": "viṣṇvādivākyeṣu ajāmitvāyetyetāvanmātrameva ajāmitvasaṃpādakāntarālakālavidhānalabdhājāmitvasaṃpādakatayā- nuvādo yāgastutyartha eva /",
  "GSP28jsbh2-2u:451": "evañca śākhābhedena kramāmnātānāṃ vaiṣṇavaprājāpattyāgnīṣomīyayājyānuvākyāyugalānāṃ liṅgadeva tadyāgāṅgatvopapatterna devatāvidhikalpakatvamiti lāghavam /",
  "GSP28jsbh2-2u:452": "naca antarāvākye 'pi yāgāntaravidhiḥ śaṅkyaḥ; bhedakapramāṇābhāvāt,",
  "GSP28jsbh2-2u:453": "tattadyājyānāṃ tattadyāgāṅgatveneha māntravarṇikadevatākalpanānupapattyārūpatvācca tadanāpatteḥ /",
  "GSP28jsbh2-2u:454": "ato yuktaṃ viṣṇvādivākye yāgatrayavidhānamupāṃśuvākye yajatīti samudāyānuvāda iti bhāvaḥ //",
  "GSP28jsbh2-2u:455": "(samudāyānuvādasyāntarālakālavidhiḥ,",
  "GSP28jsbh2-2u:456": "tasyānyathālābhe trayāṇāṃ phalasaṃbandha iti prayojanadvayopapādanam)",
  "GSP28jsbh2-2u:457": "samudāyānuvādaprayojanamāha --------- tatprayojanamiti // .//",
  "GSP28jsbh2-2u:458": "naca -------- puroḍāśanairantaryāpādita- jāmitānivartakatānuvādabalādevāntarāle 'nuṣṭhānopapatternaitatprayojanaṃ yuktamityasvarasāt prayojanāntaramāha------------ trayāṇāmiti //",
  "GSP28jsbh2-2u:459_0": "etadabhāve hi “tāvabrūtāmiti vākye agnīṣomapadopādānāt tadupāttayoragnīṣomayorupalakṣaṇatvena",
  "GSP28jsbh2-2u:459_1": "viśeṣaṇatvena vānvayādagnīṣomadevatyavijātīyayāgasyaiva paurṇamāsīkāloddeśenopādānādvidvadvākyaphalavākyayoḥ",
  "GSP28jsbh2-2u:459_2": "tasyaiva grahaṇāt phalasaṃbandhopapattyetarayoraṅgatvasyaivāpattiḥ /",
  "GSP28jsbh2-2u:460": "satitve tasmin samudāyānuvāde trayāṇāmupāṃśuyāgasaṃjñakatvāvagaterupāṃśu paurṇamāsyāmityatra nāmaikadeśena kālasaṃbandhāt trayāṇāṃ tatsiddhiḥ /",
  "GSP28jsbh2-2u:461": "nahi tadāgnīṣomīyapadamupalakṣaṇaṃ viśeṣaṇaṃ vā bhavitumarhati;",
  "GSP28jsbh2-2u:462": "samudāyānuvādavaiyarthyāpattyā vaiśvadevapadavadeva viṣṇvādidevatopalakṣaṇatvāt /",
  "GSP28jsbh2-2u:463": "atastrayāṇāṃ phalasaṃbandhasiddhiḥ prayojanamityarthaḥ //",
  "GSP28jsbh2-2u:464_0": "(pratyekamajāmitvopasaṃhārasya viṣṇvādidevatāsu pratyekaṃ tatkaraṇaśaktipradarśanārthatvenopapattyaikavākyatayopāṃśuvākya",
  "GSP28jsbh2-2u:464_1": "eva yāgavidhiḥ viṣṇādivākyaṃ tvarthavāda iti siddhāntopakramaḥ)",
  "GSP28jsbh2-2u:465_0": "pratyekamajāmitvopasaṃhārasya viṣṇvādidevatāsu pratyekamajāmīkaraṇaśaktipradarśanamukhena",
  "GSP28jsbh2-2u:465_1": "tajjanyayāgastutiparatayaikavākyatve 'pyupapattervaiśvānaravākyanyāyenopakramopasaṃhārasyaikaviṣayatayā",
  "GSP28jsbh2-2u:465_2": "pratīyamānaikavākyatātyāgenānuṣaṅgeṇa bhinnavākyatāyā ayuktatvāt tavyapratyaye vidhau",
  "GSP28jsbh2-2u:465_3": "lakṣaṇāpatteḥ “upāṃśuyājamantarā yajatī“tyatraivāprāptārthatvena leṭtvakalpanayā",
  "GSP28jsbh2-2u:465_4": "yāgavidhānaṃ yuktam,",
  "GSP28jsbh2-2u:466": "natu tavyopāttavākyeṣu vākyabhedāpatterarthavādatvasyaiva nyāyyatvādityabhipretya siddhāntamāha ------- upakrameti //",
  "GSP28jsbh2-2u:467_0": "evañca puroḍāśanairantaryāpāditāyā jāmitāyā antarālakālasaṃbandhinā vidheyena nivṛttipratītetyatrāntarālarūpaguṇopabandhastatraiva",
  "GSP28jsbh2-2u:467_1": "karmacodanāpratīterantarāvākya eva karmacodanetyarthaḥ //",
  "GSP28jsbh2-2u:468_0": "(māntravarṇikavaikalpikaviṣṇvādidevatāprāptyā viṣṇvādivākyārthavādatvenākṣepaḥ pūrvaśāstrapravṛttyāntarālakālavidhānenopāṃśayājaśabdasya",
  "GSP28jsbh2-2u:468_1": "yaugikatvena copāṃśuviśiṣṭasyāntarāle vidhānamityādinirūpaṇam)",
  "GSP28jsbh2-2u:469": "ata eva tatraiva māntravarṇikadevatākalpanāt nārūpatvamityāha ---------- śākhābhedeneti //",
  "GSP28jsbh2-2u:470": "aitareyake āgneyaindrāgnayājyānuvākyāyugalayormadhye “idaṃ viṣṇuḥ pratadviṣṇuri” tyubhayamāmnātam /",
  "GSP28jsbh2-2u:471": "athavā --------- trirdevaḥ pṛthivītivā pratadviṣṇurityasya sthāne āmnātam /",
  "GSP28jsbh2-2u:472": "taittirīye tanmadhye “prajāpate na tvat /",
  "GSP28jsbh2-2u:473": "sa vedasa” iti yugalamāmnātam /",
  "GSP28jsbh2-2u:474": "tathaivaṃ aitareyake evaṃ tanmadhye “anyaṃ divo agnīṣomau yo aghavāmi“ti yugalamiti śākhābhedenāmnātamityarthaḥ vikalpenāpīti //",
  "GSP28jsbh2-2u:475": "dṛṣṭārthatvāt devatātrayasya vikalpaḥ /",
  "GSP28jsbh2-2u:476": "evañca māntravarṇikadevatābhede nārthavādasamarpitadevatāvaiśiṣṭyakalpanayā viśiṣṭavidhyaṅgīkāro yuktaḥ /",
  "GSP28jsbh2-2u:477": "arthavādatvenāpi tadupapatteḥ /",
  "GSP28jsbh2-2u:478": "naca jāmitādoṣāpanayanārthatvenāntarālakāle 'nuṣṭhānasya phalabalādeva siddherantarālakālavidhivaiyarthyam;",
  "GSP28jsbh2-2u:479": "tadākṣiptāntarālakālavidhitaḥ pūrvapravṛttyā abhyudayaśiraskatvārthaṃ tadvidhyupapattyāntarālakāle upāṃśutvaviśiṣṭayāgabhāvanāvidhānopapatteḥ /",
  "GSP28jsbh2-2u:480": "yadyapi upāṃśuyājaśabdasya na yaugikatvam,",
  "GSP28jsbh2-2u:481": "kutvāpatteḥ';",
  "GSP28jsbh2-2u:482_0": "tathāpi “chandasi dṛṣṭānuvidhiri“ti sūtrāt kathañcit kutvābhāvaṃ kṛtvā pratīyamānāvayavārthatyāgenātiriktaśaktikalpane",
  "GSP28jsbh2-2u:482_1": "pramāṇābhāvāt prokṣaṇīśabdavadyaugikamiti na doṣa ityarthaḥ //",
  "GSP28jsbh2-2u:483": "(tāvabrūtāmityasya dravyadaivatayāgānāṃ prāptatvāttadvidhānāsaṃbhavena vidhisarūpasyāpi ya iṣṭyetivatkālasaṃbandhamātraparatvam,",
  "GSP28jsbh2-2u:484": "tasya phalasaṃbandhaḥ phalamityādinirūpaṇam) tasya ceti //",
  "GSP28jsbh2-2u:485": "antarāvākyavihitayāgasyetyarthaḥ /",
  "GSP28jsbh2-2u:486": "idañca vacanaṃ purākalpasarūpārthavādarūpamapi siddhavadanuvādānyathānupapattyā vidhikalpane 'pi na tāvadyāgasya vidhāyakam;",
  "GSP28jsbh2-2u:487": "antarāvākyenaiva prāptatvāt /",
  "GSP28jsbh2-2u:488": "nāpi bhāṣyoktarītyāgnīṣomadevatāvidhāyakam; ubhayoḥ kalpyatvāviśeṣe yājyāmantravarṇādeva prāpteḥ /",
  "GSP28jsbh2-2u:489": "ata eva prāptatvānnājyasyāpi; ato 'prāptapaurṇamāsīkālavidhāyakam /",
  "GSP28jsbh2-2u:490": "ataśca yāgaikatvapakṣe yāgānuvādena kālavidhānāttadviśeṣaṇasya agnīṣomadevatyatvasyānuvādyagatatvenāvivakṣitatvāt tritayadaivatyasyāpi phalasaṃbandhasiddhiḥ /",
  "GSP28jsbh2-2u:491": "nahyatra kāle karmaṇa upādeyatvena prāptasyāpi prayogaviṣayatvena vidhānāt tadviśeṣaṇavivakṣāprasaktirasti;",
  "GSP28jsbh2-2u:492": "utpattivākya evāntarālakālaśravaṇenotpattivat prayogasyāpi prāptatvena tadviṣayatvena vidhānānupapatteḥ /",
  "GSP28jsbh2-2u:493": "ato ya iṣṭhyetivatkālasaṃbandhamātrakaraṇāddarśapūrṇamāsanāmakatvasidhyā tatsiddhirityarthaḥ //",
  "GSP28jsbh2-2u:494": "(tāvabrūtāmityasyārthavādasyāpi vidhyekavākyatayā tadviśiṣṭavidhinā paurṇamāsīkālopāṃśutvāntarālaviśiṣṭayāgabhāvanābodhakatvāt,",
  "GSP28jsbh2-2u:495": "svatantravidhitvābhāvasya vidhirasāyanepyupapāditatvāt utpattiśiṣṭapaurṇamāsīkālakatvenopāśuyājaphalasaṃbandhasiddhiḥ,",
  "GSP28jsbh2-2u:496": "ata eva śiro vā etadyajñasyetyāgneyādiprāyapāṭhopyupapadyate ityādi nirūpaṇam) naceti //",
  "GSP28jsbh2-2u:497": "naca paurṇamāsīkālavidhivaiyarthyāpattyaiva vilambitakālasyāpyupāṃśuyājasya phalasaṃbandhopapattiḥ;",
  "GSP28jsbh2-2u:498": "antarālakālasya paurṇamāsyāmivāmāvāsyāyāmapi sattvena tatrāpi tadanuṣṭhānavyāvṛttyarthatvena tatsārthakyāt /",
  "GSP28jsbh2-2u:499": "ataḥ kathaṃ phalasaṃbandhaprayojanatvamityāśaṅkārthaḥ /",
  "GSP28jsbh2-2u:500": "tae vārtikadarśanāditi //",
  "GSP28jsbh2-2u:501_0": "apica jāmi vā etadityetadapi “ājyasyaiva nāvupāṃśu paurṇamāsyāṃ yajanni“ti prakṛtyāmnānāt",
  "GSP28jsbh2-2u:501_1": "paurṇamāsyāmeva vidadhātīti gamyata iti daśamāntyādhikaraṇavārtikadarśanāt asyaca",
  "GSP28jsbh2-2u:501_2": "svatantravidhyunnāyakatvakalpane prayojanābhāvāt upāṃśuyājamantaretividhyekavākyatayā",
  "GSP28jsbh2-2u:501_3": "paurṇamāsīkālopāṃśutvāntarālakālaviśiṣṭayāgabhāvanāvidhi- pratīterutpattiśiṣṭakālakatvenāgneyādivadeva",
  "GSP28jsbh2-2u:501_4": "phalasaṃbandhopapattiramāvāsyāyāṃ tannivṛttiśca sidhyatītyarthaḥ /",
  "GSP28jsbh2-2u:502_0": "utpattivākyenaivavidheyatvādityuktyāca -------- yā paurṇamāsīvākyasya svatantravidhitvābhāve",
  "GSP28jsbh2-2u:502_1": "sati paurṇamāsīvākye 'pūrvavidhitvamaṅgīkṛtyāpūrvavidhilakṣaṇāvyāptirupapāditā vidhirasāyane,",
  "GSP28jsbh2-2u:503": "sā nirasteti sūcitam /",
  "GSP28jsbh2-2u:504": "svayamapi vidhirasāyane tathaiva phalasaṃbandhopapattaye darśitatvena pūrvāparavirodhācca /",
  "GSP28jsbh2-2u:505": "asmiṃśca pakṣe agnīṣomīyāṃśepi niyamavidhitvasaṃbhave 'pi “viṣṇurupāṃśu yaṣṭavyaḥ” ityādijñāpakabalādeva tannirāsenānuvādatvaṃ,",
  "GSP28jsbh2-2u:506": "tathopāṃśupadenaiva upāṃśutvavidhyupapatternopāṃśupadasya guṇavidhitvam,",
  "GSP28jsbh2-2u:507": "apitu avyutpannaṃ tatprakhyanyāyena vā nāmadheyamityapi dhyeyam /",
  "GSP28jsbh2-2u:508_0": "evañca “śiro vā etadyajñasya kriyate yadāgneyo hṛdayamupāṃśuyājaḥ pādāvagnīṣomīya”",
  "GSP28jsbh2-2u:508_1": "ityarthavāde upāṃśuyājatvāvacchedena pradhānaprāyapāṭho 'pyupapanno bhavatītyabhipretya",
  "GSP28jsbh2-2u:508_2": "samudāyānuvādatvanirāsamupasaṃharati----------- ato nāyamiti // . //",
  "GSP28jsbh2-2u:509": "(pūrvottarapakṣaprayojanam) spaṣṭamiti //",
  "GSP28jsbh2-2u:510": "pūrvapakṣe trayāṇāṃ prādhānyādanuṣṭhānam, siddhāntetvekasyaiva devatāvikalpeneti spaṣṭamityarthaḥ //",
  "GSP28jsbh2-2u:511": "// iti caturthamupāṃśuyājādhikaraṇam //",
  "GSP28jsbh2-2u:512": "------------------ &lt;B1&gt; (5 adhikaraṇam / )",
  "GSP28jsbh2-2u:513": "(a.2 pā.2 adhi.5)",
  "GSP28jsbh2-2u:514_0": "tatraiva “āghāramāghārayatī“ti śrute “agnihotraṃ juhotī” tyatra ca pūrvavadvākyabhedasya",
  "GSP28jsbh2-2u:514_1": "dūṣakatvāsyābhāvāt “ṛjumāghārayati” “santatamāghārayati” “dadhnā juhoti” “payasā",
  "GSP28jsbh2-2u:514_2": "juhotī” tyādivākyavihitakarmaṇāṃ yathāyogaṃ samudāyānuvādakatvopapattiḥ /",
  "GSP28jsbh2-2u:515": "dadhyādivākyānāṃ nirvyāpāre guṇamātre vidhyanvayāsaṃbhavenāvaśyaṃ guṇaviśiṣṭakarmavidhāyakatvāt /",
  "GSP28jsbh2-2u:516": "ataśca rūpābhāvādbhedakapramāṇābhāvāccāgnihotravākye āghāravākye vā na karmāntaram,",
  "GSP28jsbh2-2u:517": "apitu teṣāmeva samudāyasiddhyarthamanuvādaḥ /",
  "GSP28jsbh2-2u:518": "tatprayojanañca sarveṣāmevāgnihotrasaṃjñakatvena phalasaṃbandhasiddhiḥ,",
  "GSP28jsbh2-2u:519": "itarathā agnidevatyahomasyaiva tadāpattiḥ /",
  "GSP28jsbh2-2u:520": "āghāravākye samudāyānuvādaprayojanaṃ tu kaustubhe draṣṭavyam /",
  "GSP28jsbh2-2u:521": "naca dadhyādihomeṣu devatādyabhāvaḥ;",
  "GSP28jsbh2-2u:522_0": "samudāyānuvādabalenaikaprayogavidhiparigrahāvagateḥ sakṛdanuṣṭhānenāgnyādihomāṅgabhūtadevatāyāḥ",
  "GSP28jsbh2-2u:522_1": "prasaṅgena dadhyādihomopakārakatvopapatteriti prāpte ---------- sarvatra guṇamātravidhānena",
  "GSP28jsbh2-2u:522_2": "tṛtīyavidhiprakāropapattau pañcamavidhiprakārāṅgīkaraṇasyānyāyyatvānna dadhyādivākyeṣu",
  "GSP28jsbh2-2u:522_3": "viśiṣṭakarmavidhānam /",
  "GSP28jsbh2-2u:523": "naca guṇe vidhyanvayānupapattiḥ;",
  "GSP28jsbh2-2u:524": "homakarmakaguṇakaraṇakabhāvanāyāmeva vidhyanvaye 'pi prāptāprāptavivekena vidhiphalasyājñātajñāpanarūpasya bhāvanāyāḥ svarūpeṇa prāptatayā guṇamātraviṣakatvopapatteḥ /",
  "GSP28jsbh2-2u:525": "ataeva sarvatra prātītike viśiṣṭabhāvanāvidhāne 'pi phalamādāyaiva ṣaḍvidhiprakārāsteṣāṃ cottarottarasya daurbalyaṃ pūrvamuktam /",
  "GSP28jsbh2-2u:526": "ataśca prāptyabhāvādeva samudāyānuvādatvāsaṃbhavādādyavidhividhayā karmavidhī evāghārāgnihotravākye /",
  "GSP28jsbh2-2u:527": "naca rūpajñānābhāvātkarmavidhyanupapattiḥ;",
  "GSP28jsbh2-2u:528": "tasyānuṣṭhānaṃ prati kāraṇatve 'pi śābdabodhaṃ pratyakāraṇatvāt /",
  "GSP28jsbh2-2u:529": "ataśca vijātīyahomatvāvacchinnasya vidhāne 'vagate vākyantareṇa rūpalābhe 'pi na kācitkṣatiḥ /",
  "GSP28jsbh2-2u:530": "prayojanaṃ dadhyādidravya samuccayavikalpābhyāṃ spaṣṭam // .5//",
  "GSP28jsbh2-2u:531": "// iti pañcamamāghārāgnihotrādhikaraṇam //",
  "GSP28jsbh2-2u:532": "&lt;B2&gt; (pūrvādhikaraṇena pratyudāharaṇasaṅgateḥ prakaraṇasaṅgateścopapādanam)",
  "GSP28jsbh2-2u:533": "pūrvādhikaraṇe tavyapratyayasya vidhāyakātvābhāvāt vākyabhedāpatteḥstuteśca pratīteryuktamarthavādatvam,",
  "GSP28jsbh2-2u:534_0": "ihatu dadhyādivākyānāṃ dadhyādiguṇāprāpteranuvādatvenārthavādatayaikavākyatvānupapatterbhinnavākyatayā",
  "GSP28jsbh2-2u:534_1": "siddhānte 'pi vidhitvasyāṅgīkārāt śuddhaguṇavidheśca vakṣyamāṇarītyāsaṃbhavena viśiṣṭakarmavidhyavaśyaṃbhāvena",
  "GSP28jsbh2-2u:534_2": "yuktassamudāyānuvādaḥ iti pūrvapakṣotthānāt pratyudāharaṇarūpāmanantarasaṅgatiṃ karmabhedābhedaphalakatvācca",
  "GSP28jsbh2-2u:534_3": "prakṛtasaṅgatiṃ ca sūcayan udāharaṇapūrvakaṃ pūrvapakṣamāha --------- tatraiveti //",
  "GSP28jsbh2-2u:535": "āghāravākyasya samudāyānuvādatve /",
  "GSP28jsbh2-2u:536": "api tadanantarapaṭhitordhvādivākyavihitayāgānāmeva samudāyānuvādena tataḥ pūrvamagnisaṃmārgavidhinā vyavadhānena pāṭhaḥ,",
  "GSP28jsbh2-2u:537": "tatraivāghāravākyavihitāghārasyāpīti sūcayituṃ prakaraṇānupraveśadyotakaṃ tatraivetyuktam /",
  "GSP28jsbh2-2u:538": "pūrvavadityanena pūrvoktasaṅgatiḥ sūcitā //",
  "GSP28jsbh2-2u:539_0": "(bhāvanāyā vyāpāraviṣayatvena dadhyādivākye 'pi vyāpāravidhyavaśyaṃbhāve dadhyādīnāmutpattyanvayiguṇatvena",
  "GSP28jsbh2-2u:539_1": "vihitavidhānāyogāt karmabhedāvaśyaṃbhāve 'gnihotravākye samudāyānuvādatvamevetyādinirūpaṇam) nirvyāpāra iti //",
  "GSP28jsbh2-2u:540_0": "vidheścetanapravartanārūpatvāt tasyāśca pravṛttyanukūlavyāpāratvena dhātvarthāvacchinnabhāvanāviṣayatvasyaikapadopāttatvapratyāsattyā",
  "GSP28jsbh2-2u:540_1": "kḷptasya tyāgāyogāt vyāpārānātmakaguṇe vidhyasaṃbhavādviśiṣṭavidhyāvaśyakatve vihitasya",
  "GSP28jsbh2-2u:540_2": "punarvidhyasaṃbhavenābhyāsāt bhedaḥ /",
  "GSP28jsbh2-2u:541": "naca vihitasyāpi phalanimittādisaṃbandhavat dadhyādisaṃbandhena punarvidhānopapatteranyaparatvam;",
  "GSP28jsbh2-2u:542": "svata utpannasyāpi phalādisaṃbandhe viniyogasya vidhyupapattāvapi dravyādisaṃbandhe utpattyanvayiguṇatvenotpatterāvaśyakatvena prāptāyāḥ punarvidhānānupapatterbhedasyāvaśyakatvāt /",
  "GSP28jsbh2-2u:543": "ato dadhyādivākyeṣu “yadagnaye ca prajāpataye ca” “agnirjyotirjyotiragniḥ svāhā” ityādivākyeṣu ca svarūpavatsu sarvatra guṇādabhyāsādvā karmabhedaḥ /",
  "GSP28jsbh2-2u:544": "nahyagnihotrādivākyeṣvanupāttarūpeṣu karmavidhiḥ; vākyāntareṇāpirūpālābhācca /",
  "GSP28jsbh2-2u:545_0": "naca -------- evaṃ dadhyādihomeṣu svavākyato 'gnyādihomeṣu cākṣepeṇa dravyasya prāptāvapi",
  "GSP28jsbh2-2u:545_1": "svavākye devatābhāvāt vākyāntaropāttadevatāmātravidhestavāniṣṭatvādākṣepeṇa devatāyā",
  "GSP28jsbh2-2u:545_2": "aprāpteḥ kathaṃ rūpavattvaṃ ?",
  "GSP28jsbh2-2u:546": "iti -------- vācyam;",
  "GSP28jsbh2-2u:547": "ekaphalasādhanānāmeṣāmekaprayogavidhiparigraheṇa sānnāyyavatsakṛdanuṣṭhānopapatterhemāntareṣvapyapekṣitānāṃ dravyadevatādīnāṃ prasaṅgenopakārakatvopapattyā tatsaṃbhavāt /",
  "GSP28jsbh2-2u:548": "anirukto vai prajāpatiranirdiṣṭadravyake ājyamitisāmānyavacanābhyāṃ yathāpekṣitadravyadevatopapatteśca /",
  "GSP28jsbh2-2u:549": "nahi rūpavattājñānaṃ vidheyatājñānaṃ prati kāraṇam;",
  "GSP28jsbh2-2u:550": "ayogyatāniścayābhāvamātreṇaiva yogyatāyāḥ jñānābhāve 'pi śrutaśabdāt śābdabodhasyānubhavikatvāt tajjñānasya kāraṇatvānupapatteḥ /",
  "GSP28jsbh2-2u:551": "ato 'rūpavattāniścayābhāvamātreṇa vidheyatvopapatterekatararūpānvayamātreṇāpi cetarakarmavyatiriktatvasiddheranuṣṭhānakāle tadapekṣāyāṃ pūrvoktarītyā tadupapattiḥ /",
  "GSP28jsbh2-2u:552": "agnihotravākyetu yadyapi agniprajāpatibhyāṃ tatsaṃbhavati;",
  "GSP28jsbh2-2u:553": "tathāpi samudāyānuvādatvenāpyupapattāvadṛṣṭabhedāpādakakarmāntarāṅgī- kārasyāyuktatvamiti bhāvaḥ //",
  "GSP28jsbh2-2u:554": "(agnihotravākye samudāyānuvādaprayojanam)",
  "GSP28jsbh2-2u:555_0": "evañca dadhyādivākyavihitahomānāṃ havanarūpaikajātīyaikadeśapaṭhitatvalakṣaṇaikadharmayogākhyena",
  "GSP28jsbh2-2u:555_1": "pracayena dhātvarthasamudāyasyeva bhāvanāsamudāyasyāpi lābhāt yadāgnihotravākye juhuyāditi samudāyānuvādaḥ,",
  "GSP28jsbh2-2u:556_0": "tadā agnihotrapadasya vaiśvadevapadavat samudāyānuvādavaiyarthyabhiyā agnidevatyānagnidevatyahomamātraparatvopapatteḥ",
  "GSP28jsbh2-2u:556_1": "phalanimittasaṃbandhopapattirūpaṃ samudāyānuvādaprayojanamāha ----------- tatprayojanamiti // . //",
  "GSP28jsbh2-2u:557_0": "evamūrdhvādivākyeṣvapyūrdhvatvādiguṇaireva dravyadevatārūpairupāṃśutvena upāṃśuyājasyeva",
  "GSP28jsbh2-2u:557_1": "karmaparicchedasaṃbhavāt tattadguṇaviśiṣṭayāgānāṃ caturgṛhītājyadravyakāṇāmāghārayatītyayaṃ",
  "GSP28jsbh2-2u:557_2": "samudāyānuvādastatprayojanaṃ yattāvadvārtike “indra ūrddhvā adhvara ityaghāramāghārayatī“ti",
  "GSP28jsbh2-2u:557_3": "mantravidhāvāghāraikatvasiddhirityuktam /",
  "GSP28jsbh2-2u:558_0": "tadūrdhvamāghārayatītyatraiva mantravidhāvapi mantraviśiṣṭāghārāṇāṃ mantravarṇakalpitendradevatākāghāreṇa",
  "GSP28jsbh2-2u:558_1": "saha prayogavidhyavagatayaugapadyasiddhidvārendradevatākatvasiddhipūrvakayāgarūpatāsiddhirindradevatākāghāreṇa",
  "GSP28jsbh2-2u:558_2": "yaugapadyasiddhimātraṃ vā prayojanaṃ kaustubhe draṣṭavyamityarthaḥ //",
  "GSP28jsbh2-2u:559_0": "(agnihotravākyasārthakyārthaṃ pañcamavidhiprakārānekādṛṣṭalkapanādigauravaparihārārthaṃ",
  "GSP28jsbh2-2u:559_1": "ca dadhnā juhotītyādīnāṃ prāptāprāptavivekena guṇamātraviṣayatvenāgnihotravākya eva",
  "GSP28jsbh2-2u:559_2": "homavidhiriti siddhāntopapādanam)",
  "GSP28jsbh2-2u:560": "agnihotrādivākya eva karmavidhiḥ,",
  "GSP28jsbh2-2u:561": "anyathā vaiyarthyāpatteḥ,",
  "GSP28jsbh2-2u:562": "naca -------- samudāyānuvādakatvenārthavatteti --------- vācyam;",
  "GSP28jsbh2-2u:563_0": "dadhyādivākyeṣu anekeṣu viśiṣṭavidhyāśrayaṇe pañcamavidhiprakārāpatteranekādṛṣṭakalpanāyāśca",
  "GSP28jsbh2-2u:563_1": "karmavidhyayogena samudāyānuvādāsaṃbhavādityabhipretya siddhāntamāha --------- sarvatreti //",
  "GSP28jsbh2-2u:564": "yadyapi guṇasya sākṣāt paraṃparayā vā vidhyanvayaḥ;",
  "GSP28jsbh2-2u:565_0": "tathāpi guṇasya kārakatayā bhāvanāyāṃ prakāratvenānvayāt prathamatastādṛśaguṇaviśiṣṭadhātvarthāvacchinnabhāvanāvidhāyakasyāpi",
  "GSP28jsbh2-2u:565_1": "vidheḥ prāptāprāptavivekena phalatoguṇaviṣayatvāt prāptāyā api dhātvarthāvacchinnabhāvanāyāḥ",
  "GSP28jsbh2-2u:565_2": "guṇaviśiṣṭatvena punarvidhāne 'pi viśeṣyāṃśe 'jñātajñāpanaphalābhāve 'pi viśeṣaṇāṃśe",
  "GSP28jsbh2-2u:565_3": "tatkaraṇena vidhisārthakyopapatteḥ saṃbhavatyeva tṛtīyavidhiprakāreṇa guṇāṃśe 'pi",
  "GSP28jsbh2-2u:565_4": "vidhirityabhipretyāha ----------- homakarmaketi //",
  "GSP28jsbh2-2u:566": "utpattivākye karmaṇaḥ karaṇatvenānvaye 'pi guṇavidhau tasya prāptatvādanūdyamānāyāṃ bhāvanāyāmapekṣitatvānmatvarthalakṣaṇāyāśca karmatvenaivānvayamabhipretya homakarmaketyuktam //",
  "GSP28jsbh2-2u:567": "(ṣaḍvidhiprakārāśrayaṇasya sarvatra viśiṣṭavidhāvapi na virodhaḥ vārtikāvirodhaśca)",
  "GSP28jsbh2-2u:568": "nanu sarvatraiva viśiṣṭabhāvanāvidhānena vidherekarūpatve sati ṣaḍvidhatvamudbhidadhikaraṇe kathaṃ pratipāditamityata āha -------- ata eveti /",
  "GSP28jsbh2-2u:569": "teṣāṃ ceti //",
  "GSP28jsbh2-2u:570": "anekaviśeṣaṇavidhikalpanākṛtagauravatadabhāvakṛtalāghavābhyāṃ prābalyaṃ pūrvapūrvasyottarottarasya ca daurbalyamuktam /",
  "GSP28jsbh2-2u:571": "yetu prātipadikārthadhātvarthayoḥ parasparānvayena bhāvanānairapekṣyeṇaivāṣṭau vidhiprakārānupapādayanti,",
  "GSP28jsbh2-2u:572": "teṣāṃ nirāsaśca vāritakakṛtā kṛtaḥ,",
  "GSP28jsbh2-2u:573": "natvasmadupapāditarītyoktaṣaḍvidhaprakārasyetyarthaḥ //",
  "GSP28jsbh2-2u:574": "(vidvadvākyena vihite 'pi karmaṇi āgneyavākyena viśiṣṭavidhiśaṅkātannirāsau prāsaṅgikau)",
  "GSP28jsbh2-2u:575": "yadyapi cānayā rītyā vidvadvākyavihitāyā bhāvanāyāḥ prāptāyā apyāgneyādivākye dravyadevatāviśiṣṭatvena punarvidhānaṃ saṃbhavati;",
  "GSP28jsbh2-2u:576": "tathāpi bhāvanāyāmanekaguṇavaiśiṣṭyasaṃbhave 'pi śrutavidheranekaguṇaviṣayatvasvīkāre āvṛttiprasaṅgādvākyabhedānna tatsvīkāraḥ /",
  "GSP28jsbh2-2u:577": "yadyapi śrutavidheḥ śabdabodhyārthasya viśiṣṭarūpeṇaikyānnāvṛttiḥ;",
  "GSP28jsbh2-2u:578": "tathāpi tatra tātparyaviṣayībhūtārthabhedena gauravalakṣaṇo vākyabhedo 'styeva /",
  "GSP28jsbh2-2u:579": "ata evoktaṃ vārtike ---------- vidhitve bhāvanāsthe 'pi tādarthyaṃ pravibhajyate /",
  "GSP28jsbh2-2u:580": "viśeṣaṇaphale cāsmin vākyabhedo bhaviṣyati iti /",
  "GSP28jsbh2-2u:581": "prakṛte tvekadadhyādiguṇaviṣayatvānna tatprasaṅga ityāśayaḥ //",
  "GSP28jsbh2-2u:582_0": "(dadhyādivākyeṣu kevalaguṇavidhitve 'pi yadagnayecetivākyayoranekaguṇavidhāne vākyabhedāt",
  "GSP28jsbh2-2u:582_1": "agneyavākya iva caturṇāṃ karmaṇāṃ vidhānāsyāvaśyakatvenāgnihotravākyatadanuvādatvaśaṅkāparihārau)",
  "GSP28jsbh2-2u:583_0": "nanu ---------- dadhyādivākyeṣu tṛtīyavidhiprakārāśrayaṇena karmavidhīnāmabhāvāt",
  "GSP28jsbh2-2u:583_1": "samudāyānuvādatvāsaṃbhave 'pi “yadagnayeceti vākyayoḥ prāptakarmānuvādenānekaguṇavidhyasaṃbhave",
  "GSP28jsbh2-2u:583_2": "karmāntaravidhānasyāvaśyakatve utpattivākyaśiṣṭadevatāsamuccayānurodhenāgneyavadekasminvākye",
  "GSP28jsbh2-2u:583_3": "karmadvayavidhyavagateścaturṇāṃ karmaṇāṃ “agnihotraṃ juhotī“ti samudāyānuvādo bhaviṣyati",
  "GSP28jsbh2-2u:583_4": "-------- iti cet -------na;",
  "GSP28jsbh2-2u:584_0": "tatrāpi mantravarṇata evāgnyādiprāptestatsamuccitaprajāpatimātravidhānena vākyabhedāprasaktestatprakhyādhikaraṇe",
  "GSP28jsbh2-2u:584_1": "uktatvena karmāntaravidhyaprasaktyā tṛtīyavidhiprakāropapatterityabhipretya samudāyānuvādatvanirāsamupasaṃharannagnihotrādivākya",
  "GSP28jsbh2-2u:584_2": "eva karmavidhimupapādayati -------- ataśceti //",
  "GSP28jsbh2-2u:585": "(agnihotrāghāravākyayoḥ pūrvottarapakṣaprayojananirūpaṇam) dadhyādidravyasamuccayeti //",
  "GSP28jsbh2-2u:586": "agnihotravākye samudāyānuvādapūrvapakṣe dadhyādidaśadravyāṇi sānnāyyavatsahopādāya saṃpratipannadevatākatvāt sakṛddhoma iti dadhyādisamuccayaḥ /",
  "GSP28jsbh2-2u:587": "siddhānta ekasminnevāgnihotrakarmaṇi teṣāṃ vikalpa ityarthaḥ /",
  "GSP28jsbh2-2u:588": "etaccāghāravākye 'pi pūrvottarapakṣaprayojanasyāpyupalakṣaṇam /",
  "GSP28jsbh2-2u:589": "tacca pūrvapakṣe ūrddhvatvādīnāṃ madhye yasyaiva daivādantarāyastadordhvatvaikābhivyaṅgyajātyavacchinnasyāniṣpatteḥ punastatkarmaṇi āvṛttiḥ /",
  "GSP28jsbh2-2u:590": "siddhāntetu karmabhedābhāvāt guṇānurodhena pradhānāvṛtteranyāyyatvānnāvṛttiḥ,",
  "GSP28jsbh2-2u:591": "kintu guṇalopanimittaprāyaścittamātramiti jñeyayam //",
  "GSP28jsbh2-2u:592": "iti pañcamamāghārāgnihotrādhikaraṇam //",
  "GSP28jsbh2-2u:593": "------------------ &lt;B1&gt; (6 adhikaraṇam / ) (a.2 pā.2 adhi.6) dravyasaṃyogāt //",
  "GSP28jsbh2-2u:594": "“agnīṣomīyaṃ paśumālabhete” ti śrutam /",
  "GSP28jsbh2-2u:595": "tathā “somena yajete” ti ca /",
  "GSP28jsbh2-2u:596": "tatrā'dyavidhiprakārasyāsaṃbhavānna pūrvavatkarmavidhitvam,",
  "GSP28jsbh2-2u:597": "apitu samudāyānuvādatvameva;",
  "GSP28jsbh2-2u:598": "karmaprāptistu paśau “hṛdayasyāgre 'vadyati atha jihvāyā” ityādibhiḥ utpattiśiṣṭapaśusādhye yāge hṛdayādīnāṃ sādhanatvānupapatterna taduddeśenāvadānākhyasaṃskāravidhiḥ /",
  "GSP28jsbh2-2u:599_0": "ato vihitānāṃ hṛdayādyavadānānāṃ paśuprabhavadravyavṛttyavadānatvasādṛśyātsānnāyyāvadānaprakṛtikatvāvagateḥ",
  "GSP28jsbh2-2u:599_1": "sānnāyyavadeva hṛdayādīnāṃ yāgasādhanatvasya pūtīkavadanumānādyāvaddhṛdayādiyāgā",
  "GSP28jsbh2-2u:599_2": "eva vidhīyante tāṃśca lakṣaṇayā ālabhatinā anūdyāgnīṣomau devatā vidhīyate /",
  "GSP28jsbh2-2u:600": "paśupadañca hṛdayādīnāṃ chāgaprakṛtikatvasya mantravarṇaprāptatvāllakṣaṇayā hṛdayādiparam /",
  "GSP28jsbh2-2u:601_0": "athavā ----------- hṛdayādivākyavihitāvadānākṣiptasparśānevālabhatinā śakyaivānūdya",
  "GSP28jsbh2-2u:601_1": "paśupadalakṣitahṛdayādīnāṃ pratyekaṃ devatāsaṃbandhe kṛte tāvanto yāgā devatāsaṃbandhakalpitāstenaiva",
  "GSP28jsbh2-2u:601_2": "vidhinā vidhīyante /",
  "GSP28jsbh2-2u:602": "sarvathā paśupadaṃ samudāyānuvādaḥ /",
  "GSP28jsbh2-2u:603": "tathā some 'pi “aindravāyavaṃ gṛhṇāti” “maitrāvaruṇaṃ gṛhṇātī” tyādivākyairdravyadevatāsaṃbandhānumitayāgavidhānam;",
  "GSP28jsbh2-2u:604": "grahaṇe devatānvayānupapatteḥ /",
  "GSP28jsbh2-2u:605": "dravyaṃ “cāṇvyā dhārayā gṛhṇātī“ti prakṛtaṃ dhārāsaparya dravaṃ taddhitopāttam /",
  "GSP28jsbh2-2u:606": "somavākye tu tatprakṛtitvena somalatā - vidhirvrīhividhivat //",
  "GSP28jsbh2-2u:607": "“somamabhiṣuṇotī” tyādisaṃskāravidhyanyathānupapattyaiva vā “adhvaryuṃ vṛṇīta” itivatsomaprāpteḥ somapadaṃ nāmadheyam /",
  "GSP28jsbh2-2u:608": "sarvathā yajiḥ samudāyānuvādaḥ /",
  "GSP28jsbh2-2u:609": "tatprayojanaṃ cāsminpakṣe somadravyakayāgamātrānuvādādastutaśastrāṇāmapi phalasaṃbandhaḥ /",
  "GSP28jsbh2-2u:610": "jyotiṣṭomapadañca vaiśvadevavadgauṇam /",
  "GSP28jsbh2-2u:611": "samudāyānuvādābhāve hi tadvaśāt sastutaśastrāṇāmeva yāgānāṃ phalasaṃbandhāpattiḥ teṣāmeva jyotīrūpastomasaṃbandhātpattiḥ /",
  "GSP28jsbh2-2u:612": "siddhānte tu yāgasyaikatvātphalavākyasthayajinābhyāsalakṣaṇāpattervijātīyayāgatvāvacchinnasyaiva phalasaṃbandhaḥ /",
  "GSP28jsbh2-2u:613": "jyotiṣṭomapade bahuvrīhyarthastu svasaṃbandhyabhyāsaghaṭitasamudāyāśrayatvarūpaḥ /",
  "GSP28jsbh2-2u:614": "ataḥ samudāyānuvādāveva tāviti prāpte ---------- paśupade hṛdayādilakṣaṇāyāṃ pramāṇābhāvāttatraiva viśiṣṭayāgavidhiḥ /",
  "GSP28jsbh2-2u:615": "hṛdayādivākyaiśca hṛdayādyuddeśena saṃskāramātram /",
  "GSP28jsbh2-2u:616": "paśośca na sākṣāddhaviṣṭvena vidhānam,",
  "GSP28jsbh2-2u:617": "kintu viśasanādividhirūpatātparyagrāhakānurodhena hṛdayādiprakṛtitvenaiva;",
  "GSP28jsbh2-2u:618": "karaṇatvasya sākṣādiva paramparayāpi tātparyagrāhake satyupapatteḥ /",
  "GSP28jsbh2-2u:619": "ataevātideśaprāptāvadānasaṃbandho 'pi hṛdayādīnāṃ haviṣṭvasiddhyarthastaditarāṅgānāṃ haviṣṭvaparisaṃkhyārthaścetyādi kaustubhe draṣṭavyam /",
  "GSP28jsbh2-2u:620": "some 'pi naindravāyavādivākyairyāgavidhiḥ gauravāt,",
  "GSP28jsbh2-2u:621": "kintu devatāviśiṣṭagrahaṇasyaiva taddhitopāttadravyoddeśena vidhiḥ /",
  "GSP28jsbh2-2u:622": "saṃbhavati ca devatātvasya nirūpakatāsaṃbandhena grahaṇavaiśiṣṭyāyoge 'pi grahaṇakālīnoccāraṇakarmībhūtavṛttitvasaṃbandhena grahaṇe vaiśiṣṭyam /",
  "GSP28jsbh2-2u:623": "ataśca devatāyāḥ grahaṇāṅgabhūtāyā api yāgāpekṣāyāṃ somavākyavihitayāgasyaiva devatāpekṣasyopapādakatvamātrakalpanāllāghavam,",
  "GSP28jsbh2-2u:624": "somapadantu saṃskāravidhyanyathānupapattyā saṃbhavatprāptikatve 'pi saktuvyāvṛttiphalakasomaniyamārthaṃ na virudhyate /",
  "GSP28jsbh2-2u:625": "yathā caivaṃ sati grahaṇānāṃ samuccayo yāgasya ca pratigrahaṇamāvṛttistathā sarvaṃ kaustubha eva nirūpitam /",
  "GSP28jsbh2-2u:626": "prayojanaṃ paśuvikāre hṛdayādiyāgānyatamaprakṛtikatvānnaikādaśāvadānagaṇaprāptiḥ pūrvapakṣe,",
  "GSP28jsbh2-2u:627": "siddhānte tu seti draṣṭavyam /",
  "GSP28jsbh2-2u:628": "some cāvyaktatvasiddhireva // 6 //",
  "GSP28jsbh2-2u:629": "// iti ṣaṣṭhaṃ paśusomādhikaraṇam //",
  "GSP28jsbh2-2u:630": "&lt;B2&gt; (pūrvādhikaraṇena pratyudāharaṇasaṅgatinirūpaṇam)",
  "GSP28jsbh2-2u:631_0": "dadhyādivākyairagnihotravākyavihitakarmānuvādena guṇamātravidhānasya kartuṃ śakyatvena",
  "GSP28jsbh2-2u:631_1": "prakṛtakarmābhāvāt samudāyānuvādatvāsaṃbhave 'pīha paśusomavākyavihitayāgīyadravyoddeśena",
  "GSP28jsbh2-2u:631_2": "hṛdayādiviṣayakāvadānādividhibhiravadānādi- saṃskāravidhyanupapatteḥ karmavidhyavaśyaṃbhāvāt",
  "GSP28jsbh2-2u:631_3": "prakṛtakarmasattve bhavatu samudāyānuvādatvamityevaṃ pūrvapakṣotthānena pratyudāharaṇasaṃgatiṃ",
  "GSP28jsbh2-2u:631_4": "sūcayannudāharaṇamāha ----------- agnīṣomīyamiti //",
  "GSP28jsbh2-2u:632": "(pūrvādhikaraṇe āghāravākyasyevātra somavākyasya prāthamyaśaṅkāparihārābhyāṃ paśuvākyaprāthamye nimittopapādanam)",
  "GSP28jsbh2-2u:633_0": "pūrvasūtre āghārāgnihotrayoḥ aṅgāṅgibhāvābhāvenābhyarhitaṃ pūrvaṃ nipatatītyasyāviṣayatvāt",
  "GSP28jsbh2-2u:633_1": "alpāctaratvenāghāraśabdasya pūrvanipāte 'pīha paśuśabdasya dhyantatve 'pi “lakṣaṇahetvoḥ",
  "GSP28jsbh2-2u:633_2": "kriyāyāḥ” ityatra dhyantasya paranipātena dhyantatvasya niyāmakatvāsaṃbhavena somasya",
  "GSP28jsbh2-2u:633_3": "prādhānyādabhyarhitatvena sūtre pūrvanipātaprāptāvapi nyāyenopapādake śāstre paśau",
  "GSP28jsbh2-2u:633_4": "pūrvapakṣasya kliṣṭatvena nyāyavyutpādanādaraviṣayatvenābhyarhitatvamabhipretya paśuśabdasya",
  "GSP28jsbh2-2u:633_5": "prathamagrahaṇāt tadabhiprāyeṇa svayamapi somavākyāt prāk paśuvākyamudāhṛtam //",
  "GSP28jsbh2-2u:634": "(agnīṣomīyavākye prathamavidhiprakārāsaṃbhavāt hṛdayādīnāmutpattiśiṣṭaguṇāvarodhanyāyena paśuyāge kathamapyupayogaḥ)",
  "GSP28jsbh2-2u:635_0": "agnihotravākye śuddhadhātvarthavidhānarūpādyaprakārasya saṃbhave 'pīha dravyadevatopādānena",
  "GSP28jsbh2-2u:635_1": "viśiṣṭavidhessiddhāntepyāśrayaṇāttallābhena karmavidhitvānupapatteḥ samudāyānuvādatvameveti",
  "GSP28jsbh2-2u:635_2": "pūrvapakṣamāha --------- tatreti //",
  "GSP28jsbh2-2u:636": "yadyapyagnīṣomīyavākye dravyadevatāsaṃbandhādāgneyavākya iva lakṣaṇayā yāgavidhānamupapadyate;",
  "GSP28jsbh2-2u:637": "tathāpi tatrotpattiśiṣṭasya paśoravadānena nāśāpatteḥ śrutayāgasādhanatābādhānna hṛdayādivākyaistadīyadravyoddeśenāvadāna- saṃskāravidhisaṃbhavaḥ /",
  "GSP28jsbh2-2u:638": "dvitīyānirdiṣṭānāṃ hṛdayādīnāmeva saṃskāryatvapratīteśca /",
  "GSP28jsbh2-2u:639": "navā hṛdayādīnāṃ bhūtabhāvyupayogarahitānāṃ tadvidhisaṃbhavaḥ /",
  "GSP28jsbh2-2u:640": "paśvavaruddhatvena saktūnāmivopayogakalpanānupapatteśca /",
  "GSP28jsbh2-2u:641": "upayogakalpane 'pi vātideśādeva tatprāpteḥ punarvidhivaiyarthyācca /",
  "GSP28jsbh2-2u:642": "ato hṛdayādyuddeśena vihitānāmavadānānāṃ saṃskāratvādyāgasādhanatvānumānena tatra karmapratītirityabhipretya pūrvapakṣamupapādayati ----------- atra hīti pūtīkavadanumānāditi //",
  "GSP28jsbh2-2u:643": "(pūtīkavākye somābhiṣavasyevātra sānnāyyāvadānapratyabhijñānādyāgakalpanopapattiḥ)",
  "GSP28jsbh2-2u:644": "yathā pūtīkānabhiṣuṇuyāditi pūtīkasaṃskārābhiṣavavidheḥ yāgasādhanatvaṃ vinānupapadyamānatvena pūtīkānāṃ yāgasādhanatvānumānaṃ,",
  "GSP28jsbh2-2u:645": "tadvadihāpītyarthaḥ /",
  "GSP28jsbh2-2u:646_0": "yadyapi pūtīkeṣu somābhiṣavasyaiva pratyabhijñāyamānasya pūtīkasaṃbandhitvena vidhānāttasya",
  "GSP28jsbh2-2u:646_1": "ca yāgīyadravyasaṃskārakatvadarśanāt pūtīkānāṃ yāgīyatvānumāne 'pīha sānnāyyāvadānasyaiva",
  "GSP28jsbh2-2u:646_2": "yāgīyadravyasaṃskārakatvena kḷptasyātnāpratyabhijñāyamānatvena hṛdayādyuddeśena vidhānāyogānna",
  "GSP28jsbh2-2u:646_3": "teṣāṃ yāgīyatvānumānaṃ sukaram;",
  "GSP28jsbh2-2u:647_0": "tathāpyatra prakaraṇāntaranyāyenāvadānāntarasyaiva vidhānāttasyaca prāṇidravyakāvadānatvasāmānyāt",
  "GSP28jsbh2-2u:647_1": "sānnāyyāvadānaprakṛtitvāvagateratideśena yāgīyadravyavṛttitvasyāpi prāpteḥ pratyavadānamavadeyadravyāṇāṃ",
  "GSP28jsbh2-2u:647_2": "yāgasādhanatvakalpanayā yāgabhedo 'vagantavya ityevamupapādayituṃ paśuprabhavetyādyuktam /",
  "GSP28jsbh2-2u:648": "asmiṃśca pakṣe samudāyānuvādarūpeṇāgnīṣomavākyagatayajinā sarveṣāmanuvādādyāgoddeśena devatāvidhiriti bhāvaḥ //",
  "GSP28jsbh2-2u:649": "(paśupadasya lakṣaṇayā hṛdayaparatvopanyāsaḥ)",
  "GSP28jsbh2-2u:650": "nanu -------- evamagnīṣomadevatāyāḥ paśuprakṛtitvasyaca vidhāne vākyabhedasya devatātaddhitasya paśupadasāmānādhikaraṇyānupapatteśca prasaktirityata āha -------- paśupadaṃ ceti //",
  "GSP28jsbh2-2u:651": "chāgasya haviṣa iti mantravarṇasya hṛdayādiyāgāṅgatvāt tata eva paśuprakṛtitvaprāpterlakṣaṇayā hṛdayādipadasyānuvādāddevatāmātravidhānena tadaprasaktiḥ /",
  "GSP28jsbh2-2u:652": "evañca paśuvākye viśiṣṭavidhyabhāvāt lāghavamapītyarthaḥ //",
  "GSP28jsbh2-2u:653": "(agnīṣomīyavākyasya paśupadalakṣitahṛdayādīnāṃ devatāsaṃbandhabodhanadvārā kalpitatāvadyāgaparatvamitipakṣāntaropapādanena pūrvapakṣopasaṃhāraḥ)",
  "GSP28jsbh2-2u:654": "yāgīyadravyavṛttitvasya sānnāyyāvadānānaṅgatvādatideśena prāptyabhāvena yāgānumānāsaṃbhavamabhipretya pakṣāntaramāha -------- athaveti //",
  "GSP28jsbh2-2u:655": "hṛdayādyuddeśenāvadānānyeva vidhīyante,",
  "GSP28jsbh2-2u:656_0": "teṣāṃ copayogāpekṣāyāṃ paśuvākyena paśupadalakṣitahṛdayoddeśena devatāvidhāne sati",
  "GSP28jsbh2-2u:656_1": "dravyadevatāsaṃbhavāt tatraivāgnīṣomīyavākye āghārayatītivat yāgakalpanayopayogakalpanena yāgā vidhīyante /",
  "GSP28jsbh2-2u:657": "ālabhatiśakyārthastvanuvāda ityarthaḥ /",
  "GSP28jsbh2-2u:658": "evañca hṛdayasyāgre 'vadyatīti kramadarśanamekādaśa vai paśoravadānānīti samuccayadarśanañcopapadyate /",
  "GSP28jsbh2-2u:659": "anyathā ekasmin yāge hṛdayādīnāṃ vikalpāpattestadanupapattirityabhipretya paśupadasya samudāyānuvādatvamupasaṃharati ---------- sarvatheti //",
  "GSP28jsbh2-2u:660": "(paśupadasamudāyānuvādatvaprayojananirūpaṇam)",
  "GSP28jsbh2-2u:661": "asmiṃśca pakṣe agnīṣomavākya eva āghārayatītyatreva yāgavidhānādālabhatipadasya samudāyānuvādatvābhāvāt paśupadaṃ samudāyānuvāda ityuktam /",
  "GSP28jsbh2-2u:662": "tatprayojanaṃ pratyekaṃ hṛdayādīnāmuddeśena sāhityāvivakṣayā devatāsaṃbandhasiddhidvārā paścāt pratyekaṃ yāgakalpanayā ālabhatinā lakṣaṇayā teṣāṃ yāgānāṃ vidhānasiddhirityāśayaḥ //",
  "GSP28jsbh2-2u:663": "(aindravāyavādivākyeṣu yāgavidhikalpanayā prāptasarvayāgānuvādena somena yajatetivākye dhārāprakṛtitvena vrīhivatsomavidhānamiti pūrvapakṣopapādanam)",
  "GSP28jsbh2-2u:664_0": "aindravāyavamityādiṣu aindravāyavamiti devatātaddhite indravāyvādīnāṃ devatātvapratītestasya",
  "GSP28jsbh2-2u:664_1": "tyajyamānadravyoddeśyatvarūpasya yāgaṃ vinā grahaṇe 'nvayāsaṃbhavāt grahaṇenaindravāyavaṃ",
  "GSP28jsbh2-2u:664_2": "kuryāditi arthānupapatteḥ dravyadevatāsaṃbandhāt gṛhṇātinā lakṣaṇayā yāgā eva vidhīyanta",
  "GSP28jsbh2-2u:664_3": "ityāha----------- tatheti //",
  "GSP28jsbh2-2u:665": "nanu. taddhitena dravyasāmānyāvagatāvapi viśeṣānavagame kathaṃ tatsaṃbandhabalāt yāgalakṣaṇetyata āha---------- dravyañceti //",
  "GSP28jsbh2-2u:666_0": "ataḥ “somena yajete” tyatra yāgavidhau taddhitasya dravadravyavācitvāt taduddeśena",
  "GSP28jsbh2-2u:666_1": "vidhīyamānasya gahaṇākhyasaṃskārasya latoddeśena vidhānānupapatterdravadravyasya",
  "GSP28jsbh2-2u:666_2": "ca bhūtabhāvyupayogāsaṃbhavena viniyogabhaṅgasyāvaśyakatvāt teṣveva viśiṣṭayāgavidhānāt",
  "GSP28jsbh2-2u:666_3": "tattannirdiśyamānadevatārūpaguṇāt bhinnā eva yāgā ityarthaḥ /",
  "GSP28jsbh2-2u:667": "kiṃ tarhi somena yajetetyanena vidhīyata ityapekṣāyāmāha ----------- somavākyetviti //",
  "GSP28jsbh2-2u:668_0": "ata eva dhārayā gṛhṇātītyatrārthaprāptagrahaṇānuvādena dhārāmātravidhāne 'pi dhārāyā",
  "GSP28jsbh2-2u:668_1": "dravadravyamātraviṣayatvāt tadadhikārasiddheraindravāyavamiti taddhitena dhārāsamarthaprakṛtadravadravyābhidhānena",
  "GSP28jsbh2-2u:668_2": "tadavaruddheṣu yāgeṣu somasya dravyatvena vidhipakṣasya prācīnairuktasyāpyasaṃbhavāt",
  "GSP28jsbh2-2u:668_3": "somena yajetetyanena samudāyānuvādakayajinā sarvayāgānuddiśya prakṛtitvena somavidhirnatu",
  "GSP28jsbh2-2u:668_4": "tatra viśiṣṭavidhirityarthaḥ /",
  "GSP28jsbh2-2u:669": "nanu --------- somarasaprāptau tatra prakṛtividhānaṃ yujyate /",
  "GSP28jsbh2-2u:670": "nahyatra dhārāsamarthadravyatvena somarasaḥ prāpyate,",
  "GSP28jsbh2-2u:671": "tasyodakādiviṣayatvenāpi saṃbhavāt,",
  "GSP28jsbh2-2u:672": "somarasatvena prāptauca punaḥ prakṛtividhānānarthakyāccetyāśaṅkānirāsāya vrīhividhivadityuktam /",
  "GSP28jsbh2-2u:673_0": "tataścātra taddṛṣṭāntena vikārānuvādena prakṛtividhyabhāvena vikṛtiprāptyanapekṣaṇāt",
  "GSP28jsbh2-2u:673_1": "yāgoddeśena vrīhivadatra somasyāpi vidhāne sati puroḍāśāvaruddhe vrīhīṇāṃ niveśāyogena",
  "GSP28jsbh2-2u:673_2": "paraṃparayā prakṛtitvena karaṇatvāśrayaṇavadihāpi tadupapattirityarthaḥ //",
  "GSP28jsbh2-2u:674": "(somena yajetetyatra somapadanāmatvena pūrvapakṣaprakārāntaram)",
  "GSP28jsbh2-2u:675_0": "athavā ----------- dhārāśabdasya sasaṃbandhikatvāt gṛhṇāteśca sakarmakatvāt pratisaṃbandhyapekṣayā",
  "GSP28jsbh2-2u:675_1": "prakṛtaḥ pāvanādisaṃskārasaṃskṛtaḥ pūtabhṛdāhavanīyapātrasthaḥ somarasa eva tattvena saṃbadhyate /",
  "GSP28jsbh2-2u:676_0": "tataśca somasaṃskāravidhyanyathānupapattyā “adhvaryuṃ vṛṇīta” itivat viniyogena somaprakṛtitvasyāpi",
  "GSP28jsbh2-2u:676_1": "prāpteranuvāda evātra somaśabdo nāmadheyamiti pakṣāntaramāha ----------- somamiti //",
  "GSP28jsbh2-2u:677_0": "somavākye viśiṣṭakarmāntaravidhividhāne gauravāpattestattādyājyāpuronuvākyānāṃ ca",
  "GSP28jsbh2-2u:677_1": "liṅgaprakaraṇakramairaindravāyavādiyāgeṣveva niveśopapattau prakaraṇamātreṇāśrutavaikalpikadevatākalpitatvānupapattyā",
  "GSP28jsbh2-2u:677_2": "rūpālābhāccāyuktatvāt aindravāyavādivākyavihitānāṃ yāgānāmeva tatprakhyanyāyena nāmadheyaṃ somapadam /",
  "GSP28jsbh2-2u:678": "tatra satyapi jyotiṣṭomanāmāntare sa eva yajñaḥ pañcavidha ityatra paśuḥ soma iti nāmāntareṇāpi vyavahāradarśanāt na vaiyarthyamapītyarthaḥ //",
  "GSP28jsbh2-2u:679_0": "evaṃ somapadasya dvayyāṃ gatau pūrvasmin pakṣe somapadasya vidheye 'pi samarpakatvena",
  "GSP28jsbh2-2u:679_1": "yajessamudāyānuvādatvābhāvāt uttarasmin pakṣe samudāyānuvādatvena pakṣadvayamapi",
  "GSP28jsbh2-2u:679_2": "nirbādhamiti sarvathāpadena sūcayannāha ---------- sarvatheti //",
  "GSP28jsbh2-2u:680": "(somapadanāmatvapakṣe saṃkalpollekhasya spaṣṭatvāt prayojanāntaranirūpaṇam)",
  "GSP28jsbh2-2u:681_0": "yajipadasya pakṣadvaye 'pi anuvādatve anekayāgaparatvāt tadabhāve ekayāgaparatvāt",
  "GSP28jsbh2-2u:681_1": "prayojanaṃ spaṣṭatvādupekṣya somapadasya nāmatve saṃkalpollekhādiprayojane vidyamāne",
  "GSP28jsbh2-2u:681_2": "'pi vibhavāt prayojanāntaramapyāha ---------- prayojanañceti ---------- vaiśvadevavaditi //",
  "GSP28jsbh2-2u:682": "prācīnapravaṇādivākyagatavaiśvadevapadavadityarthaḥ //",
  "GSP28jsbh2-2u:683": "tadvaśāditi //",
  "GSP28jsbh2-2u:684": "trivṛdādīni jyotīṃṣi stomā yasyeti vyutpattisiddhajyotīrūpastomavadarthakajyotiṣṭomanāmavaśādityarthaḥ //",
  "GSP28jsbh2-2u:685": "sastutaśastrāṇāmiti //",
  "GSP28jsbh2-2u:686": "teca prātassavane aindrāgnavaiśvadevau mādhyandinasavane māhendrastṛtīyo marutvatīyaśca tṛtīyasavane āgrayaṇādityasāvitravaiśvadevā ekaścamasābhyāsa ityevaṃ draṣṭavyāḥ /",
  "GSP28jsbh2-2u:687": "kathaṃ tarhi jyotiṣṭomanāmasatva astutaśastrābhyāsānāṃ tatsiddhirityata āha ----------- siddhāntetviti //",
  "GSP28jsbh2-2u:688_0": "evaṃ ca yāgānāmadṛṣṭārthatvena samuccayādvibhinnadevatākānāṃ kramāpekṣaṇādā “śvino",
  "GSP28jsbh2-2u:688_1": "daśamo gṛhyate taṃ tṛtīyaṃ juhoti daśaitānadhvaryuḥ prātaḥ savane grahān gṛhṇātī”",
  "GSP28jsbh2-2u:688_2": "ti kramasamuccayadarśanamupapadyate /",
  "GSP28jsbh2-2u:689_0": "anyathā yāgaikatvādaṅgabhūtagrahaṇānurodhena āvṛttyanupapatteranekeṣāmapi grahaṇānāṃ",
  "GSP28jsbh2-2u:689_1": "yāgīyadravyasaṃskārārthatvenaikārthyādvikalpena devatānāmapi vikalpāpattestadanupapattirityabhipretya",
  "GSP28jsbh2-2u:689_2": "pūrvapakṣamupasaṃharati ------------ ata iti //",
  "GSP28jsbh2-2u:690": "(aindravāyavaṃ gṛhṇātītyādīnāṃ yāgaparatve 'pi āśvino daśamo gṛhyate iti grahaṇakramādyupapattivarṇanam)",
  "GSP28jsbh2-2u:691": "yadyapi yāgakramasamuccayopapattāvapi pūrvapakṣe gṛhṇātinā lakṣaṇayā yāgānāmeva vidhānena grahaṇavidhyabhāvena teṣāṃ bhedābhāvāt grahaṇakramasamuccayadarśanānupapattistadavasthā;",
  "GSP28jsbh2-2u:692_0": "tathāpi daśamuṣṭiparimitasomarasasya tathābhiṣavapāvanapūtabhṛdāhavanīyādipātrādhāratvādisaṃskārasaṃskṛtasya",
  "GSP28jsbh2-2u:692_1": "tattadyāgāṅgatvena viniyuktasyālpaṃ juhotīti vacanena caturavattoddeśena homavidhivat",
  "GSP28jsbh2-2u:692_2": "alpamuddiśya homākhyasaṃskāravidhānāt homānuvādena ca grahairjuhoti camasairjuhotītyādivacanairjuhvādivat",
  "GSP28jsbh2-2u:692_3": "karaṇatayā pātrakaraṇakahomasaṃskāryatvānupapatterāvaśyakaṃ pratiyāgaṃ grahaṇabheda iti na doṣaḥ //",
  "GSP28jsbh2-2u:693_0": "atraca graheṣu daśatvasaṅkhyaivaṃprakāreṇa jñeyā tāṇḍyabrāhmaṇe aṣṭamakhaṇḍe bahiṣpavamānastotrāvāntaraprakaraṇe",
  "GSP28jsbh2-2u:693_1": "navādhvaryuḥ prātassavane grahān gṛhṇāti tāneva tatpāvayantītyāmnāyate /",
  "GSP28jsbh2-2u:694": "tadbhāṣye śrīvidyāraṇyagurubhiḥ -------- upāṃśurantaryāmaśca vāyavyaścaindravāyavaḥ //",
  "GSP28jsbh2-2u:695": "tataśca maitrāvaruṇaḥ śukro manthī tapaḥ paraḥ /",
  "GSP28jsbh2-2u:696": "tata āgrayaṇo nāma dhruvo navama iṣyata iti pūrvācāryakṛtasaṃgrahaślokena navatvamupapāditam /",
  "GSP28jsbh2-2u:697": "tadapekṣayaiva pravṛttayā āśvino daśamo gṛhyata iti śrutyā āśvinasya daśamatvamuktamityāśvināntā daśagrahāsteṣāṃ ca daśamatvaṃ prātassavanānuṣṭhīyamānatvarūpakopādhinā jñeyam //",
  "GSP28jsbh2-2u:698": "etena -------- yatprakāśakārairaindravāyavamaitrāvaruṇaśukramanthyatigrāhyatrayatapokthyāśvināntā daśagrahā iti vyākhyāya eṣāṃ dhārāgrahatvarūpaikadharmayogāt daśatvamityuktaṃ,",
  "GSP28jsbh2-2u:699_0": "tadaśvināṃ tādṛśagrahakramapradarśanasya vedabhāṣyakāroktyā viruddhatvāt bahiṣpavamānastotrānantaramanuṣṭhīyamāne",
  "GSP28jsbh2-2u:699_1": "'pi āśvinagrahe dhārāto grahaṇasya kvāpyanāmnānenādhārāgrahatvādayuktamityupekṣyam /",
  "GSP28jsbh2-2u:700": "etena -------- vāyavyamapahāyokthyagraheṇāśvināntānāṃ daśagrahatvaṃ somanāthenoktamapi -------------- apāstam;",
  "GSP28jsbh2-2u:701": "ata eva yājñikānāṃ upāṃśvantaryāmavāyavaindravāyavamaitrāvaruṇaśukramanthyātigrāhyatapokthyamarutvatīyadhruvāṇāmeva dhārāgrahatvaprasiddhiḥ?",
  "GSP28jsbh2-2u:702": "paraṃ mīmāṃsakānāmiti viśeṣa ityalaṃ vistareṇa //",
  "GSP28jsbh2-2u:703": "(agnīṣomīyavākye paśupadasya hṛdayādiparatve lakṣaṇāpatteḥ paśoḥ prakṛtitvena vidhāne vākyabhedāpatteśca viśiṣṭavidhānam,",
  "GSP28jsbh2-2u:704": "hṛdayavākye yāgānupasthityā hṛdayādyuddeśena saṃskāramātravidhānam,",
  "GSP28jsbh2-2u:705": "paśoḥ prakṛtitvena vidhānamiti sarvopapattyā siddhāntaḥ)",
  "GSP28jsbh2-2u:706": "pūrvapakṣyupapāditaprakāradvaye 'pi sādhāraṇaṃ dūṣaṇaṃ darśayan siddhāntamāha---------- paśupada iti //",
  "GSP28jsbh2-2u:707_0": "hṛdayādimāṃse paśuśabdaprayogasya paśutvābhivyaktervābhāvāt paśupade tallakṣaṇāpatteḥ",
  "GSP28jsbh2-2u:707_1": "paśuprakṛtitvena vidhāne ca devatāyā api vidhānāt vākyabhedāpatteragnīṣomīyavākya",
  "GSP28jsbh2-2u:707_2": "eva viśiṣṭakarmavidhānaṃ yuktam /",
  "GSP28jsbh2-2u:708": "avadyativākyeṣu tu yajiśabdāśravaṇena devatāyā apyaśravaṇenaca yāgopasthāpanāsaṃbhavāt avadānamātrasya vatsālaṃbhavadyāgānumāpakatvānupapatteḥ na karmavidhānamityarthaḥ /",
  "GSP28jsbh2-2u:709": "kintarhi hṛdayādivākyairvidhīyante? ityapekṣāyāmāha ------------ hṛdayādivākyairiti //",
  "GSP28jsbh2-2u:710": "utpattiśiṣṭapaśusādhanatāyā viśasanāvadānādisaṃskāravidhivirodhaṃ pariharati ------------ paśośceti //",
  "GSP28jsbh2-2u:711": "(paśudevatāsaṃbandho 'pi prakṛtitveneti nirūpaṇam) karaṇatvasyeti //",
  "GSP28jsbh2-2u:712": "utpattivākye paśumiti dvitīyālakṣitasyetyarthaḥ /",
  "GSP28jsbh2-2u:713": "ata eva --------- agnīṣomadevatāsaṃbandho 'pi paśoḥ hṛdayādiprakṛtitvenaiveti nāgnīṣomīyaṃ paśumiti taddhitasya sāmānādhikaraṇyasya cānupapattiḥ /",
  "GSP28jsbh2-2u:714": "ataśca yathaiva vrīhipadenaivārthāt taṇḍulādīnāmapi sādhanatvāvagatestaduddeśena peṣaṇādividhiḥ,",
  "GSP28jsbh2-2u:715": "tadvadihāpi paśupadenaiva hṛdayādīnāṃ sādhanatvāvagatau yuktastaduddeśenāvadānādisaṃskāravidhiriti bhāvaḥ //",
  "GSP28jsbh2-2u:716": "(atideśaprāptasyāpyavadānasya punarvidhānaṃ pratyekāvadānasiddhyarthamityupapādanam)",
  "GSP28jsbh2-2u:717": "yadyapi hṛdayādīnāṃ pradeyatvarūpayāgasādhanatvalakṣaṇahaviṣṭvena tatsaṃskārārthasya madhyapūrvārdhāpādanakāvadānasyātideśenaiva prāpteretadvidhivaiyarthyam;",
  "GSP28jsbh2-2u:718": "tathāpyatideśaprāptasyaiva hṛdayādisaṃskārārthatvena punarvidhānaṃ nānupapannam /",
  "GSP28jsbh2-2u:719": "tatprayojanaṃ ca teṣāṃ pratyekaṃ haviṣṭvasiddhiḥ /",
  "GSP28jsbh2-2u:720_0": "anyathā paśorviśasanavidhānādavayavadvārā sādhanatvāvagatāvapi avayavānāṃ pratyekaṃ",
  "GSP28jsbh2-2u:720_1": "sādhanatvānavagateḥ avayavino vyāsajyasarvāvayavaniṣṭhatvena tatsādhanatvānupapattyā",
  "GSP28jsbh2-2u:720_2": "avayavānāmapi samuditānāmeva sādhanatvaprāpteḥ samuditasaṃskārārthatvena kḷptasyaivātideśataḥ",
  "GSP28jsbh2-2u:720_3": "sannidhāvapi tasya pratyekaṃ hṛdayādisaṃskārārthatvena vidhānāt pūtīkānāmiva hṛdayādīnāmapi",
  "GSP28jsbh2-2u:720_4": "pratyekaṃ haviṣṭvāvagamāt pratyekaṃ madhyapūrvārdhāvadānasiddhiḥ /",
  "GSP28jsbh2-2u:721_0": "evañcaikādaśāvadānasaṃskṛtadravyamātravṛttihaviṣṭvatātparyasahakṛtena paśuśabdenāpi",
  "GSP28jsbh2-2u:721_1": "tāvanmātraprakṛtitvena paśuvidhānamiti taditarāvayavānāṃ avadānaparisaṅkhyāphalakayāgasādhanatvarūpahaviṣṭvaparisaṅkhyādiphalaṃ",
  "GSP28jsbh2-2u:721_2": "labhyata iti kaustubhoktayuktyā prakṛtāvadānavidhivaiyarthyaṃ pariharati ------------ ata eveti //",
  "GSP28jsbh2-2u:722": "(ekādaśāvadānānītyanenaitarāvayavaparisaṅkhyāsiddhiriti nyāyasudhānirāsaḥ)",
  "GSP28jsbh2-2u:723_0": "ityādītyādipadena yadatra nyāyasudhākṛtā “ekādaśa vai paśoravadānāni tāni dvirdviravadyatī“ti",
  "GSP28jsbh2-2u:723_1": "vākye “ekādaśa vai” ityasya pṛthagvākyatvamaṅgīkṛtya tasyaivetarāvayavaparisaṅkhyāparatvamuktam,",
  "GSP28jsbh2-2u:724_0": "tatpañcāvadānasaṃpādakatritvabādhena taddvitvavidhāyakasya tānītyasya viśeṣasamarpakatvenaivaikādaśa",
  "GSP28jsbh2-2u:724_1": "vai ityasya tadekavākyatopapattau parisaṅkhyāphalakatvāṅgīkāreṇa bhinnavākyatve pramāṇābhāvāt",
  "GSP28jsbh2-2u:724_2": "tasyaiva parisaṅkhyāphalakatvāṅgīkāre hṛdayādivākyānāṃ vaiyarthyasya duṣpariharatvāt",
  "GSP28jsbh2-2u:724_3": "ayuktamiti kaustubhoktaviśeṣāntarasya saṃgrahaḥ sūcitaḥ //",
  "GSP28jsbh2-2u:725": "(hṛdayādīnāṃ kramasamuccayadarśanopapatterdaśame vakṣyamāṇatvāt paśuvākye tasya śeṣo nāstīti somavākyasiddhāntopakramaḥ)",
  "GSP28jsbh2-2u:726_0": "ato 'vadānavidhivaiyarthyābhāvāt paśuvākya eva yāgavidhāne 'pi hṛdayādīnāṃ cāvayavisādhanatvānyathānupapattyā",
  "GSP28jsbh2-2u:726_1": "samuccitānāmeva sādhanatvāvagateḥ kramasamuccayadarśanasyāpyupapattiṃ daśame vakṣyamāṇatvādupekṣya",
  "GSP28jsbh2-2u:726_2": "paśuvākye siddhānte na kiñcidavaśiṣyate ityanusaṃdhāya somavākye siddhāntamāha ---------- some 'pīti //",
  "GSP28jsbh2-2u:727": "somayāgaviṣaye 'pītyarthaḥ /",
  "GSP28jsbh2-2u:728": "gauravapadaṃ lakṣaṇāpatterapyupalakṣaṇam //",
  "GSP28jsbh2-2u:729": "(arthaprāptagrahaṇānuvādenaindravāyavādidevātāmātravidhānaṃ,",
  "GSP28jsbh2-2u:730": "devatāviśiṣṭagrahaṇavidhānamiti vārtikakṛduktaṃ prauḍhivādamātramiti prakāśakāramatanirūpaṇam)",
  "GSP28jsbh2-2u:731": "ayamarthaḥ --------- upāṃśu gṛhṇātyantaryāmaṃ gṛhṇātītyatropāṃśvantaryāmādipadānāṃ nāmadheyatvena vidheyāntarābhāvena vaiyarthyānupapattyā grahaṇavidhestāvadāvaśyakatvam /",
  "GSP28jsbh2-2u:732_0": "aindravāyavādivākye 'pi prāptagrahaṇānuvādena devatāsaṃbandhasyeva grahaṇe devatāviśiṣṭarasarūpasaṃskāryasaṃbandhasyāpi",
  "GSP28jsbh2-2u:732_1": "vidhāne vākyabhedāpattergrahaṇamātrasyoddeśyatve prākaraṇikayatkiñciddravyagrahaṇe",
  "GSP28jsbh2-2u:732_2": "'pi tadāpatteḥ somarasīyatvena viśeṣaṇe viśiṣṭoddeśāpattyā tadvidherāvaśyakatvameva /",
  "GSP28jsbh2-2u:733": "ato 'nyataḥ saṃbhavatprāptikatve 'pi tataḥ pūrvapravṛttyaṅgīkāreṇa viśiṣṭagrahaṇavidhānaṃ taddhitopāttadravyasaṃskārārthametairvākyaiḥ kriyate /",
  "GSP28jsbh2-2u:734": "aindravāyavamityādau prakṛtyarthabhedāt pratyayārthadravyabhedaḥ tāvacchabdāntaranyāyādeva siddha iti tattadvākye tattaddravyoddeśena viśiṣṭatadvidhānaṃ nāyuktam /",
  "GSP28jsbh2-2u:735": "tatprayojanañca devatāṃśe pratyayārthadravyabhedasya grahaṇāṅgatvasyaca sidhyaitasyāvyaktatvasiddhiḥ /",
  "GSP28jsbh2-2u:736": "etadvidhyabhāvehi yājyāpurogādimantrāmnānādyāgāṅgabhūtānāmeva devatānāṃ nirvāpa iva grahaṇe tattanmantravarṇādupakārakatāmātraṃ syāt,",
  "GSP28jsbh2-2u:737": "satitvasmin pratyakṣavidhau grahaṇāṅgatvapratīteḥ yāga evopakārakatāmātrāvasāyādyājyādimantrāṇāmapi tadakalpakatayā yāgasyāvyaktatvasidhyodbhidādīnāṃ tadvikṛtitvaṃ labhyate /",
  "GSP28jsbh2-2u:738": "grahaṇāṃśetu dravyasaṃskārakatayā dṛṣṭavidhayār'thataḥ prāptasyāpi svatantrādṛṣṭārthatvalābhaḥ /",
  "GSP28jsbh2-2u:739": "grahaṇavidhīnāṃ prayojanāpekṣāyāṃ prayojanāntarāsaṃbhave prayājādivat ārādupakārakatvakalpane 'pi na doṣaḥ /",
  "GSP28jsbh2-2u:740_0": "ata eva tattaddevatāvaruddhagrahaṇānāṃ guṇāt bhede sati vidheḥ punaḥ śrutibalādadṛṣṭasyaiva",
  "GSP28jsbh2-2u:740_1": "prayojakatāsvīkāreṇa prayojakībhūtādṛṣṭānurodhena tattaddevatyānāṃ grahaṇānāṃ prayājānuyājavat",
  "GSP28jsbh2-2u:740_2": "samuccayāvagatestadanurodhena grāhyadravyāṇāmapi samuccayādvibhinnadevatākadravyabhedabalena",
  "GSP28jsbh2-2u:740_3": "yāgāvṛttisiddheḥ kramasamuccayadarśanasyāpyupapattiḥ //",
  "GSP28jsbh2-2u:741_0": "naca ---------- avayavaśo grahaṇena grāhyabhedāt grahaṇābhyāsopapattirbhedena gṛhītasyaikīkaraṇe",
  "GSP28jsbh2-2u:741_1": "na yāgābhyāsasiddhiriti tadviṣayakramasamuccayadarśanānupapattiḥ iti --------- vācyam;#ebhedena (?)",
  "GSP28jsbh2-2u:742": "gṛhītasyaikīkaraṇāyogāt bhedāvasthitasyaiva yāganiṣpādakatvāvagateryāgābhyāsaṃca vinā bhedena gṛhītasya tatsādhanatvāsaṃbhavena yāgābhyāsasyāvaśyakatvena tadupapatteḥ //",
  "GSP28jsbh2-2u:743": "(devatāviśiṣṭagrahaṇasya somarasasaṃskārārthatvena vidhāne ekaprasaratābhaṅganirāsaḥ viśiṣṭavidhyupapādanaṃ ca)",
  "GSP28jsbh2-2u:744": "yattu asmin pakṣe aindravāyavapade ekaprasaratābhaṅgāpādanaṃ,",
  "GSP28jsbh2-2u:745_0": "teṣāṃ taduddeśyadravyasya vidheyadevatānirūpitatvābhāvāt “sṛṣṭīrupadadhātī” tyatra",
  "GSP28jsbh2-2u:745_1": "mantraviśiṣṭopadhānavidheriṣṭakāsaṃskārārthatvena svayamevāṅgīkṛtatvāt tena nyāyenehāpi",
  "GSP28jsbh2-2u:745_2": "tasyādoṣatvādayuktamiti vyaktaṃ kaustubhe /",
  "GSP28jsbh2-2u:746": "etena ---------- viśiṣṭavidhau gauravāpattergrahaṇamātrameva vidhīyate /",
  "GSP28jsbh2-2u:747": "aindravāyavādipadantu mantravarṇaprāptadevatānuvādamityapi ---------parāstam;",
  "GSP28jsbh2-2u:748": "aindravāyavādipadavaiyarthyāpattyā grahaṇāṅgatvaprāptiphalakasya viśiṣṭavidherapyaṅgīkārāt /",
  "GSP28jsbh2-2u:749": "ato yuktaṃ devatāviśiṣṭagrahaṇasyaiva vidhānamiti /",
  "GSP28jsbh2-2u:750": "vistaraśca kaustubhe draṣṭavyaḥ //",
  "GSP28jsbh2-2u:751": "(grahaṇe devatānvayānupapattiparihāraḥ aindravāyavavākye yāgakalpanānirāsaśca)",
  "GSP28jsbh2-2u:752": "grahaṇe devatānvayānupapattiṃ pariharati --------- saṃbhavati ceti /",
  "GSP28jsbh2-2u:753": "karmībhūteti //",
  "GSP28jsbh2-2u:754": "tacca devatāvācakaṃ padaṃ tadvṛttitvasaṃbandhenetyarthaḥ /",
  "GSP28jsbh2-2u:755": "devatāpekṣasyeti //",
  "GSP28jsbh2-2u:756": "somayāgasya devatāpekṣāyā grahaṇāṅgabhūtadevatābhiḥ prasaṅgenaivopakāralābhena śāntestasyaivopapādakatvamityarthaḥ /",
  "GSP28jsbh2-2u:757": "etena -------- yāgāpekṣāyāṃ āgneyavākya iva yatrāpekṣā tatraiva yāgakalpanaṃ nyāyyam,",
  "GSP28jsbh2-2u:758": "natu vākyāntara iti grahaṇavākyeṣveva yāgavidhānaṃ yuktamiti -------- nirastam;",
  "GSP28jsbh2-2u:759_0": "āgneyavākye puruṣavyāpārāśravaṇenāparyavasānāt tatra yāgakalpanopapattāvapi iha grahaṇarūpapuruṣavyāpāraśravaṇena",
  "GSP28jsbh2-2u:759_1": "paryavasāne satyabhihitadravyadevatāsaṃbandhanirvāhakamātrāpekṣāyāṃ somavākya eva",
  "GSP28jsbh2-2u:759_2": "śrutyā vihitayāgasya tannirvāhakatvopapatteraśrutayāgavidhānakalpanasyānyāyyatvāt /",
  "GSP28jsbh2-2u:760": "saṃskāravidhyanyatheti //",
  "GSP28jsbh2-2u:761": "(pradeyatvena prakṛtitvena vā somasya prāptatvāt somena yajetetyatra somapadaṃ nāmadheyamityāśaṅkānuvādaḥ)",
  "GSP28jsbh2-2u:762": "ayamarthaḥ ------- nahyatra somasya pradeyatvena vidhiryuktaḥ; saṃskāravidhivaiyarthyāpatteḥ /",
  "GSP28jsbh2-2u:763": "nāpi prakṛtitvena; tasya saṃskāravidhyanyathānupapattyāpi siddheḥ /",
  "GSP28jsbh2-2u:764": "grahaṇavākye tāvat taddhitopāttadravyasya grahaṇasaṃskṛtasya viniyogāpekṣāyāṃ devatāsaṃbandhānyathānupapattyavagatatattadyāgābhyāseṣu pradeyatvena viniyogakalpanaṃ nānupapannam /",
  "GSP28jsbh2-2u:765": "sarvanāmārthakasya taddhitasya dravyaviśeṣatātparyagrāhakāpekṣāyāṃ sannidhānadvārā vākyapramitadravadravyaviṣayatvasiddhiḥ /",
  "GSP28jsbh2-2u:766": "tatrahi tattadvākyaprāptagrahaṇaviśeṣānuvādena dhārāmātravidhānam /",
  "GSP28jsbh2-2u:767": "alpaparimāṇeṣu pātreṣu sthūlayā dhārayā grahaṇe kṛte pātrādbahirapi pātāpatteraṇutvasya prāptatvānnāṇutvasyāpi vidhānam /",
  "GSP28jsbh2-2u:768_0": "dhārāyāśca pratisaṃbandhyapekṣāyāṃ gṛhṇāteśca karmākāṅkṣāyāmuttarārdhādivat svatantrajalādipratisaṃbandhyākṣepakatvānupapatteḥ",
  "GSP28jsbh2-2u:768_1": "prakṛtasomaṃ pāvayatītyādivākyapramitasomaprakṛtikadravadravyaviṣayakatvasi ddhiḥ /",
  "GSP28jsbh2-2u:769": "pāvanavākye somapadasya latāparatvāsaṃbhavena lakṣaṇayā latāsaṃbandhirasaparatvāt /",
  "GSP28jsbh2-2u:770": "evañca saṃskāravidhyanyathānupapattyā somaprakṛtitvasyāpi prāptirnānupapannā /",
  "GSP28jsbh2-2u:771": "etena --------- satyapi sannidhāne dhārāyā dravadravyamātrasādhāraṇatvāt somarasaviṣayatvaniyame pramāṇābhāve sati somasyāprāptiriti śāstradīpikoktaṃ ---------- apāstam;",
  "GSP28jsbh2-2u:772": "------------ iti //",
  "GSP28jsbh2-2u:773": "(saṃskāravidhyanyathānupapattyā saktūnāmapi prāptyā tadvyāvṛttiphalaniyamavidhitvopapādanam) saktuvyāvṛttīti //",
  "GSP28jsbh2-2u:774": "saṃskāravidhyanyathānupapattyā somavat saktūnāmapi viniyogakalpanayā vikalpena prāptyāpatteḥ pakṣaprāptasaktuvyāvṛttiphalakaniyamārthaṃ somavidhānam /",
  "GSP28jsbh2-2u:775": "tataścotpattiśiṣṭasomāvarodhāt saṃskāravidhyanyathānupapattyā saktūnāṃ tatra viniyogakalpanāsaṃbhavānna vikalpaprasaktirityarthaḥ /",
  "GSP28jsbh2-2u:776": "yathācaivaṃ satīti //",
  "GSP28jsbh2-2u:777": "siddhānte yāgaikatve satītyarthaḥ /",
  "GSP28jsbh2-2u:778": "kaustubha eveti //",
  "GSP28jsbh2-2u:779": "vyākhyātapūrvametat //",
  "GSP28jsbh2-2u:780": "(somavākyasiddhāntaprayojanam) some ceti //",
  "GSP28jsbh2-2u:781_0": "aindravāyavavākyaiśca yāgavidhāvaindravāyavena yajetetivacanavyaktyāpatterjyotiṣṭomasyāpi",
  "GSP28jsbh2-2u:781_1": "svārthavihitadravyadevatākatvalakṣaṇavyaktacodanatvādekāhāhīnasatreṣvavyaktacodanātvena",
  "GSP28jsbh2-2u:781_2": "jyotiṣṭomasādṛśyābhāvānna tadīyavidhyantapravṛttiḥ /",
  "GSP28jsbh2-2u:782_0": "somavākyenatu yāgavidhau dravyaśravaṇe 'pi svārthavihitadevatārāhityena jyotiṣṭomasyāpi",
  "GSP28jsbh2-2u:782_1": "avyaktacodanatvena tatsādṛśyādekāhādiṣu jyotiṣṭomavidhyantapravṛttirityavyaktastu",
  "GSP28jsbh2-2u:782_2": "somasyetyaṣṭamādhikaraṇe vakṣyamāṇaṃ prayojanamityarthaḥ /",
  "GSP28jsbh2-2u:783_0": "yattu vārtike ---------- karmabhede sati ekakarmaṇi vikalpo 'vibhāgo hi codanaikatvādityaṣṭamādhikaraṇanyāyenaikasya",
  "GSP28jsbh2-2u:783_1": "aindravāyavādivākyavihitasya yāgasya vikṛtau vikalpena vidhyantātideśāt vikalpenaikasya",
  "GSP28jsbh2-2u:783_2": "dharmāḥ kāryāḥ sakṛcca yāgāḥ kāryāḥ karmaikye yathāprakṛtīti prayojanāntaramuktam /",
  "GSP28jsbh2-2u:784_0": "tacca vākye 'śrūyamāṇadevatākatvarūpaviśeṣasādṛśyenopāṃśuyājātideśasya ekāhādiṣu",
  "GSP28jsbh2-2u:784_1": "prāptyaindravāyavādiyāgānāmanyatamātideśasyaiva prāptau pramāṇābhāvāt vikalpena dharmaprāptyanāpatteḥ",
  "GSP28jsbh2-2u:784_2": "na yuktamityevakāreṇa sūcitam /",
  "GSP28jsbh2-2u:785": "ata eva kaustubhe ---------- upāṃśuyājīyavidhyanta eva pūrvapakṣe prayojanatvenoktaḥ //",
  "GSP28jsbh2-2u:786": "iti ṣaṣṭhaṃ paśusomādhikaraṇam //",
  "GSP28jsbh2-2u:787": "------------------- &lt;B1&gt; (7 adhikaraṇam //)//",
  "GSP28jsbh2-2u:788": "(a.2 pā.2 adhi.7) pṛthaktvaniveśāt //",
  "GSP28jsbh2-2u:789_0": "“āmanamasyāmanamasya devā iti tistra āhutīrjuhoti” “ājyabhāgau yajatī” tyādau ekatvātiriktasaṅkhyāyāḥ",
  "GSP28jsbh2-2u:789_1": "svāśrayapratiyogika --- svāśrayavṛttibhedavyāptatvena na tāvatsākṣādbhāvanābhedabodhakatvam;",
  "GSP28jsbh2-2u:790": "tasyā uktasaṅkhyāśrayatvāpratīteḥ /",
  "GSP28jsbh2-2u:791": "nāpi dhātvarthabhedabodhakatvam;",
  "GSP28jsbh2-2u:792_0": "tasya pūrvapramitaikatvasaṅkhyāvaruddhatvena “ekādaśa prayājān yajati” “virāṭsaṃpannamagnihotraṃ",
  "GSP28jsbh2-2u:792_1": "juhotī” tyādivatsaṅkhyāntarasaṃbandhānupapatteretatsaṅkhyāyā abhyāsaviṣayatvapratīterakarmāntaratvamiti",
  "GSP28jsbh2-2u:792_2": "prāpte --------- nātra saṅkhyāntarāvarodhaḥ /",
  "GSP28jsbh2-2u:793": "sā hi na tāvattiṅupāttā tasyāḥ kartṛvṛttitvāt /",
  "GSP28jsbh2-2u:794": "nacānavacchinnasyānvayānupapatteḥ prathamātikrame ca kāraṇābhāvāddhātvarthe ekatvasaṅkhyānumānamiti --------- vācyam;",
  "GSP28jsbh2-2u:795": "śrutasaṅkhyāsattve kāraṇābhāvasyāsiddhatvenānumānāprasarāt /",
  "GSP28jsbh2-2u:796": "ataeva prayājaikādaśatvasthale yatra prakṛtau anumānaprasarastatrābhyāsaviṣayatvam /",
  "GSP28jsbh2-2u:797": "nacaivaṃ virāṭsaṃpattivākyādāvapi utpattivākye ekatvānumānānāpattiḥ;",
  "GSP28jsbh2-2u:798": "tādṛśasthale svopajīvyotpattivākyajanyaśābdabodhanirvāhārthaṃ pūrvapravṛttasyānumānasyauttarakālikena saṅkhyāśravaṇena bādhāyogāttasyābhyāsaviṣayatvapratīteḥ,",
  "GSP28jsbh2-2u:799": "prakṛte tu śābdabodhāt pūrvamevetarapadārthavatsaṅkhyāyā api pratīteryuktaḥ śābdabodhottarakālīnānumānapratibandha iti kaustubhe vistaraḥ /",
  "GSP28jsbh2-2u:800": "ataśca siddhamutpattivākyagatakarmasamānādhikaraṇavidheyasaṅkhyāyāḥ karmabhedakatvam /",
  "GSP28jsbh2-2u:801": "bhāvanābhedastu śabdāntarādeva /",
  "GSP28jsbh2-2u:802": "prayojanaṃ vediprokṣaṇamantravatpūrvapakṣe sakṛnmantraḥ, siddhānte tu tadāvṛttiriti /",
  "GSP28jsbh2-2u:803": "bhāṣyakāreṇa tu “saptadaśa prājāpatyānpaśūnālabhete” ti vākye yāgabhedābhedacintā kṛtā /",
  "GSP28jsbh2-2u:804": "tatra yadyapi devatātvaviśiṣṭadravyaviśeṣavācī taddhitaḥ,",
  "GSP28jsbh2-2u:805": "yadyapi ca prājāpatyapada evaikaśeṣaḥ;",
  "GSP28jsbh2-2u:806": "tathāpi taduttaravibhaktyupāttāyāḥ saṅkhyāyāḥ prakṛtyarthe viśeṣya evānvayaḥ natu viśiṣṭe /",
  "GSP28jsbh2-2u:807": "dvau traya ityādau tathaiva vyutpatteriti tāvadavivādam /",
  "GSP28jsbh2-2u:808": "so 'pi ca na dravye devatātvānvayottaram;",
  "GSP28jsbh2-2u:809": "tathā sati devatātvapratisaṃbandhini dravye sāhityānavagamena pratyekavṛttipaśutvāvacchinna eva tatsaṃbandhapratīteranekatvāvagamātsaṃbandhabhedenānekayāgādikalpanāgauravāpatteḥ /",
  "GSP28jsbh2-2u:810": "ato lāghavāddevatātvānvayātpūrvameva saṅkhyānvayaḥ /",
  "GSP28jsbh2-2u:811": "tadāhi bahutvāvacchinna evaikadevatāsaṃbandhādekayāgādikalpanāllāghavam /",
  "GSP28jsbh2-2u:812": "naca prakṛtiprāptaikapaśuniṣpannaikādaśāvadānagaṇaikatvānurodhena saṅkhyāyā devatātvānvayottaramanvayaḥ;",
  "GSP28jsbh2-2u:813": "paśugataikatvasya śrutasaptadaśatvena bādhāt avadānagaṇaikatvasya ca prakṛtāvārthikatvenehānatideśāt /",
  "GSP28jsbh2-2u:814": "ato devatāsaṃbandhabhede pramāṇābhāvānna yāgabhedaḥ /",
  "GSP28jsbh2-2u:815": "astu vā samānābhidhānaśrutyā bahutvānvayātprāgdevatātvānvayena saṃbandhabhedastathāpi lāghavādyagaikatvam /",
  "GSP28jsbh2-2u:816": "yathaiva hi siddhānte 'neke yāgāḥ sakṛdanuṣṭhānenopapādyante,",
  "GSP28jsbh2-2u:817": "tathā manmate 'pyekena yāgenāneke devatāsaṃbandhā iti prāpte ------------ samānābhidhānaśrutyā devatātvasyāntaraṅgatvātsaṅkhyānvayātpūrvānvayitvam;",
  "GSP28jsbh2-2u:818_0": "paśūnāṃ pratyekaṃ svatvāśrayatvena svatvadhvaṃsānukūlavyāpārātmakayāgakaraṇatvarūpahaviṣṭvasya",
  "GSP28jsbh2-2u:818_1": "pratyekavṛttitayā sūktahaviṣorityādismṛtyanusāreṇa haviṣṭvāvacchedakapaśutvāvacchedenaiva",
  "GSP28jsbh2-2u:818_2": "devatāsaṃbandhaucityācca /",
  "GSP28jsbh2-2u:819": "ataśca bahutvānavacchinnasyaiva pratisaṃbandhitvātpratisaṃbandhitāvacchedakasya pratyekavṛttitvena pratisaṃbandhibhedapratītestadbhedena saṃbandhabhedasiddhiḥ /",
  "GSP28jsbh2-2u:820": "naca saṃbandhabhede 'pi yāgaikatvam;",
  "GSP28jsbh2-2u:821": "saṃbandhānāṃ yāgaikatvānekatvābhyāmubhayathāpyupapattau lāghavāpekṣayā paśvekatāprāpticodakasya śāstratayā balavattvena niyāmakatvāt /",
  "GSP28jsbh2-2u:822": "atastadanurodhenaiva sarvatra yāgabhedo bhāvanābhedaśceti siddham /",
  "GSP28jsbh2-2u:823": "prayojanaṃ yāgaikatve ekapaśuvismaraṇe 'pi tasya jātatvānna punaryāgakaraṇaṃ,",
  "GSP28jsbh2-2u:824": "siddhānte tu taditi // 7 //",
  "GSP28jsbh2-2u:825": "// iti saptamaṃ saṃkhyākṛtakarmabhedādhikaraṇam //",
  "GSP28jsbh2-2u:826": "&lt;",
  "GSP28jsbh2-2u:827": "B2&gt;",
  "GSP28jsbh2-2u:828": "(adhyāyasaṅgateḥ abhyāsādhikaraṇena pratyudāharaṇasaṅgateḥ anantarādhikaraṇena upajīvyopajīvakabhāvasaṅgateśca nirūpaṇam)",
  "GSP28jsbh2-2u:829": "saṅkhyayā karmabhedacintanādadhyāyasaṅgatiḥ /",
  "GSP28jsbh2-2u:830_0": "tathā abhyāsādhikaraṇe 'bhyāsāt sādhitasya karmabhedasyāpavādārthaṃ pravṛtte paurṇamāsyadhikaraṇanyāye",
  "GSP28jsbh2-2u:830_1": "paurṇamāsīvadupāṃśuyājaḥ syādityādyaistribhiradhikaraṇairapodite sati abhyāsanimittabhedāpavādabhūtāyāḥ",
  "GSP28jsbh2-2u:830_2": "samudāyānuvādacintāyāḥ paurṇamāsyadhikaraṇakṛtāyāḥ buddhisthīkaraṇāt taddvārā samudāyānuvādāpavādābhyāsacintāyā",
  "GSP28jsbh2-2u:830_3": "buddhisthatvādabhyāse 'sakṛcchravaṇādyuktā bhedakatā,",
  "GSP28jsbh2-2u:831": "prakṛtetu sakṛcchravaṇasya na karmabhedakatvamiti pūrvapakṣotthānādabhyāsādhikaraṇaprakaraṇena saha pratyudāharaṇasaṅgatiḥ,",
  "GSP28jsbh2-2u:832_0": "tathā somayāgaikye 'pyabhyāsenakramasamuccayopapattivat tritvādisaṅkhyāyā apyabhyāsenopapatterna",
  "GSP28jsbh2-2u:832_1": "bhedakatetyanantaroktābhyāsopajīvanena pūrvapakṣīkaraṇādanantarasaṅgatiṃ ca spaṣṭatvādupekṣya",
  "GSP28jsbh2-2u:832_2": "saṅkhyayā karmabhedodāharaṇapūrvakaṃ pūrvapakṣamevāha ---------- āmanamasīti //",
  "GSP28jsbh2-2u:833": "(āmanamasītyasya vivaraṇam, ādipadārthasya dvādaśa dvādaśāni juhotītyasya vivaraṇaṃ ca)",
  "GSP28jsbh2-2u:834": "“vaiśvadevīṃ sāṃgrahaṇīṃ nirvapet grāmakāma” iti prakṛtyedamāmnātam /",
  "GSP28jsbh2-2u:835": "ādipadenāgnau vasordhārāṃ vidhāya śrutasya “dvādaśadvādaśāni juhotī” tyādeḥ saṃgrahaḥ /",
  "GSP28jsbh2-2u:836": "atraca “vājaśca me prasavaśca me” ityādyairdvādaśamantraiḥ pratyekamāhutirekaṃ dvādaśaṃ tādṛśānidvādaśa juhotītyarthaḥ /",
  "GSP28jsbh2-2u:837": "viśeṣataścedaṃ dvādaśe vicārayiṣyate /",
  "GSP28jsbh2-2u:838": "tataśca yathā catuścatvāriṃśadadhikaśatamāhutayaḥ saṃpadyante tathā karotīti bhāvaḥ //",
  "GSP28jsbh2-2u:839": "(saṅkhyāyāḥ svānāśrayabhāvanābhedakatvābhāvaḥ)",
  "GSP28jsbh2-2u:840_0": "tistra iti padopāttāyāḥ saṅkhyāyāḥ satyapi mukhyaviśeṣyabhūtabhāvanānvaye dhātvartharūpāhutipadasāmānādhikaraṇyadarśanāt",
  "GSP28jsbh2-2u:840_1": "svāśrayakaraṇakatvasaṃbandhena tadāśrayaṇāt tadanāśrayabhāvanābhedabodhakatvāsaṃbhavamabhipretyāha",
  "GSP28jsbh2-2u:840_2": "---------- tasyā iti /",
  "GSP28jsbh2-2u:841": "pūrvapramitaikatveti //",
  "GSP28jsbh2-2u:842": "(dhātvarthasyānavacchinnasya bhānāsaṃbhavādavacchedakatayā prāthamikaikatvasaṅkhyāvarodhāddhātvarthabhedakatvābhāvaḥ)",
  "GSP28jsbh2-2u:843": "yadyapi juhotītyākhyātopāttaikatvaṃ kartṛgāmitvānna dhātvarthavṛttitvena pramitam;",
  "GSP28jsbh2-2u:844_0": "tathāpyanavacchinnasya dhātvarthasya bhāvanānvayitvānupapatteravacchedakībhūtasaṅkhyāpekṣāyāṃ",
  "GSP28jsbh2-2u:844_1": "prathamātikrame kāraṇābhāvādekatvasyaiva dhātvarthavṛttitvena pramā nānupapannetyarthaḥ /",
  "GSP28jsbh2-2u:845": "ekādaśeti //",
  "GSP28jsbh2-2u:846": "prayājeṣu pañcatvasaṅkhyāvarodhādagnihotre caikatvasaṅkhyāvarodhe sati śrūyamāṇaikādaśatvadaśasaṅkhyayoḥ prayogābhyāsaparatvam,",
  "GSP28jsbh2-2u:847": "natu karmabhedakatvam /",
  "GSP28jsbh2-2u:848": "tadvadihāpītyarthaḥ //",
  "GSP28jsbh2-2u:849": "(saṅkhyāyāḥ tistra āhutīriti dhātvarthasāmānādhikaraṇyāt tadvṛttitvapratīterekatvasaṅkhyānavarodhāt karmabheda iti siddhāntaḥ)",
  "GSP28jsbh2-2u:850": "“tistra āhutīri“ti sāmānādhikaraṇyāt dhātvarthavṛttitvapratīteḥ karmabhedakatvameva yuktam /",
  "GSP28jsbh2-2u:851": "prayājānāntu pratyekaikatvena pracayaviśiṣṭapañcatvenavotpattau nirjñātasaṅkhyatvāt śrutaikādaśatvasaṅkhyāyā anyathānupapannatvena gatyabhāvānnānumitasaṅkhyābādhakatvam,",
  "GSP28jsbh2-2u:852": "prakṛtetu yāvaddhātvarthe saṅkhyānumātumārabhyate tāvat pratyakṣaśrutayā saṅkhyayā nirākāṅkṣīkaraṇānnānumānaprasaraḥ //",
  "GSP28jsbh2-2u:853": "kiñca. saṃkhyāśravaṇābhāvādevaikatvaṃ kalpanīyam /",
  "GSP28jsbh2-2u:854": "nahyatra tritvaśravaṇe sati so 'stīti dhātvarthāvacchedakatvaṃ śrutasaṅkhyāyā eva yuktamiti anumānapratibandha evetyabhipretya siddhāntamāha ---------- nātreti //",
  "GSP28jsbh2-2u:855": "(utpattivākye saṅkhyāśravaṇe saṅkhyāntarānanumānaṃ,",
  "GSP28jsbh2-2u:856": "tadaśravaṇe tadanumānam,",
  "GSP28jsbh2-2u:857": "anumitāyā api saṅkhyāyā utpannaśiṣṭasaṅkhyayā na bādhaḥ,",
  "GSP28jsbh2-2u:858": "ityādi kaustubhavistaranirūpaṇam)",
  "GSP28jsbh2-2u:859": "kaustubhe vistara iti //",
  "GSP28jsbh2-2u:860_0": "yatrotpattivākye saṅkhyāśravaṇaṃ tatrānumānapravṛtteḥ pūrvameva śrutasaṅkhyāyā bhāvanānvayāt",
  "GSP28jsbh2-2u:860_1": "tannirvāhāya dhātvarthasaṃbandhāvaśyaṃbhāvena tayaiva nirākāṅkṣatvopapatterna paścāt",
  "GSP28jsbh2-2u:860_2": "saṅkhyāntarānumānaprasaraḥ /",
  "GSP28jsbh2-2u:861": "yatra tūtpattivākye sā na śrutā,",
  "GSP28jsbh2-2u:862_0": "utpannavākyasya tadanuvādena saṅkhyāvidhāyakatvāt taduttarapravṛttikatvena tadupajīvyakatvaṃ",
  "GSP28jsbh2-2u:862_1": "tatrotpattivākye svavākyārthāvadhāraṇakāle paricchedakībhūtasaṅkhyānumāne naiva kaścana doṣaḥ /",
  "GSP28jsbh2-2u:863": "ata eva upajīvyatvāt uttarakālapravṛttenottareṇa śrutenāpi na pūrvapramitasya durbalasyāpi bādhaḥ /",
  "GSP28jsbh2-2u:864": "nahyutpannaśiṣṭāyā agatikatvamasti; abhyāsadvārakatayāpyupapatteḥ,",
  "GSP28jsbh2-2u:865": "prakṛte tvaśrutasaṅkhyānumānāt pūrvamevaśrutāyāḥ saṅkhyāyāḥ bhāvanānvayadvārā vidhyanvayapratīterauttarakālikatvābhāvenānumānapratibandhāt yuktā bhedakateti vaiṣamyam /",
  "GSP28jsbh2-2u:866_0": "ata eva utpattivākyagatasaṅkhyāyā api yatra na vidhyanvayo viśiṣṭavidhigauravāpatteḥ",
  "GSP28jsbh2-2u:866_1": "tatra mantravarṇaprāptadevatānuvādakatvena svāśrayadevatyayāgavṛttitvasaṃbandhenaikatvalakṣaṇārthaṃ",
  "GSP28jsbh2-2u:866_2": "sat prātipadikalakṣitataddevatyayāga evānvetīti śakyārthasya vidhyanvayābhāvānna",
  "GSP28jsbh2-2u:866_3": "dhātvarthabhedakatā yathā “samidho yajatī” tyādāviti kaustubhe vistara ityarthaḥ //",
  "GSP28jsbh2-2u:867": "(vidheyasaṅkhyāyāḥ karmasāmānādhikaraṇye karmabhedakatvaṃ tadabhāve tanneti nirūpaṇam)",
  "GSP28jsbh2-2u:868": "karmasamānādhikaraṇeti //",
  "GSP28jsbh2-2u:869": "ata eva karmasāmānādhikaraṇyābhāvādeva “na trirvediṃ prokṣatī“tyādau karmabhedakatvam /",
  "GSP28jsbh2-2u:870": "trirityasya kriyābhyāsavṛttigaṇanārthakasucpratyayāntatvenābhyāsavṛttisaṅkhyāpratipāda- katvādityarthaḥ //",
  "GSP28jsbh2-2u:871": "(bhāvanābhedastu śabdāntarādityatra pūjyapādoktaśabdāntarameva vivakṣitaṃ,",
  "GSP28jsbh2-2u:872": "na tu mūloktaṃ,",
  "GSP28jsbh2-2u:873": "aindravāyavādivākyetu kaustubhoktamanyadityādi nirūpaṇam)",
  "GSP28jsbh2-2u:874": "saṅkhyāyā dhātvarthabhedakatve 'pi kathaṃ bhāvanābheda ityata āha --------- bhāvanābhedastviti //",
  "GSP28jsbh2-2u:875": "yadyapi samānapadopāttadhātvarthāvarodhe padāntaropāttadhātvarthasyāvacchedakatvāyoga ityevaṃ guṇanyāyasaṃkīrṇaśabdāntaranyāyānna bhāvanābhedassaṃbhavati,",
  "GSP28jsbh2-2u:876": "nāpyaparyāyadhātuniṣpannamākhyātarūpaṃ mūloktaṃ śabdāntarasvarūpam paryāyadhātorevā'khyātaniṣpatteḥ;",
  "GSP28jsbh2-2u:877": "tathāpi kāryatāvacchedakatattaddhomatvabhedāt kāraṇatāvacchedakayatnatve 'pi vaijātyamityevaṃvidhāt svoktaśabdāntarādyukta eva tadbheda ityevakāreṇa sūcitam /",
  "GSP28jsbh2-2u:878": "bhāvanānāṃ bhede 'pi caikapadopādānena yugapatpratīterbhinnapratītiviṣayānekamukhyaviśeṣyarāhityarūpaikavākyatvalakṣaṇasya saṃbhavānna vākyabhedaḥ /",
  "GSP28jsbh2-2u:879": "etena --------- ekaprātipadikopāttānekāgnīṣomaviśiṣṭadevataikatāvat ekadhātūpāttānekahomaviśiṣṭabhāvanāyā apyaikyamevāstu,",
  "GSP28jsbh2-2u:880_0": "yatra nirapekṣotpannānāṃ karaṇatā phalavākye śrutā tatra karaṇatānāmabhede pramāṇābhāve",
  "GSP28jsbh2-2u:880_1": "'pi yatrotpadyamānānyeva karmāṇi bhinnāni tatra karaṇatābhedasya bhāvanābhedamantareṇāsaṃbhavarūpaśabdāntaranyāyasyāpravṛtterityapi",
  "GSP28jsbh2-2u:880_2": "------------- apāstam;",
  "GSP28jsbh2-2u:881": "asmaduktaśabdāntaranyāyasyāvikalatvāt iti bhāvaḥ /",
  "GSP28jsbh2-2u:882": "yadyapi pūjyapādoktaśabdāntaranyāyasyāpyavyāpakatvam /",
  "GSP28jsbh2-2u:883": "aindravāyavamityādau prakṛtyarthabhedena pratyayārthadravyabhede tatra tatra vārtikādau kaustubheca śabdāntaranyāyenopapādite 'saṃbhavāt /",
  "GSP28jsbh2-2u:884": "ata eva ekaprakṛtyarthāvaruddhe pratyayārthe prakṛtyantarasya niveśāyogarūpaguṇanyāyasaṃkīrṇaśabdāntarasyaivabhedakatvaṃ tatsādhāraṇaṃ vaktuṃ yuktam;",
  "GSP28jsbh2-2u:885": "tathāpi uktarītyā saṃkhyāsthale tasya bhāvanābhedakatvāsaṃbhavāt bhāvanābhedaprayojanaṃ śabdāntaraṃ pūjyapādoktameva /",
  "GSP28jsbh2-2u:886": "devatātvādibhedaprayojanaṃ tvastu nāma tādṛśamanyat /",
  "GSP28jsbh2-2u:887": "yaditvaikarūpye āgrahastadā vibhinnaprakṛtyarthatvameva śabdāntaram /",
  "GSP28jsbh2-2u:888": "tacca kvacitkāryatāvacchedakabhedajñāpanena kvacicca svāvarodhakṛtabhedajñāpanena pratyayārthabhedajñāpakamityādyūhyamiti //",
  "GSP28jsbh2-2u:889": "(guṇātsaṅkhyāyā vailakṣaṇyanirūpaṇapūrvakaṃ saṅkhyāyāssvatantramānatvanirūpaṇam)",
  "GSP28jsbh2-2u:890": "naca ------- na saṅkhyā svatantraṃ mānam,",
  "GSP28jsbh2-2u:891": "ekasmin karmaṇyaniśamānatvasāmyena guṇa evāntarbhāvāditi ------- vācyam;",
  "GSP28jsbh2-2u:892": "aniviśamānatvasāmye 'pyutpattigatasaṅkhyāyāḥ pramāṇāntarasiddhotpattikasyaiva karmaṇo bhedakatvamātrabodhakatvāt /",
  "GSP28jsbh2-2u:893": "“tistra āhutīri” tyatra hi śabdāntarādinaivotpattiparatvāvadhāraṇam,",
  "GSP28jsbh2-2u:894": "natu saṅkhyāyāstatra vyāpāraḥ,",
  "GSP28jsbh2-2u:895": "apitvanekatvabodhamātre /",
  "GSP28jsbh2-2u:896": "guṇasya satyapyāgneyādāvutpattivākyagatasya bhedakatve utpannavākyagatasyāpyaniviśamānatvena svaviśiṣṭakarmotpattidvārā bhedabodhakatvamiti vaiṣamyam /",
  "GSP28jsbh2-2u:897": "ato yuktaṃ saṅkhyāyā mānāntaratvamiti //",
  "GSP28jsbh2-2u:898": "(pūrvottarapakṣaprayojanaṃ, prakāśakāroktasyāpi prayojanasya svāvirodhaḥ, tadīyavikalpanirāsaśca)",
  "GSP28jsbh2-2u:899": "vediprokṣaṇamantravaditi //",
  "GSP28jsbh2-2u:900_0": "“trirvediṃ prokṣatī“ti vihitasya prokṣaṇasyaikasyaiva trirabhyāsavidhāne 'pi karmaṇa",
  "GSP28jsbh2-2u:900_1": "ekatvāt karmādeḥ sakṛt paṭhitamantrāntakālakatvāvirodhāt sakṛdeva “vedirasi barhiṣe",
  "GSP28jsbh2-2u:900_2": "tvā svāhā” iti mantraḥ prayoktavya ityekādaśāntyapāde vakṣyate /",
  "GSP28jsbh2-2u:901": "tadvadihāpi karmaṇa ekatvāt tasya trirabhyāse 'pyāmanamasyāmanasyeti mantrasya sakṛtprayogaḥ pūrvapakṣe,",
  "GSP28jsbh2-2u:902": "siddhānte tu yathāsaṅkhyaṃ mantratrayasya karmatrayāṅgatvāt pratikarmaikaikamantrapāṭhenāvṛttirityarthaḥ /",
  "GSP28jsbh2-2u:903": "yadyapi prakāśakāraiḥ ----------- idaṃ prayojanaṃ yatraivañjātīyake ekasyaiva mantrasya viniyogastatraiva jñeyam /",
  "GSP28jsbh2-2u:904": "yatratvāmanahomeṣu “āmanamasyāmanasya devā iti tistra āhutīrjuhotī“ti vākye āmanamasyāmanasyeti pratīkena “āmanamasyāmanasya devā ye sajātāssamanasaḥ /",
  "GSP28jsbh2-2u:905": "āmanamasyāmanasya devā ye kumārāssamanasaḥ /",
  "GSP28jsbh2-2u:906_0": "āmanamasyāmanasya yāḥstriyaḥ samanasa” iti mantratrayasya viniyogastatra guṇānāṃ",
  "GSP28jsbh2-2u:906_1": "ca parārthatvāditi nyāyena pūrvapakṣe abhyāsāṅgatve pramāṇābhāvāt ekakarmāṅgatvena",
  "GSP28jsbh2-2u:906_2": "mantratrayasya vikalpaḥ,",
  "GSP28jsbh2-2u:907": "siddhāntetu triṣu karmasu trayo mantrā aṅgamiti prayojanamuktam;",
  "GSP28jsbh2-2u:908": "tathāpi vikalpenāpi prāptasyaikasyaiva mantrasya sakṛdeva prayoga ityuktaprayojanasya siddhiravikalaiva /",
  "GSP28jsbh2-2u:909": "yattu teṣāṃ vikalpābhidhānaṃ,",
  "GSP28jsbh2-2u:910": "tattu karmaṇa ekatve 'pītikaraṇopāttamantratrayasya samuccayapratīteryuktamityupekṣitaṃ pūjyapādaiḥ //",
  "GSP28jsbh2-2u:911": "(itikaraṇaviniyoge 'pi siddhānte yathāsaṅkhyaṃ mantratrayasyaikaikakarmāṅgatvanirūpaṇam)",
  "GSP28jsbh2-2u:912": "kathaṃ tarhi siddhānte na samastasyaikaikakarmasādhanatvamiti cet,",
  "GSP28jsbh2-2u:913": "ucyate,",
  "GSP28jsbh2-2u:914_0": "karmatrayapakṣe hi mantratrayasyāpi pratyekaṃ mantratvaprasiddheḥ samasaṅkhyanyāyasahakṛtāt",
  "GSP28jsbh2-2u:914_1": "“mantrāntena karmādiḥ sannipātya” iti vacanādekaikasya ekaikakarmāṅgatve 'pītikaraṇāvagatasamuccayasya",
  "GSP28jsbh2-2u:914_2": "karmatrayasamuccayābhiprāyeṇāpyupapattau na kaścana doṣaḥ /",
  "GSP28jsbh2-2u:915": "ata evaitādṛśaviṣaya evāvṛttisidhyarthatvena “mantrāntena karmādi” rityetadvacanasārthakyamekādaśe pūjyapādairvakṣyate /",
  "GSP28jsbh2-2u:916_0": "yadyapi saṃhitāyām “āmanamasyāmanasya devā ye sajātāḥ kumārāssamanaso ye mahāntaḥ”",
  "GSP28jsbh2-2u:916_1": "ityādireko mantrastathā “āmanamasyāmanasya devā yāḥ striyaḥ samanasaḥ” ityādiraparaśceti",
  "GSP28jsbh2-2u:916_2": "dvāveva mantrāvāmnātau;",
  "GSP28jsbh2-2u:917": "tathāpi sajātāḥ kumārā iti padabhedamavalambya sajātā ityasyānantaraṃ samanasa ityagrimānuṣaṅgeṇa kumārā ityasmāt pūrvaṃ āmanamasyāmanasyeti pūrvānuṣaṅgeṇa ca mantratrayaṃ jñeyam /",
  "GSP28jsbh2-2u:918": "prayojanāntaraṃ ca kaustubhe draṣṭavyam //",
  "GSP28jsbh2-2u:919": "(vṛttikārīyodāharaṇaparityāgena bhāṣyakāreṇodaharaṇāntare bhedābhedacintāyā nimittanirūpaṇam)",
  "GSP28jsbh2-2u:920_0": "etaccodāharaṇaṃ vṛttikāreṇa darśitamapyatra saṅkhyāyāḥ karmasāmānādhikaraṇyena kriyāgatabhedakatvasya",
  "GSP28jsbh2-2u:920_1": "sphuṭatvena pūrvapakṣānutthānādayuktamiti tuśabdena sūcayan tadabhiprāyeṇa bhāṣyakāreṇodāharaṇāntare",
  "GSP28jsbh2-2u:920_2": "bhedābhedau cintitau /",
  "GSP28jsbh2-2u:921": "tāṃ cintāṃ darśayati ----------- bhāṣyakāreṇa tviti //",
  "GSP28jsbh2-2u:922": "(prājāpatyānityatra prakṛtipratyayatadarthādivivekaḥ)",
  "GSP28jsbh2-2u:923": "prājāpatyāniti pade prakṛtyā prajāpatiḥ taddhitena devatāviśiṣṭaṃ dravyaṃ paśvākhyaṃ dvitīyayā ca lakṣaṇayā karaṇatvaṃ bahuvacanena bahutvamucyata iti vastusthitiḥ /",
  "GSP28jsbh2-2u:924": "paśupadaṃ ca dravyaviśeṣatātparyagrāhakaṃ /",
  "GSP28jsbh2-2u:925": "tatra padadvaye 'pi bahutvasya sāmānādhikaraṇyasaṃbandhena karaṇatvenānvitasyāpi pārṣṭhiko dravyeṇaivānvayaḥ /",
  "GSP28jsbh2-2u:926": "evaṃ sthite bahuvacanopāttabahutvānvayāyaikaśeṣasyāvaśyakatve sati kinnu ayaṃ taddhitāntānāmekaśeṣaḥ kṛto bhavet,",
  "GSP28jsbh2-2u:927": "kiṃvā kṛtaikaśeṣāṇāṃ paścāttaddhitasaṅgatiḥ /",
  "GSP28jsbh2-2u:928": "“pratyayārthabahutvaṃ hi pratyakṣamupalabhyate /",
  "GSP28jsbh2-2u:929_0": "tatkṛtaṃ caikaśeṣatvamiti na prakṛtau bhavedi“ti vārtike taddhitapratyayottaraśrūyamāṇabahutvānvayānurodhena",
  "GSP28jsbh2-2u:929_1": "pratyaye bhāsamānamapyekaśeṣaṃ nyāyasudhākṛtā kevalapratyayaprayogāsaṃbhavāt taddhitasyāpi",
  "GSP28jsbh2-2u:929_2": "devatāviśiṣṭadravyavācitvāt tanmātraikaśeṣe 'pi viśiṣṭe taddhitārtha eva bahutvānvayāpattyā",
  "GSP28jsbh2-2u:929_3": "dravyadevatānvayabhedāt yāgabhedāpatteḥ pūrvapakṣānutthānāpatteḥ upekṣya taddhitasya",
  "GSP28jsbh2-2u:929_4": "sarvanāmārthavṛttitvāt sarvanāmnaśca sannihitapaśuparāmarśitvāt bahuvacanāntapaśupadānurodhena",
  "GSP28jsbh2-2u:929_5": "asyacāsyacāsyacetyete teṣāmityevaṃ sarvanāmna eva ekaśeṣakalpanayā bahutvasaṅkhyāvacchinnasarvanāmārtha",
  "GSP28jsbh2-2u:929_6": "eva prajāpatirdevatā eṣāmiti taddhitotpādāt taduttarabahuvacanasyānuvādatvāt bahūnāṃ",
  "GSP28jsbh2-2u:929_7": "paśūnāṃ ekadevatāsaṃbandhena karmaikatvamiti pūrvapakṣassādhitaḥ /",
  "GSP28jsbh2-2u:930_0": "tamaśrutasarvanāmaikaśeṣakalpane pramāṇābhāvāt taddhitasya viśiṣṭavācitve 'pi bahutvasya",
  "GSP28jsbh2-2u:930_1": "vakṣyamāṇarītyā viśeṣya evānvayopapatteḥ pūrvapakṣotthānasaṃbhavāt ayuktatvena sūcayan",
  "GSP28jsbh2-2u:930_2": "taddhitaikaśeṣameva pārthasārathidarśitamaṅgīkṛtya pūrvapakṣamāha -----------tatra yadyapīti //",
  "GSP28jsbh2-2u:931": "(taddhitamātrasyaikaśeṣanirūpaṇam)",
  "GSP28jsbh2-2u:932": "kevalapratyayaprayogāsaṃbhavena pratyayaikaśeṣāsaṃbhavaṃ parihartuṃ yadyapi cetyādyuktam /",
  "GSP28jsbh2-2u:933_0": "'gargasyāpatyānītyarthe gargādibhyo yañi' tyanena yañpratyayatrayaprāpteḥ tatra yathā",
  "GSP28jsbh2-2u:933_1": "garga u ya ya ya iti samudāyasya taddhitāntatvena prātipadikatvāttataḥ prathamāvibhaktau",
  "GSP28jsbh2-2u:933_2": "parabhūtāyāmekaśeṣo mahābhāṣye uktastathehāpi bahuvacanānurodhena prajāpati u ya",
  "GSP28jsbh2-2u:933_3": "ya ya ityevamekaśeṣastena prajāpatirdevataiṣāmityarthe paścāttaddhitaḥ,",
  "GSP28jsbh2-2u:934": "natu prājāpatyaśca prājāpatyaśceti saptadaśakṛtva uccārya kṛtataddhitaikaśeṣa ityarthaḥ //",
  "GSP28jsbh2-2u:935": "(pratyayānāṃ prakṛtyarthānvitasvārthabodhakatvanyāyavirodhena devatānvayātpūrvaṃ dravyasaṅkhyānvayapratipādanam)",
  "GSP28jsbh2-2u:936_0": "evañcaikaśeṣitayapratyayārthe dravye bahutvānvayo devatānvayottaraṃ tataḥ pūrvamevavetyubhayathāpi",
  "GSP28jsbh2-2u:936_1": "saṃbhave niyāmakaṃ vaktuṃ prathamataḥ śuddhaviśeṣye tadanvayaṃ sādhayati ---------- tathāpīti /",
  "GSP28jsbh2-2u:937": "tathaiva vyutpatteriti //",
  "GSP28jsbh2-2u:938": "yadyapi pratyayānāṃ prakṛtyarthānvitasvārthābhidhāyitvena prajāpativṛttidevatātvaviśiṣṭe dravya eva prakṛtyarthe bahutvānvayāpatternyāyasudhākārāpāditayāgabhedāpattirdurvārā;",
  "GSP28jsbh2-2u:939": "tathāpi saṅkhyārūpapratyayārthasya prakṛtyarthaviśeṣyānvayitvameva;",
  "GSP28jsbh2-2u:940": "anyathā dvau traya ityādau dvitvādiviśiṣṭe saṅkhyānvaye caturṇāṃ navānāṃ vā pratītyāpatteḥ /",
  "GSP28jsbh2-2u:941": "atastatra viśeṣyamātre 'nvayavadihāpi viśiṣṭasya taddhitāntārthatve 'pi viśeṣyamātra eva saṅkhyānvaya ityavivādamityarthaḥ /",
  "GSP28jsbh2-2u:942": "tatsaṃbandhapratīteriti //",
  "GSP28jsbh2-2u:943": "(dravye saṅkhyānvayapakṣe 'pi śrutasaptadaśatvena prākṛtapaśvekatvabādhanirūpaṇam)",
  "GSP28jsbh2-2u:944": "nanu -------- lāghavasattve 'pi sandehe vākyaśeṣasthānīyātideśādevāstu nirṇayaḥ /",
  "GSP28jsbh2-2u:945": "sahi prakṛtitaḥ ekapaśuniṣpannaikādaśāvadānagaṇamekaṃ prāpayati /",
  "GSP28jsbh2-2u:946_0": "prakṛtau paśumālabhateti hṛdayādiprakṛtibhūtapaśugataikatvasyāpi vivakṣetyekasyaivāvadānagaṇasyāṅgatvāt",
  "GSP28jsbh2-2u:946_1": "yāgaikatve tasya savanīyātideśenaikasyaiva prāpteḥ saptadaśapaśuprakṛtitvānupapattiḥ /",
  "GSP28jsbh2-2u:947": "yastu śāstradīpikāyāṃ ----------- pūrvapakṣe ekādaśinīvikāratvenaikādaśāvadānagaṇaikatāprāptāvapi codakavirodhaḥ siddhānte āpāditaḥ /",
  "GSP28jsbh2-2u:948_0": "sa “tatpravṛttirgaṇeṣu syādi” tyāṣṭamikanyāyasya bhinnayāgatāyāṃ gaṇatvena ekādaśinīvikāratvopapādakatve",
  "GSP28jsbh2-2u:948_1": "'pi ekayāgapakṣe tadapravṛttyā sutyākālatvasāmānyenaikādaśinīvat savanīyavikāratvasyaiva",
  "GSP28jsbh2-2u:948_2": "vārtike uktatvādupekṣyaḥ /",
  "GSP28jsbh2-2u:949": "yattu somanāthena sutyākālatvasāmyāpekṣayaikakālālambhanīyagaṇasaṃbandhitvasādṛśyasya ādhikyādekādaśinīvikāratvaṃ samarthitam,",
  "GSP28jsbh2-2u:950_0": "tattadapekṣayāpi śīghropasthitaikayāgatvarūpāntaraṅgasādṛśyasyādhikyāt savanīyavikāratvasyaiva",
  "GSP28jsbh2-2u:950_1": "prāpterekādaśinyāḥ svatantrakarmatvābhāvena gaṇasaṃbandhitvena tadvikāratvasya siddhānte",
  "GSP28jsbh2-2u:950_2": "'pyanaṅgīkārāt tadantargataikatarayāgeca paryāptisaṃbandhena gaṇatvasattve 'pi paśugaṇasaṃbandhitvānupapatterayuktamityupekṣyam /",
  "GSP28jsbh2-2u:951": "yadyapi caupadeśikyā paśusaṅkhyayā ātideśikyā bādhaḥ syāt;",
  "GSP28jsbh2-2u:952": "tathāpi hṛdayādyekatvasya bhinnaviṣayatvena bādhābhāvāt hṛdayādyekatvasya saptadaśaprakṛtitvānupapattistadavasthaiva,",
  "GSP28jsbh2-2u:953": "yāgabhede tu pratiyāgamatideśabhedāt tāvatāṃ gaṇānāṃ prāptestāvat paśuprakṛtitvopapattiḥ /",
  "GSP28jsbh2-2u:954_0": "ato 'tideśenaiva vākyaśeṣasthānīyena nirṇayopapatterdevatātvānvayottaraṃ dravyamātre",
  "GSP28jsbh2-2u:954_1": "viśiṣṭa eva bahutvānvayādyāgabheda evetyabhipretya prācāṃ siddhāntayuktimāśaṅkya",
  "GSP28jsbh2-2u:954_2": "nirākaroti ----------- naceti /",
  "GSP28jsbh2-2u:955": "paśugataikatvasyeti //",
  "GSP28jsbh2-2u:956": "(vākyaśeṣasthānīyenātideśenāvirodhāttena nirṇaya iti devatātvānvayottarameva dravyānvayāsaṃbhavopapādanam)",
  "GSP28jsbh2-2u:957_0": "prakṛtau hi paśuśāstrasya viśasanādirūpatātparyagrāhakānurodhena sarvāvayavadvārā",
  "GSP28jsbh2-2u:957_1": "paśusādhanatābodhakatve prāpte 'pi hṛdayādiśāstrairitarāvayavaparisaṅkhyākaraṇādarthāt",
  "GSP28jsbh2-2u:957_2": "paśuśāstrairhṛdayādisādhanatābodhakatvāt tatraca paśugataikatvena hṛdayādyekatvasyārthasiddhatvānna",
  "GSP28jsbh2-2u:957_3": "tadgataikatvāṃśe 'pi vidhikalpanam /",
  "GSP28jsbh2-2u:958": "yadyapi cāvadānavidhyanyathānupapattyā hṛdayādisādhanavidhikalpanam;",
  "GSP28jsbh2-2u:959": "tathāpi tadgataikatvasyārthasiddhatvānnaiva vidheyatvamāvaśyakam /",
  "GSP28jsbh2-2u:960": "ataśca yathaiva hṛdayādigaṇasya yāgasādhanasyāpi paśugataikatvānurodhāt ekatvaṃ prakṛtau,",
  "GSP28jsbh2-2u:961_0": "tathaiva tadgataupadeśikasaptadaśatvenaikatvabādhāt tadanurodhena hṛdayādigaṇe saptadaśatvamiti",
  "GSP28jsbh2-2u:961_1": "yāgaikatve 'pyārthikasyātideśābhāvāt śrutasaṅkhyayā bādhāccātideśāvirodhānna tasya",
  "GSP28jsbh2-2u:961_2": "nirṇāyakatvasaṃbhava ityarthaḥ //",
  "GSP28jsbh2-2u:962": "(paśūnāṃ pratyekaṃ karaṇayogyatopapādanam) paśūnāmiti //",
  "GSP28jsbh2-2u:963": "yatrahi pramāṇāntareṇa pratyekavṛtti karaṇatvaṃ tattadutpattivākyeṣvavagatam,",
  "GSP28jsbh2-2u:964": "tatra pratyekakaraṇatāśrayāṇāmeva pārṣṭhike bahutvānvaye sati karaṇānāmeva samuccayaḥ,",
  "GSP28jsbh2-2u:965": "natu samuditānāṃ karaṇatvamekaṃ /",
  "GSP28jsbh2-2u:966": "yatratu pramāṇāntareṇa na tadbhedāvagamastatra lāghavenaikasyaiva karaṇatvasya kalpanādekakaraṇatāśraya eva pārṣṭhikastadanvaya iti samuditānāṃ tatra karaṇatvam /",
  "GSP28jsbh2-2u:967": "ato yatra pramāṇāntareṇaivaikā karaṇatā pratīyate,",
  "GSP28jsbh2-2u:968_0": "tatraiva samuditānāṃ karaṇatve siddhe prakṛte paśūnāṃ yāgakaraṇatvayogyatāyāḥ pratyekameva",
  "GSP28jsbh2-2u:968_1": "pratīteḥ pratyekakaraṇatāśraye dravye bahutvasyānvayāt paśutvāvacchinnasyaiva devatātvapratisaṃbandhitvam /",
  "GSP28jsbh2-2u:969": "nahi paśusamudāye ekaṃ svatvamasti; pramāṇābhāvāt,",
  "GSP28jsbh2-2u:970": "yatheṣṭaviniyogādirūpasya svatvakāryasya pratyekaṃ darśanācca,",
  "GSP28jsbh2-2u:971": "samudāyasya svātantryeṇa viniyogānarhatvācca /",
  "GSP28jsbh2-2u:972": "ataḥ pratyekaṃ paśūnāṃ svatvāśrayatvāt taddhvaṃsānukūlavyāpārākhyayāgakaraṇatvamapi pratyekameveti tadarthavihitadevatātaddhitenāpi pratyekameva devatātvasaṃbandhāvagatiḥ /",
  "GSP28jsbh2-2u:973": "ata eva karaṇatvaviśiṣṭapaśubodhakaśabdasyaiva tātparyagrāhakatvam,",
  "GSP28jsbh2-2u:974": "natu bahuvacanasyāpi; tadarthasya haviṣṭvānavacchedakatvādityarthaḥ /",
  "GSP28jsbh2-2u:975_0": "ataśca yāgasādhanatve yogyatāvacchedakapaśutvāvacchinnasyaiva bahutvāvicchinnasya",
  "GSP28jsbh2-2u:975_1": "devatāsaṃbandhāttasya ca pratisaṃbandhitāparyāptyadhikaraṇatābhedena bhinnatvāt bhedasiddhirityāha",
  "GSP28jsbh2-2u:975_2": "--------- ataśceti //",
  "GSP28jsbh2-2u:976": "(saptadaśatve taddhitopāttadevatātvasya saṅkhyānvayātpūrvaṃ dravyānvaya eva yāgabhedasādhaka iti nirūpaṇam)",
  "GSP28jsbh2-2u:977": "atastadanurodhenaiveti //",
  "GSP28jsbh2-2u:978_0": "yattu śāstradīpikāyāṃ dravyasya taddhitābhihitasya viśiṣṭasyaiva bahutvāvagamamātrādetādṛśe",
  "GSP28jsbh2-2u:978_1": "viṣaye yāgabhedasādhane “vasantāya kapiñjalānālabhate” ityādau taddhitābhāve bahutvāvacchinneṣveva",
  "GSP28jsbh2-2u:978_2": "devatāsaṃbandhādyāgabhedānāpatterna kevalaṃ bahutvānvayāt pūrvaṃ devatātvasya taddhitopāttasya",
  "GSP28jsbh2-2u:978_3": "dravye 'nvayo yogabhedasādhakaḥ kintu ekapaśuniṣpannaikādaśāvadānagaṇaikatāprāpakacodanānugraha evetyuktam,",
  "GSP28jsbh2-2u:979": "tannirasitumevakāraḥ /",
  "GSP28jsbh2-2u:980": "tataśca vasantavākye pūrvoktarītyāvadānagaṇagataikatvasyā'rthikatvenānatideśe sati na tena yāgabhedaḥ,",
  "GSP28jsbh2-2u:981_0": "kintucaturthyupāttasya tyajyamānadravyoddeśyatvākhyasya devatātvasya tyajyamānadravyatvarūpahaviṣṭvaṃ",
  "GSP28jsbh2-2u:981_1": "vinānupapatteḥ kapiñjalānāṃ ca pratyekameva yāgasādhanatvākhyahaviṣṭvayogāt pratisaṃbandhitāvacchedakakapiñjalatvāvacchinne",
  "GSP28jsbh2-2u:981_2": "pratyekaṃ devatāsaṃbandhabhedādevetyarthaḥ /",
  "GSP28jsbh2-2u:982_0": "anenaiva nyāyena “saptadaśa mārutīstrivṛtsā upakaroti saptadaśa praśnīnukṣṇastān",
  "GSP28jsbh2-2u:982_1": "paryagnikṛtānitarā ālabhante pretarānutsṛjanti” ityatra ca paryagnikaraṇāntāṅgarītividhānādekādaśāvadānagaṇaprāptyabhāve",
  "GSP28jsbh2-2u:982_2": "yāgabhedopapādanaṃ jñeyam,",
  "GSP28jsbh2-2u:983": "natu prācīnoktarītyeti sūcayituṃ sarvatretyuktam /",
  "GSP28jsbh2-2u:984": "yattu parasvadvākye yathāśrutanavamopāntyādhikaraṇagataśāstradīpikāgranthasvārasyāt prakāśakārāṇāṃ yāgaikyoktiḥ,",
  "GSP28jsbh2-2u:985": "taddūṣaṇaṃ kaustubha eva draṣṭavyam /",
  "GSP28jsbh2-2u:986": "ataḥ parasvadvākye nyāyasudhākāropapādito yāgabheda eva yukta iti bhāvaḥ //",
  "GSP28jsbh2-2u:987": "(pūrvottarakalpaprayojananirūpaṇam) prayojanamiti //",
  "GSP28jsbh2-2u:988": "ekapaśuvismaraṇena ṣoḍaśabhiḥ kṛte 'pi yāge yāgasya jātatvānna punaryāgakaraṇaṃ pūrvapakṣe /",
  "GSP28jsbh2-2u:989": "siddhāntetu tatpaśudravyakayāgāntarānuṣṭhānamityarthaḥ /",
  "GSP28jsbh2-2u:990": "prayojanāntarāṇi prācīnairdarśitāni kaustubhe draṣṭavyāni //",
  "GSP28jsbh2-2u:991": "iti saptamaṃ saṅkhyākṛtakarmabhedādhikaraṇam //",
  "GSP28jsbh2-2u:992": "------------------- &lt;B1&gt; (8 adhikaraṇam / ) (a.2 pā.2 adhi.8) saṃjñā co //",
  "GSP28jsbh2-2u:993_0": "jyotiṣṭomaṃ prakṛtya “athaiṣa jyotirathaiṣa viśvajyotirathaiṣa sarvajyotiretena sahastradakṣiṇena",
  "GSP28jsbh2-2u:993_1": "yajete“ti śruteṣu jyotirādipadānāṃ guṇaviśeṣe prasiddhyabhāvāt dyotanātmakatvena",
  "GSP28jsbh2-2u:993_2": "prasiddhyupapādane karmaṇyapi tadāpatteretacchabdena ca tadvidhāne vākyabhedādyāpattesteṣāṃ",
  "GSP28jsbh2-2u:993_3": "nāmatvaṃ tāvadavivādam /",
  "GSP28jsbh2-2u:994": "tacca na prakṛtasya yāgasya;",
  "GSP28jsbh2-2u:995": "jyotiṣṭomasaṃjñāvarodhāt saṃjñākāryasya vyavahārasyaikenaiva siddheritaravaiyarthyācca /",
  "GSP28jsbh2-2u:996": "naca vinigamakābhāvādvikalpaḥ; athaśabdasya pūrvakarmādhikāravicchedakasya niyāmakatvāt /",
  "GSP28jsbh2-2u:997": "ataeva “vasante vasante jyotiṣe” tivannākhyāvikāratvāśaṅkā;",
  "GSP28jsbh2-2u:998": "tasyāvicchinne 'dhikāre samāmnānena tathāṅgīkārāt /",
  "GSP28jsbh2-2u:999": "nacaivamadhikāravicchedābhāve udbhidādisaṃjñāto bhedānāpattiḥ,",
  "GSP28jsbh2-2u:1000": "jyotiṣṭomasaṃjñāyā utpattiśiṣṭatvābhāvena dvayorapi vikalpo vaiparītyaṃ vā kiṃ na syāditi ---------- vācyam;",
  "GSP28jsbh2-2u:1001": "somayāge kḷptapravṛttinimittakajyotiṣṭomasaṃjñāvaruddhe udbhitsaṃjñāyāḥ kathamapi niveśānupapattestasyā bhedakatvāt /",
  "GSP28jsbh2-2u:1002": "ataeva yatra na kiñcinniyāmakamasti tatra saṃkalpādau saṃjñayorvikalpa eva /",
  "GSP28jsbh2-2u:1003": "prakṛte tu athaśabdena vicchedādbhedakatvameva saṃjñāyāḥ;",
  "GSP28jsbh2-2u:1004": "sahastradakṣiṇena yajetetyetāvataiva prakṛtayāgānuvādena guṇavidhyupapattau etacchabdāntasya jyotirādivākyasya vaiyarthyaprasaṅgācca /",
  "GSP28jsbh2-2u:1005_0": "ato dyotanādiyogena jyotirādisaṃjñaṃ karmatrayaṃ somayāgaprakṛtikaṃ tattadvākyairutpannaṃ",
  "GSP28jsbh2-2u:1005_1": "sahastradakṣiṇakaṃ “ya etena ṛddhikāmo yajete” ti vākyena phale vidhīyate iti saṃjñayā karmabhedaḥ // 8 //",
  "GSP28jsbh2-2u:1006": "// ityaṣṭamaṃ saṃjñākṛtakarmabhedādhikaraṇam //",
  "GSP28jsbh2-2u:1007": "&lt;",
  "GSP28jsbh2-2u:1008": "B2&gt;",
  "GSP28jsbh2-2u:1009": "(guṇakṛtakarmabhedādhikaraṇātpūrvaṃ saṃjñākṛtakarmabhedādhikaraṇapravṛttibījasaṅgatyādinirūpaṇam)",
  "GSP28jsbh2-2u:1010": "yadyapīha ṣaḍvidhaḥ karmabhedo vakṣyate /",
  "GSP28jsbh2-2u:1011": "śabdāntaramabhyāsaḥ saṅkhyā guṇaḥ prakriyā nāmadheyamityadhyāyopakramabhāṣye uddeśakramadarśanāt saṅkhyāguṇayoḥ karmāṅgatvasāmyācca saṅkhyānantaraṃ guṇacintā prāpnoti;",
  "GSP28jsbh2-2u:1012_0": "tathāpi guṇādivicārasyānekādhikaraṇasādhyatvena bahvāyāsasādhyatvātsaṅkhyāvat saṃjñāyā",
  "GSP28jsbh2-2u:1012_1": "bhedakatvavicārasyaikādhikaraṇavicāraparyavasāyitvenālpatvāt buddhivikṣepakatvābhāvenādau",
  "GSP28jsbh2-2u:1012_2": "sūtrakṛtā nibaddhaṃ saṃjñāvicāraṃ vivakṣurbhedavicāreṇa pādādhyāyasaṃgatiṃ,",
  "GSP28jsbh2-2u:1013": "tathā pṛthaktvaniveśākhyahetusāmyāt dṛṣṭāntasaṃgatiṃ,",
  "GSP28jsbh2-2u:1014_0": "athavā ---------- saṅkhyāvat saṃjñāyāḥ svasamānādhikaraṇasvāśrayapratiyogikabhedavyāptatvarūpapṛthaktva-",
  "GSP28jsbh2-2u:1014_1": "niveśitvāsvabhāvānna bhedakatvamityevaṃ pūrvapakṣotthānena pratyudāharaṇarūpāṃ vānantarasaṅgatiṃ",
  "GSP28jsbh2-2u:1014_2": "pūrvapakṣañca spaṣṭatvādapradarśyaiva yathāsūtramudāharaṇapūrvakaṃ siddhāntamevāha",
  "GSP28jsbh2-2u:1014_3": "---------- jyotiṣṭomamiti //",
  "GSP28jsbh2-2u:1015": "“dakṣiṇena yajete” tyasyāgre “etenarddhikāmo yajete” tyapi śrutam /",
  "GSP28jsbh2-2u:1016": "athaiṣajyotirityathaiṣa gaurathaiṣa āyurityudāharaṇāntarasyāpyupalakṣaṇam //",
  "GSP28jsbh2-2u:1017": "(śabdāntarābhyāsaguṇaprakaraṇāntaraiḥ karmabhedasya prakṛte 'saṃbhavātsaṃjñayaiva tasyopapādanam)",
  "GSP28jsbh2-2u:1018": "tatraiṣa jyotirityādīnyastītyadhyāhāre 'pi vibhajyamānasākāṅkṣatvābhāvāt trīṇi vākyāni /",
  "GSP28jsbh2-2u:1019": "etenetyapi “tasmin sīdetivat caturthaṃ vākyam /",
  "GSP28jsbh2-2u:1020": "yadyapi bhāvanāmātrabhedakasya śabdāntarasyātra dhātvarthasya bhāvanānavacchedakatvena na saṃbhavaḥ,",
  "GSP28jsbh2-2u:1021": "nāpi vidhipunaḥ śravaṇarūpābhyāsasya,",
  "GSP28jsbh2-2u:1022": "vidheraśravaṇāt,",
  "GSP28jsbh2-2u:1023": "sahastradakṣiṇādivākye tatsattve 'pi guṇaparatvenānyaparatvāt /",
  "GSP28jsbh2-2u:1024": "nāpi guṇasya, jyotirādipadānāṃ guṇe rūḍhatvenāprasiddheḥ /",
  "GSP28jsbh2-2u:1025": "nāpi prakaraṇāntarasya; anupādeyaguṇābhāvāt,",
  "GSP28jsbh2-2u:1026": "ṛddhivākye tattve 'pi etacchabdena pūrvakarmaparāmarśena sannidhyabhāvācca,",
  "GSP28jsbh2-2u:1027": "tathāpi saṃjñārūpapramāṇāntareṇa bhedaṃ sādhayituṃ nāmatvaṃ sādhayati ---------- jyotirāvipadānāmiti //",
  "GSP28jsbh2-2u:1028": "(jyotiśśabdasya dyutidhātukatvena dyotanātmakatvasya karmasādhāraṇyopapādanam)",
  "GSP28jsbh2-2u:1029": "dyotanātmakatveneti //",
  "GSP28jsbh2-2u:1030": "dyutidhātordyuterisannādeścaja ityauṇādike isin pratyaye kṛte ādibhūtadakārasya jādeśeca kṛte jyotirādiśabdaniṣpatterdyetanātmakatvena prasiddhirityarthaḥ /",
  "GSP28jsbh2-2u:1031": "karmaṇyapīti //",
  "GSP28jsbh2-2u:1032": "svaphalasādhanatvena jyotiḥ śabdasya samastaphalasādhanatvena viśvajyotiḥsarvajyotiḥ padayośca karmaṇyapyudbhicchabdasyeva mukhyārthatayaiva tadāpatterityarthaḥ //",
  "GSP28jsbh2-2u:1033": "(vākyabhedotpannaśiṣṭajyotirādiguṇatatprakhyanyāyairjyotirādināmatvopapādanam) tadvidhāna iti //",
  "GSP28jsbh2-2u:1034_0": "etacchabdena pūrvanirdiṣṭaguṇavidhāne prakṛtijyotiṣṭomoddeśena jyotirādiguṇasya sahastradakṣiṇādiguṇasyaca",
  "GSP28jsbh2-2u:1034_1": "vidhāne vākyabhedasyādipadopāttotpannaśiṣṭajyotirādiguṇaniveśasyacāpatterityathraḥ //",
  "GSP28jsbh2-2u:1035": "avivādamiti //",
  "GSP28jsbh2-2u:1036": "evaṃ gavādipadānāmapi dakṣiṇātvena sārvakāmyavākyaprāptaphalatvenaca prāptestatprakhyanyāyena ca nāmatvamavivādaṃ jñeyamityarthaḥ //",
  "GSP28jsbh2-2u:1037": "(nāmaikadeśe nāmagrahaṇanyāyena jyotirādināmnāmabhedakatvaśaṅkā)",
  "GSP28jsbh2-2u:1038": "nanu nāmatve 'pi prakaraṇāt bhāmā satyabhāmetivat svārthavācakapadaghaṭitapadavattvasaṃbandhena vasantavākye jyotiḥ padasyevātratyajyotirādipadānāmapi jyotiṣṭomanāmatvopapattiḥ /",
  "GSP28jsbh2-2u:1039": "saṃbhavatica jyotīrūpastomasaṃbandhena jyotiṣṭomanāmna iva tādṛśastomasaṃbandhenaiteṣāmapi tannāmatvam /",
  "GSP28jsbh2-2u:1040": "ataḥ kathaṃ tenāpi bhedasiddhirityata āha --------- tacceti //",
  "GSP28jsbh2-2u:1041": "(athaśabdasyānantaryapūrvaprakṛtāpekṣitvaparatvanirāsenādhikāravicchedakatvena nāmaikadeśanyāyāpravṛttinirūpaṇam) athaśabdasyeti //",
  "GSP28jsbh2-2u:1042": "nahyatrāthaśabdasyānantaryārthatvaṃ śaṅkituṃ śakyam;",
  "GSP28jsbh2-2u:1043": "ānantaryapratiyoginaḥ karmāntarasyāsattvena tadarthakatvānupapatteḥ,",
  "GSP28jsbh2-2u:1044": "kāmyānāṃ karmaṇāmekaprayogavidhiparigrahābhāvena kramāsaṃbhavasya pañcame vakṣyamāṇatvācca,",
  "GSP28jsbh2-2u:1045": "uttarakālatāmātrasyatu prāptatvenāthaśabdavaiyarthyāpatteśca,",
  "GSP28jsbh2-2u:1046": "nāpi pūrvaprakṛtāpekṣitvaparatvam;",
  "GSP28jsbh2-2u:1047": "saṃhatya phalasādhanatvābhāvādaṅgāṅgibhāvābhāvācca tadanapekṣaṇāt /",
  "GSP28jsbh2-2u:1048_0": "ataḥ pariśeṣādatha śabdānuśāsanamityādivadadhikāra- vicchedadyotanapūrvakamadhikārāntarapratipādanārthatvameveti",
  "GSP28jsbh2-2u:1048_1": "tasya niyāmakasya sattvāt na pūrvaprakṛtayāgasañjñātvaṃ vikalpenāpītyarthaḥ //",
  "GSP28jsbh2-2u:1049": "(athaśabdasya pradhānakarmavicchedakatvaṃ natu prayogavicchedakatvamiti nirūpaṇam)",
  "GSP28jsbh2-2u:1050_0": "etena --------- athaśabdena pūrvasaṃjñāvacchinnaprayogasyaivādhikāravicchedāt tadanurodhena",
  "GSP28jsbh2-2u:1050_1": "caitacchabdasya saṃjñāntarayuktaprayogaparāmarśitvāvagatestatra sahastradakṣiṇādivyavasthārthatvena",
  "GSP28jsbh2-2u:1050_2": "saṃjñāntarasārthakyamityapi -------- apāstam;",
  "GSP28jsbh2-2u:1051": "karmaṇa eva pradhānatvena parasphūrttimatvenāthaśabdenādhikāravicchedapratīteḥ /",
  "GSP28jsbh2-2u:1052": "ataeveti //",
  "GSP28jsbh2-2u:1053": "somayāgādhikāramadhyavartinīhi saṃjñā tadviṣayiṇīti śīghraṃ niścīyate,",
  "GSP28jsbh2-2u:1054": "na vicchinnādhikāriketyarthaḥ //",
  "GSP28jsbh2-2u:1055": "kathamapīti //",
  "GSP28jsbh2-2u:1056": "bhāmāsatyabhāmāpadanyāyenāpītyarthaḥ //",
  "GSP28jsbh2-2u:1057": "(jyotiṣṭomapadasya tadvidhyantaprāpakatvena sārthakyasaṃbhavādbhedakatvameveti nirūpaṇam) ataeva yatreti //",
  "GSP28jsbh2-2u:1058": "yathā “vaiśvānaro jyotiṣṭomaḥ prāyaṇīyamaharbhavatī“ti vākye vaiśvānaraprāyaṇīyapadayoḥ kathamapi na sārthakyam;",
  "GSP28jsbh2-2u:1059": "vaiśvānaradevasya grahāmnānāt tadīyavaiśvānaradevatayā yāge 'pi prasaṅgenopakārajananānnāmatvaṃ vaiśvānarapadasya,",
  "GSP28jsbh2-2u:1060": "prāyaṇīyapadasya prāthamyaguṇayogena nāmatvam,",
  "GSP28jsbh2-2u:1061": "tatra vinigamanāvirahāt saṅkalpollekhādau vikalpa iṣṭa eva,",
  "GSP28jsbh2-2u:1062": "jyotiṣṭomapadaṃ tu gaṇatvasāmānyena prāptadvādaśāhavidhyantāpoditajyotiṣṭomavidhyantaprāpakaṃ sanna vyarthamiti na tasya saṃkalpollākhādau vikalpa ityarthaḥ /",
  "GSP28jsbh2-2u:1063_0": "tena yatra pūrvasmin karmaṇi ekasaṃjñāvaruddhe 'pi saṃjñāntarasya kāryāntarakalpanayā",
  "GSP28jsbh2-2u:1063_1": "sārthakyam yatra vā vinigamanāviraheṇa dvayorapi vikalpastatra saṃjñāyāṃ karmabhedakatvābhāve",
  "GSP28jsbh2-2u:1063_2": "'pi yatra pūrvakarmaṇi saṃjñāntaravaiyarthyaṃ tatra tena svaviṣayasidhyarthaṃ karmāntarakalpanamāvaśyakamevetyāha",
  "GSP28jsbh2-2u:1063_3": "-------- prakṛte tviti //",
  "GSP28jsbh2-2u:1064": "ato 'thaiṣa jyotirityādiṣu triṣu vākyeṣu trīṇi karmāṇi tattatsaṃjñāyuktāni vidhīyante /",
  "GSP28jsbh2-2u:1065": "teṣāṃ ca yāgarūpatvaṃ sādṛśyapramāṇakātideśottaraṃ guṇavākye yajatinānuvādādvā nirṇīyate /",
  "GSP28jsbh2-2u:1066": "teṣāṃ cottaravākyadvaya etacchabdenānuvādena guṇaphalavidhānam /",
  "GSP28jsbh2-2u:1067": "etenetyekavacanaṃ samudāyābhiprāyeṇopāttaṃ rājasūyapada iva bahutvalakṣaṇārtham //",
  "GSP28jsbh2-2u:1068": "(viśvajyotirādivākye prayogādhikāravicchedopapādanam)",
  "GSP28jsbh2-2u:1069": "viśvajyotiḥ sarvajyotirvākyayorathaśabdastu na pūrvayāgādhikāravicchedārthaḥ,",
  "GSP28jsbh2-2u:1070": "tathātve tasya phalāntarakalpanāpatteḥ,",
  "GSP28jsbh2-2u:1071": "apitu prayogāntarotpattyadhikārārtha iti sarvathā siddho bheda iti siddhāntamupasaṃharati --------- ata iti //",
  "GSP28jsbh2-2u:1072": "(saṃjñāyāḥ guṇaśabdāntarābhyāṃ vaiṣamyam, pūrvottarakalpaprayojananirūpaṇaṃ ca)",
  "GSP28jsbh2-2u:1073": "nacaivaṃ saṃjñāyā api guṇa evāntarbhāvaḥ śaṅkyaḥ;",
  "GSP28jsbh2-2u:1074": "guṇasya niveśāsaṃbhavena bhedakatve 'pi saṃjñāyāḥ pūrvasya karmaṇo niyamena tatkāryanairākāṅkṣyāvagamena svavaiyarthyabhiyā bhedakatvena ca vaiṣamyāt /",
  "GSP28jsbh2-2u:1075": "evaṃ yadyapi saṃjñā śabdāntaram; tathāpi śabdāntare svānurañjakadhātvarthabhedādbhāvanābhedaḥ,",
  "GSP28jsbh2-2u:1076": "pratiyogibhedādivābhāvabhedaḥ /",
  "GSP28jsbh2-2u:1077": "saṃjñātu padāntaratvānniṣpannarūpābhidhānāt tadanuraktabhāvanānavagaterdhātvarthabhedamātra eva paryavasyati tadbhedāttu śabdāntaranyāyena bhāvanābheda iti vaiṣamyaṃ draṣṭavyam /",
  "GSP28jsbh2-2u:1078": "taduktaṃ sannidhau tvavibhāgādityadhikaraṇānte ācāryaiḥ ---------- “svarūpānabhidhāyitvāt saṃjñā śabdāntarāt pṛthak /",
  "GSP28jsbh2-2u:1079": "vyāsajyasamavāyācca saṅkhyā bhinnā guṇāntarāt” iti /",
  "GSP28jsbh2-2u:1080": "prayojanaṃ pūrvapakṣe sahastradakṣiṇayā vikalpaḥ /",
  "GSP28jsbh2-2u:1081": "siddhānte sahastradakṣiṇādharmakaṃ kāmyaṃ yajñāntaramiti spaṣṭatvānnoktam //",
  "GSP28jsbh2-2u:1082": "iti aṣṭamaṃ saṃjñākṛtakarmabhedādhikaraṇam //",
  "GSP28jsbh2-2u:1083": "---------------- &lt;B1&gt; (9 adhikaraṇam / ) (a.2 pā.2 adhi.9) guṇaścā //",
  "GSP28jsbh2-2u:1084": "pūrvasaṃyogādvākyayoḥ samatvāt vaiśvadevyāmikṣetyatra dravyadevatāviśiṣṭe yāge vihite tadanuvādena vājibhyo vājinamityatra na guṇamātra vidhiḥ;",
  "GSP28jsbh2-2u:1085": "prāptakarmānuvādenānekaguṇavidhāne vākyabhedāpatteḥ /",
  "GSP28jsbh2-2u:1086": "naca ------- vājamannamāmikṣārūpaṃ vidyate yeṣāmiti vyutpattyā viśvadevān tadviśiṣṭayāgaṃ voddiśya vājinamātrasya vikalpena samuccayena vā vidhirastviti --------- vācyam;",
  "GSP28jsbh2-2u:1087": "vājiśabdasya rūḍhatvena viśvadevānuvādānupapatteḥ,",
  "GSP28jsbh2-2u:1088": "utpattiśiṣṭadravyāvarodhe dravyāntarasya niveśānupapatteśca /",
  "GSP28jsbh2-2u:1089": "etena āmikṣānuniṣpannavājinasaṃbandhaprāptyā vājinapadaṃ āmikṣāyāganāmadheyamaṅgīkṛtya taduddeśena vājidevatāvidhirityapi ---------- apāstam;",
  "GSP28jsbh2-2u:1090": "utpattiśiṣṭadevatāvarodhe devatāntarasya niveśānupapatteḥ /",
  "GSP28jsbh2-2u:1091": "kiñcāmikṣāyāḥ pārṣṭhiko devatāsaṃbandhaḥ padaśrutyā, vājinasya tu vākyeneti daurbalyam /",
  "GSP28jsbh2-2u:1092": "taddhitasya hi devatātvaviśiṣṭe dravyaviśeṣe śaktiḥ, āmikṣāpadañca tātparyagrāhakamiti prāñcaḥ /",
  "GSP28jsbh2-2u:1093": "vastutasyu -------- āmikṣādau dravye devatātve ca bhinnā śaktiḥ /",
  "GSP28jsbh2-2u:1094": "nirūpakatvantu saṃsargaḥ,",
  "GSP28jsbh2-2u:1095": "devatātva eva vā śaktirdravye lakṣaṇā,",
  "GSP28jsbh2-2u:1096": "dravyaviśeṣe eva vā śaktirdevatātve lakṣaṇā,",
  "GSP28jsbh2-2u:1097": "dravyasāmānya eva vā śaktirāmikṣāpadena tu viśeṣanirṇayaḥ ityete pakṣāḥ kaustubha evopapāditāḥ /",
  "GSP28jsbh2-2u:1098": "sarvathā āmikṣādravyasya devatāsaṃbandhaḥ padaśrutyeti siddham /",
  "GSP28jsbh2-2u:1099": "kiñca viśveṣāṃ devānāṃ taddhitena devatātvaṃ śaktyoktam; anuśāsanasattvāt,",
  "GSP28jsbh2-2u:1100": "vājināntu saṃpradānatvavācinyā caturthyā sāṃpratikalakṣaṇayā;",
  "GSP28jsbh2-2u:1101": "tyajyamānadravyoddeśyatvaviśiṣṭapratigrahītṛtvarūpasaṃpradānatvaika- deśatvāddevatātvasya,",
  "GSP28jsbh2-2u:1102": "tasyāḥ pratigrahītṛtvābhāvāt /",
  "GSP28jsbh2-2u:1103": "niruktadharmasamaniyatasaṃpradānatvavyāpakadevatātvarūpā- khaṇḍopādhisvīkāre tu sutarāṃ lakṣaṇā /",
  "GSP28jsbh2-2u:1104": "ato 'pi durbalatvam /",
  "GSP28jsbh2-2u:1105": "tasmādvājinavākye 'pi guṇāddravyadevatāviśiṣṭaṃ karmāntarameva vājinapratipattyarthamāmikṣāyāgāṅgatvena vidhīyate /",
  "GSP28jsbh2-2u:1106": "guṇasya ca pūrvatrāniviśamānatvenabhedakatā /",
  "GSP28jsbh2-2u:1107": "sā ca kvacidvākyabhedāpattyā kvacitprabalaguṇāvarodhāt kvacidekaprasaratābhaṅgādityanekaprakāriketi dhyeyam // 9 //",
  "GSP28jsbh2-2u:1108": "// iti navamaṃ guṇakṛtakarmabhedādhikaraṇam //",
  "GSP28jsbh2-2u:1109": "----------------- &lt;B2&gt; (saṃjñādhikaraṇena guṇādhikaraṇasyāvasarasaṃgatyādinirūpaṇam)",
  "GSP28jsbh2-2u:1110_0": "pūrvatrāniviśamānatvasāmyena sannihitapratiyogikabhedakatvenaca prakaraṇāntarāpekṣayā",
  "GSP28jsbh2-2u:1110_1": "saṃjñāvicārānantaraṃ śīghropasthitikatayā guṇakṛtabhedacintāmārabhamāṇo 'vasarākhyāmanantarasaṅgatiṃ",
  "GSP28jsbh2-2u:1110_2": "tathā pūrvapakṣaṃ cāśaṅkānirāsavyājena sunirasyatayā spaṣṭatvādapradarśyodāharaṇapradarśanapūrvakaṃ",
  "GSP28jsbh2-2u:1110_3": "siddhāntameva pratijānīte -------- vaiśvadevyāmikṣeti //",
  "GSP28jsbh2-2u:1111": "(vaiśvadevīmāmikṣāmitivākyasyeva vaiśvadevyāmikṣetivākyasyāpi yāgavidhāyakatvam)",
  "GSP28jsbh2-2u:1112_0": "yadyapi taittirīye “āgneyamaṣṭākapālaṃ nirvapatītyādyānūpūvyāvaiśvadevīmāmikṣāmiti",
  "GSP28jsbh2-2u:1112_1": "pāṭhāttatraca pūrvatananirvapatipadānuṣaṅgeṇa lakṣaṇayā yāgavidhānamiti na vaiśvadevyāmikṣetyanena",
  "GSP28jsbh2-2u:1112_2": "dravyadevatāviśiṣṭayāgavidhānam;",
  "GSP28jsbh2-2u:1113_0": "tathāpi “tapte payasi dadhyānayati sā vaiśvadevyāmikṣe“ti vākyasyāpi mīmāṃsakairlikhitatvādihāpi",
  "GSP28jsbh2-2u:1113_1": "bhāṣyakārādibhistathaivodāhṛtatvāt tadabhiprāyeṇa yajetetyadhyāhāreṇa vibhaktivipariṇāmena",
  "GSP28jsbh2-2u:1113_2": "vaiśvadevyāmikṣayā yajeteti kalpitavidhinā viśiṣṭavidhānaṃ nānupapannamiti jñeyam /",
  "GSP28jsbh2-2u:1114": "vājinavākyamātrasya udāharaṇatve 'pi etatpratiyogikamiha karmaṇo bhedaṃ jñāpayitumetadupādānam //",
  "GSP28jsbh2-2u:1115": "(vākyabhedāpādakaguṇasya sadṛṣṭāntaṃ karmabhedakatvopapādanam) vākyabhedāpatteriti //",
  "GSP28jsbh2-2u:1116": "yathā paurṇamāsyadhikaraṇe prasaṅgādupapāditena vākyabhedāpādakaguṇena karmāntaratvasyaivāpatterna dravyadevatārūpaguṇamātravidhirityarthaḥ /",
  "GSP28jsbh2-2u:1117": "(viśvadevaviśiṣṭayogoddeśyatve viśiṣṭoddeśanibandhanavākyabhedaparihāraḥ /",
  "GSP28jsbh2-2u:1118": "vājipadārtho viśvadevā eva nāgnyādiritica nirūpaṇam) yāgaṃ veti //",
  "GSP28jsbh2-2u:1119_0": "vājibhyo vājinena yajeteti śrutānumitaikadeśaniṣpanne vākye yāgasyopādānāt tatraca",
  "GSP28jsbh2-2u:1119_1": "viśvadevadevatākayāgasyaivoddeśyatve vājibhya itipadaṃ tātparyagrāhakamiti viśiṣṭoddeśe",
  "GSP28jsbh2-2u:1119_2": "vākyabhedānāpattestadviśiṣṭaṃ yāgaṃ vetyuktam /",
  "GSP28jsbh2-2u:1120_0": "yeṣāmiti vyutpattipradarśanena sarvanāmnāṃ sannihitaparāmarśitvasaṃbhave ''sannihitaparāmarśakatvā-",
  "GSP28jsbh2-2u:1120_1": "yogādekasyāgnyādebarhuvacanabalāt marutāṃ vā na vājipadena grahaṇamiti sūcitam //",
  "GSP28jsbh2-2u:1121": "samuccayena veti //",
  "GSP28jsbh2-2u:1122": "yadi tātparyagrāhake vājipade vājirūpāyā āmikṣāyā viśeṣaṇatvam, tataḥ samuccayaḥ /",
  "GSP28jsbh2-2u:1123": "yadyupalakṣaṇatvaṃ tata ekārthatvādvikalpa ityarthaḥ //",
  "GSP28jsbh2-2u:1124": "(āmikṣāyā utpattiśiṣṭatvāt, karmabhedenāpi vājinavākyasārthakyāya karmabhedopapādanam)",
  "GSP28jsbh2-2u:1125": "nanu ------- āmikṣāvadviśvadevadevatākayāgoddeśena vājinavidhānasya tasminneva yāge vājinamiti vidhinaivāṅgīkāreṇotpattiśiṣṭatvena prābalyamāmikṣāyā ityāha ------- kiñceti //",
  "GSP28jsbh2-2u:1126_0": "yāgakalpakasya dravyadevatāsaṃbandhasya āmikṣāyāmekapadopādānātpratīterbhinnapadopāttadevatāsaṃbandhāt",
  "GSP28jsbh2-2u:1126_1": "vājinādāmikṣāyāḥ prābalyena tenaiva nirākāṅkṣīkṛte yāge na vājinasya niveśassaṃbhavati /",
  "GSP28jsbh2-2u:1127": "nahyatra tasminneva yāge vājinamityatra āmikṣāyāgānuvādābhāve vaiyarthyamāpadyate;",
  "GSP28jsbh2-2u:1128": "karmāntaravidhānenāpi cāritārthyāditi bhāvaḥ //",
  "GSP28jsbh2-2u:1129": "(devatātvaviśiṣṭadravyaviśeṣa eva taddhitārtha iti prācīnamatanirūpaṇam) taddhitasyahīti //",
  "GSP28jsbh2-2u:1130": "taddhitapadaśravaṇe devatātvaviśiṣṭadravyabodhāvaśyaṃbhāvāt sāsya devatetyanuśāsanācca devatātvaviśiṣṭe dravye taddhitasya śaktiḥ /",
  "GSP28jsbh2-2u:1131": "asmiṃścānuśāsane setipadena viśvadevadevatānuśiṣṭāpi na taddhitārthaḥ;",
  "GSP28jsbh2-2u:1132": "viśvadevaprātipadikādeva tadbodhopapatteḥ /",
  "GSP28jsbh2-2u:1133": "devatātvamātrabodhakatveca āmikṣāpadasāmānādhikaraṇyānupapatterasyeti sarvanāmārthabuddhisthadravyabodhakatvamapyāvaśyakam /",
  "GSP28jsbh2-2u:1134": "ataeva -------- sāsya devateti sarvanāmārthatvānuśāsanavaiyarthyāpattereva nāgṛhītaviśeṣaṇanyāyena devatātva eva śaktirdravyasya vyaktinyāyena bodha ityapi -------- apāstam;",
  "GSP28jsbh2-2u:1135": "tathātve saṃpradāne caturthītivat devatāyāṃ taddhita ityanuśāsanāpatteḥ /",
  "GSP28jsbh2-2u:1136": "ataeva -------- devatātvasya pratyayārthadravye prakṛtyarthasaṃsargavidhayā bhānamityapi ------ apāstam,",
  "GSP28jsbh2-2u:1137": "ato devatātvaviśiṣṭe sarvanāmārthe dravye śaktiḥ /",
  "GSP28jsbh2-2u:1138": "prakṛtyarthasya ādheyatāsaṃbandhena devatātve tasyaca nirūpyatvasaṃbandhena sarvanāmārthe vaiśiṣṭyamiti devatātvasya yadyapi prathamabodhe vaiśiṣṭyaṃ namikṣāpadopāttārthe;",
  "GSP28jsbh2-2u:1139": "tathāpyāmikṣāpadasya dravyaviśeṣatātparyagrāhakatvāt sarvanāmārtho dravyamāmikṣābhinnamiti pāriṣṭhakabodhasvīkārādāmikṣāyā devatātvasaṃbandhaḥ padaśrutyā /",
  "GSP28jsbh2-2u:1140": "caturthyartho yadyapi lakṣaṇayā devatātvaṃ bhavet; tathāpi tāvanmātrameva sābhidhatte,",
  "GSP28jsbh2-2u:1141": "natu vājinasaṃbandhitvena,",
  "GSP28jsbh2-2u:1142_0": "tattu vājinamiti padāntarādeveti samabhivyāhārarūpavākyāt pūrvameva devatātvapratisaṃbandhitvena",
  "GSP28jsbh2-2u:1142_1": "śīghropasthitikayā āmikṣayā nirākāṅkṣatvānna vājinasya niveśaḥ saṃbhavatītyarthaḥ //",
  "GSP28jsbh2-2u:1143": "(paurṇamāsyadhikaraṇasiddhāntānupapattyoktaprācīnamatanirāsaḥ)",
  "GSP28jsbh2-2u:1144_0": "asmiṃśca prācīnamate devatātvasya dravye vaiśiṣṭyavyutpatteḥ paurṇamāsyadhikaraṇe",
  "GSP28jsbh2-2u:1144_1": "vidvadvākyavihitakarmānuvādenāgneyavākye rūpavidhānasya vākyabhedādinā dūṣitasyāsaṅgatatvāpatteḥ",
  "GSP28jsbh2-2u:1144_2": "pṛthageva devatātve dravyeca tasya śaktiḥ /",
  "GSP28jsbh2-2u:1145": "tayośca kārakatvāt sākṣādeva bhāvanānvayaḥ,",
  "GSP28jsbh2-2u:1146": "pārṣṭhikastu devatātvasya dravyeṇa dravyasyaca yāgena saṃbandho yukta ityabhipretya niṣkṛṣṭāni pakṣāntarāṇyāha --------- vastutastviti //",
  "GSP28jsbh2-2u:1147": "(āmikṣānuniṣpannavājinapratipattyarthayāgaparatvaṃ vājinavākyasyetyupapādanam)",
  "GSP28jsbh2-2u:1148": "vājinapratipattyarthamiti // .//",
  "GSP28jsbh2-2u:1149": "āmikṣānuniṣpannajalarūpasya vājinasya pratipattyākāṅkṣayā'kāṅkṣita- vidhitvalābhāt pratipattyarthaṃ yāgāntaraṃ vidhīyata ityarthaḥ //",
  "GSP28jsbh2-2u:1150": "(guṇasya pūrvatrāniviśamānatvena vākyabhedāpattyā ca bhedakatvamiti śāstradīpikāyā ekaprasaratābhaṅgāpattyupalakṣaṇatvam)",
  "GSP28jsbh2-2u:1151": "yattu śāstradīpikāyāṃ ------- utpattiśiṣṭaguṇāvarodhena svaniveśamalabhamānatvena kvacit guṇasya bhedakatvam,",
  "GSP28jsbh2-2u:1152": "kvacittu vākyabhedāpattyeti dvaividhyaṃ guṇasya bhedakatve -------- uktaṃ tadupalakṣaṇam;",
  "GSP28jsbh2-2u:1153": "tṛtīyaprakārasyāpi saṃbhavāditi sūcayituṃ prakāratrayasādhāraṇyena guṇasya bhedakatve anugatarūpamāha --------- guṇasyaceti --------- ekaprasaratābhaṅgeti //",
  "GSP28jsbh2-2u:1154": "vaṣaṭkartṛvākya iti śeṣaḥ //",
  "GSP28jsbh2-2u:1155": "(vāsasā krīṇātītyādiṣu na guṇātkrayabheda iti nyāyasudhākāramatanirāsasūcanam)",
  "GSP28jsbh2-2u:1156_0": "yattu -------- atra nyāyasudhākṛtāruṇāvākye 'nekaguṇopādānena viśiṣṭakrayavidhyavaśyaṃbhāvena",
  "GSP28jsbh2-2u:1156_1": "tena vihite kraye utpattiśiṣṭaikahāyanyādiguṇāvarodhe 'pi “vāsasā krīṇātītyādibhirvihitānāmutpannaśiṣṭānāmapi",
  "GSP28jsbh2-2u:1156_2": "vāsaḥ prabhṛtidravyāṇāṃ vikretrānatirūpakāryabhedānniveśasaṃbhavānna vāsaḥ prabhṛtivākyeṣu",
  "GSP28jsbh2-2u:1156_3": "guṇāt kriyāntaravidhānamityuktam,",
  "GSP28jsbh2-2u:1157": "taddūṣaṇaṃ kaustubhe draṣṭavyam /",
  "GSP28jsbh2-2u:1158": "aruṇādhikaraṇe cehāpi vakṣyate vistarabhayānnocyate //",
  "GSP28jsbh2-2u:1159": "(pūrvottarakalpaprayojanam)",
  "GSP28jsbh2-2u:1160": "prayojanamāmikṣāvājinābhyāmathavaikatareṇa vā'mikṣāyāgānuṣṭhānaṃ pūrvapakṣe /",
  "GSP28jsbh2-2u:1161": "siddhāntetu kevalayā'mikṣayaiva vaiśvadevayāgaḥ /",
  "GSP28jsbh2-2u:1162": "vājinena ca yāgāntarānuṣṭhānamiti spaṣṭatvānnoktam //",
  "GSP28jsbh2-2u:1163": "iti navamaṃ guṇakṛtakarmabhedādhikaraṇam //",
  "GSP28jsbh2-2u:1164": "--------------- &lt;B1&gt; (10 adhikaraṇam / ) (a.2 pā.2 adhi.10) aguṇe tu //",
  "GSP28jsbh2-2u:1165": "yatra tu notpattau guṇaśravaṇaṃ,",
  "GSP28jsbh2-2u:1166": "yathāgnihotraṃ juhotīti,",
  "GSP28jsbh2-2u:1167": "tatra tadanuvādena dadhnā juhoti,",
  "GSP28jsbh2-2u:1168": "payasā juhotītyādibhiḥ sarvaireva guṇavidhānaṃ vikalpena;",
  "GSP28jsbh2-2u:1169": "tatra khale kapotanyāyena sarveṣāmeva yugapatpravṛtterekāvaruddhatvābhāvāditi pratyudāharaṇamātram // 10 // 27 // iti daśamaṃ guṇātkarmabhedāpavādādhikaraṇam //",
  "GSP28jsbh2-2u:1170": "&lt;B2&gt; spaṣṭārthametat //",
  "GSP28jsbh2-2u:1171": "iti daśamaṃ guṇātkarmabhedāpavādādhikaraṇam //",
  "GSP28jsbh2-2u:1172": "------------------ &lt;B1&gt; (11 adhikaraṇam / ) (a.2 pā.2 adhi.11) phalaśruteḥ //",
  "GSP28jsbh2-2u:1173": "agnihotraṃ prakṛtya “dadhnendriyakāmasya juhuyāditi śrute,",
  "GSP28jsbh2-2u:1174": "sa eva homo dadhiviśiṣṭaḥ phaloddeśena vidhīyate /",
  "GSP28jsbh2-2u:1175": "naca prāptakarmānuvādena guṇasaṃbandhaḥ phalasaṃbandhaśceti vākyabhedaḥ;",
  "GSP28jsbh2-2u:1176": "prāptānāmapi karmaṇāṃ rājakartṛviśiṣṭānāṃ phaloddeśena rājasūyavākye vidhānavadihāpi tadupapatteriti prathamaḥ pakṣaḥ /",
  "GSP28jsbh2-2u:1177": "dvitīyastu nātra rājasūyanyāyaḥ /",
  "GSP28jsbh2-2u:1178": "karturhi prayogānvayitvāt phalasya ca viniyogānvayitvādutpannasyāpi karmaṇaḥ prayogavidhau phalaviśiṣṭaviniyogasya kartuśca vaiśiṣṭyopapattiḥ,",
  "GSP28jsbh2-2u:1179": "prakṛte tu dadhna utpattyanvayitvena prāptotpattyanuvādena guṇavidhiḥ phalaviśiṣṭaviniyogavidhiśceti vaiśiṣṭyābhāvādvākyabhedaḥ /",
  "GSP28jsbh2-2u:1180": "ato guṇāt karmabhedaḥ /",
  "GSP28jsbh2-2u:1181": "dadhiviśiṣṭañca tat phaloddeśena vidhīyate, na dadhimātram; bhāvārthādhikaraṇavirodhāpatteḥ /",
  "GSP28jsbh2-2u:1182": "satyapi darvihomatve dadhidravyakahomatvasādṛśyācca agnihotrahomātideśena rūpalābhaḥ /",
  "GSP28jsbh2-2u:1183": "siddhāntastu yatra dvayorapi dhātvarthaguṇayoraprāptiḥ sambhavatprāptiḥ prāptireva vā dhātvarthasyaiva vā aprāptiḥ,",
  "GSP28jsbh2-2u:1184": "yathā “somena yajeta” “uruprathā uruprathasveti puroḍāśaṃ prathayati” “aindravāyavāgrān grahān gṛhṇīyādyaḥ kāmayeta yathā pūrvaṃ prajāḥ kalperan” “agnihotraṃ juhotī” tyādau,",
  "GSP28jsbh2-2u:1185": "tatra bhāvārthādhikaraṇanyāyaḥ,",
  "GSP28jsbh2-2u:1186": "yatratu guṇasyaivāprāptatvādvidheyatvaṃ,",
  "GSP28jsbh2-2u:1187": "tatra tasyaiva phalasambandhaḥ /",
  "GSP28jsbh2-2u:1188": "na ca dadhno 'pi niyatā prāptiḥ, api tu vikalpena /",
  "GSP28jsbh2-2u:1189": "ataḥ pākṣikānuvādatvaparihārāya tasyaiva vidheyatvāt phalasambandhaḥ /",
  "GSP28jsbh2-2u:1190_0": "karaṇībhūtaguṇasattvena vacanaṃ vināpi phalotpattisambhavādvacanavaiyarthyaprasaṅgena",
  "GSP28jsbh2-2u:1190_1": "svakṛtisādhyadhātvarthasya dṛṣṭavidhayā guṇasambandhina āśrayasyāpekṣāyāṃ prakaraṇāddhomasyāśrayatvalābhājjuhotiḥ",
  "GSP28jsbh2-2u:1190_2": "sādhutvārthamanuvādaḥ /",
  "GSP28jsbh2-2u:1191": "dadhikaraṇakaṃ bhāvanāntarameva tu phaloddeśena vidhīyate;",
  "GSP28jsbh2-2u:1192": "prāptabhāvanānuvādenobhayakaraṇe vākyabhedāt /",
  "GSP28jsbh2-2u:1193": "kecittu --------- karaṇatvaviśiṣṭaṃ dadhi,",
  "GSP28jsbh2-2u:1194": "dadhikaraṇatvaṃ vā tṛtīyopāttaṃ phalakaraṇatvena vidhīyate,",
  "GSP28jsbh2-2u:1195": "tṛtīyārthakaraṇatvasya nirūpakāpekṣaiva cāśrayāpekṣeti --------- āhuḥ tanna,",
  "GSP28jsbh2-2u:1196": "yāgavaiṣamye pramāṇābhāvāt /",
  "GSP28jsbh2-2u:1197": "sarvathā siddho guṇaphalasambandhaḥ /",
  "GSP28jsbh2-2u:1198": "prayojanaṃ dadhno na pratinidhirullekhaviśeṣo vā siddhānte draṣṭavyam // 1.1 // ityekādaśaṃ guṇakāmādhikaraṇam //",
  "GSP28jsbh2-2u:1199": "------------------ &lt;B2&gt; (prapūrvādhikaraṇenāpavādikasaṅgatinirūpaṇam)",
  "GSP28jsbh2-2u:1200_0": "prapūrvādhikaraṇe vākyabhedāpādakasya guṇasya bhedakatvokterihāpavādakaraṇādāpavādakīmanantarasaṅgatiṃ",
  "GSP28jsbh2-2u:1200_1": "spaṣṭatvādapradarśyodāharaṇapūrvakaṃ pakṣadvayena pūrvapakṣamāha --------- agnihotramiti //",
  "GSP28jsbh2-2u:1201": "(dadhnā juhotīti dadhnaḥ prāptāvapīndriyakāmaprayoge niyamena prāptyasaṃbhavādguṇaphalasaṃbandhakathanam)",
  "GSP28jsbh2-2u:1202": "prācīnairanuktamapīmaṃ pakṣaṃ yuktivibhavādupapādayati ---------- sa eva homa iti //",
  "GSP28jsbh2-2u:1203": "dvitīyaṃ pakṣamāśaṅkya nirākaroti -------- naceti //",
  "GSP28jsbh2-2u:1204": "yadyapi guṇasya dadhnā juhotītyanenaiva prāptatvāt tadvācakapadasyānuvādatvena nāmadheyatvena vopapatteḥ kevalaphalasaṃbandhamātrakaraṇādvākyabhedaḥ supariharaḥ;",
  "GSP28jsbh2-2u:1205_0": "tathāpyagnihotraprayoge dravyāntarāṇāmapi vihitatvena prāpterindriyakāmaprayoge niyamena",
  "GSP28jsbh2-2u:1205_1": "prāptyabhāvāt pākṣikānuvādatvanāmatvayorasaṃbhavena tadvidhānasyāvaśyakatvāt vākyabhedaṃ",
  "GSP28jsbh2-2u:1205_2": "duṣpariharaṃ matvā prakārāntareṇa pariharati---------- prāptānāmapīti //",
  "GSP28jsbh2-2u:1206_0": "anumatyādīṣṭīnāmahnādipaśūnāṃ rājasūyavākyena phalasaṃbandhasya rājakartṛsaṃbandhasya",
  "GSP28jsbh2-2u:1206_1": "ca vidhāne prāpto 'pi vākyabhedaḥ yathāca kartuḥ prayogāṅgatvādvākyāntareṇa rājasūyaprayogāvidhānāt",
  "GSP28jsbh2-2u:1206_2": "prayogasya cotpattivat kriyāviṣayatvāt kartṛviśiṣṭarājasūyaprayogabhāvanāyāḥ phaloddeśena",
  "GSP28jsbh2-2u:1206_3": "vidhānamaveṣṭyadhikaraṇadarśitanyāya- sudhoktarītyāṅgīkṛtya parihriyate,",
  "GSP28jsbh2-2u:1207": "evamihāpi tatparihāraḥ sulabha ityarthaḥ //",
  "GSP28jsbh2-2u:1208": "(rājasūyavākye iva prakṛte na viśiṣṭaguṇakarmaṇaḥ phalasaṃbandha iti pakṣāntareṇa pūrvapakṣopapādanam)",
  "GSP28jsbh2-2u:1209_0": "dravyadevatādīnāmutpattiparicāyakatvādutpattāvanvayasya phalādīnāmaṅgitāparicāyakatvādaṅgāṅgitā-",
  "GSP28jsbh2-2u:1209_1": "saṃbandhabodhakarūpaviniyogavidhyanvayasya kartṛdeśakālādīnāṃ kartavyatāparicāyakatvāt",
  "GSP28jsbh2-2u:1209_2": "kartavyatābodhakaprayogavidhyanvayitvasya caikādaśe vakṣyamāṇatvāt rājasūyavākye",
  "GSP28jsbh2-2u:1209_3": "utpannānāmapi karmaṇāṃ tattaddeśakālavidhiṣu daiśikakālikaprayogāṇāṃ prāptāvapyaprāptakartṛsaṃbandhitayā",
  "GSP28jsbh2-2u:1209_4": "prayogavidhau phalaviśiṣṭaviniyogasya kartuścānvayopapattiḥ,",
  "GSP28jsbh2-2u:1210_0": "prakṛte tu viniyogaviśiṣṭaprayogānvayiguṇābhāvena tadviśiṣṭakarmaprayogaviniyogayora-",
  "GSP28jsbh2-2u:1210_1": "saṃbhavāttadanurodhena karmotpattyantarasyā''vaśyakatvādanyathotpattyanuvādena dadhnaḥ",
  "GSP28jsbh2-2u:1210_2": "indriyoddeśena homaviniyogasyaca vidhau vākyabhedāpatteraparihārāt karmāntaratvameva",
  "GSP28jsbh2-2u:1210_3": "yuktamityabhipretya dvitīyaṃ pakṣamāha ---------- dvitīyastviti //",
  "GSP28jsbh2-2u:1211": "(dadhnaḥ phalasaṃbandha iti siddhāntasya bhāvārthādhikaraṇanyāyavirodhena nirāsaḥ)",
  "GSP28jsbh2-2u:1212": "siddhānte homāśritasya dadhnaḥ phalasaṃbandhāṅgīkāraṃ dūṣayati --------- na dadhimātramiti //",
  "GSP28jsbh2-2u:1213": "bhāvārthādhikaraṇe upapadārthasya phalabhāvanākaraṇatvanirākaraṇena dhātvarthakaraṇatvasya sthāpanāttena virodhāpatterityarthaḥ /",
  "GSP28jsbh2-2u:1214": "rūpābhāvāt karmāntaravidhyanupapattiṃ pariharati ------------ satyapīti //",
  "GSP28jsbh2-2u:1215": "satyapi darvihomatve ākāṅkṣāvaśena dadhidravyakatvasādṛśyenāgnihotradharmātideśaḥ /",
  "GSP28jsbh2-2u:1216": "nahi darvihomānāmapūrvatvamiti rājājñā /",
  "GSP28jsbh2-2u:1217": "kṛtsnavidhānatvātprakṛtiviśeṣanirṇayābhāvācca taditi hyaṣṭame vakṣyate /",
  "GSP28jsbh2-2u:1218": "nacātra taddvayamapyasti; ato rūpalābhādyuktaṃ karmāntaratvamityarthaḥ //",
  "GSP28jsbh2-2u:1219": "(bhāvārthādhikaraṇaviṣayavivecanapūrvakaṃ dadhnendriyakāmasyetivākye tadapravṛttyā dadhirūpaguṇavidhānopapādanam) yatreti //",
  "GSP28jsbh2-2u:1220": "somena yajetetyatrobhayorapyaprāptiḥ,",
  "GSP28jsbh2-2u:1221": "uruprathetivākye prathanasya puroḍāśatvānyathānupapattyā mantrasyaca liṅgādarthaprāpta eva tasmin prāptirityubhayoḥ saṃbhavatprāptiḥ /",
  "GSP28jsbh2-2u:1222": "aindravāyavavākye dvayorniyatā prāptiḥ /",
  "GSP28jsbh2-2u:1223": "agnihotravākye dhātvarthasyaivāprāptiḥ /",
  "GSP28jsbh2-2u:1224": "tatra bhāvārthādhikaraṇanyāyena dhātvarthasyaiva vidhānam /",
  "GSP28jsbh2-2u:1225": "yatratu dhātvarthaprāptau dhātvarthasyāpi vidhāne gauravāpatterguṇasyaivāprāptatvāt vidhānam,",
  "GSP28jsbh2-2u:1226": "tatra tasyaiva vidheyatvāt tṛtīyāntatvena nirdeśācca phalabhāvanāṃ prati svanirūpakaphaloddeśyakatvarūpaṃ karaṇatvam /",
  "GSP28jsbh2-2u:1227": "naca dadhipayasostatprakhyanyāyena nāmatvam; yenopapadārthavidhānaṃ na saṃbhāvyeta,",
  "GSP28jsbh2-2u:1228": "phale guṇavidhitvenāpyupapattau nirarthaprāyanāmatvakalpanasyāyuktatvādityarthaḥ // .//",
  "GSP28jsbh2-2u:1229": "pākṣikānuvādatveti //",
  "GSP28jsbh2-2u:1230": "(aindravāyavāgrānityatra pākṣikānuvādatve 'pi dadhivākye na tatsaṃbhava ityupapādanam)",
  "GSP28jsbh2-2u:1231": "nacaindravāyavāgrānitipadasya śukrāgratayā vikalpāt pākṣikānuvādatvavat ihāpi tadaṅgīkāre na doṣaḥ;",
  "GSP28jsbh2-2u:1232_0": "pākṣikānuvādatvasāmye 'pi aindravāyavāgratāyāḥ phalasaṃbandhe tasyāḥ kāmyatvena bṛhatsāmatvapakṣe",
  "GSP28jsbh2-2u:1232_1": "'pi prāptyāpatteryadi rathantarasāmetyetadvākyagatayadirathantarasāmapadābhyāmaindravāyavāgratāpadasya",
  "GSP28jsbh2-2u:1232_2": "pākṣikānuvādatvasvīkāre 'pīha dadhipade tatsvīkāre pramāṇābhāvena viśiṣṭavidhigauravaparijihīrṣayā",
  "GSP28jsbh2-2u:1232_3": "ca guṇamātravidhānasyaiva yuktatvena vaiṣamyādityarthaḥ //",
  "GSP28jsbh2-2u:1233": "(siddhasya dadhno homāśritadadhikaraṇakabhāvanāntaraparatvamevendriyakāmavākyasyetyādyupapādanam)",
  "GSP28jsbh2-2u:1234": "tatraca dadhitvajātestallakṣyavyaktervā phalārthaṃ vidhāne 'pi tasya siddharūpatvena yāgādivat kriyāntarānapekṣasya phalajanakatvaṃ na tāvat saṃbhavati /",
  "GSP28jsbh2-2u:1235": "tathātve vidhiṃ vināpi phalakāmanāyāṃ satyāṃ karaṇasattvena phalotpattyupapatteḥ karaṇavidhivaiyarthyāpatteḥ /",
  "GSP28jsbh2-2u:1236": "nahi kāryakāraṇabhāvo vidhinā janyate, apitu bodhyate /",
  "GSP28jsbh2-2u:1237": "naca tadbodhasya yāgādāviva kiñcit phalamasti; tamantareṇāpi kāraṇasya sattvena phalopapatteḥ /",
  "GSP28jsbh2-2u:1238": "ataevetikartavyatāvidhaya eva paramupayujyantām, natu dadhirūpakāraṇavidhirapi /",
  "GSP28jsbh2-2u:1239_0": "ato vidhisārthakyāya dṛṣṭavidhayā kṛtisādhyadhātvarthaviśeṣarūpāśrayasaṃbandhitvāpekṣāyāṃ",
  "GSP28jsbh2-2u:1239_1": "yogyatābalāt svasādhyabhojanahomādirūpānekadhātvarthaprasaktāvapi prakaraṇenādhikārākhyena",
  "GSP28jsbh2-2u:1239_2": "vidhikalpanadvārā homasyaivopanayāt na teṣāmāśrayatvaprasaktiḥ /",
  "GSP28jsbh2-2u:1240": "ataeva kalpitenāpi vidhinā na dadhihomayoraṅgāṅgibhāvo bodhyate; gauravāt,",
  "GSP28jsbh2-2u:1241": "kḷptaprayojanavattvācca,",
  "GSP28jsbh2-2u:1242": "apitu lokasiddhakāryakāraṇabhāvaniyamamātram - dadhnā homaḥ kartavya iti /",
  "GSP28jsbh2-2u:1243": "naca ------- dadhijanyahomakartavyatāyā api dadhnā juhotītyanenaiva siddherindriyakāmavākyavaiyarthyamiti ------- vācyam;",
  "GSP28jsbh2-2u:1244": "tadvidhyabhāve dadhiviśiṣṭahomānuṣṭhānasyendriyarūpaphaloddeśyatāyā asiddherindriyakāmanāyā adhikāriviśeṣaṇatvajñāpakatvena tatsārthakyāt /",
  "GSP28jsbh2-2u:1245": "ataśca śuddhadadhividhinā tasya kratvaṅgatvabodhane 'pi anena tasya phalārthatayā vidhānāt homāśritadadhikaraṇakaṃ bhāvanāntarameva vidhīyate /",
  "GSP28jsbh2-2u:1246": "dhātustu prakaraṇaprāptāśrayasaṃbandhānuvādakaḥ sādhutvamātrārtha ityabhipretyāha ------------ karaṇībhūteti //",
  "GSP28jsbh2-2u:1247": "(jyotiṣṭomasya paśukāmamukthyaṃ gṛhṇīyādityādīnāmāśrayatvenānvayanirūpaṇam)",
  "GSP28jsbh2-2u:1248": "atraca guṇasya siddharūpasya kṛtisādhyadhātvarthopakṣiptatvenāśrayatayā homānvayopapādanamutsargamātreṇa jñeyam /",
  "GSP28jsbh2-2u:1249": "“paśukāma ukthyaṃ gṛhṇīyādityādau samāptirūpasaṃsthādiguṇasya sākṣādeva kṛtisādhyatvāt kratorāśrayaviṣayāpekṣayāśrayatvānupapatteḥ;",
  "GSP28jsbh2-2u:1250": "atastatra samāpteḥ sasaṃbandhikatvenaivāpekṣayā jyotiṣṭomasyāśrayatvamiti dhyeyam /",
  "GSP28jsbh2-2u:1251": "evañca bhāvanāyāḥ karaṇākāṅkṣyānvitasyāpi dadhnaḥ karaṇatvaṃ yāvadāśrayānvayaṃ na nirvahatītyevaṃ karaṇākāṅkṣayaivāśrayagrahaṇam,",
  "GSP28jsbh2-2u:1252": "natvāśrayākāṅkṣā caturthīti bhāvaḥ //",
  "GSP28jsbh2-2u:1253": "(phalasya vijātīyayatnajanyatvasiddhyarthaṃ tatsaṃbandhasyāpyāvaśyakatvena vākyabhedena bhāvanābhedakathanam)",
  "GSP28jsbh2-2u:1254": "yattu atra bhavadevena dhātvarthavat bhāvanāyā api pratyabhijñānasya tulyatvāt na bhāvanābhede pramāṇam /",
  "GSP28jsbh2-2u:1255": "naca prāptabhāvanānuvādena guṇasaṃbandhasya phalasaṃbandhasyaca vidhāne vākyabhedāpatterguṇādeva bhedo bhāvanāyāḥ,",
  "GSP28jsbh2-2u:1256": "phalasaṃbandhasya rāgataḥ prāptatvenāvidheyatvādityuktaṃ,",
  "GSP28jsbh2-2u:1257": "tannirasyata---------- prāptabhāvaneti //",
  "GSP28jsbh2-2u:1258_0": "indriyākhyaphalasya janyatvena vyāpāramātrajanyatvāvagame 'pi lokādvijātīyayatnajanyatvānavagamāt",
  "GSP28jsbh2-2u:1258_1": "viśeṣataścāgnihotrahomānukūle yatne svargajanakatayāvagate vākyenaiva vidheyatvāvaśyaṃbhāve",
  "GSP28jsbh2-2u:1258_2": "vākyabhedāpādakaguṇādbhedasyāvaśyakatvam /",
  "GSP28jsbh2-2u:1259": "ata eva bhāvanāntarasyāpyavacchedakībhūtadhātvarthaviśeṣāpekṣāyāṃ sannidhiprāpte homa evāvacchedakatvena saṃbadhyamāne 'pi na tadaṃśe 'pi vidheyatvam;",
  "GSP28jsbh2-2u:1260": "anyataḥ prāptatvāt,",
  "GSP28jsbh2-2u:1261": "kintu homāṃvacchinnaṃ pratyayopāttaṃ bhāvanāntarameva dadhikaraṇakaṃ vidhīyata ityarthaḥ //",
  "GSP28jsbh2-2u:1262": "(dadhikaraṇatvasya karaṇībhūtadadhno vā karaṇatvena bhāvanānvaya iti pārthasārathimatanirūpaṇam)",
  "GSP28jsbh2-2u:1263": "evaṃ tāvaddadhivṛttikaṇatendriyanirūpitā,",
  "GSP28jsbh2-2u:1264": "tasyaca dadhyādirūpasya guṇasya svavṛttikaraṇatāsampādanāya yā kṛtisādhyadhātvarthaviśeṣāpekṣā,",
  "GSP28jsbh2-2u:1265": "saiva āśrayākāṅkṣā /",
  "GSP28jsbh2-2u:1266_0": "tayāca homasyānvaya iti svamatamabhidhāya pārthasārathyādibhiḥ tṛtīyopāttaṃ karaṇatvaṃ",
  "GSP28jsbh2-2u:1266_1": "karaṇatāsambandhenendriyabhāvanānvayīti dadhno dharmittvena prādhānyāt karaṇatāśaktimato dadhnaḥ karaṇatvam,",
  "GSP28jsbh2-2u:1267": "athavā ------- prakṛtyarthāpekṣayā pratyayārthaprādhānyāt dadhikaraṇatvasyaiva vā karaṇatvam /",
  "GSP28jsbh2-2u:1268_0": "dvitīyakaraṇatvasyatu samabhivyāhāragamyatvāt saṃsargamaryādayā bhānamaṅgīkṛtya tṛtīyopāttadadhikaraṇatvasya",
  "GSP28jsbh2-2u:1268_1": "nirūpakāpekṣāyāṃ pratisaṃbandhividhayaiva prākaraṇikāśrayalābha ityuktam /",
  "GSP28jsbh2-2u:1269": "tadupapādanapūrvakaṃ nirasyati ------- kecittviti //",
  "GSP28jsbh2-2u:1270": "(yāgasya yathā karaṇatvaṃ natu yāgakaraṇatvasya karaṇatvaṃ tathā prakṛte 'pīti pūrvatanamatanirāsaḥ)",
  "GSP28jsbh2-2u:1271": "yāgavaiṣamya iti //",
  "GSP28jsbh2-2u:1272_0": "“prakṛtipratyayau pratyayārthaṃ saha brūta” ityanuśāsanādyāgagatakarmatvakaraṇatvayorapi",
  "GSP28jsbh2-2u:1272_1": "padārthavidhayā bhānasya bhāvārthādhikaraṇe vyutpāditatvāt tatrāpi yāgakaraṇatvasyaiva",
  "GSP28jsbh2-2u:1272_2": "karaṇatvāpattervaiṣamye pramāṇābhāvāt /",
  "GSP28jsbh2-2u:1273": "tatraca nirūpakatāsaṃsargāpekṣayā karaṇatāsaṃsargasya gurubhūtatvena parihāra ihāpi tatparihāropapatterayuktaḥ /",
  "GSP28jsbh2-2u:1274": "yadyapi dadhikaraṇatvanirūpako homa eva śabdādānīyate;",
  "GSP28jsbh2-2u:1275": "tathāpīndriyapadavaiyarthyānupapattyā homadvārā pāraṃparikamindriyanirūpitamiti svīkāre na kaściddoṣa ityarthaḥ //",
  "GSP28jsbh2-2u:1276": "(pārthasārathīyāśrayatvanirvacananirāsapūrvakaṃ manthyagratājanyagrahaṇasādhāraṇamadṛṣṭādvārakasaṃbandhena guṇaviśeṣāvacchinnatvamāśrayatvamiti nirvacanam)",
  "GSP28jsbh2-2u:1277": "atraca yatra vidhīyamāno guṇaḥ kārakatāmāpadyate,",
  "GSP28jsbh2-2u:1278": "sa āśraya ityādyaudumbarādhikaraṇaśāstradīpikā- granthasvārasyena vidhīyamānaguṇajanyatvamāśrayalakṣaṇaṃ kurvanti,",
  "GSP28jsbh2-2u:1279": "tanmanthyagrānabhicarannityādiguṇaphalavidhau grahaṇānāṃ manthyagratājanyatvādarśanādayuktam,",
  "GSP28jsbh2-2u:1280": "kintu adṛṣṭādvārakasaṃbandhena guṇaviśeṣāvacchinnatvamevāśrayatvamiti kaustubhe draṣṭavyam /",
  "GSP28jsbh2-2u:1281": "(prācīnābhimatasiddhāntaprayojananirāsapūrvakaṃ pūrvottarakalpaprayojananirūpaṇam) prayojanamiti //",
  "GSP28jsbh2-2u:1282": "ādye pakṣe ārambhottaraṃ dadhyapacāre prakrāntasamāpanānurodhena pratinidhyupādānam /",
  "GSP28jsbh2-2u:1283": "tataḥ prāk dadhyabhāve anārambha eva /",
  "GSP28jsbh2-2u:1284_0": "dvitīye yadyapi “etadyajñasya chidyate yadanyasya tantre pratate anyasya tantraṃ",
  "GSP28jsbh2-2u:1284_1": "pratāyate” iti niṣedhādekaprayogamadhye 'parasya kāmyasya prayogāsaṃbhavādagnihotrādbahiraniyatakālo",
  "GSP28jsbh2-2u:1284_2": "dadhihomaḥ sakṛdeva darvihomatvādapūrvaḥ kartavya iti prayojanamuktaṃ prācīnaiḥ;",
  "GSP28jsbh2-2u:1285_0": "tathāpi darvihomatve 'pi agnihotradharmātideśasya pūrvapakṣe sthāpitatvādagnihotrakāla",
  "GSP28jsbh2-2u:1285_1": "evānuṣṭhānasya tantreṇa prāptau tadīyaprayogādbahiranuṣṭhānāprasakterayuktamiti saṃkalpādau",
  "GSP28jsbh2-2u:1285_2": "tattatphalārthaṃ karmadvayamapi tantreṇa kariṣya ityullekhaprayojanaṃ kaustubhoktaṃ",
  "GSP28jsbh2-2u:1285_3": "draṣṭavyamiti viśeṣasiddhāntapadayorupādānādvyatirekeṇa sūcitam //",
  "GSP28jsbh2-2u:1286": "(guṇaphalavidhisthale āśrayasyādṛṣṭārthatve 'pūrvabhedopītarathā tadaikyamiti nirūpaṇam)",
  "GSP28jsbh2-2u:1287": "atraca dadhikaraṇakendriyakarmakabhāvanābhedāt guṇajanyamapūrvamekam /",
  "GSP28jsbh2-2u:1288": "svargaprayuktasyaiva homasyāśrayatvāt homajanyasvargānukūlamaparamityapūrvasyāpi bhedaḥ /",
  "GSP28jsbh2-2u:1289": "yatratu praṇayanāderdṛṣṭavidhayaivottaradeśaprāptirūpasvakārye upayogastatra guṇajanyamevāpūrvamiti //",
  "GSP28jsbh2-2u:1290": "ata eva homasyāpi dadhiniṣṭhakaraṇatāsaṃpādakatvenāpūrvājanya- tvānnaivendriyānukūlaṃ homajanyamaparamapyapūrvamiti draṣṭavyam //",
  "GSP28jsbh2-2u:1291": "(sādṛśyābhāve 'pi āśrayadharmātideśena bhāvanāntaretikartavyatākāṅkṣānivṛttiriti nirūpaṇam)",
  "GSP28jsbh2-2u:1292": "bhāvanāntarasya cetikartavyatākāṅkṣāyāṃ yadyapi na prakaraṇādāśrayasyaivetikartavyatātvena grahaṇaṃ saṃbhavati;",
  "GSP28jsbh2-2u:1293": "svargādisaṃyuktasya homasya prakaraṇāviṣayatvāt /",
  "GSP28jsbh2-2u:1294": "naca ---------- aṅgatvābhāve 'pyāśrayasya sataḥ prasaṅgenetikartavyatākāṅkṣānivartakatvopapatternātiriktetikartavyatākāṅkṣeti -------- vācyam;",
  "GSP28jsbh2-2u:1295": "āśrayasya karaṇatānirvāhakatvena karaṇakoṭāvantarbhāvāt tadanugrāhaketikartavyatāyā bhedenaivāpekṣitatvāt /",
  "GSP28jsbh2-2u:1296": "tathāpyāśrayato dharmātideśāttannivṛttiḥ /",
  "GSP28jsbh2-2u:1297": "sādṛśyābhāvāt kathaṃ kalpitavacanātideśaḥ?",
  "GSP28jsbh2-2u:1298": "sādṛśyakāryasya prakṛtiviśeṣopasthāpanasya prakaraṇenaiva siddheriha tadanapekṣaṇāt /",
  "GSP28jsbh2-2u:1299": "ato yukto dharmātideśaḥ /",
  "GSP28jsbh2-2u:1300": "tatra keṣāñcideva dharmāṇāṃ saḥ keṣāñcittu neti vivekaḥ kaustubhe draṣṭavyaḥ //",
  "GSP28jsbh2-2u:1301": "// ityekādaśaṃ guṇakāmādhikaraṇam //",
  "GSP28jsbh2-2u:1302": "---------------- &lt;B1&gt; (12 adhikaraṇam / ) (a.2 pā.2 adhi.12) sameṣu //",
  "GSP28jsbh2-2u:1303": "“trivṛdagniṣṭudagniṣṭoma” ityanena vihitasyāgniṣṭudyāgasya phalasambandhe “tasya vāyavyāsvekaviṃśamagniṣṭomasāmakṛtvā brahmavarcakāmo hyetena yajete” tyanena kṛte paścādāmnātam /",
  "GSP28jsbh2-2u:1304": "“etasyaiva revatīṣu vāravantīyamagniṣṭomasāma kṛtvā paśukāmo hyetena yajete“ti /",
  "GSP28jsbh2-2u:1305_0": "tatrāpi pūrvavadādyaḥ pūrvapakṣaḥ rājasūyanyāyena svakārakaviśiṣṭāgniṣṭomastotrabhāvanāviśiṣṭaktvā-",
  "GSP28jsbh2-2u:1305_1": "pratyayārthabhūtakālakartrādirūpapratyogānvayiguṇasattvena viniyogaviśiṣṭaprayogavidhisambhavāt /",
  "GSP28jsbh2-2u:1306": "iṣyate cāyameva prakāro vāyavyavākye siddhāntināpi /",
  "GSP28jsbh2-2u:1307": "dvitīyastu nātra rājasūyanyāyaḥ;",
  "GSP28jsbh2-2u:1308": "prayogasya agniṣṭomastotrottarakālatvasya ca vāyavyavākyenaiva prāptatayā tadanuvādena revatīvidhiḥ phaloddeśena agniṣṭudviniyogavidhiśceti vākyabhedāt /",
  "GSP28jsbh2-2u:1309": "vāyavyavākye hi atideśena sambhavatprāptikamagniṣṭomastotrottarakālatādi tataḥ pūrvapravṛttyaṅgīkāreṇa prayogaviśeṣaṇatayā vihatam /",
  "GSP28jsbh2-2u:1310": "na tvatra; vāyavyavākyasyāpi kḷptatvenāsya pūrvapravṛttyaṅgīkārānupapatteḥ /",
  "GSP28jsbh2-2u:1311": "naca vinigamanāvirahaḥ; prāthamyasyaiva niyāmakatvāt /",
  "GSP28jsbh2-2u:1312": "ato lāghavād guṇa eva revatyadhikaraṇakavāravantīyākhyo revatyākhya eva vāprāptatvāt phaloddeśena vidhīyate /",
  "GSP28jsbh2-2u:1313": "“vāravantīyamagniṣṭomasāma kāryamiti prākaraṇikena vākyena vāravantīyasyāpi prāptatvāt /",
  "GSP28jsbh2-2u:1314": "nacāntyapakṣe tṛtīyāntenaitacchabdena viliṅgasaṅkhyatvādrevatīmātranirdeśānupapattiḥ;",
  "GSP28jsbh2-2u:1315": "tena revatīviśiṣṭavāravantīyanirdeśe 'pi dākṣāyaṇayajñanyāyenāprāptarevatīmātrasyaiva phalasaṃbandhopapatteḥ /",
  "GSP28jsbh2-2u:1316": "ato dadhinyāyena guṇaphalasaṃbandha eva yuktaḥ /",
  "GSP28jsbh2-2u:1317": "siddhāntastu nātrāśrayalābhaḥ śakyate vaktum /",
  "GSP28jsbh2-2u:1318": "yāgasya tāvatprakṛtatve 'pi agniṣṭomasāmetyanuvādānupapatterna sākṣādāśrayatvam /",
  "GSP28jsbh2-2u:1319": "agniṣṭomastotradvārā tasyaiva vā sākṣādāśrayatvaṃ tu agniṣṭomastotrasyātideśataḥ stotrāntarasādhāraṇyenopasthitatvādanāśaṅkyam /",
  "GSP28jsbh2-2u:1320": "naca vāyavyavākyena tasyaupadeśikī viśiṣyopasthitiḥ;",
  "GSP28jsbh2-2u:1321": "ātideśikarga bādhasaṃbhave aupadeśikatadbādhasyānyāyyatvena viśiṣyopasthiterāśrayatvāsādhakatvāt /",
  "GSP28jsbh2-2u:1322": "naca sāmno gāyatidhātuvācyatvena kriyārūpatvādāśrayālābhe 'pi na kṣatiḥ;",
  "GSP28jsbh2-2u:1323": "sāmno dhvanyātmakasvarasamāhārarūpatvena vākyaśeṣādau prasiddhasya siddharūpatayā dhātuvācyatvasyāprayojakatvāt,",
  "GSP28jsbh2-2u:1324": "anyathā saubharasyāpi stotrāśrayatvānupapatteḥ,",
  "GSP28jsbh2-2u:1325": "vāravantīyasāmnā āśrayānapekṣaṇe agniṣṭomasāmetyādyanuvādānupapatteśca /",
  "GSP28jsbh2-2u:1326": "ataḥ sāmna āśrayasāpekṣatvānna tāvatprakaraṇenāśrayalābhaḥ /",
  "GSP28jsbh2-2u:1327": "naca ------ vāravantīyamagniṣṭomasāma kāryamiti prākaraṇikena vākyenaiva gauravabhiyā aṅgatvāvidhānādāśrayasamarpaṇamiti ------- vācyam;",
  "GSP28jsbh2-2u:1328": "sāmno guṇatvapakṣe tallābhopapattāvapi revatīmātrasya guṇatve tadayogāt /",
  "GSP28jsbh2-2u:1329": "sāmno guṇatvaṃ tu vidheraprāptarevatīmātrasaṅkamādevāsaṃbhavi /",
  "GSP28jsbh2-2u:1330": "phalapadābhāve hi vidhiryadviṣaye aprāptatayā vyāpriyate tasyaiva prayojanākāṅkṣayā phalasaṃbandho yathā godohanādeḥ /",
  "GSP28jsbh2-2u:1331": "tadatra paśupadābhāve vāravantīyasya prākaraṇikavākyenaiva prāptatvādvidhiraprāptarevatīmātraviṣayaḥ saṃpadyata iti tasyaiva phalasaṃbandho vācyaḥ /",
  "GSP28jsbh2-2u:1332": "nacāsyāśrayaḥ kenāpi prakāreṇa labdhuṃ śakyaḥ /",
  "GSP28jsbh2-2u:1333": "naca prakārāntareṇālābhe 'pi anenaiva vākyena āśrayaviśiṣṭaguṇavidhānādāśrayaguṇobhayaviśiṣṭabhāvanāvidhānādvā tallābhopapattiḥ,",
  "GSP28jsbh2-2u:1334": "kḷptaprayojanatvāllāghavenāśrayatāsaṃbandhenaiva vaiśiṣṭyāṅgīkārācca na guṇāṅgatāpattiriti ----- vācyam;",
  "GSP28jsbh2-2u:1335": "āśrayasya guṇānvayāvyutpatteḥ,",
  "GSP28jsbh2-2u:1336": "karmatvātiriktasyāśrayatvasya durvacatvena bhāvanāyāḥ phalāśrayarūpobhayakarmakatvāṅgīkāre ekakarmakatvabhaṅgāpatteśca /",
  "GSP28jsbh2-2u:1337_0": "naca ------- kṛtvāśabdoktāyāmāśrayasya agniṣṭomastotrasya karmatvāttaduttarakālatāviśiṣṭaguṇabhāvanāyā",
  "GSP28jsbh2-2u:1337_1": "ākhyātopāttāyāḥ paśukarmakatvānnaikasyā bhāvanāyā avacchedakībhūtadhātvarthāpekṣāyāṃ",
  "GSP28jsbh2-2u:1337_2": "yāgasyāvacchedakatvāṅgīkāre revatīnāṃ yāgakaraṇatvāpattyā stotraṃ prati karaṇatvānāpatteḥ,",
  "GSP28jsbh2-2u:1338": "stotrasyaivāvacchedakatvāṅgīkāre tu dhātvarthadvayāvacchinnabhāvanādvayābhāvāt ttkāpratyayānupapattiḥ /",
  "GSP28jsbh2-2u:1339": "naca ------ revatīviśiṣṭāgniṣṭomastotrabhāvanottarakālaviśiṣṭarevatīkaraṇakayāgā- śrayakabhāvanaiva phaloddeśena vidhīyatāmiti ----- vācyam;",
  "GSP28jsbh2-2u:1340": "ākhyātopāttabhāvanāyā dvikarmakatvāpattestadavasthatvāt /",
  "GSP28jsbh2-2u:1341": "naca prakaraṇādyāgasyāśrayatvopapatterna dvikarmakatvam,",
  "GSP28jsbh2-2u:1342": "tathātve 'pi tṛtīyāntaitacchabdasya dhātupārārthyabhayena yāgaparāmarśitvasyaivāpattau revatyādiparāmarśakatva eva pramāṇābhāvāt,",
  "GSP28jsbh2-2u:1343": "atastadepekṣayā laghubhūtakarmāntaravidhānameva jyāyaḥ /",
  "GSP28jsbh2-2u:1344": "tathāhi ----- nikāyitvenaitasyāgniṣṭudyāgavikāratvādvāvantīyaṃ prāptamevānūdyate /",
  "GSP28jsbh2-2u:1345": "kevalaṃ revatīviśiṣṭastotrabhāvanottarakālatāviśiṣṭayāgāntarabhāvanaiva phaloddeśena vidhīyate /",
  "GSP28jsbh2-2u:1346": "ṣaṣṭhyantaitacchabdaḥ prakṛtivikārabhāvānuvādakaḥ /",
  "GSP28jsbh2-2u:1347": "tṛtīyāntaitacchabdaḥ prastoṣyamāṇakarmavacano na duṣyati /",
  "GSP28jsbh2-2u:1348": "uttarakālalakṣaṇo guṇaśca prayogānvayitvādaveṣṭivadyadyapi tadbhedamevāpādayet;",
  "GSP28jsbh2-2u:1349_0": "tathāpi kālasyātra saṃbhavatprāptikasya vākyabhedaparihārārthaṃ vidheyatve 'pi tātparyagatyā",
  "GSP28jsbh2-2u:1349_1": "yāge paramparāsaṃbandhena vidheyasya revatyākhyasya guṇasyotpattyanvayitvātkarmabhedabodhakatvāvighātaḥ //",
  "GSP28jsbh2-2u:1349_2": "1.2 // iti dvādaśaṃ revatyadhikaraṇam //",
  "GSP28jsbh2-2u:1350": "----------------- &lt;B2&gt; (vāyavyarevatīvākyayoryathāsiddhāntaṃ niṣkṛṣṭārthavivekaḥ /",
  "GSP28jsbh2-2u:1351": "pūrvādhikaraṇenāpavādikasaṃgatiśca) adhikaraṇaviṣayavākyamudāharati ------- trivṛditi //",
  "GSP28jsbh2-2u:1352": "etacca bhedapratiyogipradarśanamātrārthamudāhṛtam /",
  "GSP28jsbh2-2u:1353": "revatīvākyamātrasyaiva vicāraviṣayatvāt /",
  "GSP28jsbh2-2u:1354_0": "tāṇḍyabrāhmaṇe prathamato “yo pūta iva syādagniṣṭutā yajetāgninaivāsya pāpmānamapahatya",
  "GSP28jsbh2-2u:1354_1": "trivṛtā tejo brahmavarcasaṃ dadhātī” tyekaṃ trivṛdagniṣṭutaṃ vidhāya tatra trivṛttve",
  "GSP28jsbh2-2u:1354_2": "doṣaṃ saṃkīrtya catuṣṭomamagniṣṭudyāgāntaraṃ vidhāya “trivṛdagniṣṭudagniṣṭomastasya",
  "GSP28jsbh2-2u:1354_3": "vāyavyāsvi“ti paṭhitvā “etasyaiva revatīṣvi” tyāmnātam /",
  "GSP28jsbh2-2u:1355": "tatra yadyapi prathamāntapadatrayaṃ yajetetyanenānvayāyogyam;",
  "GSP28jsbh2-2u:1356": "tathāpi kartavya iti padādhyāhāreṇa trivṛdādiguṇadvayaviśiṣṭāgniṣṭutsaṃjñakayāgavidhānam /",
  "GSP28jsbh2-2u:1357_0": "tatra eteṣāṃ ṣaṇṇāmagniṣṭutāṃ devatādhikaraṇagataparimalalekhanānnikāyitvena samāmnānāt",
  "GSP28jsbh2-2u:1357_1": "teṣāṃ ca pūrvasyottareṣvatideśasyāṣṭame prasādhanāt pūrvayāgāt trivṛtpañcadaśasaptadaśaikavaṃśirūpacatuṣṭomakatvasya",
  "GSP28jsbh2-2u:1357_2": "prāptasya bādhena sarvastotreṣvapi trivṛttvavidhānam /",
  "GSP28jsbh2-2u:1358": "ataeva tasmādevāgniṣṭomasaṃsthāvidhāyakamagniṣṭomapadamiti na śakyate vaktum;",
  "GSP28jsbh2-2u:1359": "tathāpi rājanyanimittakāgniṣṭomasaṃsthāvikārabhūtātyagniṣṭomatāvyāvṛttiphalakatvenāgniṣṭomasaṃsthāvidhānaparaṃ draṣṭavyam /",
  "GSP28jsbh2-2u:1360_0": "yattu kaustubhe ---------- etatpūrvabhāviyāgasya ukthyasaṃsthākasya nikāyitvenaitadyāgaprakṛtitvāvasāyāttata",
  "GSP28jsbh2-2u:1360_1": "ukthyasaṃsthāyā eva prāpyamāṇatvenāgniṣṭomasaṃsthāyāḥ pratiprasavārthatayā vidhānaparamiti",
  "GSP28jsbh2-2u:1360_2": "pakṣāntaraṃ pūjyapādairuktam,",
  "GSP28jsbh2-2u:1361": "tattāṇḍye pūrvaṃ catuṣṭomāgniṣṭudyāgasya vidhāne 'pi tasyokthyasaṃsthatvenānāmnānātkiṃmūlamiti cintyam /",
  "GSP28jsbh2-2u:1362": "agniṣṭutpadaṃ vāgnidevatyamantrasādhyastotrāmnānāt tatprakhyanyāyena nāmadheyam /",
  "GSP28jsbh2-2u:1363": "“tasya vāyavyāsvi“ti vākyeno 'patvā jāmayo gira' ityādivāyavyaṛgadhikaraṇatvaikaviṃśatistomakatvaviśiṣṭāgniṣṭomastotrabhāvanottarakāla- viśiṣṭayāgaprayogasya phalārthaṃ vidhānam /",
  "GSP28jsbh2-2u:1364": "tatrāgniṣṭomastotre pūrvātideśena prāptasyaiva viṃśastomasya trivṛttvena bādhitasya pratiprasavaḥ /",
  "GSP28jsbh2-2u:1365": "evamatideśaprāptānāṃ yajñā yajñāvo iti mantrāṇāṃ bādhena vāyavyāmantrāṇāṃ vidhānam /",
  "GSP28jsbh2-2u:1366": "revatīvākye 'revatīrnaḥ sadhamāda' ityādirevatīṛgadhikaraṇakavāravantīyasāmakāgniṣṭomastotra- bhāvanottarakālaviśiṣṭayāgabhāvanāyāḥ phale vidhānam /",
  "GSP28jsbh2-2u:1367": "tena revatībhirvāravantīyādhārabhūtāyā 'aśvaṃ natvā vāravantaṃ vandadhyā' iti yonestaduttarayośca bādhaḥ /",
  "GSP28jsbh2-2u:1368": "yadyapyagniṣṭomastotrasya sarvāntyatvena tadbhāvanāyā yāgaprayogapūrvakālatvaṃ saṃbhavati;",
  "GSP28jsbh2-2u:1369_0": "tathāpi sarvāṅgānuṣṭhānasaukaryārthamādito 'vadhāraṇādagniṣṭomastotrasyāpi tatsiddhervācā",
  "GSP28jsbh2-2u:1369_1": "karoti manasā karotītyādāvadhyavasāne 'pi karoteḥ prayogādadhyavasānāparaparyāyapratipattipūrvakālatvena",
  "GSP28jsbh2-2u:1369_2": "athavā -------- mukhaṃ vyādāya svapitītyādāviva lakṣaṇayā samakālatvena ktvāpratyayopapattirdraṣṭavyeti vivekaḥ //",
  "GSP28jsbh2-2u:1370": "tatra pūrvādhikaraṇopapāditayorguṇaphalasaṃbandhadhātvarthābhedayorevāpavādakaraṇādāpavādikīmanantarasaṅgatiṃ spaṣṭatvādapradarśyaiva pūrvapakṣamāha ----------- tatrāpīti //",
  "GSP28jsbh2-2u:1371": "(revatīvākye viniyogaprayogayoreva rājasūyanyāyena vidhānānna karmabheda iti kathanam)",
  "GSP28jsbh2-2u:1372": "prakṛtapratyabhijñānāt etacchabdaśruteḥ pramāṇābhāvācca na tāvatkarmāntaram /",
  "GSP28jsbh2-2u:1373": "siddhānte vakṣyamāṇarītyaiva cāśrayālābhāt nāpi guṇaphalasaṃbandhaḥ /",
  "GSP28jsbh2-2u:1374": "ato vāyavyavākyavadeva revatyadhikaraṇakāgniṣṭomastotrabhāvanottara- kālaviśiṣṭasya tasyaiva karmaṇaḥ prayogasya phale vidhānamityādyaḥ pakṣa ityarthaḥ /",
  "GSP28jsbh2-2u:1375": "nahi atra dadhyādirūpaguṇasyevetpattyanvayitvenotpattyantarāpādakatvasaṃbhavaḥ;",
  "GSP28jsbh2-2u:1376": "kartṛkālādirūpasya prayogānvayitayā prayogaviśeṣaṇatvasya tvayāpi vaktavyatvāditi sūcayitumiṣyate cetyuktam //",
  "GSP28jsbh2-2u:1377": "(akḷptakāryakalpanābhiyā sāmāṅgatvena na revatyā vidhānaṃ kintu stotrāṅgatayetyupapādanam) tadanuvādeneti //",
  "GSP28jsbh2-2u:1378": "agniṣṭomastotrānuvādenetyarthaḥ /",
  "GSP28jsbh2-2u:1379": "yadyapi revatīnāṃ sāmādhārataivāgniṣṭomasāmapada- samabhivyāhārāt pratīyate;",
  "GSP28jsbh2-2u:1380": "tathāpi akḷptakāryakalpanāpatterna sāmāṅgatvena revatīvidhiḥ,",
  "GSP28jsbh2-2u:1381": "kintu pārṣṭhikānvayalabhyaṃ sāmasaṃbandhamanūdya viśeṣaṇapradhānamagniṣṭomaśabdaṃ aṅgīkṛtya stotrāṅgatayaiva mantravidhyuktiriti bhāvaḥ /",
  "GSP28jsbh2-2u:1382": "revatyākhyaguṇamātrasya vidhāne viliṅgaitacchabdena parāmarśayogāt tadviśiṣṭavāravantīyaguṇamāha --------- revatyadhikaraṇaketi //",
  "GSP28jsbh2-2u:1383": "aprāptatvāditi //",
  "GSP28jsbh2-2u:1384": "etadevopapādayati ----- vāravantīyamiti //",
  "GSP28jsbh2-2u:1385": "(revatīvārayantīyayoḥ pārṣṭhikabodhena vaiśiṣṭye revatīviśiṣṭavāravantīyasya dhātvarthasyāpi akriyārūpasya yāgāśrayeṇa agniṣṭomastotrāśrayeṇa vā phalasaṃbandhaḥ)",
  "GSP28jsbh2-2u:1386": "atra cādye pakṣe etacchabdopapattāvapi nāgniṣṭomastotrasya revatyaṅgakasya phalasaṃbandhaḥ;",
  "GSP28jsbh2-2u:1387": "agniṣṭomasāmapadasya viśeṣaṇapradhānatve lakṣaṇāpatteḥ,",
  "GSP28jsbh2-2u:1388": "apitu revatyadhikaraṇakavāravantīyasāmna eva //",
  "GSP28jsbh2-2u:1389": "yadyapi revatīvāravantīyayoḥ kārakatvāt parasparavaiśiṣṭyāsaṃbhavaḥ;",
  "GSP28jsbh2-2u:1390_0": "tathāpi kṛtvāśabdoktabhāvanāyāṃ prathamato dvayoranvayāṅgīkāreṇa pārṣṭhikabodhe revatīnāṃ",
  "GSP28jsbh2-2u:1390_1": "vāravantīyavaiśiṣṭye bādhakābhāvādrevatīṣu kṛtvā vāravantīyaṃ tena phalaṃ bhāvayedityarthe nānupapattiḥ /",
  "GSP28jsbh2-2u:1391": "tasyaca svarasamāhārātmakasya dhvanyādiśabdarūpatayā saubharādivat siddharūpatvenā'śrayāpekṣāyāṃ prakṛtāgniṣṭudyāgasyaivā'śrayatvopapatteryajetyanuvādaḥ /",
  "GSP28jsbh2-2u:1392": "naca gāyatidhātuvācyatvāt sāmnaḥ kriyārūpatvam;",
  "GSP28jsbh2-2u:1393_0": "'gaḍi vadanaikadeśe' ityādau gaṇḍādīnāṃ dhātuvācyatve 'pi siddharūpatvenākriyātmakatvāt",
  "GSP28jsbh2-2u:1393_1": "sāmaśabdasya sāmārthopāyaḥ kaścidgauṇaḥ svara iti śruteḥ ṣaḍjādisvarasamāhāravācitvāt",
  "GSP28jsbh2-2u:1393_2": "svaraśabdasya “mārutastūrasi caranmandraṃ janayati svaram /",
  "GSP28jsbh2-2u:1394": "” ityādisaṅgītaśāstraparyālocanayā siddharūpavāravantīyasaṃyogavibhāgavibhāgajanitadhvanyātmakaśabdaviśeṣavācitvāvagamena vāravantīyādeḥ siddhatvāvagateśca /",
  "GSP28jsbh2-2u:1395": "atastasyāśrayāpekṣāyāṃ yuktameva tasyāśrayatvam /",
  "GSP28jsbh2-2u:1396": "śakyate hi sāmnāṛgakṣarābhivyaktidvārā stotramiva yāgaḥ sādhayitum /",
  "GSP28jsbh2-2u:1397": "ataśca saubharasāmnaḥ stotrāśritatvamiva vāravantīyasyāpi yāgāśritatvaṃ tadīyayājyādimantrādhāratayoccaiṣṭvādivat na virudhyate /",
  "GSP28jsbh2-2u:1398": "ataeva revatīnāmapi yājyādikārye niveśo 'pyunneyaḥ /",
  "GSP28jsbh2-2u:1399": "kāmyenaca vāravantīyena sāmānyavidhiprāptasyaikaśrutyāderbādhe 'pi na kṣatiḥ /",
  "GSP28jsbh2-2u:1400": "yaditvagniṣṭomasāmetyanuvādānupa- pattirāśaṅkyeta,",
  "GSP28jsbh2-2u:1401": "tadāgniṣṭomastotrasyaiva vāyavyāvākye viśiṣyopasthitestasyaivāśrayatvam /",
  "GSP28jsbh2-2u:1402": "tasya cāgniṣṭudyāgasaṃbandhitvena prāpteryajiṣaṣṭhyantaitacchabdakṛtvāpratyayānāmanuvādatvamiti na kaściddoṣaḥ //",
  "GSP28jsbh2-2u:1403": "(revatyā agniṣṭomasaṃbandhasya phalasaṃbandhasya ca vidhāne 'pi bhāvanopasarjanabhāvanāntarāṅgīkārādavākyabhedaḥ)",
  "GSP28jsbh2-2u:1404": "dvitīye pakṣe yadyapi revatīnāmagniṣṭomastotramātravṛttitvaṃ mānyato labhyate,",
  "GSP28jsbh2-2u:1405": "yena tasyāśrayatvena prāptyāgniṣṭomasometyanuvāda ucyeta;",
  "GSP28jsbh2-2u:1406": "tathāpi revatīnāmagniṣṭomastotrarūpāśrayasaṃbandhasyānenaiva vidhānena na kāpi kṣatiḥ /",
  "GSP28jsbh2-2u:1407": "naca vākyabhedaḥ;",
  "GSP28jsbh2-2u:1408": "kṛtvāśabdoktabhāvanāyāṃ revatīṣvagniṣṭomastotraṃ prakṛtvetyevamanvayena tasyā uttarabhāvanāyāmanvayāṅgīkāreṇa tadaprasakteḥ /",
  "GSP28jsbh2-2u:1409": "ataśca yathaiva siddhānte revatyādiviśiṣṭastotrabhāvanāviśiṣṭayāga- bhāvanāviśiṣṭaguṇabhāvanāvidhyaṅgīkāre 'pi na kṣatiriti bhāvaḥ //",
  "GSP28jsbh2-2u:1410": "(prathamapūrvapakṣasya dvitīyapakṣopakrama eva dūṣitatvāddvitīyapakṣe stotradvārā yāgasya stotrasya vāśrayatvāsaṃbhavopapādanam)",
  "GSP28jsbh2-2u:1411": "prathamapūrvapakṣasya dvitīyapakṣa eva dūṣitatvāt taddūṣaṇamupekṣya dvitīyaṃ pakṣaṃ prakaraṇādāśrayalābhopapādane kiṃ yāgasya sākṣādāśrayatvam?",
  "GSP28jsbh2-2u:1412": "utāgniṣṭomastotradvārā veti vikalpāśayena dūṣayan siddhāntamāha -------- siddhāntasttviti //",
  "GSP28jsbh2-2u:1413": "āśrayatvamiti //",
  "GSP28jsbh2-2u:1414": "agniṣṭomastotrasyādṛṣṭavidhayā yāgāṅgatvāt taddvārā yāgasyāśrayatvopapattirasaṃbhavaduktiketi tuśabdena sūcitam /",
  "GSP28jsbh2-2u:1415": "dṛṣṭavidhayā hi kṛtisādhyadhātvarthasaṃbandhitvaṃ guṇasyāpekṣitam /",
  "GSP28jsbh2-2u:1416": "adṛṣṭavidhayā hi tadāśrayaṇe guṇasyāśrayaṃ vināpi phalakaraṇatvasyādṛṣṭadvāropapatterā- śrayasyākāṅkṣāyā evābhāvaprasaṅgāt /",
  "GSP28jsbh2-2u:1417": "ataeva āśrayalakṣaṇe adṛṣṭādvārakasaṃbandhena guṇaviśeṣāvacchinnatvaṃ niveśitaṃ pūrvādhikaraṇe /",
  "GSP28jsbh2-2u:1418": "ato na taddvārāśrayatvamityarthaḥ /",
  "GSP28jsbh2-2u:1419": "dūṣaṇāntaramapyāha--------- agniṣṭomastotrasyeti //",
  "GSP28jsbh2-2u:1420": "(revatīnāmātideśikarga bādhakatvameva yuktamiti sarvastotrāśrayatvāpattyupapādanam) ātideśiketi //",
  "GSP28jsbh2-2u:1421_0": "aupadeśikī hyagniṣṭomastotrasyopasthitirvāyavyaṛgadhikaraṇatveneti revatībhiraupadeśikavāyavyābādhaprasaṅgāpekṣyātideśaprāptasarvastotrāśrayatvāṅgīkāreṇa",
  "GSP28jsbh2-2u:1421_1": "tadīyātideśaprāpitaṛ- gbādhasya nyāyyatvena sarvastotrāṇāmevāśrayatvāpattirityarthaḥ //",
  "GSP28jsbh2-2u:1422": "naca ------- kāmyena nityabādho nyāyasiddha eveti -------- vācyam;",
  "GSP28jsbh2-2u:1423": "revatyadhikaraṇavāravantīyasāmno guṇatvapakṣe sāmnaḥ kāmyatve 'pi revatīnāṃ tadabhāvāt,",
  "GSP28jsbh2-2u:1424": "revatīnāṃ guṇatvapakṣe 'pi yāvattābhirātideśikaṛgbādhaḥ saṃbhavati,",
  "GSP28jsbh2-2u:1425": "na tāvadaupadeśikavāyavyābādha ucita iti bhāvaḥ //",
  "GSP28jsbh2-2u:1426": "(sāmnaḥ kriyārūpatvaparavārtikadūṣaṇam)",
  "GSP28jsbh2-2u:1427": "yattu vārtike ------- ātmanā hyakriyārūpairguṇairāśrīyate kriyā /",
  "GSP28jsbh2-2u:1428": "vāravantīyagītestu kriyāyāḥ kiṃ prayojanam //",
  "GSP28jsbh2-2u:1429": "ityādinā sāmnaḥ kriyārūpatvenāśrayākāṅkṣābhāvānna guṇaphalasaṃbandha ityuktam,",
  "GSP28jsbh2-2u:1430": "tatprauḍhyeti dūṣayitumanūdya dūṣayati --------- naceti //",
  "GSP28jsbh2-2u:1431": "vyākhyātapūrvametat /",
  "GSP28jsbh2-2u:1432": "(catuṣṭomaprakaraṇagatasya vāravantīyamagniṣṭomasāma kāryamiti vacanasyāgniṣṭutprakaraṇagatatvopapādanam) prākaraṇikeneti //",
  "GSP28jsbh2-2u:1433": "yadyapīdaṃ vacanaṃ etadagniṣṭudyāgāt pūrvaṃ catuṣṭomāgniṣṭutprakaraṇe tāṇḍyabrāhmaṇe āmnātam,",
  "GSP28jsbh2-2u:1434": "naitadagniṣṭutprakaraṇe;",
  "GSP28jsbh2-2u:1435": "tathāpi catuṣṭomasya nikāyitvenottaraitadagniṣṭutprakṛtitvādatideśaprāpta- vacanātideśatvena prākaraṇikavākyenetyuktam /",
  "GSP28jsbh2-2u:1436_0": "ataeva “atha punarviśiṣṭe yāge upādīyamāne tadrevatīṣu vāravantīyaṃ sāma kathaṃ bhavatītyucyate”",
  "GSP28jsbh2-2u:1436_1": "ityāśaṅkottaraparaṃ vacanāditi bhāṣyamātideśikavacanaṃ draṣṭavyamiti vārtike vyākhyātam //",
  "GSP28jsbh2-2u:1437": "(revatīguṇatvapakṣeṇa vāravantīyavākyasya prākaraṇikasyāśrayasamarpakatvanirāsaḥ)",
  "GSP28jsbh2-2u:1438": "gauravabhiyeti // .//",
  "GSP28jsbh2-2u:1439": "paroddeśapravṛttakṛtikārakatvarūpāṅgatvāpekṣayā karmatvarūpāśrayatvasya laghubhūtatvamityarthaḥ //",
  "GSP28jsbh2-2u:1440": "nacāsmin pakṣe ātideśikaṛgbādhāpekṣayaupadeśikargbādhāpattirdūṣaṇam;",
  "GSP28jsbh2-2u:1441": "stotrāntarāṇāmāśrayitve tadīyānāmṛcāṃ sāmnaśca bādhāpatterubhayabādhāpekṣayaupadeśikavāyavyābādhasyocitatvenāgniṣṭomastotrasyāśrayatvaucityāditi bhāvaḥ // .//",
  "GSP28jsbh2-2u:1442_0": "evamāśrayalābhasaṃbhavena revatyādhāravāravantīyaguṇasya phale vidhānamiti prathamapakṣasyāśrayalābhādasaṃbhavaṃ",
  "GSP28jsbh2-2u:1442_1": "prācīnoktaṃ śithilamanusaṃdhāya vāravantīyaguṇasyātra prāptatayā vidheyatvābhāvena",
  "GSP28jsbh2-2u:1442_2": "tadasaṃbhavamupapādayati ------- sāmna iti //",
  "GSP28jsbh2-2u:1443": "vastutastu ------- prākaraṇikasyāpyasya vākyasyātideśaprāptasyāpi catuṣṭomavāravantīyasāmno 'gniṣṭoma- stotrāṅgatvabodhakatvam ihacāśrayasaṃbandhabodhakatvamiti vairūpyāpattiḥ /",
  "GSP28jsbh2-2u:1444": "anyathā vāyavyādhikaraṇatvenāpyetadagni- ṣṭomastotre vāravantīyasyāṅgatvena prāptyanāpatternāśrayasaṃbandhabodhakatvaṃ tasya saṃbhavatīti tallābhopapattāvapi ityapiśabdenoktam //",
  "GSP28jsbh2-2u:1445": "(agniṣṭomastotrarūpāśrayaviśiṣṭaguṇavidhānasyāśrayatvasya karmatvarūpatvādvaiśiṣṭyāsaṃbhavādinā nirāsaḥ)",
  "GSP28jsbh2-2u:1446": "kḷptaprayojanatvāditi //",
  "GSP28jsbh2-2u:1447": "agniṣṭomastotrarūpāśrayasyātideśenaitadyāgāṅgatayā kḷptaprayojanatvā- dityarthaḥ //",
  "GSP28jsbh2-2u:1448": "agniṣṭomastotrāśrayaviśiṣṭarevatīnāṃ phale vidhāne 'pyubhayorapi kārakatvādvaiśiṣṭyāsaṃbhava ityāha -------- āśrayasyeti //",
  "GSP28jsbh2-2u:1449": "nanu somādivadeva prathamata ubhayorapi guṇabhāvanāyāmanvayāṅgīkāreṇa pārṣṭhikaṃ tayorvaiśiṣṭyaṃ saṃbhavatyevetyata āha -------- karmatvātirikteti //",
  "GSP28jsbh2-2u:1450": "guṇabhāvanāyāmanvayo na tāvatkaraṇatvena;",
  "GSP28jsbh2-2u:1451": "tathātve bhāvārthādhikaraṇanyāyapravṛttyā tasyaiva phalasaṃbandhāpatteḥ,",
  "GSP28jsbh2-2u:1452": "karaṇatvenopasthitasya guṇasaṃbandhāyogācca /",
  "GSP28jsbh2-2u:1453": "nāpītikartavyatātvena; kḷptaprayojanatvāt,",
  "GSP28jsbh2-2u:1454": "guṇāṅgatvāpatteśca,",
  "GSP28jsbh2-2u:1455": "ataḥ pariśeṣāt karmatvena,",
  "GSP28jsbh2-2u:1456": "tadāśrayaṇe yadīpsitakarmatvena,",
  "GSP28jsbh2-2u:1457": "tadoddeśyānekatvāt vākyabhedāpattiḥ,",
  "GSP28jsbh2-2u:1458": "guṇasyāśrayāṅgatāpattiśca,",
  "GSP28jsbh2-2u:1459": "yaditvanīpsitakarmatvena,",
  "GSP28jsbh2-2u:1460": "tadāpi phalasyāpi karmatvenānvayāt bhāvanāyā dvikarmakatvādvākyabhedāpattirityarthaḥ /",
  "GSP28jsbh2-2u:1461": "stotrasyaiveti //",
  "GSP28jsbh2-2u:1462": "stotrasyāvacchedakāṅgīkāre yajetetyanuvādānupapattirapi tuśabdena sūcitā //",
  "GSP28jsbh2-2u:1463": "(bhavanābhedaśaṅkā) ktvāpratyayeti //",
  "GSP28jsbh2-2u:1464": "samānakartṛkayoḥ kriyayoḥ pūrvakālīnakriyāvācakadhātoḥ parato vihitasya ktvāpratyayasya kriyābhedābhāve 'nupapattirityarthaḥ //",
  "GSP28jsbh2-2u:1465": "(revatīkaraṇayāgāśrayabhāvanābodhopapattiḥ) naceti /",
  "GSP28jsbh2-2u:1466": "yadyapi revatīṣviti padamagniṣṭomastotrabhāvanānvayīti na revatīkaraṇakayāgāśrayakabhāvanābodhaḥ saṃbhavati;",
  "GSP28jsbh2-2u:1467": "tathāpyetenetyetacchabdasya vāravantīyavācino 'pi dākṣāyaṇapadavat revatīguṇaparāmarśakatvopapatteḥ revatīkaraṇakayāgāśrayakabhāvanābodhopapattirityāśayaḥ /",
  "GSP28jsbh2-2u:1468": "laghubhūtatvamevopapādayati -------- tathāhīti /",
  "GSP28jsbh2-2u:1469": "(vāravantīyapadānuvādatvasamarthanam) agniṣṭudyāgavikāratvāditi //",
  "GSP28jsbh2-2u:1470": "trivṛdagniṣṭudagniṣṭomaḥ iti vākyavihitapūrvāgniṣṭutastatpūrvatana- catuṣṭomāgniṣṭudvikāratvāt tadatideśaparaṃparayā prāptatvādvāravantīyapadamanuvādaḥ /",
  "GSP28jsbh2-2u:1471": "yadyapi cāgniṣṭomastotrasya vāravantīyasya cātideśāt prāptau taduddeśena vidhāne vaiśiṣṭyāsaṃbhavāt vākyabhedaḥ prāpnoti;",
  "GSP28jsbh2-2u:1472_0": "tathāpi vaiśiṣṭyasaṃpattaye “viśiṣṭavidhisandaṣṭaṃ prāptaṃ yacca vidhīyate” iti viśiṣṭavidhisandaṣṭanyāyenātideśapravṛtteḥ",
  "GSP28jsbh2-2u:1472_1": "pūrvapravṛttyaṅgīkāreṇa vā vāyavyāvākya iva vidhāne 'pi prāptatvādanūdyata ityuktam //",
  "GSP28jsbh2-2u:1473": "(etasyaiveti ṣaṣṭhyantasya prakṛtivikṛtibhāvabodhakatvam)",
  "GSP28jsbh2-2u:1474": "nanu -------- ṣaṣṭhyantaitacchabdabalāt karmāntarasyāpyasya pūrvakarmāṅgatvapratīteḥ kathaṃ phaloddeśena vidhānamityata āha -------- ṣaṣṭhyantaitaditi //",
  "GSP28jsbh2-2u:1475": "etatpadasyāpyuddeśyasamarpakatve uddeśyānekatvaprayuktavākyabhedāpattiḥ,",
  "GSP28jsbh2-2u:1476": "pūrvayāgaprakṛtikatvarūpasaṃbandhānuvādakatve tu tadanāpattiḥ //",
  "GSP28jsbh2-2u:1477": "(sarvanāmnāṃ prastoṣyamāṇaparāmarśitvena tenetyasyopapattiḥ) tṛtīyānteti //",
  "GSP28jsbh2-2u:1478": "yadyapi pūrvaparāmarśitvaṃ sarvanāmnām;",
  "GSP28jsbh2-2u:1479_0": "tathāpi athaiṣa jyotirityādivākyagataitacchabdasya prastoṣyamāṇakarmavacanatvasyāpi",
  "GSP28jsbh2-2u:1479_1": "dṛṣṭatvāt sarvanāmnāṃ pūrvaparāmarśitvatyāgena prastutaprastoṣyamāṇasādhāraṇyena",
  "GSP28jsbh2-2u:1479_2": "sannihitamātravācitāṅgīkārādihāpitasya na virodha ityarthaḥ //",
  "GSP28jsbh2-2u:1480": "(aveṣṭau prayogānvayikartṛvidhāna eva tātparyādyathā prayogabhedamātraṃ tathā prakṛte tādṛśakālavidhānāttadeveti śaṅkā) aveṣṭivaditi //",
  "GSP28jsbh2-2u:1481": "rājasūye rājakartṛke aveṣṭisaṃjñakāḥ,",
  "GSP28jsbh2-2u:1482_0": "pṛthak prayogāḥ pañceṣṭīrāmnāya “yadi brāhmaṇo yajete” tyādiśrutairvākyaiḥ brāhmaṇakartṛtvasya",
  "GSP28jsbh2-2u:1482_1": "vidhānāt kartuśca prayogānvayitvena rājakartṛkapūrvaprayoge niveśāsaṃbhavādaveṣṭeḥ",
  "GSP28jsbh2-2u:1482_2": "prayogāntaramevavidhīyate ityuttaratra vakṣyate,",
  "GSP28jsbh2-2u:1483": "tathehāpi uttarakālalakṣaṇaguṇasya prayogānvayitvāt pūrvayāgīyavāyavyāvākyavihitaprayogāt prayogāntaramevāpadyate na karmāntaratvamityarthaḥ /",
  "GSP28jsbh2-2u:1484": "saṃbhavatprāptikasyeti //",
  "GSP28jsbh2-2u:1485": "yadyagniṣṭomastotrabhāvanā prāptatvānna vidhīyeta,",
  "GSP28jsbh2-2u:1486": "tadāvidheyakriyāviśeṣaṇatvena revatīnāṃ vidhānāyogāt śrutena yajetetyanena vidhinā vidheyatveca pūrvokto vākyabhedaḥ /",
  "GSP28jsbh2-2u:1487_0": "atastasyāḥ prāptāyā api vidhāne sati tasyā uttarakālatvasaṃbandhenottarabhāvanānvayena",
  "GSP28jsbh2-2u:1487_1": "yaduttarakālatvaṃ tasya vāyavyāvākyenāprāptasya revatīguṇaphalasaṃbandhobhayavidhānakṛtavākyabhedaparihārārthaṃ",
  "GSP28jsbh2-2u:1487_2": "kṛtvāśabdoktabhāvānvayāṅgīkāreṇa vidheyatve 'pītyarthaḥ //",
  "GSP28jsbh2-2u:1488": "(revatīguṇasya tātparyagatyā vidhīyamānasya karmabhedāpādakatvam,",
  "GSP28jsbh2-2u:1489": "stotramātrabhedakatvaśaṅkānirāsaśca) avighāta iti //",
  "GSP28jsbh2-2u:1490_0": "sarvatrahi saṅkhyāvadguṇasyāpi vidheyasyaiva bhedakatvādihaca pūrvoktarītyā revatīnāṃ",
  "GSP28jsbh2-2u:1490_1": "phalavidhānānupapatteḥ pūrvayāgeca vāyavyāvarodhe niveśāsaṃbhavādrevatīviśiṣṭayāgabhāvanāyā",
  "GSP28jsbh2-2u:1490_2": "vidhau revatīvaiśiṣṭyasyāgniṣṭomastotradvārakatayā yāge āśrayitavye vāravantīyamagniṣṭoma",
  "GSP28jsbh2-2u:1490_3": "sāma kṛtvetyanuvādasya tātparyagrāhakatvamātrāṅgīkārāt tātparyagatyā vidhīyamāno",
  "GSP28jsbh2-2u:1490_4": "revatīguṇaḥ utpattyanvayitvena karmotpattyantarākṣepakatvāt karmāntaratvāpādaka ityarthaḥ /",
  "GSP28jsbh2-2u:1491": "nanvevaṃ tarhi revatīguṇasya agniṣṭomastotrānvayitvāttadbhedakatvameva syānna yāgabhedakatvamiti śaṅkānirāso 'vighātapadena sūcitaḥ /",
  "GSP28jsbh2-2u:1492": "tathātve phaloddeśena yāgaviniyogavat prayogāntarasyāpi avaśyavidheyatvāpatterlāghavena karmamātrabhedakatvasyaiva yuktatvādityarthaḥ //",
  "GSP28jsbh2-2u:1493": "(pūrvottarakalpaprayojanam)",
  "GSP28jsbh2-2u:1494_0": "prayojanaṃ pūrvapakṣe pūrvāgniṣṭutyeva kāmyaguṇānuṣṭhānāt siddhānteca nikāyināṃ ca",
  "GSP28jsbh2-2u:1494_1": "pūrvasyottareṣu pravṛttiḥ syāditi āṣṭamikanyāyādatidiṣṭapūrvāgniṣṭuddharmakayāgāntarānuṣṭhānāt",
  "GSP28jsbh2-2u:1494_2": "spaṣṭamiti noktam //",
  "GSP28jsbh2-2u:1495": "iti dvādaśaṃ revatyadhikaraṇam //",
  "GSP28jsbh2-2u:1496": "----------------- &lt;B1&gt; (13 adhikaraṇam / ) (a.2 pā.2 adhi.13) saubhare //",
  "GSP28jsbh2-2u:1497_0": "brahmasāmākhyaṃ stotraṃ prakṛtya samāmnātaiḥ ----- yo vṛṣṭikāmo yo 'nnādyakāmo yaḥ",
  "GSP28jsbh2-2u:1497_1": "svargakāmaḥ sa saubhareṇa stuvīta “ityetairvākyairuktastotrāśritaṃ saubharaṃ sāma",
  "GSP28jsbh2-2u:1497_2": "phalatrayoddeśena vidhīyate,",
  "GSP28jsbh2-2u:1498": "uddeśyānekatvena stuvītetyasyānuṣaṅgeṇa vākyabhedapratīteḥ /",
  "GSP28jsbh2-2u:1499": "saubhare ca śākhābhedena nidhanākhyāntimasāmāvayavādhāratayā hīṣ ū ūrk ityādīnyakṣarāṇyāmnātāni /",
  "GSP28jsbh2-2u:1500": "tadevaṃ saubharaṃ prakṛtya “hīṣiti vṛṣṭikāmāya nidhanaṃ kuryāt,",
  "GSP28jsbh2-2u:1501": "ū iti svargakāmāya ūrgityannādyakāmāye“ti śrutam /",
  "GSP28jsbh2-2u:1502": "tatra vṛṣṭikāmādiśabdānāṃ phalaparatvāttaduddeśenaiva hīṣādayo guṇā vidhīyante /",
  "GSP28jsbh2-2u:1503": "saubharañca prakṛtatvādyūpādivadāśrayaḥ /",
  "GSP28jsbh2-2u:1504": "nidhanādhāratayā hīṣādipāṭhasyaiva niyāmakatvādbhāgāntare stobhādyakṣarāntarabādhāpatteśca na nidhanātiriktabhāgasyāśrayatvāpattiḥ /",
  "GSP28jsbh2-2u:1505": "naca lāghavādvṛṣṭisādhanasaubharīyanidhane '- niyamena prāptānāṃ hīṣādīnāṃ niyamamātrakaraṇādvyavasthārthatvaṃ śaṅkyam;",
  "GSP28jsbh2-2u:1506": "tathātve vṛṣṭikāmādipadaiḥ tattatsādhanībhūtasaubharalakṣaṇāpatteḥ,",
  "GSP28jsbh2-2u:1507": "tasya ca nidhanaviśeṣaṇatve viśiṣṭoddeśāpatteśca /",
  "GSP28jsbh2-2u:1508_0": "ataḥ saubharaphalāt phalāntarārthāni hīṣādīnīti prāpte ---------- niyamavidhilāghavānurodhādvṛṣṭikāmādipadairvṛṣṭisādhanasaubharalakṣaṇāmaṅgīkṛtyāpi",
  "GSP28jsbh2-2u:1508_1": "hīṣādiniyamavidhi- revāśrīyate /",
  "GSP28jsbh2-2u:1509": "pakṣaprāptiśca pāṭhānnidhanasthāna eveti niyamasyāpi tatsthānakatvalābhaḥ /",
  "GSP28jsbh2-2u:1510": "vastutastu ------- niyamavidhilāghavānurodhena hīṣādervṛṣṭyādyarthataiva svasādhanasaubharādhāratvasaṃbandhenāśrīyata iti na lakṣaṇāpi /",
  "GSP28jsbh2-2u:1511": "saṃbandhaghaṭakībhūtañca saubharaṃ na saubharatvāvacchinnam, apitu saubharaviśeṣa eva /",
  "GSP28jsbh2-2u:1512": "śākhābhedena hi kvacidvijātīyāni saubharāṇi nidhanāntarayuktāni samāmnātāni /",
  "GSP28jsbh2-2u:1513": "tatraca hīṣaḥ pakṣe 'pyaprāptatvānna tasya saubharasya saṃbandhaghaṭakatvam,",
  "GSP28jsbh2-2u:1514": "apitu yajjātīyasaubharehīṣādīnyaniyamena samāmnātāni tajjātīyasyaiva tat /",
  "GSP28jsbh2-2u:1515": "ataśca vṛṣṭyarthaṃ niruktasaṃbandhena hīṣeveti niyamakaraṇātsaṃbandhaghaṭakībhūtasaubhare nidhanāntaravyāvṛttivadvijātīyasaubharāntarasyāpi vṛṣṭyādyarthatvavyāvṛttisiddhiḥ /",
  "GSP28jsbh2-2u:1516": "ataśca tannityaprayogaviṣayameva saṃpadyata iti vivekaḥ // 1.3 // iti trayodaśaṃ saubharādhikaraṇam //",
  "GSP28jsbh2-2u:1517": "iti śrīkhaṇḍadevaviracitāyāṃ bhāṭṭadīpikāyāṃ dvitīyādhyāyasya dvitīyaḥ pādaḥ //",
  "GSP28jsbh2-2u:1518": "&lt;B2&gt; (nityavidhisannidhipaṭhitakāmārthaviniyojakavākyamevaitadadhikaraṇaviṣaya iti nirūpaṇam)",
  "GSP28jsbh2-2u:1519_0": "tāṇḍyabrāhmaṇe “ṣoḍaśisaṃsthāvāntaraprakaraṇe saubharamukthyānāṃ brahmasāma bhavatī”",
  "GSP28jsbh2-2u:1519_1": "tyanena ṣoḍaśyapūrvasādhanībhūtabrahmasāmastotroddeśena samāmnāyāvagataṃ saubharaṃ nityatayā vihitam /",
  "GSP28jsbh2-2u:1520": "tathaivātirātrasaṃsthāvāntaraprakaraṇe “yadi bṛhatsāmātirātraḥ syāt, saubharamukthyānāṃsāma kāryam /",
  "GSP28jsbh2-2u:1521": "tathā yadi rathantaraṃ sāma saubharamukthyeṣu kuryādi“ti vacanābhyāṃ krameṇa ukthyatrayoddeśena naimittikatayāpi vihitam /",
  "GSP28jsbh2-2u:1522": "evaṃ samāmnāne 'pi nityavidhisannidhau paṭhitam yat tasyaiva kāmārthatvena viniyojakavākyamātraṃ prastutādhikaraṇavicāropayuktamityudāharati-------- brahmasāmākhyamiti //",
  "GSP28jsbh2-2u:1523": "(phalatrayoddeśena stotrāśritasaubharavidhānopapādanam)",
  "GSP28jsbh2-2u:1524_0": "saubharasāmnaśca ṣaḍjādisvarasamūhātmakadhvanyādiśabdātmakatvena siddharūpatvasya",
  "GSP28jsbh2-2u:1524_1": "pūrvādhikaraṇe sādhitatvāttasya phalasaṃbandhe āśrayāpekṣāyāṃ prakaraṇāt brahmasāmastotrasya",
  "GSP28jsbh2-2u:1524_2": "āśrayatvamiti bodhayitumāśritamityuktam /",
  "GSP28jsbh2-2u:1525": "tataśca saubharasyāpi kratvarthatayā prāptatvādubhayordhātvarthopapadārthayoḥ prāptāvaindravāyavāgrānitivat dhātvarthasyaiva vidhānaṃ yadyapi prāpnoti;",
  "GSP28jsbh2-2u:1526": "tathāpi stotrasyaiva phalasaṃbandhe tasya bahiḥkratuprayogāpattestatra saubharasyāprāptasyāpi vidhāne viśiṣṭavidhigauravāpattyā na tadāśrayaṇamiti bhāvaḥ /",
  "GSP28jsbh2-2u:1527_0": "etena --------- saubharasya gītirūpakriyāvācitvādvāravantīyavadāśrayānapekṣaṇāt stuvītetyanuvādānupapattimāśaṅkya",
  "GSP28jsbh2-2u:1527_1": "stuvītetyanenaikavākyatvāt tadanuvādānyathānupapattyaiva tṛtīyāntasaubharapadena",
  "GSP28jsbh2-2u:1527_2": "saubharaviśiṣṭakaraṇatvasyaiva karaṇatāsaṃbandhena vidhānāttasya nirūpakāpekṣāyāmāśrayatvena",
  "GSP28jsbh2-2u:1527_3": "stotrasyānvayāt tadanuvādopapattiḥ,",
  "GSP28jsbh2-2u:1528": "vāravantīyasyatu dvitīyāntatvena karaṇatvābhāvāt kṛtvāśabdārthaṃ prati karmatvānnāśrayāpekṣeti yat śāstradīpikāyāṃ prayāsakaraṇaṃ tat --------- apāstam;",
  "GSP28jsbh2-2u:1529": "vāravantīyasyāpyeteneti tṛtīyāntena parāmarśāt karaṇatvopapattervaiṣamye pramāṇābhāvācca /",
  "GSP28jsbh2-2u:1530": "ityetairvākyairiti yaduktaṃ tasyopapattimāha --------- uddeśyānekatveneti /",
  "GSP28jsbh2-2u:1531": "yo vṛṣṭikāma ityevaṃ yacchabdatrayasya tacchabdatrayasāpekṣatvāt sa saubhareṇa stuvītetyevamanuṣaṅgeṇa pratyekānvayāt bhinnavākyataiveṣṭetyarthaḥ //",
  "GSP28jsbh2-2u:1532": "nidhanākhyeti //",
  "GSP28jsbh2-2u:1533": "sāmno hi prastāvodgīthapratīhāropadravanidhanākhyāḥ pañca bhaktayaḥ /",
  "GSP28jsbh2-2u:1534": "teṣu yannidhanākhyo 'ntimaḥ sāmāvayavastadādhāratayetyarthaḥ //",
  "GSP28jsbh2-2u:1535": "(bhāvanābhedasya prāsaṃgikatvāt apavādācca saṃgatidvayanirūpaṇaṃ saṃśayākāranirdeśaśca)",
  "GSP28jsbh2-2u:1536_0": "tatra saṅkhyāvat guṇasyāpi sākṣāt bhāvanābhedakatvāyogādiha guṇaprakaraṇe dhātvarthabhedābhedayoḥ",
  "GSP28jsbh2-2u:1536_1": "vicāryatvādatracobhayathāpi dhātvarthabhedāt prakaraṇāsaṅgatāvapīndriyakāmādhikaraṇātprabhṛti",
  "GSP28jsbh2-2u:1536_2": "prāsaṅgikabhāvanābhedasyāpi vicāryatvāt tatsaṅgatiṃ tathendriyakāmādhikaraṇarevatyadhikaraṇayoḥ",
  "GSP28jsbh2-2u:1536_3": "dvayorapyapavādādāpavādikīmanantarasaṅgatiṃ tathā kiṃ hīṣādistobhākṣarāṇi prakṛtasaubharāśritāni",
  "GSP28jsbh2-2u:1536_4": "vṛṣṭyādyarthatvena vidhīyante,",
  "GSP28jsbh2-2u:1537": "uta vṛṣṭyādyarthaṃ saubhara evāniyamena prāptāni niyamyanta iti saṃśayañca spaṣṭatvādapradarśya pūrvapakṣamevāha -------- tatreti //",
  "GSP28jsbh2-2u:1538": "(svata eva sādhyasaubharāśrayahīṣādividhiriti pūrvapakṣaḥ) phalaparatvāditi //",
  "GSP28jsbh2-2u:1539": "svargakāmādhikaraṇanyāyena lakṣaṇayā phalaparatvādityarthaḥ /",
  "GSP28jsbh2-2u:1540": "taduddeśenaiveti //",
  "GSP28jsbh2-2u:1541": "tādarthyacaturthyā hīṣādīnāṃ śeṣatvāparaparyāyatādarthyasya vṛṣṭyādīnāṃ śeṣitvāparaparyāyoddeśyatvasyaca pratītistaduddeśena vidhāne hetutvenaivakāreṇa sūcitā /",
  "GSP28jsbh2-2u:1542": "naesaubharaṃ ceti //",
  "GSP28jsbh2-2u:1543": "hīṣādyakṣarāṇi tāvatsiddharūpāṇi sāmabhāgaparipūrakatvena yogyatvāt prakṛtaṃ saubharākhyaṃ sāmaivāśrayatvena gṛhṇanti /",
  "GSP28jsbh2-2u:1544": "yuktaṃhi tasya svāvayavadvārā stobhādhāratvāt dṛṣṭavidhayā hīṣādisaṃbandhitvamiti bhāvaḥ /",
  "GSP28jsbh2-2u:1545": "sāmnaḥ svāvayavadvārā stobhākṣarasādhyatvādāśrayatvamityarthaḥ /",
  "GSP28jsbh2-2u:1546": "sāmnaḥ siddharūpatvena sādhyatvābhāvādāśrayatvānupapattiṃ parihartuṃ yūpādivadityuktam /",
  "GSP28jsbh2-2u:1547": "tataścotpādanakriyāviṣṭatvena yūpe khadirāśrayatvasyevoccāraṇakriyāviṣṭatvena kṛtisādhyatvāt dhvanyātmakaśabdasya nityatānaṅgīkārācca tasyāpyāśrayatvasyopapattiriti bhāvaḥ //",
  "GSP28jsbh2-2u:1548": "(nidhanapadānuvādatvena hīṣādernidhanasthānakatvasyāpi vidhānaśaṅkānirāsaḥ)",
  "GSP28jsbh2-2u:1549": "nanu hīṣādernidhanasthānakatvasya phalasaṃbandhasya ca vidhāne vākyabhedāpattirityata āha ------ nidhanādhāratayeti //",
  "GSP28jsbh2-2u:1550": "ataśca nidhanapadasyānuvādatvena vidheyasamarpakatvābhāvāt na tadāpattirityarthaḥ //",
  "GSP28jsbh2-2u:1551": "(siddhāntābhimataniyamavidhitvāsaṃbhavenāpūrvavidhitvameva yuktamiti nirūpaṇena parihāraḥ)",
  "GSP28jsbh2-2u:1552": "yattu siddhānte ------- pūrvapakṣe 'pūrvavidhitvāpatterniyamavidhitvalābhāya na guṇaphalasaṃbandha ityucyate,",
  "GSP28jsbh2-2u:1553": "tadanuvadati -------- naceti //",
  "GSP28jsbh2-2u:1554": "kiṃnidhanapadamuddeśyasamarpakaṃ uta vṛṣṭikāmapadaṃ vā /",
  "GSP28jsbh2-2u:1555": "nādyaḥ; tasya pāṭhata eva prāptisaṃbhavena vaiyarthyāt,",
  "GSP28jsbh2-2u:1556": "vṛṣṭikāmapadena viśeṣaṇe viśiṣṭoddeśāpattiḥ /",
  "GSP28jsbh2-2u:1557": "vṛṣṭikāmapade saubharalakṣaṇāpattiśca /",
  "GSP28jsbh2-2u:1558": "ataeva na dvitīyaḥ;",
  "GSP28jsbh2-2u:1559": "vṛṣṭyādisādhanasaubharavṛttinidhanoddeśenāpi hīṣādeḥ pāṭhataḥ prāptatvena vidhānāsaṃbhavācca /",
  "GSP28jsbh2-2u:1560": "yaditu vṛṣṭyādisādhane saubhara iva tadasādhanasaubharanidhane 'pi kadāciddhīṣādeḥ prāptisaṃbhavāt tadvyāvṛttiphalako niyamavidhirityucyate,",
  "GSP28jsbh2-2u:1561": "tadā nityanaimittikasaubharaprayoganidhanādhārastobhākṣarābhāvena sāpekṣatvāpattiḥ /",
  "GSP28jsbh2-2u:1562": "ato laghubhūtasyāpi niyamavidherasaṃbhava ityabhipretya dūṣayati --------- tathātva iti //",
  "GSP28jsbh2-2u:1563": "ataḥ saubharasya hīṣādinidhanasyaca phalabhūte dve vṛṣṭī tadubhayamelanānmahatī vṛṣṭiriti pūrvapakṣe prayojanaṃ darśayan tamupasaṃharati -------- ata iti //",
  "GSP28jsbh2-2u:1564": "(āśrayalābhena guṇavidhitve 'pi niyamavidhilāghavānusāreṇa vyavasthāpakatvameva yuktamityupapādanam)",
  "GSP28jsbh2-2u:1565_0": "prācīnairāśrayālābhāt guṇaphalasaṃbandhavidhānasya dūṣitasyāpi pūrvoktarītyā āśrayalābhasaṃbhavenāyuktatāṃ",
  "GSP28jsbh2-2u:1565_1": "taddūṣaṇasya matvā niyamavidhilāghavamātreṇaiva siddhāntamāha -------- niyamavidhīti //",
  "GSP28jsbh2-2u:1566": "(niyamavidhilāghavenānyatreva lakṣaṇāśrayaṇamapi na doṣāyetyādivivecanam)",
  "GSP28jsbh2-2u:1567": "phalatrayārthamapi saubharaṃ yogasiddhyadhikaraṇanyāyenaikasmin prayoge sakṛduccaritamekameva phalaṃ sādhayati,",
  "GSP28jsbh2-2u:1568": "netarat; saubharāṅgatvenaikārthatvāt trīṇyapi tāni vikalpena prāpyeran /",
  "GSP28jsbh2-2u:1569": "tataśca vṛṣṭiphalārthe saubharaprayoge yathā hīṣaḥ prāptiḥ,",
  "GSP28jsbh2-2u:1570": "tathānyānyapi vikalpena prāpyeranniti hīṣaḥ pakṣe prāptasya yukto niyamaḥ /",
  "GSP28jsbh2-2u:1571": "so 'pica vidheyahīṣādigataphalasaṃbhave uddeśyagatatvena tatphalāṅgīkārasyānyāyyatvāt śeṣaniyama eva //",
  "GSP28jsbh2-2u:1572": "pratyakṣasyāpi pāṭhasya vidhikalpanayā sāmānyamukhenaca vṛṣṭikāmaprayogamupārūḍhasya mantharapravṛttikatayā tataḥ pūrvapravṛttyaṅgīkāreṇātra hīṣa eva vidheyatvāt /",
  "GSP28jsbh2-2u:1573": "ataśca tadgatasyaiva niyamasya phalatvāt śeṣiniyamābhāvena nityanaimittikasaubharīyaprayoge hīṣādiprāptyavighāta iti hīṣādiniyamavidhirevetyevakāreṇa sūcitam /",
  "GSP28jsbh2-2u:1574_0": "niyamavidhilāghavānurodhena vārtraghnīpaurṇamāsīpade paurṇamāsīpradhānasaṃbandhyājyabhāgalakṣaṇāyāḥ",
  "GSP28jsbh2-2u:1574_1": "prayājaśeṣavākye vibhaktyorlakṣaṇāyāścāṅgīkārāt ihāpi tasyā aduṣṭatvamapinā sūcitam //",
  "GSP28jsbh2-2u:1575": "pāṭhāditi //",
  "GSP28jsbh2-2u:1576": "yadi tu pāṭhasya nidhanākhyadvārasaṃbandhena kṛtārthatvānna nityanaimittikaprayoge śrutikalpakatvamiti tatprayoge hīṣādyaprāptistadavasthetyucyeta,",
  "GSP28jsbh2-2u:1577": "tadā vṛṣṭisādhanasaubharamātralakṣaṇāyāmapi laghubhūtaniyamaphalakatvalābhāyaiva nidhanasthānakatvalābhaḥ /",
  "GSP28jsbh2-2u:1578": "etadvidhyabhāvehi pāṭhena nidhana evāniyamena hīṣādi prāpyeta //",
  "GSP28jsbh2-2u:1579": "tataśca vidhiphalasāmarthyādeva nidhanasthānakatvalābhaḥ, na tu pāṭhāt /",
  "GSP28jsbh2-2u:1580": "ataeva niyamāpekṣitapākṣikatvasiddhyarthaṃ kalpitāpi śrutiḥ sāmānyato yatkiñcitprayogavṛttisaubharīyanidhanasaṃbandhitayaiva kalpyata iti yuktam /",
  "GSP28jsbh2-2u:1581": "tayā hīṣādernityanaimittikaprayogaviṣayatvaṃ vṛṣṭyarthasaubhareca nidhanasthānakatvamiti kaustubhe draṣṭavyam //",
  "GSP28jsbh2-2u:1582": "(lakṣaṇāṃ vinaiva pūrvoktārthasādhanam)",
  "GSP28jsbh2-2u:1583": "yathaiva vāsiṣṭhānāṃ nārāśaṃso dvitīyaḥ prayāja ityatra vāsiṣṭhābhilaṣitaphalajanakadarśapūrṇamāsāṅgadvitīya- prayājadvārā vāsiṣṭhārthatvena nārāśaṃsamantravidhānamaṅgīkṛtam,",
  "GSP28jsbh2-2u:1584": "tadvadihāpi paraṃparāsaṃbandhena vṛṣṭyarthahīṣādiniyamavidhyupapatterna lakṣaṇāpīti pakṣāntaramāha --------- vastutastviti //",
  "GSP28jsbh2-2u:1585": "saubharaviśeṣa eveti //",
  "GSP28jsbh2-2u:1586": "hīṣādinidhanaghaṭitasaubharaviśeṣa evetyarthaḥ /",
  "GSP28jsbh2-2u:1587": "ataśceti //",
  "GSP28jsbh2-2u:1588_0": "vṛṣṭau hīṣeva vijātīyasaubharadvārā kuryāditi niyamavidhyarthe phalite vṛṣṭyarthasaubharavidhāvapi",
  "GSP28jsbh2-2u:1588_1": "vṛṣṭyarthaṃ vijātīyānāṃ saubharāṇāṃ vikalpena prāptānāṃ hīṣnidhanakasyaiva saubharaviśeṣasya",
  "GSP28jsbh2-2u:1588_2": "vṛṣṭisādhanatā nānyeṣāmityapi niyamāntaraṃ phalitaṃ bhavati /",
  "GSP28jsbh2-2u:1589": "nahi bhinnanidhanakasaubharasya vṛṣṭyādyarthatvena tādṛśaniyamāntarābhāve vṛṣṭau hīṣeveti niyamaḥ kathamapi saṃpādayituṃ śakyate /",
  "GSP28jsbh2-2u:1590": "nidhanāntarayuktasyāpi saubharasya tadarthaṃ kriyamāṇatvāt //",
  "GSP28jsbh2-2u:1591": "(kāṃsyabhojinyāyasvarūpaṃ, tena prakṛtārthanirṇayaḥ, pūrvottarakalpaprayojanaṃ ca)",
  "GSP28jsbh2-2u:1592": "ataśca yathaiva śiṣyācāryayoḥ saha bhojanaprāptau śiṣyasya kāṃsyabhojitvaniyamamaniyatapātrabhojyā- cāryo 'nurundhāno loke dṛśyata iti dvādaśādhikaraṇe kāṃsyabhojinyāye vakṣyate,",
  "GSP28jsbh2-2u:1593": "tena nyāyena vṛṣṭyarthasaubharavidhiraniyatasaubharagrāhyopi dvitīyaniyamamanurundhāno hīṣādinidhanaghaṭitasaubharaviśeṣameva gṛhṇātīti siddhaṃ niyamāntaramityarthaḥ /",
  "GSP28jsbh2-2u:1594": "kva tarhi śākhāntarasthasaubharasya niveśa ityapekṣāyāmāha ---------- ataśceti //",
  "GSP28jsbh2-2u:1595": "siddhānte saubharaphalāt vṛṣṭyādernātiriktaṃ vṛṣṭyādiphalaṃ hīṣādibhya iti prayojanaṃ vyatirekata eva jñātuṃ śakyamiti noktam //",
  "GSP28jsbh2-2u:1596": "// iti trayodaśaṃ saubharādhikaraṇam //",
  "GSP28jsbh2-2u:1597": "iti kavimaṇḍana - khaṇḍadevaśiṣya - śaṃbhubhaṭṭaviracitāyāṃ bhāṭṭadīpikāvyākhyāyāṃ prabhāvalyāṃ dvitīyādhyāyasya dvitīyaḥ pādaḥ //. //"
}