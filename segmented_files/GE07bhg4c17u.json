{
    "GE07bhg4c17u:0": " BhG 17.1",
    "GE07bhg4c17u:1": " ye śāstra-vidhim utsṛjya yajante śraddhayānvitāḥ /",
    "GE07bhg4c17u:2": " teṣāṃ niṣṭhā tu kā kṛṣṇa sattvam āho rajas tamaḥ //1//",
    "GE07bhg4c17u:3": " śrīdharaḥ :",
    "GE07bhg4c17u:4": " uktādhikāra-hetūnāṃ śraddhā mukhyā tu sāttvikī /",
    "GE07bhg4c17u:5": " iti saptadaśe gauṇa-śraddhā-bhedas tridhocyate //",
    "GE07bhg4c17u:6": " pūrvādhyāyānte yaḥ śāstra-vidhim utsṛjya vartate kāma-cārataḥ /",
    "GE07bhg4c17u:7": " na sa siddhim avāpnoti [Gītā 16.24] ity anena śāstrokta-vidhim utsṛjya kāma-cāreṇa vartamānasya jñāne 'dhikāro nāstīty uktam /",
    "GE07bhg4c17u:8": " tatra śāstram utsṛjya kāma-cāraṃ vinā śraddayā vartamānānāṃ kim adhikāro 'sti nāsti veti bubhutsayā 'rjuna uvāca ya iti /",
    "GE07bhg4c17u:9": " atra ca śāstra-vidhim utsṛjya yajanta ity anena śāstrārthaṃ buddhyā tam ullaṅghya vartamāno na gṛhyate /",
    "GE07bhg4c17u:10": " teṣāṃ śraddhayā yajanānupatteḥ /",
    "GE07bhg4c17u:11": " āstikya-buddhir hi śraddhā /",
    "GE07bhg4c17u:12": " na cāsau śāstra-viruddhe 'rthe śāstra-jñānavatāṃ sambhavati /",
    "GE07bhg4c17u:13": " tān evādhikṛtya trividhā bhavati śraddheti /",
    "GE07bhg4c17u:14": " yajante sāttvikā devān ity ādy uttarānupapatteś ca /",
    "GE07bhg4c17u:15": " ato nātra śāstrollaṅghino gṛhyante /",
    "GE07bhg4c17u:16": " api tu kleśa-buddhy-ālasyād vā śāstrārtha-jñāne prayatnam akṛtvā kevalam ācāra-paramparā-vaśena śraddhayā",
    "GE07bhg4c17u:17": " kvacid devatārādhanādau pravartamānā gṛhyante /",
    "GE07bhg4c17u:18": " ato 'yam arthaḥ ye śāstra-vidhim utsṛjya duḥkha-buddhyālasya-dvārā anādṛtya kevalam ācāra-prāmāṇyena śraddhayā 'nvitāḥ santo yajante teṣāṃ kā niṣṭhā /",
    "GE07bhg4c17u:19": " kā sthitiḥ /",
    "GE07bhg4c17u:20": " ka āśrayaḥ /",
    "GE07bhg4c17u:21": " tām eva viśeṣeṇa pṛcchati kiṃ sattvam /",
    "GE07bhg4c17u:22": " āho kiṃ vā rajaḥ /",
    "GE07bhg4c17u:23": " athavā tama iti /",
    "GE07bhg4c17u:24": " teṣāṃ tādṛśī deva-pūjādi-pravṛttiḥ kiṃ sattva-saṃśritā /",
    "GE07bhg4c17u:25": " rajaḥ-saṃśritā vā /",
    "GE07bhg4c17u:26": " tamaḥ-saṃśritā vety arthaḥ /",
    "GE07bhg4c17u:27": " śraddhāyāḥ sattva-saṃśritā tarhi teṣām api sāttvikatvād yathoktātma-jñāne 'dhikāraḥ syāt /",
    "GE07bhg4c17u:28": " anyathā neti praśna-tātparyārthaḥ //1//",
    "GE07bhg4c17u:29": " madhusūdanaḥ :",
    "GE07bhg4c17u:30": " trividhāḥ karmānuṣṭhātāro bhavanti /",
    "GE07bhg4c17u:31": " kecic chāstra-vidhiṃ jñātvāpy aśraddhayā tam utsṛjya kāma-kāra-mātreṇa yat kiṃcid anutiṣṭhanti te sarva-puruṣārthāyogyatvād asurāḥ /",
    "GE07bhg4c17u:32": " kecit tu śāstra-vidhiṃ jñātvā śraddadhānatayā tad-anusāreṇaiva niṣiddhaṃ varjayanto vihitam anutiṣṭhanti te sarva-puruṣārtha-yogyatvād devā iti pūrvādhyāyānte siddham /",
    "GE07bhg4c17u:33": " ye tu śāstrīyaṃ vidhim ālasyādi-vaśād upekṣya śraddadhānatayaiva vṛddha-vyavahāra-mātreṇa niṣiddhaṃ varjayanto vihitam anutiṣṭhanti /",
    "GE07bhg4c17u:34": " te śāstrīya-vidhy-upekṣā-lakṣaṇenānsura-sādharmyeṇa śraddhā-pūrvakānuṣṭhāna-lakṣaṇena",
    "GE07bhg4c17u:35": " ca deva-sādharmyeṇānvitāḥ kim asureṣv antarbhavanti kiṃ vā deveṣv ity ubhaya-dharma-darśanād",
    "GE07bhg4c17u:36": " eka-koṭi-niścāyakādarśanāc ca sandihāno 'rjuna uvāca ya iti /",
    "GE07bhg4c17u:37": " ye pūrvādhyāye ta nirṇītā na devavac chāstrānusāriṇaḥ kintu śāstra-vidhiṃ śruti-smṛti-codanām",
    "GE07bhg4c17u:38": " utsṛjyālasyādi-vaśād anādṛtya nāsuravad aśraddadhānāḥ kiṃ tu vṛddha-vyavahārānusāreṇa",
    "GE07bhg4c17u:39": " śraddhayānvitā yajante deva-pūjādikaṃ kurvanti teṣāṃ tu śāstra-vidhy-upekṣā-śraddhābhyāṃ",
    "GE07bhg4c17u:40": " pūrva-niścita-devāsura-vilakṣaṇānāṃ niṣṭhā kā kīdṛśī teṣāṃ śāstra-vidhy-anapekṣā",
    "GE07bhg4c17u:41": " śraddhā-pūrvikā ca sā yajanādi-kriyā-vyavasthitiḥ /",
    "GE07bhg4c17u:42": " he kṛṣṇa bhaktāvakarṣaṇa /",
    "GE07bhg4c17u:43": " kiṃ sattvaṃ sāttvikī /",
    "GE07bhg4c17u:44": " tathā sati sāttvikatvāt te devāḥ /",
    "GE07bhg4c17u:45": " āho iti pakṣāntare /",
    "GE07bhg4c17u:46": " kiṃ rajas tamo rājasī tāmsī ca /",
    "GE07bhg4c17u:47": " tathā sati rājasa-tāmasatvād asurās te sattvam ity ekā koṭiḥ /",
    "GE07bhg4c17u:48": " rajas tama ity aparā koṭir iti vibhāga-jñāpanāyāho-śabdaḥ //17.1//",
    "GE07bhg4c17u:49": " viśvanāthaḥ :",
    "GE07bhg4c17u:50": " atha saptadaśe vastu sāttvikaṃ rājasaṃ tathā /",
    "GE07bhg4c17u:51": " tāmasaṃ ca vivicyoktaṃ pārtha-praśnottaraṃ yathā //",
    "GE07bhg4c17u:52": " nanv āsura-sargam uktvā tad-upasaṃhāre -",
    "GE07bhg4c17u:53": " yaḥ śāstra-vidhim utsṛjya vartate kāmacārataḥ /",
    "GE07bhg4c17u:54": " na sa siddhim avāpnoti na sukhaṃ na parāṃ gatim //[Gītā 16.24]",
    "GE07bhg4c17u:55": " iti tvayoktam /",
    "GE07bhg4c17u:56": " tatrāham idaṃ jijñāsa ity āha ya iti /",
    "GE07bhg4c17u:57": " ye śāstra-vidhim utsṛjya kāma-cārato vartante kintu kāma-bhoga-rahitā eva śraddhayānvitāḥ santo yajante taop-yajña-jñāna-yajña-japa-yajñādikaṃ kurvanti /",
    "GE07bhg4c17u:58": " teṣāṃ kā niṣṭhā sthitiḥ kim ālambanam ity arthaḥ /",
    "GE07bhg4c17u:59": " tat kiṃ sattvam /",
    "GE07bhg4c17u:60": " āho svit rajaḥ /",
    "GE07bhg4c17u:61": " athavā tamas tad brūhīty arthaḥ //1//",
    "GE07bhg4c17u:62": " baladevaḥ :",
    "GE07bhg4c17u:63": " sāttvikaṃ rājasaṃ vastu tāmasaṃ ca vivekataḥ /",
    "GE07bhg4c17u:64": " kṛṣṇaḥ saptadaśe 'vādīt pārtha-praśnānusārataḥ //",
    "GE07bhg4c17u:65": " vedam adhītya tad-vidhinā tad-arthānutiṣṭhantaḥ śāstrīya-śraddhā-yuktā devāḥ /",
    "GE07bhg4c17u:66": " vedam avajñāya yathecchā-cāriṇo veda-bāhyās tv āsurā iti pūrvasminn adhyāye tvayoktam /",
    "GE07bhg4c17u:67": " atheyaṃ me jijñāsā ye śāstreti /",
    "GE07bhg4c17u:68": " ye janāḥ pāṭhato 'rthataś ca durgamaṃ vedaṃ viditvālasyādinā tad-vidhim utsṛjya lokācāra-jātayā śraddhayānvitāḥ santo devādīn yajante,",
    "GE07bhg4c17u:69": " teṣāṃ śāstra-vidhy-upekṣā-śraddhābhyāṃ pūrva-nirṇīta-daivāsura-vilakṣaṇānāṃ kā niṣṭhā /",
    "GE07bhg4c17u:70": " sattvaṃ saṃśrayā teṣāṃ sthitir athavā rajas tamaḥ saṃśrayeti koṭi-dvayāvabodhāyāho-śabdo madhye niveśitaḥ //1//",
    "GE07bhg4c17u:71": " BhG 17.2",
    "GE07bhg4c17u:72": " trividhā bhavati śraddhā dehināṃ sā svabhāvajā /",
    "GE07bhg4c17u:73": " sāttvikī rājasī caiva tāmasī ceti tāṃ śṛṇu //2//",
    "GE07bhg4c17u:74": " śrīdharaḥ : atrottaraṃ śrī-bhagavān uvāca trividheti /",
    "GE07bhg4c17u:75": " ayam arthaḥ śāstra-tattva-jñānataḥ pravartamānānāṃ parameśvara-pūjā-viṣayā sāttvikī ekavidhaiva bhavati śraddhā /",
    "GE07bhg4c17u:76": " lokācāra-mātreṇa tu pravartamānānāṃ dehināṃ yā śraddhā sā tu sāttvikī rājasī tāmasī ceti trividhā bhavati /",
    "GE07bhg4c17u:77": " tatra hetuḥ svabhāvajā /",
    "GE07bhg4c17u:78": " svabhāvaḥ pūrva-karma-saṃskāraḥ /",
    "GE07bhg4c17u:79": " tasmāj jātā /",
    "GE07bhg4c17u:80": " svabhāvam anyathā kartuṃ samarthaṃ śāstrotthaṃ viveka-jñānam /",
    "GE07bhg4c17u:81": " tat tu teṣāṃ nāsti /",
    "GE07bhg4c17u:82": " ataḥ kevalaṃ pūrva-svabhāvena bhavantī śraddhā trividhā bhavati /",
    "GE07bhg4c17u:83": " tām imāṃ trividhāṃ śraddhāṃ śṛṇv iti /",
    "GE07bhg4c17u:84": " tad uktaṃ vyavasāyātmikā buddhir ekeha kurunandana ity ādinā //2//",
    "GE07bhg4c17u:85": " madhusūdanaḥ :",
    "GE07bhg4c17u:86": " ye śāstra-vidhim utsṛjya śraddhayā yajante te śraddhā-bhedād bhidyante /",
    "GE07bhg4c17u:87": " tatra ye sāttvikyā śraddhayānvitās te devāḥ śāstrokta-sādhane 'dhikriyante tat-phalena cayujyante /",
    "GE07bhg4c17u:88": " ye tu rājasyā tāmasyā ca śraddhayānvitās te 'surā na śāstrīya-sādhane 'dhikriyante",
    "GE07bhg4c17u:89": " na vā tat-phalena yujyanta iti vivekenārjunasya sandeham apaninīṣuḥ śraddhā-bhedaṃ",
    "GE07bhg4c17u:90": " śrī-bhagavān uvāca tri-vidheti /",
    "GE07bhg4c17u:91": " yathā śraddhayānvitāḥ śāstra-vidhim utsṛjya yajante sā dehināṃ svabhāvajā,",
    "GE07bhg4c17u:92": " janmāntara-kṛto dharmādharmādi-śubhāśubha-saṃskāra idānīntana-janmārambhakaḥ svabhāvaḥ /",
    "GE07bhg4c17u:93": " sa tri-vidhaḥ sāttviko rājasas tāmasaś ceti /",
    "GE07bhg4c17u:94": " tena janitā śraddhā tri-vidhā bhavati sāttvikī rājasī tāmasī ca /",
    "GE07bhg4c17u:95": " kāraṇānurūpatvāt kāryasya /",
    "GE07bhg4c17u:96": " yā tv ārabdhe janmani śāstra-saṃskāra-mātrajā viduṣāṃ sā kāraṇaika-rūpatvād",
    "GE07bhg4c17u:97": " eka-rūpā sāttviky eva /",
    "GE07bhg4c17u:98": " na rājasī tāmasī ceti prathama-ca-kārārthaḥ /",
    "GE07bhg4c17u:99": " śāstra-nirapekṣā tu prāṇi-mātra-sādhāraṇī svabhāva-jā /",
    "GE07bhg4c17u:100": " saiva svabhāva-traividhyāt trividhety eva-kārārthaḥ /",
    "GE07bhg4c17u:101": " ukta-vidhā-traya-samuccayārthaś caramaś ca-kāraḥ /",
    "GE07bhg4c17u:102": " yataḥ prāg-bhavīya-vāsanākhya-svabhāvasyābhibhāvakaṃ śāstrīyaṃ viveka-vijñānam anādṛta-śāstrāṇāṃ dehināṃ nāsti atas teṣāṃ svabhāva-vaśāt tridhā bhavantīṃ tāṃ śraddhāṃ śṛṇu /",
    "GE07bhg4c17u:103": " śrutvā ca devāsura-bhāvaṃ svayam evāvadhārayety arthaḥ //2//",
    "GE07bhg4c17u:104": " viśvanāthaḥ :",
    "GE07bhg4c17u:105": " bho arjuna prathamaṃ śāstra-vidhim utsṛjya yajatāṃ niṣṭhāṃ śṛṇu /",
    "GE07bhg4c17u:106": " paścāt śāstra-vidhi-tyāgināṃ niṣṭhāṃ te vakṣyāmīty āha trividheti /",
    "GE07bhg4c17u:107": " svabhāvaḥ prācīna-saṃskāra-viśeṣas tasmāj jātā śraddhā /",
    "GE07bhg4c17u:108": " sā ca trividhā //2//",
    "GE07bhg4c17u:109": " baladevaḥ : evaṃ pṛṣṭo bhagavān uvāca trividheti /",
    "GE07bhg4c17u:110": " ālasyāt kleśāc ca śāstra-vidhim utsṛjya ye śraddhayā devādīn yajante dehinaḥ /",
    "GE07bhg4c17u:111": " sā teṣāṃ svabhāvajā bodhyā prāktanaḥ śubhāśubha-saṃskāraḥ svabhāvas tasmāj jātety arthaḥ /",
    "GE07bhg4c17u:112": " anādi-triguṇa-prakṛti-saṃsṛṣṭānāṃ dehinām anādito 'nāvṛttasya saṃsārasya sāttvikatvādinā traividhyāt taj-jāta-śraddhāpi trividhety āha sāttvikītyādi",
    "GE07bhg4c17u:113": " svabhāvam anyathayituṃ samarthā khalu sad-upadiṣṭa-śāstra-janyā viveka-saṃvit sā teṣāṃ nāsty ataḥ svabhāvajā śraddhā trividhā bhavati /",
    "GE07bhg4c17u:114": " tādṛk-śāstra-janyā śraddhā tv anyaiva yathā tad-ukti-vidhinaiva tad-arthānuṣṭhānam //2//",
    "GE07bhg4c17u:115": " BhG 17.3",
    "GE07bhg4c17u:116": " sattvānurūpā sarvasya śraddhā bhavati bhārata /",
    "GE07bhg4c17u:117": " śraddhā-mayo 'yaṃ puruṣo yo yac-chraddhaḥ sa eva saḥ //3//",
    "GE07bhg4c17u:118": " śrīdharaḥ : nanu ca śraddhā sāttviky eva sattva-kāryatvena tvayaiva śrī-bhāgavate uddhavaṃ prati nirdiṣṭatvāt / yathoktaṃ -",
    "GE07bhg4c17u:119": " śamo damas titikṣejyā tapaḥ satyaṃ dayā smṛtiḥ /",
    "GE07bhg4c17u:120": " tuṣṭis tyāgo 'spṛhā śraddhā hrīr dayā nirvṛttir dhṛtiḥ //[BhP 11.25.2]",
    "GE07bhg4c17u:121": " ity etāḥ sattvasya vṛttayaḥ / iti /",
    "GE07bhg4c17u:122": " atha kathaṃ tasyās traividhyam ucyate /",
    "GE07bhg4c17u:123": " satyam /",
    "GE07bhg4c17u:124": " tathāpi rajas-tamo-yukta-puruṣāśrayatvena rajas-tamo-miśritatvena sattvasya traividhyāc chraddhāyāpi traividhyaṃ ghaṭate ity āhasattvānurūpeti",
    "GE07bhg4c17u:125": " sattvānurūpā sattva-tāratamyānusāriṇī sarvasya vivekino 'vivekino lokasya śraddhā vikriata ity arthaḥ /",
    "GE07bhg4c17u:126": " tad evāha yo yac chraddhaḥ yādṛśī śraddhā yasya /",
    "GE07bhg4c17u:127": " sa eva saḥ /",
    "GE07bhg4c17u:128": " tādṛśa-śraddhā-yukta eva saḥ /",
    "GE07bhg4c17u:129": " yaḥ pūrvaṃ sattvotkarṣeṇa sāttvika-śraddhayā yuktaḥ puruṣaḥ sa punas tādṛśa-sva-saṃskāreṇa sāttvika-śraddhayāyukta eva bhavati /",
    "GE07bhg4c17u:130": " yas tu rajasa utkarṣeṇa rājasa-śraddhayā yuktaḥ sa punas tādṛśa eva bhavati /",
    "GE07bhg4c17u:131": " yas tu tamasa utkarṣeṇa tāmasa-śraddhayā yuktaḥ sa punas tādṛśa eva bhavati /",
    "GE07bhg4c17u:132": " lokācāra-mātreṇa pravartamāneṣv evaṃ sāttvika-rājasa-tāmasa-śraddhā-vyavasthā /",
    "GE07bhg4c17u:133": " śāstra-janita-viveka-jñāna-yuktānāṃ",
    "GE07bhg4c17u:134": " tu svabhāva-vijayena sāttvikī ekaiva śraddheti prakaraṇārthaḥ //3//",
    "GE07bhg4c17u:135": " madhusūdanaḥ :",
    "GE07bhg4c17u:136": " prāg-bhavīyāntaḥ-karaṇa-gata-vāsanā-rūpa-nimitta-kāraṇa-vaicitryeṇa śraddhā-vaicitryam uktvā tad-upādāna-kāraṇāntaḥ-karaṇa-vaicitryeṇāpi tad-vaicitryam āha sattveti /",
    "GE07bhg4c17u:137": " sattvaṃ prakāśa-śīlatvāt sattva-pradhāna-triguṇāpañcīkṛta-pañca-mahā-bhūtārabdham antaḥ-karaṇam /",
    "GE07bhg4c17u:138": " tac ca kvacid udrikta-sattvam eva yathā devānām /",
    "GE07bhg4c17u:139": " kvacid rajasābhibhūta-sattvaṃ yathā yakṣādīnām /",
    "GE07bhg4c17u:140": " kvacit tamasābhibhūta-sattvaṃ yathā preta-bhūtādīnām /",
    "GE07bhg4c17u:141": " manuṣyāṇāṃ tu prāyeṇa vyāmiśram eva /",
    "GE07bhg4c17u:142": " tac ca śāstrīya-viveka-jñānenodbhūta-sattvaṃ rajas-tamasī abhibhūya kriyate /",
    "GE07bhg4c17u:143": " śāstrīya-viveka-vijñāna-śūnyasya tu sarvasya prāṇi-jātasya sattvānurūpā śraddhā sattva-vaicitryād vicitrā bhavati,",
    "GE07bhg4c17u:144": " sattva-pradhāne 'ntaḥ-karaṇe sāttvikī /",
    "GE07bhg4c17u:145": " rajaḥ-pradhāne tasmin rājasī tamaḥ-pradhāne tu tasmiṃs",
    "GE07bhg4c17u:146": " tāmasīti / he bhārata mahā-kula-prasūta jñāna-nirateti vā śuddha-sāttvikatvaṃ dyotayati /",
    "GE07bhg4c17u:147": " yat tvayā pṛṣṭaṃ teṣāṃ niṣṭā keti tatrottaraṃ śṛṇu /",
    "GE07bhg4c17u:148": " ayaṃ śāstrīya-jñāna-śūnyaḥ karmādhikṛtaḥ puruṣas triguṇāntaḥ-karaṇa-sampiṇḍitaḥ śraddhā-mayaḥ prācuryeṇāsmin śraddhā prakṛteti tat-prastuta-vacane mayaṭ /",
    "GE07bhg4c17u:149": " ananya-mayo yajña itivat /",
    "GE07bhg4c17u:150": " ato yo yac-chradho yā sāttvikī rājasī tāmasī vā śraddhā yasya sa eva śraddhānurūpa eva sa sāttviko rājasas tāmaso vā /",
    "GE07bhg4c17u:151": " śraddhayaiva niṣṭhā vyākhyātety abhiprāyaḥ //3//",
    "GE07bhg4c17u:152": " viśvanāthaḥ :",
    "GE07bhg4c17u:153": " sattvam antaḥkaraṇaṃ trividhaṃ sāttvikaṃ rājasaṃ tāmasaṃ ca /",
    "GE07bhg4c17u:154": " tad-anurūpā sāttvikāntaḥkaraṇānāṃ sāttviky eva śraddhā /",
    "GE07bhg4c17u:155": " rājasāntaḥkaraṇānāṃ rājasy eva /",
    "GE07bhg4c17u:156": " tāmasāntaḥkaraṇānāṃ tāmasy evety arthaḥ /",
    "GE07bhg4c17u:157": " yac-chraddho yasmin yajanīye deve 'sure rākṣase vā śraddhāvān yo bhavati /",
    "GE07bhg4c17u:158": " sa sa eva bhavati tat tac chabdenaiva vyapadiśyata ity arthaḥ //3//",
    "GE07bhg4c17u:159": " baladevaḥ : yadyapi śraddhā sattva-guṇa-vṛttis tathāpy antaḥ-karaṇa-dharmasya svabhāvasyāntaḥ-karaṇasya",
    "GE07bhg4c17u:160": " ca dharmiṇas traividhyāt tad-uditāyās tasyās traividhyaṃ siddhyed iti bhāvenāha sattvānurūpeti /",
    "GE07bhg4c17u:161": " sattvam antaḥkaraṇaṃ triguṇātmakaṃ tad-anurūpā sarvasya prāṇijātasya śraddhā bhavati /",
    "GE07bhg4c17u:162": " sattva-pradhānāntaḥkaraṇasya śraddhā sāttvikī /",
    "GE07bhg4c17u:163": " rajaḥ-pradhānāntaḥkaraṇasya tu rājasī /",
    "GE07bhg4c17u:164": " tamaḥpradhānāntaḥkaraṇasya tu śraddhā tāmasīti /",
    "GE07bhg4c17u:165": " ato 'yaṃ pūjya-pūjaka-rūpo laukikaḥ puruṣaḥ śraddhāmayas trividha-śraddhā-pracuro yaḥ puruṣo yac-chraddho yasmin pūjye devādau yakṣādau pretādau ca śraddhāvān bhavati /",
    "GE07bhg4c17u:166": " sa pūjako 'pi sa eva tat-tac-chabdena vyapadeśya pūjya-guṇavān pūjaka ity arthaḥ //3//",
    "GE07bhg4c17u:167": " yajante sāttvikā devān yakṣarakṣāṃsi rājasāḥ /",
    "GE07bhg4c17u:168": " pretān bhūtagaṇāṃś cānye yajante tāmasā janāḥ //4//",
    "GE07bhg4c17u:169": " śrīdharaḥ : sāttvikādi-bhedam eva kārya-bhedena prapañcayati yajanta iti /",
    "GE07bhg4c17u:170": " sāttvikā janāḥ sattva-prakṛtīn devān eva yajante pūjayanti /",
    "GE07bhg4c17u:171": " rājasās tu rajaḥ-prakṛtīn yakṣān rakṣasāṃś ca yajante /",
    "GE07bhg4c17u:172": " etebhyo 'nye vilakṣaṇās tāmasā janās tāmasān eva pretān bhūta-gaṇāṃś ca yajante /",
    "GE07bhg4c17u:173": " sattvādi-prakṛtīnāṃ tat-tad-devādīnāṃ pūjā-rucibhis tat-tat-pūjakānāṃ sāttvikāditvaṃ jñātavyam ity arthaḥ //4//",
    "GE07bhg4c17u:174": " madhusūdanaḥ :",
    "GE07bhg4c17u:175": " śraddhā jñātā satī niṣṭhāṃ jñāpayiṣyati /",
    "GE07bhg4c17u:176": " kenopāyena sā jñāyatām ity apekṣite deva-pūjādikārya-liṅgenānumeyety āha yajanta iti /",
    "GE07bhg4c17u:177": " janāḥ śāstrīya-viveka-hīnā ye svābhāvikyā śraddhayā devān vasu-rudrādīn sāttvikān yajante te 'nye sāttvikā jñeyāḥ /",
    "GE07bhg4c17u:178": " ye ca yakṣān kuverādīn rakṣāṃsi ca rākṣasān nirṛti-prabhṛtīn rājasān yajante te 'nye rājasā jñeyāḥ /",
    "GE07bhg4c17u:179": " ye ca pretān viprādayaḥ svadharmāt pracyutā deha-pātād ūrdhvaṃ vāyavīyaṃ deham āpannā",
    "GE07bhg4c17u:180": " ulkāmukha-kaṭa-pūtanādi-saṃjñāḥ pretā bhavantīti manūktān piśāca-viśeṣān vā bhūta-gaṇāṃś",
    "GE07bhg4c17u:181": " ca sapta-mātṛkādīṃś ca tāmasān yajante te 'nye tāmasā jñeyāḥ /",
    "GE07bhg4c17u:182": " anya iti padaṃ triṣv api vailakṣaṇya-dyotanāya sambadhyate //4//",
    "GE07bhg4c17u:183": " viśvanāthaḥ :",
    "GE07bhg4c17u:184": " uktam arthaṃ spaṣṭayati sāttvikāntaḥ-karaṇāḥ sāttvikyā śraddhayā sāttvika-śāstra-vidhinā sāttvikān devān eva yajante /",
    "GE07bhg4c17u:185": " deveṣv eva śraddhāvattvād devā evocyante /",
    "GE07bhg4c17u:186": " evaṃ rājasā rājasāntaḥ-karaṇā ity ādi vivaritavyam //4//",
    "GE07bhg4c17u:187": " baladevaḥ : kārya-bhedena sāttvikādi-bhedaṃ prapañcayati yajanta iti /",
    "GE07bhg4c17u:188": " śāstrīya-viveka-saṃvid-vihīnā ye janāḥ svabhāva-jayā śraddhayā devān sāttvikān vasu-rudrādīn yajante te 'nye rājasāḥ /",
    "GE07bhg4c17u:189": " ye pretān bhūta-gaṇāṃś ca tāmasā yajante te 'nye tāmasāḥ /",
    "GE07bhg4c17u:190": " dvijāḥ svadharma-vibhraṣṭā deha-pātottara-labdha-vāyavīya-dehā ulkāmukha-kaṭa-pūtanādi-saṃjñāḥ pretā manūktāḥ piśāca-viśeṣā veti vyākhyātāraś cāt sapta-mātṛkādayaḥ /",
    "GE07bhg4c17u:191": " evam ālasyāt tyakta-veda-vidhīnāṃ svabhāvān sāttvikādyā nirūpitāḥ /",
    "GE07bhg4c17u:192": " ete ca balavad vaidika-sat-prasaṅgāt svabhāvān vijitya kadācid vede 'py adhikṛto bhavantīti bodhyam //4//",
    "GE07bhg4c17u:193": " BhG 17.5-6",
    "GE07bhg4c17u:194": " aśāstra-vihitaṃ ghoraṃ tapyante ye tapo janāḥ /",
    "GE07bhg4c17u:195": " dambhāhaṃkāra-saṃyuktāḥ kāma-rāga-balānvitāḥ //5//",
    "GE07bhg4c17u:196": " karśayantaḥ śarīra-sthaṃ bhūta-grāmam acetasaḥ /",
    "GE07bhg4c17u:197": " māṃ caivāntaḥ-śarīra-sthaṃ tān viddhy āsura-niścayān //6//",
    "GE07bhg4c17u:198": " śrīdharaḥ : rājasa-tāmaseṣv api punar viśeṣāntaram āha aśāstra-vihitam iti dvābhyām /",
    "GE07bhg4c17u:199": " śāstra-vidhim ajānanto 'pi kecit prācīna-puṇya-saṃskāreṇa uttamāḥ sāttvikā eva bhavanti /",
    "GE07bhg4c17u:200": " kecin madhyamā rājasā bhavanti /",
    "GE07bhg4c17u:201": " adhamās tu tāmasā bhavanti /",
    "GE07bhg4c17u:202": " ye punar atyantaṃ manda-bhāgyās te gatānugatyā pāṣaṇḍa-saṅgena ca tad-ācārānuvartinaḥ santo 'śāstra-vihitaṃ ghoraṃ bhūta-bhayaṅkaraṃ tapas tapyante kurvanti /",
    "GE07bhg4c17u:203": " tatra hetavaḥ dambhāhaṅkārābhyāṃ saṃyuktāḥ /",
    "GE07bhg4c17u:204": " tathā kāmo 'bhilāṣaḥ /",
    "GE07bhg4c17u:205": " rāga āsaktiḥ /",
    "GE07bhg4c17u:206": " balam āgrahaḥ /",
    "GE07bhg4c17u:207": " etair anvitāḥ santaḥ /",
    "GE07bhg4c17u:208": " tān āsura-niścayān vidvīty uttareṇānvayaḥ //5//",
    "GE07bhg4c17u:209": " kiṃ ca karśayanta iti /",
    "GE07bhg4c17u:210": " śarīra-sthaṃ prārambhakatvena dehe sthitaṃ bhūtānāṃ pṛthivy-ādīnāṃ grāmaṃ samūhaṃ karśayanto vṛthaiva upavāsādibhiḥ kṛśaṃ kurvanto 'cetaso 'vivekinaḥ",
    "GE07bhg4c17u:211": " māṃ cāntaryāmitayāntaḥ-śarīra-sthaṃ deha-madhye sthitaṃ mad-ājñā-laṅghanenaiva karśayantaḥ /",
    "GE07bhg4c17u:212": " evaṃ ye tapaś caranti tān āsura-niścayān /",
    "GE07bhg4c17u:213": " āsuro 'tikrūro niścayo yeṣāṃ tān viddhi //6//",
    "GE07bhg4c17u:214": " madhusūdanaḥ :",
    "GE07bhg4c17u:215": " evam anādṛta-śāstrāṇāṃ sattvādi-niṣṭhā kāryato nirṇītā /",
    "GE07bhg4c17u:216": " tatra kecid rājasa-tāmasā api prāg-bhavīya-puṇya-paripākāt sāttvikā bhūtvā śāstrīya-sādhane 'dhikriyante /",
    "GE07bhg4c17u:217": " ye tu durāgraheṇa durdaiva-paripāka-prāpta-durjana-saṅgādi-doṣeṇa ca rājasa-tāmasatāṃ",
    "GE07bhg4c17u:218": " na muñcanti te śāstrīya-mārgād bhraṣṭā asan-mārgānusaraṇeneha loke paratra ca duḥkha-bhāgina",
    "GE07bhg4c17u:219": " evety āha dvābhyām /",
    "GE07bhg4c17u:220": " aśāstra-vihitaṃ śāstreṇa vedena pratyakṣeṇānumitena vā na vihitam aśāstreṇa buddhādy-āgamena",
    "GE07bhg4c17u:221": " bodhitaṃ vā ghoraṃ parasyātmanaḥ pīḍā-karaṃ tapas tapta-śilā-rohaṇādi tapyante kurvanti ye janāḥ /",
    "GE07bhg4c17u:222": " dambho dhārmikatva-khyāpanam ahaṃkāro 'ham eva śreṣṭha iti durabhimānas tābhyāṃ samyag yuktāḥ,",
    "GE07bhg4c17u:223": " yogasya samyaktvam anāyāsena viyoga-jananā-sāmarthyaṃ kāme kāmyamāna-viṣaye yo rātgas tan-nimittaṃ balam atygra-duḥkha-sahana-sāmarthyaṃ tenānvitāḥ",
    "GE07bhg4c17u:224": " kāmo viṣaye 'bhilāṣaḥ /",
    "GE07bhg4c17u:225": " rāgaḥ sadā-tad-abhiniviṣṭatva-rūpo 'bhiṣvaṅgaḥ /",
    "GE07bhg4c17u:226": " balam avaśyam idaṃ sādhayiṣyāmīty āgrahaḥ /",
    "GE07bhg4c17u:227": " tair anvitā iti vā /",
    "GE07bhg4c17u:228": " ata eva balad-duḥkha-darśane 'py anivartamānāḥ,",
    "GE07bhg4c17u:229": " karśayantaḥ kṛśī-kurvanto vṛthopavāsādinā śarīra-sthaṃ bhūta-grāmaṃ dehendriya-saṃghātākāreṇa",
    "GE07bhg4c17u:230": " pariṇataṃ pṛthivyādi-bhūta-samudāyam acetaso viveka-śūnyā māṃ cāntaḥ-śarīra-sthaṃ bhoktṛ-rūpeṇa sthitaṃ bhogyasya śarīrasya kṛśīkaraṇena kṛśīkurvanta eva /",
    "GE07bhg4c17u:231": " māma antaryāmitvena śarīrāntaḥ-sthitaṃ buddhi-tad-vṛtti-sākṣi-bhūtam īśvaram ājñā-laṅghanena karśayanta iti vā /",
    "GE07bhg4c17u:232": " tān aihika-sarva-bhoga-vimukhān paratra cādhama-gati-bhāginaḥ sarva-puruṣārtha-bhraṣṭān",
    "GE07bhg4c17u:233": " āsura-niścayān āsuro viparyāsa-rūpo vedārtha-virodhī niścayo yeṣāṃ tān manuṣyatvena",
    "GE07bhg4c17u:234": " pratīyamānān apy asura-kārya-kāritvād asurān viddhi jānīhi pariharaṇāya /",
    "GE07bhg4c17u:235": " niścayasyāsuratvāt tat-pūrvikāṇāṃ sarvāsām antaḥ-karaṇa-vṛttīnām āsuratvam /",
    "GE07bhg4c17u:236": " asuratva-jāti-rahitānāṃ ca manuṣyāṇāṃ karmaṇaivāsuratvāt tān asurān viddhīti sākṣān noktam iti ca draṣṭavyam //5-6//",
    "GE07bhg4c17u:237": " viśvanāthaḥ :",
    "GE07bhg4c17u:238": " yas tvayā pṛṣṭhaṃ ye śāstra-vidhim utsṛjya kāma-bhoga-rahitāḥ śraddhayā yajante teṣāṃ kā niṣṭhā iti /",
    "GE07bhg4c17u:239": " tasyottaram adhunā śṛṇv ity āha aśāstreti dvābhyām /",
    "GE07bhg4c17u:240": " ghoraṃ prāṇi-bhayaṅkaraṃ tapas tapyante kurvantīty-upalakṣaṇam idaṃ japa-yāgādikam apy aśāstrīyaṃ kurvanti /",
    "GE07bhg4c17u:241": " kāmācaraṇa-rāhityaṃ śraddhānvitatvaṃ ca svata eva labhyate /",
    "GE07bhg4c17u:242": " dambhāhaṅkāra-saṃyuktā iti /",
    "GE07bhg4c17u:243": " dambhāhaṅkārābhyāṃ vinā śāstra-vidhy-ullaṅghanānupapatteḥ /",
    "GE07bhg4c17u:244": " kāmaḥ svasyājarāmaratva-rājyādy-abhilāṣo rāgas tapasy āsaktir balaṃ hiraṇyakaśipu-prabhṛtīnām iva tapaḥ-karaṇa-sāmarthyam /",
    "GE07bhg4c17u:245": " tair anvitāḥ śarīra-stham ayambhakatvena deha-sthitam /",
    "GE07bhg4c17u:246": " bhūtānāṃ pṛthivyādīnāṃ grāmaṃ samūhaṃ karśayantaḥ kṛśī-kurvanto māṃ ca mad-aṃśa-bhūtaṃ jīvaṃ ca duḥkhayantaḥ",
    "GE07bhg4c17u:247": " / āsūya-niścayān asurāṇām eva niṣṭhāyāṃ sthitām ity arthaḥ //5-6//",
    "GE07bhg4c17u:248": " baladevaḥ : veda-bāhyānāṃ kadācid api durgater nistāro neti pūrvādhyāyoktaṃ dṛḍhayann āha aśāstreti dvābhyām /",
    "GE07bhg4c17u:249": " aśāstreṇa veda-viruddhena svāgamena vihitaṃ ghoraṃ para-pīḍakaṃ tapo ye tapyante",
    "GE07bhg4c17u:250": " kurvanti kāma-rāgo viṣaya-spṛhā balaṃ ca mayā śakyam etat siddhaiḥ kartum iti durāgrahaḥ",
    "GE07bhg4c17u:251": " śarīrastham ārambhakatayā śarīraṃ sthitaṃ bhūta-grāmaṃ pṛthivyādi-saṅghātaṃ karṣayanto",
    "GE07bhg4c17u:252": " vṛthopavāsādinā kṛśaṃ kurvanto 'ntaḥ-śarīra-sthaṃ śarīra-madhya-gatāntaryāmiṇaṃ māṃ",
    "GE07bhg4c17u:253": " cāvajñayā karṣayanto 'cetasaḥ śāstrīya-viveka-saṃvid-vihīnās tān veda-bāhyān āsura-niścayān",
    "GE07bhg4c17u:254": " niścayenāsurān viddhīti pūrvoktānāṃ teṣāṃ durgatir avarjanīyaiveti bhāvaḥ /",
    "GE07bhg4c17u:255": " svabhāvajayā śraddhayā yakṣa-rakṣaḥ-pretādīn yajatāṃ balavad-vaidika-sad-anugrahe sati",
    "GE07bhg4c17u:256": " śāstrīya-śraddhayāsura-bhāva-vināśaḥ syād eva /",
    "GE07bhg4c17u:257": " devān yajatāṃ tu vastutaḥ sāttvikatvāt tad-anugrahe sati śāstrīyā sulabheti sthitam //5-6//",
    "GE07bhg4c17u:258": " BhG 17.7",
    "GE07bhg4c17u:259": " āhāras tv api sarvasya trividho bhavati priyaḥ /",
    "GE07bhg4c17u:260": " yajñas tapas tathā dānaṃ teṣāṃ bhedam imaṃ śṛṇu //7//",
    "GE07bhg4c17u:261": " śrīdharaḥ : āhārādi-bhedād api sāttvikādi-bhedaṃ darśayitum āha āhāras tv ity ādi-trayodaśabhiḥ /",
    "GE07bhg4c17u:262": " sarvasyāpi janasya ya āhāro 'nnādi sa tu yathāyathaṃ trividhaḥ priyo bhavati /",
    "GE07bhg4c17u:263": " tathā yajña-tapo-dānāni ca trividhāni bhavanti teṣāṃ vakṣyamānaṃ bhedam imaṃ śṛṇu /",
    "GE07bhg4c17u:264": " etac ca rājasa-tāmasāhāra-yajñādi-parityāgena sāttvikāhāra-yajñādi-sevayā sattva-vṛddhau yatna-kartavya ity etad arthaṃ kathyate //7//",
    "GE07bhg4c17u:265": " madhusūdanaḥ :",
    "GE07bhg4c17u:266": " ye sāttvikās te devā ye tu rājasās tāmasāś ca te viparyastatvād asurā iti sthite sāttvikānām ādānāya rājasa-tāmasānāṃ hānāya cāhāra-yajña-tapo-dānānāṃ traividhyam āha āhāra iti /",
    "GE07bhg4c17u:267": " na kevalaṃ śraddhaiva trividhā /",
    "GE07bhg4c17u:268": " āhāro 'pi sarvasya priyas trividha eva bhavati sarvasya triguṇātmakatvena caturthyāṃ vidhāyā asaṃbhavāt /",
    "GE07bhg4c17u:269": " yathā dṛṣṭārtha āhāras trividhas tathā yajña-tapo-dānānya-dṛṣṭārthāny api trividhāni /",
    "GE07bhg4c17u:270": " tatra yajñaṃ vyākhyāsyāmo dravya-devatā-tyāgaḥ iti kalpa-kārair devatoddeśena dravya-tyāgo yajña iti niruktaḥ /",
    "GE07bhg4c17u:271": " sa ca yajatinā juhotinā ca coditatvena yāgo homaś ceti dvividha uttiṣṭhad-dhomā vaṣaṭ-kāra-prayogāntā",
    "GE07bhg4c17u:272": " yājyāpuro 'nuvākyāvanto yajataya upaviṣṭa-homaḥ svāhā-kāra-prayogāntā yājyāpuro 'nuvākyārahitā",
    "GE07bhg4c17u:273": " juhotaya iti kalpa-kārair vyākhyāto yajña-śabdenoktaḥ",
    "GE07bhg4c17u:274": " / tapaḥ kāyendriya-śoṣaṇaṃ kṛcchra-cāndrāyaṇādi /",
    "GE07bhg4c17u:275": " dānaṃ parasvatvāpatti-phalakaḥ sva-svatva-tyāgaḥ /",
    "GE07bhg4c17u:276": " teṣām āhāra-yajña-tapo-dānānāṃ sāttvika-rājasa-tāmasa-bhedaṃ mayā vyākhyāyamānam imaṃ śṛṇu //7//",
    "GE07bhg4c17u:277": " viśvanāthaḥ :",
    "GE07bhg4c17u:278": " tad evaṃ ye śāstra-vidhi-tyāginaḥ kāma-cāreṇa vartante pūrvādhyāyoktā ye cāsminn adhyāye āsura-śāstra-vidhinā yakṣa-rakṣaḥ-pretādīn yajante,",
    "GE07bhg4c17u:279": " ye cāśāstrīyaṃ tapa-ādikaṃ kurvanti te sarve āsura-sarga-madhya-gatā eva bhavantīti prakaraṇārthaḥ /",
    "GE07bhg4c17u:280": " tathāpy āhārādīnāṃ vakṣyamāṇānāṃ traividhyāt tadvatāṃ yathā-yogaṃ daivam āsuraṃ ca sargaṃ svayam eva vivicya jānīty āha āhāras tv ity ādi trayodaśabhiḥ",
    "GE07bhg4c17u:281": " baladevaḥ : evaṃ sthite tad-āhārādīnām api traividhyam āha āhāras tv iti /",
    "GE07bhg4c17u:282": " śraddhāvat sarvasya priyo 'nnādir āhāro 'pi trividho bhavati /",
    "GE07bhg4c17u:283": " evaṃ yajñādīni ca trividhāni /",
    "GE07bhg4c17u:284": " teṣām āhārādīnāṃ caturṇām //7//",
    "GE07bhg4c17u:285": " BhG 17.8",
    "GE07bhg4c17u:286": " āyuḥ-sattva-balārogya-sukha-prīti-vivardhanāḥ /",
    "GE07bhg4c17u:287": " rasyāḥ snigdhāḥ sthirā hṛdyā āhārāḥ sāttvika-priyāḥ //8//",
    "GE07bhg4c17u:288": " śrīdharaḥ : tatrāhāra-traividhyam āha āyur iti tribhiḥ /",
    "GE07bhg4c17u:289": " āyur jīvitam /",
    "GE07bhg4c17u:290": " sattvam utsāhaḥ /",
    "GE07bhg4c17u:291": " balaṃ śaktiḥ /",
    "GE07bhg4c17u:292": " ārogyaṃ roga-rāhityam /",
    "GE07bhg4c17u:293": " sukhaṃ citta-prasādaḥ /",
    "GE07bhg4c17u:294": " prītir abhiruciḥ /",
    "GE07bhg4c17u:295": " āyur-ādīnāṃ vivardhanāḥ viśeṣeṇa vṛddhi-karāḥ /",
    "GE07bhg4c17u:296": " te ca rasyā rasavantaḥ /",
    "GE07bhg4c17u:297": " snigdhāḥ sneha-yuktāḥ /",
    "GE07bhg4c17u:298": " sthirā dehe sārāṃśena cira-kālyāvasthāyinaḥ /",
    "GE07bhg4c17u:299": " hṛdyā dṛṣṭi-mātrād eva hṛdayaṅgamāḥ /",
    "GE07bhg4c17u:300": " evambhūtā āhārā bhakṣya-bhojyādayaḥ sāttvika-priyāḥ //8//",
    "GE07bhg4c17u:301": " madhusūdanaḥ :",
    "GE07bhg4c17u:302": " āhāra-yajña-tapo-dānānāṃ bhedaḥ pañcadaśabhir vyākhyāyate /",
    "GE07bhg4c17u:303": " tatrāhāra-bheda āyur iti tribhiḥ /",
    "GE07bhg4c17u:304": " āyuś cirañjīvanaṃ sattvaṃ citta-dhairyaṃ balavati duḥkhe 'pi nirvikāratvāpādakaṃ,",
    "GE07bhg4c17u:305": " balaṃ śarīra-sāmarthyaṃ svocite kārye śramābhāva-prayojakam /",
    "GE07bhg4c17u:306": " ārogyaṃ vyādhy-abhāvaḥ /",
    "GE07bhg4c17u:307": " sukhaṃ bhojanānantarāhlādas tṛptiḥ /",
    "GE07bhg4c17u:308": " prītir bhojana-kāle 'nabhiruci-rāhityam icchautkaṭyaṃ teṣāṃ vivardhanā /",
    "GE07bhg4c17u:309": " viśeṣeṇa vṛddhi-hetavaḥ /",
    "GE07bhg4c17u:310": " rasyā āsvādyā madhura-rasa-pradhānāḥ /",
    "GE07bhg4c17u:311": " snigdhāḥ sahajenāgantukena vā snehena yuktāḥ /",
    "GE07bhg4c17u:312": " sthirā rasādy-aṃśena śarīre cira-kāla-sthāyinaḥ /",
    "GE07bhg4c17u:313": " hṛdyā hṛdayaṅgamā durgandhāśucitvādi-dṛṣṭādṛṣṭa-doṣa-śūnyāḥ /",
    "GE07bhg4c17u:314": " āhārāś carvya-coṣya-lehya-peyāḥ sāttvikānāṃ priyāḥ /",
    "GE07bhg4c17u:315": " etair liṅgaiḥ sāttvika jñeyāḥ sāttvikatvam",
    "GE07bhg4c17u:316": " abhilaṣadbhiś caita ādeyā ity arthaḥ //8//",
    "GE07bhg4c17u:317": " viśvanāthaḥ :",
    "GE07bhg4c17u:318": " sāttvikāhāravatām āyur vardhata iti prasiddhaḥ /",
    "GE07bhg4c17u:319": " sattvam utsāhaḥ /",
    "GE07bhg4c17u:320": " rasyā iti kevala guḍādīnāṃ rasyatve 'pi rūkṣatvam ata āha snigdhā iti /",
    "GE07bhg4c17u:321": " dugdha-phenādīnāṃ rasyatva-snigdhatve 'pi asthairyam ata āha sthirā iti /",
    "GE07bhg4c17u:322": " panasa-phalādīnāṃ rasyatve snigdhatva-sthiratve 'pi hṛd-udarādy-ahitatvam ata āha hṛdyā hṛd-udara-hitā iti /",
    "GE07bhg4c17u:323": " tena sa-gavya-śarkarā-śāli-godhūmānnādaya eva rasyatvādi-catuṣṭaya-guṇavattvāt sāttvika-loka-priyā jñeyās teṣāṃ priyatve saty eva sāttvikatvaṃ ca jñeyam /",
    "GE07bhg4c17u:324": " kiṃ ca guṇa-catuṣṭayavattve 'pi apāvitrye sati sāttvika-priyatādarśanād atra pavitrā ity api viśeṣaṇaṃ deyam /",
    "GE07bhg4c17u:325": " tāmasa-priyeṣv amedhya-pada-darśanāt //8//",
    "GE07bhg4c17u:326": " baladevaḥ : tatra sāttvikāhāram āha āyuri iti /",
    "GE07bhg4c17u:327": " āyuś cira-jīvitam /",
    "GE07bhg4c17u:328": " sattvam citta-dhairyam /",
    "GE07bhg4c17u:329": " balaṃ deha-sāmarthyaṃ /",
    "GE07bhg4c17u:330": " sukhaṃ tṛptiḥ /",
    "GE07bhg4c17u:331": " prītir abhiruciḥ /",
    "GE07bhg4c17u:332": " etāsāṃ vivardhanāḥ ramyatvādi-guṇavantaḥ sa-gavya-śarkarāḥ śāli-godhūmādayaḥ sāttvikānāṃ priyās tair upādeyā ity arthaḥ /",
    "GE07bhg4c17u:333": " ramyā iti nīrasānāṃ caṇakādīnāṃ /",
    "GE07bhg4c17u:334": " snigdhā iti rukṣāṇāṃ guḍādīnāṃ /",
    "GE07bhg4c17u:335": " sthirā ity asthirāṇāṃ dugdha-phenādīnāṃ /",
    "GE07bhg4c17u:336": " hṛdyety ahṛdyānāṃ panasa-phalādīnāṃ ca vyāvṛttiḥ /",
    "GE07bhg4c17u:337": " kṣud-udarādy-ahitatvam ahṛdyatvam /",
    "GE07bhg4c17u:338": " atra pavitrā iti jñeyam /",
    "GE07bhg4c17u:339": " tāmasa-priyeṣv amedhya-pada-darśanāt //8//",
    "GE07bhg4c17u:340": " BhG 17.9",
    "GE07bhg4c17u:341": " kaṭv-amla-lavaṇātyuṣṇa-tīkṣṇa-rūkṣa-vidāhinaḥ /",
    "GE07bhg4c17u:342": " āhārā rājasasyeṣṭā duḥkha-śokāmaya-pradāḥ //9//",
    "GE07bhg4c17u:343": " śrīdharaḥ : tathā kaṭv iti /",
    "GE07bhg4c17u:344": " ati-śabdaḥ kaṭv-ādiṣu saptasv api sambadhyate /",
    "GE07bhg4c17u:345": " tenāti-kaṭur nimbādiḥ /",
    "GE07bhg4c17u:346": " atyamlo 'tilavaṇo 'tyuṣṇaś ca prasiddhaḥ /",
    "GE07bhg4c17u:347": " ati-tīkṣṇo maricādiḥ /",
    "GE07bhg4c17u:348": " atirūkṣaḥ kaṅgu-kodravādiḥ /",
    "GE07bhg4c17u:349": " atividāhī saṛṣapādiḥ /",
    "GE07bhg4c17u:350": " atikaṭv-ādaya āhārā rājasasyeṣṭāḥ priyāḥ /",
    "GE07bhg4c17u:351": " duḥkhaṃ tāt-kālikaṃ hṛdaya-santāpādi /",
    "GE07bhg4c17u:352": " śokaḥ paścād-bhāvi-daurmanasyam /",
    "GE07bhg4c17u:353": " āmayo rogaḥ /",
    "GE07bhg4c17u:354": " etān pradadāti prayacchantīti tathā //9//",
    "GE07bhg4c17u:355": " madhusūdanaḥ :",
    "GE07bhg4c17u:356": " ati-śabdaḥ kaṭv-ādiṣu saptasv api yojanīyaḥ /",
    "GE07bhg4c17u:357": " kaṭus tiktaḥ /",
    "GE07bhg4c17u:358": " kaṭu-rasasya tīkṣṇa-śabdenoktatvāt /",
    "GE07bhg4c17u:359": " tatrātikaṭur nimbādiḥ /",
    "GE07bhg4c17u:360": " atyamlātilavaṇātyuṣṇāḥ prasiddhaḥ /",
    "GE07bhg4c17u:361": " ati-tīkṣṇo maricādiḥ /",
    "GE07bhg4c17u:362": " atirūkṣaḥ sneha-śūnyaḥ kaṅgu-kodravādiḥ /",
    "GE07bhg4c17u:363": " atividāhī santāpako rājikādiḥ /",
    "GE07bhg4c17u:364": " duḥkhaṃ tāt-kālikīṃ pīḍām /",
    "GE07bhg4c17u:365": " śokaṃ paścād-bhāvi-daurmanasyam /",
    "GE07bhg4c17u:366": " āmayaṃ rogaṃ ca dhātu-vaiṣamya-dvārā pradadatīti tathā-vidhā āhārā rājasasyeṣṭāḥ /",
    "GE07bhg4c17u:367": " etair liṅgaiḥ rājasā jñeyāḥ sāttvikaiś caita upekṣaṇīyā ity arthaḥ //9//",
    "GE07bhg4c17u:368": " viśvanāthaḥ :",
    "GE07bhg4c17u:369": " ati-śabdaḥ kaṭv-ādiṣu saptasv api sambadhyate /",
    "GE07bhg4c17u:370": " ati-kaṭur nimbādiḥ /",
    "GE07bhg4c17u:371": " aty-amlavaṇoṣṇaḥ prasiddha eva /",
    "GE07bhg4c17u:372": " atitīkṣṇo mūlikā-viṣādir marīcy-ādyā vā /",
    "GE07bhg4c17u:373": " atirūkṣo hiṅgu-kodravādiḥ /",
    "GE07bhg4c17u:374": " vidāhī dāhakaro bhṛṣṭa-caṇakādiḥ /",
    "GE07bhg4c17u:375": " ete duḥkhādi-pradāḥ /",
    "GE07bhg4c17u:376": " tatra duḥkhaṃ tātkāliko rasanākaṇṭhādi-santāpaḥ /",
    "GE07bhg4c17u:377": " śokaḥ paścād-bhāvi-daurmanasyam /",
    "GE07bhg4c17u:378": " āmayo rogaḥ //9//",
    "GE07bhg4c17u:379": " baladevaḥ : rājasāhāram āha kaṭv iti /",
    "GE07bhg4c17u:380": " saptasv ati-śabdo yojyaḥ /",
    "GE07bhg4c17u:381": " ati-kaṭur iti tikto nimbādir na ca maricādis tasya tīkṣṇa-śabdenokter atyamlo 'tilavaṇo 'tyuṣṇaś ca /",
    "GE07bhg4c17u:382": " khyāto 'titīkṣṇo marīcy-ādir atirukṣaḥ kaṅgukādir atidāhī rājikādiḥ /",
    "GE07bhg4c17u:383": " ete rājasasyeṣṭāḥ,",
    "GE07bhg4c17u:384": " sāttvikānāṃ tu heyāḥ /",
    "GE07bhg4c17u:385": " duḥkhaṃ tātkālikaṃ jihvā kaṇṭhādi-śoṣaṇajam /",
    "GE07bhg4c17u:386": " śoko daurmanasyaṃ pāścātyam āmayo rudhira-kopaḥ /",
    "GE07bhg4c17u:387": " BhG 17.10",
    "GE07bhg4c17u:388": " yāta-yāmaṃ gata-rasaṃ pūti paryuṣitaṃ ca yat /",
    "GE07bhg4c17u:389": " ucchiṣṭam api cāmedhyaṃ bhojanaṃ tāmasa-priyam //10//",
    "GE07bhg4c17u:390": " śrīdharaḥ : tathā yāta-yāmam iti /",
    "GE07bhg4c17u:391": " yāto yāmaḥ praharo yasya pakvasyaudanādes tad yāta-yāmam /",
    "GE07bhg4c17u:392": " śaityāvasthāṃ prāptam ity arthaḥ /",
    "GE07bhg4c17u:393": " gatarasaṃ niṣpīḍita-sāram /",
    "GE07bhg4c17u:394": " pūti durgandham /",
    "GE07bhg4c17u:395": " paryūṣitaṃ dināntara-pakvam /",
    "GE07bhg4c17u:396": " ucchiṣṭam anya-bhuktāvaśiṣṭam /",
    "GE07bhg4c17u:397": " amedhyam abhakṣyaṃ kalañjy-ādi /",
    "GE07bhg4c17u:398": " evambhūtaṃ bhojanaṃ tāmasasya priyam //10//",
    "GE07bhg4c17u:399": " madhusūdanaḥ :",
    "GE07bhg4c17u:400": " yātayāmam ardha-pakvaṃ nirvīryasya gata-rasa-padenoktatvād iti bhāṣyam /",
    "GE07bhg4c17u:401": " gata-rasaṃ virasatāṃ prāptaṃ śuṣkam /",
    "GE07bhg4c17u:402": " yāta-yāmaṃ pakvaṃ sat praharādi-vyavahita-modanādi śaityaṃ prāptam /",
    "GE07bhg4c17u:403": " gata-rasaṃ uddhṛta-sāram mathita-dugdhādīty anye /",
    "GE07bhg4c17u:404": " pūti durgandham /",
    "GE07bhg4c17u:405": " paryūṣitaṃ pakvaṃ sad rātry-antaritam /",
    "GE07bhg4c17u:406": " cena tat-kālonmāda-karaṃ dhattūrādi samuccīyate /",
    "GE07bhg4c17u:407": " yad atiprasiddhaṃ duṣṭatvenocchiṣṭam bhuktāvaśiṣṭam /",
    "GE07bhg4c17u:408": " amedhyam ayajñārham aśuci māṃsādi /",
    "GE07bhg4c17u:409": " api ceti vaidyaka-śāstroktam apathyaṃ samuccīyate /",
    "GE07bhg4c17u:410": " etādṛśaṃ yad bhojanaṃ bhojyaṃ tat tāmasasya priyaṃ sāttvikair atidūrād upekṣaṇīyam ity arthaḥ /",
    "GE07bhg4c17u:411": " etādṛśa-bhojanasya duḥkha-śokāmaya-pradatvam atiprasiddham iti kaṇṭhato noktam /",
    "GE07bhg4c17u:412": " atra ca krameṇa rasyādi-vargaḥ sāttvikaḥ /",
    "GE07bhg4c17u:413": " kaṭv-ādi-vargo rājasaḥ /",
    "GE07bhg4c17u:414": " yāta-yāmādi-vargas tāmasa ity uktam āhāra-varga-trayam /",
    "GE07bhg4c17u:415": " tatra sāttvika-varga-virodhitvam itara-varga-dvaye draṣṭavyam /",
    "GE07bhg4c17u:416": " tathā hy atikaṭutvādikaṃ rasyatva-virodhitvāt sthiratva-virodhinī /",
    "GE07bhg4c17u:417": " atyuṣṇatvādikaṃ hṛdyatva-virodhi /",
    "GE07bhg4c17u:418": " āmaya-pradatvam āyuḥ-sattva-balārogya-virodhi /",
    "GE07bhg4c17u:419": " duḥkha-śokaa-pradatvaṃ sukha-prīti-virodhi /",
    "GE07bhg4c17u:420": " evaṃ sāttvika-varga-virodhitvaṃ rājasa-varge spaṣṭam /",
    "GE07bhg4c17u:421": " tathā tāmasa-varge 'pi gata-rasatva-yātayāmatva-paryuṣitatvāni yathā-sambhavaṃ rasyatva-snighdhatva-sthiratva-virodhīni /",
    "GE07bhg4c17u:422": " pūtitvocchiṣṭatvāmedhyatvāni hṛdyatva-virodhīni /",
    "GE07bhg4c17u:423": " āyuḥ-sattvādi-virodhitvaṃ tu spaṣṭam eva /",
    "GE07bhg4c17u:424": " rājasa-varge dṛṣṭa-virodha-mātraṃ tāmasa-varge tu dṛṣṭādṛṣṭa-virodha ity atiśayaḥ //10//",
    "GE07bhg4c17u:425": " viśvanāthaḥ :",
    "GE07bhg4c17u:426": " yāto yāmaḥ praharo yasya pakvasyaudanādes tad yāta-yāmaṃ śaityāvasthāṃ prāptam ity arthaḥ /",
    "GE07bhg4c17u:427": " gata-rasaṃ gata-svābhāvika-rasaṃ niṣpīḍita-rasam pakvāmratva-gaṣṭy-ādikaṃ vā /",
    "GE07bhg4c17u:428": " pūti durgandham /",
    "GE07bhg4c17u:429": " paryūṣitaṃ dināntara-pakvam /",
    "GE07bhg4c17u:430": " ucchiṣṭam gurvādibhyo 'nyeṣāṃ bhuktāvaśiṣṭam /",
    "GE07bhg4c17u:431": " amedhyam abhakṣyaṃ kalajñādi /",
    "GE07bhg4c17u:432": " tataś caivaṃ paryālocya sva-hitaiṣibhiḥ sāttvika āhāraḥ sevya iti bhāvaḥ /",
    "GE07bhg4c17u:433": " vaiṣṇavais tu so 'pi bhagavad-aniveditas tyājya eva /",
    "GE07bhg4c17u:434": " bhagavan-niveditam annādikaṃ tu nirguṇa-bhakta-loka-priyam iti śrī-bhāgavatāj jñeyam //10//",
    "GE07bhg4c17u:435": " baladevaḥ : tāmasāhāram āha yāteti /",
    "GE07bhg4c17u:436": " yāto 'tikrānto yāmaḥ praharo yasya rāddhasyānnādes tad yātayāmam /",
    "GE07bhg4c17u:437": " gata-rasaṃ vairasyavat /",
    "GE07bhg4c17u:438": " pūtiḥ durgandham /",
    "GE07bhg4c17u:439": " paryuṣitaṃ pūrve 'hni rāddham ucchiṣṭaṃ guror anyeṣāṃ bhuktāvaśiṣṭam amedhyam apavitraṃ kalañjādi /",
    "GE07bhg4c17u:440": " īdṛg-bhojanaṃ tāmasānāṃ priyaṃ sāttvikānāṃ tv atidūrato heyam //10//",
    "GE07bhg4c17u:441": " BhG 17.11",
    "GE07bhg4c17u:442": " aphalākāṅkṣibhir yajño vidhi-dṛṣṭo ya ijyate /",
    "GE07bhg4c17u:443": " yaṣṭavyam eveti manaḥ samādhāya sa sāttvikaḥ //11//",
    "GE07bhg4c17u:444": " śrīdharaḥ : yajño 'pi trividhaḥ /",
    "GE07bhg4c17u:445": " tatra sāttvikaṃ yajñam āha aphalākāṅkṣibhir iti /",
    "GE07bhg4c17u:446": " phalākāṅkṣā-rahitaiḥ puruṣair vidhinādiṣṭa āvaśyakatayā vihito yo yajña ijyate 'nuṣṭhīyate sa sāttviko yajñaḥ /",
    "GE07bhg4c17u:447": " katham ijyate /",
    "GE07bhg4c17u:448": " yaṣṭavyam eveti /",
    "GE07bhg4c17u:449": " yajñānuṣṭhānam eva kāryam /",
    "GE07bhg4c17u:450": " nānyat phalaṃ sādhanīyam ity evaṃ manaḥ samādhāyaikāgraṃ kṛtvety arthaḥ //11//",
    "GE07bhg4c17u:451": " madhusūdanaḥ :",
    "GE07bhg4c17u:452": " idānīṃ krama-prāptaṃ trividhaṃ yajñam āha aphaleti tribhiḥ /",
    "GE07bhg4c17u:453": " agnihotra-darśapūrṇamāsa-cāturmāsya-paśu-bandha-jyotiṣṭomādir yajño dvividhaḥ kāmyo nityaś ca /",
    "GE07bhg4c17u:454": " phala-saṃyogena coditaḥ kāmyaḥ sarvāṅgopasaṃhāreṇaiva mukhya-kalpenānuṣṭheyaḥ /",
    "GE07bhg4c17u:455": " phala-saṃyogaṃ vinā jīvanādi-nimitta-saṃyogena coditaḥ sarvāṅgopasaṃhārāsambhave pratinidhy-ādy-upādānenāmukhya-kalpenāpy anuṣṭheyo nityaḥ /",
    "GE07bhg4c17u:456": " tatra sarvāṅgopasaṃhārāsambhave 'pi pratinidhim upādāyāvaśyaṃ yaṣṭavyam eva pratyavāya-parihārāyāyāvaśyaka-jīvanādi-nimittena",
    "GE07bhg4c17u:457": " coditatvād iti manaḥ samādhāya niścityāphalākāṅkṣibhir antaḥ-karaṇa-śuddhy-arthitayā",
    "GE07bhg4c17u:458": " kāmya-prayoga-vimukhair vidhi-dṛṣṭo yathā-śāstraṃ niścito yo yajña ijyate 'nuṣṭhīyate",
    "GE07bhg4c17u:459": " sa yathā-śāstram antaḥ-karaṇa-śuddhy-artham",
    "GE07bhg4c17u:460": " anuṣṭhīyamāno nitya-prayogaḥ sāttviko jñeyaḥ //11//",
    "GE07bhg4c17u:461": " viśvanāthaḥ :",
    "GE07bhg4c17u:462": " atha yajñasya traividhyam āha aphalākāṅkṣibhir iti /",
    "GE07bhg4c17u:463": " phalākāṅkṣā-rāhitye kathaṃ yajñe pravṛttir ata āha -- yaṣṭavyam eveti /",
    "GE07bhg4c17u:464": " svānuṣṭheyatvena śāstroktatvād avaśya-kartavyam etad iti manaḥ samādhāya //11//",
    "GE07bhg4c17u:465": " baladevaḥ : atha yajña-traividhyam āha aphaleti tribhiḥ /",
    "GE07bhg4c17u:466": " aphalākāṅkṣibhiḥ phalecchā-śūnyair yo yajña ijyate kriyate vidhi-dṛṣṭo vidhi-vākyāj jātaḥ sa sāttvikaḥ /",
    "GE07bhg4c17u:467": " nanu phalecchāṃ vinā tatra kathaṃ pravṛttis tatrāha yaṣṭavyam eveti /",
    "GE07bhg4c17u:468": " māṃ prati vedenoktatvāt tat yajanam eva kāryaṃ,",
    "GE07bhg4c17u:469": " na tu tena phalaṃ sādhyam iti manaḥ samādhāyaikāgraṃ kṛtvety arthaḥ //11//",
    "GE07bhg4c17u:470": " BhG 17.12",
    "GE07bhg4c17u:471": " abhisaṃdhāya tu phalaṃ dambhārtham api caiva yat /",
    "GE07bhg4c17u:472": " ijyate bharata-śreṣṭha taṃ yajñaṃ viddhi rājasam //12//",
    "GE07bhg4c17u:473": " śrīdharaḥ : rājasaṃ yajñam āha abhisandhāyeti /",
    "GE07bhg4c17u:474": " phalam abhisandhāyoddiśya tu yad ijyate yajñaḥ kriyate /",
    "GE07bhg4c17u:475": " dambhārthaṃ ca sva-mahattva-khyāpanārthaṃ ca /",
    "GE07bhg4c17u:476": " taṃ yajñaṃ rājasaṃ viddhi //12//",
    "GE07bhg4c17u:477": " madhusūdanaḥ :",
    "GE07bhg4c17u:478": " phalaṃ kāmyaṃ svargādi abhisandhāyoddiśya na tv antaḥkaraṇa-śuddhiḥ /",
    "GE07bhg4c17u:479": " tur nitya-prayoga-vailakṣaṇya-sūcanārthaḥ /",
    "GE07bhg4c17u:480": " dambho loke dhārmikatva-khyāpanaṃ tad-artham /",
    "GE07bhg4c17u:481": " api caiveti vikalpa-samuccayābhyāṃ traividhya-sūcanārtham /",
    "GE07bhg4c17u:482": " pāralaukikaṃ phalam abhisandhāyaivādambhārthatve 'pi pāralaukika-phalānabhisandhāne 'pi dambhārtham eveti vikalpena dvau pakṣau /",
    "GE07bhg4c17u:483": " pāralaukika-phalārtham apy aihalaukika-dambhārtham apīti samuccayenaikaḥ pakṣaḥ /",
    "GE07bhg4c17u:484": " evaṃ dṛṣṭādṛṣṭa-phalābhisandhināntaḥ-karaṇa-śuddhim anuddiśya yad ijyate yathā-śāstraṃ yo yajño 'nuṣṭhīyate taṃ yajñaṃ rājasaṃ viddhi hānāya",
    "GE07bhg4c17u:485": " he bharata-śreṣṭheti yogyatva-sūcanam //12//",
    "GE07bhg4c17u:486": " viśvanāthaḥ : Nothing //12//",
    "GE07bhg4c17u:487": " baladevaḥ : phalaṃ svargādikam abhisandhāya yad ijyate dambhārhtaṃ vā svamahima-khyāpanāya,",
    "GE07bhg4c17u:488": " taṃ yajñaṃ rājasaṃ viddhi //12//",
    "GE07bhg4c17u:489": " BhG 17.13",
    "GE07bhg4c17u:490": " vidhi-hīnam asṛṣṭānnaṃ mantra-hīnam adakṣiṇam /",
    "GE07bhg4c17u:491": " śraddhā-virahitaṃ yajñaṃ tāmasaṃ paricakṣate //13//",
    "GE07bhg4c17u:492": " śrīdharaḥ : tāmasaṃ yajñam āha vidhi-hīnam iti /",
    "GE07bhg4c17u:493": " vidhi-hīnaṃ śāstrokta-vidhi-śūnyam asṛṣṭānnaṃ brāhmaṇādibhyo na sṛṣṭaṃ na niṣpāditam annaṃ yasmiṃs tam /",
    "GE07bhg4c17u:494": " mantrair hīnaṃ /",
    "GE07bhg4c17u:495": " yathokta-dakṣiṇā-rahitaṃ śraddhā-śūnyaṃ ca yajñaṃ tāmasaṃ paricakṣate kathayanti śiṣṭāḥ //13//",
    "GE07bhg4c17u:496": " madhusūdanaḥ :",
    "GE07bhg4c17u:497": " yathā-śāstra-bodhita-viparītam anna-dāna-hīnaṃ svarato varṇataś ca mantra-hīnaṃ yathokta-dakṣiṇā-hīnam ṛtvig-dveṣādinā śraddhā-rahitaṃ tāmasaṃ yajñaṃ paricakṣate śiṣṭāḥ /",
    "GE07bhg4c17u:498": " vidhi-hīnatvādy-ekaika-viśeṣaṇaḥ pañca-vidhaḥ sarva-viśeṣaṇa-samuccayena caika-vidha iti ṣaṭ /",
    "GE07bhg4c17u:499": " dvi-tri-catur-viśeṣaṇa-samuccayena ca bahavo bhedās tāmasa-yajñasya jñeyāḥ /",
    "GE07bhg4c17u:500": " rājase yajñe 'ntaḥ-karaṇa-śuddhy-abhāve 'pi phalotpādakam apūrvam asti yathā-śāstram anuṣṭhānāt /",
    "GE07bhg4c17u:501": " tāmase tv ayathā-śāstrānuṣṭhānān na kim apy apūrvam astīty atiśayaḥ //13//",
    "GE07bhg4c17u:502": " viśvanāthaḥ :",
    "GE07bhg4c17u:503": " asṛṣṭānnam anna-dāna-rahitam //13//",
    "GE07bhg4c17u:504": " baladevaḥ : vidhīti asṛṣṭānnam anna-dāna-rahitaṃ mantra-hīnaṃ svarato varṇataś ca hīnena mantraṇopetaṃ śraddhā-virahitaṃ ṛtvig-vidveṣāt //13//",
    "GE07bhg4c17u:505": " deva-dvija-guru-prājña-pūjanaṃ śaucam ārjavam /",
    "GE07bhg4c17u:506": " brahmacaryam ahiṃsā ca śārīraṃ tapa ucyate //14//",
    "GE07bhg4c17u:507": " śrīdharaḥ : tapasaḥ sāttvikādi-bhedaṃ darśayituṃ prathamaṃ tāvat śārīrādi-bhedena tasya traividhyam āha devety ādi tribhiḥ /",
    "GE07bhg4c17u:508": " tatra śārīram āha deveti /",
    "GE07bhg4c17u:509": " prājñā guru-vyaktiriktā anye 'pi tattva-vidaḥ /",
    "GE07bhg4c17u:510": " deva-brāhmaṇādi-pūjanaṃ śaucādikaṃ ca śārīraṃ śarīra-nirvartyaṃ tapa ucyate //14//",
    "GE07bhg4c17u:511": " madhusūdanaḥ :",
    "GE07bhg4c17u:512": " krama-prāptasya tapasaḥ sāttvikādi-bhedaṃ kathayituṃ śārīra-vācika-mānasa-bhedena tasya travidhyam āha tribhiḥ deveti /",
    "GE07bhg4c17u:513": " devā brahma-viṣṇu-śiva-sūryāgni-durgādayaḥ /",
    "GE07bhg4c17u:514": " dvijā dvijottamā brāhmaṇāḥ /",
    "GE07bhg4c17u:515": " guravaḥ pitṛ-mātr-ācāryādayaḥ /",
    "GE07bhg4c17u:516": " prājñāḥ paṇḍitāḥ vidita-veda-tad-upakaraṇārthāḥ /",
    "GE07bhg4c17u:517": " teṣāṃ pūjanaṃ praṇāma-śuśrūṣādi yathā-śāstraṃ /",
    "GE07bhg4c17u:518": " śaucaṃ mṛj-jalābhyāṃ śarīra-śodhanam /",
    "GE07bhg4c17u:519": " ārjavam akauṭilyaṃ bhāva-saṃśuddhi-śabdena mānase tapasi vakṣyati /",
    "GE07bhg4c17u:520": " śārīraṃ tv ārjavaṃ vihita-pratiṣiddhayor eka-rūpa-pravṛtti-nivṛtti-śālitvam /",
    "GE07bhg4c17u:521": " brahmacaryaṃ niṣiddha-maithuna-nivṛttiḥ /",
    "GE07bhg4c17u:522": " ahiṃsā-śāstrīya-prāṇi-pīḍanābhāvaḥ /",
    "GE07bhg4c17u:523": " ca-kārād asteyāparigrahāv api /",
    "GE07bhg4c17u:524": " śārīraṃ śarīra-pradhānaiḥ kartrādibhiḥ sādhyaṃ na tu kevalena śarīreṇa",
    "GE07bhg4c17u:525": " / pañcaite tasya hetava iti hi vakṣyati /",
    "GE07bhg4c17u:526": " itthaṃ śārīraṃ tapa ucyate //14//",
    "GE07bhg4c17u:527": " viśvanāthaḥ :",
    "GE07bhg4c17u:528": " tapasas traividhyaṃ vadana prathamaṃ sāttvikasya tapasas traividhyam āha devety ādi tribhiḥ //14//",
    "GE07bhg4c17u:529": " baladevaḥ : krama-prāptasya tapasaḥ sāttvikādi-bhedaṃ vaktuṃ tasyādau śārīrādi-bhāvena traividhyam āha deveti tribhiḥ /",
    "GE07bhg4c17u:530": " devā vasu-rudrādayo dvijā brāhmaṇa-śreṣṭhā guravo mātṛ-pitṛ-deśikāḥ prājñā vidita-veda-vedāṅgāḥ pare 'tra teṣāṃ pūjanam /",
    "GE07bhg4c17u:531": " śaucaṃ dvividham uktam /",
    "GE07bhg4c17u:532": " ārjavaṃ vihita-niṣiddhayor aikya-rūpyeṇa pravṛtti-nivṛttatvam /",
    "GE07bhg4c17u:533": " brahmacaryaṃ vihita-maithunaṃ ca /",
    "GE07bhg4c17u:534": " etac chārīraṃ śarīra-nirvartyaṃ tapaḥ //14//",
    "GE07bhg4c17u:535": " BhG 17.15",
    "GE07bhg4c17u:536": " anudvega-karaṃ vākyaṃ satyaṃ priya-hitaṃ ca yat /",
    "GE07bhg4c17u:537": " svādhyāyābhyasanaṃ caiva vāṅ-mayaṃ tapa ucyate //15//",
    "GE07bhg4c17u:538": " śrīdharaḥ : vācikaṃ tapa āha anudvegakaram iti /",
    "GE07bhg4c17u:539": " udvegaṃ bhayaṃ na karotīty anudvegakaraṃ vākyam /",
    "GE07bhg4c17u:540": " satyaṃ śrotuḥ priyam /",
    "GE07bhg4c17u:541": " hitaṃ ca pariṇāme sukha-karam /",
    "GE07bhg4c17u:542": " svādhyāyābhyasanaṃ vedābhyāsaś ca vāṅ-mayaṃ vācā nirvartyaṃ tapaḥ //15//",
    "GE07bhg4c17u:543": " madhusūdanaḥ :",
    "GE07bhg4c17u:544": " anudvega-karaṃ na kasyacid duḥkha-karaṃ,",
    "GE07bhg4c17u:545": " satyaṃ pramāṇa-mūlam abādhitārtham /",
    "GE07bhg4c17u:546": " priyaṃ śrotus tat-kāla-śruti-sukhaṃ hitaṃ pariṇāme sukha-karam /",
    "GE07bhg4c17u:547": " ca-kāro viśeṣaṇānāṃ samucchayārthaḥ /",
    "GE07bhg4c17u:548": " anudvega-karatvādi-viśeṣaṇa-catuṣṭayena viśiṣṭaṃ na tv ekenāpi viśeṣaṇena nyūnam /",
    "GE07bhg4c17u:549": " yad vākyaṃ yathā śānto bhava vatsa svādhyāyaṃ yogaṃ cānutiṣṭha tathā te śreyo bhaviṣyatīty ādi tad vāṅ-mayaṃ vācikaṃ tapaḥ śārīravat /",
    "GE07bhg4c17u:550": " svādhyāyābhyasanaṃ ca yathā-vidhi vedābhyāsaś ca vāṅ-mayaṃ tapa ucyate /",
    "GE07bhg4c17u:551": " eva-kāraḥ prāg-viśeṣaṇa-samuccayāvadhāraṇe vyākhyātavyaḥ //15//",
    "GE07bhg4c17u:552": " viśvanāthaḥ :",
    "GE07bhg4c17u:553": " anudvega-karaṃ sambodhya-bhinnānām apy unudvejakam //15//",
    "GE07bhg4c17u:554": " baladevaḥ : anudvegakaram udvegaṃ bhayaṃ kasyāpi yan na karoti /",
    "GE07bhg4c17u:555": " satyaṃ pramāṇikam /",
    "GE07bhg4c17u:556": " śrotuḥ priyam /",
    "GE07bhg4c17u:557": " pariṇāme hitaṃ ca /",
    "GE07bhg4c17u:558": " etad-viśeṣaṇa-catuṣṭayavad-vākyaṃ tathā svādhyāyasya vedābhyasanaṃ ca vāṅ-mayaṃ vācā nirvartyaṃ tapaḥ //15//",
    "GE07bhg4c17u:559": " BhG 17.16",
    "GE07bhg4c17u:560": " manaḥ-prasādaḥ saumyatvaṃ maunam ātma-vinigrahaḥ /",
    "GE07bhg4c17u:561": " bhāva-saṃśuddhir ity etat tapo mānasam ucyate //16//",
    "GE07bhg4c17u:562": " śrīdharaḥ : mānasaṃ tapa āha manaḥ-prasāda iti /",
    "GE07bhg4c17u:563": " manasaḥ prasādaḥ svacchatā /",
    "GE07bhg4c17u:564": " saumatvam akrūratā /",
    "GE07bhg4c17u:565": " maunaṃ muner bhāvaḥ /",
    "GE07bhg4c17u:566": " mananam ity arthaḥ /",
    "GE07bhg4c17u:567": " ātmano manaso vinigraho viṣayebhyaḥ pratyāhāraḥ /",
    "GE07bhg4c17u:568": " bhāva-saṃśuddhir vyavahāre māyā-rāhityam /",
    "GE07bhg4c17u:569": " ity etan mānasaṃ tapaḥ //16//",
    "GE07bhg4c17u:570": " madhusūdanaḥ :",
    "GE07bhg4c17u:571": " manasaḥ prasādaḥ svacchatā viṣaya-cintā-vyākulatva-rāhityam /",
    "GE07bhg4c17u:572": " saumyatvaṃ saumasyaṃ sarva-loka-hitaiṣitvaṃ pratiṣiddhācintanaṃ ca /",
    "GE07bhg4c17u:573": " maunaṃ muni-bhāva ekāgratayātma-cintanaṃ nididhyāsanākhyaṃ vāk-saṃyama-hetur manaḥ-saṃyamo maunam iti bhāṣyam /",
    "GE07bhg4c17u:574": " ātma-vinigraha ātmano manaso viśeṣeṇa sarva-vṛtti-nigraho nirodha-samādhir asamprajñātaḥ /",
    "GE07bhg4c17u:575": " bhāvasya hṛdayasya śuddhiḥ kāma-krodha-lobhādi-mala-nivṛttiḥ /",
    "GE07bhg4c17u:576": " punar aśuddhy-utpāda-rāhityena samyaktvena viśiṣṭā sā bhāva-śuddhiḥ /",
    "GE07bhg4c17u:577": " paraiḥ saha vyavahāra-kāle māyā-rāhityaṃ seti bhāṣyam /",
    "GE07bhg4c17u:578": " ity etad evaṃ-prakāraṃ tapo mānasam ucyate //16//",
    "GE07bhg4c17u:579": " viśvanāthaḥ : Nothing.",
    "GE07bhg4c17u:580": " baladevaḥ : manasaḥ prasādaḥ vaimalyaṃ viṣaya-smṛty-avaiyagryam /",
    "GE07bhg4c17u:581": " saumatvam akrauryam sarva-sukhecchrutvam /",
    "GE07bhg4c17u:582": " maunam ātma- mananam /",
    "GE07bhg4c17u:583": " ātmano manaso vinigraho viṣayebhyaḥ pratyāhāraḥ /",
    "GE07bhg4c17u:584": " bhāva-saṃśuddhir vyavahāre niṣkapaṭatā /",
    "GE07bhg4c17u:585": " ity etan mānasā nirvartyaṃ tapaḥ //16//",
    "GE07bhg4c17u:586": " BhG 17.17",
    "GE07bhg4c17u:587": " śraddhayā parayā taptaṃ tapas tat trividhaṃ naraiḥ /",
    "GE07bhg4c17u:588": " aphalākāṅkṣibhir yuktaiḥ sāttvikaṃ paricakṣate //17//",
    "GE07bhg4c17u:589": " śrīdharaḥ : tad evaṃ śarīra-vāṅ-manobhir nirvartyaṃ trividhaṃ tapo darśitam /",
    "GE07bhg4c17u:590": " tasya trividhasyāpi tapasaḥ sāttvikādi-bhedena traividhyam āha śraddhayetyādi-tribhiḥ /",
    "GE07bhg4c17u:591": " tat trividham api tapaḥ parayā śreṣṭhayā śraddhayā phalākāṅkṣā-śūnyair yuktair ekāgra-cittair narais taptaṃ sāttvikaṃ kathayanti //17//",
    "GE07bhg4c17u:592": " madhusūdanaḥ :",
    "GE07bhg4c17u:593": " śārīra-vācika-mānasa-bhedena trividhasyoktasya tapasaḥ sāttvikādi-bhedena traividhyam idānīṃ darśayati śraddhayeti tribhiḥ /",
    "GE07bhg4c17u:594": " tat-pūrvoktaṃ trividhaṃ śārīraṃ vācikaṃ mānasaṃ ca tapaḥ śraddhayāstikya-buddhyā",
    "GE07bhg4c17u:595": " parayā prakṛṣṭayāprāmāṇya-śaṅkākalaṅka-śūnyayā phalābhisandhi-śūnyair yuktaiḥ samāhitaiḥ",
    "GE07bhg4c17u:596": " siddhy-asiddhyor nirvikārair narair adhikāribhis taptam anuṣṭhitaṃ sāttvikaṃ paricakṣate śiṣṭāḥ //17 //",
    "GE07bhg4c17u:597": " viśvanāthaḥ :",
    "GE07bhg4c17u:598": " trividham ukta-lakṣaṇaṃ kāyika-vācika-mānasam //17//",
    "GE07bhg4c17u:599": " baladevaḥ : uktasya tapasaḥ sāttvikāditayā traividhyam āha śraddhayeti-tribhiḥ /",
    "GE07bhg4c17u:600": " tad uktaṃ trividhaṃ tapaḥ phalākāṅkṣā-śūnyair yuktair ekāgra-cittair narair parayā śraddhayā taptam anuṣṭhitaṃ sāttvikam //17//",
    "GE07bhg4c17u:601": " BhG 17.18",
    "GE07bhg4c17u:602": " satkāra-māna-pūjārthaṃ tapo dambhena caiva yat /",
    "GE07bhg4c17u:603": " kriyate tad iha proktaṃ rājasaṃ calam adhruvam //18//",
    "GE07bhg4c17u:604": " śrīdharaḥ : rājasam āha sat-kāreti /",
    "GE07bhg4c17u:605": " sat-kāraḥ sādhur ayam iti tāpaso 'yam ity ādi vāk-pūjā /",
    "GE07bhg4c17u:606": " mānaḥ pratutthānābhivādanādir daihikī pūjā /",
    "GE07bhg4c17u:607": " pūjārtha-lābhādiḥ /",
    "GE07bhg4c17u:608": " etad-arthaṃ dambhena ca yat tapaḥ kriyate /",
    "GE07bhg4c17u:609": " ataeva calam aniyatam /",
    "GE07bhg4c17u:610": " adhruvaṃ ca kṣaṇikam /",
    "GE07bhg4c17u:611": " yad evambhūtaṃ tapas tad iha rājasaṃ proktam //18//",
    "GE07bhg4c17u:612": " madhusūdanaḥ :",
    "GE07bhg4c17u:613": " satkāraḥ sādhur ayaṃ tapasvī brāhmaṇa ity evam avivekibhiḥ kriyamāṇā stutiḥ /",
    "GE07bhg4c17u:614": " mānaḥ pratyutthānābhivādanādiḥ /",
    "GE07bhg4c17u:615": " pūjā pāda-prakṣālanārcana-dhana-dānādiḥ /",
    "GE07bhg4c17u:616": " tad-arthaṃ dambhenaiva ca kevalaṃ dharma-dhvajitvenaiva ca na tv āstikya-buddhyā yat tapaḥ kriyate tad rājasaṃ proktaṃ śiṣṭaiḥ /",
    "GE07bhg4c17u:617": " ihāsminn eva loke phaladaṃ na pāralaukikaṃ calam atyalpa-kāla-sthāyi-phalam /",
    "GE07bhg4c17u:618": " adhruvaṃ phala-janakatā-niyama-śūnyam //18//",
    "GE07bhg4c17u:619": " viśvanāthaḥ :",
    "GE07bhg4c17u:620": " sat-kāraḥ sādhur ayam ity anyaḥ kartavyā vāk-pūjā /",
    "GE07bhg4c17u:621": " mānaḥ pratutthānābhivādanādibhir anyaiḥ kartavyā daihikī pūjā /",
    "GE07bhg4c17u:622": " pūjā anyair dīyamānair dhanādibhir bhāvinī vā mānasī pūjā tad artham /",
    "GE07bhg4c17u:623": " dambhena ca yat kriyate tad rājasaṃ tapaḥ /",
    "GE07bhg4c17u:624": " calam kiñcit-kālikam /",
    "GE07bhg4c17u:625": " adhruvam aniyata-satkārādi-phalakam //18//",
    "GE07bhg4c17u:626": " baladevaḥ : sat-kāraḥ sādhur ayaṃ tapasvīti stutiḥ /",
    "GE07bhg4c17u:627": " mānaḥ pratutthānādir ādaraḥ /",
    "GE07bhg4c17u:628": " pūjā caraṇa-prakṣālana-dhan-dānadis tad-arthaṃ yat tapo dambhena ca kriyate tad rājasaṃ proktam /",
    "GE07bhg4c17u:629": " calaṃ kiñcit-kālikam /",
    "GE07bhg4c17u:630": " adhruvam aniyata-satkārādi-phalakam //18//",
    "GE07bhg4c17u:631": " BhG 17.19",
    "GE07bhg4c17u:632": " mūḍha-grāheṇātmano yat pīḍayā kriyate tapaḥ /",
    "GE07bhg4c17u:633": " parasyotsādanārthaṃ vā tat tāmasam udāhṛtam //19//",
    "GE07bhg4c17u:634": " śrīdharaḥ : tāmasaṃ tapa āha mūḍheti /",
    "GE07bhg4c17u:635": " mūḍha-grāheṇāviveka-kṛtena durāgraheṇātmanā pīḍayā yat tapaḥ kriyate /",
    "GE07bhg4c17u:636": " parasyotsādanārthaṃ vā anyasya vināśārtham abhicāra-rūpaṃ tat tāmasam udāhṛtaṃ kathitam //19//",
    "GE07bhg4c17u:637": " madhusūdanaḥ :",
    "GE07bhg4c17u:638": " mūḍha-grāheṇāvivekātiśaya-kṛtena durāgraheṇātmano dehendriya-saṃghātasya pīḍayā yat",
    "GE07bhg4c17u:639": " tapaḥ kriyate parasyotsādanārthaṃ vānyasya vināśārtham abhicāra-rūpaṃ vā tat tāmasam",
    "GE07bhg4c17u:640": " udāhṛtaṃ śiṣṭaiḥ //19 //",
    "GE07bhg4c17u:641": " viśvanāthaḥ :",
    "GE07bhg4c17u:642": " mūḍha-grāheṇa mauḍhya-grahaṇena /",
    "GE07bhg4c17u:643": " parasyotsādanārthaṃ vināśārtham //19//",
    "GE07bhg4c17u:644": " baladevaḥ : mūḍha-grāheṇāvivekajena durāgraheṇātmanā dehendriyādeḥ pīḍayā ca yat tapaḥ parasyotsādanārthaṃ vināśāya vā kriyate tat tāmasam //19//",
    "GE07bhg4c17u:645": " BhG 17.20",
    "GE07bhg4c17u:646": " dātavyam iti yad dānaṃ dīyate 'nupakāriṇe /",
    "GE07bhg4c17u:647": " deśe kāle ca pātre ca tad dānaṃ sāttvikaṃ smṛtam //20//",
    "GE07bhg4c17u:648": " śrīdharaḥ : pūrvaṃ pratijñātam eva dānasya traividhyam āha dātavyam iti /",
    "GE07bhg4c17u:649": " dātavyam evety evaṃ niścayena yad dānaṃ dīyate 'nupakāriṇe pratyupakāra-samarthāya /",
    "GE07bhg4c17u:650": " deśe kurukṣetrādau kāle grahaṇādau /",
    "GE07bhg4c17u:651": " pātre ceti deśa-kāla-sāhacaryāt saptamī prayuktā /",
    "GE07bhg4c17u:652": " pātre pātra-bhūtāya tapaḥ-śrutādi-sampannāya brāhmaṇāyety arthaḥ /",
    "GE07bhg4c17u:653": " yad vā pātra iti tṛj-antam /",
    "GE07bhg4c17u:654": " rakṣakāyety arthaḥ /",
    "GE07bhg4c17u:655": " caturthy evaiṣā /",
    "GE07bhg4c17u:656": " sa hi sarvasmād āpad-gaṇād dātāraṃ pātīti pātā /",
    "GE07bhg4c17u:657": " tasmai yad evambhūtaṃ dānaṃ tat sāttvikam //20//",
    "GE07bhg4c17u:658": " madhusūdanaḥ :",
    "GE07bhg4c17u:659": " idānīṃ krama-prāptasya dānasya traividhyaṃ darśayati dātavyam iti tribhiḥ /",
    "GE07bhg4c17u:660": " dātavyam eva śāstra-condanā-vaśād ity evaṃ niścayena na tu phalābhisandhinā yad dānaṃ tulā-puruṣādi dīyate 'nupakāriṇe pratyupakārājanakāya",
    "GE07bhg4c17u:661": " deśe puṇye kurukṣetrādau kāle ca puṇye sūryoparāgādau /",
    "GE07bhg4c17u:662": " pātre ceti caturthy-arthe saptamī /",
    "GE07bhg4c17u:663": " kīdṛśāyānupakāriṇe dīyate pātrāya ca vidyā-tapo-yuktāya /",
    "GE07bhg4c17u:664": " pātra rakṣakāyeti vā /",
    "GE07bhg4c17u:665": " vidyā-tapobhyām ātmano dātuś ca pālana-kṣama eva pratigṛhṇīyād iti śāstrāt /",
    "GE07bhg4c17u:666": " tad evaṃ-bhūtaṃ dānaṃ sāttvikaṃ smṛtam //20//",
    "GE07bhg4c17u:667": " viśvanāthaḥ :",
    "GE07bhg4c17u:668": " dātavyam ity evaṃ niścayena /",
    "GE07bhg4c17u:669": " na tu phalābhisandhinā yad dānam //20//",
    "GE07bhg4c17u:670": " baladevaḥ : atha dānasya traividhyam āha dātavyam iti /",
    "GE07bhg4c17u:671": " niścayena yad dānam anupakāriṇe pātre vidyā-tapobhyāṃ dātū rakṣakāya brāhmaṇāya yad dīyate tad dānaṃ sāttvikam /",
    "GE07bhg4c17u:672": " anupakāriṇe pratyupakāram anuddiśyety arthaḥ /",
    "GE07bhg4c17u:673": " deśe tīrthe kāle ca saṅkrānty-ādau //20//",
    "GE07bhg4c17u:674": " BhG 17.21",
    "GE07bhg4c17u:675": " yat tu pratyupakārārthaṃ phalam uddiśya vā punaḥ /",
    "GE07bhg4c17u:676": " dīyate ca parikliṣṭaṃ tad dānaṃ rājasaṃ smṛtam //21//",
    "GE07bhg4c17u:677": " śrīdharaḥ : rājasaṃ dānam āha yad iti /",
    "GE07bhg4c17u:678": " kālāntare 'yaṃ māṃ pratyupakariṣyatīty evam arthaṃ phalaṃ vā svargādikam uddiśya",
    "GE07bhg4c17u:679": " yat punar dānaṃ dīyate parikliṣṭaṃ citta-kleśa-yuktaṃ yathā bhavati evambhūtaṃ tad",
    "GE07bhg4c17u:680": " dānaṃ rājasam udāhṛtam //21 //",
    "GE07bhg4c17u:681": " madhusūdanaḥ :",
    "GE07bhg4c17u:682": " pratyupakārārthaṃ kālāntare mām ayaṃ upakariṣyatīty evam dṛṣṭārthaṃ phalaṃ vā svargādikam",
    "GE07bhg4c17u:683": " uddiśya yat punar dānaṃ sāttvika-vilakṣaṇaṃ dīyate parikliṣṭaṃ ca katham etāvad vyayitam",
    "GE07bhg4c17u:684": " iti paścāt tāpa-yuktaṃ yathā bhavaty evaṃ ca yad dīyate tad dānaṃ rājasam udāhṛtam //21 //",
    "GE07bhg4c17u:685": " viśvanāthaḥ :",
    "GE07bhg4c17u:686": " para-kliṣṭaṃ katham etāvad vyayitam iti paścāt-tāpa-yuktam /",
    "GE07bhg4c17u:687": " yad vā ditsāyāṃ abhāve 'pi gurv-ādyājñānrodha-vaśād eva dattam /",
    "GE07bhg4c17u:688": " parikliṣṭam akalyāṇa-dravya-karmakam //21//",
    "GE07bhg4c17u:689": " baladevaḥ : yat tu pratupakārārthaṃ dṛṣṭa-phalārthaṃ phalaṃ vā svargādikam adṛṣṭam uddiśyānusandhāya dīyate tad dānaṃ rājasam /",
    "GE07bhg4c17u:690": " parikliṣṭaṃ katham etāvad vyayitavyam iti paścāt-tāpa-yuktaṃ yathā syāt tathā guru-vākyānurodhād vā yad dīyate tad rājasam //21//",
    "GE07bhg4c17u:691": " BhG 17.22",
    "GE07bhg4c17u:692": " adeśakāle yad dānam apātrebhyaś ca dīyate /",
    "GE07bhg4c17u:693": " asatkṛtam avajñātaṃ tat tāmasam udāhṛtam //22//",
    "GE07bhg4c17u:694": " śrīdharaḥ : tāmasaṃ dānam āha adeśeti /",
    "GE07bhg4c17u:695": " adeśe 'śuci-sthāne /",
    "GE07bhg4c17u:696": " akāle aśaucādi-samaye /",
    "GE07bhg4c17u:697": " apātrebhyo viṭa-naṭa-nartakādibhyaḥ /",
    "GE07bhg4c17u:698": " yad dānaṃ dīyate deśa-kāla-pātra-sampattāv apy asat-kṛtaṃ pāda-prakṣālanādi-satkāra-śūnyam /",
    "GE07bhg4c17u:699": " avajñātaṃ pātra-tiraskāra-yuktam /",
    "GE07bhg4c17u:700": " evambhūtaṃ dānaṃ tāmasam udāhṛtam //22//",
    "GE07bhg4c17u:701": " madhusūdanaḥ :",
    "GE07bhg4c17u:702": " adeśe svato durjana-saṃsargād vā pāpa-hetāv aśuci-sthāne /",
    "GE07bhg4c17u:703": " akāle puṇya-hetutvenāprasiddhe yasmin kasmiṃścit /",
    "GE07bhg4c17u:704": " aśauca-kāle vā /",
    "GE07bhg4c17u:705": " apātrebhyaś ca vidyā-tapo-rahitebhyo naṭa-viṭādibhyo yad dānaṃ dīyate deśa-kāla-pātra-sampattāv",
    "GE07bhg4c17u:706": " api asat-kṛtaṃ priya-bhāṣaṇa-pāda-prakṣālana-pūjādi-satkāra-śūnyam avajñānaṃ pātra-paribhava-yuktaṃ",
    "GE07bhg4c17u:707": " ca tad dānaṃ tāmasam udāhṛtam //22 //",
    "GE07bhg4c17u:708": " viśvanāthaḥ :",
    "GE07bhg4c17u:709": " asatkāro 'vajñāyāḥ phalam //22//",
    "GE07bhg4c17u:710": " baladevaḥ : adeśe 'śuci-sthāne /",
    "GE07bhg4c17u:711": " akāle 'śuci-samaye /",
    "GE07bhg4c17u:712": " yad apātrebhyo naṭādibhyo dīyate,",
    "GE07bhg4c17u:713": " deśādi-sampattāv api yad asatkṛtaṃ caraṇa-prakṣālanādi-satkāra-śūnyam avajñātaṃ tūṅkārādy-anādara-bhāṣaṇopetaṃ ca yad dānaṃ tat tāmasam //22//",
    "GE07bhg4c17u:714": " BhG 17.23-24",
    "GE07bhg4c17u:715": " oṃ tat sad iti nirdeśo brahmaṇas trividhaḥ smṛtaḥ /",
    "GE07bhg4c17u:716": " brāhmaṇās tena vedāś ca yajñāś ca vihitāḥ purā //23//",
    "GE07bhg4c17u:717": " tasmād om ity udāhṛtya yajña-dāna-tapaḥ-kriyāḥ /",
    "GE07bhg4c17u:718": " pravartante vidhānoktāḥ satataṃ brahma-vādinām //24//",
    "GE07bhg4c17u:719": " śrīdharaḥ : nanv evaṃ vicāryamāṇe sarvam api yajña-tapo-dānādi rājasa-tāmasa-prāyam",
    "GE07bhg4c17u:720": " eveti vyartho yajñādi-prayāsa ity āśaṅkya tathāvidhasyāpi sāttvikatvopapādanāt prakāraṃ",
    "GE07bhg4c17u:721": " darśayitum āha om iti /",
    "GE07bhg4c17u:722": " oṃ tat sad iti trividho brahmaṇaḥ paramātmano nirdeśo nāma-vyapadeśaḥ smṛtaḥ śiṣṭaiḥ /",
    "GE07bhg4c17u:723": " tatra tāvad om iti brahma ity ādi śruti-prasiddher om iti brahmaṇo nāma /",
    "GE07bhg4c17u:724": " jagat-kāraṇatvenāti-prasiddhatvād aviduṣāṃ parokṣatvāc ca tac-chabdo 'pi brahmaṇo nāma /",
    "GE07bhg4c17u:725": " paramārtha-sattva-sādhutva-praśastatvādibhiḥ sac-chabdo 'pi brahmaṇo nāma /",
    "GE07bhg4c17u:726": " sad eva saumyedam agra āsīt ity ādi śruteḥ /",
    "GE07bhg4c17u:727": " ayaṃ trividho 'pi nāma nirdeśena brāhmaṇāś ca vedāś ca yajñāś purā sṛṣṭy-ādau vihitā vidhātrā nirmitāḥ /",
    "GE07bhg4c17u:728": " saguṇī-kṛtā iti vā /",
    "GE07bhg4c17u:729": " yathā yasyāyaṃ trividho nirdeśas tena paramātmanā brāhmaṇādayaḥ",
    "GE07bhg4c17u:730": " pavitratamāḥ sṛṣṭāḥ /",
    "GE07bhg4c17u:731": " tasmāt tasyāyaṃ trividho nirdeśo 'tipraśasta ity arthaḥ //23//",
    "GE07bhg4c17u:732": " idānīṃ pratyekam oṅkārādīnāṃ prāśastyaṃ darśayiṣyann oṅkārasya tad evāha tasmād iti /",
    "GE07bhg4c17u:733": " yasmād evaṃ brahmaṇo nirdeśaḥ praśastas tasmād om ity udāhṛtya uccārya kṛtā veda-vādināṃ yajñādyāḥ śāstroktāḥ kriyāḥ satataṃ sarvadā aṅga-vaikalye 'pi prakarṣeṇa vartante /",
    "GE07bhg4c17u:734": " saguṇā bhavantīty arthaḥ //24//",
    "GE07bhg4c17u:735": " madhusūdanaḥ :",
    "GE07bhg4c17u:736": " tad evam āhāra-yajña-tapo-dānānāṃ traividhya-kathanena sāttvikāni tāny ādeyāni rājasa-tāmasāni tu parihartavyānīty uktam /",
    "GE07bhg4c17u:737": " tatrāhārasya dṛṣṭārthatvena nāsty aṅga-vaiguṇyena phalābhāva-śaṅkā /",
    "GE07bhg4c17u:738": " yajña-tapo-dānānāṃ tv adṛṣṭārthānām aṅga-vaiguṇyād apūrvānutpattau phalābhāvaḥ syād",
    "GE07bhg4c17u:739": " iti sāttvikānī̀am api teṣām ānarthakyaṃ prāptaṃ pramāda-bahulatvād anuṣṭhātṝṇām atas",
    "GE07bhg4c17u:740": " tad-vaiguṇya-parihārārya oṃ tat sad iti bhagavan-nāmoccāraṇa-rūpaṃ sāmānya-prāyaścittaṃ",
    "GE07bhg4c17u:741": " parama-kāruṇikatayopadiśati bhagavān om iti /",
    "GE07bhg4c17u:742": " oṃ tat sad ity evaṃ-rūpo brahmaṇaḥ paramātmano nirdeśo nirdiśyate 'neneti nirdeśaḥ pratipādaka-śabdo nāmeti yāvat /",
    "GE07bhg4c17u:743": " trividhas tisro vidhā avayavā yasya sa trividhaḥ smṛto vedānta-vidbhiḥ /",
    "GE07bhg4c17u:744": " eka-vacanāt try-avayavam ekaṃ nāma",
    "GE07bhg4c17u:745": " praṇavavat /",
    "GE07bhg4c17u:746": " yasmāt pūrvair maharṣibhir ayaṃ brahmaṇo nirdeśaḥ smṛtas tasmād idānīntanair api smartavya iti vidhir atra kalpyate /",
    "GE07bhg4c17u:747": " vaṣaṭ-kartuḥ prathama-bhakṣa ity ādiṣv iva vacanāni tv apūrvatvād iti nyāyāt /",
    "GE07bhg4c17u:748": " yajña-dāna-tapaḥ-kriyā-saṃyogāc cāsya tad avaiguṇyam eva phalaṃ ṣṭāśva-dagdha-ratha-vat-parasparākāṅkṣayā kalpyate /",
    "GE07bhg4c17u:749": " pramādāt kurvatāṃ karma pracyavetādhvareṣu yat /",
    "GE07bhg4c17u:750": " smaraṇād eva tad viṣṇoḥ sampūrṇaṃ syād iti śrutiḥ //",
    "GE07bhg4c17u:751": " iti smṛtes tathaiva śiṣṭācārāc ca /",
    "GE07bhg4c17u:752": " brahmaṇo nirdeśaḥ stūyate karma-vaiguṇya-parihāra-sāmarthya-kathanāya /",
    "GE07bhg4c17u:753": " brāhmaṇā iti traivarṇikopalakṣaṇam /",
    "GE07bhg4c17u:754": " brāhmaṇādyāḥ kartāro vedāḥ karaṇāni yajñāḥ karmāṇi tena brahmaṇo nirdeśena karaṇa-bhūtena purā vihitāḥ prajāpatinā /",
    "GE07bhg4c17u:755": " tasmād yajñādi-sṛṣṭi-hetutvena tad-vaiguṇya-parihāra-samartho mahā-prabhāvo 'yaṃ nirdeśa ity arthaḥ //23//",
    "GE07bhg4c17u:756": " idānīm a-kāra-u-kāra-ma-kāra-vyākhyānena tat-samudāyoṃkāra-vyākhyānavad oṃkāra-tac-chabda-sac-chabda-vyākhyānena",
    "GE07bhg4c17u:757": " tat-samudāya-rūpaṃ brahmaṇo nirdeśaṃ stuty-atiśayāya vyākhyātum ārabhate caturbhiḥ /",
    "GE07bhg4c17u:758": " tatra prathamam oṃkāraṃ vyācaṣṭe tasmād iti /",
    "GE07bhg4c17u:759": " yasmād om iti brahma ity ādiṣu śrutiṣv om iti brahmaṇo nāma prasiddhaṃ tasmād om",
    "GE07bhg4c17u:760": " ity udāhṛtyoṃkāroccāraṇānantaraṃ vidhānoktā vidhi-śāstra-bodhitā brahma-vādināṃ veda-vādināṃ",
    "GE07bhg4c17u:761": " yajña-dāna-tapaḥ-kriyāḥ satataṃ pravartante prakṛṣṭatayā vaiguṇya-rāhityena vartante /",
    "GE07bhg4c17u:762": " yasyaikāvayavoccāraṇād apy avaiguṇyaṃ kiṃ punas tasya sarvasyoccāraṇād iti stuty-atiśayaḥ //24//",
    "GE07bhg4c17u:763": " viśvanāthaḥ :",
    "GE07bhg4c17u:764": " tad evaṃ tapo-yajñādīnāṃ traividhyaṃ sāmānyato manuṣya-mātram adhikṛtyoktam /",
    "GE07bhg4c17u:765": " tatra ye sāttvikeṣv api madhye brahma-vādinas teṣāṃ tu brahma-nirdeśa-pūrvakā eva yajñādayo bhavantīty āha oṃ tat sad ity evaṃ brahmaṇo nirdeśo nāmnā vyapadeśaḥ smṛtaḥ /",
    "GE07bhg4c17u:766": " śiṣṭair deśitaḥ /",
    "GE07bhg4c17u:767": " tatra om iti sarva-śrutiṣu prasiddham eva brahmaṇo nāma /",
    "GE07bhg4c17u:768": " jagat-kāraṇatvenātiprasiddher atan-nirasanena ca prasiddhes tad iti ca /",
    "GE07bhg4c17u:769": " sad eva saumyedam agra āsīt iti śruteḥ sad iti ca /",
    "GE07bhg4c17u:770": " yasmāt oṃ tat sat śabda-vācyena brahmaṇaiva brāhmaṇā vedā yajñāś ca vihitāḥ kṛtās",
    "GE07bhg4c17u:771": " tasmāt om iti brahmaṇo nāmodāhṛtyoccārya vartamānānāṃ brahma-vādināṃ yajñādayaḥ pravartante //23-24 //",
    "GE07bhg4c17u:772": " baladevaḥ : tad evaṃ tapo-yajña-tapo-dānānāṃ traividhya-kathanena sāttvikānāṃ teṣām upadeyatvaṃ,",
    "GE07bhg4c17u:773": " rājasādīnāṃ heyatvaṃ ca darśitam /",
    "GE07bhg4c17u:774": " atha sāttvikādhikāriṇāṃ yajñādīni viṣṇu-nāma-pūrvakāṇy evabhavantīty ucyate om iti /",
    "GE07bhg4c17u:775": " om ity ādikas trividho brahmaṇo viṣṇor nirdeśo nāma-dheyaṃ śiṣṭaiḥ smṛtaḥ /",
    "GE07bhg4c17u:776": " om ity etad brahmaṇo nediṣṭaṃ nāma iti śruteḥ /",
    "GE07bhg4c17u:777": " om ity ekaṃ nāma /",
    "GE07bhg4c17u:778": " tat tvam asi iti śruteḥ tad iti dvitīyaṃ nāma /",
    "GE07bhg4c17u:779": " sad eva saumya iti śruteḥ sad iti tṛtīyaṃ nāma /",
    "GE07bhg4c17u:780": " upalakṣaṇam idam /",
    "GE07bhg4c17u:781": " viṣṇv-ādi-nāmnāṃ tena trividhena nirdeśena brāhmaṇā vedā yajñāś ca purā caturmukhena",
    "GE07bhg4c17u:782": " vihitāḥ prakaṭitās tasmān mahā-prabhāvo 'yaṃ nirdeśas tat-pūrvakāṇāṃ yajñādīnāṃ nāṅga-vaiguṇyam /",
    "GE07bhg4c17u:783": " tena phala-vaiguṇyaṃ ca neti //23//",
    "GE07bhg4c17u:784": " yasmād evaṃ tasmād om iti nirdeśam udāhṛtyoccāryānuṣṭhitā brahma-vādināṃ sāttvikānāṃ trai-varṇikānāṃ yajñādyāḥ kriyāḥ pravartante /",
    "GE07bhg4c17u:785": " aṅga-vaikalye 'pi sāṅgatāṃ bhajantīti //24//",
    "GE07bhg4c17u:786": " BhG 17.25",
    "GE07bhg4c17u:787": " tad ity anabhisaṃdhāya phalaṃ yajña-tapaḥ-kriyāḥ /",
    "GE07bhg4c17u:788": " dāna-kriyāś ca vividhāḥ kriyante mokṣa-kāṅkṣibhiḥ //25//",
    "GE07bhg4c17u:789": " śrīdharaḥ : dvitīyaṃ nāma prastautīti tad iti tad ity udāhṛtya iti pūrvasyānuṣaṅgaḥ /",
    "GE07bhg4c17u:790": " tad ity udāhṛtyoccārya śuddha-cittair mokṣa-kāṅkṣibhiḥ puruṣaiḥ phalābhisandhim akṛtvā yajñādyāḥ kriyāḥ kriyante /",
    "GE07bhg4c17u:791": " ataś citta-śodhana-dvāreṇa phala-saṅkalpa-tyajanena mumukṣutva-sampādakatvāt tac-chabda-nirdeśaḥ praśasta ity arthaḥ //25//",
    "GE07bhg4c17u:792": " madhusūdanaḥ :",
    "GE07bhg4c17u:793": " dvitīyaṃ tac-chabdaṃ vyācaṣṭe tad iti /",
    "GE07bhg4c17u:794": " tattvam asi ity ādi-śruti-prasiddhaṃ tad iti brahmaṇo nāmodāhṛtya phalam anabhisandhāyāntaḥ-karaṇa-śuddhy-arthaṃ",
    "GE07bhg4c17u:795": " yajña-tapaḥ-kriyā dāna-kriyāś ca vividhā mokṣa-kāṅkṣibhiḥ kriyante tasmād atipraśastam etat //25 //",
    "GE07bhg4c17u:796": " viśvanāthaḥ :",
    "GE07bhg4c17u:797": " tad ity udāhṛtyeti pūrvasyānuṣaṅgaḥ /",
    "GE07bhg4c17u:798": " anabhisandhāya phalābhisandhim akṛtvā //25//",
    "GE07bhg4c17u:799": " baladevaḥ : tad iti nirdeśam udāhṛtya phalam anabhisandhāya yajñādī-kriyā mokṣa-kāṅkṣibhis taiḥ kriyante anuṣṭhīyante /",
    "GE07bhg4c17u:800": " niṣkāmatayā mumukṣā-sampādanān mahā-prabhāvas tac-chabdaḥ //26//",
    "GE07bhg4c17u:801": " BhG 17.26-27",
    "GE07bhg4c17u:802": " sad-bhāve sādhu-bhāve ca sad ity etat prayujyate /",
    "GE07bhg4c17u:803": " praśaste karmaṇi tathā sac-chabdaḥ pārtha yujyate //26//",
    "GE07bhg4c17u:804": " yajñe tapasi dāne ca sthitiḥ sad iti cocyate /",
    "GE07bhg4c17u:805": " karma caiva tad-arthīyaṃ sad ity evābhidhīyate //27//",
    "GE07bhg4c17u:806": " śrīdharaḥ : sac-chabdasya prāśastyam āha sad-bhāva iti dvābhyām /",
    "GE07bhg4c17u:807": " sad-bhāve 'stitve /",
    "GE07bhg4c17u:808": " deva-dattasya putrādikam astīty asminn arthe /",
    "GE07bhg4c17u:809": " sādhu-bhāve ca sādhutve /",
    "GE07bhg4c17u:810": " deva-dattasya putrādi śreṣī̀oham ity asminn arthe /",
    "GE07bhg4c17u:811": " sad ity etat padaṃ prayujyate /",
    "GE07bhg4c17u:812": " praśaste māṅgalike vivāhādi-karmaṇi ca sad idaṃ karmeti sac-chabdo yujyate prayujyate /",
    "GE07bhg4c17u:813": " saṅgacchata iti vā //26//",
    "GE07bhg4c17u:814": " kiṃ ca yajña iti /",
    "GE07bhg4c17u:815": " yajñādiṣu ca yā sthitis tātparyenāvasthānaṃ tad api sad ity ucyate /",
    "GE07bhg4c17u:816": " yasya cedaṃ nāma-trayaṃ sa eva paramātmā arthaḥ phalaṃ yasya tat-tad-arthaṃ karma-pūjopahāra-gṛhāṅgana-parimārjanopalepana-raṅga-māṅgalikādi-kriyā",
    "GE07bhg4c17u:817": " tat-siddhaye yad anyat karma kriyata udyāna-śāli-kṣetra-dhanārjanādi-viṣayaṃ tat",
    "GE07bhg4c17u:818": " karma tad-arthīyam /",
    "GE07bhg4c17u:819": " tac cātivyavahitam api sad ity evābhidhīyate /",
    "GE07bhg4c17u:820": " yasmād evam ati-praśastam etan nāma-trayaṃ tasmād etat sarva-karma-sādguṇyārthaṃ kīrayed iti tātparyārthaḥ /",
    "GE07bhg4c17u:821": " atra cārthavādānupapattyā vidhiḥ kalpyate /",
    "GE07bhg4c17u:822": " vidheyaṃ stūyate vastv iti nyāyāt /",
    "GE07bhg4c17u:823": " apare tu pravartante vidhinoktāḥ kriyante mokṣa-kāṅkṣibhiḥ ity ādi vartamānopadeśaḥ samidhā yajatīty ādivad vidhitayā pariṇamanīya ity āhuḥ",
    "GE07bhg4c17u:824": " tat tu sad-bhāve sādhu-bhāve cety ādiṣu prāptārthatvān na saṅgacchata iti",
    "GE07bhg4c17u:825": " pūrvokta-krameṇa vidhi-kalpanaiva jyāyasī //27//",
    "GE07bhg4c17u:826": " madhusūdanaḥ :",
    "GE07bhg4c17u:827": " tṛtīyaṃ sac-cabdaṃ vyācaṣṭe sad-bhāva iti dvābhyām /",
    "GE07bhg4c17u:828": " sad eva somyedam agra āsīt ity ādi-śruti-prasiddhaṃ sad ity etad brahmaṇo nāma sad-bhāve",
    "GE07bhg4c17u:829": " 'vidyamānatva-śaṅkāyāṃ vidyamānatve sādhu-bhāve cāsādhutva-śaṅkāyāṃ sādhutve caprayujyate śiṣṭaiḥ /",
    "GE07bhg4c17u:830": " tasmād vaiguṇya-parihāreṇa yajñādeḥ sādhutvaṃ tat-phalasya ca vidyamānatvaṃ kartuṃ kṣamam etad ity arthaḥ /",
    "GE07bhg4c17u:831": " tathā sad-bhāva-sādhu-bhāvayor iva praśaste 'pratibandhenāśu-sukha-janake māṅgalike karmaṇi vivāhādau sac-chabdo he pārtha yujyate prayujyate",
    "GE07bhg4c17u:832": " tasmād apratibandhenāśu-phala-janakatvaṃ vaiguṇya-parihāreṇa yajñādeḥ samartham etan nāmeti praśastataram etad ity arthaḥ //26//",
    "GE07bhg4c17u:833": " yajñe tapasi dāne ca yā sthitis tat-paratayāvasthitir niṣṭhā sāpi sad ity ucyate vidvadbhiḥ /",
    "GE07bhg4c17u:834": " karma caiva tad-arthīyaṃ teṣu yajña-dāna-tapo-rūpeṣv artheṣu bhavaṃ tad-anukūlam",
    "GE07bhg4c17u:835": " eva ca karma tad-arthīyaṃ bhagavad-arpaṇa-buddhyā kriyamāṇaṃ karma vā tad-arthīyaṃ",
    "GE07bhg4c17u:836": " sad ity evābhidhīyate /",
    "GE07bhg4c17u:837": " tasmāt sad iti nāma karma-vaiguṇyāpanodana-samarthaṃ praśastataram /",
    "GE07bhg4c17u:838": " yasyaikaiko 'vayavo 'py etādṛśaḥ kiṃ vaktavyaṃ tat-samudāyasya oṃ tat sad iti nirdeśasya māhātmyam iti saṃpiṇḍitārthaḥ //27//",
    "GE07bhg4c17u:839": " viśvanāthaḥ :",
    "GE07bhg4c17u:840": " brahma-vācakaḥ sac-chabdaḥ praśasteṣv api vartate /",
    "GE07bhg4c17u:841": " tasmāt praśasta-mātre karmaṇi prākṛte 'prākṛte 'pi sac-chabdaḥ prayoktavya ity āśayenāha sad-bhāva iti dvābhyām /",
    "GE07bhg4c17u:842": " sad-bhāve brahmatve sādhu-bhāve brahma-vāditve prayujyate saṅgacchata ity arthaḥ /",
    "GE07bhg4c17u:843": " yajñādau sthitir yajñādi-tātparyeṇāvasthānam ity arthaḥ /",
    "GE07bhg4c17u:844": " tad-arthīyaṃ karma brahmacaryopayogi yat karma bhagavan-mandira-mārjanādikam tad api //26-27//",
    "GE07bhg4c17u:845": " baladevaḥ : sad iti nirdeśaḥ praśasteṣv arthāntareṣu vartate tasmāt praśaste karma-mātre sa prayojya iti bhāvenāha sad-bhāva iti dvābhyām /",
    "GE07bhg4c17u:846": " sad-bhāve brahma-bhāve sādhu-bhāve ca brahma-jñatve 'bhidhāyakatayā sac-chabdaḥ prayujyate sad eva saumya ity ādau /",
    "GE07bhg4c17u:847": " satāṃ prasaṅgāt ity ādau ca /",
    "GE07bhg4c17u:848": " tathā praśaste upanayana-vivāhādike ca māṅgalike karmaṇi sac-chabdo yujyate saṅgacchate /",
    "GE07bhg4c17u:849": " yajñādau yā teṣāṃ sthitis tātparyeṇāvasthitis tad api sad ity ucyate /",
    "GE07bhg4c17u:850": " yasyedaṃ nāma-trayaṃ tad-arthīyaṃ karma ca tan-mandira-nirmāṇa-tad-vimārjanādi sad ity abhidhīyate /",
    "GE07bhg4c17u:851": " atra trividho 'yaṃ nirdeśaḥ smartavya iti vidhiḥ kalpyate /",
    "GE07bhg4c17u:852": " vaṣaṭ-kartuḥ prathamaṃ bhakṣyaḥ ity ādāv iva vacanāni tv apūrvatvād iti nyāyād yajña-dānādi-saṃyogāc cāsya tad-vaiguṇyam eva phalam /",
    "GE07bhg4c17u:853": " pramādāt kurvatāṃ karma pracyavetādhvareṣu yat /",
    "GE07bhg4c17u:854": " smaraṇād eva tad viṣṇoḥ sampūrṇaṃ syād iti śrutiḥ //",
    "GE07bhg4c17u:855": " iti smaraṇāc ca //26-27//",
    "GE07bhg4c17u:856": " BhG 17.28",
    "GE07bhg4c17u:857": " aśraddhayā hutaṃ dattaṃ tapas taptaṃ kṛtaṃ ca yat /",
    "GE07bhg4c17u:858": " asad ity ucyate pārtha na ca tat pretya no iha //28//",
    "GE07bhg4c17u:859": " śrīdharaḥ : idānīṃ sarva-karmasu śraddhayaiva praṛtty-artham aśraddhayā kṛtaṃ sarvaṃ nindati aśraddhayeti /",
    "GE07bhg4c17u:860": " aśraddhayā hutaṃ havanam /",
    "GE07bhg4c17u:861": " dattaṃ dānam /",
    "GE07bhg4c17u:862": " tapas taptaṃ nirvartitam /",
    "GE07bhg4c17u:863": " yac cānyad api kṛtaṃ karma /",
    "GE07bhg4c17u:864": " tat sarvam asad ity ucyate yatas tat pretya lokāntare na phalati viguṇatvāt /",
    "GE07bhg4c17u:865": " no iha na ca asmin loke phalati ayaśaskatvāt /",
    "GE07bhg4c17u:866": " rajas-tamo-mayīṃ tyaktvā śraddhāṃ sattva-mayīṃ śritaḥ /",
    "GE07bhg4c17u:867": " tattva-jñāne 'dhikārī syād iti saptadaśe sthitam //",
    "GE07bhg4c17u:868": " iti śrī-śrīdhara-svāmi-kṛtāyāṃ bhagavad-gītā-ṭīkāyāṃ subodhinyāṃ",
    "GE07bhg4c17u:869": " śraddhā-traya-vibhāga-yogo nāma saptadaśo 'dhyāyaḥ //17//",
    "GE07bhg4c17u:870": " madhusūdanaḥ :",
    "GE07bhg4c17u:871": " yady ālasyādinā śāstrīyaṃ vidhim utsṛjya śraddadhānatayaiva vṛddha-vyavahāra-mātreṇa",
    "GE07bhg4c17u:872": " yajña-tapo-dānādi kurvatāṃ pramādād vaiguṇyaṃ prāpta oṃ tat sad iti brahma-nirdeśena",
    "GE07bhg4c17u:873": " tat-parihāras tarhy aśraddadhānatayā śāstrīyaṃ vidhim utsṛjya kāma-kāreṇa yat kiṃcid",
    "GE07bhg4c17u:874": " yajñādi kurvatām asurāṇām api tenaiva vaiguṇya-parihāraḥ syād iti kṛtaṃ śraddhayā",
    "GE07bhg4c17u:875": " sāttvikatva-hetu-bhūtayety ata āha aśraddhayeti /",
    "GE07bhg4c17u:876": " aśraddhayā yad dhutaṃ havanaṃ kṛtam agnau dattaṃ yad brāhmaṇebhyo yat tapas taptaṃ yac cānyat karma kṛtaṃ stuti-namaskārādi tat sarvam aśraddhayā kṛtam asad asādhv ity ucyate /",
    "GE07bhg4c17u:877": " ata eva oṃ tat sad iti nirdeśena na tasya sādhu-bhāvaḥ śakyate kartuṃ sarvathā tad-ayogyatvāc chilāyā ivāṅkuraḥ /",
    "GE07bhg4c17u:878": " tat kasmād asad ity ucyate śṛṇu he pārtha /",
    "GE07bhg4c17u:879": " co hetau /",
    "GE07bhg4c17u:880": " yasmāt tad-aśraddhākṛtaṃ na pretya para-loke phalati viguṇatvenāpūrvājanakatvāt /",
    "GE07bhg4c17u:881": " no iha nāpīha loke yaśaḥ sādhubhir ninditatvāt /",
    "GE07bhg4c17u:882": " ata aihikāmuṣmika-phala-vikalatvād aśraddhā-kṛtasya sāttvikyā śraddhayaiva sāttvikaṃ yajñādi kuryād antaḥ-karaṇa-śuddhaye /",
    "GE07bhg4c17u:883": " tādṛśasyaiva śraddhā-pūrvakasya sāttvikasya yajñāder daivād vaiguṇya-śaṅkāyāṃ brahmaṇo nāma-nirdeśena sādguṇyaṃ sampādanīyam iti paramārthaḥ",
    "GE07bhg4c17u:884": " śraddhā-pūrvakam asāttvikam api yajñādi viguṇaṃ brahmaṇo nāma-nirdeśena sāttvikaṃ sa-guṇaṃ ca sampāditaṃ bhavatīti bhāṣyam /",
    "GE07bhg4c17u:885": " tad evam asminn adhyāya ālasyādinānādṛta-śāstrāṇāṃ śraddhā-pūrvakaṃ vṛddha-vyavahāra-mātreṇa",
    "GE07bhg4c17u:886": " pravartamānānāṃ śāstrānādareṇāsura-sādharmyeṇa śraddhā-pūrvakānuṣṭhānena ca deva-sādharmyeṇa",
    "GE07bhg4c17u:887": " kim asurā amī devā vety arjuna-saṃśaya-viṣayāṇāṃ rājasa-tāmasa-śraddhā-pūrvakaṃ rājasa-tāmasa-yajñādi-kāriṇo",
    "GE07bhg4c17u:888": " 'surāḥ śāstrīya-jñāna-sādhanān adhikāriṇaḥ sāttvika-śraddhā-pūrvakaṃ sāttvika-yajñādi-kāriṇas",
    "GE07bhg4c17u:889": " tu devāḥ śāstrīya-jñāna-sādhanādhikāriṇa iti śraddhā-traividhya-pradarśana-mukhenāhārādi-traividhya-pradarśanena",
    "GE07bhg4c17u:890": " bhagavatā nirṇayaḥ kṛta iti siddham //28 //",
    "GE07bhg4c17u:891": " iti śrīmat-paramahaṃsa-parivrājakācārya-śrī-viśveśvara-sarasvatī-pāda-śiṣya-śrī-madhusūdana-sarasvatī-viracitāyāṃ",
    "GE07bhg4c17u:892": " śrīmad-bhagavad-gītā-gūḍhārtha-dīpikāyām śraddhā-traya-vibhāga-yogo nāma saptadaśo 'dhyāyaḥ //17//",
    "GE07bhg4c17u:893": " viśvanāthaḥ :",
    "GE07bhg4c17u:894": " sat karma śrutam /",
    "GE07bhg4c17u:895": " tathāsat karma kim ity apekṣāyām āha aśraddayeti /",
    "GE07bhg4c17u:896": " hutaṃ havanam /",
    "GE07bhg4c17u:897": " dattaṃ dānam /",
    "GE07bhg4c17u:898": " tapas taptaṃ kṛtam /",
    "GE07bhg4c17u:899": " yad anyac cāpi karma kṛtaṃ tat sarvam asad iti hutam apy ahutam eva /",
    "GE07bhg4c17u:900": " dattam apy adattam eva /",
    "GE07bhg4c17u:901": " tapo 'py ataptam eva kṛtam apy akṛtam eva /",
    "GE07bhg4c17u:902": " yatas tat na pretya na para-loke phalati nāpīha-loke phalati //28//",
    "GE07bhg4c17u:903": " ukteṣu vividheṣv eva sāttvikaṃ śraddhayā kṛtam /",
    "GE07bhg4c17u:904": " yat syāt tad eva mokṣārham ity adhyāyārtha īritaḥ //",
    "GE07bhg4c17u:905": " iti sārārtha-varṣiṇyāṃ harṣiṇyāṃ bhakta-cetasām /",
    "GE07bhg4c17u:906": " gītāsv ayaṃ saptadaśaḥ saṅgataḥ saṅgataḥ satām // //17//",
    "GE07bhg4c17u:907": " baladevaḥ : atha sāttvikyā śraddhayā sarveṣu karmasu pravartitavyam /",
    "GE07bhg4c17u:908": " tayā vinā sarvaṃ vyartham iti nindati aśraddhayeti /",
    "GE07bhg4c17u:909": " hutaṃ homo /",
    "GE07bhg4c17u:910": " dattaṃ dānam /",
    "GE07bhg4c17u:911": " taptam anuṣṭhitaṃ yac cānyad api stuti-praṇaty-ādi-karma kṛtaṃ,",
    "GE07bhg4c17u:912": " tat sarvam asan nindyam ity ucyate /",
    "GE07bhg4c17u:913": " kuta ity atrāha na ceti /",
    "GE07bhg4c17u:914": " hetau ca-śabdo yato 'śraddhayā kṛtaṃ,",
    "GE07bhg4c17u:915": " tat pretya para-loke na phalati viguṇāt tasmāt pūrvānutpatter nāpīha loke kīrtiḥ sadbhir ninditatvāt //28//",
    "GE07bhg4c17u:916": " śraddhāṃ svabhāvajāṃ hitvā śāstrajāṃ tāṃ samāśritaḥ /",
    "GE07bhg4c17u:917": " niḥśreyasādhikārī syād iti saptadaśī sthitiḥ //",
    "GE07bhg4c17u:918": " iti śrīmad-bhagavad-gītopaniṣad-bhāṣye saptadaśo 'dhyāyaḥ"
}