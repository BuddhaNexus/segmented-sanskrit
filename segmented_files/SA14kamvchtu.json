{
  "SA14kamvchtu:0": "[Vajraṭ_95]",
  "SA14kamvchtu:1": "ācāryakamalaśīlaviracitayā",
  "SA14kamvchtu:2": "āryaprajñāpāramitāyā vajracchedikāyā",
  "SA14kamvchtu:3": "vistṛtaṭīkayā sahitam",
  "SA14kamvchtu:4": "namo mañcuśriye kumārabhūtāya",
  "SA14kamvchtu:5": "maṅgalācaraṇam",
  "SA14kamvchtu:6": "kāyaḥ prasiddhaḥ paridṛśyamāno janeṣu sarveṣu sphuṭaṃ tathāpi /",
  "SA14kamvchtu:7": "svabhāvato vastutayā na prāpto nidarśitaḥ so 'pi ca prāptihetuḥ //",
  "SA14kamvchtu:8": "phalasya śreṣṭhasya ca nityabhūtaparamasya cāgryasya jinaiḥ samastaiḥ /",
  "SA14kamvchtu:9": "ataśya traiyadhvikasarvabuddhaprasūṃ namasyāmyaniśaṃ hṛdā tām // 1 //",
  "SA14kamvchtu:10": "[Vajraṭ_96]",
  "SA14kamvchtu:11": "alpīyasābhyāsabalena yasyāḥ, mahānti puṇyāni hi sañcinoti /",
  "SA14kamvchtu:12": "utkhātamūlāni ca pāpakāni, sarvāṇi cāpādayati kṣaṇena //",
  "SA14kamvchtu:13": "ataśca tasyāścirabhāvanārthaṃ, mārgaṃ pravakṣye svabalānurūpam /",
  "SA14kamvchtu:14": "gurūpadiṣṭaṃ suparīkṣitaṃ ca matiṃ svakīyāmanuvartayitvā // 2 //",
  "SA14kamvchtu:15": "tatrādau sūtraṃ vyācikhyāsuḥ sādhyavasāya (viṣaya-)",
  "SA14kamvchtu:16": "grahaṇādau śrotṝṇāmavatāraṇārthaṃ prayojanamāha /",
  "SA14kamvchtu:17": "na hi prayojanamantareṇa prekṣāvān kvacit pravartate /",
  "SA14kamvchtu:18": "tadanantaraṃ prayojanopāyamupadarśayitumabhidheyastāvad vakṣyate, (yato hi)",
  "SA14kamvchtu:19": "abhidheyarahitaṃ sūtraṃ daśadāḍimānītyādivākyavanneṣṭaprayojanaṃ sādhayati /",
  "SA14kamvchtu:20": "tataḥ saukaryeṇa tadabhidheyagrahaṇārthaṃ piṇḍārtho vakṣyate /",
  "SA14kamvchtu:21": "tadanantaraṃ samāsārthapratipattaye padārtho 'bhidhāsyate /",
  "SA14kamvchtu:22": "tataḥ kramasyāvirodhaṃ nidarśayituṃ padānāmanusandhirdarśayiṣyate /",
  "SA14kamvchtu:23": "tadanantaraṃ pūrvāparayuktivirodhāpanodanāya codakaṃ prati samādhānaṃ vakṣyata ityeva nyāyaḥ /",
  "SA14kamvchtu:24": "tatra vajracchedikā iti sūtrasya nāmadheyam /",
  "SA14kamvchtu:25": "anenaiva tāvad abhidheyaḥ prayojanaṃ cābhidhīyete /",
  "SA14kamvchtu:26": "[Vajraṭ_97]",
  "SA14kamvchtu:27": "atra dvidhā vajracchedikā /",
  "SA14kamvchtu:28": "sūkṣmakleśajñeyāvaraṇāni vajravaddurbhedyāni, teṣāṃ chedanāt /",
  "SA14kamvchtu:29": "etenāsya (granthasya) āvaraṇadvayaprahāṇaṃ tāvat prayojanaṃ nirdiṣṭam /",
  "SA14kamvchtu:30": "athavā chedanaṃ hi vajrākārasādṛśyena vajravaditi /",
  "SA14kamvchtu:31": "vajrasya hi ubhe śikhare sthūle madhyaṃ ca sūkṣmam /",
  "SA14kamvchtu:32": "tathaiveyaṃ prajñāmitāpyādāvadhimukticaryābhūmim ante ca buddhabhūmiṃ vistareṇa nirdiśati /",
  "SA14kamvchtu:33": "sūkṣmeṇa tāvanmadhyabhāgena śūddhādhyāśayabhūmiṃ nirdiśati /",
  "SA14kamvchtu:34": "ata eveyaṃ vajrākāravaditi /",
  "SA14kamvchtu:35": "etena bhūmitritayamasyāḥ (vajracchedikāyāḥ) abhidheyo nirdiṣṭaḥ /",
  "SA14kamvchtu:36": "piṇḍārthastu saṃkṣepeṇa pañcadhā,",
  "SA14kamvchtu:37": "tadyathā- nidānam,",
  "SA14kamvchtu:38": "upodghātaḥ,",
  "SA14kamvchtu:39": "buddhavaṃśānupacchedaḥ pratipattilakṣaṇam, tatsthānañca /",
  "SA14kamvchtu:40": "tatra nidānaṃ tu sūtrārambhanimittam,",
  "SA14kamvchtu:41": "taccāpi evaṃ mayā śrutam ityārabhya tena khalu āyuṣmān subhūtiḥ ityetāvatparyantaṃ deśitam /",
  "SA14kamvchtu:42": "tasya ca saṅgītikārairātmaprāmāṇyapratipādanāyoktatvāt /",
  "SA14kamvchtu:43": "evaṃ sutrāntareṣvapi vācyam /",
  "SA14kamvchtu:44": "upodghātastāvat prakaraṇena sūtrārthavyutpādanārthaṃ saṃyujyate /",
  "SA14kamvchtu:45": "aprastutābhidhānena sarvam asamañjasaṃ syāditi tannirākartuṃ sarvatrāpi prakaraṇena yojyam /",
  "SA14kamvchtu:46": "atha khalvāyuṣmān subhūtirutthāyāsanāt ityādinā tannirdiṣṭam /",
  "SA14kamvchtu:47": "buddhavaṃśānupacchedo 'pi ca tenaiva darśitaḥ /",
  "SA14kamvchtu:48": "āryasubhūtinā imāṃ prajñāpāramitāṃ buddhavaṃśānupacchedakatvena viditvā yathā buddhavaṃśānupacchedo bhavet tathaivādau saṃsthāpitā /",
  "SA14kamvchtu:49": "pratipattilakṣaṇaṃ tu bodhisattvayānasamprasthitena kathaṃ sthātavyam? ityādinā proktam /",
  "SA14kamvchtu:50": "[Vajraṭ_98]",
  "SA14kamvchtu:51": "tasya pratipattilakṣaṇasya sthānaṃ tāvat kasmin viṣaye bodhisattvena sthātavyam?",
  "SA14kamvchtu:52": "pratipattavyam?",
  "SA14kamvchtu:53": "cittaṃ pragrahītavyam?",
  "SA14kamvchtu:54": "yadetat tattasya sthānamiti /",
  "SA14kamvchtu:55": "tadapi iha subhūte ! bodhisattvayānasamprasthitena evaṃ mayā ityādinārabhya tārakā timiram ityantimagāthāṃ yāvadabhihitam /",
  "SA14kamvchtu:56": "pratipattilakṣaṇaṃ tasya sthānaṃ cetyetābhyāṃ dvābhyāṃ bodhisattvānāmaśeṣakaraṇīyaparipūrṇatā samprakāśitā,",
  "SA14kamvchtu:57": "ityeṣa tāvat piṇḍārthaḥ /",
  "SA14kamvchtu:58": "nidānam :",
  "SA14kamvchtu:59": "padārthādayaśceme sāmpratamabhidhīyante- tatra evam iti śabdo 'bhyupagamādinānārtheṣu dṛśyate /",
  "SA14kamvchtu:60": "atra prakaraṇādibalena saṃnnidhāpitārtho grāhyaḥ /",
  "SA14kamvchtu:61": "ayaṃ hi vakṣyamāṇasakalasūtrārthaṃ vyavasthāpayati /",
  "SA14kamvchtu:62": "mayā ityanyavyavacchedena arthasya sākṣācchravaṇaṃ nirdiśyate /",
  "SA14kamvchtu:63": "ātmanaiva śrutaṃ na śravaṇaparamparāyātamityarthaḥ /",
  "SA14kamvchtu:64": "śrutam ityadhigamo niṣedhyate /",
  "SA14kamvchtu:65": "tathāgatād ṛte nānye svatastāthābhūtadharmādhigamavanto bhavanti /",
  "SA14kamvchtu:66": "etenānāptapvaṃ nirākriyate /",
  "SA14kamvchtu:67": "ekasmin samaye iti ekasmin kāle, sarvakālamevaṃvidhadharmaratnaśravaṇaṃ durlabhamityākhyātam /",
  "SA14kamvchtu:68": "[Vajraṭ_99] yadvā svagataṃ bāhuśrutyamupadarśitam /",
  "SA14kamvchtu:69": "ekasmin kāle idaṃ śrutamanyadā anyadapi śrutamiti darśyate /",
  "SA14kamvchtu:70": "atha vā, ekasmin samaye bhagavān viharati sma ityuttareṇa sambadhyate /",
  "SA14kamvchtu:71": "aparimitāvineyānāṃ teṣāṃ hitāya anyadā anyatra viharati sma iti pratipādyate /",
  "SA14kamvchtu:72": "kleśaskandhamṛtyudevaputrarūpāṇāṃ caturṇāṃ mārāṇāṃ bhañjakatvānnirūktayā bhagavān iti smaryate /",
  "SA14kamvchtu:73": "atha vā īśvaryādimattvāt 'bhagavān'; ityucyate / yathoktam-",
  "SA14kamvchtu:74": "aiśvaryasya samagrasya rūpasya yaśasaḥ śriyaḥ /",
  "SA14kamvchtu:75": "jñānasyātha prayatnasya ṣaṇṇāṃ bhaga iti śrutiḥ //",
  "SA14kamvchtu:76": "[Vajraṭ_100]",
  "SA14kamvchtu:77": "śrāvastī iti śravastestannāmakarṣerāśramatvācchrāvastī nagarī,",
  "SA14kamvchtu:78": "tayopalakṣito deśaviśeṣo 'pi tatsambandhena śrāvastītyucyate /",
  "SA14kamvchtu:79": "deśoktayā ayaṃ deśo 'pi caityabhūto 'bhidhīyate,",
  "SA14kamvchtu:80": "tadyathā caityabhūtaḥ sa pṛthivīpradeśo bhaviṣyati ityatrāpyuktam /",
  "SA14kamvchtu:81": "atha ca saṅgītikārairātmavacanānāmādeyatāpratipādanāyaitat sarvamuktam /",
  "SA14kamvchtu:82": "lokapratyāyanārthaṃ tāvat [sa] pradeśaḥ sākāraḥ samṛddhaścetyuktaḥ,",
  "SA14kamvchtu:83": "evaṃ sati paraiḥ grāhyaṃ bhavati vacanam,",
  "SA14kamvchtu:84": "nānyathā tadādeyavacanamiti /",
  "SA14kamvchtu:85": "śrāvastīpradeśasya atyantaṃ vistīrṇatvāt kutra viharatīti sthānaniścayābhāvād jetavane ityuktam /",
  "SA14kamvchtu:86": "'jetṛ'; ityākhyasya rājakumārasya vanatvād jetavanamiti /",
  "SA14kamvchtu:87": "tadapi tāvat kasyacidaprasiddhamiti sambhāvanāyām anāthapiṇḍadasyārāme ityuktam /",
  "SA14kamvchtu:88": "gṛhapati-anāthapiṇḍada ityanāthebhyo dayayā piṇḍadānena tathā prasiddhaḥ,",
  "SA14kamvchtu:89": "sa khalu bhagavadarthaṃ nirantarayā ratnāni vikīrya jetuḥ rājaputrādārāmaṃ krītavān /",
  "SA14kamvchtu:90": "rājaputrajetṛṇāpi tatra kācid bhūmirāvāsādibhiḥ samalaṅkṛtā,",
  "SA14kamvchtu:91": "atastayostad vanamiti prasiddhiṃ gatam /",
  "SA14kamvchtu:92": "kasyacidekasyopādānena abhipretadeśaviśeṣasyānavabodhāt padatrayamuktam /",
  "SA14kamvchtu:93": "athavā śrāvastītyanena bahunāṃ madhye viharaṇāt parārthasampadabhihitā /",
  "SA14kamvchtu:94": "jetavane 'nāthapiṇḍadasyārāma ityanena (ca) vivekaviharaṇāt svārthasampat /",
  "SA14kamvchtu:95": "[Vajraṭ_101]",
  "SA14kamvchtu:96": "atra kaḥ sākṣīti cintyamāne mahatābhikṣusaṃghena ityuktam /",
  "SA14kamvchtu:97": "bhinnakleśā hi bhikṣavaḥ /",
  "SA14kamvchtu:98": "mārādibhiḥ pratyarthibhirabhedyatvāt teṣāṃ samūhaḥ saṃghaḥ ityucyate /",
  "SA14kamvchtu:99": "mahān bhikṣusaṃghastāvat bhūyastvena ānubhāveneti dvaividhyena, ānubhāvastāvad darśitaḥ /",
  "SA14kamvchtu:100": "kathaṃ bhūyasvamiti ced? sārdhamardhatrayodaśabhiḥ (bhikṣu) śataiḥ ityādyucyate /",
  "SA14kamvchtu:101": "tasmin samaye tāvatāmeva sattvāt /",
  "SA14kamvchtu:102": "bhikṣusaṃghāt bodhisattvānāṃ bāhulyaṃ tu teṣāmevārthāya sūtrāṇāṃ bhāṣitatvāt /",
  "SA14kamvchtu:103": "bodhau sattvamāśayo yeṣāṃ te 'bodhisattvāḥ'; /",
  "SA14kamvchtu:104": "śrāvakeṣvapi bodhau sattvaṃ vidyate, atasteṣāṃ vyavacchedāya mahāsattvaiḥ ityāha /",
  "SA14kamvchtu:105": "dharma-cittotpāda-adhimukti-adhyāśaya-sambhāra-kāla-sampratipattilakṣaṇaiḥ saptabhirmahattvairupetvād mahāsattvāḥ /",
  "SA14kamvchtu:106": "tatra dharmahattvaṃ tu bodhisattvebhyaḥ śatasāhasrikāprajñāpāramitādivipuladharmāṇāṃ deśanāt /",
  "SA14kamvchtu:107": "cittotpādamahattvaṃ tāvadanuttarāyāṃ samyaksambodhau cittotpādāt /",
  "SA14kamvchtu:108": "[Vajraṭ_102]",
  "SA14kamvchtu:109": "adhimuktimahattvaṃ taminneva gambhīrodāra dharme 'dhimuktatvāt /",
  "SA14kamvchtu:110": "āśayamahattvaṃ tu sarvasattvahitasukhotpādāśayāt /",
  "SA14kamvchtu:111": "sambhāramahattvaṃ tāvadaparimitapuṇyajñānaṃsambharaṇāt /",
  "SA14kamvchtu:112": "kālamahattvaṃ khalu tribhirasaṃkhyeyakalpairbodhiprāpteḥ /",
  "SA14kamvchtu:113": "sampratipattimahattvaṃ hi anuttarasamyaksambodherniṣpādanāt /",
  "SA14kamvchtu:114": "viharati iti caturbhirīryāpathaiḥ, athavā anuttareṇa brahma-deva-āryavihāreṇa viharati /",
  "SA14kamvchtu:115": "sma iti vihṛtavāniti darśitam /",
  "SA14kamvchtu:116": "tatra bhikṣusaṃghastu kṛtakṛtyatvād mṛdukāruṇikatvācca sarvakālaṃ tathāgatasya pādāntike niṣadyata iti viditvā syāsnutvasaṃdarśanārthaṃ pūrvamuktaḥ /",
  "SA14kamvchtu:117": "bodhiasattvāstu aparimeyasattvārthakriyāsādhana-pariniṣpattau akṛtakāryatvāt,",
  "SA14kamvchtu:118": "adhimātrakaruṇayā jagadarthakaraṇāya lokadhātuṣu viharaṇāt sarvakālaṃ bhagavataḥ pādāntike 'niṣīdanācca paścāduktāḥ /",
  "SA14kamvchtu:119": "ata eva śrāvakasūtrānteṣu nocyante bodhisattvāḥ, na ca tāni (śrāvakasūtrāṇi)",
  "SA14kamvchtu:120": "tadarthāni, aniyatāni ceti /",
  "SA14kamvchtu:121": "atha iti tadanantaram /",
  "SA14kamvchtu:122": "samaye iti niyate /",
  "SA14kamvchtu:123": "etena niyatastāvat piṇḍakāla iti /",
  "SA14kamvchtu:124": "kālaniyatatvaṃ tu asminneva kāle piṇḍapāto grahītavya iti,",
  "SA14kamvchtu:125": "tadapi kimiti aparijñānāt tadarthaṃ pūrvāhṇaḥ iti vacanenābhidhīyate /",
  "SA14kamvchtu:126": "pūrvāhṇañca kālasamayaśceti samāsaḥ /",
  "SA14kamvchtu:127": "upavasatāṃ pravajitānāṃ ca piṇḍakālopalambhena pūrvāhṇalakṣaṇaṃ bhagavatā deśitamekāntenetyavabodhanārthaṃ kālasamaye ityuktam /",
  "SA14kamvchtu:128": "anyathā pūrvāhṇa ityetadvacanena tadaekāntatvanirdeśo nāvagamyate /",
  "SA14kamvchtu:129": "bhagavatā svecchayā kṛtamiti sambhāvyamānatvād etat padatrayamuktamiti vā /",
  "SA14kamvchtu:130": "nivāsya iti gṛhapraveśānurūpaṃ vastradhāraṇam /",
  "SA14kamvchtu:131": "tadapi śikṣāsu śrotṛṇāṃ gauravasampādanārtham,",
  "SA14kamvchtu:132": "anyathā svasyaiva vineyatvābhāve kathaṃ parasya vineyatā syāt /",
  "SA14kamvchtu:133": "cīvaramādāya ityatra cīvarādānaṃ [Vajraṭ_103] tāvat prāvaraṇalakṣaṇaṃ draṣṭavyam,",
  "SA14kamvchtu:134": "nāstyantasyāvakāśa iti /",
  "SA14kamvchtu:135": "mahānagarī iti deśaviśeṣaḥ, śrāvastīmātravyavacchedārtham /",
  "SA14kamvchtu:136": "kimarthaṃ bhagavān piṇḍāya prāvikṣat iti /",
  "SA14kamvchtu:137": "śrāvakeṣvalpecchatāpravṛttiḥ,",
  "SA14kamvchtu:138": "daridra-rogi-gṛhiṇī-vṛddhādiṣvanugrahaḥ,",
  "SA14kamvchtu:139": "andhādibhyo netrādisamprāptiriti,",
  "SA14kamvchtu:140": "vividhavismayahetūnāmanavarataṃ pradarśanena bhagavati ca pareṣāṃ prasādotpādanārthaṃ ityetānyaparimitāni prayojanānyavagantavyāni /",
  "SA14kamvchtu:141": "kṛtabhaktakṛtyaḥ iti yaḥ khalu bhojanādibhaktakṛtyaṃ sampāditavān, sa evamucyate /",
  "SA14kamvchtu:142": "alpakuśalamūlebhyo nirjātā api brahmādayaḥ kavalīkārāhāravināgānnaiva bhaktakṛtyaṃ kurvanti,",
  "SA14kamvchtu:143": "tarhi acintyakuśalamūlanirjāto hi bhagavān (buddhaḥ)",
  "SA14kamvchtu:144": "kathaṃ kuryāditi?",
  "SA14kamvchtu:145": "tathā āryadharmasaṃgītau api bhāṣitam \"tathāgatastu kṣutpipāsāvarjitaḥ mūtrapurīṣavirahito 'kṣīṇakāyaśca bhavati\" iti /",
  "SA14kamvchtu:146": "satyamevaitat tathāpi yadi bhagavataḥ sa kāyo na paramārthabhūtaḥ,",
  "SA14kamvchtu:147": "tadā syāt sarvopālambhāvasaro 'pi,",
  "SA14kamvchtu:148": "yadā tvayaṃ bhagavato nirmāṇakāyaḥ,",
  "SA14kamvchtu:149": "evaṃvidhacaritapradarśanena veneyasattvāśayānurūpaṃ pravartate,",
  "SA14kamvchtu:150": "tadā kathamumālambhāvakāśaḥ /",
  "SA14kamvchtu:151": "manuṣyabhāve eva vīryārambheṇa etādṛśamanuttarapadaṃ labhyata iti vineyānāmutsāhanārthaṃ manuṣyabhāvaṃ darśayitvā evaṃrūpaṃ piṇḍabhaktaṃ darśitavān /",
  "SA14kamvchtu:152": "ye dāyakā dānapatayaḥ teṣu piṇḍaparikarmaprakāśanena praharṣaḥ samupajāyate /",
  "SA14kamvchtu:153_0": "bhāgyavanto 'pi kiñcitkarmāvaraṇavaśāt pretādiṣu samupajātāḥ mahaujaskā yakṣādayaḥ",
  "SA14kamvchtu:153_1": "bhagavatāṃ karanakhāmṛtena saṃspṛsṭaṃ paramākṣayadivyarasamādāya paribhuñjānāḥ paramasukhasaṃtṛptacetasa",
  "SA14kamvchtu:153_2": "uttamāṃ samādhiṃ samavāpnuvanti /",
  "SA14kamvchtu:154": "ataḥ aparimeyaṃ tāvad bhagavato bhaktakṛtyam /",
  "SA14kamvchtu:155": "[Vajraṭ_104]",
  "SA14kamvchtu:156": "kena prakāreṇa bhaktakṛtyaṃ kṛtamiti cet? tadarthaṃ paścād ityādyāha /",
  "SA14kamvchtu:157": "sarvamādāya tadanu yat piṇḍapātaṃ bhaktaṃ tat paścādbhaktapiṇḍapātam /",
  "SA14kamvchtu:158": "pūrvametatsamādānaṃ tu śrāvakāṇāṃ dhūtaguṇeṣvavatāraṇārtham /",
  "SA14kamvchtu:159": "bhaktamiti (bhakṣaṇakṛtyaṃ) sampāditamityarthaḥ /",
  "SA14kamvchtu:160": "athavā paścāditi yad dvitīyavāramādānaṃ tat paścādbhaktam /",
  "SA14kamvchtu:161": "tadeva paścādbhaktamapi piṇḍaścāpīti padayojanā /",
  "SA14kamvchtu:162": "athavā apārahṇabhaktatvena yaḥ paribhujyate piṇḍaḥ sa evamucyate /",
  "SA14kamvchtu:163": "ataśca dhūtaguṇavattvāt vikālabhojanaparihṛtatvācca tadviorahitametad bhaktaṃ syādityarthaḥ /",
  "SA14kamvchtu:164": "pratiśāmya iti pratiṣṭhāpyetyarthaḥ /",
  "SA14kamvchtu:165": "tacca śakrādayastu bhagavadājñāmādātuṃ samudyatāstadantike sadaivopatiṣṭhante,",
  "SA14kamvchtu:166": "kintu pravrajitāstu svayamevānutiṣṭhanta iti nidarśayituṃ bhagavatā svayaṃ pātracīvarapratiṣṭhāpanaṃ kṛtam,",
  "SA14kamvchtu:167": "alabhyamānabhṛtyānāṃ mandabhāgyānāṃ daurmanasyaparihāṇārthamapīti /",
  "SA14kamvchtu:168": "aśucyābhāsaṃ satatasamitapākartuṃ kamaleṣu pādanikṣepaṇam,",
  "SA14kamvchtu:169": "kriyāntrādyadhimuktasattvāśayānuvartanaṃ vā sarajaskapādābhyāṃ śayanāsanānāmanavamardanam iti śikṣāyāmādaraṃ darśayituṃ pādaprakṣālanaṃ draṣṭavyam /",
  "SA14kamvchtu:170": "prajñapta evāsane iti devādibhiḥ prajñapte /",
  "SA14kamvchtu:171": "ṛjukāyaṃ praṇidhāya iti nātinamraṃ nātistabdhamityarthaḥ /",
  "SA14kamvchtu:172": "kathaṃ dharmadeśanākāle bhagavān samāhitena īryāpathena [Vajraṭ_105] nyaṣīdaditi cet?",
  "SA14kamvchtu:173": "samāhitaireva dharmo 'yaṃ jñātuṃ śrotuṃ vā śakyate nānyairiti samādhau yatnotpādāya lokāanāṃ pravartanāt /",
  "SA14kamvchtu:174_0": "pratimukhīṃ smṛtimupasthāpya iti pūrvaṃ bodhisattvāvasthāyāṃ tāvad anuttarapadaṃ",
  "SA14kamvchtu:174_1": "prāpya yathā buddhavaṃśānupacchedaḥ syāttathāhaṃ kariṣye iti yat praṇidhānaṃ kṛtaṃ",
  "SA14kamvchtu:174_2": "tat praṇidhānaṃ smaraṇābhimukhīkṛtamityarthaḥ /",
  "SA14kamvchtu:175": "bhagavāṃstu buddhaḥ sadā samāhitaḥ sannapi sarvathā smṛtau viharati /",
  "SA14kamvchtu:176": "asamayasmareṇa na kiñcit syāt /",
  "SA14kamvchtu:177": "samaye praṇidhānasmaraṇaṃ hi saphalaṃ bhavati /",
  "SA14kamvchtu:178": "samaye smareṇanāpi bhagavataḥ sadā samāhitatvaṃ na virudhyate /",
  "SA14kamvchtu:179": "atha khalu saṃbahulā bhikṣavaḥ ityanena kimuktam?",
  "SA14kamvchtu:180": "yatparimāṇena bhikṣusaṃghena saha bhagavān śrāvastyāṃ viharati sma,",
  "SA14kamvchtu:181": "sa sarvaḥ dharmadeśanākāle tatra naiva sannipatitaḥ /",
  "SA14kamvchtu:182": "tribhyo 'dhikāstatra sannipatitā ityuktam /",
  "SA14kamvchtu:183": "tacca saṅgītikāraiḥ parasampratyayotpānādanārthaṃ nirdiṣṭam /",
  "SA14kamvchtu:184": "sannipatitaḥ iti sannihita eva /",
  "SA14kamvchtu:185": "sanniṣaṇṇaḥ ityāsane upaviṣṭaḥ /",
  "SA14kamvchtu:186": "loke prāyaḥ samānyapūrvakaṃ viśeṣaḥ sthāpyata iti lokaprasiddhyanurūpamubhayamāha /",
  "SA14kamvchtu:187": "anyathā niṣaṇṇaḥ ityetāvatmātreṇa apyubhayamuktaṃ syāditi /",
  "SA14kamvchtu:188": "uktā nidānapadārthāḥ /",
  "SA14kamvchtu:189": "upodghāto buddhavaṃśānupacchedaśca :",
  "SA14kamvchtu:190": "samprati upodghāto buddhavaṃśānupacchedaśca kathayiṣyete /",
  "SA14kamvchtu:191": "paramāścaryamādarśayituṃ dvirabhidhānam /",
  "SA14kamvchtu:192": "sugata iti sambodhanam /",
  "SA14kamvchtu:193": "nairātmyadvayamārgeṇa [Vajraṭ_106] samyag gata iti suṣṭhurūpeṇa gataḥ sugataḥ surūpavaditi /",
  "SA14kamvchtu:194": "athavā nikhilasavāsanāśeṣakleśajñeyāvaraṇāni prahāya gataḥ sugataḥ, sūpūrṇaghaṭavat /",
  "SA14kamvchtu:195": "athavā apunarāvṛttyā gataḥ sugataḥ, sunaṣṭajvaravat /",
  "SA14kamvchtu:196": "yāvataivānugrahītāḥ, tāvataivānuparigṛhītā ityarthaḥ /",
  "SA14kamvchtu:197": "rājādayo 'pi āśritān prajādīn yathāśakti anuparigṛhṇanti kintvatra bhagavati āścaryamityāśaṅkākāyāṃ kimāścaryamiti tathāgatenārhatā samyaksaṃbuddhena ityuktam /",
  "SA14kamvchtu:198": "yathāvadvastutattvadeśanāt tathāgataḥ /",
  "SA14kamvchtu:199": "athavā yathā pūrvakā nairātmyadva rgeṇa gatāḥ kleśajñeyāvaraṇaprahāṇamadhigatāḥ,",
  "SA14kamvchtu:200": "atrāpi tathā gatatvāt tathāgataḥ /",
  "SA14kamvchtu:201": "sarvalokābhyarhaṇīyatvāt, arīṇāṃ kleśānāṃ vā hantṛtvād arhan /",
  "SA14kamvchtu:202": "samastajñeyānāṃ samyagabodhāt samyaksaṃbuddhaḥ /",
  "SA14kamvchtu:203": "ebhiḥ padairbhagavataḥ prahāṇajñānarūpā sva-parārthasampadupadarśitā bhavanti /",
  "SA14kamvchtu:204": "[Vajraṭ_107]",
  "SA14kamvchtu:205": "etenaivamabhidhīyate- rājādīnāṃ prajādiṣvanugrahe tāvannaivāścaryam,",
  "SA14kamvchtu:206": "yato hi te lābhasatkārādisvārthārthitayā parānanugṛhṇanti,",
  "SA14kamvchtu:207": "bhagavatastāvat tathāgatatvenārhattvena samyagabhisambuddhya adhigatāśeṣasampattitayā yo 'nugrahaḥ sa khalvatra āścaryamityādarśitam /",
  "SA14kamvchtu:208": "ṛte karuṇāṃ bhagavato 'nugrahe 'smin nāsti kiñcidanugrahakāraṇāntaramityanenābhihita eva bhavati bhagavān mahākāruṇikaḥ /",
  "SA14kamvchtu:209": "anuparigṛhītāḥ iti abhisambuddhena bhagavatā dharmacakrapravartanākāle paripakvakuśalamūlā bodhisattvā bhūmiṣvavatāritāḥ,",
  "SA14kamvchtu:210": "dharmatāyāṃ bodhisattvānāṃ pratiṣṭhāpanena /",
  "SA14kamvchtu:211": "parīnditāḥ iti aparipakvakuśalamūlānām ādikarmikāṇāmanugrahāya ta eva parīnditāḥ,",
  "SA14kamvchtu:212": "dharmatāyāṃ bodhisattvān pratiṣṭhāpayitum /",
  "SA14kamvchtu:213": "mama parinirvāṇapradarśanaṃ tu yuṣmāsvaprāptaguṇānāmadhigamāya, prāptānāṃ ca samyagaparihāṇāyeti /",
  "SA14kamvchtu:214": "evamanugrahaparīndanetyubhābhyāṃ buddhavaṃśānupacchedaḥ samprakāśitaḥ /",
  "SA14kamvchtu:215": "bodhisattveṣvanugrahastu pañcadhā samyag veditavyaḥ- kāla-viśeṣatā-udāratā-sthiṃratā-vyāpakatābhiḥ /",
  "SA14kamvchtu:216": "tatra kālaḥ- janmajanmātaratvāt /",
  "SA14kamvchtu:217": "viśeṣatā-tairthika-śrāvaka-pratyekabuddhebhyo 'nugraheṇa viśiṣṭatvāt /",
  "SA14kamvchtu:218": "udāratā- anuttaratvāt tadanugrahasya /",
  "SA14kamvchtu:219": "sthiratā- ātyantikatvāt /",
  "SA14kamvchtu:220": "vyāpakatā- tadanugraheṇa tu sva- parasantatyorhitasampādanāt /",
  "SA14kamvchtu:221": "[Vajraṭ_108]",
  "SA14kamvchtu:222": "parīndanāpi tridhā samyag draṣṭavyā, āśraya-dharmatāprāpaṇa-jñapticavanaiḥ /",
  "SA14kamvchtu:223": "kīdṛśastāvadāśrayaḥ? kalyāṇamitreṣu parīndanāt sā bhavatyavipraṇaṣṭā /",
  "SA14kamvchtu:224": "kiṃ tāvad dharmatāprāpaṇam? anuparigṛhītā bodhisattvā dharmatayā parānanugrāhayanti /",
  "SA14kamvchtu:225": "kiṃ tarhi jñaptivacanam? tvayā anye bodhisattvā anugrahītavyā ityājñāpitam, na tvanādarabhāvaḥ /",
  "SA14kamvchtu:226": "upodghāta-buddhavaṃśānupacchedapadārthā uktāḥ /",
  "SA14kamvchtu:227": "pratipattilakṣaṇam :",
  "SA14kamvchtu:228": "pratipattilakṣaṇaṃ tāvaducyute- tadadhikāreṇa katham ityuktam /",
  "SA14kamvchtu:229": "āryasubhūtiḥ khalu ṣaḍvidhaprayojanārthaṃ pṛṣṭavān /",
  "SA14kamvchtu:230": "1 saṃśayopacchedāya,",
  "SA14kamvchtu:231": "2 adhimuktisamutpādāya,",
  "SA14kamvchtu:232": "3 gambhīreṣvartheṣvavatāraṇāya,",
  "SA14kamvchtu:233": "4 avinivartanāya,",
  "SA14kamvchtu:234": "5 paramapramodasañjananāya,",
  "SA14kamvchtu:235": "6 saddharmasya cirasthityai ca /",
  "SA14kamvchtu:236": "tatra prajñāpāramiteyaṃ kathaṃ buddhavaṃśasya anupacchedaṃ karotīti sandehakāriṇāṃ saṃśayopacchedanārtham /",
  "SA14kamvchtu:237": "aparipakvasantatīnāṃ bodhisattvānāṃ puṇyabāhulyakhyāpanena prajñāpāramitāsu adhimuktisamutpādanārtham /",
  "SA14kamvchtu:238": "paripakvasantatīnāṃ tāvad gambhīreṣvartheṣvavatāraṇārtham /",
  "SA14kamvchtu:239": "abhūtapratipattiparibhūtānāṃ tadudgrahaṇadhāraṇayorvyāyacchatāṃ puṇyavāhulyābhikāṅkṣayā avinirvatanārtham /",
  "SA14kamvchtu:240": "anugṛhīteṣu viśuddhādhyāśayeṣu svādhigatataddharmadarśanena paramapramodasañjananārtham /",
  "SA14kamvchtu:241": "anāgate kāle mahayānasaddharmasya ciramavasthānārtham /",
  "SA14kamvchtu:242": "samāsatastu sandigdhānāṃ samyak samprakāśanāya,",
  "SA14kamvchtu:243": "puṇyābhikāṅkṣaṇām aparikvabodhisattvānāṃ samyagavatāraṇāya,",
  "SA14kamvchtu:244": "vipratipattivihatānāṃ sampraharṣaṇāya,",
  "SA14kamvchtu:245": "śuddhādhyāśayānāṃ pramodāya ca /",
  "SA14kamvchtu:246": "tatra sthātavyam chandapraṇidhānābhyām /",
  "SA14kamvchtu:247": "pratipattavyam yogasamāpattyā /",
  "SA14kamvchtu:248": "cittaṃ pragrahītavyam vikṣepanigraheṇa /",
  "SA14kamvchtu:249": "tatra [Vajraṭ_109] chandastāvadabhilāṣaḥ /",
  "SA14kamvchtu:250": "praṇidhānaṃ tu abhilaṣitārthe 'bhisaṃskāralakṣaṇena yaccintanam /",
  "SA14kamvchtu:251": "yogasamāpattiḥ khalvavitarkasamādhiḥ /",
  "SA14kamvchtu:252": "vikṣepanigrahastāvat samādhito vikṣiptaṃ cittaṃ vikṣepebhyo nivārya tatraiva viniyojanam /",
  "SA14kamvchtu:253": "prathamena prayogamārgaḥ, dvitīyena pariniṣpattimārgaḥ, tṛtīyena tvavipraṇāśamārgaḥ parideśitaḥ /",
  "SA14kamvchtu:254": "sthāne pṛcchato bhagavān āryasubhūtaye sādhukāramadāt /",
  "SA14kamvchtu:255": "śṛṇu ityavahitaśrotrābhyāṃ śrotuṃ pravartasva /",
  "SA14kamvchtu:256": "sādhu ityaviparītapratipattyā udgrahītum /",
  "SA14kamvchtu:257": "suṣṭhu ca manasi kuru samyaktayā udgrahītumudyukto bhava ityarthaḥ /",
  "SA14kamvchtu:258": "tadapi avāṅmukha-aśuci-sacchidrabhāṇḍānāmiva śrotṛjanānāṃ yathākramaṃ trividhadoṣaparihārārthamidamudīritamiti /",
  "SA14kamvchtu:259": "bhāṣiṣye iti tebhya eva samprakāśayiṣyāmi, nānyebhya iti /",
  "SA14kamvchtu:260": "anyathā avāṅmukha-aśuci-sacchidrabhāṇḍeṣu ambuvṛṣṭiriva [Vajraṭ_110] dharmavṛṣṭirapīyaṃ nirarthakaiva syādityarthaḥ /",
  "SA14kamvchtu:261": "athavā ahaṃ tu kevalaṃ deśayiṣyāmi tvameva tāvad yatnataḥ pratipadyasvetyarthaḥ /",
  "SA14kamvchtu:262": "bodhisattvayāneti bodhisattvānāṃ yānam, yena bodhisattvā niryānti /",
  "SA14kamvchtu:263": "tacca daśabhiḥ pāramitābhiḥ daśabhiśca bhūmibhiḥ parigṛhyate /",
  "SA14kamvchtu:264": "tatra samprasthānaṃ tāvat praṇidhiprasthānacittābhyāṃ sampravartanam /",
  "SA14kamvchtu:265": "etadviśeṣaṇaṃ tu śrāvakādibodhipratiṣedhārtham,",
  "SA14kamvchtu:266": "bodhisaṃprasthitena ityetāvaducyamāne bodhīnāṃ tritvādanyasyā api bodheravagamaḥ syāditi /",
  "SA14kamvchtu:267": "pratyaśrauṣīt ityabhyupagamādityarthaṃ /",
  "SA14kamvchtu:268": "uktāḥ pratipattilakṣaṇapadārthādayaḥ /",
  "SA14kamvchtu:269": "pratipattisthānam :",
  "SA14kamvchtu:270": "sāmprataṃ tatsthānānyabhidhīyante / tatsthānāni tāvat samāsato 'ṣṭādaśaprakārāṇi; tadyathā-",
  "SA14kamvchtu:271": "1. cittotpādaḥ",
  "SA14kamvchtu:272": "2. pāramitāyogaḥ",
  "SA14kamvchtu:273": "3. rūpakāyāptikāmatā",
  "SA14kamvchtu:274": "4. dharmakāyāptikāmatā",
  "SA14kamvchtu:275": "5. bhāvanāviśeṣalābhe 'nabhimānaḥ",
  "SA14kamvchtu:276": "6. buddhotpādārāgatā",
  "SA14kamvchtu:277": "7. kṣetraviśuddhipraṇidhānam",
  "SA14kamvchtu:278": "8. sattvaparipākaḥ",
  "SA14kamvchtu:279": "[Vajraṭ_111]",
  "SA14kamvchtu:280": "9. bāhyaśāstreṣu vyapagatarāgatā",
  "SA14kamvchtu:281": "10. sattvabhājanalokayoḥ piṇḍagrāhaviśīrṇatāyogaḥ",
  "SA14kamvchtu:282": "11. tathāgatapūjāsatkāraḥ",
  "SA14kamvchtu:283": "12. kāyacittapariśrāntau vīryavaimukhyānārambhalāsatkāravirahitatā /",
  "SA14kamvchtu:284": "kāyacittapariśrāntau vīryārambhotovinivṛttiḥ, na ārambha ityanārambhaḥ /",
  "SA14kamvchtu:285": "aho, ārabdhavīryo 'yamiti pareṇa jñāyamāne sati śraddhāmāgamya lābhasatkārādhyavasitatvam /",
  "SA14kamvchtu:286": "tasmād bodhisattva etebhyaḥ sarvebhyo vimucya prajahyāt /",
  "SA14kamvchtu:287": "13. duḥkhādhivāsanam",
  "SA14kamvchtu:288": "14. dhyānāsvādaviratiḥ",
  "SA14kamvchtu:289": "15. abhisamayakāle 'hamitivikalpaviyogaḥ",
  "SA14kamvchtu:290": "16. avavādaparyeṣaṇam",
  "SA14kamvchtu:291": "17. abhisamayaḥ",
  "SA14kamvchtu:292": "18. buddhabhūmiparyeṣaṇaṃ ca /",
  "SA14kamvchtu:293": "etāni tāvadaṣṭādaśavidhāni sthānāni,",
  "SA14kamvchtu:294": "yatra bodhisattvena sthātavyaṃ pratipattavyaṃ cittaṃ ca pragrahītavyamiti /",
  "SA14kamvchtu:295": "etaiḥ sthānairbhūmitrayaṃ saṃgṛhyate,",
  "SA14kamvchtu:296": "tadyathā- ṣoḍaśabhiḥ sthānairadhimukticaryābhūmiḥ,",
  "SA14kamvchtu:297": "abhisamayasthānenaikena śuddhādhyāśayabhūmiḥ,",
  "SA14kamvchtu:298": "buddhabhūmiparyeṣaṇena ca buddhabhūmiḥ saṃgṛhyate /",
  "SA14kamvchtu:299": "sarvasattvaparinirvāpaṇacittamutpādya pāramitāyogī tāvat tathāgatasya rūpakāya-dharmakāyaprāptau chandamutpādayati /",
  "SA14kamvchtu:300": "tataḥ ā abhimānam antimam ahaṃ-vikalpaṃ yāvadabhisamayastāntarāyebhyaścittaṃ viprakarṣate /",
  "SA14kamvchtu:301": "tataścābhisamayārthamavavādaṃ paryeṣate, tadanantaramabhijānāti, tadūrdhvaṃ buddhabhūmiṃ paryeṣate /",
  "SA14kamvchtu:302": "ayameva teṣāṃ kramaḥ /",
  "SA14kamvchtu:303": "1. cittotpāda-sthānam :",
  "SA14kamvchtu:304": "tatra bodhicittamadhikṛtya yāvantaḥ sattvāḥ ityāha /",
  "SA14kamvchtu:305": "yāvat iti parimāṇam /",
  "SA14kamvchtu:306": "kiṃ tatra parimāṇam?",
  "SA14kamvchtu:307": "sattvasaṃgraheṇa ityuktam 'sattvadhātustu [Vajraṭ_112] aparimitaḥ,",
  "SA14kamvchtu:308": "athāpi sattvaḥ sattva iti yastatsvabhāvaḥ taditaravyāvṛttaśabdādhyāropitārthasabhāgarūpeṇa khyātaḥ sa eva sattvena saṃgṛhyate /",
  "SA14kamvchtu:309": "tena dṛśyavikalpyayokatvenābhisaṃkṣipya tadrūpeṇādhyavasitatvād rūpādiskandhaviśeṣairupādīyante /",
  "SA14kamvchtu:310": "ataste āyuṣmāniva pratīyante /",
  "SA14kamvchtu:311": "evaṃ sāmānyato nirūpya viśeṣato darśayitumāha- aṇḍajāḥ ityādi /",
  "SA14kamvchtu:312": "viśeṣalakṣaṇaṃ tāvat tribhiḥ prabhedairabhihitam /",
  "SA14kamvchtu:313": "yonibhedenāṇḍajādayaścattvāraḥ /",
  "SA14kamvchtu:314": "sthānabhedena tu rūpiṇāmarupiṇāṃ ca pṛthaksthānatvāt /",
  "SA14kamvchtu:315": "kāmāvacarā rūpāvacarāstāvad rūpiṇaḥ, arupāvacarāstu arupiṇaḥ /",
  "SA14kamvchtu:316": "nimittodgrahaṇabhedena saṃjñinaḥ ityādayaḥ /",
  "SA14kamvchtu:317": "bṛhatphalasyaikadeśaṃ bhavāgrajāṃścaṃ sattvān vihāya sarve sattvāḥ saṃjñinaḥ /",
  "SA14kamvchtu:318": "bṛhatphalasyaikadeśastāvad asaṃjñīnaḥ /",
  "SA14kamvchtu:319": "ayamapi nimittodgrahaṇabhedātmaka eva, tadabhāvabhedenopalakṣitatvāt /",
  "SA14kamvchtu:320": "bhavāgrajāstāvad naiva saṃjñino nāsaṃjñino vā /",
  "SA14kamvchtu:321": "prabhedo 'yaṃ mandamedhasāmanugrahāyaiva kṛtaḥ, anyāvadhyānaparihārārthaṃ tāvannaiva prapañcitaḥ /",
  "SA14kamvchtu:322": "'sarve dharmāḥ niḥsattvāḥ'; ityanena saha vacanasyāsyāvirodhaḥ pradarśitaḥ /",
  "SA14kamvchtu:323": "atra sattvadhāturiti sāṃvṛte satye sattvadhātustaṃ darśayituṃ yāvān ityādyāha /",
  "SA14kamvchtu:324": "prajñapyamānaḥ iti pañcaskandhaviśeṣātmakatvena prajñāyata iti,",
  "SA14kamvchtu:325": "na tu tairthikāḥ prajñaptyā prajñapayantītyarthaḥ /",
  "SA14kamvchtu:326": "anenāpavādāntastāvat parihṛtaḥ, prajñaptāvapavādābhāvāt /",
  "SA14kamvchtu:327": "yasmin apratiṣṭhitanirvāṇadhātau sāsravopadhirnāśiṣyate, sa tathocyate /",
  "SA14kamvchtu:328": "śrāvakāṇāṃ parinirvāṇaṃ tāvad nātra nirvāṇadhātu; tasya hīnatvāt /",
  "SA14kamvchtu:329": "praṇītaphale saṃvidyamāne kṛpālūnāṃ hīnaphalārthitā na khalu yuktimatī /",
  "SA14kamvchtu:330": "saṃvidyamāne 'pi praṇītaphale prāptumaśakyatvādevaṃ prārthyata iti cet?",
  "SA14kamvchtu:331": "tvanmatānusāraṃ tāvad trividhagotratvādagotratvācca sarvaiḥ hīnaphalamapi prāptuṃ naiva śakyate /",
  "SA14kamvchtu:332": "[Vajraṭ_113]",
  "SA14kamvchtu:333": "atha bodhisattvagotraṃ tāvattathāvidhaṃ yadvaśatayā mahākaruṇāvegābhibhūtena (mayā)",
  "SA14kamvchtu:334": "kathamidaṃ śakyamiti,",
  "SA14kamvchtu:335_0": "saṃvidyamāneṣvapareṣu parārthakāriṣu buddhabodhisattveṣu nirarthakena mayātra praṇidhānena",
  "SA14kamvchtu:335_1": "kimiti vicārān santyajya parapratyayatāṃ ca dūrīkṛtya mahākaruṇārdraḥ jājvalyamānena",
  "SA14kamvchtu:335_2": "duḥkhāgninā pīḍyamānaṃ jagad vilokya ahameva tārayiṣyāmīti cintayamānaḥ praṇidadhāti / yathoktam-",
  "SA14kamvchtu:336": "duṣkarāduṣkarāṃ veti kalpanāṃ parihāya ca /",
  "SA14kamvchtu:337": "abhyupetaṃ jagaccārtamityāsyena svayaṃ tvayā //",
  "SA14kamvchtu:338": "iti /",
  "SA14kamvchtu:339": "yadyapyevam,",
  "SA14kamvchtu:340": "tathāpi priyaputrasya nṛpatvāya praṇidhānamiva satyapyaprāpye praṇītaphale kathanna praṇidhānamiti /",
  "SA14kamvchtu:341": "kimarthaṃ hīnameva prārthyate /",
  "SA14kamvchtu:342": "ata evāpratiṣṭhitanirvāṇam evātra anupadhiśeṣanirvāṇadhāturyujyate /",
  "SA14kamvchtu:343": "tatra sāsravopadheḥ śeṣatvābhāvāt /",
  "SA14kamvchtu:344": "nirvāpayitavyāḥ ityetāvanmātraṃ kasmānnoktam? prathamādidhyānānāṃ vyāvṛttyarthamiti /",
  "SA14kamvchtu:345": "tāni tāvadadhobhūmikleśābhāvād nirvāṇaparyāyeṇoktāni bhagavatā /",
  "SA14kamvchtu:346": "sopadhiśeṣe nirvāṇadhātau iti kasmānnoktamiti cet? duḥkhopadhiśeṣasyāprahīṇatvāttatra /",
  "SA14kamvchtu:347": "sarvasattvanirvāpaṇāśayastu bodhisattvānāṃ tribhirhetubhirdraṣṭavyaḥ, tadyathā-",
  "SA14kamvchtu:348": "1. akṣaṇotpannebhyaḥ kālāntarāvasthānam, akṣaṇāvasthā tāvadupalakṣaṇamiti /",
  "SA14kamvchtu:349": "naitāvanmātram /",
  "SA14kamvchtu:350": "tasyāmavasthitau parinirvāṇaṃ naiva sambhāvyate /",
  "SA14kamvchtu:351": "2. aparipakvānāṃ paripācanam /",
  "SA14kamvchtu:352": "3. paripakvānāṃ vimokṣaṇaṃ ca /",
  "SA14kamvchtu:353": "tasmānnāśaktārthitā (teṣām) /",
  "SA14kamvchtu:354": "nikhilasattvānāṃ parinirvāpaṇāśayena anena ādāryaṃ tāvad bodhicittasyādarśitam /",
  "SA14kamvchtu:355": "chandapraṇidhānābhyāṃ kathaṃ sthātavyaṃ- [Vajraṭ_114] tadapyatrāveditam /",
  "SA14kamvchtu:356": "kathaṃ yogasamāpattyā pratipattavyamiti taddeśayitumāha evam ityādi /",
  "SA14kamvchtu:357": "saṃvṛtau sarvasattvānāṃ parinirvāpaṇe 'pi yathā paramārthato na ko 'pi sattvaḥ bodhisattvenopalabhyate,",
  "SA14kamvchtu:358": "tasyāabhāvādityevaṃ yogamāpattyā pratyavekṣaṇīyam /",
  "SA14kamvchtu:359": "vyutthito bhūtvā na paramārthataḥ ko 'pi sattvo mayā parinirvāpitaḥ iti yaścittotpādastena gambhīratvaṃ paramārthabodhicittatvañca darśitaṃ bhavati,",
  "SA14kamvchtu:360": "pūrveṇa tu saṃvṛtiriti /",
  "SA14kamvchtu:361": "tena vikṣepanigraheṇa kathamatra cittaṃ pragrahītavyamityādarśayitumāha- tatkasya hetoḥ?",
  "SA14kamvchtu:362": "sacet iti yadītyarthaḥ /",
  "SA14kamvchtu:363": "atha yaḥ pudgalādisaṃjñayā pravartate kiṃ sa bodhisattva iti vaktavyaḥ?",
  "SA14kamvchtu:364": "sattva ityuktau punaḥ kasya hetoḥ iti praśnenetarābhirapi (saṃjñābhiḥ)",
  "SA14kamvchtu:365": "na vaktavyaḥ ityāha /",
  "SA14kamvchtu:366": "asyāyamabhiprāyaḥ- kumatibhistāvat pañcaskandhātiriktaḥ antarvyāpāravāṃścaturṇāṃ bhogānāṃ bhoktā ekaḥ puruṣa iti parikalpyate sattvaḥ,",
  "SA14kamvchtu:367": "jīva ityādiśabdaiśca vyavahriyate /",
  "SA14kamvchtu:368": "ye cānirvacanīyatvena pudgalamicchanti tairapi tasya skandhasvabhāvavilakṣaṇatvenābhyugatatvāt tadbalenārthāntara evābhyupeyate /",
  "SA14kamvchtu:369": "na kadāpi padārtho 'nirvacanīyaḥ sambhavati, sarvasyāpyanirvacanīyatvaprasaṅgāt /",
  "SA14kamvchtu:370": "tatsādhakapraṇābhāvād bādhakasadbhāvācca taddraṣṭā bodhisattvo viparītābhiniveśena viparyasta eva bhavati /",
  "SA14kamvchtu:371": "yaḥ khalu viparyastaḥ sa kathaṃ paramārthabodhisattvaḥ?",
  "SA14kamvchtu:372": "anye punarāhuḥ- asti tāvadātmasādhakaṃ pramāṇamiti /",
  "SA14kamvchtu:373_0": "tathā hi-bandha-mokṣa-mārga-hetuphalasambandhasmṛtipratyabhijñādīnāmekādhikaraṇakatve",
  "SA14kamvchtu:373_1": "tāvat prasiddhe nairātmyavādināṃ yuṣmākaṃ mate tu yastadādhāra ekaḥ prasiddhaḥ sa",
  "SA14kamvchtu:373_2": "nāsti kaściditi kastāvadādhāraḥ?",
  "SA14kamvchtu:374": "vijñānakṣaṇānāṃ pratikṣāṇaṃ pṛthaktvāt /",
  "SA14kamvchtu:375": "baddho [Vajraṭ_115] devadattaḥ muktaścānyo yajñadatta iti naiva vyavasthā,",
  "SA14kamvchtu:376": "na cānyaḥ pratyanubhaviṣyati anyena kṛtasya karmaṇaḥ phalamityatiprasaṅgaḥ /",
  "SA14kamvchtu:377": "kṛtavipraṇāśo 'kṛtābhyāgamaśca prasajyete /",
  "SA14kamvchtu:378": "tathā hi- kartṛtvena prajñapto yo hi vijñānakṣaṇaḥ,",
  "SA14kamvchtu:379": "tasya phalenānabhisambandhāt kṛtavipraṇāśākhyo doṣaḥ /",
  "SA14kamvchtu:380": "akartuścaiva tasya phalena yogādakṛtābhyāgamo doṣaḥ syāt /",
  "SA14kamvchtu:381": "smṛtyādikaṃ a bhinnādhikaraṇakamiti na loke pratītam /",
  "SA14kamvchtu:382": "atha kathamiti cet? ekādhikaraṇakameva /",
  "SA14kamvchtu:383": "devadattasya cittānubhavaḥ yajñadattacittena na smaryate vā pratyabhijñāyate vā /",
  "SA14kamvchtu:384": "yenānubhūyate tenaiva smaryate pratyabhijñāyate veti prasiddham /",
  "SA14kamvchtu:385": "phalataścaika eva puruṣaḥ sarvāvasthāsvanugantā bhavati /",
  "SA14kamvchtu:386": "prayogaḥ- yau bandhamokṣau tāvekādhikaraṇakau, yathā- devadattasyaiva śṛṅkhalābandhanaṃ mokṣaśca /",
  "SA14kamvchtu:387": "vivādāspadībhūtau bandhamokṣāvapi bandhamokṣāveveti bandhamokṣāveveti svabhāvahetuḥ /",
  "SA14kamvchtu:388": "tathaiva kartrāderapyekādhikaraṇatvasādhane prayogāḥ kalpayitavyā iti /",
  "SA14kamvchtu:389": "tatra yadi svatantrasyaikasya paramārthasato nityasya puruṣasyādhikaraṇatvaṃ sādhyate,",
  "SA14kamvchtu:390": "tadā tathāvidhena puruṣeṇa saha kvāpi hetoḥ sambandhāsiddheranaikāntikatvam,",
  "SA14kamvchtu:391": "sarveṣāṃ saṃskārāṇāṃ kṣaṇikatvāt,",
  "SA14kamvchtu:392": "devadattādeḥ nityatvaikatasvabhāvāsiddheḥ dṛṣṭāntasyāpi sādhyavikalatvam /",
  "SA14kamvchtu:393": "ata eva viruddho hetuḥ tadviparyavyāptatvāt /",
  "SA14kamvchtu:394": "atha ekādhikaraṇatvamātraṃ sādhyate, tadā siddhasādhanam /",
  "SA14kamvchtu:395": "ekasantānapravṛttatvena tena bandhanādīnāmekādhikaraṇatvamiṣyata eva /",
  "SA14kamvchtu:396": "[Vajraṭ_116]",
  "SA14kamvchtu:397": "api ca,",
  "SA14kamvchtu:398": "yadā yatra santāne 'vidyādikaṃ kāryakāraṇabhāvenāvicchinnaṃ nirantaraṃ pravartate,",
  "SA14kamvchtu:399": "tadā sa baddhaḥ ityucaryate,",
  "SA14kamvchtu:400": "sa eva punaḥ śrutamayādikrameṇāryamārgotpādād avidyādinirodhenāśrayaparāvṛttau muktaḥ ityupacaryate /",
  "SA14kamvchtu:401": "ubhāvapi tau bandhamokṣau nityaikaparamārthavastuviṣayakau natarāṃ siddhau /",
  "SA14kamvchtu:402": "laukikabandhamokṣayorapi tathātvāt /",
  "SA14kamvchtu:403": "yasmin santāne śubhoo vā aśubho vā cittānubhavaḥ samutpadyate,",
  "SA14kamvchtu:404": "tasminneva kālāntare santatiparipākamāgamya mastuluṅgalākṣādirasāvasiktasantatiparipāka iva sukha-duḥkha-smṛtyādiphalodayo dṛṣṭāḥ,",
  "SA14kamvchtu:405": "tasmācchubhādīnāmekādhikaraṇatvaṃ tāvat prasiddham /",
  "SA14kamvchtu:406": "naiva khalu kaścidekaḥ kartā bhoktā smartā vā /",
  "SA14kamvchtu:407": "sarveṣāmeteṣāṃ vyavahārasya prajñaptervā kāryakāraṇabhāvamātreṇa prabhāvitatvāt /",
  "SA14kamvchtu:408": "na cātiprasaṅgaḥ, niyatasāmarthyavato bījāderiva kāraṇaśakteḥ pratiniyatatvāt /",
  "SA14kamvchtu:409": "tataśca yeṣu kāryakāraṇabhāvaḥ pratiniyataḥ teṣu naiva kaścid eko 'nugataḥ bhinnāvasthaśca paridṛśyate /",
  "SA14kamvchtu:410": "iha sattvahetostathātve sati kimanenātmanā parikalpitena /",
  "SA14kamvchtu:411": "ātmopacārasya yā khalu kartrādyavasthā,",
  "SA14kamvchtu:412": "sā tāvad hetuḥ,",
  "SA14kamvchtu:413": "yā khalu bhoktrādyavasthā,",
  "SA14kamvchtu:414": "sā phalamityevaṃvidho hi kāryakāraṇabhāvo 'vaśyamabhyupetavya iti /",
  "SA14kamvchtu:415": "anyathā tayorubhayorapyavasthayoranupapannatve parasparokārakatvābhāve vā ākāśamiva kathaṃ tāvat tāvat sidhyet bhoktrādiḥ /",
  "SA14kamvchtu:416": "śaktipratiniyamo 'pyabhyupagantavya eva /",
  "SA14kamvchtu:417": "itthaṃ pratiniyatātmanā sambandhena sukhādīnāṃ sambhavaḥ na tu sarvatra /",
  "SA14kamvchtu:418": "ataḥ [Vajraṭ_117] kāryakāraṇabhāvena dṛśyamānāni kuśalādīnyeva kartā,",
  "SA14kamvchtu:419": "bhoktā ca syāt,",
  "SA14kamvchtu:420": "kimanenādṛṣṭasvabhāvena ātmanā parikalpitena /",
  "SA14kamvchtu:421": "atha nānumānena ātmā siddhaḥ syāt,",
  "SA14kamvchtu:422": "tathāpi pratyaviṣayatvād ahaṃbuddheḥ pratyakṣata evātmā sidhyatīti cet?",
  "SA14kamvchtu:423": "tadapi tāvanna yujyate, bhrāntatvāt savikalpatvād asiddhatvācca pratyakṣeṇa tatrāhaṃbuddheriti /",
  "SA14kamvchtu:424": "ahaṃbuddhau pratīyamānatve yathā khalu pratyakṣa eko nityo vibhuścātmā svasiddhāntairukalpyate tathā naivopalabhyata ityavaśyameva draṣṭavyam /",
  "SA14kamvchtu:425": "anyathā ahaṃbuddheryadi pratyakṣatvaṃ syāt tadā vivādamāneṣu tāvannaiva pravarteta ātmaviṣaye kaścana vivādaḥ,",
  "SA14kamvchtu:426": "savikalpāyā ahaṃbuddherniścayātmakatvāt,",
  "SA14kamvchtu:427": "niścayena ca viṣayīkṛte adhyāropābhāvācca /",
  "SA14kamvchtu:428": "evamevānyo 'nyeṣvapyevañcātīyeṣu sambhavād vipralambhaḥ /",
  "SA14kamvchtu:429": "anādikālābhyāsavaśāt pratinīyateṣu rūpādiskandheṣu ekatvamadhyāropya paraṃ vyāvarttīyatumahamiti pratītiḥ,",
  "SA14kamvchtu:430": "tasyāṃ pratītau teṣāmeva rūpādīnāṃ pratibhāsamānatvāt /",
  "SA14kamvchtu:431": "kāye cāyamātmagrahaḥ, kathaṃ tarhi mama deha iti bhedamātragrahaṇamiti cet?",
  "SA14kamvchtu:432": "taccātmālambane 'pi tulyam /",
  "SA14kamvchtu:433": "yadi cātmani ayamātmagrahaḥ, kathaṃ tarhi mama ātmā iti cintyate /",
  "SA14kamvchtu:434": "atha vastuto 'bhinne 'pi bhedāntaraparihāreṇa tanmātrajijñāsāyāṃ śilāputrakasya śarīravad bhedopacāreṇa grahaṇānnāsti virodha iti cet?",
  "SA14kamvchtu:435": "dehālambane 'pi caitat samānam /",
  "SA14kamvchtu:436": "ātmā khalu viṣayaḥ punaḥ kramotpattyā virudhyata iti paścāt vakṣyate /",
  "SA14kamvchtu:437": "na kevalamātmagraha ātmā apitu tadviṣayo rūpādirātmāstītyapi vaktuṃ na śakyate,",
  "SA14kamvchtu:438": "tadavilakṣaṇatvāttasya /",
  "SA14kamvchtu:439": "krameṇopalabhyamānatvānna te ekasvabhāvāḥ, na ca svatantrāḥ / ata evoktam-",
  "SA14kamvchtu:440": "na cātmadṛṣṭiḥ svayamātmalakṣaṇā",
  "SA14kamvchtu:441": "na cāpi duḥsaṃsthitatā vilakṣaṇā /",
  "SA14kamvchtu:442": "nāmavyavahāsya tu abhīṣṭatvānnātra kaścidapi vivādaḥ /",
  "SA14kamvchtu:443": "ata eva nāsti kiñcidātmaprasādhakaṃ pramāṇam /",
  "SA14kamvchtu:444": "nāsti pratyakṣamanumānaṃ ca vyatiricya pramāṇamityanyatra vicāritam /",
  "SA14kamvchtu:445": "[Vajraṭ_118]",
  "SA14kamvchtu:446": "bādhakapramāṇaṃ tāvannirākriyate- yadyevamātmā skandhebhyo 'bhinnastadā skandhavat kṣāṇikaḥ syād athavā skandhāḥ khalvātmavannityāḥ syuḥ,",
  "SA14kamvchtu:447": "tadabhinnatvāt,",
  "SA14kamvchtu:448": "skandhavadanekatvaprasaṅgo 'pi durnivāraḥ syāt /",
  "SA14kamvchtu:449": "ataḥ skandheṣveva ātmeti prajñapyate, na tāvannāmni vivādaḥ /",
  "SA14kamvchtu:450": "atha skandhebhyo bhinna ātmā iṣyate tadā sukhādināsambaddhatve na sidhyet tasya bhoktṛtvādikam /",
  "SA14kamvchtu:451": "tatra prayogaḥ- yo nāsti sukhaduḥkhādibhiḥ sambaddhaḥ sa nāsti kartā vā bhoktā vā,",
  "SA14kamvchtu:452": "muktaḥ saṃsārī vāpi na yujyate,",
  "SA14kamvchtu:453": "yathā vandhyāputraḥ /",
  "SA14kamvchtu:454": "ātmāpi tathārthakriyādibhirna kathañcanāpi sambadha iti vyāpakānupalabdhiḥ /",
  "SA14kamvchtu:455": "na cāyamasiddho hetuḥ,",
  "SA14kamvchtu:456": "tathā hi- sukhādinā hi sambandhe sati ādhārādheyalakṣaṇo vā saṃyogalakṣaṇo vā kāryakāraṇalakṣaṇo veti pakṣatrayam /",
  "SA14kamvchtu:457": "na tāvat prathamaḥ pakṣaḥ, akiñcitkaratvāt /",
  "SA14kamvchtu:458": "tathā hi- adhaḥprasarpaṇadharmiṇāṃ jalādīnāmadhogamanapratibandhakatvena vyavasthāpyate tāvadādhāraḥ /",
  "SA14kamvchtu:459": "sukhādīnāmamūrtatvānna sambhavati (teṣām) adhogamanamiti kathamiva ātmana ādhāratvamiti /",
  "SA14kamvchtu:460": "sthityāpi nādhāraḥ, sthiteḥ sthāturabhinnatvāt, tasyaiva kārakatvamiti? tadapi tāvanniṣidhyate /",
  "SA14kamvchtu:461": "sthiteḥ pṛthakatve sati sā naiva tāvatsthāturupakārikā arthāntarabhūtatvāttasyāḥ /",
  "SA14kamvchtu:462": "nāstyeva tasyāṃ sthāturutpādasāmarthyam, asāmarthasya sarvatraivābhivyaktatvāt /",
  "SA14kamvchtu:463": "svayaṃ bhaṅgātmanaḥ tāvannāsti kaścana sthāpakaḥ,",
  "SA14kamvchtu:464": "anavasthitatvāttasya,",
  "SA14kamvchtu:465": "anyathā tena bhaṅga eva tasya syānna tāvadavasthānam /",
  "SA14kamvchtu:466": "avipariṇāmātmani tāvat sthāpakena kiṃ kriyate, sthīrātmanā svabhāvena svayamavasthitatvāt /",
  "SA14kamvchtu:467": "[Vajraṭ_119]",
  "SA14kamvchtu:468": "ata evākiñcitkaratvena saṃyogasambandho 'pi tāvannaiva yujyate, atiprasaṅgāt /",
  "SA14kamvchtu:469": "evaṃ hi sati sarvasya sarvasaṃyogahetutvam /",
  "SA14kamvchtu:470": "evaṃ ca naivopapadyate tāvad bhinnārthena bhinnārthasya saṃyogaḥ,",
  "SA14kamvchtu:471": "sarvasya svayamavasthitatvāt lauhaśalākāvat /",
  "SA14kamvchtu:472": "api ca,",
  "SA14kamvchtu:473": "saṃyogabalena yadi ātmā sukhī vā duḥkhī vā bhavet,",
  "SA14kamvchtu:474": "tadā saṃyogaikatvameva syāt,",
  "SA14kamvchtu:475": "aviśiṣṭatvena pratiniyatātmabhiḥ sukhādibhirnaiva syāt sambandhaḥ /",
  "SA14kamvchtu:476": "tata evātmanā sahaikatve sukhādinā naiva syāt kaścit sukhī vā duḥkhī vā /",
  "SA14kamvchtu:477": "adarśane 'pi balenābhyupagate niścaye tenaiva niścitaḥ syāttadā kiṃ tāvat saṃyogaparikalpanayā,",
  "SA14kamvchtu:478": "sarvasāmarthyavirahitatvāttasya /",
  "SA14kamvchtu:479_0": "sambandhibhedena bhinnāyāmapi prajñaptau paramārthataḥ bhāvānāmabhinnasvabhāve sati",
  "SA14kamvchtu:479_1": "kathaṃ svabhāvabhedāśritaḥ pṛthagarthakriyābhedaḥ syāditi kumatiparikalpita evāyaṃ khalu sambandhaḥ /",
  "SA14kamvchtu:480": "na cāpi kāryakāraṇasambandhaḥ /",
  "SA14kamvchtu:481": "krameṇa vedyamānatvāt sukhādinām /",
  "SA14kamvchtu:482": "avikale hetau sati na yujyate tāvat kādācitkakāryasambhavaḥ, aviśiṣṭatvāt /",
  "SA14kamvchtu:483": "parairanādheyātiśayo 'pratibaddhasāmarthyo vā khalvātmā kathaṃ sahakārikākāraṇamapekṣyakrameṇotpādayet,",
  "SA14kamvchtu:484": "na hi sahakāriṇi tadapekṣā /",
  "SA14kamvchtu:485": "duḥkhotpādahetutvād yadi baddhastadā sarvathā baddhatvānnaiva muktaḥ syāt,",
  "SA14kamvchtu:486": "tatsvabhāvāparityāgāt,",
  "SA14kamvchtu:487": "parityāge vā kathaṃ nityaḥ syāt /",
  "SA14kamvchtu:488": "aduḥkhāvasthotpādahetutvād yadi muktastadā vimukta eva bhavenna kadācidapi baddhaḥ syāttadā kathaṃ tāvat kalpyeta ādheyanibandhanaṃ bandhamokṣatvamiti /",
  "SA14kamvchtu:489": "yadi caitanyādilakṣaṇatvenotpādasāmarthyena vā kartā syāttadā kartā eva sadā bhavet katha tāvad bhoktā?",
  "SA14kamvchtu:490": "atha sukhādyutpādahetutvena yadi bhoktā syāttadā bhoktaiva bhavet kathaṃ tāvat kartā?",
  "SA14kamvchtu:491": "kiñca kāpilaparikalpitasya (atmanaḥ)",
  "SA14kamvchtu:492": "[Vajraṭ_120] sukhādibhirākāśavannirvikāratvena naiva khalu yujyate bhoktṛtvam, atiprasaṅgāt /",
  "SA14kamvchtu:493": "sati vā vikāre nityatāhāniḥ /",
  "SA14kamvchtu:494": "na khalu hetumātratayā kartā vā bhoktā vā, atiprasaṅgāt /",
  "SA14kamvchtu:495": "tathaiva smṛtyādiṣvapi nāśrayitvamupayujyata iti yojyam /",
  "SA14kamvchtu:496": "tasmānnairātmyavādinyeva pakṣe bandhomokṣādivyavasthā yuktimatī /",
  "SA14kamvchtu:497": "kāryakāraṇavaiśiṣṭayamātreṇa tasyā vyavasthāyā prabhāvitatvāt /",
  "SA14kamvchtu:498": "sa ca kāryakāraṇabhāvastāvadanityeṣveva sambhavati, na khalu nityeṣu /",
  "SA14kamvchtu:499": "teṣu nāsti kasyacidapi kāryasya krameṇotpādasāmarthyam, yathoktaṃ prāk /",
  "SA14kamvchtu:500": "na cāpi yugapad,",
  "SA14kamvchtu:501": "tathāvidhaphalotpādasamarthasvabhāvānugame phalotpādābhāvastāvanna yujyate prāgvat /",
  "SA14kamvchtu:502": "ananugame ca prāksvabhāvatāhāniḥ /",
  "SA14kamvchtu:503": "kramayaugapadyābhyāṃ vyatirikto nāstyeva kaścidākārāntaraḥ,",
  "SA14kamvchtu:504": "yaḥ syādarthakriyāyāṃ prabhuviṣṇuḥ,",
  "SA14kamvchtu:505": "parasparaparihārasthitalakṣaṇatvāttayoḥ /",
  "SA14kamvchtu:506": "ata eva yāvantaḥ paraparikalpitā ākāśādayo 'kṣaṇikābhāvāste sarve arthakriyāsāmarthyahitatvād abhāvavyavahāraviṣayā ucyante paramavicakṣaṇairbauddhairiti /",
  "SA14kamvchtu:507": "śaśaviṣāṇādāvapi abhāvavyavahāraprajñaptiḥ arthakriyāyāṃ sāmarthyābhāvamātranibandhanaiva,",
  "SA14kamvchtu:508": "eatadbalenārthakriyāsamarthaviṣayikā khalu bhāvavyahāraprajñaptiḥ,",
  "SA14kamvchtu:509": "parasparaparihārasthitalakṣaṇatvād bhāvābhāvayoḥ /",
  "SA14kamvchtu:510": "evaṃvidhe sarvasāmarthyaśūnye śaśaviṣāṇādyaviśeṣe 'pi 'bhāvaḥ';",
  "SA14kamvchtu:511": "iti nāma vyavahāre sati nāsti nāmni vivādaḥ /",
  "SA14kamvchtu:512": "tathāpi arthakriyārthino hi prekṣāvantaḥ [Vajraṭ_121] tathāvidhānupalambhasvabhāve vandhyāputrādyaviśeṣe ca bhāvavyavahāro na yujyata ityāhuḥ /",
  "SA14kamvchtu:513": "ata eva nāsiddho hetuḥ /",
  "SA14kamvchtu:514": "na cānaikāntikaḥ, ākāśādiṣvapi kartṛtvaprasaṅgāt /",
  "SA14kamvchtu:515": "sapakṣe sattvānna ca viruddhaḥ /",
  "SA14kamvchtu:516": "tasmādātmano lakṣaṇāntarābhāvād bandhyāputrasadṛśa eva /",
  "SA14kamvchtu:517": "vinaśvaratve sati skandhāntargatā eva pudgalāḥ prasajyeran, sarvasaṃskṛtānāṃ skandhasaṃgṛhītatvāt /",
  "SA14kamvchtu:518": "athāvinaśvaratve tāvat skandhāntargatadharmavisadṛśatvādarthāntarā eva te bhaveyuriti doṣo 'yamuktapūrva eva /",
  "SA14kamvchtu:519": "ato nāsti kaścidanirvacanīyo bhāva iti /",
  "SA14kamvchtu:520": "ataḥ 'sarve dharmā nirātmānaḥ'; iti bhagavataḥ siṃhanādaḥ samastatairthikakuñjaravṛndānāṃ bhīkaraḥ,",
  "SA14kamvchtu:521": "anavamardanīyatvāt / alamativistareṇa /",
  "SA14kamvchtu:522": "2. pāramitāyoga-sthānam :",
  "SA14kamvchtu:523": "pāramitāyogamadhikṛtyāha- api tu khalu punaḥ ityādi /",
  "SA14kamvchtu:524": "etacca padadvayaṃ sāmānyaviśeṣasvabhāvātmakaṃ draṣṭavyam /",
  "SA14kamvchtu:525": "dānaṃ dātavyaṃ na tuvastupratiṣṭhitena bodhisattvenetyarthaḥ /",
  "SA14kamvchtu:526": "dānam ityanena trividhadānamadhikṛtya ṣaṭ pāramitā darśitāḥ na tu dānamātram /",
  "SA14kamvchtu:527": "tatrāmiṣadānena dānapāramitā nirdiṣṭā,",
  "SA14kamvchtu:528": "abhayadānena tāvad śīla-kṣāntipāramite,",
  "SA14kamvchtu:529": "dharmadānena tu vīrya-dhyāna-prajñāpāramitāḥ /",
  "SA14kamvchtu:530": "vīryābhāve dharmādāna-pravacanayoḥ parikhinnatvānna dharmaṃ deśayet /",
  "SA14kamvchtu:531": "dhyānābhāve śraddhātirekakarmābhilaṣatayā saṃkliṣṭā bhaved deśanā /",
  "SA14kamvchtu:532": "prajñāyāścābhāve sa tad viparītatayā dharmaṃ deśayet /",
  "SA14kamvchtu:533": "tasmāt trayābhāve na sidhyati dharmadānam /",
  "SA14kamvchtu:534": "vīryaṃ sarvatragamityapare /",
  "SA14kamvchtu:535": "dānaṃ dātavyam ityanena ṣaṭsu pāramitāsu chanda-praṇidhānābhyāṃ kathaṃ sthātavyamiti nirdiṣṭam /",
  "SA14kamvchtu:536": "na vastupratiṣṭhitena ityādinātra yogasamāpattyā [Vajraṭ_122] kathaṃ pratipattavyamityāveditam /",
  "SA14kamvchtu:537": "evaṃ hi bodhisattvena dānaṃ dātavyam ityādinā vikṣepaṃ nigṛhya kathaṃ cittaṃ pragrahītavyamityetannirdiṣṭam /",
  "SA14kamvchtu:538": "tatra na vastupratiṣṭhiteneti prajñāpāramitāyāṃ yogasya yāthāvattvaṃ tāvannirdiṣṭam /",
  "SA14kamvchtu:539": "tatra deya-dāyaka-pratigrāhakādivastuṣu yattattvato 'bhiniveśanaṃ tat pratiṣṭhānam /",
  "SA14kamvchtu:540": "yadi bodhisattvaḥ vastunyabhiniviśya pāramitāyāṃ yuñjīta,",
  "SA14kamvchtu:541": "mithyāyogobhavet,",
  "SA14kamvchtu:542": "paramārthataḥ kasyacidapyabhiniveśyavastunaḥ sarvathābhāvena viparītābhiniveśāt,",
  "SA14kamvchtu:543": "tassādhakabādhakapramāṇābhāvabhāvataśca /",
  "SA14kamvchtu:544": "tathā hi- paraiḥ paramārthataḥ iṣṭā vijñānavyatiriktā arthāstāvānna pratyakṣasiddhāḥ,",
  "SA14kamvchtu:545": "arthāntareṇa jñānena grahaṇāyogāt /",
  "SA14kamvchtu:546": "arthe sati sākāreṇa nirākāreṇa anyākāreṇa vā jñānena grahaṇamiti trayaḥ pakṣāḥ /",
  "SA14kamvchtu:547": "tatra tāvanna sākāreṇa citravarṇādidarśanakāle ekajñānābhinnatvādākāraṇāmapyekatvaṃ prasajyeta,",
  "SA14kamvchtu:548": "athavā ākārabhinnatvādākāravajjñānasyāpyanekātmakatvaṃ prasajyeta /",
  "SA14kamvchtu:549": "anekatvaṃ tāvanna yujyata eva,",
  "SA14kamvchtu:550": "ekaikaparamāṇugrāhyajñānānubhavābhāvānna sidhyati tāvajjñānasyaikatvam,",
  "SA14kamvchtu:551": "tadasiddhāvanekatvamapi khalvasiddham,",
  "SA14kamvchtu:552": "ekaikasahaṃtisvarūpatvād anekasya /",
  "SA14kamvchtu:553": "citrākāravyavasthāpanāyai anekajñānotpādaparikalpanayāpi jñānasya viṣayaṃ vyāpya sthitatvād grāhakajñānānāmutpādo 'pi na sambhavati,",
  "SA14kamvchtu:554": "amūrttatvājjñānānām /",
  "SA14kamvchtu:555": "anyacca, sārūpyaṃ tāvadekadeśena bhavet sarvātmanā vā /",
  "SA14kamvchtu:556": "tatra na tāvat sarvātmanā- arthajjñānasyāpi jaḍasvabhāvaprasaṅgāt /",
  "SA14kamvchtu:557": "na caikadeśena- ekasya tāvanniravayavatvād /",
  "SA14kamvchtu:558": "vyāvṛttibhedenāṃśopacāre 'pi vastvādisārupyadharmāṇāṃ sarvatra [Vajraṭ_123] vidyamānatvāt sarveṇa sarvamavagamyeta /",
  "SA14kamvchtu:559": "atha tadutpannaṃ tatsārūpyaṃ cetyetaddvayena vedayatīti arthasārupyasya samanastarapratyayasyāpi grāhakatvaprasaṅgaḥ /",
  "SA14kamvchtu:560": "satyapi sārūpye paramārthataḥ bāhyārtho na pratyakṣasiddhaḥ,",
  "SA14kamvchtu:561": "nīlākārātmano jñānasya svasaṃviditatvāt /",
  "SA14kamvchtu:562": "yato hi pratyakṣaiva nīlādivijñaptirnāparā /",
  "SA14kamvchtu:563": "yattad vijñānaṃ tadevārthagrāhakamiti cet?",
  "SA14kamvchtu:564": "bhavatu nāma prajñaptitaḥ,",
  "SA14kamvchtu:565": "na tu paramārthatastad vedanam,",
  "SA14kamvchtu:566": "ātmākārasya svasaṃviditatvāt,",
  "SA14kamvchtu:567": "atyantaparokṣatvādarthānāṃ kathaṃ tadākāraṃ jñānaṃ bhavediti /",
  "SA14kamvchtu:568": "svākārādhānena tāvadutpādako heturnaiva niyamena sidhyati, vyabhicārāt /",
  "SA14kamvchtu:569": "paramāṇavaḥ khalu naiva sthūlapratītiviṣayaḥ, sūkṣmatvātteṣām /",
  "SA14kamvchtu:570": "na ca saṃhitāḥ, tebhyo 'narthāntaratvāt vikalpaviṣayāṇām asattvācca /",
  "SA14kamvchtu:571": "saṃhatārthāntaratve pṛthak pratibhāsaḥ syāt /",
  "SA14kamvchtu:572": "āvṛtānāvṛtayośca virodhānnaiva tāvad yujyata ekatvam /",
  "SA14kamvchtu:573": "anekatve saṃghātasya paramāṇureva sa syānna tvarthāntaraḥ /",
  "SA14kamvchtu:574": "na ca tāvannirākārapakṣaḥ- nīlādiṣvakiñcitkaratvāttasya /",
  "SA14kamvchtu:575": "bhāvamātreṇa vedane sati sarvaiḥ sarvavedanaprasaṅgaḥ, aviśiṣṭatvāt sarvasya /",
  "SA14kamvchtu:576": "ato nīlasaṃvedanamidam, na pītamiti vyavasthā na syāt, vyavasthāyāḥ kasyāpi hetuviśeṣasyābhāvāt /",
  "SA14kamvchtu:577": "viśeṣasya kasyacidabhyupagame sa eva tāvat sākāratvābhyupagamaḥ /",
  "SA14kamvchtu:578": "pratītisvabhāvamātre tāvad viśeṣābhāvājjñānātmani nākārātiriktaṃ bhedakamanyat syāt /",
  "SA14kamvchtu:579": "naivānyākārapakṣaḥ, atiprasaṅgāt /",
  "SA14kamvchtu:580": "evaṃ hi sati rūpaviṣayakamākāravijñānaṃ tāvat parīkṣāmarhati,",
  "SA14kamvchtu:581": "tathā hi- na tāvat pratyakṣato 'rthaḥ sidhyati, nānumānādapi /",
  "SA14kamvchtu:582": "apratyakṣasyārthasya jñānasya ca kenāpi hetunā sambandhāsiddheḥ /",
  "SA14kamvchtu:583": "phalajñānād bhinnasya kāraṇamātratvānumāne neṣṭasiddhiḥ,",
  "SA14kamvchtu:584": "itarasya samanantarapratyayasya vidyamānatvāt /",
  "SA14kamvchtu:585": "itarat pramāṇaṃ nāsti, ato tāvannaiva sidhyati bāhyo 'rthaḥ /",
  "SA14kamvchtu:586": "na tāvat paramārthataḥ jñānasvabhāvatā pratyakṣeṇa sidhyati,",
  "SA14kamvchtu:587": "addhaitasvabhāvatāyā asaṃviditatvāt,",
  "SA14kamvchtu:588": "anyathā na ko 'pi tattvadraṣṭā syāt /",
  "SA14kamvchtu:589": "nānumānenāpi evaṃvidhenākāreṇa kasyāpi hetoḥ sambandhasyāsiddheḥ /",
  "SA14kamvchtu:590": "nanvevaṃ kathaṃ saṃkleśavyavadāne syātāmiti cet?",
  "SA14kamvchtu:591": "na, tvanmate tābhyāṃ saha tasya kasyacidapi sambandhasyāsiddhatvāt /",
  "SA14kamvchtu:592": "tayoḥ paramārthataḥ kvacidapi vastuni [Vajraṭ_124] sambandhāsiddheḥ /",
  "SA14kamvchtu:593": "na tāvat tadutpattilakṣaṇasambandhaḥ, sarvathā parokṣatvāttasya /",
  "SA14kamvchtu:594": "parokṣeṇa saha sambandhastu na kenāpyarvāgdarśinā grahītuṃ śakyate /",
  "SA14kamvchtu:595": "avidyādīnāmavicāraramaṇīyatve 'pi saṃkleśamūlatve nāsti virodhaḥ,",
  "SA14kamvchtu:596": "avidyādau vicāreṇa tṛṣṇānivṛttau vyavadānam,",
  "SA14kamvchtu:597": "tato vipakṣabhūtalakṣaṇam avicāraikaramaṇīyamupapadyate,",
  "SA14kamvchtu:598": "tadā paramārthato vastvabhāvena kathaṃ tayorapyabhāvaprasaṅgaḥ /",
  "SA14kamvchtu:599": "ye etayorekāntena nirhetukatvamabhyupagacchanti,",
  "SA14kamvchtu:600": "teṣvevāyaṃ prasaṅgaḥ,",
  "SA14kamvchtu:601": "na tu saṃvṛtitaḥ pratītyasamutpādavādiṣu /",
  "SA14kamvchtu:602": "ata eva paramārthataḥ bhāvasvabhāvasādhakaṃ kiñcidapi pramāṇaṃ nāsti, astyeva ca bādhakam /",
  "SA14kamvchtu:603": "ityevaṃ tāvat- yadekānekasvabhāvavigataṃ tat paramārthato niḥsvabhāvam, gaganāravindavat /",
  "SA14kamvchtu:604": "parairiṣṭāḥ sarve jñānajñeyātmakāḥ bhāvākārāḥ,",
  "SA14kamvchtu:605": "ekānekasvabhāvaśūnyā ityato vyāpakānupalabdhiḥ,",
  "SA14kamvchtu:606": "ekānekābhyāṃ vyāptatvāt svabhāvasya /",
  "SA14kamvchtu:607": "dvayametat tatra nāsti /",
  "SA14kamvchtu:608": "evaṃ tāvad rūpādyāyatanānāṃ bāhyavastūnāṃ naikatvam, āvṛtyanāvṛtyorviruddharmayostatropalabdhe /",
  "SA14kamvchtu:609": "api ca, viruddhadharmasaṃsarge 'pyekatve viśvamapyekadravyaṃ syāt /",
  "SA14kamvchtu:610": "tato yugapadutpattivināśau syātām /",
  "SA14kamvchtu:611": "nānekatvamapi,",
  "SA14kamvchtu:612": "tathā hi- anekasmin vibhajyamāne sati vibhaktāḥ paramāṇava eva syuḥ tataśca paurvāparyāvasthānaṃ na syānniravayavatvāt paramāṇūnām,",
  "SA14kamvchtu:613": "cittacaitasikavat /",
  "SA14kamvchtu:614": "tato diśaṃ vyāpya avasthitā na pratibhāseran /",
  "SA14kamvchtu:615": "ata eva digbhāgabhedo 'bhyupagantavya eva /",
  "SA14kamvchtu:616": "sati cābhyupagame kathaṃ nāma bhavedekatvam /",
  "SA14kamvchtu:617": "ataḥ siddha eva tāvadekānekasvabhāvavirahatvaṃ bāhyārthānām /",
  "SA14kamvchtu:618": "[Vajraṭ_125]",
  "SA14kamvchtu:619": "nīlādipratibhāsino jñānasyāpi naikasvabhāvatvam,",
  "SA14kamvchtu:620": "citrākāragrahitayāvabhāsyamānatvāt,",
  "SA14kamvchtu:621": "bhinnasantānavarttyanekavijñānakṣaṇavat /",
  "SA14kamvchtu:622": "yathāsaṃkhyam anekavijñānāni yugapat pravartanta ityapi vaktuṃ na yujyate niravayavānāmamūrtānāṃ khalu paurvāparyāvasthiterayuktatvāt /",
  "SA14kamvchtu:623": "tathāvasthānābhāve na tathāvabhāsaḥ /",
  "SA14kamvchtu:624": "atha syāt- vijñānaṃ tvekameva, mithyākārāṇāṃ tatrāvabhāsyamānatvānna nānātvadoṣa iti cet?",
  "SA14kamvchtu:625": "sati caivaṃ kathaṃ te tatra bhāseran mṛṣāḥ /",
  "SA14kamvchtu:626": "avabhāsa iti prakāśātmaka ucyate /",
  "SA14kamvchtu:627": "tasya jñānagatadharmatve sati mithyākārāṇāṃ śaśaviṣāṇādivadatyantābhyāvaḥ syāditi kathamavabhāseranniti /",
  "SA14kamvchtu:628": "tataḥ prakāśātmakākārebhyaḥ mṛṣātvenābhyupetebhyaḥ kastāvadanyaḥ jñānasvabhāvaḥ sadbhūtaste 'vaśiṣyate,",
  "SA14kamvchtu:629": "prakāśātmalakṣaṇatvād vijñānasya /",
  "SA14kamvchtu:630": "nīlādayo 'pi prakāśātmakāḥ svabhāvenāvabhāsyamānatvāt /",
  "SA14kamvchtu:631": "nīlādīnāṃ svasvabhāvād bhinnaṃ yadanyat prakāśarūpamiti sadbhūtaṃ kimapi nāti,",
  "SA14kamvchtu:632": "anyavyavacchedāpekṣayā viśeṣe prāyaśo vyavahārāt /",
  "SA14kamvchtu:633": "viśeṣāṇāṃ mithyātve sarveṣāṃ mithyātvamativispaṣṭaṃ syāt /",
  "SA14kamvchtu:634": "nirākārasya (mithyākārarasya)",
  "SA14kamvchtu:635": "satyākārātmani (sākārātmani)",
  "SA14kamvchtu:636": "jñāne kathaṃ niyamenāabhāsaḥ syāt,",
  "SA14kamvchtu:637": "tayostāvat tādātmyalakṣaṇo vā tadutpattilakṣaṇo vā sambandha eva nāsti /",
  "SA14kamvchtu:638": "sambandhābhāve na khalu yujyate 'vabhāsanam, atiprasaṅgāt /",
  "SA14kamvchtu:639": "ata eva nāsti tāvadasiddho hetuḥ /",
  "SA14kamvchtu:640": "bhāvānāmanyākārābhāvānnāpyaikāntikaḥ /",
  "SA14kamvchtu:641": "na cāpi viruddha, sapakṣe sattvāt /",
  "SA14kamvchtu:642": "ata eva yathā yathārthāścityante viśīryante tathā tathā / tathā coktam-",
  "SA14kamvchtu:643": "[Vajraṭ_126]",
  "SA14kamvchtu:644": "vastusvabhāvacintāyāṃ yathā na satsvabhāvatā /",
  "SA14kamvchtu:645": "ekānekasvabhāvo 'pi na teṣāṃ vidyate tathā //",
  "SA14kamvchtu:646": "api cāryalaṅkāvatāre bhagavatoktam :",
  "SA14kamvchtu:647": "yathā hi darpaṇe rūpamekatvānyatvavarjitam /",
  "SA14kamvchtu:648": "dṛśyate na ca tannāsti tathā cotpādalakṣaṇam /",
  "SA14kamvchtu:649": "buddhyā vivecyamānānāṃ svabhāvo nāvadhāryate /",
  "SA14kamvchtu:650": "tasmādanabhilāpyāste niḥsvabhāvāśca deśitāḥ //",
  "SA14kamvchtu:651": "tathā cāryamādhirājasūtre 'pi",
  "SA14kamvchtu:652": "yathaiva ārdraṃ kadalīyaskandhaṃ sārārthikaḥ puruṣu vipāṭayet /",
  "SA14kamvchtu:653": "bahirvā adhyātma na sāramasti tathopamān jānatha sarvadharmān //",
  "SA14kamvchtu:654": "tasmāt sarvabhāvānāṃ māyāvadavicāraramaṇīyatvādanabhiniveśena dānaṃ dātavyam,",
  "SA14kamvchtu:655": "na tu vastupratiṣṭhitena ityayamartho 'tra yuktisaṅgataḥ /",
  "SA14kamvchtu:656": "evaṃ dānādiṣu yathā yogastathā ādarśitaḥ, nānyatra /",
  "SA14kamvchtu:657": "yadi paramārthata kasyacidapi vastuno bhāvābhāvād vastupratiṣṭhitena dānaṃ na dātavyam,",
  "SA14kamvchtu:658": "tadā avastvabhiniveśena tu dānasya kathaiva kā,",
  "SA14kamvchtu:659": "ata eva na [Vajraṭ_127] kvacipratiṣṭhitena ityuktam /",
  "SA14kamvchtu:660": "bodhisattvenābhāvavikalpo 'pi prahātavyaḥ, bhāvagrāhābhāve sati tasyāpyabhāvāt /",
  "SA14kamvchtu:661": "saṃvṛtau tāvad deyadāyakādayo bhavantyeva /",
  "SA14kamvchtu:662": "tato vastuno 'bhāve 'pi tāvadabhiniveśo na yujyata evetyabhiprāyaḥ /",
  "SA14kamvchtu:663": "na rūpapratiṣṭhitena ityādinā bodhisattvena na kvacitpratiṣṭhitena dānaṃ dātavyamityeva vistareṇābhihitam /",
  "SA14kamvchtu:664": "dharmaḥ ityanena śabdena dharmāyatanaṃ parigṛhyate,",
  "SA14kamvchtu:665": "āyatanena prapañcaḥ abhivyajyate,",
  "SA14kamvchtu:666": "ataścakṣurādīni ādhyātmikāyatanāni nocyante /",
  "SA14kamvchtu:667": "anutpādādayo vikalpā api na karaṇīyā iti nidarśanārtha subhūte, yathā ityādyuktam /",
  "SA14kamvchtu:668": "nimittaṃ tu vastusvalakṣaṇaṃ liṅgaṃ vānutpādādi, tasyodgrahaṇaṃ saṃjñā /",
  "SA14kamvchtu:669": "tatra nirvikalpantu apratiṣṭhitam /",
  "SA14kamvchtu:670": "ata eva na kvacit pratiṣṭhitena iti nirdiṣṭam /",
  "SA14kamvchtu:671": "athavā samagreṇaitena gāmbhīryamasya vyapadiṣṭam, adhyāropāvādāntau pratiṣiddhau ceti /",
  "SA14kamvchtu:672": "asmin darśane upalambhakānāṃ jñānapuṇyasambhārapāripūroyogyatvaṃ pratiṣidhyate,",
  "SA14kamvchtu:673": "evaṃ pūjānugrahakāmyayā yad dīyate,",
  "SA14kamvchtu:674": "tenātitarāṃ samprasādo janyate,",
  "SA14kamvchtu:675": "na tu deya-dāyaka-pratigrāhakānupalambhe pratiṣṭhitatvena,",
  "SA14kamvchtu:676": "evaṃ hyabhāvaḥ,",
  "SA14kamvchtu:677": "deyādyanupalabdhatvād viṣayasyābhāvācca /",
  "SA14kamvchtu:678": "prathamapakṣe kenāpi kasyacidapi deyasyābhāvāt puṇyābhāvaḥ prasajyate, (dvitīyapakṣe tāvat)",
  "SA14kamvchtu:679": "bodhisattvaiḥ yo hi sattvārthaṃ śrama āsthitaḥ, so 'pi vyarthaḥ syāt sattvābhāvāt /",
  "SA14kamvchtu:680": "ata eva nābhāvamātram /",
  "SA14kamvchtu:681": "[Vajraṭ_128]",
  "SA14kamvchtu:682": "bhagavatā deyādivastūnāṃ dṛṣṭatvāt, na ca viṣayasyāpyabhāvaḥ /",
  "SA14kamvchtu:683": "anyathā kathaṃ bhagavatārthijanebhyaḥ putrādayaḥ pradattā iti sarvāṇyetāni codyāni manasi nidhāya tatkasya hetoḥ?",
  "SA14kamvchtu:684": "iti pṛcchāyāṃ yaḥ subhūte, bodhisattvaḥ ityādinā visarjitam /",
  "SA14kamvchtu:685": "ayamabhiprāyaḥ- samyagdṛṭivihitāni dānādīni suviśuddhatayā viśiṣṭeṣṭaphalāni abhinirvartayanti,",
  "SA14kamvchtu:686": "na viparītatayā samudbhūtāni,",
  "SA14kamvchtu:687": "mithyādṛṣṭipravartitaśīlāṅgādivat /",
  "SA14kamvchtu:688": "deyādivastūni yathoktanyāyena kathañcidapyasattvāt mithyopalabdhānyeva,",
  "SA14kamvchtu:689": "marīcikāsu udakopalambhavat /",
  "SA14kamvchtu:690": "tasmāt tadudbhūtaḥ sarvapāramitāidhistāvad ātmātmīyaviparyasodgatasodgatadānādivadaviśuddhahetoḥ sambhūtatvāt kṣīṇabalaḥ,",
  "SA14kamvchtu:691": "deyādyupalakṣaṇaprāptānupalambhastu bhūrtārthagocaratvādaviparyastaḥ,",
  "SA14kamvchtu:692": "maricikāyāmudakānupalabdhivat /",
  "SA14kamvchtu:693": "tasmādupacitahetusambhūtadānādīni bṛhatphalāni, puṣṭabījābhinirvṛttāṅkurādivat /",
  "SA14kamvchtu:694": "ata eva anupalambhapratiṣṭhitāni dānādīni samyagdṛṣṭisambhūtānīti vipaścitsu prasādātiśayaṃ janayanti, nānyeṣu /",
  "SA14kamvchtu:695": "tataśca dānādiṣvapravṛttatayā puṇyābhāvo deyādīnāṃ caikāntābhāvo neṣyate, saṃvṛtisattvābhyupagamāt /",
  "SA14kamvchtu:696": "asamāhitāvasthāyāṃ māyāvadupalambhānna sarvatrānupalambhaḥ /",
  "SA14kamvchtu:697": "tadā cādhimuktitaḥ prādurbhāvādevānupalambho vyavasthāpyate /",
  "SA14kamvchtu:698": "samāhitāvasthāyām upalambhasyātyantābhāvamātram,",
  "SA14kamvchtu:699": "tadā dānādiṣu pravṛttirnābhyupeyate prayogāvasthāyāṃ [Vajraṭ_129] vyutthitāvasthāyāṃ vā kriyayopālambho na yujyate /",
  "SA14kamvchtu:700": "ato mahāphalatvāya pāramitāyogasyaidāryamabhidhīyate /",
  "SA14kamvchtu:701": "saṃvṛtau kāryakāraṇabhāvasyopadarśanād apavādānto 'pi niṣidhyate /",
  "SA14kamvchtu:702": "3. rūpakāyāptikāmatā-sthānam :",
  "SA14kamvchtu:703": "tridhā puṇyamākāśasamaṃ bhavati- sarvatragodārākṣayatvaiḥ /",
  "SA14kamvchtu:704": "laukikalokottarapuṇyaprasavanāt sarvatragatvam,",
  "SA14kamvchtu:705": "laukikaṃ tāvat puṇyamasamāhitāvasthāyāṃ prasūyate,",
  "SA14kamvchtu:706": "lokottaraṃ tu samāhitāvasthāyāmeva /",
  "SA14kamvchtu:707": "viśiṣṭa-viśiṣṭataragamanādudāratvam /",
  "SA14kamvchtu:708": "yāvatsaṃsāramaparyādānādakṣayatvam /",
  "SA14kamvchtu:709_0": "tadabhāvānna rūpapratiṣṭhitena dānaṃ dātavyamiti bodhisattvaḥ tathāgatarūpakāyāptikāmanayā",
  "SA14kamvchtu:709_1": "dānādiṣu kathaṃ pravarteteti cediti codyamāśaṅkaya tatkiṃ manyase subhūte ityādinā",
  "SA14kamvchtu:709_2": "rūpakāyāptikāmatā sthānaṃ nirdiṣṭam /",
  "SA14kamvchtu:710": "arthato 'tra rūpakāye tathāgatatvābhimānalakṣaṇo vipakṣo 'pākriyate /",
  "SA14kamvchtu:711": "lakṣaṇasampadā iti nimittamātrābhidhānena tathāgatasya nikhilo rūpakāyaḥ lakṣaṇānuvyañjanairalaṅkṛtaḥ paridīpitaḥ /",
  "SA14kamvchtu:712": "tatra lakṣaṇāni tāvat cakrāṅkahastapādatādīni dvātriṃśat padabāhulyabhiyā nollikhyante,",
  "SA14kamvchtu:713": "sūtreṣu yathoktānī tathaivāvadheyāni /",
  "SA14kamvchtu:714": "sthānasthottaptapūrṇatvena niṣpattiḥ /",
  "SA14kamvchtu:715": "[Vajraṭ_130] aśītiranuvyañcanāni tāmravarṇanakhādīni, yathāsūtraṃ jñātavyāni /",
  "SA14kamvchtu:716": "tāni lakṣanādīnyapi māyānirmitabuddhalakṣaṇavanmithyaiva /",
  "SA14kamvchtu:717": "ata eva tathāvidhe rūpakāye chandapraṇidhānābhyāṃ sthātavyamiti nirdeśaḥ /",
  "SA14kamvchtu:718": "athemāni lakṣaṇāni paramāṇusañcayasvabhāvāni vā tadārabdhāvayavirūpāṇi vā bhaveyuriti?",
  "SA14kamvchtu:719": "na tāvat prathamaḥ pakṣa, paramāṇūnāṃ pūrvameva nirastatvāt /",
  "SA14kamvchtu:720": "nāpi dvitīyaḥ,",
  "SA14kamvchtu:721": "asati cārambhake tadārabdhāvayavino 'pyabhāvāt,",
  "SA14kamvchtu:722": "pūrvoktāvaraṇādiviruddharmopalambhācca /",
  "SA14kamvchtu:723": "taduddiṣṭenābhihito 'bhiprāyaḥ /",
  "SA14kamvchtu:724": "etad vicintya subhūtirāha no hīdam iti vyaktīkṛtam /",
  "SA14kamvchtu:725": "yadi lakṣaṇāni mṛṣā bhaveyustarhi kathaṃ bhagavatā tattatsūtreṣu lakṣaṇāni samupadiṣṭānīti cintayan tatkasya hetoḥ iti pṛṣṭvaivaṃ saivālakṣaṇasampad ityāha /",
  "SA14kamvchtu:726": "sā lakṣaṇasampat tāvannoktā paramārthataḥ /",
  "SA14kamvchtu:727": "māyānirmitabuddhavadityanena mṛṣāsvabhāvatvamātramuktamityarthaḥ /",
  "SA14kamvchtu:728": "āryasubhūtinoktamevārtha paripūrayituṃ bhagavatā yāvat ityādyāha /",
  "SA14kamvchtu:729": "yāvallakṣaṇasampad iti paramārthato yāvallakṣanasampatsvabhiniveśaḥ,",
  "SA14kamvchtu:730": "tāvanmithyābhiniveśa evetyarthaḥ,",
  "SA14kamvchtu:731": "yathoktameva pūrvam /",
  "SA14kamvchtu:732": "yāvallakṣaṇasampad iti tadvīparītatayā abhihitetyavagantavyam /",
  "SA14kamvchtu:733": "etena yogasamāpattyā kathaṃ pratipattavyamiti taddeśitam /",
  "SA14kamvchtu:734": "kathamantadvayaṃ parivarjya cittaṃ pragrahītavyamiti tannirdiṣṭam /",
  "SA14kamvchtu:735": "evam iti māyānirmitabuddhavallakṣaṇatastathāgato draṣṭavyaḥ /",
  "SA14kamvchtu:736": "anenāpavādānto nirākriyate, saṃvṛtau bhagavato rūpakāyaspāpratyākhyānāt /",
  "SA14kamvchtu:737": "alakṣaṇaṃ tāvat paramārthe draṣṭavyam, kasyāpi lakṣaṇasyāsiddhatvāt /",
  "SA14kamvchtu:738": "anena tāvat samāropānto nirākriyate /",
  "SA14kamvchtu:739": "tathāgatasya rūpakāyāvāptaye praṇidhānaistvaudāryamuktam /",
  "SA14kamvchtu:740": "tadanupalambhatayā ca gāmbhīryam /",
  "SA14kamvchtu:741": "rūpakāyāptikāmatāsthānaṃ tāvaduktam /",
  "SA14kamvchtu:742": "[Vajraṭ_131]",
  "SA14kamvchtu:743": "4. dharmakāyāptikāmatāsthānam : (a) pravacanadharmakāyaḥ",
  "SA14kamvchtu:744": "dvividhaḥ khalu dharmakāyaḥ- pravacanadharmakāyaḥ, adhigamadharmakāyaśca /",
  "SA14kamvchtu:745": "adhigamadharmakāyo 'pi dvividhaḥ-jñānahetukaḥ puṇyahetukaśca /",
  "SA14kamvchtu:746": "tatrānāgate puruṣeṣu pañcakaṣāyāṇāmādhikyādevaṃvidhadharmaratnasya atyantagambhīrodāraphalatvāt pravacanadharmakāye 'nāptatvāśaṅkayā asti iti pṛṣṭavān /",
  "SA14kamvchtu:747": "asti iti padaṃ tu kecit sattvāḥ ye imeṣvevaṃrūpeṣu sūtrāntapadeṣu bhāṣyamāṇeṣu bhūtasaṃjñāmutpādayiṣyanti ityarthapadena yojyam /",
  "SA14kamvchtu:748": "paścimāyāṃ pañcaśatyām ityatra śatānāṃ pañcakaṃ pañcaśatī,",
  "SA14kamvchtu:749": "bhagavatāṃ śāsanaṃ pañcaśatavarṣāṇi sthāsyatīti prasiddheḥ /",
  "SA14kamvchtu:750": "ata eva paścimeti viśeṣaṇaṃ vihitam /",
  "SA14kamvchtu:751": "tasmin kāle pañcakaṣāyāṇāmadhimātratā bhavati /",
  "SA14kamvchtu:752": "saddharmavipralopastāvad adhimukti-vācana-svādhyāya-upadeśa-ākhyāna-śravaṇa-cintādīnāṃ hāniḥ /",
  "SA14kamvchtu:753": "evaṃ iti gambhīrodārārthaḥ /",
  "SA14kamvchtu:754": "sūtrāntapadeṣu iti sūtrāntadeśanāvācaḥ, tābhirarthasya pratipādyamānatvāt jñāpyamānatvācca /",
  "SA14kamvchtu:755": "anena nimittamātrābhidhānena samastapravacanadharmakāyastāvat paridīpyate /",
  "SA14kamvchtu:756": "athavā sūtrāntapadeṣu ityabhidhiyamānārthakeṣu /",
  "SA14kamvchtu:757": "asmin kathane 'evam'; ityanena tāvad gambhīraudārye yojanīye /",
  "SA14kamvchtu:758": "bhāṣyamāṇeṣu iti prathamatayā abhidhiyamāneṣu /",
  "SA14kamvchtu:759": "dvītīyatayā [Vajraṭ_132] arthapratipādakeṣvityarthaḥ /",
  "SA14kamvchtu:760": "arthato 'viparyayastasaṃjñaivātra bhūtasaṃjñetyabhidhīyate na tu śabdābhiniveśamātram 'ayaṃ bhūtaḥ'; iti saṃjñā /",
  "SA14kamvchtu:761": "anena tāvadarthasiddhau abhūtasaṃjñā nirākriyate /",
  "SA14kamvchtu:762": "sarvatrāpratihatajñānena tān bhāvinaḥ (sattvān)",
  "SA14kamvchtu:763": "pratyakṣavad dṛṣṭavā bhagavān sūbhūtisaśayaṃ parihartuṃ bhaviṣyanti ityāha /",
  "SA14kamvchtu:764": "mahāsattvāḥ iti teṣāṃ bodhisattvaguṇānāṃ sampradarśanārthamuktam /",
  "SA14kamvchtu:765": "te 'pi yathā pratipannāḥ,",
  "SA14kamvchtu:766": "yādṛśena ca hetunā sampratipannāḥ,",
  "SA14kamvchtu:767": "yāddṛśena kalyāṇamitreṇa parigṛhītāḥ,",
  "SA14kamvchtu:768": "yathā vā bhūtasaṃjñayā saṃjñitāstān bhagavān paridīpitaṃvān /",
  "SA14kamvchtu:769": "śīlavantaḥ guṇavantaḥ prajñāvantaśca ityanena tu kramaśo 'dhiśīlādhicittādhiprajñāśceti śikṣātrayapratiprattisamanvitāḥ nirdiṣṭāḥ /",
  "SA14kamvchtu:770": "śīlaprajñayośca pṛthaguktatvād guṇastāvadatra dhyānajo grāhyaḥ, gobalīvardanyāyeneti /",
  "SA14kamvchtu:771": "kleśavati paścimakāle tu kathaṃ tathāvidhaśīlādiguṇavanto bhaviṣyantīti cintayitvā sūbhūte ityādyāha /",
  "SA14kamvchtu:772": "paryupāsitāḥ iti cīvara-piṇḍapātādibhiḥ paryūpāsitāḥ,",
  "SA14kamvchtu:773": "chatradhvajapatākādibhiśca pūjitā bhaviṣyanti /",
  "SA14kamvchtu:774": "avaropitakuśalamūlāḥ tāvadavavādamanuśāsanīṃ ca śirasādāya śīlādiguṇasampadbhyaḥ prayatnavanto draṣṭavyāḥ /",
  "SA14kamvchtu:775": "teṣāṃ tato 'pi bahutaraṃ puṇyamabhidhātuṃ anekabuddhaśatasahasraḥ ityuktam /",
  "SA14kamvchtu:776": "[Vajraṭ_133] anena teṣāṃ hetusiddhiḥ saṃdarśitā /",
  "SA14kamvchtu:777": "jñātāste tathāgatena iti nāmānyāśayāśca /",
  "SA14kamvchtu:778": "dṛṣṭāste tathāgatena iti kāyāḥ /",
  "SA14kamvchtu:779": "anena tāvat kalyāṇamitraparigṛhītā ioti darśitam /",
  "SA14kamvchtu:780": "tacca samprasthitānāṃ protsāhanārtham, viprasthitānāṃ hrīsañjananārthamāha /",
  "SA14kamvchtu:781": "anyathā sarveṣāṃ jñānāt jñānāt sarvajño bhagavāniti deśanayā ko viśeṣo darśito bhavet,",
  "SA14kamvchtu:782": "athavā tatteṣāṃ bhavyatvaṃ yat tatpramukhaṃ kṛtvā deśanā pravartitetyavagantavyam /",
  "SA14kamvchtu:783": "bhavyā jñātā iti vākyaśeṣaḥ /",
  "SA14kamvchtu:784": "atasteṣāmaśeṣaṃ puṇyaskandhasaṅgrahaṃ darśayituṃ sarve te sattvāḥ ityāha /",
  "SA14kamvchtu:785": "prasaviṣyanti iti puṇyotpādakālaḥ, pratigrahīṣyanti iti nirodhakāle tadvāsanāḥ parigrahīṣyanti /",
  "SA14kamvchtu:786": "ebhiḥ sarvairabhūtasaṃjñāṃ nirākṛtya bhūtasaṃgyotpādane chandapraṇidhānābhyāṃ sthātavyamityādarśitaṃ tathā sthānasyāsyaudāryamapi paridīpitam /",
  "SA14kamvchtu:787": "tatkasya hetoḥ?",
  "SA14kamvchtu:788": "te anekabuddhaśatasahasraparyupāsitāḥ kathaṃ jñāsyanta iti jñāpakahetau paripṛṣṭe 'tra teṣāṃ bodhisattvānāṃ mahāsattvānām ityādyāha /",
  "SA14kamvchtu:789": "anena tavat yogasamāpattau kathaṃ pratittavyamityetat prakāśitam, gambhīratā cāpyabhihitā /",
  "SA14kamvchtu:790": "ahamityātmagrahaṇam ātmasaṃjñā sā /",
  "SA14kamvchtu:791": "mameti grahaṇaṃ sattvasaṃjñā,",
  "SA14kamvchtu:792": "tasyaivātmana ā sthitiṃ parigrahaḥ jīvasaṃjñā,",
  "SA14kamvchtu:793": "punaḥ punaḥ gatiṣu gamanādānaṃ pudgalasaṃjñā /",
  "SA14kamvchtu:794": "yadi nāsti ātmādisaṃjñā tarhi kiṃ śrāvakādivad asti rūpādidharmasaṃjñā?",
  "SA14kamvchtu:795": "iti cintāyāṃ na dharmasaṃjñā ityuktam /",
  "SA14kamvchtu:796": "paramārthataḥ kasyacidapi dharmasyābhāvādityabhiprāyaḥ /",
  "SA14kamvchtu:797": "[Vajraṭ_134]",
  "SA14kamvchtu:798": "atha kim ucchedavādināmiva abhāvasaṃjñā? iti cintāyāṃ evaṃ nādharmasaṃjñā pravartate ityuktam /",
  "SA14kamvchtu:799": "saṃvṛtau avicāraramaṇīyatayā dharmāṇāṃ sadbhāvāt saṃvṛtipathasthitebhyastāvad adharmasaṃjñā naiva yuktimatī,",
  "SA14kamvchtu:800": "na tu paramārthajñānasthitebhyaḥ /",
  "SA14kamvchtu:801": "tanniṣedhānna kaścid dharma upalabhyate yatrādharmasaṃjñā pravarteta, dharmāgrahaṇe tadabhāvāt /",
  "SA14kamvchtu:802": "viṣayābhāvaniṣedhastu na kutrāpi sambhavati,",
  "SA14kamvchtu:803": "tadyathā satye 'pi vijñaptimātre vijñaptimātrateyamiti vikalpayan na vijñaptimātratāyāṃ sthitaḥ,",
  "SA14kamvchtu:804": "evameva satye 'pyadharme 'dharmabodhasya tatrāvasthānāsambhavāt sarvaṃ samānam /",
  "SA14kamvchtu:805": "yadyātmādīnāmasattvaṃ tadā tatra tatsaṃjñāyā apravṛtau satyāṃ 'ātmaiva rūpamidam';",
  "SA14kamvchtu:806": "ityādikaṃ nāmamātramiti nāmābhiniveśasaṃjñā teṣāṃ bhavediti matvā saṃjñāpi ityuktam /",
  "SA14kamvchtu:807": "nāmnastāvad rūpaskandhāntarbhūtatvād rūpādivad mithyātvameva, viprayuktamapi prajñaptimātramiti /",
  "SA14kamvchtu:808": "tasmāt saṃjñāpi mithyābhiniveśa evetyabhiprāyaḥ /",
  "SA14kamvchtu:809": "yadyevaṃ tarhi tasyāmavasthāyāṃ sarvasaṃjñāvigamād mṛta-nirodhasamāpannapudgalavad yogino 'bhāva eva syāditi nāpi..... nāaṃjñā pravartate ityuktam /",
  "SA14kamvchtu:810": "yena te yogino bhavanti, tacca yogijñānaṃ tathyasaṃvṛtisvabhāvamiti /",
  "SA14kamvchtu:811": "vyutthāne śuddhalaukikajñānamudbhavatīti, anyathā ahetukameva tad bhavet /",
  "SA14kamvchtu:812": "yad yogijñānaṃ saṃvṛtisvabhāvaṃ tat kenāvagamyata iti cet? tenaiva hetunā /",
  "SA14kamvchtu:813": "yathā pratyātmavedyatayā pudgalanairātmāvabodhena ātmasthitaṃ pudgalanairātmyamadhigamyate, atrāpi tattulyam /",
  "SA14kamvchtu:814": "jñānaṃ saṃvittiśca na saṃvṛtau nābhyupagamyete /",
  "SA14kamvchtu:815": "yoginā svalakṣaṇapratyabhimukhīkaraṇāt tatrasthaṃ nairātmyaṃ nopalabhyate,",
  "SA14kamvchtu:816": "tadānīmatītādestāvadasaṃnihitatvādanantatvācca /",
  "SA14kamvchtu:817": "[Vajraṭ_135]",
  "SA14kamvchtu:818": "katha tarhi?",
  "SA14kamvchtu:819": "niḥsvabhāvatāvicāreṇa tadgocarībhūtānāṃ sarvadharmāṇāṃ sāmānyena nairātmasaṅgrahāt yā khalu vyavasthā saiva yugapadulambhanam /",
  "SA14kamvchtu:820": "teṣāṃ tajjñānamapi paramārthato 'viṣaya eva, (tathāpi)",
  "SA14kamvchtu:821": "satyasvapnajñānavadavisaṃvādakatvena prāmāṇyaṃ vyavasthāpyate /",
  "SA14kamvchtu:822": "sāmānyena tatra tadātmabhāvo 'pi saṃgṛhyate, na tatra pṛthak tadālambakatvam /",
  "SA14kamvchtu:823": "tasmāt sati nairātmyadvayāvabodhe teṣāmanekaśatasahasrabuddhānāṃ paryupāsanaṃ pratīyate /",
  "SA14kamvchtu:824": "buddhānāmaparyupāsanayā tāvanna sambhavati tadavabodhaḥ tairthikavat /",
  "SA14kamvchtu:825": "sa tu saṃsāre na ucito bhavatītyabhiprāyaḥ /",
  "SA14kamvchtu:826": "anayā yogasamāpattyā kathaṃ pratipattavyaṃ kīdṛśyā ca bhūtasaṃjñayā tat saṃjñātavyamiti saṃdarśitaṃ tadgāmbhīryamityapi ca paridīpitam /",
  "SA14kamvchtu:827": "ātmādīnāmasattve teṣāmātmādisaṃjñāyā abhāvāt padasamudāyādibhiḥ ātmatva sūktaṃ duraktaṃ ca lakṣaṇaṃ dharmādharmasaṃjñaṃ kiṃ teṣu niyamena na pravartate?",
  "SA14kamvchtu:828": "naivam, yadi bodhisattvānā na bhavet tatra saṃjñā, (tarhi)",
  "SA14kamvchtu:829": "ayuktayupapannatīrthakaradharmān parityajya bhagavaddeśiteṣu dharmeṣu tadadhigamāya kathaṃ chanda utpādanīya ityāśaṅkāyāṃ tatkasya hetoḥ?",
  "SA14kamvchtu:830": "iti tatsamādhānāya sacet subhūte ityāha /",
  "SA14kamvchtu:831": "ayamabhiprāyaḥ- ekānekasvabhāvavicāreṇa yathā rūpādilakṣaṇadharmā na saṃvidyante,",
  "SA14kamvchtu:832": "tathā deśanādharmā api /",
  "SA14kamvchtu:833": "yatra dharmasaṃjñā tatrātmādisaṃjñā api niścayena naiva prahīṇā,",
  "SA14kamvchtu:834": "dharmanimittagrahaṇamūlatvāt tasyāḥ /",
  "SA14kamvchtu:835": "dharmanimittagrāhakamanasikārasya [Vajraṭ_136] tasyā eva manasikārarūpatvāt maitrīprabhṛtiṣu tattvamanasikārāsadbhāve nātmadṛṣṭiḥ parihīyate /",
  "SA14kamvchtu:836": "ata eva ekameva yānam, tacca mahāyānamityuktam /",
  "SA14kamvchtu:837": "api ca,",
  "SA14kamvchtu:838": "bodhisattvānāṃ sā dharmasaṃjñā yadyavaśyamanutpannadarśanamārgaḥ syāt tathā sati tena kathamātmādisaṃjñā prahīṇā syāt?",
  "SA14kamvchtu:839": "darśanamārgapraheyatvāttasyāḥ /",
  "SA14kamvchtu:840": "ataḥ sarvametat parīkṣya sa eva teṣāmātmagrāho bhavet ityuktam /",
  "SA14kamvchtu:841": "tasya taddhetutvāt tadanuśayāprahīṇatvāccetyabhiprāyaḥ /",
  "SA14kamvchtu:842": "anyathā tayorbhinnākāratvāt kathaṃ dharmasaṃjñaiva ātmagrāhaḥ syāditi /",
  "SA14kamvchtu:843": "dharmāstāvadatra yuktyupapannāgamalakṣaṇā eveṣṭāḥ tadviparītā adharmāḥ /",
  "SA14kamvchtu:844": "evaṃ sati tattatsūtreṣu kathaṃ bhagavatā bodhisattvebhyaḥ saddharmaḥ parigrāhayiṣyate?",
  "SA14kamvchtu:845": "evamanucintya tatkasya hetoḥ?",
  "SA14kamvchtu:846": "iti paripapraccha /",
  "SA14kamvchtu:847": "tadarthaṃ subhūte ityādyāha /",
  "SA14kamvchtu:848": "nodgrahītavyaḥ vitathamārgeṇa viparītābhiniveśakṣaṇena nodgrahītavyaḥ,",
  "SA14kamvchtu:849": "satya iti nābhiniviṣṭavyamiti vākyārthaḥ /",
  "SA14kamvchtu:850": "abhipretasiddhyarthaṃ kolopamadeśitasya lakṣaṇasya na grahaṇaniṣedha ityabhiprāyaḥ /",
  "SA14kamvchtu:851": "tasmāt ityādinā sa evārthaḥ padāntarai prayuktaḥ,",
  "SA14kamvchtu:852": "yato hi sarvo dharmo 'dharmaśca satya ityabhiniveśasya viparītābhiniveśatvād,",
  "SA14kamvchtu:853": "yuktyopapanno ya āgamasamūhaḥ saṃsārārṇavottaraṇāya proktaḥ kolopamaḥ sa (yadā)",
  "SA14kamvchtu:854": "pāraṃ gatvā niṣprayojanatvāt parityājyo bhavati, kimu (tadā)",
  "SA14kamvchtu:855": "te 'yuktayopapannāstairthikānāmivādharmāḥ /",
  "SA14kamvchtu:856": "saprayojanamapi tadālambanaṃ mayā nānujñātamityevamuktavān tathāgataḥ /",
  "SA14kamvchtu:857": "anyathā dharmādharmādikaṃ yadi satyasvabhāvaṃ syāt tadā paramārthaviṣayatvāt tadabhiniveśasya saṃsārapāragateṣvapi yuktisahaṃ [Vajraṭ_137] syāditi,",
  "SA14kamvchtu:858": "kimiti tathāgataḥ tanniṣedhatīti?",
  "SA14kamvchtu:859": "iti tu saṃgrahārthaḥ /",
  "SA14kamvchtu:860": "tathā āryaratnakaraṇḍasūtre 'pi bhagavatā uktam-",
  "SA14kamvchtu:861": "\"bhadanta subhūte kolopamaṃ dharmaparyāyajānadbhirdharmā eva prahātavyāḥ, prāgevādharmā iti /",
  "SA14kamvchtu:862": "yo hi dharmaḥ prahīyate, so 'pi nādharmaḥ iti /\"",
  "SA14kamvchtu:863": "yaḥ sūtrādidharmaparyāyaḥ sa kolopama ucyate /",
  "SA14kamvchtu:864": "dharmā eva ityetad upalakṣaṇam /",
  "SA14kamvchtu:865": "tena rūpādayo mārgalakṣaṇāśca dharmāḥ saṃgṛhyante /",
  "SA14kamvchtu:866": "adharmā ityapi upalakṣaṇamātram,",
  "SA14kamvchtu:867": "tena prasiddhaviruddhāḥ adharmalakṣaṇāḥ paraparikalpitā ātmādayaśca upadiṣṭāste 'pi saṃgṛhyante /",
  "SA14kamvchtu:868": "athavā dharmādharmābhidheyābhidhānāt na sarvasaṃgrahe doṣaḥ /",
  "SA14kamvchtu:869": "anena tāvad vikṣepaṃ nīgṛhya kathaṃ cittaṃ pragrahītavyamityetad darśitam /",
  "SA14kamvchtu:870": "[ba] adhigamadharmakāyasthānam : [1] jñānahetudharmakāyaḥ",
  "SA14kamvchtu:871": "nanu dharmādayaḥ sarve paramārthato mithyāsvabhāvāḥ,",
  "SA14kamvchtu:872": "tadā abhisambuddho bhūtvā 'bhagavatā sarve dharmā deśitāḥ'; iti tadapi mṛṣaiva syāt,",
  "SA14kamvchtu:873": "ata eva bodhisattvaiḥ tathāgatajñānahetumadhigamadharmakāyaṃ prāptuṃ chando na janayitavyaḥ,",
  "SA14kamvchtu:874": "ityetad vicārya jñānahetudharmakāyāvāptaye chandotpādanāya tatkiṃ manyase subhūte ityaktam /",
  "SA14kamvchtu:875": "anenārthataḥ paramārthastu anuttarā samyaksaṃbodhiriti abhisambuddha ityetayoḥ [Vajraṭ_138] grahaṇamapi vipakṣatayā paridīpitam,",
  "SA14kamvchtu:876": "tathyasaṃvṛtisvabhāvaṃ tu tathāgatasya jñānahetuṃ jñānadharmakāyaṃ prāptuṃ chandaḥ praṇidhānaṃ ca pradarśite /",
  "SA14kamvchtu:877": "anuttarā samyaksambodhiḥ ityupalakṣaṇamātraparidīpanena śrāvaka-pratyekabuddhādīnāṃ pratipattibhedena bhinnaḥ jñānahetuko 'dhigamakāyastāvannirdiśyate /",
  "SA14kamvchtu:878": "śrāvakādīnāmapi guṇā bodhisattvenāvagantavyā eva, anyathā kathaṃ tāvat sarvajñapadalābhaḥ /",
  "SA14kamvchtu:879": "saṃvṛtisvabhāvastvevam- sambodhiḥ samboddhavyaṃ deśanā deśitavyamityādayaḥ sarve paryāyāḥ /",
  "SA14kamvchtu:880": "bhagavatā kaṃ paramārthābhiprāyamabhilakṣya sarvaṃ mithyaivetyuktam,",
  "SA14kamvchtu:881": "taduktābhiprāyaṃ saṃgṛhya āryasubhūtisthaviraḥ yathāhaṃ bhagavato bhāṣitasyārthamājānāmi ityetadavocat /",
  "SA14kamvchtu:882": "yathāhamājānāmityabhiprāyavivaraṇam /",
  "SA14kamvchtu:883": "kasmānnābhisambuddhaḥ, dharmadeśanā ca na sta iti cintāyāṃ tatkasya hetoḥ? iti /",
  "SA14kamvchtu:884": "agrāhyaḥ iti paramārthastāvannirvikalpajñānagocaro 'pi na bhavatīti uktapūrvam /",
  "SA14kamvchtu:885": "anabhilāpyaḥ śabdāviṣayatvāditi /",
  "SA14kamvchtu:886": "sarve śabdagocarāstāvat samāropitasāmānyamātrātmakāḥ, sāmānyasya cābhāvarūpatvāt /",
  "SA14kamvchtu:887": "imau dvau (śabdau) abhisambuddhābhāvasya dharmadeśanābhāvasya ca yathākramaṃ hetutayābhihitau /",
  "SA14kamvchtu:888": "nanu syuḥ sarve bhāvā agrāhyāḥ anabhilāpyāḥ,",
  "SA14kamvchtu:889": "tathāpi svalakṣaṇadhāraṇāt paramārthataḥ dharmasvabhāvatāsthitā evetyāśaṅkāyāṃ na sa dharmaḥ ityāha /",
  "SA14kamvchtu:890": "sarvabhāvānāṃ paramārthataḥ svabhāvena parinirvṛttatvānna sambhavati svalakṣaṇadhārakatvam /",
  "SA14kamvchtu:891": "yadyevaṃ tarhi bhagavatā abhāvo 'bhisambuddho draṣṭavya iti vicārya nādharmaḥ ityuktam /",
  "SA14kamvchtu:892": "sa tu prasajyapratiṣedhasvabhāvaḥ anena tāvat yogasamāpattiṃ nirdiśya adhyāropo 'pavādāntaśca nirastau /",
  "SA14kamvchtu:893": "tatkasya hetoḥ? ityupapattiḥ pṛcchyate, tadarthaṃ asaṃskṛtaprabhāvitāḥ ityāha /",
  "SA14kamvchtu:894": "asaṃskṛtatvaṃ tāvad dharmāṇāṃ paramārthasvabhāvaḥ,",
  "SA14kamvchtu:895": "tacca yuktyā vicāryamāṇamanutpattilakṣaṇameva paryavasyati,",
  "SA14kamvchtu:896": "yathā pūrvaṃ vicāritam /",
  "SA14kamvchtu:897": "[Vajraṭ_139]",
  "SA14kamvchtu:898": "uktaṃ bhagavatā dharmasaṃgītau-",
  "SA14kamvchtu:899": "'yo ānanda, dharmo 'nutpannaḥ, aniruddhaḥ, asthitaḥ avikṛtastaducyate āryasatyamiti'; /",
  "SA14kamvchtu:900": "idamānanda,",
  "SA14kamvchtu:901": "abhisandhāya tathāgatena asaṃskṛtaprabhāvitā āryaśrāvakā iti deśitam,",
  "SA14kamvchtu:902": "yathā pūrvamuktam /",
  "SA14kamvchtu:903": "ayañca 'utpādād vā tathāgatānām,",
  "SA14kamvchtu:904": "anutpādād vā tathāgatānām,",
  "SA14kamvchtu:905": "nityaṃ tathaiva sattvānnirvikāratvāccāsaṃskṛtaḥ,",
  "SA14kamvchtu:906": "tadadhigamādāryapudgalāḥ tatprabhāvitā bhavanti,",
  "SA14kamvchtu:907": "dharmatattvādhigamena prabhāvitatvādāryaṇām /",
  "SA14kamvchtu:908": "anyeṣu tattvasadbhāvo naiva tāvad yujyate, tacca (tattvaṃ)",
  "SA14kamvchtu:909": "asaṃskṛtamapi na (syāt)",
  "SA14kamvchtu:910": "prasajyapratiṣedhasvabhāvābhāvāt, bhāvasvabhāvasvāttasya /",
  "SA14kamvchtu:911": "āryaiḥ nānyavidho bhāvasvabhāvo 'vabudhyate, tadbhinnasvabhāvasyaivādhigamāt /",
  "SA14kamvchtu:912": "bhāvagrahaṇābhāvena tadabhāvarūpatve sati bhāvagrāha eva tāvat prasajyate /",
  "SA14kamvchtu:913": "ata eva āryasandhinirmocanasūtre uktam- 'na tattvasya bhāvāditaro 'rthaḥ'; iti /",
  "SA14kamvchtu:914": "ataḥ yathoktadoṣa āpadyate /",
  "SA14kamvchtu:915": "tattu (tattvaṃ) paramārthato nāsti bhāvasvabhāvaḥ, asiddhaiva bhāvasvabhāvatā kasyāpi /",
  "SA14kamvchtu:916": "bhāvasvabhāvateva tadapi [Vajraṭ_140] saṃskṛtaṃ prasajyeta /",
  "SA14kamvchtu:917": "ataḥ abhāvarūpatvena dharmeṣu sattvādatattvameva svabhāvena tat /",
  "SA14kamvchtu:918": "sarveṣāmapi tajjñānaprasaṅgaḥ, bhāvasvabhāvavat /",
  "SA14kamvchtu:919": "saṃkleśahetuprasaṅgo 'pi durnirvāraḥ syāt /",
  "SA14kamvchtu:920": "ata eva teṣu āryasandhinirmocanādiṣu- 'na tattvasya bhāvāditaro 'rthaḥ'; ityuktam /",
  "SA14kamvchtu:921": "ata eva na dharmo nādharmaḥ ityuvāca /",
  "SA14kamvchtu:922": "anena bhāvābhāvasadasadādīnāṃ niṣedharūpaṃ deśitam /",
  "SA14kamvchtu:923": "api cānena vikṣepanigraho 'pi nirdiṣṭaḥ /",
  "SA14kamvchtu:924": "etatsarvaiḥ sthānasyāsya gambhīratvamapi saṃdarśitam /",
  "SA14kamvchtu:925": "(2) puṇyahetukadharmakāyaḥ",
  "SA14kamvchtu:926": "yadi bhagavato 'bhisambodhirvā dharmadeśanā vā nāsti kaściod dharmaḥ,",
  "SA14kamvchtu:927_0": "kathaṃ tarhi bodhisattvena puṇyahetudharmakāyaṃ prāptukāmena saddharmaparigrahe 'nupravartitavyamiti",
  "SA14kamvchtu:927_1": "vicintya puṇyahetudharmakayakāmatācchandotpādanāya tatkiṃ manyase subhūte ityuktam /",
  "SA14kamvchtu:928": "tatra saptaratnāni tāvat svarṇa-raupya-vaiḍūrya-aśmagarbha-musāragalva-lohitamuktā-sphaṭikāḥ āryasaddharmapuṇdarīke uktāni /",
  "SA14kamvchtu:929": "'caturdīpādānāṃ sahasraṃ [Vajraṭ_141] sāhasro lokadhātuḥ /",
  "SA14kamvchtu:930": "tatsahasaṃ dvisāhasraḥ /",
  "SA14kamvchtu:931": "tatsahasraṃ trisāhasramahāsāhasro lokadhātuḥ'; /",
  "SA14kamvchtu:932": "tato nidānam iti ratnadānānāṃ nidānāt tataḥ puṇyodbhavaḥ, tadahetoḥ sambhavatītyarthaḥ /",
  "SA14kamvchtu:933": "sarvāṇi kuśalacittāni, tadutpannā vāsanāḥ puṇyāni /",
  "SA14kamvchtu:934": "teṣāṃ rāśiḥ skandha iti /",
  "SA14kamvchtu:935": "phalabāhulyāt tadbāhulyam /",
  "SA14kamvchtu:936": "bahu iti viśeṣaṇam /",
  "SA14kamvchtu:937": "bahu bahu iti dviruktyā bāhulyādhikyam /",
  "SA14kamvchtu:938": "yadi paramārthataḥ sarve (dharmāḥ)",
  "SA14kamvchtu:939": "anutpannāḥ, kathaṃ tato nidāna puṇyaskandhaṃ prasunuyāt?",
  "SA14kamvchtu:940": "ityāśaṅkya tatkasya hetoḥ?",
  "SA14kamvchtu:941": "ityuktvā svayamabhiprāyaṃ viditvā askandhaḥ ityabhihitavān /",
  "SA14kamvchtu:942": "paramārthata iti śeṣaḥ /",
  "SA14kamvchtu:943": "prajñaptisattvāt skandhānāṃ na puṇyaskandho bhāvarūpeṇa sambhavati /",
  "SA14kamvchtu:944": "puṇyamapi vāsanāsvarūpamavasthāviśeṣe upacaryate /",
  "SA14kamvchtu:945": "bhāvānāṃ sthiratvena abhisaṃskāreṇa apravṛttatvāt cittamapi prajñaptisanmātrameva /",
  "SA14kamvchtu:946": "ekānekasvabhāvena pratisvaṃ parīkṣāyāṃ mithyaiva tāvat svabhāvaḥ /",
  "SA14kamvchtu:947": "ata eva na puṇyaskandhaḥ paramārthato vidyate /",
  "SA14kamvchtu:948": "anena yogasamāpattiḥ paridīpitā, adhyāropāntaśca niṣiddhaḥ /",
  "SA14kamvchtu:949": "vidyanta eva puṇyaskandhāḥ saṃvṛtau /",
  "SA14kamvchtu:950": "ata eva puṇyaskandhastathāgatena bhāṣitaḥ ityuktam /",
  "SA14kamvchtu:951": "yadyevaṃ na syāt, paramārthataḥ sa puṇyaskandho bhavet (tadā)",
  "SA14kamvchtu:952": "paramārthasya śabdāgocaratvāt na bhavet tadabhidhānam /",
  "SA14kamvchtu:953": "abhāṣitamityevaṃ vacanaṃ nirarthakamiti cet? yato bhāṣitāstasmāt saṃvṛtāvevetyavagantavyam /",
  "SA14kamvchtu:954": "anenāpavādāntasya niṣedho nirdiṣṭaḥ /",
  "SA14kamvchtu:955": "evamāryasubhūtinā antadvayaparihāraḥ kṛtaḥ /",
  "SA14kamvchtu:956": "tadanantaraṃ pārṣadā udāradharmaśravaṇabhavyāḥ,",
  "SA14kamvchtu:957": "tena ca bahutaraṃ puṇyamiti āvedituṃ bhagavatā yaśca khalu punaḥ subhūte ityādyuktam /",
  "SA14kamvchtu:958": "anena tathāgatānāṃ [Vajraṭ_142] puṇyahetukādhigamakāyasya pravacanakāyato nirjātatvāt tataścatuṣpādikāyāmapi gāthāyāṃ deśyamānāyāṃ (yadā)",
  "SA14kamvchtu:959": "tādṛśaṃ puṇyāyatanaṃ bhavet (tadā)",
  "SA14kamvchtu:960": "tathāgatānāṃ puṇyahetukadharmakāyasya tu kathaiva keti nirdiśyate /",
  "SA14kamvchtu:961": "nāyaṃ padārthaḥ, (tathāpi) sāmarthyalabhyo 'yamartha ityadoṣaḥ /",
  "SA14kamvchtu:962": "etena paramārthataḥ dharmadeśanāyāḥ abhisambuddhasya cāpyasattve saṃvṛtau tāvat puṇyakāyadeśanāyāḥ sattvāt bodhisattvaiḥ puṇyamadhigāntuṃ pravartayitavyamevetyabhiprāyaḥ /",
  "SA14kamvchtu:963": "anena tāvad viśiṣṭapuṇyapratipādanena audāryamasya paridīpitam,",
  "SA14kamvchtu:964": "tadutpādāya ca chandapraṇidhāne nirdiṣṭe /",
  "SA14kamvchtu:965": "ṣaṭpādikāyā gāthāyāḥ sattve 'pi catuṣpādikā iti viśeṣīkṛtā /",
  "SA14kamvchtu:966": "gāthā iti yatra na yatio, 'pāda'; śabdena catuḥpādaṃ gāthāparimāṇaṃ parigṛhyate /",
  "SA14kamvchtu:967": "udgṛhya iti svādhyāyaṃ vidhāya /",
  "SA14kamvchtu:968": "deśayet iti padāni /",
  "SA14kamvchtu:969": "samprakāśayet ityarthaḥ /",
  "SA14kamvchtu:970": "asaṃkhyeyam iti saṃbahulam /",
  "SA14kamvchtu:971": "aprameyam iti pramaviṣayātītatvāt /",
  "SA14kamvchtu:972": "anena cārthataḥ puṇyānuttivipakṣastāvannirākṛtaḥ /",
  "SA14kamvchtu:973": "puṇyamityupalakṣaṇamātrametena tathāgatasya samastaḥ punyasambhāro nirdiṣṭaḥ /",
  "SA14kamvchtu:974": "kimiti śraddheyamātramuta yuktito 'vagamyamiti manasi kṛtvā tatkasya hetoḥ?",
  "SA14kamvchtu:975": "iti pṛcchāyām ato nirjātā hi subhūte,",
  "SA14kamvchtu:976": "tathāgatānāmarhatāṃ samyaksaṃbuddhānāmanuttarā samyaksaṃbodhiḥ iti yuktivacanamabhihitavān /",
  "SA14kamvchtu:977": "evaṃ [Vajraṭ_143] bahutaraṃ puṇyam iti tacca bṛhatphalatvāttat bahutaraṃ puṇyam,",
  "SA14kamvchtu:978": "na tu svarūpatasyasya kāyābhāvāt /",
  "SA14kamvchtu:979": "ratnanirjātaṃ tatpuṇyaṃ tu mahāparibhogādi gauṇasāaṃsārikaṃ phalaṃ prāpayati /",
  "SA14kamvchtu:980": "prajñāparigṛhītatve sati dānādīnāṃ mahābodhiphalamadhigamyate, na tu prādeśikānām /",
  "SA14kamvchtu:981": "dharmadānena tāvadakṣayāpratimatathāgatapadaprāpteḥ tanmahattvaṃ kimiti na prasaktam?",
  "SA14kamvchtu:982": "yathā dharmeṇānugraho na tathā ratnaiḥ pareṣāmanugrahaḥ /",
  "SA14kamvchtu:983": "tathā hi parebhyaḥ samprakāśitena kramaśo 'nena dharmeṇa kṣiprameva buddhatvapadaṃ labhyate, na tu ratnaiḥ /",
  "SA14kamvchtu:984": "ata eva parebhyaḥ parānugrāhakatvād ratnadānād dharmadānaṃ viśiṣṭamityābhisandhiḥ /",
  "SA14kamvchtu:985": "ato nirjātāḥ iti saṃsādhyate /",
  "SA14kamvchtu:986": "daśacaritāni niḥśritya pāramparyeṇa prāpyanta ityarthaḥ /",
  "SA14kamvchtu:987": "tāni tāvad daśa caritāni- lekhanaṃ pūjanaṃ dānaṃ vācanaṃ śravaṇam udgrahaṇam samprakāśanaṃ svādhyāyaḥ cintanaṃ bhāvanā ceti /",
  "SA14kamvchtu:988": "ato nirjātāśca buddhā bhagavantaḥ iti saṃvṛtau etānyāśritya buddhāḥ prajñaptā iti [Vajraṭ_144] vākyaśeṣaḥ paramārthatastu bodhiḥ buddhaśca bhinnau na staḥ /",
  "SA14kamvchtu:989": "anena tāvat puṇyasya paramavaiśiṣṭayaparidīpanena tadutpādayituṃ chanda-praṇidhānābhyāṃ sthātavyamiti deśitam /",
  "SA14kamvchtu:990": "yadi paramārthataḥ sarvadharmānutpāda eva tadā sarve buddhadharmā apyanutpannā eva bhaveyuḥ tatkatham ato nirjātā anuttarā samyaksaṃbodhiriti?",
  "SA14kamvchtu:991": "na buddhānāṃ bodherbhinnatvamiti vicārya tatkasya heto?",
  "SA14kamvchtu:992": "iti paripṛcchā, etadarthamatra buddhadharmāḥ ityuktam /",
  "SA14kamvchtu:993": "buddhaprajñaptihetukā anuttarasamyaksaṃbodhilakṣaṇā dharmā eva hi buddhadharmāḥ /",
  "SA14kamvchtu:994": "tasmānnaiva kevalaṃ bodhibhinnāḥ paramārthataḥ buddhāḥ,",
  "SA14kamvchtu:995": "apitu prajñaptihetutvād ato nirjātā buddhaḥ ityuktamityabhiprāyaḥ /",
  "SA14kamvchtu:996": "te 'pi paramārthato 'nutpannatvād abuddhadharmā iti,",
  "SA14kamvchtu:997": "saṃvṛtimāśritya tathāgatānāmanusamyaksaṃbodhistu ato nirjātā ityādinā tathāgatena bhāṣitā,",
  "SA14kamvchtu:998": "na tu paramārthata iti /",
  "SA14kamvchtu:999": "ata eva tattaditarapakṣebhyaḥ buddhadharmā iti paramārthato naiva vaktuṃ śakyate /",
  "SA14kamvchtu:1000": "pratyātmavedanīyatvenānabhilāpyāsta ityabhiprāyaḥ /",
  "SA14kamvchtu:1001": "anena yogasamāpattiḥ vikṣepanigrahaḥ gāmbhīryañca deśitāni /",
  "SA14kamvchtu:1002": "atra kecidāhuḥ kathaṃ tridhā bhinno 'yaṃ dharmakāyaḥ /",
  "SA14kamvchtu:1003": "atha dharmakāyaprāptiḥ dharmakāyahetoścānurūpatayā puṇyasvabhāvaḥ,",
  "SA14kamvchtu:1004": "prajñaptyā ca pravacanasvabhāvo dharmakāya iti ced?",
  "SA14kamvchtu:1005": "tathā sati rūpakāyo 'pi tatprāpteranurūpahetutvāt tatprāpakahetutvācca dharmakāyaḥ syāditi /",
  "SA14kamvchtu:1006": "(ataḥ)",
  "SA14kamvchtu:1007": "tanna satyam,",
  "SA14kamvchtu:1008": "bhagavatāṃ buddhānāṃ dharmakāyastu pariśuddhajñānasvabhāvastathā yā ca tasya sāmānyadharmatā,",
  "SA14kamvchtu:1009": ". tasyāṃ vyavasthāpyate /",
  "SA14kamvchtu:1010": "nāstyasyāyaṃ vipākabhedaḥ, na cātra pravacanapuṇyayorupacāreṇa dharmaḥ iti deśanāpi /",
  "SA14kamvchtu:1011": "kimiva tarhīti cet? vastumātraṃ dharma iti deśanā /",
  "SA14kamvchtu:1012": "dharmā ityādi svayamevaṃ khyātatvāt /",
  "SA14kamvchtu:1013": "svasāmānyalakṣaṇadhāraṇād dharmā iti yat vyākhyātaṃ tat sarvadharmasādhāraṇamiti na rūpakāyastathāgatatvena nirdiṣṭaḥ, ajñāpakatvāt /",
  "SA14kamvchtu:1014": "prajñaptita ityucyamāne 'pi na rūpakāyo dharmakāyatvena prasakto bhavati,",
  "SA14kamvchtu:1015": "puṇyahetvanurūpatvāt [Vajraṭ_145] tasya / yathoktam-",
  "SA14kamvchtu:1016": "buddhānāṃ rūpikāyo hi puṇyaṃ sambhṛtya jāyate /",
  "SA14kamvchtu:1017": "dharmakāyaḥ samāsena jñānasambhārajo nṛpa //",
  "SA14kamvchtu:1018": "tasmājjñānasambhārasyaiva tatprāptyupāyatvānna rūpakāyena sa gṛhyate,",
  "SA14kamvchtu:1019": "prajñaptihetvabhāvānnocyate rūpakāyo 'dharmakāyaḥ'; iti /",
  "SA14kamvchtu:1020": "pravacanakāyastu samyagjñānasya phalamiti /",
  "SA14kamvchtu:1021": "sambhāralakṣaṇapuṇyanicayasyāpi tatprāptihetutvāt prajñaptyā dharmakāya ityucyamāno 'pi yujyata eveti alamadhikena /",
  "SA14kamvchtu:1022": "anyat kucodyaṃ yuktamayuktaṃ veti vicakṣaṇairviveciyiṣyata iti matvā padabāhulyabhiyā na likhyate /",
  "SA14kamvchtu:1023": "dharmakāyāptichandasthānamuktam /",
  "SA14kamvchtu:1024": "itaḥ paraṃ dvādaśavipakṣāṇāṃ pratipakṣāṇi dvādaśasthānāni yathākramaṃ veditavyāni /",
  "SA14kamvchtu:1025": "ime tāvad dvādaśa vipakṣāḥ-",
  "SA14kamvchtu:1026": "1. abhimānaḥ",
  "SA14kamvchtu:1027": "2. abhimānābhāve 'pi alpaśrutatvam",
  "SA14kamvchtu:1028": "3. bāhuśrutye 'pihīnālambanamanasikārabhāvanā",
  "SA14kamvchtu:1029": "4. hīnālambanamanasikārabhāvanāyā abhāve 'pi sattvopekṣā",
  "SA14kamvchtu:1030": "5. tadupekṣāyā abhāve 'pi bāhyaśāstreṣu sānurāgā pravṛttiḥ",
  "SA14kamvchtu:1031": "6. tathā pravṛttyabhāve 'pi bhāvanimittābhibhavopāyeṣvakauśalam",
  "SA14kamvchtu:1032": "7. tatra upāyakauśale 'pi puṇyasambhārāsañcayaḥ",
  "SA14kamvchtu:1033": "8. puṇyasambhārasañcaye 'pi lābhasatkārakausīdyaiḥ piṇḍāsvādanam",
  "SA14kamvchtu:1034": "9. tathāsvādanābhāve 'pi duḥkhākṣāntiḥ",
  "SA14kamvchtu:1035": "10. duḥkhādhivāsanāyāmapi jñānasambhārāsañcayaḥ",
  "SA14kamvchtu:1036": "11. jñānasambhārasañcaye 'pi ātmaparigrahaḥ",
  "SA14kamvchtu:1037": "12. ātmagrahābhāve 'pi avavādāyogaḥ",
  "SA14kamvchtu:1038": "[Vajraṭ_146]",
  "SA14kamvchtu:1039": "5. bhāvanāviśeṣalābhe 'nabhimānasthānam :",
  "SA14kamvchtu:1040": "tatra bhagavatā dharmapudgalayorvistareṇa nairātmye deśite 'pi anādikālīnadṛḍhātmābhiniveśasañcayabalena yadi kaścidevaṃ manyeta- yasya sattvādisaṃjñā pravartate,",
  "SA14kamvchtu:1041": "na sa bodhisattva iti?",
  "SA14kamvchtu:1042": "evaṃ tarhi yaduktaṃ bhagavatā 'tasmin kāle 'haṃ vīradatto nāma nṛpo 'bhavam,",
  "SA14kamvchtu:1043": "'; yuṣmabhyaṃ mayā dharmo deśayiṣyate ityādi kathaṃ syāt /",
  "SA14kamvchtu:1044": "(ataḥ)",
  "SA14kamvchtu:1045": "sattvasaṃjñādivirahasya naivamabhiprāya iti vighnabhūtābhimānavisaṃyogārthaṃ pañcamasthānamadhikṛtyāha- tatkiṃ manyase subhūte ityādi /",
  "SA14kamvchtu:1046": "asyāyamatra sāmānyato 'rthaḥ- ye mama mṛduśrāvakāḥ srotaāpannatvādiṣu dharmanairātmyānadhigamād aprāptarasānubhavāḥ,",
  "SA14kamvchtu:1047": "teṣāmapi ahantvena mamatvena cābhiniveśo na bhavati,",
  "SA14kamvchtu:1048": "kiṃ khalu punaḥ ubhayanairātmyādhigamena prahīṇaniravaśeṣāvaraṇānāmiti /",
  "SA14kamvchtu:1049": "tasmin kāle 'ham..... ityādi yattallokena saha vyavahāraprajñaptyarthaṃ parasantānavyavacchedamātrajñāpanārthaṃ vā,",
  "SA14kamvchtu:1050": "senāvanādivyavahāravat,",
  "SA14kamvchtu:1051": "na tvekatva- [Vajraṭ_147] śāśvatatvābhiniveśatayā /",
  "SA14kamvchtu:1052": "tattvajñānasthitaiḥ na śakyate tāvallokena saha vyavahartum /",
  "SA14kamvchtu:1053": "tasmādabhimānasthānavisaṃyogārthaṃ tvayāpi nātmanyabhiniveṣṭavyamiti samādāpayati /",
  "SA14kamvchtu:1054": "tatra srotaḥ nirvāṇamahānagaraprāpakadarśanamārgalakṣaṇam,",
  "SA14kamvchtu:1055": "āpannaḥ prāptaḥ,",
  "SA14kamvchtu:1056": "darśanapraheyasamastakleśaprahāyakaḥ srota āpanna iti,",
  "SA14kamvchtu:1057": "tasya ca kartari karmaṇi kriyāyāṃ cābhiniveśaprahāṇena idampratyayatādhigamānnairātmyādhigamo darśitaḥ /",
  "SA14kamvchtu:1058": "mayā iti kartaryabhiniveśaḥ /",
  "SA14kamvchtu:1059": "phalam iti karmaṇyabhiniveśaḥ /",
  "SA14kamvchtu:1060": "prāptaḥ iti kriyāyāmabhiniveśaḥ /",
  "SA14kamvchtu:1061": "ityanena tāvadarthataḥ mayā prāptamiti vipakṣatvena paridītyate /",
  "SA14kamvchtu:1062": "na srotaāpannasyaivaṃ bhavati mayā prāptam ityanena apalakṣaṇamātrapradarśanena sarveṣāmabhimānānāṃ praheyatvaṃ pradarśaye /",
  "SA14kamvchtu:1063": "tatra chandaḥ praṇidhānañcāpi nirdiśyata iti /",
  "SA14kamvchtu:1064": "āryasubhūtirapi bhagavato 'bhiprāyaṃ nirdiśan paramārthasthāpannārthaṃ tatra yogasamāpattiṃ ca grahītuṃ na hi sa bhagavan kañcid (dharmaṃ) āpannaḥ ityāha /",
  "SA14kamvchtu:1065": "kathamiti na rūpamāpannaḥ ityādyāha /",
  "SA14kamvchtu:1066": "anena tāvat paramārthata phaladvaividhyasyāprāpyatvamapi nirdiśyate,",
  "SA14kamvchtu:1067": "tathā hi-phalabhūtaṃ prāpyasvabhāvaṃ kiñcit syāt (tarhi)",
  "SA14kamvchtu:1068": "saṃskṛtamasaṃskṛtaṃ vā syāt /",
  "SA14kamvchtu:1069": "tatra tāvadanutpannamevāsaṃkṛtam,",
  "SA14kamvchtu:1070": "abhāvarūpatvād śaśaviṣāṇamiva tanna yujyate [Vajraṭ_148] prāptum,",
  "SA14kamvchtu:1071": "aprāptyavasthāviśiṣṭatvāt /",
  "SA14kamvchtu:1072": "saṃskṛtaṃ tāvat kṣaṇikam,",
  "SA14kamvchtu:1073": "utpādasamanantaraṃ vināśitvāt,",
  "SA14kamvchtu:1074": "sthiterabhāvāt kenāpi kathamapi tanna prāptuṃ śakyate /",
  "SA14kamvchtu:1075": "yasmin santāne nairātmyamārgalakṣaṇahetusannihitatayā kleśamutpādātyantaviruddhāśrayalakṣaṇaṃ phalamutpadyata iti phalaṃ prāptyata ityevamucyate,",
  "SA14kamvchtu:1076": "na tu paramārthataḥ /",
  "SA14kamvchtu:1077": "api ca, prāpyaprāpakabhāvaḥ khalu bhinnakālikaḥ samakāliko vā syāt /",
  "SA14kamvchtu:1078": "tatra na tāvat prathamaḥ pakṣaḥ dvayorapi sthitatvāt,",
  "SA14kamvchtu:1079": "bhinnakālikastu ekasmin pratyāsanne 'parasya cāsaṃnihite sati (bhavati)",
  "SA14kamvchtu:1080": ", tatkathaṃ dvayoḥ sthitiriti /",
  "SA14kamvchtu:1081": "na ca samakālāvasthitayorubhayoḥ parasparopakārakatvam,",
  "SA14kamvchtu:1082": "asati copakāre prāpyaprāpakabhāvo naivopayujyate, atiprasaṅgatvāt /",
  "SA14kamvchtu:1083": "anyo 'nyasaṃyogenotpādalakṣaṇenāpi prāpyaprāpakabhāvasya samakālikatvaṃ na yujyate,",
  "SA14kamvchtu:1084": "tathā hi- ye 'mūrtabhāvāḥ,",
  "SA14kamvchtu:1085": "te naiva saṃyujyante,",
  "SA14kamvchtu:1086": "kvacidapyanavasthānātteṣām /",
  "SA14kamvchtu:1087": "na syāt prāpyaprāpakabhāve samakālatvamātramapi teṣām, atiprasaṅgāt /",
  "SA14kamvchtu:1088": "na cāpyekasya hetutvam, ubhayoḥ sādhāraṇatvāt, idaṃ prāpyamidañca prāpakamiti niścayo na bhavatī /",
  "SA14kamvchtu:1089": "ye tāvanmūrtāḥ, teṣāṃ sarvātmanā saṃyoge sati ekatvaṃ prasajyate, ekadeśena (saṃyoge tu)",
  "SA14kamvchtu:1090": "sāvayavatvaṃ prasajyate /",
  "SA14kamvchtu:1091": "nairantaryeṇāvasthāne 'pi na bhavituṃ śaknoti ubhayoḥ sādhāraṇatvāt /",
  "SA14kamvchtu:1092": "aviśeṣānna niścayaḥ /",
  "SA14kamvchtu:1093": "ataḥ kalpanāsamāropita evāyam /",
  "SA14kamvchtu:1094": "anena tāvat sarvaḥ karmakartrādivyavahāraḥ spaṣṭamavaboddhavyaḥ /",
  "SA14kamvchtu:1095": "dharmāḥ iti dharmāyatanam,",
  "SA14kamvchtu:1096": "anenāsaṃskṛtamapi saṃgṛhyate,",
  "SA14kamvchtu:1097": "dharmāyatanasya saptadravyātmakatvāt,",
  "SA14kamvchtu:1098": "śeṣeṇa rūpādinā ca dharmāyatanaikadeśena ca saṃskṛtā nirdiśyante /",
  "SA14kamvchtu:1099": "upalakṣaṇamidam ataścakṣurādikaṃ grahītavyam /",
  "SA14kamvchtu:1100": "evaṃ yataḥ paramārthataḥ sa kañcit (dharmaṃ)",
  "SA14kamvchtu:1101": "nāpannaḥ, mayā prāptamityapi na manyate, tasmāt sanmārgasthitatvāt srotaāpanna ityucyate /",
  "SA14kamvchtu:1102": "[Vajraṭ_149]",
  "SA14kamvchtu:1103": "yadi mayā prāptamityabhiniveśastadā kathaṃ nocyeta srota āpanna iti vicintya saced bhagavan ityādyāha /",
  "SA14kamvchtu:1104": "mayā iti yasyāhamityabhiniveśaḥ syāttasya nāstyātmadṛṣṭiprahāṇam,",
  "SA14kamvchtu:1105": "yaścāprahīṇātmadṛṣṭiḥ sa anutpannāryamārgaḥ,",
  "SA14kamvchtu:1106": "yaścānutpannāryamārgaḥ,",
  "SA14kamvchtu:1107": "sa pṛthagjana iti kathaṃ syāt srota-āpanna ityabhisandhiḥ /",
  "SA14kamvchtu:1108": "evaṃ hi 'mayā iti yo 'yamabhiniveśaḥ, sa ātmadṛṣṭisamudayaḥ /",
  "SA14kamvchtu:1109": "anena cittapragraho nirdiṣṭaḥ /",
  "SA14kamvchtu:1110": "anena tāvat sakalena sthānasyāsya gāmbhīryamabhihitam /",
  "SA14kamvchtu:1111": "amumevārthaṃ dṛṣṭāntāntare prapañcya nirdeṣṭuṃ sakṛdāgāminaḥ ityādyāha /",
  "SA14kamvchtu:1112": "atrāpi padārthābhisandhyādīni pūrvavad yojyāni /",
  "SA14kamvchtu:1113": "prahīṇabhāvanāhetaṣaḍvidhakāmāvacarakleśa evāryasakṛdāgāmī, sakṛdāgāmitvāt kāmadhātau /",
  "SA14kamvchtu:1114": "prahīṇabhāvanāheyasakalakāmāvacarakleśa evānāgāmītyucyate,",
  "SA14kamvchtu:1115": "punaranāgāmitvāt [Vajraṭ_150] kāmadhātau /",
  "SA14kamvchtu:1116": "yadā samastatraidhātukāvacarakleśamalānāṃ prahāṇaṃ jāyate,",
  "SA14kamvchtu:1117": "tadā sa sakalalokapujyatvād arhannityucyate /",
  "SA14kamvchtu:1118": "na hi sa kaścid dharmo yo 'rhannāma prahīṇatathāvidhakleśāvaraṇajñānasantatau upacaritatvāt,",
  "SA14kamvchtu:1119": "santateśca prajñaptau sattvānna sa kaścana paramārthataḥ,",
  "SA14kamvchtu:1120": "samāropita evāsāvityabhiprāyaḥ /",
  "SA14kamvchtu:1121": "sāmpratam āryasubhūtiḥ 'ahaṃ';",
  "SA14kamvchtu:1122": "padaprayojyamātmānamadhikṛtya viśiṣṭatvena araṇāvihārīti sādhāraṇaguṇatvena arhanniti ca 'ahamasmi';",
  "SA14kamvchtu:1123": "ityanenoktvā cittapragrahamātraṃ darśayituṃ aham ityādyavocat /",
  "SA14kamvchtu:1124": "araṇā iti samādhiviśeṣaḥ,",
  "SA14kamvchtu:1125": "atra cobhatobhāgavimuktatvamarhattvamālambya taditareṣu raṇā notpādyanta iti vicintya yogaḥ samāpadyate /",
  "SA14kamvchtu:1126": "tato vyutthāya tamālambya taditareṣu nopajāyante raṇāḥ /",
  "SA14kamvchtu:1127": "yastayā araṇayā viharaṇaśīlaḥ sa evamucyate /",
  "SA14kamvchtu:1128": "sugamo 'yaṃ vibhaṅgaḥ /",
  "SA14kamvchtu:1129": "[Vajraṭ_151]",
  "SA14kamvchtu:1130": "na māṃ vyākariṣyat iti tadā aprahīṇatvādātmadṛṣṭermayā srota-āpattiphalamapi durlabham,",
  "SA14kamvchtu:1131": "kiṃ khalu punaḥ ubhatobhāgavimuktenārhatā prāpyamaraṇāvihāritvamityabhisandhiḥ /",
  "SA14kamvchtu:1132": "kathamaraṇāyāṃ vihartavyamiti cintāyāṃ na kvacid viharati ityavocat /",
  "SA14kamvchtu:1133": "prāptaṃ mayā kiñcat saṃkṛtamaṃskṛtaṃ vetyevamabhiniveśena yo 'sthitaḥ,",
  "SA14kamvchtu:1134": "sa evāraṇāvihārīti dvirabhidhānam, nāpara ityarthaḥ /",
  "SA14kamvchtu:1135": "adhunā ahamasmi bhagavaṃstathāgatenārhatā samyaksambuddhena araṇāvihāriṇāmagryo nirdiṣṭaḥ /",
  "SA14kamvchtu:1136": "ahamasmi bhagavan arhan vītarāgaḥ iti nātmābhiniveśena, atha kathamiti cet?",
  "SA14kamvchtu:1137": "vyavahāramātrābhiniveśatayā, etacca prāgeva mayā proktam /",
  "SA14kamvchtu:1138": "6. buddhotpādārāgatā-sthānam :",
  "SA14kamvchtu:1139": "nanvasati kasmiṃścidapi prāpye prāpake vā paramārthataḥ,",
  "SA14kamvchtu:1140": "bodhisattvabhūtena bhagavatā kathaṃ tathāgatadīpaṅkarasyāntikād dharma udgṛhītaḥ?",
  "SA14kamvchtu:1141": "atha nodgṛhīta iti ced?",
  "SA14kamvchtu:1142_0": "tadāsmābhirdharmamudgrahītukāmaiḥ kathamārādhanīstathāgatotpāda iti ye parikalpayanti",
  "SA14kamvchtu:1142_1": "teṣāmalpaśrutatvapratibandhāpākaraṇārtha ṣaṣṭhaṃ sthānamadhikṛtyāha- asti sa kaścid",
  "SA14kamvchtu:1142_2": "dharmo yastathāgatena dīpaṅkarasya tathāgatasyārhataḥ samyaksambuddhasyāntikādudgṛhītaḥ? iti /",
  "SA14kamvchtu:1143": "subhūtirapi prāgevābhiprāyaṃ viditvā no hīdam ityavocat /",
  "SA14kamvchtu:1144": "nāsti paramārthataḥ kasyacidapi dharmasya prāpyaprāpakatvena udgrahaṇaṃ nāma, yathoktaṃ pūrvam /",
  "SA14kamvchtu:1145": "'sarve dharmāḥ prakṛtyā śāntāḥ';",
  "SA14kamvchtu:1146": "[Vajraṭ_152] tathāpi tathāgatānubhāvena nānāpadasamudāyādīnāṃ jñānāvabhāsotpādamatre udgṛhītaḥ ityupacaryate,",
  "SA14kamvchtu:1147": "ataḥ śrutaparyeṣaṇaṃ saphalam /",
  "SA14kamvchtu:1148": "anenārthataḥ 'bodhisattvena śrutaparyeṣaṇakāle buddhotpāda ārādhanīyastadanantaraṃ buddhadharmā udgṛhītavyāḥ';",
  "SA14kamvchtu:1149": "ityabhiniveśo vipakṣatvena nirdiṣṭaḥ /",
  "SA14kamvchtu:1150": "tatprahāṇe chandapraṇidhānābhyāṃ sthātavyamityapi nirdiṣṭam /",
  "SA14kamvchtu:1151": "asti sa kaścid dharmo dīpaṅkarasyāntikādudgṛhītaḥ?",
  "SA14kamvchtu:1152": "iti diṅmātrābhidhānena udgṛhītadharmasya sarvanimittaṃ vinivartate /",
  "SA14kamvchtu:1153": "'nāsti sa kaścid dharma udgṛhītaḥ';",
  "SA14kamvchtu:1154": "ityanena paramārthataḥ dharmāṇāmagrāhyatvaṃ vyavasthāpya tatra yogasamāpattiḥ vikṣepanigrahaśca nirdiṣṭau /",
  "SA14kamvchtu:1155": "sthānasyāsya gāmbhīryamapi paridīpitam /",
  "SA14kamvchtu:1156": "7. kṣetraviśuddhipraṇidhāna-sthānam :",
  "SA14kamvchtu:1157_0": "yadi paramārthataḥ karmakartrādayo na syustadā kathaṃ bodhisattvā buddhakṣetrapariśodhanārthaṃ",
  "SA14kamvchtu:1157_1": "praṇidadhatīti tarkayatāṃ teṣāṃ hīnālambanamanasikārabhāvanāvibandhasaṃyogārthaṃ",
  "SA14kamvchtu:1157_2": "saptamasthānamadhikṛtyāha- yaḥ kaścid bodhisattvaḥ iti /",
  "SA14kamvchtu:1158": "vitatham iti mṛṣā /",
  "SA14kamvchtu:1159": "yadyevaṃ (tarhi)",
  "SA14kamvchtu:1160": "bhagavān bodhisattvānāṃ tattatkṣetrapariśuddhisampadaṃ kathamuktavāniti vicintya tatkasya hetoḥ?",
  "SA14kamvchtu:1161": "iti pṛcchāyaṃ kṣetravyūhāḥ ityādi samādhānamabhihitam /",
  "SA14kamvchtu:1162": "bahūni kṣetrāṇi tu kṣetravyūhāḥ /",
  "SA14kamvchtu:1163": "avyūhāste iti paramāṇubhirābdho 'vayavibhūto vā nāsti kaścid vyūhaḥ paramārthata ityavyūhā eva te,",
  "SA14kamvchtu:1164": "tathāpi svapnopalabdhakṣetravyūhavad avicāraramaṇīyamātra saṃvṛtisattvamuktaṃ tenocyante kṣetravyūhāḥ iti /",
  "SA14kamvchtu:1165": "anyathā [Vajraṭ_153] paramārthasvabhāvastvanābhilāpyatāyānabhilāpya ityabhiprāyaḥ /",
  "SA14kamvchtu:1166": "uktañcāpratiṣṭhitatvaṃ prāgeva /",
  "SA14kamvchtu:1167": "evāṃ muṣitasmṛtikānāmupakārāya upasaṃhāropayena smārayituṃ tasmād ityādyāha /",
  "SA14kamvchtu:1168": "evam iti yathoktena vidhinā,",
  "SA14kamvchtu:1169": "kasyacidapi vastunaḥ siddherabhāvāt tatra 'apratiṣṭhitaṃ cittamutpādayitavyam'; ityarthaḥ /",
  "SA14kamvchtu:1170": "śeṣaṃ tu pūrvavat /",
  "SA14kamvchtu:1171": "tatra vitathaṃ vadet ityanenārthataḥ paramārthataḥ mayā kṣetravyūho niṣpādyata ityabhiniveśo vipakṣatvena paridīpitaḥ /",
  "SA14kamvchtu:1172": "'kṣetravyūhāḥ'; iti nimittamātrābhidhānena samastahīnālambanabhāvanāvisaṃyogo nirdiṣṭaḥ /",
  "SA14kamvchtu:1173": "hīnālambanamanasikārabhāvanāṃ prati chandaḥ praṇidhānamapi [na karttavyamityapi] nirdiṣṭam /",
  "SA14kamvchtu:1174": "avyūhāste tathāgatena bhāṣitāḥ ityanena paramārthavyavasthāpanena yogasamāpattau pravṛttiḥ gambhīratā ca nirdiśyete /",
  "SA14kamvchtu:1175": "tenocyante kṣetravyūhāḥ ityanenāpavādāntaṃ parihṛtya vikṣepanigraho nirdiṣṭaḥ,",
  "SA14kamvchtu:1176": "sthānasyāsya audāryaṃ ca paridīpitam /",
  "SA14kamvchtu:1177": "8. sattvaparipāka-sthānam :",
  "SA14kamvchtu:1178": "skandhebhyaḥ pṛthaktvenāsattve 'pi kiṃ nābhinnā eva sattvāḥ?",
  "SA14kamvchtu:1179": "anyathā sattvaparipākārthaṃ kathaṃ bodhisattvāḥ pravarteran?",
  "SA14kamvchtu:1180": "iti yo vicāraḥ,",
  "SA14kamvchtu:1181": "tasmāt sattvopekṣālakṣaṇavighnabhūtād visaṃyogārtham aṣṭamasthānamadhikṛtya tadyathāpi nāma ityuktam /",
  "SA14kamvchtu:1182": "puruṣaḥ ityasurendro rāhuriti /",
  "SA14kamvchtu:1183": "tasyātmabhāvastu kāmadhātau sumeruparimāṇaḥ /",
  "SA14kamvchtu:1184": "tasya mahattve 'pi vyarthaiva tanmahattā /",
  "SA14kamvchtu:1185": "kimarthaṃ deśitaṃ bhagavatetyabhiprāyaṃ vaktukāmanayā tatkasya hetoḥ? ityāpṛṣṭam /",
  "SA14kamvchtu:1186": "tameva abhiprāyaṃ vaktumāha- na bhāvaḥ iti /",
  "SA14kamvchtu:1187": "paramārthataḥ ekānekasvabhāvena viyogāt [Vajraṭ_154] niḥsvabhāvatā eva /",
  "SA14kamvchtu:1188": "svapnadṛṣṭa iva sa ātmabhāvaḥ saṃvṛtitaḥ proktastathāgatena, na tu paramārthataḥ /",
  "SA14kamvchtu:1189": "tenocyate ātmabhāvaḥ ityatropapattimāha /",
  "SA14kamvchtu:1190": "evamayaṃ saṃvṛtireva,",
  "SA14kamvchtu:1191": "tasmāttathocyate,",
  "SA14kamvchtu:1192": "anyathā paramārthataḥ kasyacidapi dharmasyāsiddhatvāt tathā nocyetetyabhiprāyaḥ /",
  "SA14kamvchtu:1193": "abhāvaṃ tāvad bhāvatvenābhyupagacchatāṃ teṣāṃ jaiminyādīnāṃ pratiṣedhārtham na sa bhāvaḥ ityāha /",
  "SA14kamvchtu:1194": "abhāvasya tu bhāvavyatirekeṇa sthitalakṣaṇatvāt kathaṃ tadviparītasvabhāvo na syāt?",
  "SA14kamvchtu:1195": "'; tenocyate ātmabhāvaḥ'; /",
  "SA14kamvchtu:1196": "anyathā patamārthataḥ kasyacidapyātmabhāvasyāsiddheḥ kimityātmabhāva ihocyate,",
  "SA14kamvchtu:1197": "tato 'yamabhāvatvena deśitaḥ sumerumātraparimāṇo 'pi ya ātmabhāvo yadā niḥsvabhāvatvāt paramārthato nāsti,",
  "SA14kamvchtu:1198": "tadā kathaṃ parātmabhāvaḥ sasvabhāvaḥ sātmako vā bhavet?",
  "SA14kamvchtu:1199": "atrārthataḥ sattvaparipākāyodyamaratānāṃ bodhisattvānāṃ sattvābhiniveśaḥ paramārthataḥ vipakṣatvena pradarśitaḥ tatprahāṇāya chandaḥ praṇidhānaṃ ca nirdiṣṭe /",
  "SA14kamvchtu:1200": "'puruṣaḥ'; ityupalakṣaṇamātrābhidhānena aṇḍajādīnāṃ sarveṣāṃ pṛthagātmabhāvānāṃ parigrahaṇamuktam /",
  "SA14kamvchtu:1201": "na bhāvaḥ sa tathāgatena bhāṣitaḥ ityanena tāvat paramārthaṃ vyasthāpya yogasamāpattisthānaṃ gambhīratvaṃ ca paridīpite /",
  "SA14kamvchtu:1202": "na sa bhāvaḥ ityanena tu vikṣepanigraho nirdiṣṭaḥ /",
  "SA14kamvchtu:1203": "9. bāhyaśāstreṣu vyapagatarāgatā-sthānam :",
  "SA14kamvchtu:1204": "sampratyasya dharmaparyāyasya mahārthatvapratipādanena bāhyaśāstreṣvabhiniviṣṭānāṃ tatrānunayavikṣepaparihārārthaṃ navamasthānamadhikṛtya- tatkiṃ manyase sūbhūte ityāha /",
  "SA14kamvchtu:1205": "[Vajraṭ_155] anena tāvat caturbhiḥ prakārairasya dharmaparyāyasya vaiśiṣṭyaṃ paridīpyatepuṇyaparigrahaḥ,",
  "SA14kamvchtu:1206": "devādibhiḥ satkāraḥ,",
  "SA14kamvchtu:1207": "duskarakṛtyavidhānam,",
  "SA14kamvchtu:1208": "tathāgatāditulyatākaraṇam /",
  "SA14kamvchtu:1209": "tatra puṇyaparigrahastu yadāha tato nidānaṃ bahupuṇyaskandhaṃ prasunuyāt iti /",
  "SA14kamvchtu:1210": "devādibhiḥ satkārastu yadāha sa pṛthivīpradeśaḥ caityabhūtyabhūto bhaved iti /",
  "SA14kamvchtu:1211": "duṣkarakṛtyavidhānaṃ tu yadāha parameṇa te āścaryeṇa samanvāgatā bhaviṣyanti iti /",
  "SA14kamvchtu:1212": "tathāgatāditulyatākaraṇaṃ tu yadāha tasmiṃśca pṛthivīpradeśe śāstā viharatyanyatarānyataro vā vijñagurusthānīyaḥ iti /",
  "SA14kamvchtu:1213": "tatra ratnadānasya puṇyābhidhānaṃ viśeṣadvayena viśiṣṭaṃ paridīpitam- vastuviśeṣaḥ kṣetraviśeṣaśca /",
  "SA14kamvchtu:1214": "vastuviśeṣo 'pi tāvat udāraḥ praṇītaśceti /",
  "SA14kamvchtu:1215": "- [Vajraṭ_156] tatraudāryaṃ tu vastubhedasaṃbāhulyam, yadāha tāvato lokadhātūn iti /",
  "SA14kamvchtu:1216": "praṇītastu loke dūrlabhatvena khyātaḥ yadāha saptaratnaparipūrṇaṃ kṛtvā iti /",
  "SA14kamvchtu:1217": "kṣetraṃ svaparārthasampadyogena viśiṣṭam /",
  "SA14kamvchtu:1218": "tatra parārthasampattāvat heyopādeyārthānāṃ parebhyo 'viparyayeṇa samprakāśanam,",
  "SA14kamvchtu:1219": "āha tathāgatebhyaḥ iti /",
  "SA14kamvchtu:1220": "yathā vastutathatā tathā bhāṣitatvāt niruktyā tathā ukta iti kathyate /",
  "SA14kamvchtu:1221": "svārthasampattu jñāna-prahāṇasampadbhedena dvividhā /",
  "SA14kamvchtu:1222": "tatra arhadbhyaḥ ityanena prahāṇasampad darśitā, hatakleśāritvād niruktyā 'arhan'; ityucyate /",
  "SA14kamvchtu:1223": "samyaksambuddhebhyaḥ ityanena tāvajjñānasampaduktā /",
  "SA14kamvchtu:1224": "tasmāt padatrayasyokteḥ sāphalyamiti sāmānyena saṅgrahārthaḥ /",
  "SA14kamvchtu:1225": "ārocayāmi itīcchā dyotitā bhavati /",
  "SA14kamvchtu:1226": "ārocayāmi prativedayāmi avabodhayāmi prajñāmutpādayāmītyarthaḥ /",
  "SA14kamvchtu:1227": "tatra pūrvaṃ tāvat parasya phalam athavā aparaṃ tu pūrvasya vyākhyānam /",
  "SA14kamvchtu:1228": "deśayet iti śabdaṃ samprakāśayet iti chandam adhimuktimutpādayedityarthaḥ /",
  "SA14kamvchtu:1229": "saṃkhyayā paricchettumaśakyatvād asaṃkhyeyam iti /",
  "SA14kamvchtu:1230": "pramāpayitumaśakyatvād dṛṣtāntābhāvād vā aprameyam iti /",
  "SA14kamvchtu:1231": "bhāṣyeta iti ātmanā granthasvādhyāyaḥ,",
  "SA14kamvchtu:1232": "samprakāśyeta iti parebhyaḥ samyak padārthadeśānā,",
  "SA14kamvchtu:1233": "athavā 'bhāṣyeta'; iti padam 'samprakāśyeta'; ityartham /",
  "SA14kamvchtu:1234": "caityabhūtyabhūtaḥ iti vandanīyaḥ,",
  "SA14kamvchtu:1235": "caitya eva caityabhūtaḥ vaśībhūta itivat,",
  "SA14kamvchtu:1236": "yadaivaṃ pudgalanairātmyagāthāmātropadeśenāpi caityabhūtyabhūto jāyate kiṃ khalu punaḥ nairātmyadvayopadeśena ityabhiprāyaḥ /",
  "SA14kamvchtu:1237": "udgṛhya iti padam,",
  "SA14kamvchtu:1238": "dhārayiṣyanti ityavismaraṇam,",
  "SA14kamvchtu:1239": "vācayiṣyanti iti pustakagatam paryavāpsyanti iti artham /",
  "SA14kamvchtu:1240": "[Vajraṭ_157]",
  "SA14kamvchtu:1241": "anena tāvad śrutamayaprajñayā dhāraṇaṃ darśitam,",
  "SA14kamvchtu:1242": "cintāmayyā bhāvanāmayyā prajñayā codgṛhītatvād yoniśaśca (manasi kariṣyanti) ityāha /",
  "SA14kamvchtu:1243": "aviparītatayārthamavabodhayiṣyantīti vākyaśeṣaḥ /",
  "SA14kamvchtu:1244": "kvacid dhārayiṣyanti ityekameva padam, tatra dhāraṇaṃ tu padārthayordraṣṭavyam /",
  "SA14kamvchtu:1245": "parameṇa āścaryeṇa iti tu evaṃvidhagambhīrodāradharmasyādhigatatvāt /",
  "SA14kamvchtu:1246": "śāstā ........ sthānīyaḥ iti dharmabhāṇakaḥ,",
  "SA14kamvchtu:1247": "śāstṛkṛtyakaraṇāt,",
  "SA14kamvchtu:1248": "sa eva sākṣād dharamāṇabuddha iveti vākyaśeṣaḥ /",
  "SA14kamvchtu:1249": "guru iti mañjughoṣādyanyataraḥ kaścit tatkāryasādhanāya dharmabhāṇakaḥ sthānīyarūpeṇa draṣṭavyaḥ /",
  "SA14kamvchtu:1250": "kutracit anyatarānyataro iti padadvayam /",
  "SA14kamvchtu:1251": "tacca ye kecana gurusadṛśāḥ (teṣāṃ) sarveṣāṃ paryāyaḥ /",
  "SA14kamvchtu:1252": "atastatra sthānīyaḥ iti nirdiṣṭaḥ /",
  "SA14kamvchtu:1253": "ebhiḥ sarvaiḥ sthānasyāsyaudāryaṃ nirūpitam /",
  "SA14kamvchtu:1254": "arthataśca saddharmaparigrahamutsṛjya bāhyaśāstrānurāgo vipakṣatvena paridīpitaḥ,",
  "SA14kamvchtu:1255": "tasminnanurāgaṃ parityajya dharmaṃ pratipattuṃ chandaḥ praṇidhānaṃ ca darśite /",
  "SA14kamvchtu:1256": "ito dharmaparyāyād ityupalakṣaṇamātraparikīrtanena bāhyaśāstreṣvanurāgaṃ parivarjya sarvasaddharmān prati yatna āstheya iti paridīpitam /",
  "SA14kamvchtu:1257": "acintyasāmarthyanvitatvādayaṃ dharmaparyāyaḥ nāmamātraśravaṇenāpi parānupakarotīti sattvānāṃ puṇyotpādakathanāya āryasubhūtiḥ ko nāma ayam iti pṛṣṭavān /",
  "SA14kamvchtu:1258": "- [Vajraṭ_158] kathaṃ cainaṃ dhārayāmi ityanena asyodgrahaṇenāpyaprameyapuṇyaṃ bhavatīti paridīpyate /",
  "SA14kamvchtu:1259": "prajñāpāramitā nāma iti yasyā tannāma tattathā ucyate /",
  "SA14kamvchtu:1260": "iyaṃ prajñāpi, pāramadhigamya paricchedayatītyapi pāramiteti, prajñā ca sā pāramitā ceti samāsaḥ /",
  "SA14kamvchtu:1261": "athavā prajñāyāḥ pāraṃ prajñāpāram, anayā tadadhigamya paricchidyate 'tastathocyate /",
  "SA14kamvchtu:1262": "sā cārthataḥ sarvavidhaprajñāsu uttamā tāthāgatī prajñā nānyadā prajñayā pāraṃ parimāpayituṃ śakyam /",
  "SA14kamvchtu:1263": "athavā prajñyāpāram itā gatā ityevārthaḥ /",
  "SA14kamvchtu:1264": "sā ca yathoktā prajñaiva, na tvanyat tatpāragamanāsambhavāt /",
  "SA14kamvchtu:1265": "anena dānapāramitādayo 'pyuktā bhavantīti /",
  "SA14kamvchtu:1266": "tadabhidhānenāyaṃ dharmaparyāyo 'pi tathoktaḥ, yathā sītāharaṇādikāvyayojanā /",
  "SA14kamvchtu:1267": "tasyāśca bhagavatāḥ pratyātmavedyatvenāsādhāraṇatvāt paramārthataścānutpannatvāt sā śabdenābhidhātuṃ na śakyata ityāśayena vitarkya tatkasya hetoḥ? itio pṛṣṭavān /",
  "SA14kamvchtu:1268": "yaiva subhūte, prajñāpāramitā tathāgatena bhāṣitā sā ityudatarat /",
  "SA14kamvchtu:1269": "paramārthataḥ pratyātmavedyatvenāsādhāraṇatvāt paramārthataśca sarvadharmāṇām atyantānutpannatvāt ca sā na śabdenābhidheyā,",
  "SA14kamvchtu:1270": "tathāpi vikalpapratibimbaḥ- [Vajraṭ_159] svasvarūpabahirbhūta ivāropyate /",
  "SA14kamvchtu:1271": "sa vikalpo 'pi prakṛtyā bhrāntaḥ, atastena samāropita ākāro 'pi mithyaiva /",
  "SA14kamvchtu:1272": "tasmāt vikalpapratibimbabhūtā yā prajñāpāramitā tathāgatena deśitā,",
  "SA14kamvchtu:1273": "sā śabdena vyutpādyamānā apāramitaiva,",
  "SA14kamvchtu:1274": "na tu tathāgatasya prajñā,",
  "SA14kamvchtu:1275": "satyasaṃvṛtyā jñeyasya pāraṅgatatvāttasyāḥ,",
  "SA14kamvchtu:1276": "anyathā kathaṃ bhagavān sarvajñaḥ syāditi /",
  "SA14kamvchtu:1277": "tato bhrāntapratīteḥ sa vikalpapratibimbo naiva bhedenāvagamyate,",
  "SA14kamvchtu:1278": "ato jñānasvabhāvatvena saiva paramārthaprajñā tathāgatena bhāṣitā ityucyate /",
  "SA14kamvchtu:1279": "tasmāt tathāvidhadeśanāyāṃ naiva virodha ityabhiprāyaḥ /",
  "SA14kamvchtu:1280": "athavā yā tāthāgatī prajñā pratītirūpatvena tathāgatena bhāṣitā saiva paramārthato na vidyate,",
  "SA14kamvchtu:1281": "paramārthato 'pāraṅgatatvāttasyāḥ /",
  "SA14kamvchtu:1282": "eva iti śabdastu apāramitā ityetadanantaraṃ draṣṭavyaḥ /",
  "SA14kamvchtu:1283": "anena paramārthatvaṃ pratipādya tatra yogasamāpattyā kathaṃ pratipattavyamiti nirdiṣṭam /",
  "SA14kamvchtu:1284": "yathā prajñāpāramitā vikalpapratibimbātmikaiva bāhyatvena samāropya bhagavatā bhāṣitā,",
  "SA14kamvchtu:1285": "tathaiva sarve dharmā api nānyathā tathāgatena kathitā iti deśanārthamāha- tatkiṃ manyase subhūte iti /",
  "SA14kamvchtu:1286": "paramārthataḥ sarvadharmāṇāmasiddhatvāt,",
  "SA14kamvchtu:1287": "siddheṣvapi svalakṣaṇasyāsādhāraṇatvena saṅketena prajñapayitumaśakyatvāt,",
  "SA14kamvchtu:1288": "sāmānyalakṣaṇameva tāvat prajñapyamānatvāt,",
  "SA14kamvchtu:1289": "svasāmānyalakṣaṇe vyatiricya aparasyābhidheyasyābhāvāt parasparaparihārasthitalakṣaṇatvāttayoḥ,",
  "SA14kamvchtu:1290": "ata eva ca paramārthataḥ 'nāsti kaścid dharmo yastathāgatena bhāṣitaḥ';",
  "SA14kamvchtu:1291": "iti vijñāya sthaviraḥ subhūtiḥ no hīdaṃ bhagavan,",
  "SA14kamvchtu:1292": "nāsti sa kaścid dharmo yastathāgatena bhāṣitaḥ ityavocat /",
  "SA14kamvchtu:1293": "anena vikṣepanigrahaḥ gāmbhīryaṃ ca nirdiṣṭe bhavataḥ /",
  "SA14kamvchtu:1294": "[Vajraṭ_160]",
  "SA14kamvchtu:1295": "10. sattvabhājanalokayoḥ piṇḍagrāhaviśīrṇatāyoga-sthānam :",
  "SA14kamvchtu:1296": "evaṃ sarvadharmeṣu nairātmyaṃ vistareṇa darśitam,",
  "SA14kamvchtu:1297": "tathāpi ye tāvad ādikarmikāḥ kathaṃ sarvadharmeṣu nairātmyaṃ bhāvayitavyamiti cintayanti,",
  "SA14kamvchtu:1298": "bhāvanimittamabhiobhavitumanupāyakauśalavisaṃyogārthaṃ daśamasthānadhikṛtyāha- tatkiṃ manyase subhūte ityādi /",
  "SA14kamvchtu:1299": "atra dvividhena upāyena ekānekasvabhāvaviyogādhigamāt sarvadharmanairātmyaṃ bhāvayitavyamiti darśyate /",
  "SA14kamvchtu:1300": "tatra dvividha upāyastāvat tanūkaraṇopāyaḥ nirābhāsakaraṇopāyaśca /",
  "SA14kamvchtu:1301": "tatra yāvat pṛthivīrajo bhavet ityanena ekasvabhāvaviyogādhigamāt tanūkaraṇopāyo nirdiśyate /",
  "SA14kamvchtu:1302": "na yujyate hyasya lokadhātorekatvam, āvṛttānāvṛttādivispaṣṭalakṣaṇayuktatvād /",
  "SA14kamvchtu:1303": "anekatvanirākaraṇāya tāvat paramāṇornirākaraṇamabhyupetavyam /",
  "SA14kamvchtu:1304": "ata eva paramāṇuvibhāvanāyāṃ sattyāmekatvaṃ prahīyata eveti /",
  "SA14kamvchtu:1305": "bodhisattvaistāvat prāyeṇa parīttālambanamanasikārābhāvāt trisāhasramahāsāhasralokadhātvālambanārthaṃ trisāhasramahāsāhasre ityāha /",
  "SA14kamvchtu:1306": "anena tāvadaudāryaṃ paridīpitam /",
  "SA14kamvchtu:1307": "te ca paramāṇavo 'pi yadi digbhāgabhedena bhinnatvādasiddhā eva syuḥ, (tarhiṃ)",
  "SA14kamvchtu:1308": "kathaṃ tad bahu rajaḥ? iti pravādināmāśayamabhilakṣya kasya [Vajraṭ_161] hetoḥ? ityapṛcchat /",
  "SA14kamvchtu:1309": "yattad pṛthivīrajaḥ iti tadudatarat /",
  "SA14kamvchtu:1310": "bahu tat pṛthivīrajo 'pi yaḥ paramāṇusvabhāva uktastadekatvagrahaṇaniṣedhāt tadaraja eva /",
  "SA14kamvchtu:1311": "māyānirmitasvabhāvatvānnāsti paramāṇuḥ paramārthataḥ, buddhyopacaritarūpatvāt /",
  "SA14kamvchtu:1312": "idaṃ tāvadekatvagrahaṇopāyamātram, na tu paramārtham, tenocyate pṛthivīraja iti /",
  "SA14kamvchtu:1313": "tad yuktaṃ saṃvṛtau sattvāt,",
  "SA14kamvchtu:1314": "anyathā paramārthastasyāsattvād anabhilāpyatvācca svalakṣaṇaṃ nābhilapyata ityevamabhiprāyaḥ /",
  "SA14kamvchtu:1315": "udbhāvanāsaṃvṛtyāpi tasya deśanaṃ na yujyate, tadīyānyatarātmasvabhāvasya apratibhāsamānatvāt /",
  "SA14kamvchtu:1316": "anena tāvad anekasvabhāvaviyogādhigamopāyo nirābhāsakaraṇatvenopadarśyate /",
  "SA14kamvchtu:1317": "evañcāntaśaḥ paramāṇūnāmapi yuktyā pratyekaṃ parikṣyamāṇānāṃ pratītāveva sattvāt pratīyate lokadhātūnāṃ cānekasvaviyuktatvam, tataśca (teṣāṃ)",
  "SA14kamvchtu:1318": "niḥsvabhāvatvamavagamyate /",
  "SA14kamvchtu:1319": "evaṃ khalu bhājanalokasya ekānekasvabhāvaviyogena niḥsvabhāvatvamṝ evamabhidhāya sattvalokasyāpyabhidhānārtha yo 'sau lokadhātuḥ ityāha /",
  "SA14kamvchtu:1320": "atra lokadhātunā sattvaloko 'bhipretaḥ, itarasya pūrvamevoktatvāt /",
  "SA14kamvchtu:1321": "adhātuḥ saḥ iti ekānekasvabhāvarahitaḥ sa ityabhiprāyaḥ /",
  "SA14kamvchtu:1322": "evaṃ yo hi rūpaskandhaḥ sa bhājanalokatvenābhihitaḥ,",
  "SA14kamvchtu:1323": "śeṣāścatvāraḥ skandhāstu yathaikānekasvabhāvena viyuktāstathā pūrvaṃ vivecitā eva /",
  "SA14kamvchtu:1324": "evaṃ sati paramārthato niḥsvabhāvatvāt sarve dharmā māyopamā dṛśyante yogibhiḥ /",
  "SA14kamvchtu:1325": "anena gāmbhīryamapi tāvaduktam /",
  "SA14kamvchtu:1326": "arthataḥ paramārthe sattvabhājanalokīyabhāvābhiniveśo vipakṣatvena paridīpitaḥ /",
  "SA14kamvchtu:1327": "tatprahāṇārthaṃ ca chandaḥ praṇidhānaṃ ca nirdiṣṭe /",
  "SA14kamvchtu:1328": "trisāhasramahāsāhasre lokadhātau iti nimittamātrābhidhānena sarvabhāvānāṃ niḥsvabhāvatvabhāvanā sandarśitā /",
  "SA14kamvchtu:1329": "arajastat iti adhātuḥ ityābhyāṃ paramārthavyavasthāpanayā yogasamāpattyā kathaṃ pratipattavyamiti tat paridīpitam /",
  "SA14kamvchtu:1330": "tenocyate lokadhātuḥ ityanenāpavādāntaṃ parihṛtya vikṣepanigraho nirdiṣṭaḥ /",
  "SA14kamvchtu:1331": "[Vajraṭ_162]",
  "SA14kamvchtu:1332": "11. tathāgatapūjāsatkāra-sthānam :",
  "SA14kamvchtu:1333": "samprati ye bodhisattvāḥ puṇyasambhārapratipattaye 'tyantamupakāritvād bhagavantaṃ pūjayeyusteṣāṃ tasya (bhagavataḥ)",
  "SA14kamvchtu:1334": "avināśikāyo na pūrayati puṇyasambhāram, samyaṅmanasikārāpravṛttatvāt /",
  "SA14kamvchtu:1335": "tasmāt teṣāṃ sambhārāsañcayato viyogārthaṃ ekādaśasthānamadhikṛtyāha- tatkiṃ manyase subhūte ityādi /",
  "SA14kamvchtu:1336": "sāmānyato 'trāyaṃ saṅgrahārthaḥ,",
  "SA14kamvchtu:1337": "tathāgatapūjāsatkāreṣu lakṣaṇasampadā tathāgato na draṣṭavyaḥ,",
  "SA14kamvchtu:1338": "atha kathamiti cet?",
  "SA14kamvchtu:1339": "paramārthadharmatāyāmityucyate /",
  "SA14kamvchtu:1340": "iha avaśiṣṭavyākhyānaṃ tu rūpakāyāptikāmatāsthānānurūpam /",
  "SA14kamvchtu:1341": "na cātra punaruktirapyāśaṅkanīyā /",
  "SA14kamvchtu:1342": "pūrvaṃ rūpakāyāptikāmatāprasaṅge tu tadvyudāso darśitaḥ,",
  "SA14kamvchtu:1343": "adhunā tathāgatapūjāsatkāraprasaṅge darśitatvād bhinna eva (rūpakāyaḥ) /",
  "SA14kamvchtu:1344": "atrārthataḥ rūpakāye tathāgatābhiniveśaṃ vipakṣatvena nirdiśya tatprahānārthaṃ chandaḥ praṇidhānaṃ cāpi pradarśite /",
  "SA14kamvchtu:1345": "lakṣaṇāni ityupalakṣaṇamātroktyā sakalo rūpakāyaḥ paridīpitaḥ /",
  "SA14kamvchtu:1346": "alakṣaṇāni iti paramārthavyavasthānam /",
  "SA14kamvchtu:1347": "tena ityādinā vikṣepanigraho nirdiṣṭaḥ /",
  "SA14kamvchtu:1348": "12. kāyacittapariśrāntau viryamyukhyānārambhalābha-satkāravirahitatā :",
  "SA14kamvchtu:1349_0": "evaṃ sarvadharmāṇāṃ nairātmyāvagamopāye nirdiṣṭe 'pi kāyajīviteṣvāsajya ye lābhasatkārādhyasitāḥ",
  "SA14kamvchtu:1349_1": "kausīdyalābhasatkārapiṇḍapātānuraktā teṣāṃ tatrānuraktivisaṃyogārthaṃ dvādaśasthānamadhikṛtyāha-",
  "SA14kamvchtu:1349_2": "yaśca khalu punaḥ sūbhūte,",
  "SA14kamvchtu:1350": "strī vā puruṣo vā ityādi /",
  "SA14kamvchtu:1351": "[Vajraṭ_163]",
  "SA14kamvchtu:1352": "anena cāsāre 'nekaśatasahasraduḥkhaikasthānatucchātmabhāve tasmin snihyan etāvacchariraparityāgenāpi yatpuṇyaṃ na prāptam,",
  "SA14kamvchtu:1353": "tadantarāyakaratvāttasmin kāyajīvite nirapekṣacittatayā sarvātmanāsmin (dharmaparyāye)",
  "SA14kamvchtu:1354": "yogaḥ karaṇīya iti paridipitam /",
  "SA14kamvchtu:1355": "anenārthataḥ kausīdyādayo vipakṣatvena darśitāḥ /",
  "SA14kamvchtu:1356": "tatprahāṇāya saddharmasamādānāya ca chandaḥ praṇidhānañcāpi nirdiṣṭe /",
  "SA14kamvchtu:1357": "ito dharmaparyāyāt ityupalakṣaṇamātroktyā samastamahāyānaśravaṇādīni ābadhyante /",
  "SA14kamvchtu:1358": "bahutaraṃ puṇyam ityanena ādāryamuktam /",
  "SA14kamvchtu:1359": "dharmavegena iti dharmaśraddhābalenetyarthaḥ /",
  "SA14kamvchtu:1360": "āryasubhūtiḥ aśrūṇi prāmuñcat tadapi bhagavato 'dhiṣṭhānenānyeṣu kusīdeṣu janeṣu adbhutamahāyānadharmasyābhidhānena paramaśraddhotpādārthe draṣṭavyam /",
  "SA14kamvchtu:1361": "tasmād hastena aśrūṇi pramṛjya bhagavantametadavocat āścaryaṃ bhagavan,",
  "SA14kamvchtu:1362": "yāvadayaṃ dharmaparyāyastathāgatena bhāṣitaḥ ityāha /",
  "SA14kamvchtu:1363": "yāvad iti kāritraviśeṣaḥ /",
  "SA14kamvchtu:1364": "yāvatā prakāreṇa deśānārhāstān bodhisattvānupadiśantviti vākyārthaḥ /",
  "SA14kamvchtu:1365": "kasmādityākāṅkṣāyāṃ yato me jñānamutpannam ityakathayat /",
  "SA14kamvchtu:1366": "yataḥ ityāryasatyagocarajñānotpādamārabhya etatparyantaṃ dharmaparyāyasya paramapuṇyaphalasya yathoktā deśanā śrāvaka-pratyekabuddhanāmagocarā naivaṃ śrutapūrvetyarthaḥ /",
  "SA14kamvchtu:1367": "etena [Vajraṭ_164] daurlabhyaṃ proktam /",
  "SA14kamvchtu:1368": "evaṃ viśiṣṭaṃ puṇyaṃ śrutvā yeṣāṃ vīryamārabhya pravṛttānāmasmin dharme yathārutasaṃjñā bhavati teṣāṃ taddoṣaparijihīrṣayā parameṇāścaryeṇa ityavocat /",
  "SA14kamvchtu:1369": "vipulapuṇyānyutpādayato 'dhamapuruṣasya tādṛgduṣkaraśraddhādhimuktito 'tyantagambhīrapudgala-dharmanairatmyādhimuktiśca mameva pudgalanairātmyamātraśuddhajñānena,",
  "SA14kamvchtu:1370": "parameṇa te āścaryeṇaṃ samanvāgatā bhaviṣyanti /",
  "SA14kamvchtu:1371": "bhūtasaṃjñām ityaviparītārthasaṃjñām, na tu śabdābhiniveśenedaṃ bhūtatvamiti saṃjñā /",
  "SA14kamvchtu:1372": "evamatra paramārthabhipretya sarvadharmaniḥsvabhāvatvaṃ nirdiṣṭam,",
  "SA14kamvchtu:1373": "na tu saṃvṛtim,",
  "SA14kamvchtu:1374": "niḥsvabhāvatāyā abhāvāttatra /",
  "SA14kamvchtu:1375": "tasmānna darśanadinā virodha ityabhiprāyaḥ /",
  "SA14kamvchtu:1376": "nanu bhūtasaṃjñāyāṃ satyāṃ,",
  "SA14kamvchtu:1377": "saṃjñāyā api sattvaṃ paramārthataḥ syāt,",
  "SA14kamvchtu:1378": "asatsu ca saṃjñeyeṣu saṃjñāyā apyabhāvaḥ prasajyeta,",
  "SA14kamvchtu:1379": "tasmāt kathaṃ paramārthataḥ sarvadharmaniḥsvabhāvatvaṃ sidhyedityupālambhaṃ vicintya tatkasya hetoḥ? ityavocat /",
  "SA14kamvchtu:1380": "yā caiṣā bhagavan, bhūtasaṃjñā ityuadatarat /",
  "SA14kamvchtu:1381": "saṃjñānāma na kācana, ekānekasvabhāvena viyogāt, paramārthataḥ sā asaṃjñaiva /",
  "SA14kamvchtu:1382": "ata eva nocyate bhūtasaṃjñeyaṃ bhūtasaṃjñātveneti darśitam,",
  "SA14kamvchtu:1383": "yato hyavicāraramaṇīyamātrataḥ vidyate tasmāt tāṃ tathāgato bhāṣate bhūtasaṃjñā,",
  "SA14kamvchtu:1384": "anyathā sarvathābhāvānna bhāṣeta /",
  "SA14kamvchtu:1385": "tataḥ paramārthavyavasthāyāṃ kathaṃ yogasamāpattyā pratipattavyam,",
  "SA14kamvchtu:1386": "kathaṃ ca vikṣepo nigrahītavya ityubhayaṃ darśitaṃ gāmbhīryañcāpi nigaditam,",
  "SA14kamvchtu:1387": "adhyāropāpavādāntāvapi parihṛtau /",
  "SA14kamvchtu:1388": "teṣu kusīdeṣvevāścaryotpādanārtham na mama bhagavan,",
  "SA14kamvchtu:1389": "āścaryaṃ yadahamimaṃ dharmaparyāyaṃ bhāṣyamāṇamavakalpayāmi,",
  "SA14kamvchtu:1390": "adhimucye,",
  "SA14kamvchtu:1391": "ye 'pi te bhagavan,",
  "SA14kamvchtu:1392": "sattvā bhaviṣyantyanāgate 'dhvani paścime kāle paścime [Vajraṭ_165] samaye paścimāyāṃ pañcaśatyāṃ ye imaṃ bhagavan,",
  "SA14kamvchtu:1393": "dharmaparyāyam udgrahīṣyanti,",
  "SA14kamvchtu:1394": "dhārayiṣyanti,",
  "SA14kamvchtu:1395": "paryavāpsyanti,",
  "SA14kamvchtu:1396": "te paramāścaryeṇa samanvāgatā bhaviṣyanti ityāha /",
  "SA14kamvchtu:1397": "atrāyaṃ sāmānyena samāsārthaḥ- anāgate saddharmavipralopakāle ye bodhisattvā imaṃ dharmaparyāyaṃ dhārayiṣyanti,",
  "SA14kamvchtu:1398": "na te pudgalādibhirgṛhītā bhaviṣyanti,",
  "SA14kamvchtu:1399": "mayyapyevaṃ sambhāvanāyāṃ saddharmotthānakāle 'pi yuṣmākametādṛśapratipattyabhāve idamatyantaṃ lajjāsthānaṃ tat syādityucyate /",
  "SA14kamvchtu:1400": "tatra 'aham'; iti padgalanairātmyaṃ bodhyate,",
  "SA14kamvchtu:1401": "imaṃ ityanena pudgaladharmanairātmyaṃ prakāśyate,",
  "SA14kamvchtu:1402": "bhāṣyamāṇam iti tu sākṣāt prākāśyamānaṃ bhagavatā,",
  "SA14kamvchtu:1403": "avakalpayāmi iti prasādākāraḥ prasannatā saṃdarśyate,",
  "SA14kamvchtu:1404": "adhimucye iti sampratyayaśca,",
  "SA14kamvchtu:1405": "te sattvāḥ ityanena bhagavan,",
  "SA14kamvchtu:1406": "anāgate kalpe bhāvinaḥ /",
  "SA14kamvchtu:1407": "atrodgrahīṣyantītyādīni yāni padāni tāni pūrvamevoktāni /",
  "SA14kamvchtu:1408_0": "taccaivaṃ nirucyate- pudgalanairātmyamātramavaganturmama bhagavataḥ sakāśāt sākṣāt",
  "SA14kamvchtu:1408_1": "śravaṇabalena yaddhi nairātmyadvayapratipādake 'smin dharme prasādasampratyayamātraṃ",
  "SA14kamvchtu:1408_2": "jātaṃ tannaivāścaryam /",
  "SA14kamvchtu:1409": "ye bhagavan (teṣu)",
  "SA14kamvchtu:1410": "kalpeṣu asmin [dharme] dhāraṇādikrameṇa īdṛśaṃ dharmaparyāyamadhigamya paryavāpsyanti te paramāścaryeṇa samanvāgatā bhaviṣyanti /",
  "SA14kamvchtu:1411": "bhagavan, (teṣu)",
  "SA14kamvchtu:1412": "kalpeṣu bahulatayā mahāyānaviprakṛṣṭā bhavanti,",
  "SA14kamvchtu:1413": "teṣu [Vajraṭ_166] śraddhotpādastvatidurlabha ityabhiprāyaḥ /",
  "SA14kamvchtu:1414": "etena kausīdyaṃ prahāya saddharmagrahaṇādau chandena praṇidhānena ca sthātavyamityādarśitam /",
  "SA14kamvchtu:1415": "na kevalaṃ teṣu āgamayoga evāpitu (teṣu)",
  "SA14kamvchtu:1416": "pratipattisampadamapi darśayitum api tu khalu punarbhagavan ityavocat /",
  "SA14kamvchtu:1417": "ātmā ityādivacanam, tūpalakṣaṇam, atasteṣāṃ dharmasaṃjñā (api)",
  "SA14kamvchtu:1418": "na pravartiṣyate, dvayornairātmyayoryugapadadhigamāt /",
  "SA14kamvchtu:1419": "yadyanātmādikaṃ sat tadā saṃjñāpi tatra niyamena pravartayediti vicintya tatkasya hetoḥ?",
  "SA14kamvchtu:1420": "iti pṛṣṭvā ātmasaṃjñā ityudatārīt /",
  "SA14kamvchtu:1421": "yathātmetyādyuktastathā ayamahamityayātmasaṃjñā yā sarvajanaprasiddhā,",
  "SA14kamvchtu:1422": "tasyā api parikṣākṣamatvādakiñcanatve sati ātmādyanubhavābhāvādasatyāḥ kā kathā /",
  "SA14kamvchtu:1423": "anena tāvad yogasamāpattiḥ nirdiṣṭā /",
  "SA14kamvchtu:1424": "nanu cāsattve satyātmādestadviparyayeṇa nātmasaṃjñā pravartiṣyata iti kuta ityābhyantarotthitaṃ praśnaṃ vicārya tatkasya hetoḥ? ityavocat /",
  "SA14kamvchtu:1425": "sarvasaṃjñāpagatā hi buddhā bhagavantaḥ ityudatarat /",
  "SA14kamvchtu:1426": "atrāyamarthaḥ- samastabhāvānāṃ yathāvattattvādhigamena 'buddhā bhagavantaḥ'; ityucyate /",
  "SA14kamvchtu:1427": "paramārthataḥ kasyāpi saṃjñeyasyābhāvāt, na kutrāpi te saṃjñā pravartate, anyathā viparyāsaḥ syāt /",
  "SA14kamvchtu:1428": "bodhisattvāstu buddhānunuśikṣāmanuvartante,",
  "SA14kamvchtu:1429": "anyathā kathaṃ tatpadaṃ prāpnuyuḥ,",
  "SA14kamvchtu:1430": "tasmāt buddhairbhagavadbhiryathā sarvasaṃjñāpagatatvaṃ śikṣitaṃ tathā bodhisattvairapi śikṣitavyam /",
  "SA14kamvchtu:1431": "tasmād ye bodhisattvāstasyāmanuśikṣante teṣāmātmādisaṃjñā niyamato na pravartate /",
  "SA14kamvchtu:1432": "[Vajraṭ_167] evametat iti vineyānāṃ niścayāpādanārthaṃ svayamabhyupagamya bhagavatā dviruktam /",
  "SA14kamvchtu:1433": "itaḥ pūrvamanārabdhavīryānadhikṛtyābhihitam /",
  "SA14kamvchtu:1434": "samprati pudgalā dharmagāmbhīryaṃ śrutvā trasyanti /",
  "SA14kamvchtu:1435": "ataḥ prathamataramanārabdhavīryāṇāṃ teṣām anārabdhavīryatvāpanayanārthaṃ ye sattvāḥ ityādyāha /",
  "SA14kamvchtu:1436": "santrāse sati nārabhante vīryam,",
  "SA14kamvchtu:1437": "śrāvakayāne 'smin bhagavatā dharmamātramidaṃ pudgalāsattvamityuktam,",
  "SA14kamvchtu:1438": "mahāyāne tu tadapi dharmamātraṃ mithyeti deśitam,",
  "SA14kamvchtu:1439": "tasmād anādikālīnasahajātmadṛṣṭisamprayuktāntaḥkaraṇā abhāvitātmānaḥ pudgalanairātmyaṃ śrutvā nāstyahamiti trasiṣyanti /",
  "SA14kamvchtu:1440": "tanniṣedhāryaṃ no trasiṣyanti iti deśitam /",
  "SA14kamvchtu:1441": "ye dharmamātre 'bhiniviṣṭāste dharmanairātmyadeśanāśravaṇakāle santrasiṣyanti,",
  "SA14kamvchtu:1442": "yad dharmamātraṃ tasyāpyasattve 'aho ! na mayā bhāvyam';",
  "SA14kamvchtu:1443": "iti matvā daśadigavalokanenāpi śaraṇābhāvāt santrāse tadapākaraṇāya na santrasiṣyanti ityuddiṣṭam /",
  "SA14kamvchtu:1444": "cintākāle ubhayābhāvayogasyāśakyatvāt santrasiṣyanti 'kathamasmābhirnairātmyadvayamadhigantavyam';",
  "SA14kamvchtu:1445": "ityādimasantrāsāpasāraṇārthaṃ na santrāsamāpatsyante ityuktam /",
  "SA14kamvchtu:1446": "anye tāvannairātmyadvayānavabodhād yo hi trāso mṛdu-madhyādhimātrātmakaḥ sa ebhistribhiḥ padaiḥ yathākramamudīrita ityevaṃ manyante,",
  "SA14kamvchtu:1447": "apare tu trividhastrāsaḥ śravaṇa-manana-bhāvanākāle bhavatītyabhyupagacchanti /",
  "SA14kamvchtu:1448": "samprati lābhasatkāreṣu vītarāgatvāt 'te paramāścaryeṇa samanvāgatā bhaviṣyantīti /",
  "SA14kamvchtu:1449": "'; śrotukāmānāṃ hitāya svayaṃ pūrvaṃ praśnamuthyāpya tatkasya hetoḥ? ityavocat /",
  "SA14kamvchtu:1450": "paramapāramiteyaṃ ityuktam /",
  "SA14kamvchtu:1451": "prajñāpāramiteyaṃ bodherāsānnahetuḥ /",
  "SA14kamvchtu:1452": "asyā abhāvena dānādipāramitānāmabhāvāt sarvapāramitāsu śreṣṭhā /",
  "SA14kamvchtu:1453": "na kevalaṃ mayaiveyaṃ paramā paramā proktā,",
  "SA14kamvchtu:1454": "[Vajraṭ_168] api tu sarvabuddhairapīyaṃ parametyukteti darśanārthaṃ yāṃ ca paramapāramitāṃ iti nigaditam /",
  "SA14kamvchtu:1455": "anena 'ekabuiddhena deśitamapi aviparītārthatvena gṛhyate sarvabuddhaikābhipretatve khalu kimucyatām'; ityevaṃ dīpitam /",
  "SA14kamvchtu:1456": "(yadi)",
  "SA14kamvchtu:1457": "asmābhiḥ sarvaiḥ paramā saṃsādhitā syāt, kathaṃ na (vayaṃ)",
  "SA14kamvchtu:1458": "parameṇāścaryeṇa samanvāgatā bhaviṣyāmaḥ?",
  "SA14kamvchtu:1459": "anena paramatvadarśanena hriyaḥ dvitīyaṃ sthānaṃ nirdiśyate, tathā hi- dharmo 'yaṃ (etāvān)",
  "SA14kamvchtu:1460": "śreṣṭhastathāpi tvaṃ yallābhasatkārādhyavasitaḥ pramādena sthitastadatīva lajjājanakamityucyate /",
  "SA14kamvchtu:1461": "anena cittapragrahaḥ sandarśitaḥ /",
  "SA14kamvchtu:1462": "13. duḥkhādhivāsana-sthānam :",
  "SA14kamvchtu:1463": "evaṃ hrīsthāne deśite 'pi ye duḥkhe 'kṣāntyā vīryātiśayamārabdhuṃ notsahante,",
  "SA14kamvchtu:1464": "teṣāṃ duḥkhākṣāntervyapagamārthaṃ trayodaśasthānamadhikṛtyāha apia tu khalu punaḥ subhūte ityādi /",
  "SA14kamvchtu:1465": "kimatra kṣāntiḥ?",
  "SA14kamvchtu:1466": "kena lakṣaṇena sā kṣāntirjñāyate?",
  "SA14kamvchtu:1467": "tasyāḥ ya ākāraḥ, yathā vākāraḥ, yaścākṣānteḥ pratipakṣaḥ so 'nena sthānena darśyate /",
  "SA14kamvchtu:1468": "kīdṛśī kṣāntiriti cet?",
  "SA14kamvchtu:1469": "sarvadharmānupalambhasvabhāvaḥ, ataḥ yā tathāgatasya kṣāntipāramitā saiva apāramitā ityuktam /",
  "SA14kamvchtu:1470": "paramārthataḥ kā kṣāntiḥ,",
  "SA14kamvchtu:1471": "yena kṣāntiḥ,",
  "SA14kamvchtu:1472": "yatra kṣāntiḥ,",
  "SA14kamvchtu:1473": "yaśca kṣamyaḥ,",
  "SA14kamvchtu:1474": "yā ca kṣāntiḥ,",
  "SA14kamvchtu:1475": "teṣāṃ sarveṣāmanupalambhāt [Vajraṭ_169] saiva apāramitā /",
  "SA14kamvchtu:1476": "evaṃ paramārthato 'nutpannatvāt nāsti tatra pāraṃ gatetyabhisandhiḥ /",
  "SA14kamvchtu:1477": "anena tasyāḥ kṣānteḥ svabhāvenānutpannatvaṃ gāmbhīryaṃ cāpi darśitam /",
  "SA14kamvchtu:1478": "evaṃ sarvadharmānupalambhamanasikāreṇa kutaḥ bodhisattvānāṃ kṣāntiriti vicintya tatkasya hetoḥ?",
  "SA14kamvchtu:1479": "iti jñāpakahetau pṛṣṭe yadā subhūte ityādyattaramāha /",
  "SA14kamvchtu:1480": "aṅgāni hastapādādīni, pratyaṅgāni aṅgulyādīni /",
  "SA14kamvchtu:1481": "nāpi me kācitsaṃjñā iti paradehasaṃjñā, śastrasaṃjñā, chedasaṃjñā, parasaṃjñā, kṣāntisaṃjñādayaśca /",
  "SA14kamvchtu:1482": "anena sarvadharmānupalambho 'bhihitaḥ /",
  "SA14kamvchtu:1483": "nanu asatyāñca kasyāñcit saṃjñāyāṃ mūrcchāvasthāvad cittābhāvo bhaviṣyatīti cet?",
  "SA14kamvchtu:1484": "tatra nāpi asaṃjñā vā babhūva ityāha /",
  "SA14kamvchtu:1485": "tasmin kāle sarvadharmanairātmyāvabodhakaṃ yogijñānaṃ tathyasaṃvṛtisvabhāvabhipretam /",
  "SA14kamvchtu:1486": "tacca kathamiti cittagataṃ praśnaṃ vikalpya svayaṃ tatkasya hetoḥ?",
  "SA14kamvchtu:1487": "ityuktvā sacet sūbhūte ityudatarat /",
  "SA14kamvchtu:1488": "vyāpādasaṃjñāpi asyāyamabhiprāyaḥ- yatra ātmasaṃjñā, tatra nūnaṃ tanmatreṇātmasneho jāyate /",
  "SA14kamvchtu:1489": "evamātmasnehasamprayoge 'vaśyaṃ sva-paravikalpau jāyete /",
  "SA14kamvchtu:1490": "tenaivaṃ ya ātmopakāritvenopādattāsteṣvātmīyatvaṃ parikalpyate, itareṣu ca paratvaṃ kalpyate /",
  "SA14kamvchtu:1491": "ata evātmānurūpā pravṛtiḥ /",
  "SA14kamvchtu:1492": "tatrātmani ātmīyeṣu ca pravṛttau anurāgaḥ, tadviparīteṣu ca dveṣaḥ /",
  "SA14kamvchtu:1493": "tābhyāṃ sambaddhaḥ samasto doṣarāśiḥ sambhavati / ata evoktam :",
  "SA14kamvchtu:1494": "ātmani sati parasaṃjñā sva-paravibhāgāt parigrahadveṣau /",
  "SA14kamvchtu:1495": "anayoḥ sampratibaddhāḥ sarve doṣāḥ prajāyante // iti //",
  "SA14kamvchtu:1496": "yatra vyāpādādidoṣaustatra kathaṃ kṣāntivādīti prasetsyati,",
  "SA14kamvchtu:1497": "yena kṣāntibalena kaliṅgarājā eva sattvaḥ narakaṃ gamiṣyatītyabhipretam /",
  "SA14kamvchtu:1498": "anena kṛtāpakāre 'pi [Vajraṭ_170] sati nirvikāratayā niyataṃ vyāpādādisambhavābhāvatayā ātmādisaṃjñāvyapagamahetutayā ca īdṛśyāḥ kṣānterjñānamādarśitam /",
  "SA14kamvchtu:1499": "anenaiva ca trividhāḥ kṣāntayo 'pi tāvannirdiśyante /",
  "SA14kamvchtu:1500": "atra kaliṅgarājā ityanena apakāramarṣaṇakṣāntiḥ paridīpitā,",
  "SA14kamvchtu:1501": "aṅga-pratyaṅga ityanena duḥkhādhivāsanakṣāntiḥ me tasmin samaye ityādinā ca dharmanidhyānakṣāntiḥ /",
  "SA14kamvchtu:1502": "anena dharmapudgalavikalpayorvipakṣatayā nirdeśena vineyāstatprahāṇe yathoktakṣāntyutpāde samyaggrahaṇe cāvataranti /",
  "SA14kamvchtu:1503": "tadevam,",
  "SA14kamvchtu:1504": "vineyajanāḥ 'yadā bhagavāneva bodhyarthamevaṃvidhāṃ parāṃ kṣāntiṃ bhāvitavān,",
  "SA14kamvchtu:1505": "tatkathamasmābhirna bhāvanīyā,",
  "SA14kamvchtu:1506": "duṣkarakarmaṇyananuṣṭhite durlabhapadaṃ nādhigamyate'; iti vicārayanti /",
  "SA14kamvchtu:1507": "tataste vineyāstasyāṃ praotsāhyante /",
  "SA14kamvchtu:1508": "aṅga-pratyaṅgeti nimittamātrābhidhānena sarvaduḥkhādhivāsanakṣāntiḥ samudīrītā /",
  "SA14kamvchtu:1509": "samprati yadākārā sā kṣāntiḥ, tathā darśayitum- abhijānāmyahaṃ subhūte ityāha /",
  "SA14kamvchtu:1510": "tadapi kaliṅgarājā me aṅgapratyaṅgamāṃsānyacchetsīt ityetatprasaṅgaprāptam, sākṣānnoktam /",
  "SA14kamvchtu:1511": "sā ca kṣāntiḥ dvividhā dīpitānirantaraparāpakāraduḥkhaviṣayikā parāpakārāsahyaduḥkhaviṣayikā ca /",
  "SA14kamvchtu:1512": "tatra nirantaraduḥkhaviṣayastu yat pañcajātiśatāni iti /",
  "SA14kamvchtu:1513": "etena asyaudāryam abhihitam /",
  "SA14kamvchtu:1514": "asahyaduḥkhaviṣayastu yat aṅga-pratyaṅgānīti kathitam /",
  "SA14kamvchtu:1515": "trividhaṃ (hi)",
  "SA14kamvchtu:1516": "duḥkhaṃ tāvad asahyaṃ vastu,",
  "SA14kamvchtu:1517": "tadyathā- saṃsāraduḥkhaṃ sattvapratikūlapravṛttiduḥkhaṃ paribhogavaikalyaduḥkhaṃ ca /",
  "SA14kamvchtu:1518": "tatra prathamasyāsahyavastunaḥ pratipakṣatvena tasmāttarhi ityuktam /",
  "SA14kamvchtu:1519": "samastenānena asahyaprahāṇāt bodhau chandena [Vajraṭ_171] praṇidhānena ca sthātavyamiti darśitam /",
  "SA14kamvchtu:1520": "bodhicittotpāde sati na kenāpi saṃsāraduḥkhena spṛṣṭo bhaviṣyatītyabhiprāyaḥ /",
  "SA14kamvchtu:1521": "bodhicittotpāde 'pi ātmābhiniviṣṭatayā trividhaduḥkhasaṃjñābhiḥ santrasya kadācit punarnotpādaḥ syādataḥ sarvasaṃjñā vivarjayitvā ityāha /",
  "SA14kamvchtu:1522": "sarvasaṃjñāścātra ātmādisaṃjñāḥ trividhaduḥkhasaṃjñāśca /",
  "SA14kamvchtu:1523": "rūpādyabhiniveśena śrāvakādivat saṃsāraṃ parikalpya tadduḥkhasantaptāḥ na kadācidapi bodhicittamutpādayanti,",
  "SA14kamvchtu:1524": "ataḥ na rūpapratiṣṭhitam ityādyūktam /",
  "SA14kamvchtu:1525": "rūpādiṣu satābhiniveśo hi tatra pratiṣṭhita iti pūrvavadatrāpyuktaḥ, na cātrapunaruktirapi /",
  "SA14kamvchtu:1526": "anena asahyavastunaḥ pratipakṣo 'bhihitaḥ /",
  "SA14kamvchtu:1527": "pūrveṇa tu pāramitāyāṃ yogaḥ karaṇīyaḥ /",
  "SA14kamvchtu:1528": "atra vineyaiḥ nādharmapratiṣṭhitam iti śeṣaḥ /",
  "SA14kamvchtu:1529": "anena tāvadabhāve 'bhiniveśaḥ pratiṣidhyate /",
  "SA14kamvchtu:1530": "na kvacit pratiṣṭhitam ityanena rūpādiṣu nāmamātrasattābhiniveśaḥ pratiṣidhyate,",
  "SA14kamvchtu:1531": "yogasamāpattiścodīritā bhavati /",
  "SA14kamvchtu:1532": "kiṃ rūpādīnāṃ satāṃ tatsattvasya prahāṇārtham,",
  "SA14kamvchtu:1533": "yaduta asatāṃ vitathābhiniveśasya prahāṇārthaṃ pratiṣedhaḥ kriyate?",
  "SA14kamvchtu:1534": "iti cittotthitaṃ praśnaṃ vitarkya tatkasya hetoḥ? ityapṛcchat /",
  "SA14kamvchtu:1535": "uttarārthamāha- yatpratiṣṭhitaṃ tadevāpratiṣṭhitam iti /",
  "SA14kamvchtu:1536": "atrāyamarthaḥ- anādikālastaccitaṃ rūpādiṣu bhāvābhiniveśabalena rūpādau pratiṣṭhitam,",
  "SA14kamvchtu:1537": "yaḥ khalu satyābhiniveśaḥ,",
  "SA14kamvchtu:1538": "sa tasya rūpādivastuno 'bhāvāt paramārthato na pratiṣṭhitaḥ /",
  "SA14kamvchtu:1539": "tasmādeva ityanenopasaṃhāreṇātra dvitīye pakṣe pratisṭhitatvameva darśitaṃ bhavati /",
  "SA14kamvchtu:1540": "dānaśabdenātrāpi pūrvavat ṣaṭ pāramitā evābhipretāḥ /",
  "SA14kamvchtu:1541": "dvitīyāsahyavastuna pratipakṣatvena api tu khalu punaḥ subhūte ityādyāha /",
  "SA14kamvchtu:1542": "samastenānena bodhisattvā yeṣāmarthāyātiduṣkarapāramitāyogamārabdhumutsahante,",
  "SA14kamvchtu:1543": "te 'pi sattvā yadi paramārthato na syuḥ,",
  "SA14kamvchtu:1544": "sattvasaṃjñāpi paramārthato na syāt,",
  "SA14kamvchtu:1545": "kathaṃ te tathāvidheṣu mithyāpravṛtteṣu sattveṣu khinnā bhaveyuḥ [Vajraṭ_172] ityādarśitam /",
  "SA14kamvchtu:1546": "tatra sattvaṃ saṃjñāṃ ca pratiṣidhya nairātmyadvayamudīritam /",
  "SA14kamvchtu:1547": "sarvasattvānāmarthāya ityanenātraudārya darśitam /",
  "SA14kamvchtu:1548": "avaśiṣṭena sakalena gāmbhīryaṃ sandarśitam /",
  "SA14kamvchtu:1549": "evaṃ tāvad yuktyā kṣāntiryujyata iti nirdiśya sāmprataṃ tathāgate sampratyayo 'pi yujyata iti nirūpayan bhūtavādī ityādyāha /",
  "SA14kamvchtu:1550": "prathamam uddeśaḥ, śeṣaḥ vidheyam /",
  "SA14kamvchtu:1551": "athavā satyacatuṣṭayamuddeśaḥ, kramaśaḥ abhisambadhyate /",
  "SA14kamvchtu:1552": "athavā bhūtavādī iti sādhyam, tathāgataḥ iti jñāpakanirdeśaḥ /",
  "SA14kamvchtu:1553": "yathānye buddhā bhagavantaḥ kleśajñeyāvaraṇāni prahīṇavantastathaiva tathāgato 'pyayaṃ gataḥ prāptaḥ, tena tathāgataḥ /",
  "SA14kamvchtu:1554": "tasmādaviparyastatvena bhūtavādīti,",
  "SA14kamvchtu:1555": "viparītadeśanāyāśca hetorāvaraṇasyābhāvaḥ sidhyati hetvanupalabdheḥ /",
  "SA14kamvchtu:1556": "tathāgata evāyamiti kathaṃ sidhyatītyāha- satyavādī iti /",
  "SA14kamvchtu:1557": "'satyam'; caturāryasatyalakṣaṇam, tasya yo vādī, sa tathāgata iti nirdhāryate /",
  "SA14kamvchtu:1558": "atyantaparokṣārthastu sarvathā samyak kathayituṃ na śakyate, yathoktam-",
  "SA14kamvchtu:1559": "parokṣopeyataddhetostadākhyānaṃ hi duṣkaram /",
  "SA14kamvchtu:1560": "[Vajraṭ_173]",
  "SA14kamvchtu:1561": "ayaṃ satyavādī satyaṃ kena rūpeṇa jānātityāha- tathāvādī iti /",
  "SA14kamvchtu:1562": "sa vastutattvamaviparītatayā yathāvad vadatīti tathāvādī /",
  "SA14kamvchtu:1563": "sa heyopādeyatattvaṃ sopāyaṃ yathāsthitaṃ tathaiva bhāṣate 'taḥ sa kathaṃ na satyavādī syāditi /",
  "SA14kamvchtu:1564": "evaṃbhūte 'pi taddeśitāni catvāri satyāni kiṃ tathaiva pratiṣṭhitānīti?",
  "SA14kamvchtu:1565": "ityata āha- na vitathavādī iti /",
  "SA14kamvchtu:1566": "yato 'viparītapramāṇopapannāni,",
  "SA14kamvchtu:1567": "na pramāṇabādhitāni uktānyataḥ satyānītyarthaḥ etena samagreṇa kāryakāraṇena bhagavataḥ prāmāṇyaṃ sādhitam / ata evoktam-",
  "SA14kamvchtu:1568": "tāyāt tattvasthirāśeṣaviśeṣajñānasādhanam /",
  "SA14kamvchtu:1569": "ekasyāpi bhāvasvabhāvasya paramārthato 'siddhatvād ekamapi satyaṃ tāvad duḥsādhyam,",
  "SA14kamvchtu:1570": "kimiti satyacatuṣṭayamiti catuḥsatyābhidhānācca bhūtavādīti /",
  "SA14kamvchtu:1571": "evaṃ bhagavatā 'māyopamāḥ pañcaskandhāḥ'; ityukte sati kathaṃ teṣāṃ duḥkhasatyasvabhāvatvam,",
  "SA14kamvchtu:1572": "duḥkhasyāpi paramārthato 'nṛtatvāt tatsamudayanirodhayopyasattvameva,",
  "SA14kamvchtu:1573": "atyantābhāvabhūte śaśaśrṛṅgādau tāvattau (samudaya-nirodhau) na sambhavataḥ /",
  "SA14kamvchtu:1574": "nirodhasya tvabhāvāt tatprāpako mārgo 'pi naiva paramārthataḥ, gamyābhāve naiva gamako 'pi /",
  "SA14kamvchtu:1575": "tathoktam- 'bodhiṃ pratiṣṭhāya ekasyāpi satyasya siddhirna dṛṣṭā, kimiti caturṇām?'; iti deśanāvat /",
  "SA14kamvchtu:1576": "etat pravicintya ye bhūtavādini śabdaśo 'bhiniviṣṭāsteṣāmadhyāropāntaparihārārtham api tu khalu punaḥ subhūte ityādyāha /",
  "SA14kamvchtu:1577": "na tatra satyam iti paramārthataḥ kasyacidapi svabhāvasyāsiddheḥ /",
  "SA14kamvchtu:1578": "na mṛṣā ityatra satyavyavacchedena [Vajraṭ_174] sthitatvāt tadvyavacchedyatvābhāvād yena mṛṣāatvaṃ bhavet tanmṛṣā /",
  "SA14kamvchtu:1579": "atha vā na satyam iti yathā māyopamā mṛṣā jñānarūpāḥ /",
  "SA14kamvchtu:1580": "avicāraramaṇīyamātratayā sthitatvād na mṛṣā iti /",
  "SA14kamvchtu:1581": "anena tāvad antadvayapratiṣedhena madhyamā pratipad eva nirdiśyate /",
  "SA14kamvchtu:1582": "śrāvakāṇāmātmābhiniveśasya prahāṇārthaṃ pudgalanairātmyāṃśamātreṇa catvāryāryasatyāni deśitāni,",
  "SA14kamvchtu:1583": "na tu sarvebhya ityavirodhaḥ /",
  "SA14kamvchtu:1584": "kāyādikamupalabhya tadarthako dānaṃ dadāti,",
  "SA14kamvchtu:1585": "anupalabhya atadarthako vā,",
  "SA14kamvchtu:1586": "tayoḥ ko viśeṣa iti yaccintanaṃ tat tṛtīyasyāsahyavastunaḥ pratipakṣatvenāha tadyathāpi nāma ityādi /",
  "SA14kamvchtu:1587": "yaḥ kāya-bhava-bhogātmakavastuṣu sukhamātratvenābhiniviśya (satyatvenaivābhiniviśya)",
  "SA14kamvchtu:1588": "tadarthikastatra patitvā dānaṃ dadāti,",
  "SA14kamvchtu:1589": "sa andhakārapraviṣṭapuruṣasadṛśaḥ,",
  "SA14kamvchtu:1590": "satorapi cakṣuṣoḥ vastvarthānupalambhena heyopādeyārthānabhijñatayā viparyastārtheṣu samastaduḥkhasthāneṣu patito bhavati /",
  "SA14kamvchtu:1591": "tataḥ bodhisattvā mahāsukhabhogāt pracyutā bhaviṣyanti /",
  "SA14kamvchtu:1592": "tadviyogena śrāvakādivat duḥkhasantaptatayā bodhervyāvṛtā bhaviṣyanti /",
  "SA14kamvchtu:1593": "yo vastvapatioto dānaṃ dadāti,",
  "SA14kamvchtu:1594": "kāyādivastvanupalabhya tadanarthī bhūtvā dānaṃ dadāti tattu yathāpi nāma cakṣuṣmān puruṣaḥ nānāvidhāni rūpāṇi paśyet dṛṣṭvā ca heyasya hānam upādeyasya copādānamiva /",
  "SA14kamvchtu:1595": "(atha) tadapi asatyaruṇodaye kadācinna dṛśyata iti? sūrye 'bhyudgate ityāha /",
  "SA14kamvchtu:1596": "sūrye 'bhyudgate 'pi andhakārapūrṇeṣu gṛhādiṣu na paśyatīti matvāha prabhātāyām iti /",
  "SA14kamvchtu:1597": "[Vajraṭ_175] prabhāteti śabdaḥ andhakāradyotanārthamuktaḥ tasmānnirandhakārāyāṃ diśāyāmityarthaḥ /",
  "SA14kamvchtu:1598": "tatsāmagrye 'pi yo 'ndhaḥ, sa kadācidapi na paśyatītyāśaṅkāyāṃ cakṣuṣmān ityāha /",
  "SA14kamvchtu:1599": "evamavastupatito bodhisattvo draṣṭavyaḥ,",
  "SA14kamvchtu:1600": "saḥ avidyātāmisraprabodhena jñānasūryābhyudgamena ca nānāvidhāni jñeyāni yathāvat sampaśyati,",
  "SA14kamvchtu:1601": "viparyastavastūni samastaduḥkhasthānāni heyaduḥkhāni cāpi mṛṣātvāt parivarjayati,",
  "SA14kamvchtu:1602": "samastasukhasthānasyānurasamyaksambodhilakṣaṇasyopādeyasyottamapadasyāpi kāmanayā tatra pravartate /",
  "SA14kamvchtu:1603": "tasmād bodhisattvā mahābhogasampadanuprāpya anuttarasukhena kāyaṃ sthirīkṛtya bodheravinivṛttā bhavantītyabhiprāyaḥ,",
  "SA14kamvchtu:1604": "ata eva avinivṛtā iti /",
  "SA14kamvchtu:1605": "pūrvaṃ tvālambanamātreṇa tasmin sthitirādarśitā,",
  "SA14kamvchtu:1606": "atra tu ālambanapūrvakaṃ tasminnanurāgalakṣaṇe patanam /",
  "SA14kamvchtu:1607": "tasmādatra patita ityuktam, pūrvaṃ tu pratiṣṭhita ityuktam /",
  "SA14kamvchtu:1608": "anena sakalena cittapragrahaḥ paridīpitaḥ /",
  "SA14kamvchtu:1609": "14. dhyānasāsvādavirati-sthānam :",
  "SA14kamvchtu:1610_0": "anena prakāreṇa kṣāntipravṛtā api ye dhyānasamāsvādayantastatraivāsaktā jñānasambhārapāripūraye",
  "SA14kamvchtu:1610_1": "hetubhūtaṃ mahāyānadharmamanārabdhāsteṣāṃ jñānasambhāraviyogaparihārārthaṃ caturdaśasthānamadhikṛtya",
  "SA14kamvchtu:1610_2": "api tu khalu punaḥ subhūte ityādyāha /",
  "SA14kamvchtu:1611": "sthānenānena dhyānarasāsvādāpagamāya pañcabhiḥ prakāraiḥ saddharmaṃ prati vīryārthaṃ guṇaviśeṣaḥ paridīpitaḥ, (yathā)",
  "SA14kamvchtu:1612": "- 1. tathāgatānubhāvaḥ,",
  "SA14kamvchtu:1613": "2. viśiṣṭapuṇyasañcayaḥ,",
  "SA14kamvchtu:1614": "3. dharmatatsādhanayoḥ praśaṃsanam,",
  "SA14kamvchtu:1615": "4. devādibhiḥ satkāraḥ,",
  "SA14kamvchtu:1616": "5. pāpapariśodhanaṃ ca /",
  "SA14kamvchtu:1617": "[Vajraṭ_176]",
  "SA14kamvchtu:1618": "tatra tathāgatānubhāvastu jñātāste tathāgatena ityādi yadāha /",
  "SA14kamvchtu:1619": "udgrahīṣyanti ityādipadānāṃ vyākhyānaṃ pūrvavadeva /",
  "SA14kamvchtu:1620": "bhagavān hi sarvaṃ vijānātīti sarvajñaḥ draṣṭā ca /",
  "SA14kamvchtu:1621": "tatra kiṃ mahad āścaryaṃ teṣvityanveṣaṇāyāṃ puṇyasañcayavaiśiṣṭyamādarśayitumāha sarve te sattvāḥ iti /",
  "SA14kamvchtu:1622": "aprameyapuṇyaskandhānāṃ prasavanād jñātāste bhāgyavanta iti vākyaśeṣaḥ /",
  "SA14kamvchtu:1623": "kiṃ ca tāvat puṇyaskandhasya vaiśiṣṭyam, yena (saḥ puṇyaskandhaḥ)",
  "SA14kamvchtu:1624": "aparimito bhavatīti vicintya viśiṣṭapuṇyasaṃgrahaṃ darśayan paśca khalu punaḥ subhūte ! strī vā puruṣo vā ityādyāha /",
  "SA14kamvchtu:1625": "sūrya-prabhā-pṛthvījalādyavasthāviśeṣaḥ pūrvāhṇaḥ /",
  "SA14kamvchtu:1626": "evambhūteṣvavasthāviśeṣeṣveva kālaḥ iti prajñapyate,",
  "SA14kamvchtu:1627": "na tu viśiṣṭatvena parikalpita iveti darśayituṃ kālaśabdastatsāmānyādhikaraṇyena viśeṣyate /",
  "SA14kamvchtu:1628": "anyathaikātmyād ayaṃ pūrvāhṇa ityādibhedā na syuḥ /",
  "SA14kamvchtu:1629": "viśeṣaṇāntarairbhede 'bhyupagate sa eva viśeṣaḥ sūryādyavasthānāṃ viśeṣaḥ pūrvāhṇādivyavahāraprajñaptīnāṃ ca hetuḥ syāt,",
  "SA14kamvchtu:1630": "akiñcitkaratve kimadṛṣṭasāmārthyena kālena prajñaptenetyabhiprāyaḥ /",
  "SA14kamvchtu:1631": "na ca sa mandatīvrabuddhayādiliṅgavānapi yujyate,",
  "SA14kamvchtu:1632": "mandādibuddhīnāṃ taddhetutaḥ samudbhave kramoṇotpattivirodhād,",
  "SA14kamvchtu:1633": "etacca pūrvaṃ darśitameva /",
  "SA14kamvchtu:1634": "bādhakapramāṇasyāpi prāgevātmadūṣaṇaprasaṅge darśitatvāt kimadhikena /",
  "SA14kamvchtu:1635": "[Vajraṭ_177]",
  "SA14kamvchtu:1636": "sāmānyajanaiḥ saṅketavaśenotpannastathāvidhaḥ praṇināmavasthāviśeṣaḥ kālaḥ iti vyavahāre prajñapyate,",
  "SA14kamvchtu:1637": "na tu śabdārthasambandhaprajñaptivaśeneti darśayituṃ samaye iti śabdena viśeṣyate /",
  "SA14kamvchtu:1638": "kasyacidekasyāpyakathanena yathoktadeśanābhiprāyasya pratipādanābhāvāt padatrayamuktam /",
  "SA14kamvchtu:1639": "saṅketaviṣayatvena prajñāpakaṃ śabdamāropya samānādhikaraṇyaṃ kṝtam /",
  "SA14kamvchtu:1640": "dhyānarasāsvādavirāgāyātredamuktam /",
  "SA14kamvchtu:1641": "pūrvaṃ deyasya evaṃvidhasya ca kālasyānirdeśānnaiva tāvat punaruktidoṣaḥ /",
  "SA14kamvchtu:1642": "ayameva tato nidānaṃ bahutaraṃ puṇyaskandhaṃ prasunuyād aprameyamasaṃkhyeyam ityanena audāryaṃ paridīpyate /",
  "SA14kamvchtu:1643": "saṃkhyā-dravyakāla-viśeṣairviśiṣṭaṃ dānodbhūtaṃ puṇyamabhibhūyate /",
  "SA14kamvchtu:1644": "evaṃ tāvat gaṅgānadībālukāsamāna iti saṃkhyāviśeṣaṃ darśayati /",
  "SA14kamvchtu:1645": "ātmabhāvaḥ iti duravagāho dravyaviśeṣaḥ /",
  "SA14kamvchtu:1646": "kalpakoṭiniyutaśatasahasrāṇi iti kālaviśeṣaḥ /",
  "SA14kamvchtu:1647": "sā ca kalpakoṭiḥ niyutā, sāpi śatasahasreti padena yuktā /",
  "SA14kamvchtu:1648": "etat kathaṃ jñātavyam? iti dharmastutivaiśiṣṭyaṃ darśayitum api tu khalu subhūte ityādyāha /",
  "SA14kamvchtu:1649": "acintyo 'yaṃ dharmaparyāyaḥ atyantagambhīraḥ sarvadharmāṇāṃ nisvabhāvatālakṣaṇaḥ tathāgataiḥ pratyātmavedanīyaḥ,",
  "SA14kamvchtu:1650": "śrāvakādibhiraparaiścāpi [Vajraṭ_178] cintayitumaśakyo hyatra nirdiṣṭaḥ /",
  "SA14kamvchtu:1651": "atulyaḥ iti anyatra evaṃvidhasya adarśanāt,",
  "SA14kamvchtu:1652": "etattulyasya viśiṣṭasya vābhāvāt,",
  "SA14kamvchtu:1653": "tulyasya adhikasya vābhāvena acintyahetuto 'cintyameva phalaṃ sambhavatītyuktam /",
  "SA14kamvchtu:1654": "kathaṃ atulya iti cintāyāmāha śreṣṭhayānasamprasthitānām iti /",
  "SA14kamvchtu:1655": "atiśayena pāraṃ gatastu śreṣṭha iti /",
  "SA14kamvchtu:1656": "śrāvakādīnām ayaṃ dharmaparyāyaḥ ityuktam /",
  "SA14kamvchtu:1657": "agrayānam ityagrāṇāṃ yānaṃ vā agraṃ cedaṃ yānamiti vā padavigrahaḥ /",
  "SA14kamvchtu:1658": "ye tatra samprasthitāste tathocyante /",
  "SA14kamvchtu:1659": "evameva śreṣṭhayānasamprasthitanāmityapi tassamānameva /",
  "SA14kamvchtu:1660": "tau tāvat paryāyau /",
  "SA14kamvchtu:1661": "paryāyadeśanābhiprāyastu vineyajanopakāraḥ, yena katipaye bhavyā bhavanti /",
  "SA14kamvchtu:1662": "itarayānānyapekṣya śreṣṭha iti kecit /",
  "SA14kamvchtu:1663": "samastakleśajñeyāvaraṇaviśuddhayā vā śreṣṭha athavā agramiti paramam /",
  "SA14kamvchtu:1664": "pratyekabuddhayānamapi śrāvakayānāpekṣayā paramiti vicāraṇāyāmāha- śreṣṭhayānasamprasthitānām iti /",
  "SA14kamvchtu:1665": "atyantaṃ praśastagamanāt śreṣṭha ityuktam /",
  "SA14kamvchtu:1666": "śrāvakādyenekayānebhyo 'tiśayena praśasyatvādatra śreṣṭhaḥ iti śabda prayuktaḥ /",
  "SA14kamvchtu:1667": "tacca mahāyānamityeva /",
  "SA14kamvchtu:1668": "śrāvakādināmabhavyatvād dharmadeśaneyaṃ bodhisattvebhya evoktā /",
  "SA14kamvchtu:1669": "tena siddho 'yaṃ dharmaparyāyo 'tulya iti /",
  "SA14kamvchtu:1670": "tathāgatena bhāṣitaḥ ityanyeṣāmagocaratvāt /",
  "SA14kamvchtu:1671": "dharmaparyāyo 'yam ityādibhiḥ yathoktārthān prasādhya upasaṃhṛtya ca tatpratipattuṃ viśeṣastutiḥ sandarśitā /",
  "SA14kamvchtu:1672": "yato hi dharmaparyāyo 'yamacintyo 'prameyaśca tasmād vipāko 'pyasyācintya eva /",
  "SA14kamvchtu:1673": "tataḥ ye imaṃ dharmaparyāyaṃ dhārayiṣyanti ityādi tu siddhamevetyarthaḥ /",
  "SA14kamvchtu:1674": "aprameyam ityuddeśaḥ, śeṣastānnirdeśaḥ /",
  "SA14kamvchtu:1675": "tatra acintyam iti cintāviṣayātikrāntatvena ananumeyatvāt /",
  "SA14kamvchtu:1676": "atulyam ityapratisamam /",
  "SA14kamvchtu:1677": "amāpyam iti sarvasattvaprayoge 'pi māpayitumaśakyatvāt /",
  "SA14kamvchtu:1678": "aparimāṇam iti [Vajraṭ_179] mahadbhirdeśādibhirapyaparimāpyatvād ākāśatopyadhikam /",
  "SA14kamvchtu:1679": "athavā sarvāṇyapīmāni paryāyāntargatāni /",
  "SA14kamvchtu:1680": "sarve te subhūte, sattvāḥ samāṃśena bodhiṃ dhārayiṣyanti iti bodhibhārodvahanam aṃśodvahanasadṛśam /",
  "SA14kamvchtu:1681": "anena tāvat sakalena dhyānasukhāsvādaṃ parityajya jñānasambhārapāripūrihetau dharmaparigrahaṇādau chandapraṇidhānābhyāṃ sthātavyamiti darśitam /",
  "SA14kamvchtu:1682": "kasmāt khalu śreṣṭhayānasamprasthitebhyo bhagavatā bhāṣito na tvanyebhyaḥ,",
  "SA14kamvchtu:1683": "kiṃ khalu bhagavatyapi rāgo dveṣaśca iti vicintya tatkasya hetoḥ?",
  "SA14kamvchtu:1684": "ityāha, ataḥ subhūte hīnādhimuktikaiḥ ityudatarat /",
  "SA14kamvchtu:1685": "anena khalu bhagavati sarvasattveṣu ekasutavad vātsalyamiti nāsti rāgo dveṣo vā /",
  "SA14kamvchtu:1686": "tathāpi ye yadā bhavyā bhavanti tadā tebhyo deśayanti, na tvanyebhyaḥ /",
  "SA14kamvchtu:1687": "anyathā upāyānabhijñatvānnaiva bhaved bhagavān sarvajñaḥ ityevaṃ darśyate /",
  "SA14kamvchtu:1688": "hīnādhimuktikairiti śrāvakapratyekabuddhaiḥ /",
  "SA14kamvchtu:1689": "ātmādidṛṣṭikaiḥ iti tairthikaiḥ /",
  "SA14kamvchtu:1690": "nedaṃ sthānaṃ vidyate iti nāsti tadarthamavakāśa iti /",
  "SA14kamvchtu:1691": "yacchrāvakaiḥ pratyekabuddhaiścāpi śrotuṃ na śakyate tatkathaṃ śakyate pṛthagjanaiḥ śrotum?",
  "SA14kamvchtu:1692": "yattairna śrotuṃ śakyaṃ tat kathaṃ śakyata udgrahītuṃ vā paryavāptuṃ vā /",
  "SA14kamvchtu:1693": "atastadasambhavamityarthaḥ /",
  "SA14kamvchtu:1694": "anena tāvad yogasamāpattāvavātāryate /",
  "SA14kamvchtu:1695": "yadyevaṃ kathaṃ tāvadāryasubhūtinā dharmaparyāyo 'yaṃ śrotuṃ śakyata iti ced?",
  "SA14kamvchtu:1696": "bhagavato 'dhiṣṭhāneneti nāsti doṣaḥ /",
  "SA14kamvchtu:1697_0": "sarvapradeśeṣu yasmin pṛthivīpradeśe sūtramidaṃ bhāṣyate sa evaikaḥ pṛthivīpradeśo",
  "SA14kamvchtu:1697_1": "'nuśaṃsanīya iti pratipādayan devadisatkāravaiśiṣṭyaṃ darśayitum api tu khalu punaḥ",
  "SA14kamvchtu:1697_2": "subhūte ityādyavocat /",
  "SA14kamvchtu:1698": "[Vajraṭ_180]",
  "SA14kamvchtu:1699": "pūrvaṃ tāvad bāhyaśāstrābhiṣvaṅgaparivarjanārthamuktam,",
  "SA14kamvchtu:1700": "samprati dhyānarasāsvādavarjanārthamiti nāsti punaruktatā,",
  "SA14kamvchtu:1701": "samastasaṃgṛhītārthābhidhāne 'pi bhinnaprasaṅgābhidhānānnāsti punaruktateti jñātavyam /",
  "SA14kamvchtu:1702": "pūjanīyaḥ iti chatradhvajapatākādibhiḥ,",
  "SA14kamvchtu:1703": "vandanīyaḥ iti namaskaraṇīyaḥ,",
  "SA14kamvchtu:1704": "pradakṣiṇīyaḥ pradakṣiṇāyogyaḥ,",
  "SA14kamvchtu:1705": "ata eva pūjanīyatvādidharmairyuktāvād caityaḥ /",
  "SA14kamvchtu:1706": "nanu īdṛśeṣu dharmaparyāyeṣu abhyudyatānāmapi kathaṃ kecit paribhūtā dṛśyanta iti cintāyāṃ pāpapariśodhanaviśeṣadeśanāya ye subhūte,",
  "SA14kamvchtu:1707": "kulaputrā vā kuladuhitaro vā ityādyāha /",
  "SA14kamvchtu:1708": "paribhūtā bhaviṣyanti iti paribhāṣaṇabhaṇḍanādibhirvyāpannā bhaviṣyanti,",
  "SA14kamvchtu:1709": "suparibhūtāśca bhaviṣyanti iti vadhabandhanādibhiḥ pīḍitā bhaviṣyanti /",
  "SA14kamvchtu:1710": "evamete mahātmānaḥ kathaṃ paribhūtā bhaviṣyantīti vicintyāha tatkasya hetoḥ? iti /",
  "SA14kamvchtu:1711": "teṣāṃ sattvānām ityādyudatarat /",
  "SA14kamvchtu:1712": "paurvajanmikāni iti pūrvajanmani kṛtāni /",
  "SA14kamvchtu:1713": "dṛṣṭa eva dharme iti pratyutpannajīvite /",
  "SA14kamvchtu:1714": "buddhabodhiṃ [Vajraṭ_181] cānuprāpsyanti iti pāpāni pariśodhya kālāntare bhāvanāniratā na ciraṃ anuttarasamyaksabodhimabhisambuddhya buddhā bhaviṣyantīti vākyārthaḥ /",
  "SA14kamvchtu:1715": "tato nidānaṃ bahutaraṃ puṇyaskandhaṃ prasunuyādaprameyamasaṃkhyeyam iti yadāha tatra kena prakāreṇa aprameyākhyeyāvabodhaḥ syāt?",
  "SA14kamvchtu:1716": "ityatra abhijānāmyahaṃ subhūte ityādyāha /",
  "SA14kamvchtu:1717": "atra prabhāveṇa bahutareṇa cāprameyamasaṃkhyeyaṃ ca paridīpitam /",
  "SA14kamvchtu:1718": "tatrābhijānāmi subhūte atīte 'dhvanyasaṃkhyeyaiḥ kalpaiḥ asaṃkhyeyataraiḥ ityādinā prabhāvaḥ paridīpataḥ /",
  "SA14kamvchtu:1719": "ayaṃ tāvat puṇyaskandhasyaiva prabhāvaḥ /",
  "SA14kamvchtu:1720": "etāvatā praśastaro viśiṣṭataraḥ (pūrvakaḥ) puṇyaskandho 'pyabhibhūyate /",
  "SA14kamvchtu:1721": "dīpaṅkarataḥ yāvat asaṃkhyeyakalpam /",
  "SA14kamvchtu:1722": "asaṃkhyeyakalpastāvad gaṇanātītatvāt,",
  "SA14kamvchtu:1723": "dīpaṅkarasya pareṇa paratareṇa caturaśītibuddhakoṭiniyutaśatasahasrāṇyabhūvan,",
  "SA14kamvchtu:1724": "ye mayārāgitāḥ iti pratipattyarcayā ārādhitāḥ /",
  "SA14kamvchtu:1725": "na virāgitāḥ ityantarāle 'pi tadabhinirhārasya anutsṛṣṭatvāt /",
  "SA14kamvchtu:1726": "yacca iti kartṛviśeṣaḥ /",
  "SA14kamvchtu:1727": "tato 'yamarthaḥ yaśca ārāgaṇādikaḥ (puṇyaskandhaḥ)",
  "SA14kamvchtu:1728": ",",
  "SA14kamvchtu:1729": "yaśca udgrahaṇādiśraddhādipuṇyaskandhastadutpāditaśca vāsanātmakaḥ skandhaḥ,",
  "SA14kamvchtu:1730": "anayoḥ (puṇyaskandhayoḥ)",
  "SA14kamvchtu:1731": "pūrvapuṇyaskandhaḥ uttarapuṇyaskandhasyāsya śatatamīmapi kalāṃ [Vajraṭ_182] nopaiti iti /",
  "SA14kamvchtu:1732": "etāvato 'lpīyastvaṃ darśayituṃ sahasratamīmapi ityāha /",
  "SA14kamvchtu:1733": "saṃkhyā iti tulyeṣveva yujyate, yathā himavatā (tulya) vindhya ityucyate, na tu sarṣapaḥ /",
  "SA14kamvchtu:1734": "kalām ityaṃśaḥ, sa ca samānajātīya eva, yathā sumeroḥ kalā parvataśikharameva, na tu tṛṇaśikharaḥ /",
  "SA14kamvchtu:1735": "gaṇanām ityapi tulyeṣvev, yathā sumerurapi giriḥ, himavānapi giriḥ, na tu sarṣapaḥ /",
  "SA14kamvchtu:1736": "upamām ityapi sadṛśeṣveva, yathā gosadṛśo gavaya ityucyute, na tu makṣikā /",
  "SA14kamvchtu:1737": "laghurapi parikarmavaśena tasya (mahataḥ)",
  "SA14kamvchtu:1738": "kṛtyaṃ karoti, yathā niśite kṛte sati dātramapyasikṛtyaṃ karotīti matvā upaniṣadam ityāha /",
  "SA14kamvchtu:1739": "tāḍanapīḍanādivistāropāyena tīkṣṇīkṛte 'pyatilaghutayā na kṣamata ityarthaḥ /",
  "SA14kamvchtu:1740": "ata eva aupamyamapi ityāha /",
  "SA14kamvchtu:1741": "tasyopamābhāvamapi na kṣamate /",
  "SA14kamvchtu:1742": "sarvajñavacanādevaitajjñātavyam,",
  "SA14kamvchtu:1743": "evaṃvidheṣu indriyaviṣayātīteṣu viṣayeṣu sarvajñavacanasyaiva prāmāṇyāt /",
  "SA14kamvchtu:1744": "api ca pariśuddhe kāle sarvasattvānāmapi pariśuddhatvānnāścaryām,",
  "SA14kamvchtu:1745": "apariśuddhe tāvat kāle ye sattvā kṣaṇamātramaśyapariśuddhā bhavanti, tadāścaryam /",
  "SA14kamvchtu:1746": "evaṃ prabhāvamukhena tāvadaprameyatvaṃ pradarśitam /",
  "SA14kamvchtu:1747": "kathamasaṃkhyeyaṃ saṃkhyayeti vicāraṇāyāṃ sacetpunaḥ subhūte...... tasmin samaye ityādyāha /",
  "SA14kamvchtu:1748": "tena bahulaṃ paridīpitam /",
  "SA14kamvchtu:1749": "tatpuṇyagaṇanayāpi viṣādamanuprāpya [Vajraṭ_183] vyāmugdhacittāntarviśeṣe unmādamanuprāpnuyuḥ /",
  "SA14kamvchtu:1750": "tataḥ udbhūtenonmādena cittavikṣepaṃ vā gaccheyuḥ /",
  "SA14kamvchtu:1751": "anena gāmbhīryamaudāryaṃ copadiṣṭim /",
  "SA14kamvchtu:1752": "evamasnād dharmaparyāyāt saṃkhyāprabhāvapratisaṃyuktamevaṃvidhaṃ phalaṃ kathaṃ jñāyata iti?",
  "SA14kamvchtu:1753": "api tu khalu punaḥ subhūte ityādyāha /",
  "SA14kamvchtu:1754": "phalaṃ punaḥ hetvanurūpameva bhavati /",
  "SA14kamvchtu:1755": "laghiṣṭhe 'pi nyagrodhavṛkṣabīje 'tiśayasārasampannatvād bṛhacchākhāpallvavṛkṣabhūtaṃ phalaṃ nopadṛśyate /",
  "SA14kamvchtu:1756": "dharmaparyāyo 'pyayam alpaparivarto 'pyatyantagambhīraḥ, acityadharmadeśanād acintyaḥ /",
  "SA14kamvchtu:1757": "ato 'smādacintyād hetupratyayayānurūpamacintyaṃ phalaṃ bhavati,",
  "SA14kamvchtu:1758": "hetupratyayaprabhāvastāvat sarvajñagocaratvād acintyaḥ /",
  "SA14kamvchtu:1759": "vipākaśabdo 'tra phalārthaḥ, tena niṣyandādiphalāni saṃgṛhyante /",
  "SA14kamvchtu:1760": "etena sarveṇa cittapragraho darśitaḥ /",
  "SA14kamvchtu:1761": "15. abhisamayakāle 'hamitivikalpaviyoga-sthānam :",
  "SA14kamvchtu:1762": "evaṃ nirākṛte 'pi dhyānasāsvāde pratyāsanne 'bhisamayakāleṃ yaiḥ bodhisattvaiḥ ātmavaiśiṣṭyamavalokya 'ahaṃ samyaksambodhimārgapratipannaḥ,",
  "SA14kamvchtu:1763": "sarve mayā sattvāḥ parinirvāpayitavyāḥ';",
  "SA14kamvchtu:1764": "iti manyamānaistaistasmin ātmagrāhavikale 'bhisamayākāle kathaṃ sthātavyam,",
  "SA14kamvchtu:1765": "kathaṃ pratipattavyam,",
  "SA14kamvchtu:1766": "kathaṃ cittaṃ pragrahītavyam?",
  "SA14kamvchtu:1767": "ityetad darśayituṃ pañcadaśasthāmadhikṛtyāha- sūbhūti....... avocat- kathaṃ bhagavan,",
  "SA14kamvchtu:1768": "bodhisattvayānasamprasthitena sthātavyam iti /",
  "SA14kamvchtu:1769": "sthātavyamityādideśanātrayaṃ tu [Vajraṭ_184] prāgevoktaṃ bhagavatā /",
  "SA14kamvchtu:1770": "nāsti subhūte,",
  "SA14kamvchtu:1771": "sa kaścid dharmo yo bodhisattvayānasamprasthito nāma ityavaśiṣṭenātra ātmagrāhavisaṃyogaḥ kriyate /",
  "SA14kamvchtu:1772": "śeṣāṇāṃ (padānāṃ) vyākhyā tu pūrvavat /",
  "SA14kamvchtu:1773": "yathedaṃ pudgaladharmanairātmyaṃ prāgeva bhagavatā prakāśitaṃ tathokte sati bodhisattveṣu punaḥ abhisamayakāle kathamātmagrāhaḥ sambhaved?",
  "SA14kamvchtu:1774": "tannirākaraṇāyoktamapi kiṃ punarucyate?",
  "SA14kamvchtu:1775": "athaivamapi deśanāyāṃ saṃmuhyet prāguktasyānavasthānaṃ ca syāditi?",
  "SA14kamvchtu:1776": "tathā deśite 'pi anādikālātyantadṛḍhībhūtātmābhiniveśavaśatayā keṣāñcit sammohasyānivṛtteḥ deśito 'pyarthaḥ punarupadiśyate /",
  "SA14kamvchtu:1777": "punardeśanākāle pāriṣadyānāṃ sammohanivṛttenārnavasthā syāt /",
  "SA14kamvchtu:1778": "bhagavatā kṛtasyopadeśasya phalaṃ tāvat sammohavinivṛttireva vineyajanānāmiti na niṣphalam /",
  "SA14kamvchtu:1779": "ata eva sammohanirvṛtau satyāṃ phalābhāvena punaḥ pravṛttyabhāvāt prakṛtamevedam /",
  "SA14kamvchtu:1780": "16. avavādaparyeṣaṇasthānam :",
  "SA14kamvchtu:1781": "yadi bodhisattvayānasamprasthito nāma na syāt sa kaścid dharmaḥ (tarhi)",
  "SA14kamvchtu:1782": "kathaṃ bhagavān dīpaṅkarasya śāsturantikādavavādaṃ prāpya anuttarāṃ samyaksambomabhisambuddhaḥ? atha na syād (saḥ)",
  "SA14kamvchtu:1783": "abhisambuddhaḥ (tarhi)",
  "SA14kamvchtu:1784": "abhisamayakāṅkṣiṇāvavādo na paryeṣṭavya iti ye manyante,",
  "SA14kamvchtu:1785": "teṣāmavavādaviyogavisaṃyogāya ṣoḍaśasyāmadhikṛtya tatkiṃ manse subhūte ityādyāha /",
  "SA14kamvchtu:1786": "pūrvaṃ dharmakāyāptikāmatāvasare dharmagrāhaniṣedha uktaḥ,",
  "SA14kamvchtu:1787": "idānīmabhisamayakāle abhisambuddhasya tasya niṣedhaḥ kriyate 'to na punaruktatā /",
  "SA14kamvchtu:1788": "nāsti paramārthataḥ sa kaścidapi jñānajñeyātmako dharmaḥ, yathā pūrvaṃ vicāritam /",
  "SA14kamvchtu:1789": "tadbalena avicāraramaṇīyamātratayā śrutamayyādiprajñopādakameṇa bhagavataḥ- [Vajraṭ_185] svayambhūsarvajñajñānaṃ tathyasaṃvṛtyā grāhyātmakaṃ samudbhavati /",
  "SA14kamvchtu:1790": "nanu tadapi bhagavato dīpaṅkarasyānubhāvamātramiti ced?",
  "SA14kamvchtu:1791": "evaṃ satyapi anurūpameva,",
  "SA14kamvchtu:1792": "tathāpi tasmin sarvabuddhānāṃ sādhāraṇānubhāvāḥ,",
  "SA14kamvchtu:1793": "na kevalaṃ bhagavato dīpaṅkarasyaiva /",
  "SA14kamvchtu:1794": "yadi na syādabhisambuddhaḥ (kaścit tarhi)",
  "SA14kamvchtu:1795": "kathaṃ tena samyaksaṃbodhau bhagavān vyākṛta iti vicārya sacet punaḥ sūbhūte ityādyāha /",
  "SA14kamvchtu:1796": "ayamabhiprāyaḥ- yadi bhagavataḥ pratyātmavedyo dharmaḥ paramārthato tathābhūto bhavart tadā syādabhisambuddhaḥ,",
  "SA14kamvchtu:1797": "athavā 'mayā punaḥ dharmo 'bhisambuddhaḥ';",
  "SA14kamvchtu:1798": "ityahaṅkāraḥ samudbhavet tadā syād 'abhisambuddhaḥ';",
  "SA14kamvchtu:1799": "ityevaṃ viparītābhiniveśāt tathāgatasya vyākaraṇaṃ na bhavet /",
  "SA14kamvchtu:1800": "yato hi tadā 'mayābhisambuddhaḥ'; iti na bhavati, na ca dharmodiṣvapyabhiniveśaḥ bhavati /",
  "SA14kamvchtu:1801": "tata evāham aviparītasamyagjñānamārgasthitau vyākṛtaḥ /",
  "SA14kamvchtu:1802": "nāsti sa kaścid dharmo 'bhisambuddhaḥ ityanena arthato dīpaṅkarasyāntikād avavādagrāhavikalpaṃ vipakṣatvena darśayitvā tadvikalpaprahāṇāya chandaḥ praṇidhānaṃ cāpi deśitam /",
  "SA14kamvchtu:1803": "dīpaṅkaretyupalakṣaṇamātreṇābhihitena sarve dharmodgrahaṇavikalpā nirvatante /",
  "SA14kamvchtu:1804": "nāstī ityanena tasya gambhīratvamuktam,",
  "SA14kamvchtu:1805": "samyaksambodhaye avavādaparyeṣaṇavidhānena tāvadasyodāratvaṃ coktam,",
  "SA14kamvchtu:1806": "śrāvakapratyekabuddhāvavādād atyantaviśiṣṭatvāt /",
  "SA14kamvchtu:1807": "[Vajraṭ_186]",
  "SA14kamvchtu:1808": "yadi tathāgatena samyaksambuddhena na syāt sa kaścid dharmo yo 'nuttarāyāṃ samyaksambodhau abhisambuddhaḥ,",
  "SA14kamvchtu:1809": "tadā kathaṃ tathāgatatvaṃ bhavet?",
  "SA14kamvchtu:1810": "tadyathā pūrvabuddhā abhisambodhiṃ gatāḥ,",
  "SA14kamvchtu:1811": "tathaivātrāpi gatatvādabhisambuddhastathāgata ucyata iti cet?",
  "SA14kamvchtu:1812": "abhisambuddha ityākhyasya kasyacid dharmasyābhāvāt tatkathaṃ bhavediti vicintya tatkasya hetoḥ iti pṛṣṭhavān /",
  "SA14kamvchtu:1813": "tathāgata iti subhūte ityādi codatarat /",
  "SA14kamvchtu:1814": "tathatā iti dharmāṇāmaviparītasvabhāva ucyate,",
  "SA14kamvchtu:1815": "sa candiśāntādisvabhāvaḥ,",
  "SA14kamvchtu:1816": "sarvadharmasādhāraṇatvāt sā bhūtaḥ iti vacanena viśeṣitā,",
  "SA14kamvchtu:1817": "bhutastu yathārthatvena tathāgatajñānamabhidhīyate /",
  "SA14kamvchtu:1818": "tasyāstathatāyā yā paramārthato 'nupannadharmatā sa tathāgata ityucyate / yathoktam-",
  "SA14kamvchtu:1819": "anutpādadharmaḥ satataṃ tathāgataḥ / iti /",
  "SA14kamvchtu:1820": "paramārthato dharmatāpi dharmiṇo netarā, ataḥ paramārthataḥ sarvadharmāṇāmanutpādo dharmatā /",
  "SA14kamvchtu:1821": "sarvadharmādhigamasvabhāvo 'vicāraramaṇīyaḥ paramārthato 'nutpannaḥ tathyasaṃvṛtau parikalpyamānaḥ sajjñānaviśiṣṭaḥ 'tathāgataḥ';",
  "SA14kamvchtu:1822": "ucyata iti vākyārthaḥ /",
  "SA14kamvchtu:1823": "tasya ca paramārthato 'nutpannatvānnāsti kaścid grāhyo grāhako vā /",
  "SA14kamvchtu:1824": "tasmānnāsti kaścid dharmo 'pyabhisambuddhaḥ (nāma) paramārthataḥ /",
  "SA14kamvchtu:1825": "tathyasaṃvṛtimāśrītya tena viśiṣṭajñānena yathā abhisambuddhaḥ tathā gata ityevamabhiprāyaḥ /",
  "SA14kamvchtu:1826": "[Vajraṭ_187]",
  "SA14kamvchtu:1827": "paramārthāśrayeṇābhisambuddha iti kasmāttathā nocyate? iti cintāyāṃ yaḥ kaścit subhūte ityādyāha /",
  "SA14kamvchtu:1828": "tatkasya hetoḥ? iti na satyam ityanena yogjam /",
  "SA14kamvchtu:1829": "śeṣastu sugamānna vyākhyāyate /",
  "SA14kamvchtu:1830": "evaṃ tarhi 'saṃvṛtitaḥ tathāgatena abhisambuddhaḥ';",
  "SA14kamvchtu:1831": "iti vyavasthaiva kathaṃ vyavasthāpyata iti vicārya yaśca dharmaḥ ityuktam /",
  "SA14kamvchtu:1832": "yaḥ iti rūpādilakṣaṇadharmaḥ,",
  "SA14kamvchtu:1833": "tatra na satyam itiḥ māyāvatpratibhāsamānānāṃ vicāryamāṇānāmatyantaśūnyatvenānutpannatvāt śaśaśrṛṅgavad atyantābhāvaḥ /",
  "SA14kamvchtu:1834": "na mṛṣā avicāraramaṇīyasvabhāvena māyāvatpratibhāsamānāt /",
  "SA14kamvchtu:1835": "athavā nāpi satyam, na kasyāpi dharmasya paramārthataḥ siddheḥ /",
  "SA14kamvchtu:1836": "na mṛṣā, na ca vicāragocaraḥ kaścit satyaḥ siddhaḥ, sarvadharmāṇāmanutpādāt /",
  "SA14kamvchtu:1837": "anenādhyāropāpavādāntau nirākṛtya madhyamamārgaṃ ca vyavasthāpya yogasamāpattau pravarttyate /",
  "SA14kamvchtu:1838": "tasmāt ityevaṃ paramārthataḥ sarvadharmāṇāmanutpādāt na satyaṃ na ca mṛṣā /",
  "SA14kamvchtu:1839": "tathāgato 'pi pariśuddhyānutpādadharmayā prabhāvitaḥ, anutpādadharmatāyāḥ sādhāraṇatvāt, (tathā hi)-",
  "SA14kamvchtu:1840": "anutpādadharmaḥ satataṃ tathāgataḥ",
  "SA14kamvchtu:1841": "[Vajraṭ_188]",
  "SA14kamvchtu:1842": "sarve ca dharmāḥ sugatena sādṛśāḥ /",
  "SA14kamvchtu:1843": "nimittagrāheṇa tu bālabuddhayaḥ",
  "SA14kamvchtu:1844": "asatsu dharmeṣu caranti loke //",
  "SA14kamvchtu:1845": "ityādi /",
  "SA14kamvchtu:1846": "sarvadharmā buddhadharmāḥ iti tathāgato bhāṣate /",
  "SA14kamvchtu:1847": "yadyanutpannā evāmī dharmāstat kathaṃ sarvadharmāḥ ityucyanta iti pravicintya sarvadharmā iti subhūte ityādyāha /",
  "SA14kamvchtu:1848": "ayamatrārthaḥ- paramārthatastathā vidyante, na tu vyavahāraprajñaptitaḥ /",
  "SA14kamvchtu:1849": "asantastāvat paramārthato rūpādidharmāḥ,",
  "SA14kamvchtu:1850": "kintvaparamārthaṃ khalvavicāritamāśritya yasmāt svasāmānyalakṣaṇagrahaṇaṃ tasmāt sarvadharmāḥ ityucyante,",
  "SA14kamvchtu:1851": "na tu paramārthataḥ,",
  "SA14kamvchtu:1852": "tatra sthitānāṃ sarveṣāṃ dṛśyamānatve 'pyabhāvāt /",
  "SA14kamvchtu:1853": "anena tāvad vikṣepanigrahaḥ sandarśitaḥ /",
  "SA14kamvchtu:1854": "17. abhisamaya-sthānam :",
  "SA14kamvchtu:1855": "yadi na syāt sa kaścid dharmo bhagavatābhisambuddhaḥ kathaṃ (tarhi)",
  "SA14kamvchtu:1856": "bodhisattvā upādattamavavādaṃ sammukhīkṛtya dharmapudgalanairātmyamadhigaccheyuḥ?",
  "SA14kamvchtu:1857": "iti vicintyābhisamayapratipādanārthaḥ tadyathāpi nāma ityādyāha /",
  "SA14kamvchtu:1858": "ayamabhisamayastāvat jñānaprāptinirabhimānitābhyāṃ saṃdarśyate /",
  "SA14kamvchtu:1859": "kathaṃ jñānaprātyeti cet? dvividhaṃ jñānamāśritya, gotrasamparigrahajñānaṃ samatājñānañca /",
  "SA14kamvchtu:1860": "tatra yajjñānaprāptyā tathāgatagotre samutpadya buddhagotre niyato jāyate tad gotrasamparigrahajñānam /",
  "SA14kamvchtu:1861": "tadutpādena upetakāyo bhavati /",
  "SA14kamvchtu:1862": "upeta ityātmanā parigṛhītaḥ, kāyastu tathāgatakāyaḥ /",
  "SA14kamvchtu:1863": "yena so 'dhigataḥ, sa upetakāyaḥ /",
  "SA14kamvchtu:1864": "kathaṃ jñāyate tajjñānaprāptirityāha- mahākāyaḥ iti /",
  "SA14kamvchtu:1865": "anena pudgaladharmanairātmyasamatājñānaṃ samavāpya abhisamayaḥ sampradarśyata ityato gotrajñānamabhidhīyate /",
  "SA14kamvchtu:1866": "tena samatājñānena pudgaladharmanairātmyadhigamya sarve [Vajraṭ_189] sattvā ātmani (ātmavat)",
  "SA14kamvchtu:1867": "saṅgṛhītā bhavanti /",
  "SA14kamvchtu:1868": "tasmāt samastasattvakāyānāmātmani saṅgraheṇa sa mahākāya iti /",
  "SA14kamvchtu:1869": "nāpyapārthako 'yaṃ śabdaḥ, evaṃ sarvasattvānāmātma- saṅgraheṇa sa kāya ityucyate /",
  "SA14kamvchtu:1870": "teṣāṃ saṃbahulve 'pi na mahākāyaśabdārthatvam /",
  "SA14kamvchtu:1871": "anena sthānasyāsya audāryaṃ samudīritam /",
  "SA14kamvchtu:1872": "ayamabhiprāyaḥ- bodhisattvānāmabhisamayo 'pyayaṃ tathyasaṃvṛtimāśritya viśiṣṭajñānotpādamātreṇa prabhāvito bhavati /",
  "SA14kamvchtu:1873": "paramārthato na kiñcinnirūpakaṃ nirūpyaṃ veti darśayitum,",
  "SA14kamvchtu:1874": "āryasubhūtiḥ- bhagavaṃstathāgatena puruṣo bhavedupetakāyaḥ ityādyāha /",
  "SA14kamvchtu:1875": "anenārthatastāvadupetakāya-mahākāyābhiniveśastu vipakṣatvena nirdiṣṭaḥ /",
  "SA14kamvchtu:1876": "(ataḥ) tatprahāṇāya chandapraṇidhānābhyāṃ sthātavyamiti darśitam /",
  "SA14kamvchtu:1877": "upetakāyo mahākāya iti nimittamātrābhidhānena bodhiasattvānāṃ sarvadharmeṣvabhiniveśo nivartate /",
  "SA14kamvchtu:1878": "paramārthe 'pi tāvad vyavasthāpya yogasamāpattau cāvatāryate /",
  "SA14kamvchtu:1879": "gambhīryamapyuktam, samāropānto 'pi nirākṛtaḥ /",
  "SA14kamvchtu:1880": "pūrveṇa tāvadapavādāntaḥ pratiṣiddhaḥ /",
  "SA14kamvchtu:1881": "yadi tathāgatena sa eva kāyo syāt noktaḥ syāt tadā prāptābhisamayo bodhisattvaṃ 'evaṃ mayā bodhisattvābhisamayaḥ samprāptaḥ sāmpratamahaṃ sattvān parinirvāpayiṣyāmi';",
  "SA14kamvchtu:1882": "ityetat kathaṃ sañcitayetyanyadīyaṃ sadvikalpaṃ samudīkṣya nirabhimānitayābhisamayaṃ darśayituṃ yo bodhisattvaṃ ityādyāha /",
  "SA14kamvchtu:1883": "anena ya evaṃ vadet- ahaṃ sattvān parinirvāpayiṣyāmīti 'ahaṃ ya evaṃ vadet- ahaṃ sattvān parinirvāpayiṣyāmīti';",
  "SA14kamvchtu:1884": "ahaṃ bodhiasattvo 'smi [Vajraṭ_190] ityabhimānī sa tathyato na bodhisattvaḥ iti darśyate /",
  "SA14kamvchtu:1885": "tatkasya hetoḥ? ityatra jñāpakahetuḥ paripṛṣṭaḥ /",
  "SA14kamvchtu:1886": "dharmaḥ iti tu rupādiasvabhāvo vā pudgalādisvabhāvo va /",
  "SA14kamvchtu:1887": "yuktito vicāraṇāyāṃ tasya dharmasyādṛsṭatvād āryasubhūtirapyāha no hīdam iti /",
  "SA14kamvchtu:1888": "tasyā yukteḥ sarvatra sādhāraṇatvād bhagavān nairātmyadvayāvatāraṇārthaṃ tasmād ityāha /",
  "SA14kamvchtu:1889": "nisattvāḥ ityādi tāvadupalakṣaṇam, niḥsvabhāvā api draṣṭavyāḥ /",
  "SA14kamvchtu:1890": "anena vikṣepanigraho nirdiṣṭaḥ / ukto 'bhisamayaḥ /",
  "SA14kamvchtu:1891": "ata ūrdhvaṃ buddhabhūme paryeṣaṇam /",
  "SA14kamvchtu:1892": "tadapi buddhasya saptabhiḥ sampadbhiḥ saṃgṛhyate / sapta sampadaśca-",
  "SA14kamvchtu:1893": "1. kṣetrapariśuddhisampad",
  "SA14kamvchtu:1894": "2. anuttaradṛṣṭipariśuddhisampad",
  "SA14kamvchtu:1895": "3. anuttarajñānapariśuddhisampad",
  "SA14kamvchtu:1896": "4. prāptapuṇyaskandhādhipatyasampad",
  "SA14kamvchtu:1897": "5. kāyasampad",
  "SA14kamvchtu:1898": "6. vāk-sampad",
  "SA14kamvchtu:1899": "7. cittasampacca /",
  "SA14kamvchtu:1900": "1. kṣetra pariśiddhisampad :",
  "SA14kamvchtu:1901": "tatra yadi na syāt kaścid bodhisattvo nāma dharmaḥ, (tarhi)",
  "SA14kamvchtu:1902": "kastāvad buddhakṣetraṃ pariniṣpādayituṃ yatnaṃ kuryāt?",
  "SA14kamvchtu:1903": "ityāśaṅkāṃ nirākartuṃ buddhakṣetrapariśuddhisampadamadhikṛtya- yaḥ subhūte bodhisattvaḥ ityādyāha /",
  "SA14kamvchtu:1904": "so 'pi tathaiva vaktavyaḥ ityabhimānitvānnocyate sa bodhisattva ityarthaḥ /",
  "SA14kamvchtu:1905": "[Vajraṭ_191] pudgaladharmanairātmyayoranadhigame 'pyadhigatamityabhimānāt /",
  "SA14kamvchtu:1906": "evamahasmītyabhimānānna tasya pudgalanairāatmyāvagamaḥ,",
  "SA14kamvchtu:1907": "na ca dharmanairātmyāvabodhaḥ,",
  "SA14kamvchtu:1908": "asatsu kṣetravyuheṣvapi tatrābhimānāt /",
  "SA14kamvchtu:1909": "anena kṣetravyūheṣu māyopamatvādhimuktyā bodhisattvena kathaṃ sthātavyamityetad darśitam /",
  "SA14kamvchtu:1910": "yadi paramārthato na syuste kṣetravyūhāḥ (tadā)",
  "SA14kamvchtu:1911": "bhagavatā kathamuktā iti vicintya tatkasya hetoḥ? ityāha /",
  "SA14kamvchtu:1912": "pūrvavadasya vyākhyānam /",
  "SA14kamvchtu:1913": "na ceyaṃ punaruktiḥ /",
  "SA14kamvchtu:1914": "pūrvaṃ tāvadadhimukticaryābhūmisthitānāṃ bodhisattvānāṃ bodhisattvakṣetrapariśuddhau praṇidhānāvasthāyāṃ bodhisattvavikalpasya niṣedhārtham (uktāḥ)",
  "SA14kamvchtu:1915": ",",
  "SA14kamvchtu:1916": "samprati buddhekṣetrapariśuddhipariniṣpattaye ye bodhisattvā evaṃvidhenābhiniveśena pravartante,",
  "SA14kamvchtu:1917": "yeṣāṃ caivaṃvidho vikalpaḥ,",
  "SA14kamvchtu:1918": "tannirākaraṇārthamuktam /",
  "SA14kamvchtu:1919": "na cānavasthāprasaṅga, tadaivaṃvidhasya kasyaciditaravikalpasyāsambhavāt /",
  "SA14kamvchtu:1920": "aneneha bodhisattvena kathaṃ pratipattavyaṃ tad vyapadiṣṭam /",
  "SA14kamvchtu:1921": "kīdṛśo bodhisattvo nāmetyatra yaḥ subhūte bodhisattvaḥ ityādyāha /",
  "SA14kamvchtu:1922": "nirātmāno dharmāḥ iti dviruktayā dvividhena nairātmyena sarvadharmāṇāṃ nairātmyaṃ darśyate /",
  "SA14kamvchtu:1923": "bodhisattvo bodhisattvaḥ iti dviruktyā tadeva dvividhaṃ nairātmyajñānaṃ darśyate /",
  "SA14kamvchtu:1924": "athavā ekastāvad bodhisattvaḥ āvṛttaḥ, bodhisattva ityākhyāta ityuttarastu (kathanasya) prakāraḥ /",
  "SA14kamvchtu:1925": "tena kiṃ darśayiṣyata iti ced?",
  "SA14kamvchtu:1926": "kena niṣpādyante yadi pudgalādigrāhakābhāvaḥ,",
  "SA14kamvchtu:1927": "kṣetravyūhāḥ iti dharmagrāhakasyāpyabhāvaḥ,",
  "SA14kamvchtu:1928": "ubhayabhāvādhigamena bodhisattva ityākhyāta iti nirdiṣṭam /",
  "SA14kamvchtu:1929": "anena cittapragraho deśitaḥ /",
  "SA14kamvchtu:1930": "ebhiḥ sarvaiḥ sthānai gāmbhīryaṃ darśitam /",
  "SA14kamvchtu:1931": "tatra māyāvadbuddhakṣetrapariniṣpādanādhimuktayā bodhisattvānāṃ pravṛttipradarśanenaudāryamuktam /",
  "SA14kamvchtu:1932": "[Vajraṭ_192]",
  "SA14kamvchtu:1933": "2. anuttaradṛṣṭipariśuddhisampad :",
  "SA14kamvchtu:1934": "yadi nāsti bodhisattvo nāmaḥ kaścid dharmaḥ,",
  "SA14kamvchtu:1935": "tadā tathāgataḥ pariśuddhadarśanena pariśuddhajñānena ca yukta eva na bhavet,",
  "SA14kamvchtu:1936": "tasya bodhisattvādutpannātvāt,",
  "SA14kamvchtu:1937": "tasyābhāve sa kathaṃ bhavatumarhati,",
  "SA14kamvchtu:1938": "ahetukatve nityasattvādidoṣāḥ,",
  "SA14kamvchtu:1939": "tasmād yasyāṃ saṃnipatitatāyāṃ pariṣadhevaṃ vikalpo bhavet,",
  "SA14kamvchtu:1940": "tasyāḥ kṛte pariśuddhaṃ darśanaṃ jñānañcetyanuttaradvayamadhikṛtya tatkiṃ manyase subhūte ityādyāha /",
  "SA14kamvchtu:1941": "pūrvataḥ bhagavato 'bhiprāyaṃ gṛhītvā āryasubhūtirapyāhasaṃvidyate iti /",
  "SA14kamvchtu:1942": "anena paramārthataḥ bodhisattvo nāma sa kaścid dharmo na bhavati,",
  "SA14kamvchtu:1943": "tathāpi saṃvṛtau puṇyajñānasambhāraṃ paripūrya pariśuddhaṃjñānadarśanābhyāṃ yastathāgato bhavati, (tena)",
  "SA14kamvchtu:1944": "avicāramaṇīyaskandhamātrasya bodhisattvasyāstitvaṃ bhavantyeva /",
  "SA14kamvchtu:1945": "anyathā saṃvṛtāvapi yadi sa na bhavet tadā kastathāgato bhavedityevaṃ tāvat darśitam /",
  "SA14kamvchtu:1946": "tatra saṃvidyate tathāgatasya prajñācakṣuḥ ityeva tāvannocyate, (api tu)",
  "SA14kamvchtu:1947": "viśiṣṭaṃ viśuddhadarśanamabhidhātuṃ cakṣuṣo vidyāmānatvaṃ darśitam /",
  "SA14kamvchtu:1948": "[Vajraṭ_193]",
  "SA14kamvchtu:1949": "samāsataścaturvidhaṃ bhavati cakṣuḥ- rūpagrāhakam,",
  "SA14kamvchtu:1950": "paramārthasatyagrāhakam,",
  "SA14kamvchtu:1951": "saṃvṛtisatyagrāhakam,",
  "SA14kamvchtu:1952": "sarvākārajñeyagrāhakaṃ ca /",
  "SA14kamvchtu:1953": "rūpagrāhakamapi dvividham- karmaphalaṃ bhāvanāphalañceti /",
  "SA14kamvchtu:1954": "pañcavidhaṃ cakṣuḥ kramaśaḥ- tatra sthūlaviṣayatvāt prathamaṃ rūpagrāhakaṃ kathitam,",
  "SA14kamvchtu:1955": "paramārthavaśena saṃvṛtijñānaṃ pariśuddhadhyatītyataḥ pūrvaṃ paramārthasatyagrāhakaṃ paścācca saṃvṛtisatyagrāhakamabhihitamiti saṅgacchate kramanirdeśaḥ /",
  "SA14kamvchtu:1956": "pudgaladharmanairātmyayoḥ saṃvidyate prajñācakṣuḥ,",
  "SA14kamvchtu:1957": "saṃvṛtau dharmamātrameva tāvadavabhāsate,",
  "SA14kamvchtu:1958": "na tu pudgala iti pudgalaśūnye dharmamātre dharmacakṣuḥ,",
  "SA14kamvchtu:1959": "sarvajñeyānāṃ sarvākārajñānaṃ tāvad buddhacakṣurityucyate,",
  "SA14kamvchtu:1960": "anenedānīṃ sākṣātkṛtya viharaṇāt /",
  "SA14kamvchtu:1961": "tathyasaṃvṛtau pañcacakṣuṣāṃ deśanayoktaṃ viśuddhadarśanam /",
  "SA14kamvchtu:1962": "3. anuttarajñānapariśuddhisampad :",
  "SA14kamvchtu:1963": "viśuddhajñānābhidhānārtham- tatkiṃ manyase subhūte ityādyāha /",
  "SA14kamvchtu:1964": "traikālikāḥ cittacaitasāstāvaccittasantatiḥ /",
  "SA14kamvchtu:1965": "tataḥ traikālyaviṣayatvena tadviṣayāvabodho jñānamityucyate, na tu darśanam /",
  "SA14kamvchtu:1966": "tadapi sarāgacittavītarāgacittetyādinānāvidhasaṃkleśavyavadānabhāvena veditavyam /",
  "SA14kamvchtu:1967": "tāvanto lokadhātavaḥ ityupalakṣaṇam, anantalokadhātvantarnihitasattvānāṃ cittadhārāyāḥ parijñānāt /",
  "SA14kamvchtu:1968": "tathāhi- saṃvṛtau tathāgatasya māṃsacakṣurādīni bhavanti,",
  "SA14kamvchtu:1969": "atastanniṣpādanārthaṃ bodhisattvena chandapraṇidhānābhyāṃ sthātavyam /",
  "SA14kamvchtu:1970": "anena tāvad vacanena sampaddvayaṃ paridīpitam /",
  "SA14kamvchtu:1971": "[Vajraṭ_194]",
  "SA14kamvchtu:1972": "māṃsacakṣurādīnyapi ekānekasvabhāvābhyāṃ vicāraṇāyāmanupalabdhānyeva /",
  "SA14kamvchtu:1973": "na hyarthāntarajñānena grahaṇaṃ yujyate,",
  "SA14kamvchtu:1974": "yathā pūrvaṃ vicāritam,",
  "SA14kamvchtu:1975": "evaṃ sati kathaṃ prajñāsyete tathāgatasya māṃsacakṣurādividyamānatā cittadhārā ceti cittāśayaṃ viditvā tatkasya hetoḥ? ityāha /",
  "SA14kamvchtu:1976": "bodhisattvena kathamanayordvayorviśuddhayoryogasamāpattyā pratipattavyam?",
  "SA14kamvchtu:1977": "ityetadabhidhātuṃ cittadhārā cittadhārā ityādyāha /",
  "SA14kamvchtu:1978": "paramārthataḥ adhārā iti /",
  "SA14kamvchtu:1979": "svabhāvato 'sattve 'pi saṃvṛtimadhikṛtyāha- tenocyate cittadhāreti iti /",
  "SA14kamvchtu:1980": "anyathā paramārthataḥ sarvavāggocarātītatvānna vaktuṃ śakṣyata ityabhiprāyaḥ /",
  "SA14kamvchtu:1981": "cittadhāretyupalakṣaṇam /",
  "SA14kamvchtu:1982": "māṃsacakṣurādīnyapi cakṣuḥsvabhāvarahitānyeva uktānīti kathanaṃ prakṛtaṃ sākṣānnoktam /",
  "SA14kamvchtu:1983": "atra kathaṃ cittaṃ pragrahītavyamiti tadabhidhātumāha tatkasya hetoḥ? iti /",
  "SA14kamvchtu:1984": "adhāretyanena saha yojanīyam /",
  "SA14kamvchtu:1985": "atītādīnāṃ cittānāṃ paramārthato 'nutpannatvād anupalambhaḥ /",
  "SA14kamvchtu:1986": "sattve 'pi grahaṇānupapattyā nānupalambhaḥ /",
  "SA14kamvchtu:1987": "tathā sati acittadhārādeśanamapi na bhavet, na cānupalambhamātreṇa bhāvānāṃ niḥsvabhāvatvaṃ syāt /",
  "SA14kamvchtu:1988": "yathā traikālikacittasya paramārthato 'bhāvastathā pūrvamuktaṃ vakṣyate ca /",
  "SA14kamvchtu:1989": "cittoktirūpalakṣaṇam, tato 'tītādimāṃsacakṣurādīnyapyanupalabdhānyeva /",
  "SA14kamvchtu:1990": "atra adhārā ityādibhiḥ padairgāmbhīryamuktam, śeṣairaudāryam /",
  "SA14kamvchtu:1991": "[Vajraṭ_195]",
  "SA14kamvchtu:1992": "4. prāptapuṇyaskandhādhipatyasampad :",
  "SA14kamvchtu:1993": "yadi nāsti traikālikaṃ cittaṃ tadā puṇyaskandho 'pi na syāt, cittāśritatvāttasya /",
  "SA14kamvchtu:1994": "tataḥ tathāgatasya puṇyaskandhādhipatyasampadaṃ sampādayituṃ kathaṃ bodhisattvo yatnaṃ kūryāditi vicintya puṇyaskandhādhipatyasampadamadhikṛtya- tatkiṃ manyase subhūte ityādyāha /",
  "SA14kamvchtu:1995": "anena kulaputro vā kuladuhitā vā yo 'ntaśo ratnādikaṃ bāhyavastu tyajati, so 'pi (yadi)",
  "SA14kamvchtu:1996": "mahāpuṇyaskandhena yukto bhavati (tadā)",
  "SA14kamvchtu:1997": "kathaṃ na tathāgatasya asaṃkhyeyāprameyakalpeṣu duṣkarānekaśatānyabhyasyataḥ puṇyaskandhādhipatyaṃ syādityevaṃ deśitam /",
  "SA14kamvchtu:1998": "ata eva paramārthato 'satyapi puṇyaskandhe saṃvṛtau sattvād bodhisattvena tatra vaśībhāvaṃ niṣpādayituṃ chandapraṇidhānābhyāṃ sthātavyamityādarśitam /",
  "SA14kamvchtu:1999": "anenaudāryamapyuktam /",
  "SA14kamvchtu:2000": "kathaṃ na paramārthataḥ puṇyaskandhasattvaṃ vyavasthāpyata iti vicintya 'bodhisattvenātra kathaṃ pratipattavyam,",
  "SA14kamvchtu:2001": "kathañca cittaṃ pragrahītavyam,",
  "SA14kamvchtu:2002": "'; ityubhayaṃ sandarśiyituṃ sacet subhūte ityādyāha /",
  "SA14kamvchtu:2003": "sacet iti 'yadi'; ityarthaḥ /",
  "SA14kamvchtu:2004": "na tathāgato 'bhāṣiṣyat iti paramārthato 'bhidhānaṃ nācariṣyat /",
  "SA14kamvchtu:2005": "anirdeśe 'pi tathā khyāyata ityabhiprāyaḥ /",
  "SA14kamvchtu:2006": "yathā paramārthataḥ puṇyaskandhasyābhāvastathā prāgvarṇitaḥ /",
  "SA14kamvchtu:2007": "anena tathāgatasya puṇyaskandhādhipatyasampadaṃ pariniṣpādayituṃ prasthitena bodhisattvena paramārthatastadanupalambhena yogasamāpattyā pratipattavyam /",
  "SA14kamvchtu:2008": "paramārthatastadālambanābhiniveśaparihāreṇa [Vajraṭ_196] cittaṃ pragrahītatavyam ityubhayaṃ deśitam,",
  "SA14kamvchtu:2009": "gāmbhīryamapyuktam /",
  "SA14kamvchtu:2010": "5. kāyasampad : (a) rūpakāyasampad",
  "SA14kamvchtu:2011": "yadi puṇyaskandho naiva syāt tadā tathāgatānāṃ dvividhā kāyalakṣaṇasampad-anuvyañjanakāyasampad,",
  "SA14kamvchtu:2012": "lakṣaṇakāyasampacca yānuttarapuṇyenābhinirvartayitumiṣyate,",
  "SA14kamvchtu:2013": "sā naiva syāt, kāraṇābhāvāt /",
  "SA14kamvchtu:2014_0": "tasmāt tathāgatasya dvividhāṃ kāyasampadaṃ pariniṣpādayituṃ kathaṃ bodhisattvairyatno",
  "SA14kamvchtu:2014_1": "'nuṣṭheya iti vicintayadbhyastathāgatasya rūpakāyasampadamadhikṛtya- tatkiṃ manyase subhūte ityādyāha /",
  "SA14kamvchtu:2015": "rūpakāyaḥ ityanuvyañjanakāyarūpeṇa draṣṭavyaḥ /",
  "SA14kamvchtu:2016": "lakṣaṇakāyaḥ paścād vakṣyate gobalivardanyāyena /",
  "SA14kamvchtu:2017": "tato 'yamatrāryasubhūterāśayaḥ- yathā paramārthato 'skandha eva puṇyaskandhastathā rūpakāyo 'pyunutpanna eva /",
  "SA14kamvchtu:2018": "ataḥ paramārthataḥ na rūpakāyapariniṣpattyā tathāgato draṣṭavyaḥ ityucyate /",
  "SA14kamvchtu:2019": "saṃvṛtau māyānirmitabuddhavad vidyata eva rūpakāyaḥ, tata upapanna eva (tasya)",
  "SA14kamvchtu:2020": "puṇyaskandhādudbhavaḥ /",
  "SA14kamvchtu:2021": "tasmād bodhisattvena māyānirmitabuddhasya tathāvidharūpādhimuktayā tatpratipattaye chanda-praṇidhānābhyāṃ sthātavyamiti deśitam /",
  "SA14kamvchtu:2022": "nāpyatra punaruktitā /",
  "SA14kamvchtu:2023": "pūrvamadhimukticaryābhūmau rūpakāyāptikāmatākāle tathāgatapūjāsatkārakāle ca tathāvidho 'bhiniveśaḥ parivarjitaḥ,",
  "SA14kamvchtu:2024_0": "samprati śuddhādhyāśayabhūmau tathāgatarūpakāyasampadaṃ [Vajraṭ_197] pariniṣpādayituṃ",
  "SA14kamvchtu:2024_1": "samprasthitasya bodhisattvasya rūpe 'bhiniveśo bhavatīti yāsāṃ prasiddhistāsāṃ pariṣadāṃ",
  "SA14kamvchtu:2024_2": "durvikalpo nirākṛta ityuktatvāt /",
  "SA14kamvchtu:2025": "evaṃ tarhi tathāgatānāṃ rūpakāyaḥ kasmād deśita iti vicintya tatkasya hetoḥ? ityapṛcchat /",
  "SA14kamvchtu:2026": "na rūpakāyapariniṣpattyā tathāgato draṣṭavyaḥ ityanena yojanīyam /",
  "SA14kamvchtu:2027": "nāsau tāvat sidhyati,",
  "SA14kamvchtu:2028": "avapavirūpeṇa paramāṇusañcayarūpeṇa vā rūpasyāsiddhatvād,",
  "SA14kamvchtu:2029": "yathā vicāritaṃ prāk /",
  "SA14kamvchtu:2030": "anena bodhisattvena kathaṃ pratipattavyam, tannirdiṣṭam /",
  "SA14kamvchtu:2031": "tena iti ityaṃ saṃvṛtau bhāvaḥ, na tu śaśaviṣāṇavat sarvathābhāvaḥ /",
  "SA14kamvchtu:2032": "anena cāpavādāntaṃ parihṛtya kathaṃ cittaṃ pragrahītavyam, (iti) etannirdiṣṭam /",
  "SA14kamvchtu:2033": "anena sarvasthānena gāmbhīryaṃ pradarśitam /",
  "SA14kamvchtu:2034": "saṃvṛtau tathāgatasya rūpakāyasampadaṃ niṣpādayituṃ bodhisattvaiḥ karaṇīyānāṃ yatnānāṃ nidarśanena ādāryamapi dīpitam /",
  "SA14kamvchtu:2035": "(ba) lakṣaṇakāyasampad :",
  "SA14kamvchtu:2036": "lakṣaṇakāyasampadamadhikṛtya tatkiṃ manyase subhūte ityadyāha / atra pūrvavat sarvamabhihiatam /",
  "SA14kamvchtu:2037": "6. vākasampad :",
  "SA14kamvchtu:2038": "yadi rūpakāyapariniṣpattyāa na tathāgato draṣṭavya iti cet,",
  "SA14kamvchtu:2039": "tadā deśanāpi bhagavatā naiva bhavet,",
  "SA14kamvchtu:2040": "rūpakāyena saṃgṛhītvāt tasyāḥ?",
  "SA14kamvchtu:2041": "ato [Vajraṭ_198] bodhisattavaistathāgatasya vāksampadaṃ niṣpādayituṃ kathaṃ yatnaḥ karttavya iti vicintayadbhyo vāksampadamadhikṛtya tatkiṃ manyase subhūte ityādyāha /",
  "SA14kamvchtu:2042": "paramārthato vācya-vācaka-vacanānāmabhāvāt na tathāgatasyaivaṃ bhavati mayā dharmo deśita iti /",
  "SA14kamvchtu:2043": "anyathā viparyayānna bhavet sarvajñaḥ /",
  "SA14kamvchtu:2044": "yathā vācakāḥ ātmādayaḥ,",
  "SA14kamvchtu:2045": "vācyā bāhyādhyātmikā bhāvāḥ,",
  "SA14kamvchtu:2046": "vacanāni karaṇarūpāṇi śabdasvabhāvābhāvātmakāni vā tathā vistareṇa prāgevoktāni /",
  "SA14kamvchtu:2047": "sarve bhāvāḥ śūnyatvavyāptāḥ prāgeva pratipāditāḥ /",
  "SA14kamvchtu:2048": "saṃvṛtau vācya-vācaka-vacanānām avicāraramaṇīyatvena vyavahāramātra eva (te)",
  "SA14kamvchtu:2049": "bhavanti, na tu paramārthe /",
  "SA14kamvchtu:2050": "yadi vastutattvasyaivamabhidhāne 'pi vyāmohena kicit paramārthatastrayāṇāṃ (teṣāṃ)",
  "SA14kamvchtu:2051": "parāmārthasattvaṃ kalpayeyastadā 'kiṃ nu syāt'; iti vicintya yaḥ subhūte ityādyāha /",
  "SA14kamvchtu:2052": "abhyācakṣīta ityabhyālapet /",
  "SA14kamvchtu:2053": "kathaṃ tadabhūtamālapituṃ śakyata iti vicāraṇāyāmāha asatodgṛhītena iti /",
  "SA14kamvchtu:2054": "viparītābhiniveśato vitathagrahaṇāt tadabhūtamityarthaḥ /",
  "SA14kamvchtu:2055": "anena tathāgatasya vāksampadi pravṛttena bodhisattvena pratiśrutkādivajjñātvā pravartitavyamiti,",
  "SA14kamvchtu:2056": "bodhisattvena kathaṃ sthātavyamiti deśitam /",
  "SA14kamvchtu:2057": "yadi vacanāditrayamasat (tadā)",
  "SA14kamvchtu:2058": "pudgaladharmanairātmyadeśakena bhagavatā nānāpadavākyātmikeyaṃ dharmadeśanā kathaṃ prasidhyati?",
  "SA14kamvchtu:2059": "tasyāṃ satyāṃ tadabhidheyo vācyo 'pi syādeva, yaśca taddeśako vācakaḥ, so 'pi bhavedeva /",
  "SA14kamvchtu:2060": "tadbalena trīṇyapi (vācya-vācaka-vacanāni) bhaveyuriti cintāyāṃ tatkasya hetoḥ? iti pṛṣṭam /",
  "SA14kamvchtu:2061": "atra dharmadeśanā ityudatarat /",
  "SA14kamvchtu:2062": "ayamabhiprāyaḥ- paramārthataḥ dharmadeśanāyāṃ satyāṃ (sā)",
  "SA14kamvchtu:2063": "svalakṣaṇasvabhāvā vā syāt sāmānyalakṣanasvabhāvā vā /",
  "SA14kamvchtu:2064": "tatra na tāvat prathamaḥ pakṣaḥ,",
  "SA14kamvchtu:2065": "sarvaṃ pāramārthikaṃ svalakṣaṇaṃ tāvat pūrvameva vistareṇa nirākṛtam /",
  "SA14kamvchtu:2066": "na ca dbitīyo 'pi [Vajraṭ_199] asati svalakṣaṇe ādhārasyābhāvena kasyacidapyasattvāt /",
  "SA14kamvchtu:2067": "sāmānyadravyatvābhyupagame svalakṣaṇa eva saṅgṛhītaṃ syāditi tanniṣedhena tasyāpi niṣedha eva /",
  "SA14kamvchtu:2068": "anyavyāvṛttyā sāmānyalakṣaṇamadhyāropitasvabhāvamiti parikalpite sati dharmadeśanāyā nairarthakyatvena siddhasādhanam /",
  "SA14kamvchtu:2069": "tasyāḥ (śabdātmikāyā deśanāyāḥ) paramārthataḥ svalakṣaṇasattve 'pi na yujyate tayā dharmadeśanā /",
  "SA14kamvchtu:2070": "sphoṭādiśabdasya nityasvabhāvasya paraiḥ padatvena parikalpitasya kramākramābhyāmarthakriyākāritvaṃ tāvad virudhyate,",
  "SA14kamvchtu:2071": "sarvasāamarthyāpagatatvāccaitanyādiṣu kutrāpi khalu naiva yujyate,",
  "SA14kamvchtu:2072": "akiñcitkaratvena kathaṃ tad bhavet padam?",
  "SA14kamvchtu:2073": "anityasyāpi tāvat svalakṣaṇasva na yujyate padatvam, saṅketakāle dṛṣṭasya vyavahārakāle 'nanvayāt /",
  "SA14kamvchtu:2074": "na hi yujyate anyasya saṅketo 'nyasya ca vyavahāraḥ, atiprasaṅgāt /",
  "SA14kamvchtu:2075": "ata eva svalakṣaṇamapyabhidhātuṃ na yujyate, ananvayāt /",
  "SA14kamvchtu:2076": "sāmānyapadārthe 'bhidheyatvenābhyupagate sati abhidheyasvabhāvatvena tasya svalakṣaṇasvarūpatvānna hi pradeśāntaragamanam /",
  "SA14kamvchtu:2077": "ekatvaṃ tu deśakālādibhinnāsvanekavyaktiṣvanugatamapi na yujyate tathā hi- (atha)",
  "SA14kamvchtu:2078": "ekasyāṃ vyaktau sarvātmanā vyāptaṃ syāt tadā yena ekatvena parikalpitaḥ sa svabhāvastena anyatrādhigatetaravyaktibhiḥ sambaddhaḥ taditarasvabhāvastatra na bhavediti,",
  "SA14kamvchtu:2079": "ekatvahāniprasaṅgāt /",
  "SA14kamvchtu:2080": "(atha) ekadeśena vyāptaṃ syāt tadā sāvayatvāgrahaṇadoṣaḥ /",
  "SA14kamvchtu:2081": "evaṃ yāvatyo bhinnavyaktayastāsāmekadeśena vyāptivyavasthayā tāvatīnāṃ grahaṇaṃ syāttadā ekavyaktigrahaṇaṃ tāvadekadeśagrahaṇena yuktaṃ bhavet,",
  "SA14kamvchtu:2082": "bhinnavyaktiṣu deśakālaparimāṇādibhinnāsu tāsvekavyaktigrahaṇaṃ tāvadekadeśagrahaṇād yugapudgrahaṇābhāva eva /",
  "SA14kamvchtu:2083": "tasmād vācya-vācakatvaṃ tāvadaśyāropeṇaiva yujyate, na tattvataḥ /",
  "SA14kamvchtu:2084": "ata evoktaṃ bhagavatānyatra-",
  "SA14kamvchtu:2085": "yena yena hi nāmnā vai yo yo dharmo 'bhilapyate /",
  "SA14kamvchtu:2086": "[Vajraṭ_200]",
  "SA14kamvchtu:2087": "na sa saṃvidyate tatra dharmāṇāṃ sā hi dharmatā //",
  "SA14kamvchtu:2088": "vacanaṃ mithyā, vācya-vācyakānāṃ yā deśanā taddvārā āgatā, sāpi spaṣṭaiva /",
  "SA14kamvchtu:2089": "ubhayorabhāvo bhagavatā pṛthakatvena noktaḥ /",
  "SA14kamvchtu:2090": "anena bodhisattvena kathaṃ pratipattavyam, kathañca cittaṃ pragrahītavyamityetad darśitam /",
  "SA14kamvchtu:2091": "etena sarveṇa gāmbhīryaṃ darśitam /",
  "SA14kamvchtu:2092": "7. saptadhā cittasampadaḥ-",
  "SA14kamvchtu:2093": "1. smṛtyupasthānam",
  "SA14kamvchtu:2094": "2. abhisambodhiḥ",
  "SA14kamvchtu:2095": "3. mahādharmārthaprajñaptiḥ",
  "SA14kamvchtu:2096": "4. mahāvavādārthaprajñaptiḥ",
  "SA14kamvchtu:2097": "5. dharmakāyaparigrahaṇam",
  "SA14kamvchtu:2098": "6. saṃsāre nirvāṇe cāpratiṣṭhānam",
  "SA14kamvchtu:2099": "7. prasthiti-pāriśuddhiḥ /",
  "SA14kamvchtu:2100": "1. smṛtyupasthānam :",
  "SA14kamvchtu:2101": "tatredānīmevaṃ gambhīradharmo 'yamanāgate kāle ghanībhūte kudṛṣṭijāle kathaṃ saphalo bhaviṣyatīti nābhiśraddhadhanti parivārāḥ /",
  "SA14kamvchtu:2102": "ya evaṃ cintayanti teṣāmaviśrambhaṃ nivārayitum āryasubhūtiścittasampatsu smṛtyupasthānamadhikṛtya bhagavan ityādyāha /",
  "SA14kamvchtu:2103": "bhagavatāpyanāgate 'dhvani śīlavanto guṇavantaśca bhaviṣyantīti kiṃ noktapūrvam /",
  "SA14kamvchtu:2104": "samprati teṣāṃ sattve 'sattve vā ekāntenānabhiniveśaṃ deśayitum asti iti noktam,",
  "SA14kamvchtu:2105": "antadvayaniṣedhārthaṃ te subhūte ityādyāha /",
  "SA14kamvchtu:2106": "[Vajraṭ_201]",
  "SA14kamvchtu:2107": "paramārthataḥ skandhapudgalādīnāṃ satsvabhāvānupalambhāt na sattvāḥ ityanenādhyāropāntaniṣedhaḥ,",
  "SA14kamvchtu:2108": "avicāraikaramaṇīyatvena sadaiva vidyamānatvena nāsattvāḥ ityanenāpavādāntaniṣedhaḥ /",
  "SA14kamvchtu:2109_0": "bhaviṣyanti ityanayā deśanayā bhagavataḥ kīdṛgaviparītasmṛtyupasthānamiti sattvebhyo",
  "SA14kamvchtu:2109_1": "darśayitvā bhagavatastasyāṃ smṛtyupasthānasampadi bodhisattvena chanda-praṇidhānābhyāṃ",
  "SA14kamvchtu:2109_2": "sthātavyamiti nirdiṣṭam /",
  "SA14kamvchtu:2110": "na te sattvāḥ nāsattvāḥ? ityanena yogasamāpattinirdiṣṭā /",
  "SA14kamvchtu:2111": "yadi na te sattvāḥ syustadā kathaṃ bhagavatā 'bhaviṣyantyanāgate 'dhvani śīlavanto guṇavantaśca te';",
  "SA14kamvchtu:2112": "ityādyuktamityevaṃ parivitarkaṃ vicāryaṃ tatkasya hetoḥ? ityapṛcchat /",
  "SA14kamvchtu:2113": "asattvāste bhāṣitāḥ iti paramārthato 'sattvā eva, saṃvṛtisatskandhasadbhāvamāśritya bhāṣitāste /",
  "SA14kamvchtu:2114": "saṃvṛtau sattvāt tenocyante sattvā iti /",
  "SA14kamvchtu:2115": "anyathā saṃvṛtāvapyasattve na (te) bhāṣitāḥ syurityanena cittapragraho darśitaḥ /",
  "SA14kamvchtu:2116": "sarveṇa tāvadanena gāmbhīryamuktam /",
  "SA14kamvchtu:2117": "sarvasattvebhyo bhagavatāpratihatasmṛtyupasthānadeśanāt tāvadaudāryaṃ nirdiṣṭam /",
  "SA14kamvchtu:2118": "2. abhisambodhiḥ",
  "SA14kamvchtu:2119": "yadi na syād bhagavataḥ kācidapi dharmadeśanā, tadā na syāt (saḥ)",
  "SA14kamvchtu:2120": "samyaksambuddho 'pi tatastathāgatābhisambodhisiddhaye vyarthaḥ syād bodhisattvānāṃ yatnaḥ /",
  "SA14kamvchtu:2121": "yato 'bhisambuddhadharmā iṣyante,",
  "SA14kamvchtu:2122": "ato deśanāpi bhavatīti manvānebhyaḥ [Vajraṭ_202] tebhyo 'bhisambodhim adhikṛtya tatkiṃ manyase subhūte ityādyāha /",
  "SA14kamvchtu:2123": "āryasubhūtiḥ pūrvābhiprāyaṃ gṛhītvā nāsti saḥ ityudatarat /",
  "SA14kamvchtu:2124": "tadevaṃ manyate- paramārthābhiprāyeṇa bhagavatā dharmadeśanā pratiṣiddheti /",
  "SA14kamvchtu:2125": "yathā paramārthataḥ kasyāścidapi dharmadeśanāyā abhāvaḥ (tathā)",
  "SA14kamvchtu:2126": "abhisambuddhasyāpyabhāvaḥ, etat pūrvaṃ nirdiṣṭam /",
  "SA14kamvchtu:2127": "saṃvṛtitaḥ bhagavato dharmadeśanā,",
  "SA14kamvchtu:2128": "sambodhiḥ,",
  "SA14kamvchtu:2129": "taddhetupratipattiścāpi vidyanta eva,",
  "SA14kamvchtu:2130": "tasmād bodhisattvenānuttarasamyaksambodhestathyasaṃvṛtisvabhāvāyāḥ sādhanārthaṃ yatnaḥ karaṇīyaḥ /",
  "SA14kamvchtu:2131": "anena bodhisattvena kathaṃ sthātavyamiti darśitam /",
  "SA14kamvchtu:2132": "pūrvamavavādaparyeṣaṇakāle bodhisattvānā 'abhisambodhi paramārthaḥ'; iti yo vikalpaḥ,",
  "SA14kamvchtu:2133": "sa apanoditaḥ,",
  "SA14kamvchtu:2134": "idānīṃ buddhabhūmiparyeṣaṇakāle pareṣāṃ tādṛgvikalpanirākaraṇānna bhavati punaruktidoṣaḥ /",
  "SA14kamvchtu:2135": "bhagavatā anuttarā samyaksambodhistathyasaṃvṛtau vyavasthāpitā, sā kīdṛśīti atra aṇurapi ityādyāha /",
  "SA14kamvchtu:2136": "yatra jñānaṃ pracarati (tatra)",
  "SA14kamvchtu:2137": "bhagavatā grāhyasvarūpasya svalakṣaṇasya sūkṣmo 'pi dharmasvabhāvo nopalabdhaḥ,",
  "SA14kamvchtu:2138": "sa tāvat samastadharmanairātmyāvabodhasvarūpā anuttarā sampaksambodhiḥ /",
  "SA14kamvchtu:2139": "tairthika-śaikṣāśaikṣajñānācchreṣṭhatvena 'anuttarā /",
  "SA14kamvchtu:2140": "sarvabhāvānāṃ tathatāyā yathāvadadhigamasvabhāvatvena ucyate samyaksambodhirityarthaḥ /",
  "SA14kamvchtu:2141": "tatra sarvadharmāṇāmanupalabdhiheto \"na\" ityuktam /",
  "SA14kamvchtu:2142": "yato hyasattvaṃ tato 'nupalambhaḥ /",
  "SA14kamvchtu:2143": "vidyamānatve nānupalabdhiḥ, satsu sarvadharmeṣu tathāgatasya ālambanajñānasyaiva jñāpakatvāt /",
  "SA14kamvchtu:2144": "anena dharmanairātmyāvabodhasvabhāvo nirdiṣṭaḥ /",
  "SA14kamvchtu:2145": "[Vajraṭ_203]",
  "SA14kamvchtu:2146": "sāmprataṃ pudgalanairātmyāvabodhasvabhāvaṃ pratipādayituṃ api tu khalu punaḥ sūbhūte ityādyāha /",
  "SA14kamvchtu:2147": "samāḥ sa dharmaḥ iti tadavabodhiteṣu sarvadharmeṣu pudgalanairātmyasāmyāt /",
  "SA14kamvchtu:2148": "na tatra kiñcidviṣamam iti sarvatra tadaviparyayāt, ātmagrāhahetorbhāvābhiniveśasya prahīṇatvāt /",
  "SA14kamvchtu:2149": "bhagavatā tāvadātmagrāhaḥ savāsanaḥ prahīṇaḥ /",
  "SA14kamvchtu:2150": "tena saiva pudgalanairātmyajñānasvabhāvā sambodhiḥ, anuttarā samyaksambodhirityucyate, nānyā /",
  "SA14kamvchtu:2151": "kena rūpeṇa samaḥ sa dharma ityatra niḥsattvatvena ityādyāha /",
  "SA14kamvchtu:2152": "anena sarveṇa kathaṃ yogasamāpattyā pratipattavyamiti tannirdiṣṭam /",
  "SA14kamvchtu:2153": "sā kathamabhisambuddhyata ityāha kuśalairdharmaiḥ iti /",
  "SA14kamvchtu:2154": "sā puṇyajñānasambhārātmakaiḥ kuśalairdharmairabhisambuddhyata ityarthaḥ /",
  "SA14kamvchtu:2155": "yadyasattvād aṇurapi dharmo nopalabhyeta, kathaṃ nāma bhaveyuḥ kuśalā dharmāḥ?",
  "SA14kamvchtu:2156": "yatastairabhisambuddhyate 'taḥ kuśalā dharmāḥ ityādyāha /",
  "SA14kamvchtu:2157": "paramārthāstu ardhamā eva /",
  "SA14kamvchtu:2158": "saṃvṛtau sattvāt kuśalā dharmāḥ ityuktam /",
  "SA14kamvchtu:2159": "tasmāt kuśalerdharmairabhisambudhyata ityatra nāsti doṣaḥ /",
  "SA14kamvchtu:2160": "anena adhyāropāpavādāntagrāhavikṣepanirākaraṇena cittapragraho nirdiṣṭaḥ /",
  "SA14kamvchtu:2161": "etaiḥ sarvaḥ sthānaiḥ gāmbhīryamapi sandarśitam /",
  "SA14kamvchtu:2162": "aśeṣapudgaladharmanairātmyāvabodharūpasya samyaksambodhisvabhāvasya paridīpanena audāryamapi darśitam /",
  "SA14kamvchtu:2163": "3. mahādharmārthaprajñaptiḥ",
  "SA14kamvchtu:2164": "bhagavataḥ sā samyaksambodhiḥ kathaṃ veditvayā?",
  "SA14kamvchtu:2165": "iti vicāryamāṇe mahārthadharmatayā prajñāpitatvena tatsattāṃ darśayituṃ yaśca khalu punaḥ subhūte [Vajraṭ_204] ityādyāha /",
  "SA14kamvchtu:2166": "sumeravaḥ parvatarājānaḥ ityupalakṣaṇam /",
  "SA14kamvchtu:2167": "anantalokadhātūn ratnaiḥ paripūrya dānena yat puṇyaṃ tadapi upamāṃ naiva kṣamate /",
  "SA14kamvchtu:2168": "itaḥ prajñāpāramitāyāḥ ityupalakṣaṇamātraparidīpanena sakalo mahāyānadharmaḥ parilakṣito bhavati /",
  "SA14kamvchtu:2169": "yāvad iti vacanena sahasratamī kalā- 'śatasahasratamī kalā .......... upamā-aupamyamityetāni'; saṃgṛhyante /",
  "SA14kamvchtu:2170": "evaṃ mahārthadharmaprajñapanena hetunā bhagavataścittasampadaḥ samyaksaṃbodheḥ ānuttaryamavagamyate,",
  "SA14kamvchtu:2171": "tathāvidhasamyaksaṃbodhim antarā tathāvidhadharmadeśanāyā aśakyatvāt /",
  "SA14kamvchtu:2172": "tasmādetādṛkcittasampatsampādane chanda-praṇidhānābhyāṃ sthātavyam /",
  "SA14kamvchtu:2173": "sakalenānena kathaṃ sthātavyaṃ bodhisattveneti nirdiśyate, anenaivaudāryamapyabhihitam /",
  "SA14kamvchtu:2174": "sā ca sambodhiḥ tathyasaṃvṛtisvabhāvā draṣṭavyā,",
  "SA14kamvchtu:2175": "na tu paramārthataḥ,",
  "SA14kamvchtu:2176": "prāgevoktatvāt,",
  "SA14kamvchtu:2177": "sākṣādanuktamapi sāmarthyataḥ yogasamāpattiḥ,",
  "SA14kamvchtu:2178": "cittapragrahaḥ gāmbhīryaṃ ca nirdiṣṭam /",
  "SA14kamvchtu:2179": "4. mahāvavādārthaprajñapti :",
  "SA14kamvchtu:2180": "bhagavato lokottarajñānāvasthāyāṃ sattvasaṃjñā sarvathā na pravartate,",
  "SA14kamvchtu:2181": "atyantasamāhitatvāt, ado nāścaryam /",
  "SA14kamvchtu:2182_0": "sattvebhyo vimuktayupadeśakāle 'samāhitāvasthāyāṃ viśuddhalaukikajñānāvasthāyāmapi",
  "SA14kamvchtu:2182_1": "sattvādisaṃjñā na pravartata iti tannirdiśya avavādamahārthatvena prajñaptihetunā",
  "SA14kamvchtu:2182_2": "bhagavato 'nuttaracittasampadaṃ [Vajraṭ_205] pratipatsyamānāṃ darśayituṃ mahārthāvavādamadhikṛtya",
  "SA14kamvchtu:2182_3": "tatkiṃ manyase subhūte ityādyāha /",
  "SA14kamvchtu:2183": "praśnasyottaramapratīkṣamāṇaḥ sapadi svataḥ na khalu punaḥ subhūte, evaṃ draṣṭavyam ityādyāha /",
  "SA14kamvchtu:2184": "tasmād bhagavataścittasampadastādṛśe mahārthāvavādahetau bodhisattvena chandapraṇidhānābhyāṃ sthātavyamiti nirdiṣṭam /",
  "SA14kamvchtu:2185": "kiṃ sattvānāṃ sattve 'pi saṃkleśahetubhūtatayā tathā nābhipreyate tathāgatena?",
  "SA14kamvchtu:2186": "āhosvit sattvābhāvāditi cintayatāmāśayaṃ vijñāya tatkasya hetoḥ? iti papraccha /",
  "SA14kamvchtu:2187": "skandhātmakasya pudgalātmakasya ca kasyacit sattvasya paramārthato 'bhāvād evaṃ nopalabhyata iti darśayitumāha- nāstiṃ kaścit sattvo yastathāgatena parimocittaḥ iti /",
  "SA14kamvchtu:2188": "anena bodhisattvaiḥ kathamatra yogasamāpattyā pratipattavyamiti tannirdiṣṭam /",
  "SA14kamvchtu:2189": "abhāvaḥ kathaṃ jñātavya ityatra yadi punaḥ subhūte ityādyāha /",
  "SA14kamvchtu:2190": "ayamatrābhiprāyaḥ yathājñeyaṃ tathāgatasya jñānaṃ pravartate,",
  "SA14kamvchtu:2191": "anyathā aprahīṇāvaraṇatvena kathaṃ syāt tathāgatatvam /",
  "SA14kamvchtu:2192": "tasmād yadi sattvaḥ syāt tadā sandṛśyeta sa tathāgatena,",
  "SA14kamvchtu:2193": "ātmanaḥ pratyakṣopalabdhatayā viciakitsābhāvāt /",
  "SA14kamvchtu:2194": "sa eva tāvattasya pragāḍhaḥ ātmagrāhaḥ syāt /",
  "SA14kamvchtu:2195": "tataśca ātmagrāhahetutaḥ samutpannaṃ nikhilakleśajālabandhanamapyatidṛḍhaṃ syāt tadā rāgādyatipragāḍhabaddhasya āvaraṇāprahāṇena bhagavataḥ tathāgatapadaprāptirna syāt /",
  "SA14kamvchtu:2196": "bhagavatā ca tatpadaṃ prāptam, ataḥ prahīṇasakalāvaraṇaḥ saḥ /",
  "SA14kamvchtu:2197": "prahīṇāvaraṇayā aśeṣa ātmagrāhaśikharī viśīryate, tasmāt sattvābhāvo na jñāyate /",
  "SA14kamvchtu:2198": "ātmanyasati kimātmadṛṣṭilakṣaṇa ātmagrāho na bhavati?",
  "SA14kamvchtu:2199": "kimarthaṃ bhagavatā ātmādisaṃjñā nocyate?",
  "SA14kamvchtu:2200": "ityatra ātmagrāha iti subhūte ityādyāha /",
  "SA14kamvchtu:2201": "yadi (bhagavatā)",
  "SA14kamvchtu:2202": "ātmādivastuna eva grahaṇaṃ syāttadā prahīṇāvaraṇasya tasya bhagavata [Vajraṭ_206] ātmagrāhaḥ samudbhavet,",
  "SA14kamvchtu:2203": "kasyāpyātmagrāhasyābhāvāt agrāha eṣa tathāgatena bhāṣitaḥ /",
  "SA14kamvchtu:2204": "atha kīdṛśa ātmagrāha iti? sa ca ityādyāha /",
  "SA14kamvchtu:2205": "śravaṇādivirahād heyopādeyayoranabhijñatvād bālāḥ,",
  "SA14kamvchtu:2206": "prekṣāvattvaviyogād āaryebhyaḥ pṛthaktvācca pṛthagjanāḥ /",
  "SA14kamvchtu:2207": "pṛthagjanā api kecit sacchāstraṃ śrutvā yoniśomanaskārasthitāḥ dharmanairātmyādhimuktāḥ satyamabhiniviśante,",
  "SA14kamvchtu:2208": "tadanātmagrāhavyavacchedato bālā ityāha /",
  "SA14kamvchtu:2209": "bālamātrakathanāt skandhādyabhijñā api tādṛśāḥ pṛthagjanā anupajātāryamārgatayā bālā eva /",
  "SA14kamvchtu:2210": "bālānāṃ vaiśiṣṭayamabhidhātuṃ vyāvṛtte 'pyātmagrāhe bālatvena teṣvātmagrāha ityavabhāsate,",
  "SA14kamvchtu:2211": "tasmāttadāśayavaśād ātmagrāha ityevaṃ nirdiṣṭam /",
  "SA14kamvchtu:2212": "na tanmātreṇa satyam, atiprasaṅgāt /",
  "SA14kamvchtu:2213": "anātmaśabdaprayogeṇāpi kathaṃ nātmādīnāṃ satyagrahaṇam,",
  "SA14kamvchtu:2214": "yadyātmā na syāttadā ke tāvat pṛthagjanā abhidhīyeran?",
  "SA14kamvchtu:2215": "iti vicintya bālapṛthagjanāḥ ityādyuktam /",
  "SA14kamvchtu:2216": "paramārthatastu ajanā eva, saṃvṛtimāśrityoktatvānna doṣaḥ /",
  "SA14kamvchtu:2217": "ebhiḥ sarvairadhyāropāpavādāntanirākaraṇena cittapragṛhīttatvaṃ darśitam /",
  "SA14kamvchtu:2218": "anena sarveṇa tāvat sākṣād gāmbhīryaṃ proktam /",
  "SA14kamvchtu:2219": "aśeṣasattvadhātubhyo mahārthāvavadaprajñapterhetutvadarśanena cittasampada ādauryamapi nirdiṣṭam /",
  "SA14kamvchtu:2220": "5. dharmakāyaparigrahaṇam :",
  "SA14kamvchtu:2221": "yadi bālapṛthagjanāḥ na syuḥ,",
  "SA14kamvchtu:2222": "kathaṃ tathāgatasya lakṣaṇānuvyañjanairalaṅkṛtāḥ kāyasampadaḥ sambhaveyuḥ?",
  "SA14kamvchtu:2223": "pṛthagjanāḥ svakaruṇāmūlakabodhicittamutpādya pāramitāsu prayatante (tataśca)",
  "SA14kamvchtu:2224": "lakṣaṇādibhīralaṅkṛtāstathāgatakāyasampattivanto bhavanti,",
  "SA14kamvchtu:2225": "tadabhāve mūlabhāvāt kathaṃ bhaveyuḥ tādṛyastathāgatakāyasampada iti?",
  "SA14kamvchtu:2226": "ye pāriṣadyāḥ [Vajraṭ_207] kṛtānalpavikalpāḥ rūpādiṣu bhāvābhiniveśenaivaṃ cintayanti,",
  "SA14kamvchtu:2227": "tebhyo dharmakāyaparigrahamadhikṛtya tatkiṃ manyase subhūte ityādyāha /",
  "SA14kamvchtu:2228": "pūrvaṃ dharmakāyatayā na vyavasthāpitam,",
  "SA14kamvchtu:2229": "idānīṃ dharmakāyaṃ vyavasthāpayitumuktatvānna punaruktidoṣaḥ /",
  "SA14kamvchtu:2230": "lakṣaṇasampadā tāvat paramārthavicāraṇāyāmavayavinaḥ paramāṇusaṃghātasya vā svabhāvenānupapattiṃ viditvā pūrvakamevābhiprāyaṃ gṛhṇan subhūtirāha no hīdam /",
  "SA14kamvchtu:2231": "evameva upapattyantaraṃ bhagavatā sacet punaḥ subhūte ityādinoktam /",
  "SA14kamvchtu:2232": "yadi tathāgato lakṣaṇasampanmātreṇa prabhāvitaḥ syāt tadā vakṣyamāṇahetunā tulyatvād rājāpi cakravartī kathaṃ na bhavet tathāgataḥ?",
  "SA14kamvchtu:2233": "nanu sthānasthottaptapūrṇatvena viśiṣṭā bhagavato lakṣaṇasampad,",
  "SA14kamvchtu:2234": "na tu cakravartinaḥ,",
  "SA14kamvchtu:2235": "tataḥ sa nocyate tathāgata ityapi na yujyate,",
  "SA14kamvchtu:2236": "sthānasthādiviśeṣasyāpi jaḍasvabhāvatve nāsti kaścid viśeṣaḥ /",
  "SA14kamvchtu:2237": "tena yadi tathāgato jaḍasvabhāvairlakṣaṇādidharmaiḥ prabhāvito 'bhaviṣyat tadā cakravartī api tathāgato 'bhaviṣyat iti cet?",
  "SA14kamvchtu:2238": "na, tasmāttathāgastāvad aśeṣavastusvabhāvasya yathāvadadhigamamātreṇa prabhāvita ityabhiprāyaḥ /",
  "SA14kamvchtu:2239": "anena tathāvidhaṃ jñānahetukaṃ tathāgatakāyaṃ prati bodhisattvena chandapraṇidhānābhyāṃ sthātavyamiti nirdiṣṭam /",
  "SA14kamvchtu:2240": "adhunā paramārthatastattathāgatajñāne 'pi nābhiniveṣṭavyamiti darśayituṃ dharmakāyo [Vajraṭ_208] vyavasthāpyate /",
  "SA14kamvchtu:2241": "bodhisattvena kathaṃ yogasamāpattyā pratipattavyamiti dvābhyāṃ gāthābhyāṃ pradarśyate /",
  "SA14kamvchtu:2242": "tatra pūrvagāthayā kathaṃ tathāgato na draṣṭavyaḥ, kaiśca na dṛśyata etannirdiṣṭam /",
  "SA14kamvchtu:2243": "kathaṃ na draṣṭavya iti cet? darśanādivyavahāraprajñaptyā /",
  "SA14kamvchtu:2244": "ke na paśyantīti cet? mithyāprahāṇaprasṛtāḥ /",
  "SA14kamvchtu:2245": "rūpeṇa cādrākṣuḥ ityanena rūpe 'bhiniviṣṭāḥ pudgalāḥ pāramārthikalakṣaṇādibhiralaṅkṛtaṃ dharmarūpaṃ pudgalarūpaṃ ca paśyantīti vyavahāraprajñaptirnidiṣṭā /",
  "SA14kamvchtu:2246": "ghoṣeṇa cānvayuḥ iti māṃ śabdena evameva sa tathāgata iti jñātavanta ityarthaḥ /",
  "SA14kamvchtu:2247": "anena śravaṇavyavahāraprajñāptirnidiṣṭā /",
  "SA14kamvchtu:2248": "upalakṣaṇamātramimau vyavahārau /",
  "SA14kamvchtu:2249": "tena viśeṣabhedo vijñānaṃ cāpi saṃgṛhītam /",
  "SA14kamvchtu:2250": "mithyāprahāṇaprasṛtāste janāḥ tāvad vitathāmārgasthitatvānna māṃ samyag rūpeṇa drakṣyanti /",
  "SA14kamvchtu:2251": "prahīyate 'neneti prahāṇaṃ mārga ityucyate, tacca viparītatvānmithyā /",
  "SA14kamvchtu:2252": "tadapyadarśanahetuḥ /",
  "SA14kamvchtu:2253": "atha kathaṃ buddhā draṣṭavyā ityatra dharmataḥ ityādyāha /",
  "SA14kamvchtu:2254": "dharmāṇāṃ yo hyakṛtrimaḥ svabhāvaḥ, sa 'dharmatā'; ityucyate /",
  "SA14kamvchtu:2255": "sā ca yuktyāgamābhyāṃ siddhatvādāditaḥ śāntādisvabhāvā /",
  "SA14kamvchtu:2256": "saiva tathatā, dharmadhātuḥ, bhūtakoṭiḥ, animittaṃ paramārthaścetyādiparyāyairucyate /",
  "SA14kamvchtu:2257": "sarvatra tathābhāvāt 'tathatā tadālambanena sarve buddhadharmāḥ sambhavanti /",
  "SA14kamvchtu:2258": "taddhetubhūtatvād 'dharmadhātu'; aviparītatvād bhūtaḥ, tatparyantatvād bhūtakoṭiḥ /",
  "SA14kamvchtu:2259": "[Vajraṭ_209] tatra nīlādisarvavastunimittānāmabhāvād animittaṃ /",
  "SA14kamvchtu:2260": "paramasya jñānasya gocaratvāt paramārthaḥ /",
  "SA14kamvchtu:2261": "kimiti sā dharmatayā draṣṭavyetyatrāha- dharmakāyāḥ iti /",
  "SA14kamvchtu:2262": "svabhāvārthaḥ kāyaśabda ucyate /",
  "SA14kamvchtu:2263": "tenāyamarthaḥ- samyagjñānanibandhanā ye tathāgateṣu vyavasthāpitāste paramārthato dharmasvabhāvāḥ /",
  "SA14kamvchtu:2264": "yo yatsvabhāvaḥ, sa tatsvabhāvena draṣṭavyaḥ, na tvanyasvabhāvena /",
  "SA14kamvchtu:2265": "yadyevaṃ tarhi dharmatā prakāśasvabhāvā bhavet,",
  "SA14kamvchtu:2266": "anyathā kathaṃ tallakṣitāste draṣṭuṃ śakyanta iti vicārya dharmatā ityādyāha /",
  "SA14kamvchtu:2267": "kimaśakyatvād aparijñeyā athavā parijñāne doṣasadbhāvāditi vicintya na śakyā ityādyāha /",
  "SA14kamvchtu:2268": "dharmisvabhāve siddhe taddharmatā vijñātuṃ śakyate,",
  "SA14kamvchtu:2269": "yadā dharmisvabhāva eva kaścit paramārthato na siddhastadā kathaṃ sā dharmatāpi vijñātuṃ śakyate kevalayā svasantatyā /",
  "SA14kamvchtu:2270": "nāsti sā kevaletyabhiprāyaḥ /",
  "SA14kamvchtu:2271": "yadyevaṃ samyagjñānasvabhāvānāṃ buddhanāmapi dharmiṇāṃ paramārthato 'siddhatvānna syād darśanam,",
  "SA14kamvchtu:2272": "tatkathaṃ dharmatā draṣṭavyeti cet? naiṣa doṣaḥ /",
  "SA14kamvchtu:2273": "ye paramārthataḥ sarvadharmiṇo na paśyanti ta eva dharmatāṃ paśyanti /",
  "SA14kamvchtu:2274": "dharmatā tāvadanutpannasvabhāvā,",
  "SA14kamvchtu:2275": "sā kathaṃ tadviparītotpādagrahaṇena grāhyā,",
  "SA14kamvchtu:2276": "na hi ghaṭagrahaṇena tadanutpādagrahaṇam /",
  "SA14kamvchtu:2277": "anena tathāgato na rūpakāyena draṣṭavyaḥ, api tu dharmakāyena draṣṭavya ityetannirdiśyate /",
  "SA14kamvchtu:2278": "asatyapi tathāgatasya lakṣaṇasampatsvabhāvatve yujyata eva lakṣaṇasampaddhetukaṃ tathāgatasyānuttarasamyaksambodhilakṣaṇam,",
  "SA14kamvchtu:2279": "gaṇakaiḥ (lakṣaṇajñaiḥ)",
  "SA14kamvchtu:2280": "bodhisattvasya lakṣaṇasampadaṃ draṣṭvā bhagavān anuttarasamyaksambodhau vyākṛta iti [Vajraṭ_210] yeṣāṃ saṃśayaḥ,",
  "SA14kamvchtu:2281": "tatparihārārthaṃ tatkiṃ manyase subhūte ityādyāha /",
  "SA14kamvchtu:2282": "yadi lakṣaṇasampad anuttarasamyaksambodherhetuḥ syāt tadā cakravartino 'pi syādityabhiprāyaḥ /",
  "SA14kamvchtu:2283": "gaṇakaistāvat tathāvidhaṃ lakṣaṇamātraṃ draṣṭvā vyākṛtam, na tu hetumityadoṣaḥ /",
  "SA14kamvchtu:2284": "anena cittapragrahītatvaṃ nirdiṣṭam /",
  "SA14kamvchtu:2285": "anena tāvat sakalena sthānena gāmbhīryaṃ darśitam /",
  "SA14kamvchtu:2286": "saṃvṛtau cāśeṣavastusvabhāvādhimagalakṣaṇasya tathāgatajñānasya nirdeśena āudāryamapi nirdiṣṭam /",
  "SA14kamvchtu:2287": "6. saṃsāre nirvāṇe cāpratiṣṭhānam : (a) nirvāṇe 'pratiṣṭhānam",
  "SA14kamvchtu:2288": "paramārthataḥ sarvadharmāṇāmabhāvād yadi sā dharmatā vijñātuṃ na śakyata iti cet tata ucchedavādī bhavān syāt /",
  "SA14kamvchtu:2289_0": "tataśca tathāgatasyāpyabhāvād apratiṣṭhitanirvāṇamapi na sidhyatīti yadāśaṅkitaṃ",
  "SA14kamvchtu:2289_1": "tadarthaṃ saṃsāranirvāṇayoḥ apratiṣṭhānamadhikṛtya subhūte ..... evaṃ ..... bodhisattvayānasamprasthitaiḥ ....... ityādyāha /",
  "SA14kamvchtu:2290": "na ca bhūtavināśo 'pi prajñaptaḥ, dharmatāyā yathāvadavabodhāt / ata eva coktam-",
  "SA14kamvchtu:2291": "nāpaneyamataḥ kiñcit prakṣeptavyaṃ na kiñcana /",
  "SA14kamvchtu:2292": "draṣṭavyaṃ bhūtato bhūtaṃ bhūtadarśī vimucyate //",
  "SA14kamvchtu:2293": "anāgate dharmavṛttipratibandhakatvena ucchedo 'pi na prajñaptaḥ, yathābhūtadharmatāyā deśanāt /",
  "SA14kamvchtu:2294": "sarve dharmo avicāraramaṇīyatayā yathābhūtaiḥ pratyayairutpadyamānā abhyupeyante,",
  "SA14kamvchtu:2295_0": "ato bhagavatā buddhena tathyasaṃvṛtisvabhāvāyāḥ māhākaruṇāyā nirmāṇādau adhipatitvamādāya",
  "SA14kamvchtu:2295_1": "punarvineyebhyo yathāvadupāyopadarśanena [Vajraṭ_211] niravacchinnasaṃsārapravāho 'bhyupeyate /",
  "SA14kamvchtu:2296": "anena bhagavato nirvāṇe 'pratiṣṭhitatvaṃ nirdiṣṭam /",
  "SA14kamvchtu:2297": "tathāvidhe bhagavatkāye chandapraṇidhānābhyāṃ sthātavyamiti tadapi nirdiṣṭam /",
  "SA14kamvchtu:2298": "(ba) saṃsāre 'pratiṣṭhānam :",
  "SA14kamvchtu:2299": "yadyevaṃ bhagavān saṃsārapravṛttimabhyupaiti,",
  "SA14kamvchtu:2300": "tadā saṃsartā eva bhavatīti vikalpya saṃsāre 'pratiṣṭhitatvaṃ darśayituṃ yaśca khalu punaḥ subhūte ityādyāha /",
  "SA14kamvchtu:2301": "nirātmakeṣu iti māyāvat paratantratvāt,",
  "SA14kamvchtu:2302": "na svata ātmabhāvaḥ,",
  "SA14kamvchtu:2303": "nityasya kramakramābhyāṃ hetorvirodhāt,",
  "SA14kamvchtu:2304": "ahetukasya akiñcitkaratvāt /",
  "SA14kamvchtu:2305": "svaparayornādhiṣṭhānamapi, adhiṣṭhāturevāsambhāvāt, tasmāt sarvadharmāste ubhayavidhāḥ nirātmakāḥ /",
  "SA14kamvchtu:2306": "yathoktam : \"ātmā ātmeti bhikṣavo bālo 'śrutavān pṛthgjanaḥ prajñaptimanupatitaḥ,",
  "SA14kamvchtu:2307": "na tvatrātmā vā ātmīyaṃ vā /",
  "SA14kamvchtu:2308": "\" anena sarvadharmeṣu pudgalanairātmkṣāntiḥ sandarśitā /",
  "SA14kamvchtu:2309": "anutpattikeṣu ityanena dharmanairātmakṣāntinirdiṣṭā /",
  "SA14kamvchtu:2310": "yadi bhāvānāmutpādo bhaved, ahetuko vā bhavet, sahetuko vā /",
  "SA14kamvchtu:2311": "sahetuke 'pi nityahetuko vā anityahetuko veti vikaladvayam /",
  "SA14kamvchtu:2312": "tatra na tāvat [Vajraṭ_212] prathamo vikalpaḥ kādācitkatvapratīteḥ /",
  "SA14kamvchtu:2313": "nirapekṣasya sadasadavasthāsamatvena sarvatra nirviśiṣṭatvāt nityaṃ sattvamasattvaṃ vā syāt /",
  "SA14kamvchtu:2314": "ataśca kādācitkatvasambhavād dvitīyo 'pi pakṣastāvanna yujyate /",
  "SA14kamvchtu:2315": "nityasya itaraiḥ sahakāribhistāvanna kaścit sāmarthyaviśeṣaḥ kriyate /",
  "SA14kamvchtu:2316": "kutracidapyanapekṣaḥ san kimiva krameṇa kāryamutpādayenna yugapaditi /",
  "SA14kamvchtu:2317": "kāraṇe 'vikāle na kādācitkakāryatirodhānaṃ yujyate /",
  "SA14kamvchtu:2318": "kathaṃ krameṇotpādaḥ syāditi /",
  "SA14kamvchtu:2319": "ye svahetuṃ bhāvānāṃ vadanti, te 'pyarthato 'bhāvādevabhyupagacchanti /",
  "SA14kamvchtu:2320": "svabhāve siddhe heturapi syānna tvasiddhe, sarvasāmarthyavirahalakṣaṇatvāttasya /",
  "SA14kamvchtu:2321": "svābhave siddhe tasyāhetukasiddhirevābhyupagatā syāt,",
  "SA14kamvchtu:2322": "taditarānyahetau cānabhīṣṭe kathaṃ na nirhetukaḥ syāt /",
  "SA14kamvchtu:2323": "na bhāvaḥ svabhāvād bhinnaḥ /",
  "SA14kamvchtu:2324": "ataḥ sidhyati tatsiddhe, (phalataḥ) ahetuka eva syāt /",
  "SA14kamvchtu:2325": "anyathā tatsiddhe 'pyasiddhatvāt kathaṃ tadabhinnasvabhāvatvam /",
  "SA14kamvchtu:2326": "tato yo 'hetuvādī pakṣo nirastaḥ, sa atrāpi tulyaḥ /",
  "SA14kamvchtu:2327": "na tāvad yujyate tṛtīyapakṣo 'pi samānāsamānakālayoḥ kāraṇatvavirodhāt /",
  "SA14kamvchtu:2328": "tathā hi, hetau sati sa phalena (kāryeṇa)",
  "SA14kamvchtu:2329": "samānakālo vā bhaved bhinnakālo vā?",
  "SA14kamvchtu:2330": "na tāvat samānakālāt, svayaprāptātmasvabhāvasya sarvasāmarthyaśūnyatvāt kutrāpi phale yogābhāvāt /",
  "SA14kamvchtu:2331": "ātmasvabhāve ca (prāpte) tatsvabhāvavat phalasyāpi tatsamānakālabhāvitayā ātmasvabhāvatvameva /",
  "SA14kamvchtu:2332": "na tatra phalaṃ yujyate /",
  "SA14kamvchtu:2333": "[Vajraṭ_213]",
  "SA14kamvchtu:2334": "bhinnakāle 'pi tāvat taditarakālavyavadhānena vā bhaved, yathāvaibhāṣikairvipākaheturiṣyate, tathā /",
  "SA14kamvchtu:2335": "athavā avyavadhānena vā bhaved,",
  "SA14kamvchtu:2336": "yathāsautrāntikaiḥ kāryakāraṇayorutpādavināśau 'tulādaṇḍonnāmāvanāmavad'; ucyete tathā syāditi?",
  "SA14kamvchtu:2337": "tatra taditarakālavyavadhānena phalotpāde sati vināśādevotpādaḥ abhyupagamyeta,",
  "SA14kamvchtu:2338": "sarvasāmarthyavirahitatvāttasya vināśasya na yujyate hetubhāvatvam,",
  "SA14kamvchtu:2339": "anyathā akārakasya vinaṣṭavastuno vināśāt kathaṃ (utpādaḥ) bhavet /",
  "SA14kamvchtu:2340": "avyavadhāneneti pakṣe 'pi yadi sarvātmanā avyabahitastadā tadeva samakālatvaṃ syāt /",
  "SA14kamvchtu:2341": "niravayavayordvayorvastunoḥ sarvātmanā avyavahitatve ekakālatvātiriktā nānyā gatiḥ /",
  "SA14kamvchtu:2342": "tasmāt sarvātmanā avyavahite sati pūrvaṃ yathā aṇumātrakam (iti prasaktam)",
  "SA14kamvchtu:2343": ", tathaiva kalpasyāpi kṣaṇamātrakatvaṃ durnivāram /",
  "SA14kamvchtu:2344": "ekadeśena cāvyavahite sāvayavatvaṃ prasajyate, ataḥ paramārthataḥ sarve bhāvā anutpannā eva /",
  "SA14kamvchtu:2345": "avicāraramaṇīyā mithyātvenotpannā iva pratīyanta eva, yathā bhrāntijñāne pratibhāsasvabhāvāḥ /",
  "SA14kamvchtu:2346": "(yadi)",
  "SA14kamvchtu:2347": "na syāt prasiddhamātraṃ pramāṇaṃ (tadā)",
  "SA14kamvchtu:2348": "'kāryakāraṇayorāgopālaṃ prasiddhatvānna yujyate vimarśaḥ iti vādaḥ kathaṃ yujyeta,",
  "SA14kamvchtu:2349": "prasiddhasya rūpādeḥ pramāṇataḥ viśīrṇatvāt /",
  "SA14kamvchtu:2350": "tasmāduktaṃ bhagavatā candrapradīpasūtre (samādhirājasūtram)-",
  "SA14kamvchtu:2351": "na cakṣu pramāṇaṃ na śrotragrāṇaṃ na jihvā pramāṇaṃ na kāyacittam /",
  "SA14kamvchtu:2352": "pramāṇaṃ yadyeta bhaveyurindriyāḥ kasyāryamārgeṇa bhavet kāryam //",
  "SA14kamvchtu:2353": "[Vajraṭ_214]",
  "SA14kamvchtu:2354": "yasmādime indriya apramāṇā jadā svabhāvena avyākṛtaśca /",
  "SA14kamvchtu:2355": "tasmād ya nirvāṇapathaiva ārthikaḥ sa āryamārgeṇa karotu kāryam //",
  "SA14kamvchtu:2356": "yatpratyakṣalakṣaṇamāhurācāryāstacca pratyakṣaṃ saṃvṛtitaḥ, paramārthe 'vatāraṇāya draṣṭavyam /",
  "SA14kamvchtu:2357": "na ca saṃvṛtau na samānaparyanuyogaḥ, tatastasya saṃvṛtāvuktatvānna parīkṣaṇaṃ kṣamate /",
  "SA14kamvchtu:2358": "ato bhagavatā śālistambādiṣu bhāvānāṃ svaparodayo niṣiddhaḥ /",
  "SA14kamvchtu:2359": "tathoktam āryalaṅkāvatāre-",
  "SA14kamvchtu:2360": "\"sadasatorutpattivirahitatvānmahāmate, sarvadharmā anutpannāḥ /\"",
  "SA14kamvchtu:2361": "vistṛtaprajñāpāramitāsuṃ coktam- \"subhūte, na kaścid dharma utpannaḥ, sā (api)",
  "SA14kamvchtu:2362": "anutpannā\" tatra yā prajñā, sānutpattikadharmakṣāntirityucyate /",
  "SA14kamvchtu:2363": "tathoktaṃ ratnākaranāma(mahāyāna) sūtre-",
  "SA14kamvchtu:2364": "sva eva yadā nāsti paro hetuḥ kathaṃ bhavet /",
  "SA14kamvchtu:2365": "svābhāvāt kathamutpādaḥ parasmāt sugato 'vadat //",
  "SA14kamvchtu:2366": "api ca,",
  "SA14kamvchtu:2367": "bhāvā jāyanti saṃvṛtyā paramārthe 'svabhāvakāḥ /",
  "SA14kamvchtu:2368": "yadyetat sarvaṃ parikalpitasvabhāvamadhikṛtyoktamiti cet?",
  "SA14kamvchtu:2369": "na, sarvasvabhāvānāṃ pramāṇato nirākṛtatvāt /",
  "SA14kamvchtu:2370": "anenāparo 'lpakuśalamūlo 'pi (jano yadā)",
  "SA14kamvchtu:2371": "saṃsāraduḥkhaṃ nānubhavati, (tadā)",
  "SA14kamvchtu:2372": "anutpattikadharmakṣāntiprāptatvāt mahājñānālokodayā labdhānuttarapuṇyaskandhā bodhisattvāḥ kathaṃ saṃsāraduḥkham anubhaveyurityevamāveditam /",
  "SA14kamvchtu:2373": "[Vajraṭ_215]",
  "SA14kamvchtu:2374": "dvividho hi saṃsāraduḥkhasyānubhavaḥ- kāyiko daurmanasyalakṣaṇaśca /",
  "SA14kamvchtu:2375": "tatra pūrvakastu pāpakarmaṇaḥ phalam, aparastu mohajaḥ, viparyastajñānasambhūta eva /",
  "SA14kamvchtu:2376": "tatrānutpanneṣu dharmeṣu kṣāntiprāptyā bodhisattveṣu nāstyubhayavidho duḥkhahetuḥ, pāpaṃ mohaśceti /",
  "SA14kamvchtu:2377": "akāraṇānna sambhavati duḥkhasparśavihāraḥ /",
  "SA14kamvchtu:2378": "anena kathaṃ bodhisattvena pratipattavyamiti deśitam /",
  "SA14kamvchtu:2379": "utpāditabahutarapuṇyaskandhā rūpāvacarādisattvā iva kiṃ (te)",
  "SA14kamvchtu:2380": "saṃsāra eva na bhavanti?",
  "SA14kamvchtu:2381": "kathaṃ vā bahutarapuṇyaskandhotpādamātreṇa saṃsāre 'pratiṣṭhitatvaṃ sandarśitamityāśaṅkya punaḥ subhūte ityādyāha /",
  "SA14kamvchtu:2382": "anena tāvad utpannapuṇyaskandhe 'pi teṣāṃ mithyābhiniveśena puṇyaskandhaparigrahasya sarvasaṃkleśamūlaviparyāsasyāprahīṇatvam, ataḥ (te)",
  "SA14kamvchtu:2383": "viśiṣṭagatiṃ prāptā api saṃsāre vyavasthāpyante,",
  "SA14kamvchtu:2384": "bodhisattvānāṃ tu anutpattikadharmakṣāntiprāpteḥ puṇyaskandheṣu nāsti satyābhiniveśaḥ,",
  "SA14kamvchtu:2385": "atasteṣāṃ sarvasaṃkleśamūlasaṃmohasya prahīṇatvānna saṃsāre 'vasthānabhityevaṃ nirdiśyate /",
  "SA14kamvchtu:2386": "paravikalpanirākaraṇārthamāryasubhūtiraviditābhiprāya iva nanu parigrahītavyaḥ iti viparītamabhyadhāt /",
  "SA14kamvchtu:2387": "tadayamāśayaḥ- tattatsūtreṣu bhagavatā 'bodhisattvaḥ puṇyaskandhaṃ parigṛhṇāti'; ityuktam /",
  "SA14kamvchtu:2388": "atra na parigrahītavyaḥ iti vacanena kathaṃ na virodha iti?",
  "SA14kamvchtu:2389": "bhagavānapi yenābhiprāyeṇoktavān tadubhayamapi darśayitumāha- parigrahītavyaḥ iti /",
  "SA14kamvchtu:2390": "parigrahīta iti yadāha tattu parigrahalakṣaṇanaya upasaṃhāralakṣaṇaḥ /",
  "SA14kamvchtu:2391": "viparītagrāhakalakṣaṇanirākaraṇena nātra virodhaḥ /",
  "SA14kamvchtu:2392": "vitathamārgagrāhakatvaṃ viparitagrahaṇamityanena tadvikalpaprahaṇāccittapragrahaṇaṃ darśitam /",
  "SA14kamvchtu:2393": "yaśca khalu- [Vajraṭ_216] punaḥ subhūte,",
  "SA14kamvchtu:2394": "kulaputro vā kuladuhitā vā prārabhya audāryamuktam,",
  "SA14kamvchtu:2395": "avaśiṣṭapūrvabhāgairgāmbhīryaṃ nirdiṣṭam /",
  "SA14kamvchtu:2396": "etena sakalena sthānena śāśvatocchedāntaṃ parihṛtya madhyamamārgo deśitaḥ,",
  "SA14kamvchtu:2397": "nirdiṣṭaṃ ca saṃsāre nirvāṇe cāpratiṣṭhitatvam /",
  "SA14kamvchtu:2398": "7. prasthiti-pariśuddhiḥ",
  "SA14kamvchtu:2399": "prasthitiḥ pariśuddhirucyate /",
  "SA14kamvchtu:2400": "trividhastasyāḥ prabhedaḥ- 1. īryāpathena prasthitiḥ,",
  "SA14kamvchtu:2401": "2. sattvabhājanalokādhipatyena prasthitiḥ,",
  "SA14kamvchtu:2402": "3. asaṃkleśena prasthitiśca /",
  "SA14kamvchtu:2403": "1. īryāpathena prasthitiḥ",
  "SA14kamvchtu:2404": "tatra yadi buddho draṣṭavyo dharmakāyena,",
  "SA14kamvchtu:2405": "na tu rūpakāyena,",
  "SA14kamvchtu:2406_0": "tadā bhagavataścaturīryāpathena janmābhiniṣkramaṇādinā cāgamaprasiddhena kathaṃ na",
  "SA14kamvchtu:2406_1": "virodha iti yo manyate tadarthaṃ prasthānasampada īryāpathena prasthitimadhikṛtya",
  "SA14kamvchtu:2406_2": "api tu khalu punaḥ subhūte yaḥ kaścid ityādyāha /",
  "SA14kamvchtu:2407": "gacchati vā āgacchati vā ityetaddvayena caṅkramaṇam,",
  "SA14kamvchtu:2408": "tiṣṭhati ityādibhiḥ krameṇāvaśiṣṭā īryāpathā uktāḥ /",
  "SA14kamvchtu:2409": "īryāpathapirdeśastūpalakṣaṇamātram tena janmādīnāmapyatra nirdeśo draṣṭavyaḥ /",
  "SA14kamvchtu:2410": "bhagavata āgamena paridīpitānāmīryāpathādīnāṃ yaḥ samyaktayā śabdaśo 'bhiniveśastāsya viparītābhiniveśānna jānāti tathāgatena bhāṣitasyārtham /",
  "SA14kamvchtu:2411": "[Vajraṭ_217]",
  "SA14kamvchtu:2412": "na ca bhagavān rūpakāyena prabhāvitaḥ,",
  "SA14kamvchtu:2413": "asau tu jñānapariśuddhaḥ,",
  "SA14kamvchtu:2414": "tasyāmūrtatvājjñānasya saṃvṛtāvapi gatyādayo na sambhavanti /",
  "SA14kamvchtu:2415": "gatyādayastu rūpaskandhasya sthānaviśeṣaprabhāvitatvāt /",
  "SA14kamvchtu:2416": "te ca bhagavato nirmāṇakāyamāśrityoktāḥ,",
  "SA14kamvchtu:2417": "na ca jñānakāyamāśritya,",
  "SA14kamvchtu:2418": "tatra saṃvṛtitaḥ paramārthato vā gatyādīnāmasambhavāt /",
  "SA14kamvchtu:2419": "tasmād evaṃvidhāyāṃ īryāpathaprasthitau bodhisattvena chandapraṇidhānābhyāṃ sthātavyamiti sandarśitam /",
  "SA14kamvchtu:2420": "yadi tathāgate gatyādayo na saṃvidyante (tarhi)",
  "SA14kamvchtu:2421": "kathaṃ tathāgataḥ iti gatyā prabhāvita ivocyata iti cittāśayaṃ vitarkyāha- tatkasya hetoḥ? iti /",
  "SA14kamvchtu:2422": "na me sa bhāṣitasyārthamājānāti ityanena yojanīyam /",
  "SA14kamvchtu:2423": "atrottarārthaṃ tathāgataḥ ityādyāha /",
  "SA14kamvchtu:2424": "evamabhipreyate- vyapadeśo 'yaṃ na gatyā prabhāvitaḥ,",
  "SA14kamvchtu:2425": "api tu adhigamena prabhāvitaḥ gataḥ ityasyādhigatyarthatvāt /",
  "SA14kamvchtu:2426": "vastutattvaṃ yathāsthitiḥ, tathaivādhigamyate, adhigatatvāt tathāgataḥ /",
  "SA14kamvchtu:2427": "athavā pūrvakairbuddhairyathā vastutattvamadhigatamaviparyayeṇa tathaivānenāpyadhigatamityadhigatatvāt tathāgataḥ /",
  "SA14kamvchtu:2428": "sa ca tathyasaṃvṛtau jñānakāyatvena yujyate, na cānyatrāvikalpitatvāt /",
  "SA14kamvchtu:2429": "tacca gamanādi kvacit saṃvṛtāvapi na sambhavati, amūrtatvāt /",
  "SA14kamvchtu:2430": "paramārthe tu na sambhavatitarām, anutpannatvāt /",
  "SA14kamvchtu:2431": "tataḥ sa vastusvabhāvādhigatyā samastalokasya jyeṣṭhatvāt pūjanīyatvāt arhan ityucyate,",
  "SA14kamvchtu:2432": "samyagavabuddhatvāt samyaksambuddhaḥ ityucyate,",
  "SA14kamvchtu:2433": "anyathātvena jaḍasvabhāvena rūpakāyastu tathā nocyata iti bhāvaḥ /",
  "SA14kamvchtu:2434": "anena yogasamāpattiḥ cittapragrahaśca sandarśitaḥ /",
  "SA14kamvchtu:2435": "anena tāvat sakalasthānena gāmbhīryaṃ nirdiṣṭam /",
  "SA14kamvchtu:2436": "saṃvṛtau tathāgatasya nirmāṇakāyamāśritya anantalokadhātuṣu apratihatagamanādipradarśanena ādāryamapi pradarśitam /",
  "SA14kamvchtu:2437": "[Vajraṭ_218]",
  "SA14kamvchtu:2438": "2. (a) bhājanalokādhipatyena prasthitiḥ",
  "SA14kamvchtu:2439": "yastathāgatasya nirmitarūpakāyaḥ,",
  "SA14kamvchtu:2440": "yaśca manomayakāyaḥ,",
  "SA14kamvchtu:2441": "tasyāpi ekānekasvabhāvavisaṃyogānmāyānirmitabuddhavat mṛṣātvaṃ darśayituṃ bhājanasattvalokabhāvavigamāt prasthitimadhikṛtya yaśca khalu punaḥ subhūte ityādyāha /",
  "SA14kamvchtu:2442": "pūrvaṃ tvadhimukticaryābhūmau bodhisattvasyābhāvo darśitaḥ,",
  "SA14kamvchtu:2443": "samprati buddhabhūmau bhagavataḥ prasthitidarśanānna punaruktiḥ /",
  "SA14kamvchtu:2444": "atra punadvividhenopāyena ekānekasvabhāvaviyogāvabodhānnairātmyaṃ darśitam /",
  "SA14kamvchtu:2445": "tadyathāpi nāma maṣiṃ kuryāt....... paramāṇusañcayaḥ ityanena ekānekasvabhāvaviyogāvagamena tanukaraṇopāyo darśitaḥ /",
  "SA14kamvchtu:2446": "atrāpi pūrvavad vyākhyānaṃ (veditavyam) /",
  "SA14kamvchtu:2447": "nanu digbhāgabhedena paramāṇavo 'siddhā (tadā)",
  "SA14kamvchtu:2448": "kathaṃ te sañcitāḥ? iti sañcintya tatkasya hetoḥ? ityāśaṅkyottaramāha (pariharannāha)",
  "SA14kamvchtu:2449": "saced bhagavan iti vijñaya ekatvagrāhakanivṛttyupāyārthameva paramāṇuprabhedena (yaḥ)",
  "SA14kamvchtu:2450": "sañcayaḥ sa ukto na tu paramārthato 'navasthitatvāt,",
  "SA14kamvchtu:2451": "anyathā paramāṇusañcayaḥ sarvatra pratyakṣatvena prasiddhyeta /",
  "SA14kamvchtu:2452": "tasmāt na bhagavānavakṣyat paramāṇusañcaya iti abhāṣite 'pyevamākhyātatvāt /",
  "SA14kamvchtu:2453": "anena tathāgatasya rūpābhāvatvena tādṛśyāṃ sthitau chanda-praṇidhānābhyāṃ sthātavyamiti deśitam /",
  "SA14kamvchtu:2454": "yadi na syāt sañcayaḥ (tadā)",
  "SA14kamvchtu:2455": "api nu bahuḥ sa paramāṇusañcayo bhavet?",
  "SA14kamvchtu:2456": "iti kasmād bhagavānavakṣyadityāśayaṃ viditvā tatkasya hetoḥ? ityāha /",
  "SA14kamvchtu:2457": "asañcayaḥ saḥ iti pūrvottarādidigbhāgabhedena avasthitānāṃ teṣāṃ paramāṇūnāṃ svabhāvenāsiddhatvānna yujyate tattvataḥ sañcayaḥ /",
  "SA14kamvchtu:2458": "ekatvagrāhanirākaraṇāyaiva [Vajraṭ_219] bhāṣitam tenocyate paramāṇusañcaya iti /",
  "SA14kamvchtu:2459": "asati ca digbhāgabhede paramāṇavaḥ paramāṇvantaraiḥ pūrvāparordhvādhodigbhāgabhedena parivṛtā na syuḥ,",
  "SA14kamvchtu:2460": "tato na bhavedupacayaścittacaittādivat /",
  "SA14kamvchtu:2461": "bhāga eva bhavati paramāṇurityapi kathanaṃ na yujyate, tatrāpi tarkasāmyāt /",
  "SA14kamvchtu:2462": "evaṃbhūteniṣṭhito 'pi na yujyate /",
  "SA14kamvchtu:2463": "aniṣṭhitāḥ paramāṇavaḥ svabhāvena tarhi tvayā kiṃ sādhyate?",
  "SA14kamvchtu:2464": "aniṣṭhitasvabhāve bhāvo na sidhyati, tataḥ siddhamasmākaṃ matamiti /",
  "SA14kamvchtu:2465": "anekasvabhāvatvamaṇūnāṃ yadṛcchayāpi nocyate, (tadā)",
  "SA14kamvchtu:2466": "aniṣṭhite paramāṇau (anekasvabhāvatvaṃ)",
  "SA14kamvchtu:2467": "kathamupapadyeteti mayoktam /",
  "SA14kamvchtu:2468": "ye paramāṇavastvayā niravayavatvena vyavasthāpyante teṣāṃ pūrvottarādidigbhedābhyupetatvāt digbhāgabhedenābhyupagamyante,",
  "SA14kamvchtu:2469": "tena sāvayavāḥ [te] prasajyante /",
  "SA14kamvchtu:2470": "tataḥ prasaṅgasiddho hetorāśrayāsiddhiḥ,",
  "SA14kamvchtu:2471": "na ca kevalaṃ cittacaitasikābhyāmanaikāntikāḥ,",
  "SA14kamvchtu:2472": "amūrtatvātte na dikṣvavasthitāḥ,",
  "SA14kamvchtu:2473": "pūrvottarādidigbhirapi nāvatiṣṭhante /",
  "SA14kamvchtu:2474": "tenoktam-",
  "SA14kamvchtu:2475": "[Vajraṭ_220]",
  "SA14kamvchtu:2476": "na rūpe naiva netre ca tayormadhye 'pi na sthitaḥ /",
  "SA14kamvchtu:2477": "yatra sthito bhavettatra na sannaiva hi cāpyasat //",
  "SA14kamvchtu:2478": "alaṃ prasaṅgeneti /",
  "SA14kamvchtu:2479": "anena tvanekasvabhāvarāhityamavagamya nirābhāsopāyasandarśanena yogasamāpattiścittaprahaśceti nirdiṣṭam /",
  "SA14kamvchtu:2480": "bahuḥ sa paramāṇusañcayo bhavet ityanenaudāryaṃ cābhihitam, avaśeṣeṇa tu gāmbhīryam /",
  "SA14kamvchtu:2481": "(ba) sattvalokādhipatyena prasthitiḥ",
  "SA14kamvchtu:2482": "samprati sattvalokābhāvaprasthitimadhikṛtya bhāṣitastrisāhasramahāsāhasro lokadhāturiti saḥ ityādyāha /",
  "SA14kamvchtu:2483": "bhājanalokasya pūrvamuktatvādatra lokadhātustāvat sattvalokatveneṣṭaḥ /",
  "SA14kamvchtu:2484": "ubhayatra trisāhasramahāsāhasrābhidhānena tāvadanantalokadhāturupalakṣyate /",
  "SA14kamvchtu:2485": "ata eva adhātuḥ sa tathāgatena bhāṣitaḥ iti pañcaskandhātmakaḥ sa sattvaloko 'pyekānekasvabhāvavirahitaḥ pūrvavaduktaḥ /",
  "SA14kamvchtu:2486": "anena tathāgatasya tathāvidhāyāṃ sattvalokābhāvaprasthitau bodhisattvena chandapraṇidhānābhyāṃ sthātavyamiti nirdiṣṭam /",
  "SA14kamvchtu:2487": "nirābhāsena tu yogasamāpattiriyaṃ kathaṃ pratipattavyetyapi sandarśitam /",
  "SA14kamvchtu:2488": "idānīṃ cittaṃ kathaṃ pragrahītavyamiti darśayituṃ tatkasya hetoḥ? iti pṛṣṭavān /",
  "SA14kamvchtu:2489": "'adhātuḥ sa tathāgatena bhāṣita'; ityanena yojanīyam /",
  "SA14kamvchtu:2490": "uttarārthaṃ saced bhagavan ityādyāha /",
  "SA14kamvchtu:2491": "yadi sattvaloko yathāprasiddhastathā paramārthataḥ syāt sthūlaikasvabhāvastadā tathāgatena yathāsthiti vastutattvamadhigatamiti sa eva [Vajraṭ_221] piṇḍagrāhaḥ syāt /",
  "SA14kamvchtu:2492": "skandheṣu piṇḍagrāha evātmagrahaṇahetuḥ,",
  "SA14kamvchtu:2493": "sa eva ca tathāgatasya piṇḍagrāho 'tigāḍhataraḥ syāt,",
  "SA14kamvchtu:2494": "tadaprahāṇaṃ cābhipretaṃ bhavet /",
  "SA14kamvchtu:2495": "na tvevam,",
  "SA14kamvchtu:2496": "ata evānyatra yo bālajanebhyaḥ piṇḍagrāha ātmagrāhasya hetutvena bhagavatā bhāṣitaḥ sa paramārthato 'grāhya eva /",
  "SA14kamvchtu:2497": "grāhye hi piṇḍe ekānekasvabhāvasya kasyacidabhāvāt /",
  "SA14kamvchtu:2498": "bālajanaprasiddho bhāvaḥ kevalaṃ saṃvṛtita uktaḥ /",
  "SA14kamvchtu:2499": "tenocyate piṇḍagrāha iti /",
  "SA14kamvchtu:2500": "tadarthasādhanāyaivaṃ bhagavān piṇḍagrāasyārthamuktavān /",
  "SA14kamvchtu:2501": "kimucyata iti cet? vyavahāre piṇḍagrāha iti paramārthe 'bhāvāt sa dharmastvanabhilāpya ityuktavān /",
  "SA14kamvchtu:2502": "yadyevaṃ grāhyaḥ piṇḍo na syāt tadā tatra grāhakasyāpyabhāvāt kathaṃ vyavahāre piṇḍagrāha iti vicintyāha- sa ca bālapṛthajanairudgṛhītaḥ iti /",
  "SA14kamvchtu:2503": "bālāstu bhrāntivaśādasantamapi sadbhūtamiva gṛhaṇanti /",
  "SA14kamvchtu:2504": "tadāśayavaśena vyavahāraḥ prajñapyate, (ato) na virodha ityabhiprāyaḥ /",
  "SA14kamvchtu:2505": "tasmāt te bālā ityucyante, anyathā yathāvastu vyavahāraprajñaptau kathaṃ te bālāḥ syuḥ?",
  "SA14kamvchtu:2506": "uktamatra kathaṃ cittaṃ pragrahītavyamiti /",
  "SA14kamvchtu:2507": "gāmbhīryamaudāryamapi cātra pūrvavad yojanīyam /",
  "SA14kamvchtu:2508": "anena yadā sarve bhāvāḥ paramārthataḥ svabhāvaśūnyāstadā rūpakāyaḥ jñānakāyaśca kathaṃ bhavet paramārthataḥ sasvabhāvaḥ,",
  "SA14kamvchtu:2509": "mūlasattvasyābhāvāditi deśitam /",
  "SA14kamvchtu:2510": "samprati yo hi kaścit subhūte ityādinā sarvasthāneṣu yogasamāpatteḥ kenopāyena sarvatra samādheyamiti tat pradarśyate /",
  "SA14kamvchtu:2511": "evamanusandhiḥ- yadi nāsti piṇḍagrāhastadā tanmūlaprabhavāyāḥ satkāyadṛṣṭerevābhāvāt kathaṃ bhagavān pañcasu dṛṣṭiṣu satkāyadṛṣṭimāheti tadarthaṃ yo hi kaścit subhūte ityādyāha /",
  "SA14kamvchtu:2512": "atra kathamavikalpyam,",
  "SA14kamvchtu:2513": "yaścāvikalpakaḥ,",
  "SA14kamvchtu:2514": "yaminnavikalpyam,",
  "SA14kamvchtu:2515": "yenāvikalpakaḥ,",
  "SA14kamvchtu:2516": "yaścāvikalpaḥ,",
  "SA14kamvchtu:2517": "taddarśanena yogasamāpatteḥ samyagupāyo darśito bhavati /",
  "SA14kamvchtu:2518": "[Vajraṭ_222]",
  "SA14kamvchtu:2519": "tatra yo hi kaścit subhūte ityārabhya tenocyate ātmadṛṣṭiḥ etatparyantamanena kathamavikalpyaṃ taduddiṣṭam /",
  "SA14kamvchtu:2520": "kathamiti cet?",
  "SA14kamvchtu:2521": "ukto 'nyairthikairātmā,",
  "SA14kamvchtu:2522": "bhagavatā tu pudgalanairātmyapratipādanādātmaniṣedhārthamāha ātmadṛṣṭiḥ iti tasyāḥ ātmadṛṣṭernirākaraṇena dharmanairātmyaṃ vyavasthāpyate adṛṣṭiḥ sā tathāgatena bhāṣitā ityuktam /",
  "SA14kamvchtu:2523": "tāmātmadṛṣṭiṃ yadi satyato na gṛhṇāti (tadā) evaṃ prayoge bodhisattvo yogasamāpattau pravartate /",
  "SA14kamvchtu:2524": "yasmādavikalpakastasmāt sa tatrāvaraṇopāyaḥ /",
  "SA14kamvchtu:2525": "evaṃ hi subhūtea bodhisattvayānasamprasthitena ityanena yo 'vikalpakaḥ sa paridīpyate /",
  "SA14kamvchtu:2526": "sarvadharmāḥ ityanena yasminnavikalpyam taddarśitam /",
  "SA14kamvchtu:2527": "jñātavyā draṣṭavyā adhimoktavyāḥ ityanena yenāvikalpyaṃ tadabhihitam /",
  "SA14kamvchtu:2528": "kenāvikalpyamitiṃ cet? jñānena darśanena adhimuktyā ca /",
  "SA14kamvchtu:2529": "tatra jñānaṃ śrutamayī prajñā,",
  "SA14kamvchtu:2530": "darśanaṃ cintāyayī prajñā,",
  "SA14kamvchtu:2531": "tayopanidhyānatvād,",
  "SA14kamvchtu:2532": "adhimuktiḥ bhāvanāmayī prajñā,",
  "SA14kamvchtu:2533": "adhyāśayo 'trādhimuktiśabdena vaktumiṣyate /",
  "SA14kamvchtu:2534": "sā tu bhāvanābalena sidhyatīti,",
  "SA14kamvchtu:2535": "ata eva bhāvanamayī prajñā nirvedhabhāgīyāvasthāyāmadhimuktiśabdenoktā /",
  "SA14kamvchtu:2536": "tathā cādhimoktavyā, yathā na pratyupasthāmahe ityanena yo 'vikalpastaṃ darśayati /",
  "SA14kamvchtu:2537": "asaṃjñaiṣā tathāgatena bhāṣitā ityatra hetuḥ parikīrtitaḥ /",
  "SA14kamvchtu:2538": "kasyacit saṃjñeyasya abhāvo 'pi, ekānekasvabhāvaśūnyatvāt paramārthata sā asaṃjñā /",
  "SA14kamvchtu:2539": "saṃvṛtisatyamadhikṛtyānyatra tathāgatena bhāṣitam /",
  "SA14kamvchtu:2540": "tasyā [Vajraṭ_223] mithyārthādhigamāvasthāyāṃ kathaṃ na syādavikalpa ityabhiprāyaḥ /",
  "SA14kamvchtu:2541": "sarvasthāneṣu yogasamāpattyupāyo 'bhihitaḥ /",
  "SA14kamvchtu:2542": "3. asaṃkleśena prasthitiḥ (a) deśanāsaṃkleśaḥ",
  "SA14kamvchtu:2543": "dvidhā tavadasaṅkleśaḥ- deśanāsaṃkleśaḥ, saṃsārāsaṃkleśaśca /",
  "SA14kamvchtu:2544": "tatra yadi nāsti dharmasaṃjñā tadā tathāgatasya sattvebhyo taddharmadeśanāsaṃjñāsamutpāde kathaṃ na bhavet saṃkleśaḥ?",
  "SA14kamvchtu:2545": "kṛpayā sattvārthaṃ yāvatsaṃsārāvasthāne sati dharmasaṃjñayā kathaṃ na syāt saṃkleśaḥ?",
  "SA14kamvchtu:2546": "iti vicintya tayaiva cittasampadā deśanāsaṃkleśaṃ gāthayā ca saṃsārākleśamāvedayitum yaśca khalu punaḥ subhūte ityādyāha /",
  "SA14kamvchtu:2547": "pūrvaṃ prasaṅgāntare lokadhātupraśastipradarśanamanuśaṃsāyāḥ praśaṃsanam,",
  "SA14kamvchtu:2548": "sampratyasaṃkleśādhikāre 'nantalokadhātudeśanayā nocyate anuśaṃseti na punaruktiḥ /",
  "SA14kamvchtu:2549": "atrāpi yuktistu prāgvad vaktavyā /",
  "SA14kamvchtu:2550": "udgṛhya iti svadhyāye 'dhītam,",
  "SA14kamvchtu:2551": "dhārayet iti padam,",
  "SA14kamvchtu:2552": "vācayet iti pustakāsikaṃ vācayet,",
  "SA14kamvchtu:2553": "paryavāpnuyāt iti tvarthagrahaṇamityarthaḥ /",
  "SA14kamvchtu:2554": "anena yamānmahārtho 'yaṃ dharmastasmādbodhisattvenaivaṃvidhāyāṃ mahārthadharmadeśanāyāmavaśyameva chanda-praṇidhānābhyāṃ sthātavyaṃ tatparidīpitam /",
  "SA14kamvchtu:2555": "bhāṣyamāṇāyāmapi kathaṃ na syātsaṃkleśa ityetaddarśayituṃ kathaṃ na samprakāśayet ityāha /",
  "SA14kamvchtu:2556": "ayamabhiprāyaḥ- paramārthato 'nutpannatvenabhilāpyatvena deśitatve 'pi sarvadharmāṇām,",
  "SA14kamvchtu:2557": "te dharmā anabhilāpyasvabhāvena nocyate /",
  "SA14kamvchtu:2558": "evamuktam- yathā vineyajanāstathā sarve dharmā ādito 'nutpannatvādanabhilāpyāḥ [Vajraṭ_224] tasmānna te kenāpi vyapadeśyā ityevaṃ darśyata iti /",
  "SA14kamvchtu:2559": "tathā sati asaṃkleśena deśanā, aviparītārthatvāt /",
  "SA14kamvchtu:2560": "anyathā saṃkliṣṭā syād viparītadeśanatvāt /",
  "SA14kamvchtu:2561": "ata eva tathāgato dharmadeśanākāle viśuddhalokajñāne prasthitaḥ,",
  "SA14kamvchtu:2562": "ato dharmasaṃjñābhāsasamudbhave 'pi tattvato 'bhiniveśābhāvāt saṃkleśadoṣābhāvaḥ /",
  "SA14kamvchtu:2563": "anena yogasamāpattiḥ, cittapragrahaḥ gāmbhīryañca nirdiṣṭam, pūrveṇa tāvadaudāryam /",
  "SA14kamvchtu:2564": "[ba] saṃsārāsaṃkleśaḥ",
  "SA14kamvchtu:2565": "sāmprataṃ nikhilaprajñāpāramitākāyaṃ vyavasthāpya gāthayā saṃsārāsaṃkleśo deśyate /",
  "SA14kamvchtu:2566": "anayā gāthayā catvāri saṃskṛtalakṣaṇāni paridīpitāni /",
  "SA14kamvchtu:2567": "(tāni tāvat)",
  "SA14kamvchtu:2568": "svabhāvalakṣaṇam, viṣayarasāsvādanalakṣaṇam, ādīnavānvayalakṣaṇam, niryāṇānvayalakṣaṇaṃ ceti /",
  "SA14kamvchtu:2569": "tatra pañcaskandhātmakānāṃ bhāvānāṃ yathāpratīti pratītyasamutpādastāvad hetupratyayasaṃgṛhitatvāt saṃskṛtaṃ ityucyate /",
  "SA14kamvchtu:2570": "eteṣāṃ sarveṣāṃ svabhāvaḥ tārakāḥ iva draṣṭavyaḥ /",
  "SA14kamvchtu:2571": "rātrau yathā tārakā avabhāsante,",
  "SA14kamvchtu:2572": "na tu divase,",
  "SA14kamvchtu:2573": "tathaiva saṃskṛtā api avidyājñānāndhakāre sati pratibhāsante,",
  "SA14kamvchtu:2574": "jñānasūryāloke sati nāvabhāsante, ataḥ (te)",
  "SA14kamvchtu:2575": "tārakasvabhāvā iva draṣṭavyāḥ /",
  "SA14kamvchtu:2576": "pudgaladharmadṛṣṭayabhiniveśātmakāḥ saṃskṛtāstu mithyāpratītihetutvāt timiravajjñātavyāḥ /",
  "SA14kamvchtu:2577": "vijñānalakṣaṇaṃ ca karmavartikaṃ tṛṣṇāsnehaṃ cāśritya prajvalanād dāpa iva draṣṭavyam,",
  "SA14kamvchtu:2578": "evametannidarśanena saṃskṛtasvabhāvalakṣaṇaṃ paridīpitam /",
  "SA14kamvchtu:2579": "māyopamayā viṣayarasāsvādanalakṣaṇaṃ nirdiśyate, vitathāvabhāsamānatvāt /",
  "SA14kamvchtu:2580": "tatrādīnavānvayalakṣaṇaṃ saṃskṛtasvabhāvaṃ dvividham- anityānvayaḥ duḥkhānvayaśca /",
  "SA14kamvchtu:2581": "avaśyāyopamayā anityatānvayaḥ pradarśyate, na ciraṃ sthitatvāt /",
  "SA14kamvchtu:2582": "budbudopamayā tāvad [Vajraṭ_225] duḥkhatānvayaḥ pradarśyate,",
  "SA14kamvchtu:2583": "vedanā budbudopamā iti,",
  "SA14kamvchtu:2584": "yā kācid vedanā seha duḥkhamiti bhāṣitatvāt /",
  "SA14kamvchtu:2585": "trividhaiḥ dukhaiḥ sarvā vedanā duḥkhā veditavyā /",
  "SA14kamvchtu:2586": "tatra duḥkhavedanā tāvad duḥkhaduḥkham,",
  "SA14kamvchtu:2587": "tatsahitā ye saṃskārāste 'pi tadanurūpatayā duḥkhameva;",
  "SA14kamvchtu:2588": "sukhāvedanā tāvad vipariṇāmaduḥkhena duḥkham,",
  "SA14kamvchtu:2589": "tatsahitā ye dharmāste 'pi tadanurūpatayā duḥkham,",
  "SA14kamvchtu:2590": "na duḥkhā na sukhā vedanā,",
  "SA14kamvchtu:2591": "tatsahitāni vastūni ca saṃskāraduḥkham,",
  "SA14kamvchtu:2592": "utpādabhaṅgalakṣaṇatvena tāni duḥkham /",
  "SA14kamvchtu:2593": "evaṃ sarvaṃ saṃskṛtaṃ duḥkhānvitaṃ draṣṭavyam /",
  "SA14kamvchtu:2594": "tatra niryāṇānvayalakṣaṇaṃ tāvat pudgaladharmaśūnyatānvayam,",
  "SA14kamvchtu:2595": "tadālambananirvṛtatvādbhagavatā khalu dvividhaṃniryāṇālambanamuktam /",
  "SA14kamvchtu:2596": "āryasamādhirājasūtrecāpyuktam :",
  "SA14kamvchtu:2597": "nairātmyadharmān yadi pratyavekṣate",
  "SA14kamvchtu:2598": "tān pratyavekṣya yadi bhāvayeta /",
  "SA14kamvchtu:2599": "sa heturnirvāṇaphalasya prāptaye",
  "SA14kamvchtu:2600": "yo anyaheturna sa bhoti śāntaye //",
  "SA14kamvchtu:2601": "dvividhanairātmyasamprayuktāḥ sarvasaṃskṛtāḥ,",
  "SA14kamvchtu:2602": "tathā hi- atīta-pratyutpanna-anāgatabhedena trividhāḥ saṃskṛtāḥ /",
  "SA14kamvchtu:2603": "tatra ye tāvadatītāste smṛtimātrāvasthitā ato niḥsvabhāvatvena,",
  "SA14kamvchtu:2604": "dharma-pudgalatayā śūnyāḥ ātmanānadhiṣṭhitatvāt,",
  "SA14kamvchtu:2605": "tataśca svapnaupamyena dvividhanairātmyānvayāste vyapadiṣṭāḥ /",
  "SA14kamvchtu:2606": "pratyupannā vidyudaupamyena ekānekasvabhāvarahitāḥ agrāhyasvabhāvatvaditi tenānvitā vyapadiṣṭāḥ /",
  "SA14kamvchtu:2607": "[Vajraṭ_226] anāgatāstāvadalabdhasvabhāvāḥ,",
  "SA14kamvchtu:2608": "abhraupamyena ākāśasamacitte tadbījadauṣṭhulyena janitatvāditi nairātmyadvayaṃ tāvaddeśitam /",
  "SA14kamvchtu:2609": "ato 'nena khalu samagreṇātra bodhisattvaiḥ sadā sarvasaṃskṛtasvabhāvamevaṃ vicārya chanda-praṇidhānābhyāṃ sthātavyamiti paridīpitam /",
  "SA14kamvchtu:2610": "niryāṇānvapradarśanena tāvad yogasamāpattiścittapragrahaśca nirdiṣṭaḥ /",
  "SA14kamvchtu:2611": "anena sampūrṇenasthānena gāmbhīryañca vyapadiṣṭam /",
  "SA14kamvchtu:2612": "gāthāyāmasyāṃ tāvadidaṃ paridīpyate- saṃkleśamulaṃ tāvad viparyāsaḥ /",
  "SA14kamvchtu:2613": "ataḥ saṃskṛtasvabhāveṣvanekaśaḥ kenacid vicārayatā manasikurvatā apyevaṃ saṃskāraparijñānādyadā viparyāsābhāvāt na bhavati saṃkleśaṃ (tadā)",
  "SA14kamvchtu:2614": "kathaṃ (nāma)",
  "SA14kamvchtu:2615": "yathāvadaśesavastusvabhāvaparibhāvako vidhūtāśeṣaviparyāsajālastathāgataḥ saṃkliṣṭo bhavet /",
  "SA14kamvchtu:2616": "ata eva samastasaṃskṛtadoṣān avagacchan tathāgataḥ,",
  "SA14kamvchtu:2617": "padmamiva saṃsāradoṣāmbhasānavaliptacittaḥ,",
  "SA14kamvchtu:2618": "pratijñātasamastajagatsamuddharaṇāśayaḥ,",
  "SA14kamvchtu:2619": "saphalakāritraḥ,",
  "SA14kamvchtu:2620": "mahākaruṇānvitacittaḥ,",
  "SA14kamvchtu:2621": "niravadhijagaddhitasukhasādhanābhiprāyeṇa saṃsāracakrasaṃsaraṇaṃ yāvat pratiṣṭhito veditavyaḥ / tathā coktam-",
  "SA14kamvchtu:2622": "kartuṃ loke sukhaṃ śāntau bhave cāpyanadhiṣṭhitaḥ /",
  "SA14kamvchtu:2623": "iti sarvasattvānavalokituṃ bhūmāvasthīyata ityapyuktam /",
  "SA14kamvchtu:2624": "traiyadhvikānāṃ jananī munīnāṃ khyātā yathāśakti mayā tato jagat /",
  "SA14kamvchtu:2625": "vipulena puṇyena viyatsamena vidhūya cāndhyaṃ sugatatvamāpnuyāt //",
  "SA14kamvchtu:2626": "ācāryakamalaśīlena mādhyamikanayena viracitā vistṛtā āryavajracchedikāṭīkā parisamāptā /",
  "SA14kamvchtu:2627": "aṣṭamyāṃ śatābdyāṃ bhāratīyācārya mañjuśrīmitreṇa bhota-locāvā yeśe-demahābhāgena ca bhoṭabhāṣāyāmanūditā /",
  "SA14kamvchtu:2628": "viduṣāṃ vaśaṃvadena ācāryapemātenajinamahādayena bhoṭabhāṣātaḥ saṃskṛtabhāṣāyāṃ punaruddhṛtā sarvasattvahitasukhārtham iti /"
}