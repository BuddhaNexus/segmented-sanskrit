{
  "S04n268:0": "Āryasarvabuddhaviṣayāvatārajñānālokālaṃkāranāma mahāyānasūtram",
  "S04n268:1": "namo buddhāya || 1",
  "S04n268:3": "evam mayā śrutam ekasmin samaye bhagavān rājagṛhe viharati sma ||",
  "S04n268:4": "gṛdhrakūṭe parvvate anantaratnaśikhare |",
  "S04n268:5": "dharmmadhātugarbhe |",
  "S04n268:6": "prāsāde mahatā bhikṣusaṃghena sārddhaṃ pañcaviṅśatibhir bhikṣusahasraiḥ sarvair arhadbhiḥ kṣīṇāśravair niṣkleśair vvaśībhūtaiḥ suvimuktacittaiḥ suvimuktaprajñaiḥ |",
  "S04n268:7": "ājānaiyair mahānāgaiḥ kṛtakṛtyaiḥ kṛtakaraṇīyaiḥ |",
  "S04n268:8": "apahṛtabhārair anuprāptasvakārathaiḥ parikṣīṇabhavasaṃyojanaiḥ samyagājñāsuvimuktacittaiḥ sarvvacetovaśiparamapāramiprāptaiḥ |",
  "S04n268:9": "ājñātakauṇḍinyapramukhaiś cāṣṭaṣaṣṭibhir mahāśrāvakaiḥ |",
  "S04n268:10": "dvāsaptatibhir bodhisatvakoṭīniyutaśatasahasraiḥ |",
  "S04n268:11": "tadyathā maṃjuśriyā kumārabhūtena |",
  "S04n268:12": "dhanaśriyā ca buddhiśriyā ca bhaiṣajyarājena ca |",
  "S04n268:13": "bhaiṣajyasamudgatena ca bodhisatvena mahāsatvena |",
  "S04n268:14": "sarvair avaivarttikadharmmacakrapravarttakaiḥ sarvai ratnakūṭavaipulyasūtraparipṛcchākuśalaiḥ ||",
  "S04n268:15": "dharmameghabhūmipratilabdhaiḥ ||",
  "S04n268:16": "sumerubhūtaiḥ prajñayā sarvaiḥ śūnyatānimittāpraṇihitānutpādājādvatābhāvadharmaparibhāvitaiḥ |",
  "S04n268:17": "mahāgambhīradharmanirbhāsaiḥ |",
  "S04n268:18": "tathāgateryāpathaiḥ |",
  "S04n268:19": "anyonyalokadhātuṣu tathāgatakoṭīniyutaśatasahasrasaṃpreṣitaiḥ |",
  "S04n268:20": "sarvair abhijñāparakarmanirjātaiḥ sarvvadharmasvabhāvaprakṛtipratiṣṭhitaiḥ | 2",
  "S04n268:22": "tena khalu punaḥ samayena bhagavata etad abhūt |",
  "S04n268:23": "ya nv ahaṃ bodhisatvānāṃ mahāsatvānāṃ |",
  "S04n268:24": "mahājavabalavegasthāmasañjananārthaṃ dhārmīṇ kathāṃ kathayeyaṃ yaṇ gaṅgānadivālikāsamebhyo lokadhātubhyo mahaujaskamahaujaskāṃ bodhisatvāṃ mahāsatvāṃ sannipāteyaṃ |",
  "S04n268:25": "ya nv ahaṃ mahādharmanirddeśasya paridīpanāyai nimittam ādarśayeyaṃ ||",
  "S04n268:26": "mahāntamr avabhāsaṃ kuryāṃ yan me bodhisatvā mahāsatvā āgatya mahādharmanirddeśaṃ paripṛccheyur iti |",
  "S04n268:27": "atha khalu bhagavān tasyām velāyāṃ daśasu dikṣv asaṃkhyeyācintyatrisāhasramahāsāhasralokadhātuparamāṇurajaḥsamān lokadhātuṃ marhārasmimeghair avabhāsayati sma |",
  "S04n268:28": "tena khalu punaḥ samayena daśabhyo digbhyaḥ |",
  "S04n268:29": "ekaikasmād digbhāgād daśabuddhakṣetrānabhilāpyakoṭīniyutaśatasahasraparamāṇurajaḥsamā bodhisatvā mahāsatvā āgacchanti sma |",
  "S04n268:30": "teṣām ekaiko bodhisatvo mahāsatvaḥ |",
  "S04n268:31": "acintyābhir bodhisatvavikurvvaṇābhir āgatya bhāgavato nurūpām aciṃtyāṃ pūjāṃ kṛtvā svakasvakapraṇidhānabalanirjāteṣu padmāsaneṣu bhagavataḥ purato nyaṣidan |",
  "S04n268:32": "bhagavantam animiṣaṃ nirīkṣamāṇā sthitā abhūvan | 3",
  "S04n268:34": "tena khalu punaḥ samayena dharmadhātugarbhe prāsādamadhye mahāratnapadmagarbhasiṃghāsanaṃ prādurabhūt ||",
  "S04n268:35": "asaṃkhyeyayojanakoṭīvistāram anupūrvvasamucchritaṃ |",
  "S04n268:36": "sarvaprabhāsamaṇiratnamayaṃ vidyutpradīpaṃ maṇiratnavedikāparivṛtaṃ |",
  "S04n268:37": "acintyaprabhāsamaṇiratnadaṇḍaṃ |",
  "S04n268:38": "anupamamaṇiratnaparivāraṃ |",
  "S04n268:39": "anupamātikrāntaprabhāvamaṇiratnadāmakṛtaśobhaṃ |",
  "S04n268:40": "vaśirājamaṇiratnajālasañchannaṃ |",
  "S04n268:41": "nānāmaṇiratnapratyuptaṃ samucchritacchatradhvajapatākaṃ |",
  "S04n268:42": "tasya ca mahāmaṇiratnapadmagarbhasiṃhāsanasyopari samantāt |",
  "S04n268:43": "daśāsaṃkhyeyāni rasmikoṭīniyutaśatasahasrāṇi nicaścaranti sma |",
  "S04n268:44": "tāś ca raśmayo daśasu dikṣv anyonyāṃ lokadhātūn mahatāvabhāsena spharanti sma |",
  "S04n268:45": "tena khalu punaḥ samayena daśadiśy aikaikasmād digbhāgād daśabuddhakṣetrānabhilāpyakoṭīniyutaśatasahasraparamāṇurajaḥsamā devanāgayakṣagandharvāsuragaruḍakinnaramahoragaśakrabrahmalokapālāḥ āgacchanti sma |",
  "S04n268:46": "tatra kecid ratnakūṭāgāraniṣaṇṇāsaṃkhyeyācintyair apsarakoṭīniyutaśatasahasrasaṃgītisaṃpravāditair āgacchanti sma |",
  "S04n268:47": "kecit puṣpamayaiḥ kecid uragasāracandanamayaiḥ kecid muktāmayaiḥ |",
  "S04n268:48": "kecid vajramayaiḥ kecid vajraprabhāsamaṇiratnamayaiḥ |",
  "S04n268:49": "kecij jāṃbūnadasuvarṇṇamayaiḥ |",
  "S04n268:50": "kecit sarvvaprabhāsasamuccayamaṇiratnarājamayaiḥ |",
  "S04n268:51": "kecid vaśirājamaṇiratnamayaiḥ |",
  "S04n268:52": "kecic cintāmaṇiratnamayaiḥ |",
  "S04n268:53": "kecic chakrābhilagnamaṇiratnamayaiḥ |",
  "S04n268:54": "kecit sāgarapratiṣṭhānaviśuddharatnavyūhasamantaraśmiprabhāmaṇimahāratnamayakūṭāgāraniṣaṇṇāsaṃkhyeyācintyāpsaraḥkoṭīniyutaśatasahasrasaṃgītisaṃ-pravāditair āgacchanti sma ||",
  "S04n268:55": "āgatya ca bhagavato cintyātulyāmāpyāṃ parimāṇābhikrāṃntāṃ pūjāṃ kṛtvā ekānte svapraṇidhānanirjāteṣv āsaneṣu niṣīdanti sma |",
  "S04n268:56": "niṣīdya bhagavantam animiṣaṃ nirīkṣantaḥ sthitā abhūvan |",
  "S04n268:57": "tena khalu punaḥ samayenāyaṃ trisāhasramahāsāhasro lokadhātur jāṃbūnadasuvarṇṇamayaḥ saṃsthito bhūt |",
  "S04n268:58": "nānāmahāmaṇiratnavṛkṣair ddivyaiḥ puṣpavṛkṣair vvastravṛkṣair uragasāracandanagandhavṛkṣair alaṃkṛtacandrasūryāvidyutpradīpamaṇiratnajālasaṃcchannaṃ |",
  "S04n268:59": "ucchritacchatradhvajapatākaḥ sarvvavṛkṣāś cāsaṃkhyeyāpsaraḥkoṭīniyutaśatasahasrārddhakāyikā muktāhāraparigṛhītāḥ |",
  "S04n268:60": "mahāmaṇiratnadāmaparigṛhītāḥ sthitā abhūvan | 4",
  "S04n268:62": "tena khalu punaḥ samayena tato mahāmaṇiratnapadmagarbhāt siṃhāsanād imā gāthā niścaranti sma |",
  "S04n268:63": "āgaccha niṣīda narendrarājā",
  "S04n268:64": "ahaṃ hi te puṇyabalena udgataḥ |",
  "S04n268:65": "saṃpūrṇṇasaṃkalpa ahaṃ tvam adya",
  "S04n268:66": "sandhārayiṣye dvipadottamaṃ jinaṃ || (1)",
  "S04n268:67": "mamātmabhāvo ratanāmayo hy ayaṃ",
  "S04n268:68": "ratnaikapadmaṃ mama madhyasaṃsthitaṃ |",
  "S04n268:69": "manoramaṃ tubhya kṛtena nāyakāḥ",
  "S04n268:70": "saṃkalpa pūrehi mamādya tāyinaḥ | (2)",
  "S04n268:71": "niṣadya ratnāmayi padmi asmiṃ",
  "S04n268:72": "śobhehi māṃ sarvvaṃ imaṃ ca lokaṃ",
  "S04n268:73": "deśehi dharmaṃ bahuprāṇikoṭināṃ",
  "S04n268:74": "yaṃ śruta siṃhāsana īdṛśaṃ labhet | (3)",
  "S04n268:75": "raśmī sahasrā tava gātrasaṃbhavāḥ",
  "S04n268:76": "prabhāsayanto bahulokadhātuṃ |",
  "S04n268:77": "prāmodyajātasya hi lakṣaṇaṃ imaṃ",
  "S04n268:78": "samākramā mahya kṛtena nāyakāḥ (4)",
  "S04n268:79": "kṣipraṃ niṣīdasva kuruṣvanugrahaṃ",
  "S04n268:80": "pūrvvam mayā dhārita aṣṭakoṭiyo |",
  "S04n268:81": "asmiṃ pradeśe munināṃ svayaṃbhūvāṃ",
  "S04n268:82": "bhagavān pīhādya karotv anugrahaṃ | (5) 5",
  "S04n268:84": "atha khalu bhagavān utthāyā pūrvvakād āsanāt tatra mahāratnapadmagarbhe siṃhāsane niṣadya paryaṅkaṃbaddhī sarvvāvantaṃ bodhisatvagaṇaṃṣv avalokayati sma |",
  "S04n268:85": "sāmutkarṣikāyāś ca dharmadeśanāyāḥ teṣāṃ bodhisatvānāṃ mahāsatvānāṃ nimittam akārṣīt ||",
  "S04n268:86": "tena khalu punaḥ samayena sarvvāvān bodhisatvagaṇaḥ |",
  "S04n268:87": "evañ cintayati sma |",
  "S04n268:88": "yan nv ayam mañjuśrīḥ kumārabhūto'nutpādānirodhan tathāgatarhamantaṃ samyaksaṃbuddhaṃ pariṛccheti ||",
  "S04n268:89": "ciraśruto yam asmābhir ddharmaparyāya iti |",
  "S04n268:90": "atha khalu mañjuśrīḥ kumārabhūto bhagavato ntikān nimittaṃ viditvā teṣāṃ ca bodhisatvānāṃ mahāsatvānāṃ cetasaiva cetaḥparivitarkkam ājñāya bhagavantam etad avocat ||",
  "S04n268:91": "anutpādo'nirodha iti bhagavann ucyate |",
  "S04n268:92": "katamasyaitad bhagavan dharmasyādhivacanaṃ |",
  "S04n268:93": "anutpādo nirodha iti |",
  "S04n268:94": "imāṃś ca gāthā abhāṣat |",
  "S04n268:95": "anirodham anutpādaṃ bravīṣi tvaṃ vināyaka |",
  "S04n268:96": "tat kīdṛśaṃ mahāprājña tasya niruktilakṣaṇam || (1)",
  "S04n268:97": "anirodham anutpādaṃ katham eṣa nigadyate |",
  "S04n268:98": "dṛṣtāntair hetubhiś caiva kathayasva mahāmune || (2)",
  "S04n268:99": "samāgateme bahubodhisatvā",
  "S04n268:100": "jñānārthinaḥ tvāṃ ca vibho bhivandituṃ ||",
  "S04n268:101": "saṃpreṣitā lokavināyakebhiḥ |",
  "S04n268:102": "deśehi sarddharmmam udrāran uttamaṃ || (3) 6",
  "S04n268:104": "evan ukte bhagavān mañjuśrīyaṃ kumārabhūtam etad avocat |",
  "S04n268:105": "sādhu sādhu maṃjuśrīḥ sādhu khalu punas tvaṃ maṃjuśrī tathāgatam eta arthaṃ paripraṣṭavyaṃ manyase |",
  "S04n268:106": "bahujanahitāya ya tvaṃ mañjuśrīḥ pratipanno bahujanasukhāya lokānukampayai mahato janakāyasyārthāya hitāya sukhāya devānāñ ca manuṣyāṇāñ ca etarhi anāgatāgatānāñ ca bodhisatvānāṃ mahāsatvānāṃ buddhabhūmiprāpaṇārthaṃ |",
  "S04n268:107": "anutrāsas te maṃjuśrīr aśmi sthāne yogaḥ karaṇīyo na bhayan na stambhitvaṃ |",
  "S04n268:108": "jñānapratisaraṇena ca te maṃjuśrir bhavitavyaṃ |",
  "S04n268:109": "tathāgatasyaitam arthan nirddiśataḥ |",
  "S04n268:110": "anutpādo'nirodha iti mañjuśrī tathāgatasyaitad adhivacanaṃ |",
  "S04n268:111": "tadyathā maṃjuśrīr iyaṃ mahāpṛthavī mahāvaiḍūryamayī saṃsthitā bhavet evaṃ ca saṃsthitā bhavet |",
  "S04n268:112": "yathā tasyām vaiḍūryamayyāṃ mahāpṛthivyāṃ trayastriśad bhavanasya śakrasya devānām indrasya vaijayantasya ca prāsādasya pratibhāsaḥ saṃdṛśyet |",
  "S04n268:113": "śakraś ca devānām indraḥ tatra divyaiḥ pañcabhiḥ kāmaguṇaiḥ krīḍan ramamāṇaḥ paricāyana saṃdṛśyet",
  "S04n268:114": "atha tasmin samaye devāḥ sarvajambūdvīpakāḥ |",
  "S04n268:115": "strīpuruṣadārakadārikāḥ saṃcodayeyuḥ |",
  "S04n268:116": "āgacchatha bho naranāryaḥ |",
  "S04n268:117": "paśyatemaṃ śakran devānām indraṃ vaijayante prāsāde divyaiḥ pañcabhiḥ kāmaguṇaiḥ krīḍantaṃ ramantaṃ paricārayantaṃ |",
  "S04n268:118": "āgacchatha bho naranārigaṇāḥ |",
  "S04n268:119": "dānāni dadataḥ puṇyāni kuruta |",
  "S04n268:120": "śīlañ ca samādāya varttayat |",
  "S04n268:121": "īdṛśeṣu vaijayanteṣu prāsādeṣu krīḍiṣyatha |",
  "S04n268:122": "ramiṣyatha |",
  "S04n268:123": "paricārayiṣyatha |",
  "S04n268:124": "śakratvāni ca kariṣyatha |",
  "S04n268:125": "īdṛśyā ca ridhyā samanvāgatā bhaviṣyatha |",
  "S04n268:126": "yādṛśyā ca śakro devānām indro divyaiḥ paribhogaiḥ samarpitaḥ samaṃnvaṃgībhūta iti |",
  "S04n268:127": "atha maṃjuśrīs te strīpuruṣadārakadārikās tasyāṃ vaiḍūryamayyāṃ mahāpṛthivyāṃ trayastriṃśadbhavanasya vaijayantasya prāsādasya śakrasya devānām indrasya pratibhāsaṃ dṛṣṭvā añjalipragṛhaṃ kuryuḥ |",
  "S04n268:128": "puṣpāṇi ca kṣityaran gandhāṃś ca kṣityarann evaṃ vācaṃ bhāṣante vayam apy evaṃrūpā bhavema yādṛśaḥ |",
  "S04n268:129": "śakro devānām indro vayam apy evaṃ vaijayante prāsāde krīḍema ramema parivārayema yathāyaṃ śakro devānām indra iti ||",
  "S04n268:130": "na ca te satvā evaṃ saṃjānanti sma |",
  "S04n268:131": "pratibhāso yaṃ vaiḍūryamayyāṃ mahāpṛthivyāṃ yatra trayastriṃśadbhavanaṃ vaijayantaś ca prāsādaḥ |",
  "S04n268:132": "śakraś ca devānām indraḥ pariśuddhatvān mahāvaiḍūryasya pratibhāsaḥ |",
  "S04n268:133": "saṃdṛśyata iti |",
  "S04n268:134": "te śakratvam abhinandanto dānāni ca dadati puṇyāni ca kurvvanti |",
  "S04n268:135": "śīlaṇ ca samādāya varttante |",
  "S04n268:136": "tatra ca trayastriṃśadbhavane pratibhāsa upapattaye kuśalamūlāni ca pariṇāmayanti |",
  "S04n268:137": "yathā maṃjuśrīḥ tatra ca vaiḍūryamayyāṃ mahāpṛthivyāṃ nāsti tatra trayastriṃśadbhavanaṃ |",
  "S04n268:138": "na vaijayantaś ca prāsādaḥ |",
  "S04n268:139": "na ca śakro devānām indraḥ |",
  "S04n268:140": "api tu pariśuddhatvāt mahāvaiḍūryasya saṃdṛśyate |",
  "S04n268:141": "trayastriṇśadbhavanaṃ vaijayantaś ca prāsādaḥ |",
  "S04n268:142": "śakrasya devānām indraḥ sa cāsan notpanno na niruddhaḥ pariśuddhatvān mahāvaiḍūryasya pratibhāsaḥ sandṛśyate |",
  "S04n268:143": "evam eva mañjuśrī pariśuddhatvāc cittasya subhāvitatvād bhāvanāyāḥ satvānān tathāgatātmabhāvadarśanaṃ bhavati |",
  "S04n268:144": "tathāgatānubhāvena mañjuśrīḥ satvās tathāgataṃ paśyanti |",
  "S04n268:145": "sa cābhūto 'nutpanno 'niruddho na bhāvo nābhāvo na dṛśyo nādṛśyo na lokyo nālokyo na caityo nācaityo na san nāsan |",
  "S04n268:146": "atha ca mañjuśrīḥ satvāḥ tathāgatapratibhāsam ārambaṇīkṛtvā puṣpāṇi kṣipanti |",
  "S04n268:147": "gandhāṃ vastrāṇi |",
  "S04n268:148": "ratnāni ca kṣipanti |",
  "S04n268:149": "evaṃ ca vācaṃ bhāṣante vayam apy evaṃrūpa |",
  "S04n268:150": "bhāvema |",
  "S04n268:151": "yādṛśas tathāgato 'rhan samyaksambuddha iti |",
  "S04n268:152": "te buddhajñānābhilāṣiṇo dānāni ca dadati |",
  "S04n268:153": "puṇyāni ca kurvvanti |",
  "S04n268:154": "śīlañ ca samādāya varttante ||",
  "S04n268:155": "tac ca kuśalamūlaṃ tathāgatajñānapratilambhāya pariṇāmayanti |",
  "S04n268:156": "tadyathā maṃjuśrīs tatra mahāvaiḍūryamayyāṃ mahāpṛthivyāṃ śakrasya devānām indrasya pratibhāso neñjati |",
  "S04n268:157": "na manyate |",
  "S04n268:158": "na prapañcayati |",
  "S04n268:159": "na kalpayati |",
  "S04n268:160": "na kalpayati |",
  "S04n268:161": "na vilpayati |",
  "S04n268:162": "akalpo vikalpo 'cintyo'manasikāraḥ śānta śītībhūto 'nutpādo 'nirodha ' dṛṣṭo 'śruto nāghrāto 'nāsvādito ' spṛṣṭo 'nimitto avijñaptiko avijñapanīyaḥ |",
  "S04n268:163": "evam eva mañjuśrīs tathāgato rhan samyaksambuddhaḥ |",
  "S04n268:164": "neñjati |",
  "S04n268:165": "na manyate |",
  "S04n268:166": "na prapaṃcayati |",
  "S04n268:167": "na kalpayati |",
  "S04n268:168": "na vikalpayati |",
  "S04n268:169": "akalpo vikalpo 'cintyo 'manasikāraḥ |",
  "S04n268:170": "śāntaḥ śītībhūto 'nutpādo 'nirodha 'dṛṣṭo 'śrutaḥ |",
  "S04n268:171": "anāghrāto 'nāsvādito 'spṛṣto ' 'nimitto 'vijñaptiko avijñapanīyaḥ |",
  "S04n268:172": "anutpādagatiko hi mañjuśrīs tathāgataḥ |",
  "S04n268:173": "atha ca pratibimba iva lokesu dṛśyate |",
  "S04n268:174": "yathādhimuktikānāñ ca satvānān darśanavaimātratayā |",
  "S04n268:175": "āyuḥpramāṇavaimātratāṃ darśayati |",
  "S04n268:176": "paripācanādhimuktibalādhānatayā bodhibhājaneṣu satveṣu pratibhāsaprāpto bhavati |",
  "S04n268:177": "yathāśayādhimuktyā ca satvāḥ dharmaṃ śṛṇvanti |",
  "S04n268:178": "yathāśayena triyānam iti saṃjānanti |",
  "S04n268:179": "yathāśayena cādhimucyate | 7",
  "S04n268:181": "tadyathā mañjuśrīḥ devānāṃ trayastriṃśānāṃ puṇyabalapariniṣpannānāṃ dharmaśabdānām mahādharmadundubhir upari vaijayantasya prasādasyāntarīkṣagatā cakṣuḥpathasamatikrāntā |",
  "S04n268:182": "adṛśyā'nālokyā sarvvadevaputraiḥ |",
  "S04n268:183": "atha ca punar mañjuśrīḥ sā mahādharmadundubhiḥ |",
  "S04n268:184": "yasmin samaye devāḥ trayastriṃśatkāyikā tīvrasatatasamitan divyaiḥ kāmakrīḍāratiparibhogaiḥ pramattā bhavanti |",
  "S04n268:185": "na bhūyaḥ sudharmāyāṃ devasabhāyāṃ praviśya dharman saṇgāyanti |",
  "S04n268:186": "śakraś ca yadā devānām indro divyaiḥ kāmakrīḍāratiparibhogaiḥ pramatto bhavati |",
  "S04n268:187": "na dharmāsane niṣadya dharmam bhāṣate |",
  "S04n268:188": "tasmin samaye mañjuśrīḥ sa mahādharmadundubhir adṛṣyā ca nālokyā cakṣuḥpathasamatikrāntā antarīkṣagatā tādṛśaṃ dharmaśabdaṃ niścārayati |",
  "S04n268:189": "yena ca dharmaśabdena sarvvāṃ trayastriṃśtkāyikāṃ devāṃ svareṇa vijñapapyati |",
  "S04n268:190": "anityā mārṣā rūpaśabdagandharasasparśāḥ mā pramattacāriṇo bhavata |",
  "S04n268:191": "mā kṣipram asmād bhavanāc cyaviṣyathā duḥkhāḥ mārṣā sarvvasaṃskārāḥ anātmano mārṣāḥ sarvvasaṃskārāḥ |",
  "S04n268:192": "śūnyā mārṣāḥ sarvvasaṃskārā mā pramādam āpadyatha |",
  "S04n268:193": "duḥkham itaś cyavitānāṃ punar atropapattir bhaviṣyati |",
  "S04n268:194": "saṃgāyata mārṣā dharman dharmārāmāratiratā bhavatha |",
  "S04n268:195": "dharmasārāḥ dharmanimnāḥ |",
  "S04n268:196": "dharmapravarṣaṇāḥ dharmānusmṛtimanasikārāḥ |",
  "S04n268:197": "mārṣā viharatha yūyam punaḥ |",
  "S04n268:198": "ebhir evaṃ divyaiḥ kāmakrīḍāratiparibhogaiḥ |",
  "S04n268:199": "avirahitā bhaviṣyatheti |",
  "S04n268:200": "tena khalu punar mañjuśrīḥ samayena tasyās tādṛśyāḥ arūpiṇyāḥ akalpyāyāḥ avikalpāyāḥ cakṣuḥpathasamatikrāntāyā |",
  "S04n268:201": "anutpannāniruddhāyāḥ |",
  "S04n268:202": "vākpathasamatikrāntāyāḥ |",
  "S04n268:203": "cittamanovijñānāpagatāyā mahādharmadundubheḥ śabdena sarvve trayastriṃśatkāyikā devāḥ |",
  "S04n268:204": "saṃcoditāḥ bhītās trastāh udvignodvignāḥ sudharmāyāṃn devasabhāyāṃ praviśya dharmārāmaratiratā viharanti |",
  "S04n268:205": "dharmasārāḥ |",
  "S04n268:206": "dharmanimnāḥ |",
  "S04n268:207": "dharmapravaṇāh |",
  "S04n268:208": "dharmānusmṛtimanasikārā bhavanti |",
  "S04n268:209": "te tataś cyutā viśeṣu gāmino bhavanti |",
  "S04n268:210": "śakraś ca devānām indras tasmin samaye sudharmāyāṃ devasabhāyāṃ praviśya dharmāsane niṣadya dharman deśayati |",
  "S04n268:211": "yadā ca mañjuśrīr asurāḥ devaiḥ sārddhan saṃgrāmayanti |",
  "S04n268:212": "tatra yadā trayastriṃśā devāḥ parābhavaṃ gacchanti |",
  "S04n268:213": "tadā sā dharmadundubhī tādṛśaśabdaṃ niścārayati |",
  "S04n268:214": "yena śabdena asurāḥ bhītāḥ trastāḥ udvignodvignāḥ | palāyanti |",
  "S04n268:215": "na ca mañjuśrīs tasyā mahādharmadundubheḥ kaścit sampādayitā vā ātmabhāvo vā saṃvidyate |",
  "S04n268:216": "adṛśyā mañjuśrīḥ sā mahādharmadundubhiḥ ālokyā'satyā'bhūtā'cittā'cetanānimittārūpiṇy arutā ātmabhāvā advayā cakṣuḥpathasamatikrāntā |",
  "S04n268:217": "atha ca mañjuśrīḥ trayastriṃśatkāyikānān devaputrāṇāṃ pūrvvaparikarmakṛtānāṃ mahādharmmadundubheḥ śabdo niścarati |",
  "S04n268:218": "trāyastriṃśānān devaputrāṇāṃ sarvopadravopāyāsopakleśopaśāntaye samvarttate |",
  "S04n268:219": "yathā mañjuśrīs tasyāḥ mahādundubheḥ |",
  "S04n268:220": "adṛśya ātmabhāvo 'nālokyo asann abhūto 'cinto 'cetano 'nimitto 'rūpy arūpato 'bhāvo 'dvayaś cakṣuḥpathasamatikrāntaḥ |",
  "S04n268:221": "pūrvvakarmavipākena trayastriṃśtkāyikānāṃ devaputrāṇāṃ sarvopadravopāyāsopakleśopaśāntaye |",
  "S04n268:222": "śabdo niścarati |",
  "S04n268:223": "pramattāṃś ca devaputrān dharmaśabdena saṃcodayati |",
  "S04n268:224": "sa ca dharmaśabda trayastriṃśatkāyikānāṃ devaputrāṇāṃ sarvopadravopāyāsopakleśopaśāntaye samvarttate |",
  "S04n268:225": "evam eva mañjuśrīs tathāgato rhan samyaksambuddhaḥ |",
  "S04n268:226": "adṛśyo 'nālokyo anātmabhāvo 'sann abhūto 'citto 'cetano 'nimitto arūpy aruto 'dvayo 'bhāvaḥ |",
  "S04n268:227": "cakṣuḥpathasamatikrāntaḥ |",
  "S04n268:228": "atha ca mañjuśrīḥ satvaḥ pūrvvakarmmavipākena yathāśayādhimuktyā dharman niścarantaṃ saṃjānanti |",
  "S04n268:229": "sa ca dharmaśabdaḥ sarvvasatvānān sarvopadravopāyāsopakleśopaśāntaye samvarttate |",
  "S04n268:230": "dharmasvaranirghoṣeṇa tathāgataghoṣasvara iti loke saṃkhyā gacchati |",
  "S04n268:231": "na ca mañjuśrīḥ tathāgataḥ |",
  "S04n268:232": "atha ca dharmasvaraghoṣeṇa tathāgata iti prajñaptir loke sambhati |",
  "S04n268:233": "satvānām eva pūrvvakuśalakarmavipākena tathāgataśabdaṃ niścarantaṃ satvāḥ saṃjānanti |",
  "S04n268:234": "sarvvasatvānān sarvvasukhajananārthaṃ pramattānāṃ ca saṃcodanārthaṃ śabdo niścarati |",
  "S04n268:235": "te mañjuśrī satvāḥ śabdaṃ śrutvā tathāgatan saṃṅkalpayanti |",
  "S04n268:236": "ayan tathāgatasyātmabhāva iti |",
  "S04n268:237": "ādikarmikāṇāṃ ca bodhisatvānāṃ sarvvabālapṛthagjanānāñ ca tathāgatārambaṇakuśalamūlasañjananārthaṃ tathāgatavāk chrūyate |",
  "S04n268:238": "api tv anutpanno 'niruddho maṃjuśrīḥ tathāgato veditavyaḥ || 8",
  "S04n268:240": "tadyathā maṃjuśrīr nidāghakālāvasāne varṣāṇāṃ prathame māsy āgate satvānāṃ pūrvvakarmavipākena pṛthivīgatānāṃ bījagrāmabhūtagrāmasya sarvvatṛṇagulmauṣadhivanaspatīnāṃ sañjananārtham upari vaihāyasy āntarīkṣe ākāśe tādṛśā vāyavo vānti yenodakaṃ saṃbhavati |",
  "S04n268:241": "saṃbhūtañ ca mahāpṛthivyāṃ prapatati |",
  "S04n268:242": "tena ca sarvvī mahāpṛthivī santarpitā bhavati |",
  "S04n268:243": "sarve jambūdvīpakāś ca satvā |",
  "S04n268:244": "tasmin samaye pramuditā bhavanti |",
  "S04n268:245": "saumanasyajātāḥ tasya megha iti |",
  "S04n268:246": "saṃjñā loke saṃbhavati |",
  "S04n268:247": "yasmiṃ khalu punar mañjuśrī samaye upary antarīkṣān mahān udakaskandho na nipatati |",
  "S04n268:248": "tasmiṃ samaye sarvvajaṃbūdvīpakāḥ satvāḥ evaṃ cintayanti nātra meghaḥ sambhavati |",
  "S04n268:249": "yadā tu maṃjuśrīḥ upary antarīkṣān mahān vārikandho mahāpṛthivyāṃ nipatati satvāḥ |",
  "S04n268:250": "evam vadanti |",
  "S04n268:251": "aho mahāmegho vārim pramuñcati |",
  "S04n268:252": "santarpayati |",
  "S04n268:253": "mahāpṛthivīm iti |",
  "S04n268:254": "na punar atra mañjuśrīr megho vā meghaprajñaptir vā vidyate |",
  "S04n268:255": "vātasaṃjanito mañjuśrīḥ upary atta< >rikṣān mahān u < >kaskandho nipatati |",
  "S04n268:256": "so 'pskandho mañjuśrīs tatraivāntarīkṣe antardhiyate |",
  "S04n268:257": "satvānāṃ pūrvvakarmavipākena",
  "S04n268:258": "yathā mañjuśrīs tasya vāriskandhasya upary antarīkṣe vātasaṃkṣobheṇa sanvāryamāṇasya muñcato vāri megha iti |",
  "S04n268:259": "prajñaptir bhavati |",
  "S04n268:260": "satvānāṃ pūrvvakarmavipākena |",
  "S04n268:261": "na punar atra maṃjuśrīr meghaḥ saṃvidyate |",
  "S04n268:262": "na meghaprajñaptir anutpannor mañjuśrīr meghaḥ cittagatyanavatāro āgatigativinirmuktaḥ |",
  "S04n268:263": "evam eva mañjuśrīḥ pūrvvakuśalasambhāropacitānāṃ bodhisatvānāṃ mahāsatvānāṃ ca anyeṣāṃ ca satvānāṃ śrāvakapratyekabuddhajñānābhiprāyāṇāṃ |",
  "S04n268:264": "avaropitakuśalamūlānāñ ca satvānān nirvāṇamārgasandarśanahetukānāṃ āsaṃgapratibhānas tathāgato rhan samyaksambuddho loke utpanna iti |",
  "S04n268:265": "saṃkhyā gacchati |",
  "S04n268:266": "sa yad bhāṣate |",
  "S04n268:267": "tat sarvvan tathā avitathā anyathā tasya devamanuṣyeṣu tathāgata iti nāma kṛtaṃ |",
  "S04n268:268": "atha ca mañjuśrīḥ śabdo niścarati |",
  "S04n268:269": "devamanuṣyeṣu |",
  "S04n268:270": "yad uta tathāgata iti na punaḥ mañjuśrīs tathāgataḥ samvidyate |",
  "S04n268:271": "animitto maṃjuśrīs tathāgato nimittāpagato na deśastho na videśasthaḥ |",
  "S04n268:272": "abhūto 'nutpanno 'niruddhaḥ |",
  "S04n268:273": "tat khalu punar mañjuśrīḥ tathāgatapratibhāsaḥ |",
  "S04n268:274": "sadevakaṃ lokaṃ dharmeṇa saṃtarpayitvā saṃpravārayitvā ādikarmikāṇāṃ ca |",
  "S04n268:275": "bodhisatvānāñ ca-m anyeṣāñ ca sarvvabālapṛthagjanānāṃ nirvāṇavainayikānāṃ pūrvvakarmavipākena adarśanābhāso bhavati |",
  "S04n268:276": "teṣām evaṃ bhavati |",
  "S04n268:277": "parinirvṛtas tathāgata iti |",
  "S04n268:278": "na mañjuśrīs tathāgata utpadyate vā nirudhyate vā |",
  "S04n268:279": "anutpanno niruddho mañjuśrīs tathāgataḥ |",
  "S04n268:280": "ādiparinirvṛto mañjuśrīs tathāgato rhan samyaksambuddhaḥ |",
  "S04n268:281": "yathā mañjuśrīr udakārambaṇenābhūtasya meghasyānutpannāniruddhasyāsataḥ |",
  "S04n268:282": "meghaprajñapti sthitā loke megha iti evam eva mañjuśrīḥ dharmadeśanārambaṇena abhūtasya tathāgatasya anutpannāniruddhasyāsataḥ |",
  "S04n268:283": "ādita evājātasya nāmaprajñaptiḥ sthitā loke |",
  "S04n268:284": "tathāgato hin samyaksambuddha iti | 9",
  "S04n268:286": "tadyathāpi maṃjuśrīr mahābrahmā anabhibhūr ddaśatrisāhasramahāsāhasravaśavarttī |",
  "S04n268:287": "divase divase sarvvadevanikāyān vyavalokayati |",
  "S04n268:288": "yāvac cāturmahārājikadevanikāyaparyantān |",
  "S04n268:289": "tena khalu punar mañjuśrīḥ samayena tasya mahābrahmaṇo daśatrisāhasramahāsāhasravaśavarttinaḥ sarvvadevānikāyāṃ vyavalokayataḥ |",
  "S04n268:290": "sarvvadevanikāyeṣu sarvvadevaputrāḥ svakasvakāṇ kāmakrīḍāratiparibhogāṃ tyaktvā sarvvatūryatāḍāvacarasaṃgītiṃ śamayitvā kāmakrīḍāratimanasikārotsṛṣtāḥ |",
  "S04n268:291": "sagauravāḥ |",
  "S04n268:292": "añjaliṃ pragṛhya mahābrahmāṇam animiṣaṃ vyavalokayanti |",
  "S04n268:293": "sa ca mahābrahmā sarvvadevanikāyeṣu muhūrttan darśanaṃ dadāti |",
  "S04n268:294": "te ca devaputrās tasmin samaye mahābrahmaloko papattim ākāṃkṣaṃti |",
  "S04n268:295": "mahābrahmalokopapattaye ca kuśalamūlāni pariṇāmayanti |",
  "S04n268:296": "sa ca mañjuśrīr mahābrahmācyavamāno tato brahmavimānād anyam adhitiṣṭhati |",
  "S04n268:297": "mahābrahmāṇaṃ daśatrisāhasramahāsāhasravaśavarttinaṃ pūrvvapraṇidhānādhiṣṭhānena teṣāṃ ca devaputrāṇāṃ pūrvvakuśalamūlopacayena sa ca mañjuśrīr nirmitor mahābrahmā divase divase sarvvadevanikāyāṃ vyavalokayati |",
  "S04n268:298": "yāvac cāturmahārājakāyikadevanikāyāṃ tena khalu punar maṃjuśrīḥ svamayena sarvveṣu devanikāyeṣu sarvvadevaputrāḥ svakasvakāṃ kāmaṃkrīḍāratiparibhogāṃ tyaktvā sarvvatūryatāḍāvacarasaṅgītiḥ praśamayitvā kāmakrīḍāratima< >sikārotsṛṣṭāḥ sagauravāḥ |",
  "S04n268:299": "añjaliṃ pragṛhya mahābrahmāṇam animiṣaṃ vyavalokayaṃti sma |",
  "S04n268:300": "sa ca mahābrahmā sarvadevanikāyeṣu muhūrttan darśanaṃ dadāti |",
  "S04n268:301": "na ca sthānāc calati |",
  "S04n268:302": "te ca devaputrās tasmin samaye mahābrahmalokapapattim ākāṅkṣanti |",
  "S04n268:303": "brahmalokopapattaye ca kuśalamūlāni pariṇāmayanti |",
  "S04n268:304": "na cātra mañjuśrī brahmā saṃcidyate |",
  "S04n268:305": "śūnyo yaṃ mañjuśrīr brahmā vaśiko 'bhūto 'nakṣaro 'ghoṣo 'deśo ' bhāvo 'cintyo 'nimittaś cittamanovijñānāpagato 'nutpanno ' niruddhaḥ |",
  "S04n268:306": "atha ca mañjuśrīḥ sarvvadevanikāyeṣu darśanābhāso bhavati |",
  "S04n268:307": "tasyaiva mahābrahmaṇaḥ pūrvvakuśalamūlapraṇidhānādhiṣṭhānena teṣāṃ ca devaputrāṇāṃ pūrvvakuśalamūlopacayena |",
  "S04n268:308": "na ca mañjuśrīs teṣān devaputrāṇāṃ evaṃ bhavati |",
  "S04n268:309": "nirmito yam brahmā |",
  "S04n268:310": "śūnyo 'vaśiko 'bhūto 'nakṣaraḥ |",
  "S04n268:311": "aghoṣo 'deśo 'bhāvo 'cintyo 'nimittaḥ cittamanovijñānāpagataḥ |",
  "S04n268:312": "anutpanno 'niruddho veti |",
  "S04n268:313": "evam eva mañjuśrīs tathāgato py arhan samyaksambuddhaḥ śūnyo 'vaśiko 'bhūto 'nakṣaro 'ghoṣo 'deśo 'bhāvo'cintyo 'nimittaḥ |",
  "S04n268:314": "cittamanovijñānāpagataḥ |",
  "S04n268:315": "anutpanno 'niruddhaḥ |",
  "S04n268:316": "atha ca punar mañjuśrīs tathāgato rhan samyaksambuddhaḥ |",
  "S04n268:317": "pūrvvabodhisatvacaryāpraṇidhānādhiṣṭhānena ādikarmiṇāñ ca bodhisatvānāṃ sarvvaśrāvakapratyekabuddhayānasaṃprasthitānāṃ ca sarvabālapṛthagjanānāṃ sarvakuśalamūlādhiṣṭhānena lakṣaṇaśatasahasrālaṃkṛtas tathāgataḥ pratibimbam iva loke saṃdṛśyate |",
  "S04n268:318": "na ca sthānāc calati |",
  "S04n268:319": "na ca mañjuśrīr ādikarmikāṇāñ ca bodhisatvānāṃ sarvvaśrāvakapratyekabuddhayānikānāṃ sarvvabālapṛthagjanānāñ caivam bhavati |",
  "S04n268:320": "śūnyas tathāgata 'vaśiko 'bhūto 'nakṣaro 'ghoṣo 'deśo 'bhāvo 'cintyo 'nimittaḥ cittamanovijñanāpagataḥ |",
  "S04n268:321": "anutpanno 'niruddho ceti |",
  "S04n268:322": "atha ca mañjuśrī tathāgatātmabhāvāl lakṣaṇaśatasahasrālaṃkṛtāt sarvvatathāgateryāpatheṣu śūnyeṣu nānāvidhivicitrāḥ nānādhimuktānāṃ satvānām mahādharmadeśanā niścarati |",
  "S04n268:323": "sā ca dharmadeśanā sarvvasatvānāṃ sarvopadravopāyāsokleśopa< >śāntaye samvarttate |",
  "S04n268:324": "tatra ca tathāgataḥ samayaḥ sarvvatro pekṣako nirvikalpo nnirvviśeṣaḥ |",
  "S04n268:325": "tad anenāpi te mañjuśrīḥ paryāyeṇaivam veditavyaṃ |",
  "S04n268:326": "anutpādo 'nirodha iti |",
  "S04n268:327": "tathāgatasyaitad adhivacanam iti | 10",
  "S04n268:329": "atha khalu bhagavān tasyām velāyāṃm imā gāthe abhāṣat |",
  "S04n268:330": "anutpādadharmāḥ satataṃ tathāgataḥ",
  "S04n268:331": "sarvve ca dharmā sugatena sādṛśāḥ |",
  "S04n268:332": "nimittagrāheṇa tu bālabuddhayo",
  "S04n268:333": "asatsu dharmeṣu caranti loke || (1)",
  "S04n268:334": "tathāgato hi pratibimbabhūtaḥ |",
  "S04n268:335": "kuśalasya dharmasya anāśravasya |",
  "S04n268:336": "na cātra tathatā na tathāgato'sti |",
  "S04n268:337": "bimbām ca saṃdṛśyati sarvvaloke (2) 11",
  "S04n268:339": "tadyathā mañjuśrīḥ sūryaraśmayo jambūdīpe pūrvvataram eva tāvan mahāśailendrarājānam avabhāsayanti tataḥ paścāc cakravāḍāna ma < >cakravāḍān avabhāsayanti |",
  "S04n268:340": "tataḥ paścād uccoccāṃ pṛthivīpradeśān avabhāsayanti |",
  "S04n268:341": "tataḥ paścād iha jambūdvīpe nimnāṃ pṛthivīpradeśān avabhāsāyanti |",
  "S04n268:342": "te ca mañjuśrīḥ sūryaraśmayo na kalpayanti < > vikalpayanti |",
  "S04n268:343": "na cintayanti |",
  "S04n268:344": "na vicintayanti |",
  "S04n268:345": "cittamanovijñānāpagatā mañjuśrīḥ sūryaraśmayaḥ |",
  "S04n268:346": "anutpannāniruddhā alakṣaṇā alakṣaṇā lakṣaṇāpagatāḥ |",
  "S04n268:347": "amanaskārā manaskārāpagatā aprapañcāḥ prapañcāpagatāḥ |",
  "S04n268:348": "aparihārā niḥparidāhāḥ |",
  "S04n268:349": "na orasthāḥ na parasthāḥ |",
  "S04n268:350": "na uccā na nīcāḥ |",
  "S04n268:351": "na baddhā na muktāḥ |",
  "S04n268:352": "na jñānavanto nājñānavanto na saṃkleśā na niḥkleśāḥ |",
  "S04n268:353": "na satyavādino na mṛṣāvādinaḥ |",
  "S04n268:354": "na tīre na nimne |",
  "S04n268:355": "na sthale na oghe |",
  "S04n268:356": "na tarkkavacarā nātarkkavacarāḥ |",
  "S04n268:357": "na rūpiṇo nārūpiṇah |",
  "S04n268:358": "atha ca punar mañjuśrīḥ pṛthivyāṃ uccanīcamadhyaviśeṣeṇa hīnamadhyotkṛṣṭāvabhāsasya cchayā vaicitryaṃ bhavati |",
  "S04n268:359": "evam eva mañjuśrīḥ tathāgato py arhan samyaksambuddhaḥ |",
  "S04n268:360": "anutpanno 'niruddho 'lakṣaṇo lakṣaṇāpagataḥ |",
  "S04n268:361": "amanaskāro manaskārāpagataḥ |",
  "S04n268:362": "aprapañcaḥ prapañcāpagataḥ |",
  "S04n268:363": "aparidāho niḥparidāhaḥ na orastho na pārasthaḥ |",
  "S04n268:364": "na ucco na nīca |",
  "S04n268:365": "na baddho na muktaḥ |",
  "S04n268:366": "na jñānavān nājñānavān |",
  "S04n268:367": "na saṃkleśo na niḥkleśaḥ |",
  "S04n268:368": "na satyavādī na mṛṣāvādī |",
  "S04n268:369": "na avāre na pāre na tīre nātīre |",
  "S04n268:370": "na nimne nānimne |",
  "S04n268:371": "na sthale nāsthale |",
  "S04n268:372": "na oghe nānoghe |",
  "S04n268:373": "na sarvvajñe nāsarvvajñaḥ |",
  "S04n268:374": "na tarkko nātarkkaḥ |",
  "S04n268:375": "na < >cāro nāprācāraḥ |",
  "S04n268:376": "na samudācāro nāsamudācāraḥ |",
  "S04n268:377": "na smṛtimān nāsmṛtimān na cetano na niścetanaḥ |",
  "S04n268:378": "na mano nāmano na nirjāto nānirjātaḥ |",
  "S04n268:379": "na nāmo nānāmaḥ |",
  "S04n268:380": "na rūpo nārūpaḥ |",
  "S04n268:381": "na vyāhāro nāvyāhāraḥ |",
  "S04n268:382": "na prajñapyo nāprajñapyaḥ |",
  "S04n268:383": "na dṛśyo nādṛśyaḥ |",
  "S04n268:384": "na netrī |",
  "S04n268:385": "nānetrī |",
  "S04n268:386": "na mārgapraṇetā nāmārgapraṇetā na prāptaphalo nāprāptaphalaḥ |",
  "S04n268:387": "na kalpo nākalpaḥ |",
  "S04n268:388": "na kalpāpagato nākalpāpagataḥ |",
  "S04n268:389": "atha ca punar mañjuśrīs tathāgatasūryamaṇḍalajñānāraśmayaḥ |",
  "S04n268:390": "traidhātuke anantamadhyadharmadhātvapratihataraśmyavabhāsapramuktāḥ prasṛtāś ca na raśmayaḥ |",
  "S04n268:391": "pūrvvataram eva mahāśailendrakalpādhyāśayānāṃ bodhisatvānāṃ kāye nipatanti |",
  "S04n268:392": "tataḥ paścāt pratyekabuddhayānasaṃprasthitānāṃ kāye nipatanti |",
  "S04n268:393": "tataḥ paścāc chrāvakayānasaṃprasthitānāṃ kāye nipatanti |",
  "S04n268:394": "tataḥ paścāt kuśalādhyāśayānāṃ yathāvimuktyānāṃ satvānāṃ kāye nipatanti |",
  "S04n268:395": "tataḥ paścād antaśo mithyātvaniyateṣu satvasantāneṣu kāye tathāgatasūryamaṇḍalaraśmayo nipatanti |",
  "S04n268:396": "teṣāṃ copakārībhūtā bhavanti |",
  "S04n268:397": "anāgatahetusaṃjananatayā samvarddhayanti ca kuśalair ddharmaiḥ tatra ca tathāga mañjuśrīḥ samaḥ sarvvatropekṣako nirvvikalpo narviśeṣaḥ |",
  "S04n268:398": "na punar mañjuśrīs tathāgatajñānasūryamaṇḍalasyaivaṃ bhavati |",
  "S04n268:399": "asyāhan satvasyodāraṃ dharman deśayiṣyāmi |",
  "S04n268:400": "asya na deśayiṣyāmīti |",
  "S04n268:401": "na tasyaivaṃ vikalpo bhavati |",
  "S04n268:402": "ayam udārādhimuktikaḥ satvaḥ |",
  "S04n268:403": "aya madhyādhimuktikaḥ |",
  "S04n268:404": "ayaṃ śrāvakayānādhimuktikaḥ |",
  "S04n268:405": "ayaṃ kuśalāśayaḥ |",
  "S04n268:406": "ayaṃ hīno mithyāśayaḥ iti |",
  "S04n268:407": "na mañjuśrīs tathāgatajñānasūryamaṇḍalasyaivam bhavati |",
  "S04n268:408": "ayam udārāśayādhimuktikaḥ satvo sya mahāyānāṃ deśayiṣyāmi |",
  "S04n268:409": "aya madhyāśayādhimukto sya pratyekabuddhayānaṃ deśayiṣyāmi |",
  "S04n268:410": "ayaṃ śrāvakayānādhimuktikaḥ |",
  "S04n268:411": "asya śrāvakayānaṃ deśayiṣyāmi |",
  "S04n268:412": "kuśalākuśalāśayānāñ ca satvānām āśayaṃ viditvā viśodhayiṣyāmi |",
  "S04n268:413": "ṛjukāṃ dṛṣṭiṃ kariṣyāmi |",
  "S04n268:414": "yāvan mithyātvaniyatānām api satvānāṃ yathānurūpaṃ dharman deśayiṣyāmi |",
  "S04n268:415": "na tathāgatajñānasūryamaṇḍalaraśmyāvabhāsasyaivam vikalpo bhavati |",
  "S04n268:416": "tat kasya hetoḥ sarvvakalpavikalpaprapañcasamucchinnatvāt tathāgatajñānasūryamaṇdalaraśmyavabhāsasya |",
  "S04n268:417": "atha ca mañjuśrīḥ satvānāṃ kuśalāśayasantānavaicitryāt tathāgatajñānasūryamaṇḍalaraśmyavabhāsasya vaicitryaṃ bhavati | 12",
  "S04n268:419": "tadyathā mañjuśrīr asti mahāsāgare sarvvābhiprāyaparipūraṇaṃ nāma mahāmaṇiratnaṃ tad dhvajāgrāvabaddhaṃ |",
  "S04n268:420": "yasya satvasya yādṛśo abhiprāyo bhavati |",
  "S04n268:421": "tādṛśaṃ tataḥ śabdan niraścarantaṃ satvāḥ sajānanti |",
  "S04n268:422": "tac ca mahāmaṇiratnaṃ na kalpayati |",
  "S04n268:423": "na vikalpayati |",
  "S04n268:424": "na cintayati |",
  "S04n268:425": "na vicintayati |",
  "S04n268:426": "acintyaṃ niścintyaṃ |",
  "S04n268:427": "cittamanovijñānāpagataṃ |",
  "S04n268:428": "evam eva mañjuśrīs tathāgataḥ |",
  "S04n268:429": "na kalpayati |",
  "S04n268:430": "na vikalpayati |",
  "S04n268:431": "na cintayati |",
  "S04n268:432": "na vicintayati |",
  "S04n268:433": "na cintyo niścintyaḥ |",
  "S04n268:434": "cittamanovijñānāpagataḥ |",
  "S04n268:435": "agrāhaḥ |",
  "S04n268:436": "aparyavagrāhaḥ |",
  "S04n268:437": "aprāptaḥ aprāptavyaḥ |",
  "S04n268:438": "praṇunnaḥ |",
  "S04n268:439": "pratyekasatyaḥ praṇunnarāgaḥ |",
  "S04n268:440": "praṇunnadoṣaḥ praṇunnamohaḥ |",
  "S04n268:441": "na satyo na mṛṣā |",
  "S04n268:442": "na nityo nānityaḥ |",
  "S04n268:443": "na prabho nāprabhoḥ |",
  "S04n268:444": "na loko nālokaḥ |",
  "S04n268:445": "avitarkko avicāraḥ |",
  "S04n268:446": "anutpanno 'niruddhaḥ |",
  "S04n268:447": "acintyaḥ 'pracintyaḥ |",
  "S04n268:448": "asvabhāvaḥ asvābhāvyaḥ |",
  "S04n268:449": "abhāvaśūnyaḥ |",
  "S04n268:450": "anāyūhaḥ |",
  "S04n268:451": "aniryūhaḥ |",
  "S04n268:452": "anabhiniveśyaḥ |",
  "S04n268:453": "avyavahāraḥ |",
  "S04n268:454": "vyavahārasamucchedaḥ |",
  "S04n268:455": "anānando nirānandaḥ |",
  "S04n268:456": "nadisamudghātaḥ |",
  "S04n268:457": "asaṃkhyātaḥ |",
  "S04n268:458": "saṃkhyāpagataḥ |",
  "S04n268:459": "agatir agatigāmī |",
  "S04n268:460": "sarvvagatisamucchinnaḥ |",
  "S04n268:461": "sarvvavyāhārasamucchinnaḥ |",
  "S04n268:462": "adṛśyaḥ |",
  "S04n268:463": "anālokyaḥ |",
  "S04n268:464": "agrāhyo nāvakāśaḥ |",
  "S04n268:465": "nānavakāśo na paśyo na nirdeśyo na sāmagrī na visāmagrī |",
  "S04n268:466": "na vikalpito nāvikalpitaḥ avi <<ṭhā>>pitaḥ |",
  "S04n268:467": "asaṃdarśitaḥ |",
  "S04n268:468": "asaṃkliṣṭaḥ |",
  "S04n268:469": "apariśodhanārhaḥ |",
  "S04n268:470": "nā nāma rūpan na nimittaṃ |",
  "S04n268:471": "na karma na karmavipākaḥ |",
  "S04n268:472": "nātīto nānāgato na pratyutpannaḥ |",
  "S04n268:473": "niḥkiñcannaḥ |",
  "S04n268:474": "araṇaḥ |",
  "S04n268:475": "anakṣaraḥ |",
  "S04n268:476": "aghoṣaḥ |",
  "S04n268:477": "ghoṣasamatikrāntaḥ |",
  "S04n268:478": "arutaḥ |",
  "S04n268:479": "alakṣaṇaḥ |",
  "S04n268:480": "sarvvalakṣaṇāpagataḥ |",
  "S04n268:481": "nādhyātmyaṃ |",
  "S04n268:482": "na bahirddhā nobhayam antareṇopalabhyate |",
  "S04n268:483": "atha ca mañjuśrīs tathāgatajñānaratnam adhyāśayapariśuddhaṃ mahākaruṇādhvajāgrāvabaddhaṃ |",
  "S04n268:484": "tato yo yathāśayādhimuktaḥ satvaḥ |",
  "S04n268:485": "sa tathā dharmadeśanāṃ niścarantīṃ saṃjānāti |",
  "S04n268:486": "tatra ca tathāgataḥ samaḥ sarvvatropekṣako nirvikalpo nirviśeṣaḥ | 13",
  "S04n268:488": "tadyathā mañjuśrīḥ pratiśrutkām yarutavijñaptito niścarantīm satvāḥ sañjānanti |",
  "S04n268:489": "sā ca nātitā nānāgatā na pratyutpannāḥ |",
  "S04n268:490": "nādhyātmāṃ bahirddhā |",
  "S04n268:491": "nobhyam antareṇopalabhyate |",
  "S04n268:492": "notpannā |",
  "S04n268:493": "na niruddhā |",
  "S04n268:494": "nocchinnā |",
  "S04n268:495": "na śāsvatā |",
  "S04n268:496": "na jñānavatī |",
  "S04n268:497": "nājñānavatī na prajñā nāprajñā |",
  "S04n268:498": "na vidyā nāvidyā |",
  "S04n268:499": "na vimuktir nnāvimuktiḥ |",
  "S04n268:500": "na sāvadyā na niravadyā |",
  "S04n268:501": "na smṛtir nnāsmṛtiḥ |",
  "S04n268:502": "na sthānavatī |",
  "S04n268:503": "nāsthānavatī |",
  "S04n268:504": "na niṣadyā nāniṣadyā |",
  "S04n268:505": "na pṛthivīdhātur nnābdhātuḥ |",
  "S04n268:506": "na tejodhātur na vāyudhātuḥ |",
  "S04n268:507": "na saṃskṛtā |",
  "S04n268:508": "nāsaṃskṛtā |",
  "S04n268:509": "na niḥprapaṃcā saprapañcā |",
  "S04n268:510": "na dṛśyā nādṛśyā |",
  "S04n268:511": "anakṣarā |",
  "S04n268:512": "anakṣarāpagatā |",
  "S04n268:513": "aghoṣā ghoṣasamatikrāntāḥ |",
  "S04n268:514": "atulān tulanāsamatikrāntā |",
  "S04n268:515": "alakṣaṇā lakṣaṇāpagatā |",
  "S04n268:516": "na śāntir nnāśāntiḥ |",
  "S04n268:517": "na dirghā na hrasvā |",
  "S04n268:518": "na cetanā nācetanā |",
  "S04n268:519": "na caityā nācaityā |",
  "S04n268:520": "na lokyā nālokyā |",
  "S04n268:521": "darśanasvabhāvena śūnyāsmṛtir amanasikārā |",
  "S04n268:522": "avitarkkā |",
  "S04n268:523": "avicārā |",
  "S04n268:524": "cittamanovijñāpagatā |",
  "S04n268:525": "sarvvatra samā nirvikalpā |",
  "S04n268:526": "nirviśeṣā tryadhvasamatikrāntā |",
  "S04n268:527": "atha ca mañjuśrīḥ pratiśrutkā nānārutaghoṣā nānādhyāśayānāṃ satvānāṃ nānārutaghoṣavijñaptito niścarati |",
  "S04n268:528": "tāṃś ca satvā tathaiva saṃjānanti |",
  "S04n268:529": "evam eva mañjuśrīs tathāgato rhan samyaksambuddho nātīto nāgato na pratyutpannaḥ |",
  "S04n268:530": "nādhyātmaṃ na bahirdhā nobhayam antareṇopalabhyate |",
  "S04n268:531": "notpanno na niruddho noccinno na śāsvataḥ |",
  "S04n268:532": "na jñānavān nājñānavān aprajñāvān nāprajñāvāṃ |",
  "S04n268:533": "na vidyā nāvidyā |",
  "S04n268:534": "na vimuktir nnāvimuktiḥ |",
  "S04n268:535": "na sāvadyo na niravadyaḥ |",
  "S04n268:536": "na smṛtimāṃ |",
  "S04n268:537": "nāsmṛtimāṃ |",
  "S04n268:538": "na sthānavān nāsthānavān |",
  "S04n268:539": "na niṣadyo nāniṣadyaḥ |",
  "S04n268:540": "na pṛthivīdhātu nabdhātu na tejodhātu < > na saṃskṛto nāsaṃskṛtaḥ |",
  "S04n268:541": "na prapañco nāprapañcaḥ |",
  "S04n268:542": "na ruto nārutaḥ |",
  "S04n268:543": "na dṛśyo nādṛśyaḥ |",
  "S04n268:544": "anakṣaraḥ |",
  "S04n268:545": "aghoṣaḥ |",
  "S04n268:546": "ghoṣasamatikrāntaḥ |",
  "S04n268:547": "atulas tulāsamatakrāntaḥ |",
  "S04n268:548": "alakṣaṇo lakṣaṇāpagataḥ |",
  "S04n268:549": "na śānto nāśāntaḥ |",
  "S04n268:550": "na dirgho na hrasvaḥ |",
  "S04n268:551": "na cetano nācetanaḥ |",
  "S04n268:552": "na caityo nācaityaḥ |",
  "S04n268:553": "na lokyo nālokyaḥ |",
  "S04n268:554": "darśanasvabhāvena śūnyaḥ |",
  "S04n268:555": "asmṛtyamanasikāraḥ |",
  "S04n268:556": "avitarkko 'vicāraḥ |",
  "S04n268:557": "cittamanovijñānāpagataḥ |",
  "S04n268:558": "sarvvatra so nirvikalpaḥ |",
  "S04n268:559": "nirviśeṣaḥ |",
  "S04n268:560": "tryadhvasamatikramaḥ |",
  "S04n268:561": "atha ca mañjuśrīr nānāvimuktāḥ satvāḥ |",
  "S04n268:562": "nānādhyāśayavijñaptitaḥ |",
  "S04n268:563": "tathāgatavācan niścarantī saṃjānanti | 14",
  "S04n268:565": "tadyathāpi mañjuśrīḥ pṛthivīn niśṛtya pṛthivīṃ pratiṣṭhāya sarvvatṛṇagulmauṣadhivanaspatayo vṛddhiṃ viruḍhiṃ vaipulyatām āpadyante |",
  "S04n268:566": "na mañjuśrīḥ pṛthivī kalpayati |",
  "S04n268:567": "na vikalpayati |",
  "S04n268:568": "sarvvatra samā nirvikalpāni nirvviśeṣāḥ niścintāś cittamanovijñānāpagatāḥ |",
  "S04n268:569": "evam eva mañjuśrīs tathāgatan nisṛtya tathāgataṃ pratiṣṭhāya sarvvasatvānāṃ sarvvakuśalamūlāni vṛddhim virūḍhiṃ vaipulyatām āpadyante |",
  "S04n268:570": "śrāvakayānikānām vā pratyekabuddhayānikānāṃ vā |",
  "S04n268:571": "mahāyānikānām vā |",
  "S04n268:572": "anyeṣām vā carakaparivrājakanirganthaprabhṛtīnāṃ sarvatīrthyāyatanānāṃ |",
  "S04n268:573": "kuśalamūlāni yāni cānyāny antaso mithyātvaniyatānāṃ kuśalamūlāni |",
  "S04n268:574": "sarvāṇi tāni tathāgataṃ nisṛtya tathāgatam pratiṣṭhāya vṛddhiṃ virūḍhiṃ vaipulyatām āpadyante |",
  "S04n268:575": "na ca mañjuśrī <<ḥ>> tathāgataḥ kalpayati |",
  "S04n268:576": "na vikalpayati |",
  "S04n268:577": "sarvvakalpavikalpārambaṇamanasikārocchinno mañjuśrīs tathāgato rhan samyaksaṃbuddhaḥ |",
  "S04n268:578": "cittamanovijñānāpagataḥ |",
  "S04n268:579": "atarkkaḥ |",
  "S04n268:580": "atarkkāvacaraḥ |",
  "S04n268:581": "adṛśyaḥ |",
  "S04n268:582": "anālokyaḥ |",
  "S04n268:583": "acintyaḥ acintanīyaḥ |",
  "S04n268:584": "amanasikāro niścintaḥ |",
  "S04n268:585": "cittamanovijñānāpagataḥ |",
  "S04n268:586": "samaḥ sarvvatropekṣako nirvikalpo nirviśeṣaḥ | 15",
  "S04n268:588": "tadyathā mañjuśrīḥ ākāśaṃ sarvvatra samaṃ nirvikalpaṃ nirviśeṣam anutpannam aniruddhaṃ nātītaṃ nā< > gataṃ na pratyutpannam alakṣyam aprapañcam anirūpya nidarśanaṃ |",
  "S04n268:589": "avijñapanīyaṃ |",
  "S04n268:590": "asaṃsparśam aniketamantalyaṃ |",
  "S04n268:591": "tulāsamatikrāntaṃ |",
  "S04n268:592": "anupamaṃ |",
  "S04n268:593": "upamāsamatikrāntaṃ |",
  "S04n268:594": "apratiṣṭham agrāhyaṃ |",
  "S04n268:595": "cakṣuḥpathasamatikrāntaṃ |",
  "S04n268:596": "cittamanovijñānāpagatam anakṣaraṃ |",
  "S04n268:597": "aghoṣaṃ amanasikāraṃ |",
  "S04n268:598": "anāyūham aniryūhaṃ |",
  "S04n268:599": "anukṣepāprakṣepaṃ |",
  "S04n268:600": "vākpathasamatikrāntam |",
  "S04n268:601": "sarvvatrānugatam apratiṣṭhitaṃ |",
  "S04n268:602": "atha mañjuśrīḥ satvāḥ saṃsthānasya hīnamadhyotkṛṣṭatayā ākāśaṃ hīnotkṛṣṭaṃ saṃjānanti |",
  "S04n268:603": "evam eva mañjuśrīs tathāgato py arhan samyaksabuddhaḥ |",
  "S04n268:604": "sarvvatra samo nirviśeṣo anutpanno 'niruddhaḥ |",
  "S04n268:605": "nātito nāgato na pratyutpannaḥ |",
  "S04n268:606": "alakṣyo aprapañcaḥ |",
  "S04n268:607": "arūpy anidarśano avijñaptikaḥ |",
  "S04n268:608": "asparśo 'niketaḥ |",
  "S04n268:609": "atulas tulāsamatikrāntaḥ |",
  "S04n268:610": "anupama upamāsamatikrāntaḥ |",
  "S04n268:611": "apratiṣṭhītaḥ |",
  "S04n268:612": "agrāhyaḥ |",
  "S04n268:613": "cakṣuḥpathasamatikrāntaḥ |",
  "S04n268:614": "cittamanovijñānāpagataḥ |",
  "S04n268:615": "alakṣaṇaḥ |",
  "S04n268:616": "anakṣaraḥ |",
  "S04n268:617": "aghoṣo manasikāraḥ |",
  "S04n268:618": "anāyūhāniryūhaḥ |",
  "S04n268:619": "anikṣepo 'prakṣepaḥ |",
  "S04n268:620": "vākpathasamatikrāntaḥ |",
  "S04n268:621": "sarvvatrānugato nupraviṣṭaḥ |",
  "S04n268:622": "atha ca mañjuśrīḥ ye hīnamadhyotkṛṣtāśayāḥ satvāḥ te hīnamadyotkṛṣṭan tathāgataṃ paśyanti |",
  "S04n268:623": "na ca mañjuśrīs tathāgatasyaivam bhavati |",
  "S04n268:624": "ayaṃ hīnādhyāśayādhimuktaḥ satvaḥ |",
  "S04n268:625": "asya satvasya hīnāṃ rūpakāyapariniḥpattin darśayiṣyāmi |",
  "S04n268:626": "aya madhyāśayādhimuktaḥ satvaḥ |",
  "S04n268:627": "asya madhyamāṃ rūpakāyavarṇṇapariniṣpattin darśiyiṣyāmi |",
  "S04n268:628": "ayam udārāśayādhimuktaḥ |",
  "S04n268:629": "satvo sya udārāṃ rūpakāyavarṇṇapariniṣpattin darśayiṣyāmi |",
  "S04n268:630": "evam eva mañjuśrīḥ dharmadeśanāyām anugatavyama |",
  "S04n268:631": "na ca mañjuśrīs tathāgatasyaivaṃ bhavati |",
  "S04n268:632": "ayaṃ hīnādhimuktaḥ satvaḥ |",
  "S04n268:633": "asya satvasya hīnāṃ śrāvakayānakathāṇ kariṣye |",
  "S04n268:634": "aya madhyāśayādhimuktaṃ |",
  "S04n268:635": "satvaḥ |",
  "S04n268:636": "asya satvasya pratyekabuddhayānakathāṃ kariṣye |",
  "S04n268:637": "ayam udārāśayādhimuktaḥ satvaḥ |",
  "S04n268:638": "asya satvasya mahāyānakathāṇ kariṣye |",
  "S04n268:639": "na mañjuśrīs tathāgatasyaivam bhavati |",
  "S04n268:640": "ayam udārādhimuktaḥ satvaḥ |",
  "S04n268:641": "asya satvasya dānakathāṃ kariṣye |",
  "S04n268:642": "evaṃ śīlaṃ kṣāntiṃ vīryan dhyānañ ca |",
  "S04n268:643": "na mañjuśrīs tathāgatasyaivam bhavati |",
  "S04n268:644": "ayaṃ prajñāpāramitādhimuktaḥ satvaḥ |",
  "S04n268:645": "asya satvasya prajñāpāramitāṃ kathāṃ kathayiṣye |",
  "S04n268:646": "naivaṃ maṃjuśrīs tathāgatasyaivam bhavati |",
  "S04n268:647": "tat kasmād dhetoḥ |",
  "S04n268:648": "tharmakāyo mañjuśrīs tathāgataḥ |",
  "S04n268:649": "atyantānutpanno mañjuśrīs tathāgataḥ | 16",
  "S04n268:651": "na mañjuśrīs tathāgatasya nāmarūpanirūktyānusāri vijñānaṃ pravarttate |",
  "S04n268:652": "na mañjuśrīs tathāgataḥ kalpayati |",
  "S04n268:653": "na vikalpayati |",
  "S04n268:654": "kṣaṇiko hi maṃjuśrīs tathāgataḥ |",
  "S04n268:655": "akṣayalakṣaṇaḥ |",
  "S04n268:656": "akṣayakoṭībhūtakoṭīniyataḥ |",
  "S04n268:657": "sarvadharmasamatākoṭī mañjuśrīs tathāgato rhan samyaksabuddhaḥ samaḥ sarvvatra nirvikalpo nirviśeṣaḥ |",
  "S04n268:658": "na hīno na madhyo notkṛṣṭaḥ |",
  "S04n268:659": "evam eva mañjuśrīḥ samāḥsarvadharmāḥ |",
  "S04n268:660": "nirvvikalpā nirviśeṣāḥ |",
  "S04n268:661": "na hīnā na madhyā notkṛṣtāḥ |",
  "S04n268:662": "tat kasmād dhetoḥ |",
  "S04n268:663": "anupalabdhitvāt sarvvadharmāṇāṃ |",
  "S04n268:664": "yā mañjuśrīr anupalabdhiḥ sarvvadharmāṇāṃ sā samatāḥ |",
  "S04n268:665": "yā samatā sthitā yo sthitā sā 'calanatā |",
  "S04n268:666": "yā 'calanatā sā 'niśrayatā |",
  "S04n268:667": "aniśritasya sarvvadharmeṣu nāsti cittapratiṣṭhānaṃ |",
  "S04n268:668": "apratiṣṭhitacittasyānutpattir ājāyate |",
  "S04n268:669": "evaṃ darśinaś ca |",
  "S04n268:670": "viparyastāc cittacaitasikā na pravarttante |",
  "S04n268:671": "yaś cāviparyastacittaḥ |",
  "S04n268:672": "sa yathāvāvatprāpto bhavati |",
  "S04n268:673": "yathāvatprāpto na prapañcayati |",
  "S04n268:674": "aprapañcayata pracāro nāsti |",
  "S04n268:675": "yadā na pracarati tadā na saṃcarati |",
  "S04n268:676": "yadā na saṃcarati tadā na visarati |",
  "S04n268:677": "avisaraṃ dharmatān na virodhayati |",
  "S04n268:678": "dharmatāṃ avirodhayaṃ sarvvatrānulomo bhavati |",
  "S04n268:679": "sarvvatrānulomo dharmaprakṛter na calati |",
  "S04n268:680": "dharmaprakṛter acalaṃ dharmapra< > tiprāpto bhavati |",
  "S04n268:681": "dharmaprakṛtiprāpto na kiñcit prapañcayati |",
  "S04n268:682": "tat kasya hetoḥ |",
  "S04n268:683": "pratyayahetujanitatvāt |",
  "S04n268:684": "yaḥ pratyayahetujanitaḥ so tyantājātaḥ |",
  "S04n268:685": "yaś cātyantājātaḥ |",
  "S04n268:686": "sa nniyāmaprāptaḥ |",
  "S04n268:687": "yaś ca niyāmaprāptaḥ |",
  "S04n268:688": "sa sarvadharmamanasikāraiḥ |",
  "S04n268:689": "sārddhan na samvasati |",
  "S04n268:690": "yadā sarvvadharmamanasikāraiḥ sārddhan na saṃvasati |",
  "S04n268:691": "tadā na samvāśyo na bhavati |",
  "S04n268:692": "yadā samvāśyo na bhavati |",
  "S04n268:693": "tadā na bhavati |",
  "S04n268:694": "na vibhavati |",
  "S04n268:695": "yadā na bhavati |",
  "S04n268:696": "na vibhavati |",
  "S04n268:697": "tadā sthito dharmmaprāpto bhavati |",
  "S04n268:698": "yadā yoniṣodharmaprayukto bhavati |",
  "S04n268:699": "yoniśodharmaprayuktasya na kaścid dharmo sti yo na buddhadharmaḥ |",
  "S04n268:700": "tat kasya hetoḥ śūnyatānubodhatvāt |",
  "S04n268:701": "yaś ca śūnyatānubodhaḥ sa bodhiḥ |",
  "S04n268:702": "sa evaṃ śūnyatānimittāpraṇihitānabhisaṃskārāniketāsaṃbhavāgrāhyā 'nalayāvabodhād bodhiḥ bodhiś ca yoniśoprayogaḥ |",
  "S04n268:703": "yoniśoprayogaḥ |",
  "S04n268:704": "yoniśaḥ prayoge nāmocyate |",
  "S04n268:705": "anupekṣāprakṣepaḥ |",
  "S04n268:706": "akāravikāraprayogaḥ |",
  "S04n268:707": "asaṃbaddhaḥ aprayuktaprayogaḥ anekatvānānātvaprayogaḥ |",
  "S04n268:708": "anāgataprayogo yoniśaḥ prayogaḥ |",
  "S04n268:709": "na tata praogo na pramāṇaṃ |",
  "S04n268:710": "na phalasākṣātkriyāṃ |",
  "S04n268:711": "tat kasya hetoḥ |",
  "S04n268:712": "prakṛtiprabhāsvaraṃ cittan tac cāgantukair upakleśair upakliśyate |",
  "S04n268:713": "na ca prakṛtiḥ saṃkliśyate |",
  "S04n268:714": "yā ca prakṛtiprabhāsvaratāḥ |",
  "S04n268:715": "sā asaṃkleśatā |",
  "S04n268:716": "yā cāsaṃkleśatā |",
  "S04n268:717": "tatra pratipakṣo nāsti |",
  "S04n268:718": "yena pratipakṣeṇa kleśaprahāṇaṃ syāt |",
  "S04n268:719": "tat kasya hetoḥ |",
  "S04n268:720": "na śuddhaḥ śudhyati |",
  "S04n268:721": "ṣuddha eva saḥ |",
  "S04n268:722": "yaś ca śuddhaḥ |",
  "S04n268:723": "so nutpādaḥ |",
  "S04n268:724": "yaś cānutpādaḥ |",
  "S04n268:725": "so 'ninditaḥ |",
  "S04n268:726": "yaś cāninditaḥ |",
  "S04n268:727": "sa nandīprahāṇaṃ tatra sarvvasnehān nirudhyaṃte |",
  "S04n268:728": "yatra sarvvasnehā nirudhyante |",
  "S04n268:729": "so nutpādaḥ |",
  "S04n268:730": "yaś cānutpādaḥ sa bodhiḥ | 17",
  "S04n268:732": "yā bodhiḥ | sā samatāḥ yā samatā sā tathatā tathātāpratiṣṭhitāś ca sarvvadharmāḥ saṃskṛtāsaṃskṛtāś ca yā ca tathātā na tatra saṃskṛtaṃ nāsaṃskṛtaṃ |",
  "S04n268:733": "na dvāprajñaptiḥ |",
  "S04n268:734": "yatra na saṃskṛtaṃ nāsaṃskṛtaṃ na dvayaprajñaptiḥ |",
  "S04n268:735": "sā tathatā yā tathatā sā ananyatathatā |",
  "S04n268:736": "yā ananyatathatā sā avikāratathatā |",
  "S04n268:737": "yā cāvikāratathatā |",
  "S04n268:738": "sā anāgatatathatā ||",
  "S04n268:739": "yā ca anāga tatathatā |",
  "S04n268:740": "sā avitathatā |",
  "S04n268:741": "yā ca avitathatā |",
  "S04n268:742": "sā yathāvattathatā |",
  "S04n268:743": "yā yathāvattathatā |",
  "S04n268:744": "sā na jātutathatā |",
  "S04n268:745": "yā na jātutathatā |",
  "S04n268:746": "sā na saṃkiśyate |",
  "S04n268:747": "na virudhyate yā naṃ saṃkliśyate |",
  "S04n268:748": "na virudhyate |",
  "S04n268:749": "sā notpadyate |",
  "S04n268:750": "na nirudhyate |",
  "S04n268:751": "yā notpadyate |",
  "S04n268:752": "na nirudhyate |",
  "S04n268:753": "sā nirvāṇena samā |",
  "S04n268:754": "yā nirvāṇena samā sā na saṃsarati |",
  "S04n268:755": "na parinirvāti |",
  "S04n268:756": "yā na sansarati |",
  "S04n268:757": "na parinirvāti |",
  "S04n268:758": "sā nātītā nānāgatā na pratyutpannā |",
  "S04n268:759": "yā nātītā nānāgatā na pratyutpannā |",
  "S04n268:760": "sa na hīnā na madhyā notkṛṣṭā |",
  "S04n268:761": "yā na hīnā na madhyā notkṛṣṭā sā tathātā |",
  "S04n268:762": "tathatā nāmocyate |",
  "S04n268:763": "tatvārthādhivacanam etat tatvam ucyate |",
  "S04n268:764": "tathātvaṃ tathatvam ucyate |",
  "S04n268:765": "tathaiva tathatā cātmā cādvayam etad advaidhīkāraṃ |",
  "S04n268:766": "yaś cādvayārthaḥ sa bodhiś cāvabodhārthaḥ |",
  "S04n268:767": "artha ucyate |",
  "S04n268:768": "trivimokṣamukhapraveśaṃ jñānaṃ |",
  "S04n268:769": "sarvvadharmanirddeśeṣu jñānam ucyate |",
  "S04n268:770": "tryadhvasamatāvatāra sarvvadharmeṣv asaṃbhedārthaś ca |",
  "S04n268:771": "sarvvadharmāṇāṃ |",
  "S04n268:772": "ayam ucyate arthaḥ |",
  "S04n268:773": "aruto 'nabhilāpyaḥ |",
  "S04n268:774": "adhyāhāraḥ |",
  "S04n268:775": "vyāhārasamucchinnaḥ |",
  "S04n268:776": "jñānam ucyate |",
  "S04n268:777": "yad arthānugamajñānaṃ vijñānānugamaṃ ca idam ucyate jñānaṃ |",
  "S04n268:778": "artha ucyate |",
  "S04n268:779": "yat tatvārthajñānena vijñānānugamajñāne ca |",
  "S04n268:780": "nītārthatā sā eva dharmatā yā |",
  "S04n268:781": "yā ca dharmatā so 'rthaḥ |",
  "S04n268:782": "yārthānugamajñānena vijñānānugamajñānena |",
  "S04n268:783": "nītārthānugamajñānena ca |",
  "S04n268:784": "dharmatā dharmasthititā dharmaniyāmatā sā dharme ṇa pravarttate |",
  "S04n268:785": "yā dharmasyāpravṛttiḥ |",
  "S04n268:786": "yā cārthavyaṃjanasamatā sādvayārthe samā |",
  "S04n268:787": "yā ca samatā so 'rthaḥ |",
  "S04n268:788": "sā cārthajñānena samatā sā advayamukhapraveśena jñānasamatā |",
  "S04n268:789": "nītārthena neyārthasamatā samānārthā |",
  "S04n268:790": "sā śūnyatā samānārthena pudgalasamatā samā pudgalasamatayā |",
  "S04n268:791": "dharmasamatā samā |",
  "S04n268:792": "dharmasamatayā vimuktisamatā samā |",
  "S04n268:793": "vimuktisamatayā cānubodho bodhiḥ | 18",
  "S04n268:795": "rūpasaṃṅgasaṃyuktānā mañjuśrīś cakṣuḥ saṃgaḥ |",
  "S04n268:796": "rūpacakṣuḥprakṛtijñānam asaṅgaḥ |",
  "S04n268:797": "dṛṣtiśaṃgasaṃyuktānāṃ svakāyaṃ saṃgaḥ |",
  "S04n268:798": "sarvvadṛṣṭikṛtānāṃ svakāyaprakṛtiśūnyatā |",
  "S04n268:799": "jñānam asaṅgaḥ |",
  "S04n268:800": "ayoniśomanaskārasaṅgasaktānāṃ dharmaloka saṃgaḥ |",
  "S04n268:801": "yoniśomanaskāradharmapratyavekṣā |",
  "S04n268:802": "prakṛtiśūnyatā |",
  "S04n268:803": "svabhāvaśūnyatā |",
  "S04n268:804": "jñānam asaṃgaḥ |",
  "S04n268:805": "vicikitsāmalasaṅgasaktānāṃ mokṣaḥ saṃgaḥ |",
  "S04n268:806": "adhimuktivimuktiyathābhūtajñānam asaṅgaḥ |",
  "S04n268:807": "kauśīdyamalasaṃgasaktānāṃ adhigamadṛṣṭavīryatā saṅgaḥ |",
  "S04n268:808": "yathādharmāṇām anubodhaḥ saṅgaḥ nīvaraṇasaṅgayuktānāṃ bodhyaṅgāni saṅgaḥ |",
  "S04n268:809": "anāvaraṇajñānavimokṣa saṃgaḥ |",
  "S04n268:810": "prakṛtipariśuddhāḥ sarvvadharmāḥ |",
  "S04n268:811": "hetupratyayasā magryā pravarttante |",
  "S04n268:812": "tatra bodhisatvena saṃkleśahetuḥ |",
  "S04n268:813": "vyavadānahetuś ca parijñātavyaḥ |",
  "S04n268:814": "saṃkleśahetuviśuddhyā ca |",
  "S04n268:815": "vyavadānaviśuddhyā ca na sthātavyaṃ |",
  "S04n268:816": "ātmasamutthānaṃ ca |",
  "S04n268:817": "saṃkleśasya hetuḥ |",
  "S04n268:818": "nairātmyadharmāvatārakṣāntir vyavadānasya hetuḥ |",
  "S04n268:819": "ahaṃkāramamakāradṛṣṭi saṃkleśasya hetuḥ |",
  "S04n268:820": "adhyātmopaśamo bahirvāpacāraś ca |",
  "S04n268:821": "vyavadānasya hetuḥ |",
  "S04n268:822": "kāmavyāpādavihinsāvitarkkaḥ |",
  "S04n268:823": "saṃkleśasya hetuḥ |",
  "S04n268:824": "aśubhāmaitrī |",
  "S04n268:825": "karuṇāmuditopekṣāpratītyadharmāvatārakṣāntiḥ |",
  "S04n268:826": "vyavadānasya hetuḥ |",
  "S04n268:827": "catvāro viparyāsāḥ |",
  "S04n268:828": "saṃkleśasya hetuḥ |",
  "S04n268:829": "catvāri samyaksmṛtyupasthānāni vyavadānasya hetuḥ |",
  "S04n268:830": "pañca nīvaraṇāni saṃkleśasya hetuḥ |",
  "S04n268:831": "pañcendriyāṇi vyavadānasya hetuḥ |",
  "S04n268:832": "ṣaḍ āyatanāni saṃkleśasya hetuḥ |",
  "S04n268:833": "ṣaḍ anusmṛtayo vyavadānasya hetuḥ |",
  "S04n268:834": "saptāsadharmāḥ |",
  "S04n268:835": "saṃkleśasya hetuḥ ||",
  "S04n268:836": "sapta bodhyaṅgāni vyavadānasya hetuḥ |",
  "S04n268:837": "aṣṭa mithyātvāni saṃkleśasya hetuḥ ||",
  "S04n268:838": "aṣṭau samyaktvāni vyavadānasya hetuḥ |",
  "S04n268:839": "navāghātavastūni saṃkleśasya hetuḥ |",
  "S04n268:840": "navānupūrvvavihārasamāpattayo vyavadānasya hetuḥ |",
  "S04n268:841": "daśākuśalāḥ karmapathāḥ saṃkleśasya hetuḥ |",
  "S04n268:842": "daṣa kuśalāḥ karmapathā vyavadānasya hetuḥ |",
  "S04n268:843": "saṃkṣiptena sarvve akuśalā manaskārāḥ saṃkleśasya hetuḥ |",
  "S04n268:844": "sarvve kuśalāḥ manaskārāḥ vyavadānasya hetuḥ |",
  "S04n268:845": "tatra yaḥ saṃkleṣasya hetuḥ |",
  "S04n268:846": "yaś ca vyavadānasya hetuḥ |",
  "S04n268:847": "sarvve te dharmāḥ prakṛtiśūnyāḥ niḥsatvā nijīvā niṣpoṣā niḥpuruṣā niḥpudgalāḥ |",
  "S04n268:848": "asvāmikā aparigrahāḥ |",
  "S04n268:849": "nirvyāpārāḥ māyopamāḥ |",
  "S04n268:850": "alakṣaṇāḥ |",
  "S04n268:851": "ādhyātmopaśāntāḥ |",
  "S04n268:852": "yaś cādhyātmopaśamaḥ |",
  "S04n268:853": "sa praśamaḥ |",
  "S04n268:854": "yaḥ praśamaḥ |",
  "S04n268:855": "sā prakṛtine yā prakṛtiḥ |",
  "S04n268:856": "so 'nupalambhaḥ |",
  "S04n268:857": "yo 'nupalambhaḥ |",
  "S04n268:858": "so 'nilayaḥ |",
  "S04n268:859": "yaś cānilayaḥ ||",
  "S04n268:860": "tat khaṃ |",
  "S04n268:861": "khaṃ cākāśaṃ sa ākāśasamāt sarvvadharmāṃ prajānāti |",
  "S04n268:862": "samkleśavyavadānena ca vyavaharati |",
  "S04n268:863": "na cākāśadharmatām vijahāti |",
  "S04n268:864": "tat kasmād dhetoḥ |",
  "S04n268:865": "na kaścin mañjuśrīḥ dharmaḥ samvidyate |",
  "S04n268:866": "yasyotpādo nirodho vā bhavet | 19",
  "S04n268:868": "mañjuśrīr āha |",
  "S04n268:869": "tat katham bhagavan tathāgatena bodhiḥ prāptā bhagavān āha |",
  "S04n268:870": "amūlā apratiṣṭhānāṃ mañjuśrīḥ tathāgatena bodhiḥ prāptā |",
  "S04n268:871": "maṃjuśrir āha |",
  "S04n268:872": "tatra katamad bhagavaṃ mūlaṃ katamat pratiṣṭhānaṃ |",
  "S04n268:873": "bhagavān āha |",
  "S04n268:874": "satkāyo maṃjuśrīr mūlaṃ abhūtaparikalpaḥ pratiṣṭhānaṃ |",
  "S04n268:875": "tat tathāgatena mañjuśrīr bodhisamatayā sarvvadharmasamatā jñātā tasmād ucyate |",
  "S04n268:876": "mañjuśrīr amūlā apratiṣṭhānā tathāgatena bodhir abhisaṃbuddheti | 20",
  "S04n268:878": "bodhir mañjuśrīḥ śāntā copaśāntā ca |",
  "S04n268:879": "tatra katamaḥ śamaḥ katamaḥ upaśamaḥ |",
  "S04n268:880": "adhyātmaṃ śamaḥ |",
  "S04n268:881": "bahirddhopaśamaḥ |",
  "S04n268:882": "tat kasmād dhetoḥ cakśur mañjuśrīḥ śūnyam ātmanā cātmīyena ca |",
  "S04n268:883": "prakṛtir asyaiṣā ayam ucyate śama iti |",
  "S04n268:884": "sa cakśuḥ śūnyam iti parijñāya rūpeṣu na dhāvati tenocyate |",
  "S04n268:885": "upaśama iti |",
  "S04n268:886": "evaṃ śrotraṃ śūnyam ātmanā cātmīyena ca prakṛtir asyaiṣā ayam ucyate śama iti |",
  "S04n268:887": "sa sotraṃ śūnyam iti parijñāya śabdeṣu na dhāvati |",
  "S04n268:888": "tenocyate |",
  "S04n268:889": "upaśama iti |",
  "S04n268:890": "ghrāṇaṃ śūnyam ātmanā cātmīyena prakṛtir asyaiṣā ayam ucyate śama iti sa ghrāṇaṃ śūnyam iti |",
  "S04n268:891": "parijñāya gandheṣu na dhāvati tenocyate |",
  "S04n268:892": "upasama iti |",
  "S04n268:893": "jihvā śūnyā ātmanā cātmīyena ca prakṛtir asyaiṣā tenocyate upaśama iti |",
  "S04n268:894": "sa jihvā śūnyeti parijñāya raseṣu na dhāvati |",
  "S04n268:895": "tenocyate upaśama iti |",
  "S04n268:896": "kāyaḥ śūnyam ātmanā cātmīyena ca prakṛtir asyaiṣā ayam ucyate śama iti |",
  "S04n268:897": "sa kāyaṃ śūnyam iti parijñāya spraṣṭavyeṣu na dhāvati |",
  "S04n268:898": "tenocyate upaśama iti |",
  "S04n268:899": "mano mañjuśrīḥ śūnyam ātmanā cātmīyena ca prakṛtir asyaiṣā ayam ucyate sama iti manaḥ śūnyam iti parijñāya dharmeṣu na dhāvati |",
  "S04n268:900": "tenocyate upaśama iti | 21",
  "S04n268:902": "bodhir mañjuśrīḥ prakṛtiprabhāsvarāḥ |",
  "S04n268:903": "cittaprakṛtiprabhāsvaratayā tena kāraṇenocyate |",
  "S04n268:904": "prakṛtiprabhāsvareti |",
  "S04n268:905": "yā sā prakṛti sā asaṃkliṣṭā ākāśasamā |",
  "S04n268:906": "ākāśaprakṛti ākāśasamavasaraṇā ākāśopamā atyantaprabhāsvarā prakṛtiḥ | 22",
  "S04n268:908": "bodhir mañjuśrīr anāyūhā |",
  "S04n268:909": "aniryūhā |",
  "S04n268:910": "tatra katamaḥ anāyūhatā |",
  "S04n268:911": "katamā 'niryūhatā |",
  "S04n268:912": "anāyūhaḥ |",
  "S04n268:913": "tenocyate |",
  "S04n268:914": "agrahaḥ sarvvadharmāṇāṃ |",
  "S04n268:915": "aniryūhocyate |",
  "S04n268:916": "anutsargaḥ sarvvadharmāṇāṃ |",
  "S04n268:917": "tatra mañjuśrīḥ tathāgataḥ |",
  "S04n268:918": "anāyūhaḥ |",
  "S04n268:919": "aniryūhaḥ |",
  "S04n268:920": "mogham avatārṣīt |",
  "S04n268:921": "tathā cāvatāṣīt yathā tathatāyā natera na pāraṃ samanupaśyati |",
  "S04n268:922": "iti hy apārapāravigatāḥ sarvvadharmāḥ tathāgatenābhisabuddhā tena tathāgata ity ucyate | 23",
  "S04n268:924": "bodhi mañjuśrīr animittānārambaṇā |",
  "S04n268:925": "tatra katāmā animittatā katamā anārambaṇatā |",
  "S04n268:926": "cakṣurvvijñānānupalabdhir mañjuśrīḥ |",
  "S04n268:927": "animittatā |",
  "S04n268:928": "rūpasyāsamanupaśyanatā |",
  "S04n268:929": "anārambaṇatā śrotravijñānānupalabdhir animittatā śabdāśravaṇatā anārambaṇatā ghrāṇavijñānānupalabdhir animittatā gandhāghrāṇatā |",
  "S04n268:930": "anārambaṇatā |",
  "S04n268:931": "jihvāvijñānānupalabdhir animittatā |",
  "S04n268:932": "rasāsvādanatā |",
  "S04n268:933": "anārambaṇatā |",
  "S04n268:934": "kāyavijñānānupalabdhir animittatā |",
  "S04n268:935": "spraṣṭavyāspṛśaṇatā anārambaṇatā |",
  "S04n268:936": "manovijñānānupalabdhir animittatā |",
  "S04n268:937": "dharmavijñānatā anārambaṇatā |",
  "S04n268:938": "ayam mañjuśrīḥ āryāṇāṃ gocaraḥ |",
  "S04n268:939": "yas traidhātuke agocaraḥ |",
  "S04n268:940": "ayam mañjuśrīr āryāṇāṃ gocaraḥ | 24",
  "S04n268:942": "bodhir mañjuśrī nātītā nānāgatā na pratyutpannā |",
  "S04n268:943": "tryadhvasamā trimaṇḍalaparicchinnā |",
  "S04n268:944": "tatra katamo mañjuśrīḥ trimaṇḍalaparicchedaḥ |",
  "S04n268:945": "yad atīte cittaṃ nopalabhyate |",
  "S04n268:946": "anāgate vijñānaṃ na dhāvati |",
  "S04n268:947": "na pratyupanne manaskāro pravarttate |",
  "S04n268:948": "sa cittamanovijñānāpratiṣṭhito na kalpayati |",
  "S04n268:949": "na vikalpayati |",
  "S04n268:950": "anavakalpayann avikalpayan nātītaṃ karoty anāgata manyate |",
  "S04n268:951": "pratyutpannaṃ na prapañcayati | 25",
  "S04n268:953": "bodhir mañjuśrī aśarīrā asaṃskṛtā |",
  "S04n268:954": "tatrāśarīratā maṃjuśrīr yā na cakṣurvijñānavijñeyā |",
  "S04n268:955": "na śrotra na ghrāṇa na jihvā na kāya na manovijñānavijñeyā |",
  "S04n268:956": "yan maṃjuśrīr nna cittamanovijñānavijñeyā |",
  "S04n268:957": "tad asaṃskṛtam asaṃskṛtam ucyate |",
  "S04n268:958": "yatra notpādo na sthitir na vyayaḥ |",
  "S04n268:959": "tad ucyate tṛrimaṇḍalapariśuddham asaṃskṛtaṃ yathaivāsaṃskṛtas tathaivan saṃskṛtaṃ boddhavyaṃ |",
  "S04n268:960": "tat kasya hetoḥ |",
  "S04n268:961": "sarvadharmāṇāṃ yaḥ svabhāvaḥ sa asvabhāvaḥ tatra nāsti dvayam iti | 26",
  "S04n268:963": "bodhir mañjuśrīḥ abhedapadam etat |",
  "S04n268:964": "tatra katamo bhedaḥ katamat padaṃ |",
  "S04n268:965": "asaṃjñā abhedaḥ |",
  "S04n268:966": "tathatā padaṃ |",
  "S04n268:967": "apratiṣṭhānam abhedo dharmadhātuḥ padaṃ |",
  "S04n268:968": "nānātvam abhedo bhūtakoṭi padaṃ |",
  "S04n268:969": "anilaṃbho bhedaḥ |",
  "S04n268:970": "acalanatā padaṃ śūnyatā abhedaḥ |",
  "S04n268:971": "animitta padaṃ avitarkkāṇāṃ bhedaḥ |",
  "S04n268:972": "apraṇihitaṃ padaṃ aprārthanā abhedaḥ niḥsatvatā padaṃ |",
  "S04n268:973": "satvasvabhāvo abhedaḥ |",
  "S04n268:974": "ākāśa padam anupalambho bhedaḥ |",
  "S04n268:975": "anutpāda padaṃ |",
  "S04n268:976": "anirodho bhedaḥ |",
  "S04n268:977": "asaṃskṛtaṃ padaṃ |",
  "S04n268:978": "apracāro bhedaḥ |",
  "S04n268:979": "bodhi padaṃ vyupaśamo bhedaḥ |",
  "S04n268:980": "nirvāṇa padam anabhinirvṛttir abhedaḥ |",
  "S04n268:981": "ajātiḥ padaṃ 27",
  "S04n268:983": "bodhir mañjuśrī na kāyenābhisambudhyate |",
  "S04n268:984": "na cittena tat kasmād dhetoḥ |",
  "S04n268:985": "jaḍo kāyo mañjuśrī niśceṣṭaḥ acetanaḥ |",
  "S04n268:986": "tṛṇakāṣṭhaḥ |",
  "S04n268:987": "kuḍyaloṣṭapratibhāsopamaḥ |",
  "S04n268:988": "cittañ ca māyopamaṃ riktaṃ tuccham abhūtaṃ |",
  "S04n268:989": "asaṃskṛtaṃ yo maṃjuśrīr evaṃ kāyasya cittasya cā'vabodhaḥ |",
  "S04n268:990": "ayam ucyate mañjuśrīr bodhiḥ vyavahāram upādāyā na punaḥ paramārthataḥ |",
  "S04n268:991": "tat kasmād dhetor na mañjuśrīr bodhiḥ kāyena vā cittena vā dharmeṇa vā adharmeṇa vā bhūtena vā |",
  "S04n268:992": "abhūtena vā satyena vā mṛṣā vā vacanīyā 28",
  "S04n268:994": "avacanīyā mañjuśrīr bodhiḥ |",
  "S04n268:995": "sarvadharmaiḥ tat kasmād dhetoḥ na maṃjuśrīr bodhiḥ kiñcit sthānaṃ yena ca vyavahāraṃ gacchet |",
  "S04n268:996": "yathā mañjuśrīr ākāśasthānam asaṃskṛta anutpannam aniruddha vacanīyaṃ tathā maṃjuśrīr bodhiḥ asaṃskṛtā asthānā anutpannā aniruddhā avacanīyā yathā mañjuśrīr bhūtaṃ parigaveṣyamāṇaṃ |",
  "S04n268:997": "sarvvadharmair avacanīyaṃ |",
  "S04n268:998": "evam eva maṃjuśrīr bodhiḥ bhūtā parigaveṣyamāṇā sarvvadharmair avacanīyā tat kasmād dhetor na mañjuśrīr bhūte vacanaṃ saṃvidyate |",
  "S04n268:999": "anutpannoniruddhatvāt | 29",
  "S04n268:1001": "bodhir mañjuśrīr agrāhyā anālayā tatramaṃjuśrīḥ katamā agrāhyatā |",
  "S04n268:1002": "katamā anālayatā |",
  "S04n268:1003": "cakṣuḥparijñā mañjuśrīr agrāhyatā rūpānupalabdhir anālayā |",
  "S04n268:1004": "śrotraparijñā agrāhyā śabdānupalabdhiḥ |",
  "S04n268:1005": "anālayatā |",
  "S04n268:1006": "ghrāṇaparijñār agrāhyatā śabdānupalabdhir anālayatā jihvāparijñā agrāhyatā |",
  "S04n268:1007": "rasānupalabdhir anālayatā kāyaparijñā agrāhyatā |",
  "S04n268:1008": "evan tathāgatenāgrāhyā anālayā bodhir abhisaṃbuddhā abhisaṃbudhya cakṣuḥṣo nugrahāyā rūpānupalabdhitaś cakṣurvijñānaṃ na pratiṣṭhitaṃ |",
  "S04n268:1009": "śrotrānugrahāya śabda-m-anupalabdhitaḥ |",
  "S04n268:1010": "śrotravijñānaṃ na pratiṣṭhitaṃ |",
  "S04n268:1011": "ghrāṇānugrahāya gandhānupalabdhito ghrāṇavijñānaṃ na pratiṣṭhitaṃ |",
  "S04n268:1012": "jihvānugrahāya rasānupalabdhito jihvāvijñānaṃ na pratiṣṭhitaṃ |",
  "S04n268:1013": "kāyānugrahāya spraṣṭavyānupalabdhitaḥ |",
  "S04n268:1014": "kāyavijñānaṃ na pratiṣṭhitaṃ |",
  "S04n268:1015": "manonugrahāya |",
  "S04n268:1016": "dharmānupalabdhito manovijñānaṃ na pratiṣṭhitaṃ |",
  "S04n268:1017": "manonugrahāya |",
  "S04n268:1018": "dharmānupalabdhito manovijñānaṃ na pratiṣṭhitaṃ |",
  "S04n268:1019": "tenāpratiṣṭhitavijñānas tathāgato rhan samyaksambuddha iti |",
  "S04n268:1020": "saṃkhyāṃ gacchati |",
  "S04n268:1021": "catvārīmāni mañjuśrīḥ satvānāṃ cittapratiṣṭhāni |",
  "S04n268:1022": "katamāni catvāri yad uta rūpan satvānāṃ cittasya pratiṣṭhānaṃ |",
  "S04n268:1023": "evam vedanāsaṃjñāsaṃskārāḥ maṃjuśrīḥ satvānāṃ cittasya pratiṣṭhānaṃ tāni khalu punar imāni |",
  "S04n268:1024": "mañjuśrīḥ catvāri cittasya pratiṣṭhānāni |",
  "S04n268:1025": "tathāgatena anutpannāny aniruddhānīti jñātāni | 30",
  "S04n268:1027": "bodhir iti | mañjuśrīḥ śūnyatāyāḥ |",
  "S04n268:1028": "etad adhivacanaṃ |",
  "S04n268:1029": "yayā śūnyatayā mañjuśrīr bodhiḥ śūnyā tayā śūnyatayā mañjuśrīḥ sarvadharmāḥ śūnyā te tathāgatena |",
  "S04n268:1030": "yathaiva śūnyās tathaivābhisaṃbuddhāḥ |",
  "S04n268:1031": "na maṃjuśrīḥ śūnyatayā śūnyatābhisaṃbuddhāḥ |",
  "S04n268:1032": "api tu khalu punar mañjuśrīr ekanayam etad yad uta śūnyatā vā bodhir vā yatra mañjuśrīr na śūnyatā |",
  "S04n268:1033": "na bodhiḥ |",
  "S04n268:1034": "na tatra mañjuśrī kiñci dvayam |",
  "S04n268:1035": "yena dvayena śūnyatā vā |",
  "S04n268:1036": "bodhir vvā dvidhākriyate |",
  "S04n268:1037": "tat kasmād dhetoḥ advayā mañjuśrīḥ sarvvadharmā alakṣaṇā advaidhīkārāḥ |",
  "S04n268:1038": "anātmāne nimittā |",
  "S04n268:1039": "cittamanovijñānāpagatā |",
  "S04n268:1040": "anutpannā aniruddhāḥ |",
  "S04n268:1041": "anācārāḥ |",
  "S04n268:1042": "apracārā asamudācārāḥ |",
  "S04n268:1043": "anakṣarāḥ | aghoṣāḥ |",
  "S04n268:1044": "yat punar ucyate |",
  "S04n268:1045": "mañjuśrī śūnyam iti |",
  "S04n268:1046": "anabhiniveśagrāhasyaitad adhivacanaṃ |",
  "S04n268:1047": "na punar atra mañjuśrīḥ paramārthataḥ |",
  "S04n268:1048": "kaścid dharma upalabhyate |",
  "S04n268:1049": "yaḥ śūnyam ity ucyate |",
  "S04n268:1050": "yathā mañjuśrīr ākāśasam ākāśa ity ucyate |",
  "S04n268:1051": "avacanīyam ākāśam evam eva maṃjuśrīḥ śūnyaṃ śūnyam ity ucyate |",
  "S04n268:1052": "avacanīyeṣu śūnyeṣu praveśaḥ |",
  "S04n268:1053": "sarvvadharmāṇāṃ anāmakā maṃjuśrīs sarvvadharmānām ataś ca vyākriyaṃte |",
  "S04n268:1054": "na mañjuśrīr nnāma na deśasthaṃ tathābhisaṃbuddhāḥ tathāgatena |",
  "S04n268:1055": "nāmnā yo dharmo bhilapyate so pi dharmo na deśastho na pradeśastho evam ete mañjuśrīḥ sarvvadharmās tathāgatena jñātā ādita evājātā 'nutpannā aniruddhāḥ |",
  "S04n268:1056": "alakṣaṇāḥ cittamanovijñānāpagatāḥ |",
  "S04n268:1057": "anakṣarāḥ |",
  "S04n268:1058": "aghoṣāḥ |",
  "S04n268:1059": "yathā jñātās tathaivādhimuktāḥ |",
  "S04n268:1060": "na mañjuśrīr buddhādhimucyate | 31",
  "S04n268:1062": "bodhir mañjuśrīr ākāśasamā |",
  "S04n268:1063": "ākāśaṃ ca na samaṃ na visamaṃ |",
  "S04n268:1064": "bodhir api na samā na viṣamā |",
  "S04n268:1065": "tat kasmād dhetoḥ |",
  "S04n268:1066": "yasya mañjuśrīḥ dharmasya na bhūtāpariniḥpatti nāsau samo nā viṣamo vā vaktavya iti hi mañjuśrīs tathāgatena sarvvadharmāḥ samāḥ |",
  "S04n268:1067": "aviṣamāḥ |",
  "S04n268:1068": "abhisaṃbuddhāḥ |",
  "S04n268:1069": "tathā cābhisaṃbuddhā |",
  "S04n268:1070": "athā aṇur api na samīkṛto na viṣamīkṛtaḥ |",
  "S04n268:1071": "yādṛśā eva te dharmāḥ tādṛśā eva vijñātāḥ |",
  "S04n268:1072": "bhūtajñānena katamac ca maṃjuśrīḥ sarvvadharmāḥ anutpannāniruddhāḥ abhūtvā bhavanti |",
  "S04n268:1073": "abhūtvā ca prati vigacchanti |",
  "S04n268:1074": "te cāsvāmikāḥ |",
  "S04n268:1075": "aparigrahā sambhavanti |",
  "S04n268:1076": "asvāmikā aparigrahāś ca mañjuśrīḥ prati vigacchanti |",
  "S04n268:1077": "iti hi maṃjuśrīḥ sambhavanti |",
  "S04n268:1078": "vibhavanti ca |",
  "S04n268:1079": "pratītyadharme varttante |",
  "S04n268:1080": "na cātra kaścid varttayitā |",
  "S04n268:1081": "tad ucyate dharmopacchedāya tathāgato dharman deśayatīti | 32",
  "S04n268:1083": "bodhir iti maṃjuśrīr yathāvat |",
  "S04n268:1084": "padam etat |",
  "S04n268:1085": "tatra maṃjuśrīḥ katamad yathāvatpadaṃ |",
  "S04n268:1086": "mañjuśrīr bodhiḥ yathā bodhis tathā rūpaṃ |",
  "S04n268:1087": "tathatā na vyativarttate |",
  "S04n268:1088": "yathā bodhis tathā vedanāsaṃjñāsaṃskārāḥ vijñānan tathatā na vyativarttate |",
  "S04n268:1089": "yathā bodhis tathā pṛthivīdhātus tathatā na vyativarttate |",
  "S04n268:1090": "yathā bodhim apdhātus tejodhātus tathatā na vyativarttante |",
  "S04n268:1091": "yathā bodhis tathā cakṣurdhātuḥ rūpadhātuḥ |",
  "S04n268:1092": "cakṣurvijñānadhātuḥ |",
  "S04n268:1093": "tathātā na vyativarttate |",
  "S04n268:1094": "yathā hi mañjuśrīr bodhis tathā śrotradhātuḥ |",
  "S04n268:1095": "śabdadhātuḥ |",
  "S04n268:1096": "śrotravijñānadhātuḥ |",
  "S04n268:1097": "ghrāṇadhātuḥ |",
  "S04n268:1098": "gandhadātuḥ |",
  "S04n268:1099": "ghrāṇavijñānadhātuḥ |",
  "S04n268:1100": "jihvādhātuḥ |",
  "S04n268:1101": "rasadhātuḥ |",
  "S04n268:1102": "jihvāvijñānadhātuḥ |",
  "S04n268:1103": "kāyadhātuḥ |",
  "S04n268:1104": "spraṣṭavyadhātuḥ |",
  "S04n268:1105": "kāyavijñānadhātuḥ |",
  "S04n268:1106": "manodhātu dharmadhātur manovijñānadhātuḥ tathatān na vyativarttante |",
  "S04n268:1107": "etāvatī ceyaṃ dharmaprajñaptiḥ |",
  "S04n268:1108": "yaduta skandhadhātvāyatanaprajñāptiḥ |",
  "S04n268:1109": "sā tathāgatena yathāvadabhisaṃbuddhā yathaiva pūrvvāt tathā paścāt tathā madhye pūrvvāntato jātā aparāntato saṃkrāntā |",
  "S04n268:1110": "madhyo viviktā |",
  "S04n268:1111": "evam evaiṣāṃ yathāvatpadaṃ bhavati |",
  "S04n268:1112": "yathaikas tathā sarve yathā caikaḥ na cātra mañjuśrīḥ |",
  "S04n268:1113": "ekatvam vā bahutvaṃ copalabhyate | 33",
  "S04n268:1115": "bodhir mañjuśrīr ākārapraviśena anakārapracviṣṭā |",
  "S04n268:1116": "tatra mañjuśrī katamaḥ ākāraḥ |",
  "S04n268:1117": "katamaś cānākāraḥ |",
  "S04n268:1118": "ākāro maṃjuśrīr ucyate ārambhaḥ |",
  "S04n268:1119": "sarvveṣāṃ kuśalānāṃ dharmāṇāṃ anākāra ucyate anupalambhaḥ |",
  "S04n268:1120": "sarvveśān dharmāṇāṃ ākāra ucyate |",
  "S04n268:1121": "anavasthitasya cittasyāvasthānaṃ anākāra ucyate |",
  "S04n268:1122": "animittaḥ samādhi vimokṣamukhaṃ ākāra ucyate cittanāntalanāgaṇanāpratyavekṣāvimokṣaḥ sarvvadharmāṇāṃ anākāra ucyate ||",
  "S04n268:1123": "tulāsamatikramaḥ |",
  "S04n268:1124": "katamaś ca tulāsamatikramaḥ |",
  "S04n268:1125": "yatra vijñānakarman nāsti ākāra ucyate |",
  "S04n268:1126": "saṃskṛtapratyavekṣā |",
  "S04n268:1127": "anākāra ucyate |",
  "S04n268:1128": "asaṃskṛtapratyavekṣā | 34",
  "S04n268:1130": "bodhir mañjuśrīr anāśravā |",
  "S04n268:1131": "anutpādā |",
  "S04n268:1132": "tatra mañjuśrīḥ katama anāśravaḥ katamā a anupādānatā ||",
  "S04n268:1133": "anāśravatā maṃjuśrīr ucyate |",
  "S04n268:1134": "caturṇṇām āśravāṇāṃ vigamaḥ |",
  "S04n268:1135": "katameṣāṃ catruṇṇāṃ yaduta kāmāśravasya avidyāśravasya |",
  "S04n268:1136": "dṛṣṭvāśravasya ca |",
  "S04n268:1137": "eṣāñ caturṇṇām āśravāṇām anupādānatā ucyate |",
  "S04n268:1138": "caturṇṇām upādānānāṃ vigamaḥ |",
  "S04n268:1139": "katameṣāṃ caturṇṇāṃ |",
  "S04n268:1140": "kāmopādānasya dṛṣṭyupādānasya śīlavrataparāmarśopādānasya |",
  "S04n268:1141": "ātmavādopādānasya ca |",
  "S04n268:1142": "eṣāñ caturṇṇām upādānānāṃ |",
  "S04n268:1143": "sarvvāṇy avidyayā andhīkṛtāni |",
  "S04n268:1144": "tṛṣṇāyālālapitāni |",
  "S04n268:1145": "anyonyābhiniveśyopādiyante |",
  "S04n268:1146": "tatra mañjuśrīs tathāgata ātmavādopādānamūlaparijñātāvī ātmaviśuddhyā |",
  "S04n268:1147": "sarvastvaviśuddhim anupagato yā cātmaviśuddhiḥ |",
  "S04n268:1148": "sā sarvvasatvaviśuddhiḥ |",
  "S04n268:1149": "yā sarvvasatvaviśuddhiḥ |",
  "S04n268:1150": "advaiṣāḥ |",
  "S04n268:1151": "advaidhīkārā |",
  "S04n268:1152": "yaś cādvayārthaḥ |",
  "S04n268:1153": "so nutpādānirodhaḥ |",
  "S04n268:1154": "anutpādānirodhe maṃñjuśriḥ cittamanovijñānaṃ na pravarttate |",
  "S04n268:1155": "tatra na kaścit parikalpaḥ ||",
  "S04n268:1156": "yena vikalpo ayoniśo manasi kuryāt |",
  "S04n268:1157": "sa yoniśo manaskārapravṛttaḥ |",
  "S04n268:1158": "avidyāṃ na samuttahāpayati |",
  "S04n268:1159": "yac cāvidyāyā asamutthānaṃ |",
  "S04n268:1160": "tat dvādaśānāṃ bhavāṃgānām asamutthānaṃ |",
  "S04n268:1161": "yat dvādaśānāṃ bhavāṃgānām asamutthānaṃ |",
  "S04n268:1162": "sā ajātiḥ |",
  "S04n268:1163": "yā ca ajātiḥ |",
  "S04n268:1164": "sa niyāmaḥ |",
  "S04n268:1165": "yo niyāmaḥ |",
  "S04n268:1166": "sa nītārthaḥ |",
  "S04n268:1167": "sa paramārthaḥ |",
  "S04n268:1168": "yaḥ paramārthaḥ |",
  "S04n268:1169": "sa niḥpudgalārthaḥ |",
  "S04n268:1170": "yo niḥpudgalārthaḥ |",
  "S04n268:1171": "so nabhilāpyārthaḥ |",
  "S04n268:1172": "yaś cānabhilāpyārthaḥ |",
  "S04n268:1173": "sa pratityasamutpādārthaḥ |",
  "S04n268:1174": "yaḥ pratītasamutpādārthaḥ sa dharmārthaḥ yo dharmārthaḥ sa tathāgatārthaḥ |",
  "S04n268:1175": "tenocyate |",
  "S04n268:1176": "yaḥ pratītyasamutpādaṃ paśyati |",
  "S04n268:1177": "sa dharmaṃ paśyati |",
  "S04n268:1178": "yo dharmaṃ paśyati |",
  "S04n268:1179": "sa tathāgataṃ paśyati |",
  "S04n268:1180": "tathā ca paśyati |",
  "S04n268:1181": "yathā parigaveṣyamāṇo na kiñcit paśyati |",
  "S04n268:1182": "tatra maṃjuśrī katamat kiñcinaṃ yaduta cittam ārambaṇaṃ ca sa yadā na cittan na cārambaṇaṃ paśyati |",
  "S04n268:1183": "tadā bhūtam paśyati |",
  "S04n268:1184": "evam ete dharmās tathāgatena sambuddhāḥ |",
  "S04n268:1185": "samatayā samā 35",
  "S04n268:1187": "bodhir mañjuśrīḥ śuddhāḥ |",
  "S04n268:1188": "vimalā anaṅgaṇās tatra mañjuśrīḥ katamā śuddhiḥ |",
  "S04n268:1189": "katamad vimalaṃ |",
  "S04n268:1190": "katamad anaṅgaṇaṃ |",
  "S04n268:1191": "śūnyatā mañjuśrīḥ śuddhiḥ |",
  "S04n268:1192": "ānimittaṃ vimalaṃ |",
  "S04n268:1193": "apraṇihitam anaṅgaṇaṃ |",
  "S04n268:1194": "ajātiḥ śuddhiḥ anabhisaṃskāro vimalaṃ |",
  "S04n268:1195": "anutpādo nagaṇaṃ prakṛtiviśuddhiḥ |",
  "S04n268:1196": "pariśuddhiḥ vimalaṃ |",
  "S04n268:1197": "prabhāsvaratā anaṅgaṇaṃ |",
  "S04n268:1198": "aprapañcaśuddhiḥ |",
  "S04n268:1199": "niprapañco vimalaṃ |",
  "S04n268:1200": "prapañcavyupaśamo naṅgaṇaṃ |",
  "S04n268:1201": "tathatā viśuddhiḥ |",
  "S04n268:1202": "dharmadhātur vimalaṃ |",
  "S04n268:1203": "bhūtakoṭir anaṃgaṇaṃ |",
  "S04n268:1204": "ākāśaṃ śuddhiḥ |",
  "S04n268:1205": "gaganaṃ vimalaṃ khaṃ anaṅgaṇaṃ adhyātma pariśuddhiḥ |",
  "S04n268:1206": "bahirddhāpracāro vimalaṃ |",
  "S04n268:1207": "adhyātmabahirddhā cānupalabdhiḥ anaṅgaṇaṃ |",
  "S04n268:1208": "skandhaparijñā śuddhiḥ |",
  "S04n268:1209": "dhātusvabhāvo dhivimalam āyatanānām apakarṣo naṅgaṇam atīte kṣayajñānaṃ śuddhiḥ |",
  "S04n268:1210": "anāgate nutpādajñānaṃ vimalaṃ pratyutpanne dharmadhātuḥsthitiṃ anaṅgaṇaṃ |",
  "S04n268:1211": "iti hi mañjuśrīḥ śuddhi vimalam anaṃgaṇaṃ |",
  "S04n268:1212": "iti ekapadesmiṃ samavasaranti |",
  "S04n268:1213": "yaduta śāntapade yac chāntaṃ praśāntaṃ yadut praśāntam tad upaśāntaṃ |",
  "S04n268:1214": "yad upaśāntaṃ sa upaśamaṃ yaś copaśamaḥ sa munir ity ucyate iti |",
  "S04n268:1215": "hi mañjuśrīr yathākāśaṃ tathā bodhiḥ |",
  "S04n268:1216": "yathā bodhis tathā dharmāḥ |",
  "S04n268:1217": "yathā dharmās tathā satvāḥ |",
  "S04n268:1218": "yathā satvās tathā kṣetrāṇi |",
  "S04n268:1219": "yathā kṣetrāṇis tathā nirvāṇaṃ |",
  "S04n268:1220": "tenocyate maṃjuśrī nirvāṇasamāḥ |",
  "S04n268:1221": "sarvvadharmāḥ |",
  "S04n268:1222": "niṣṭhāparyantakāraṇe apratipakṣaḥ |",
  "S04n268:1223": "niḥpratipakṣakāraṇena ādiśuddhāḥ || ||",
  "S04n268:1225": "ādivimalāḥ |",
  "S04n268:1226": "ādyanaṅgaṇāḥ |",
  "S04n268:1227": "tatra maṃjuśrīs tathāgatasyaivaṃrūpāḥ sarvvadharmān abhisaṃbuddhasya satvānāṃ ca dhātuṃ vyavalokayataḥ |",
  "S04n268:1228": "śuddhā vimalā anaṅgaṇāḥ |",
  "S04n268:1229": "vikrīḍitā nāma satveṣu mahākaruṇā pravarttate | 36",
  "S04n268:1231": "kathaṃ maṃjuśrīr bodhisatvaś carati |",
  "S04n268:1232": "bodhisatvacaryāyāṃ |",
  "S04n268:1233": "yadā mañjuśrīr bodhisatvaḥ na kṣayāya notpādāya nākṣayāya nānutpādāya anyatkṣīṇakṣayāya ca manyate |",
  "S04n268:1234": "atyantānutpādañ ca na vikopayati |",
  "S04n268:1235": "evañ ca mañjuśrīś carati |",
  "S04n268:1236": "bodhisatvacaryāyāṃ |",
  "S04n268:1237": "punar aparaṃ mañjuśrīr bodhisatvaḥ |",
  "S04n268:1238": "atītaṃ cittaṃ kṣīṇam iti na carati |",
  "S04n268:1239": "anāgataṃ cittaṃ asaṃprāptam iti na carati pratyutpannaṃ cittam asthitam iti na carati |",
  "S04n268:1240": "na cātītānānāgatapratyutpanneṣu citteṣu sajjati |",
  "S04n268:1241": "evañ caran mañjuśrīr bodhisatvaś carati bodhisatvacaryāyāṃ |",
  "S04n268:1242": "dānaṃ maṃjuśrīr bodhi satvāś ca tathāgataś cādvayam etad advaidhīkāraṃ |",
  "S04n268:1243": "evañ caraṃ bodhisatvaś carati |",
  "S04n268:1244": "bodhisatvacaryāyāṃ |",
  "S04n268:1245": "śīlaṃ mañjuśrīḥ bodhi satvāś ca |",
  "S04n268:1246": "tathāgatāś cādvayam etad advaidhīkāraṃ |",
  "S04n268:1247": "evaṃ caram bodhisatvaś carati bodhisatvacaryāyāṃ |",
  "S04n268:1248": "evaṃ kṣānti bodhiḥ satvāś ca tathāgataś ca vīryam bodhi satvāś ca tathāgataś ca vīryaṃ |",
  "S04n268:1249": "dhyānam bodhiḥ |",
  "S04n268:1250": "satvāś ca tathāgataś ca evaṃ prajñā bodhiḥ |",
  "S04n268:1251": "tathāgataś ca satvāś cādvayam etad advaidhīkāraṃ |",
  "S04n268:1252": "evaṃñ caran maṃjuśrīr bodhisatvaś carati bodhisatvacaryāyāṃ |",
  "S04n268:1253": "sacen maṃjuśrīr bodhisatvo nna rūpaṃ śūnyam iti carati nāśūnyam iti |",
  "S04n268:1254": "evaṃ caraṃ maṃjuśrīr bodhisatvaś carati bodhisatvacaryāyāṃ |",
  "S04n268:1255": "tatkasmād dhetoḥ |",
  "S04n268:1256": "rūpam eva śūnyaṃ rūpasvabhāvena |",
  "S04n268:1257": "evaṃ vedanāsaṃjñāsaṃskārāvijñānaṃ śūnyam iti |",
  "S04n268:1258": "carati nāśūnyam iti |",
  "S04n268:1259": "evaṃ caraṃ maṃjuśrīr bodhisatvaś carati |",
  "S04n268:1260": "bodhisatvacaryāyāṃ |",
  "S04n268:1261": "tat kasmād dhe< >ḥ cittaṃmanovijñānānupalabdhitvāt |",
  "S04n268:1262": "sa na kaścin mañjuśrīr dvamo vidyate |",
  "S04n268:1263": "yasya parijñānaṃ vā prahāṇam vā bhāvanā vā |",
  "S04n268:1264": "sākṣātkriyā vā bhavet |",
  "S04n268:1265": "yo sā maṃjuśrīr budhyate |",
  "S04n268:1266": "kṣaya iti |",
  "S04n268:1267": "antakṣaya evāsau yaś cātyantatatkṣīṇaḥ |",
  "S04n268:1268": "na sa kṣapayitavyaḥ |",
  "S04n268:1269": "akṣeyakṣīyatvāt |",
  "S04n268:1270": "akṣayas tat kasmād dhetoḥ |",
  "S04n268:1271": "yathā ca kṣayaḥ |",
  "S04n268:1272": "sa yaś ca yathāvat kṣayaḥ sa na kasyacit kṣayaḥ |",
  "S04n268:1273": "yasya kasyacit kṣayaḥ tad asaṃskṛtaṃ yad asaṃskṛtaṃ |",
  "S04n268:1274": "tatra notpādo na nirodhaḥ |",
  "S04n268:1275": "tenocyate |",
  "S04n268:1276": "utpādād vā tathāgatānām anutpadād vā |",
  "S04n268:1277": "sthitaivaiṣā dharmatā dharmasthititā |",
  "S04n268:1278": "dharmadhātur yathā dharmadhātusthiti |",
  "S04n268:1279": "tathāgatajñānan na pravṛttan na nivṛttaṃ |",
  "S04n268:1280": "idṛśena dharmanayapraveśena āśravā notpadyante |",
  "S04n268:1281": "na nirudhyante |",
  "S04n268:1282": "āśravakṣaya iti mañjuśrīr vyavahārarutākṣarasaṅketaprajñaptir eṣā nātra kaścid dharma utpadyate vā nirudhyate vā | 37",
  "S04n268:1284": "atha khalu maṃjuśrīḥ kumābhūtaḥ utthāyāsanād ekāsam uttarāsaṃgaṃ kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya yena bhagavāṃs tenāñjaliṃ praṇamyābhir bhagavatam abhyaṣṭāvīt |",
  "S04n268:1285": "avarṇṇaliṅgasaṃsthāna anirodha asambhava |",
  "S04n268:1286": "amūla apratiṣṭhāna nirālamba namo stu te | (1)",
  "S04n268:1287": "apratiṣṭha anāyūha aniyūhānavasthitāḥ |",
  "S04n268:1288": "ṣaḍāyatanavinirmukta nirālamba namo stu te (2)",
  "S04n268:1289": "asthitaḥ sarvvadharmeṣu bhāvābhāvavivarjjitaḥ |",
  "S04n268:1290": "saṃskārasamatāprāpta nirālamba namo stu te | (3)",
  "S04n268:1291": "traidhātukavinimukta ākāśasamatāṃ gataḥ |",
  "S04n268:1292": "nopalepyasi kāmeṣu nirālamba namo stu te | (4)",
  "S04n268:1293": "sadā samāhitaś cāsi gacchataś cāsi gacchan tiṣṭhaṃ svayann api",
  "S04n268:1294": "īryāpatheṣu sarvveṣu nirālamba namo stu te | (5)",
  "S04n268:1295": "samaṃ kṣeṣi samaṃ yāsi samatāyāṃ pratiṣṭhitaḥ |",
  "S04n268:1296": "samatāṃ na vikopesi nirālamba namo stu te | (6)",
  "S04n268:1297": "samatāṃ ca samāpannaḥ sarvvadharmasamāhitaḥ |",
  "S04n268:1298": "ānimittasamāpanna nirālamba namo stu te | (7)",
  "S04n268:1299": "apratiṣṭhita nirālamba prajñākūṭasamāhitaḥ |",
  "S04n268:1300": "dharmaisvaryam anuprāpta nirālamba namo stu te | (8)",
  "S04n268:1301": "sarvvasatvāna ye rūpā rutaghoṣas tathairyatā |",
  "S04n268:1302": "ekakṣaṇena deśesi nirālamba namo stu te |(9)",
  "S04n268:1303": "nāmarūpavinirmukta skandhahetusamucchidaḥ |",
  "S04n268:1304": "anākārapraveśo si nirālamba namo stu te | (10)",
  "S04n268:1305": "nimittāpagaś cāsi nimittakāravarijitaḥ |",
  "S04n268:1306": "ānimittapraveśo si nirālamba namo stu te | (11)",
  "S04n268:1307": "avikalpatasaṃkalpa apratiṣṭhitamānasaḥ |",
  "S04n268:1308": "asmṛty amanasīkāraḥ nirālamba namo stu te | (12)",
  "S04n268:1309": "anālayaṃ yathākāśaṃ niḥprapañcaṃ nirañjanaṃ |",
  "S04n268:1310": "ākāśasamacitto si nirālamba namo stu te | (13)",
  "S04n268:1311": "anantamadhyam ākāśaṃ buddhānāṃ caiva dharmatā |",
  "S04n268:1312": "tryadhvasamatikrānta nirālamba namo stu te | (14)",
  "S04n268:1313": "ākāśalakṣaṇā buddhā ākāśañ cāpy alakṣaṇaṃ |",
  "S04n268:1314": "kāryakāraṇanirmukta nirālamba namo stu te | (15)",
  "S04n268:1315": "dakacandravad agrāhya sarvvadharmaiṣvv aniśritaḥ |",
  "S04n268:1316": "anahaṃkāra-m-anirghoṣā nirālamba namo stu te | (16)",
  "S04n268:1317": "aniśrito si skandheṣu dhātuṣv āyataneṣu ca |",
  "S04n268:1318": "viparyāsavinirmukta nirālamba namo stu te | (17)",
  "S04n268:1319": "antadvayavinirmukta ātmadṛṣṭisamucchidaḥ |",
  "S04n268:1320": "dharmadhātusamatāprāptaḥ nirālamba namo stu te |(18)",
  "S04n268:1321": "rūpasaṃkhyāvinirmuktaḥ asaddharmavivarjitaḥ |",
  "S04n268:1322": "anupādāna ātyāga nirālamba namo stu te | (19)",
  "S04n268:1323": "māradoṣasamatikrāntaḥ |",
  "S04n268:1324": "dharmadhātuṃ gatiṃgataḥ |",
  "S04n268:1325": "anāvaraṇadharmo si nirālamba namo stu te | (20)",
  "S04n268:1326": "āstīti nocyate 'rthajñaiḥ nāstīty api tu nocyasi |",
  "S04n268:1327": "avākpatha anādāna nirālamba namo stu te | (21)",
  "S04n268:1328": "dvayadharma aniśritya mānadhvajasamucchidaḥ |",
  "S04n268:1329": "dvayādvayavinirmukta nirālamba namo stu te | (22)",
  "S04n268:1330": "jitās te mānasā doṣāḥ śārīrāś caturvidhāḥ |",
  "S04n268:1331": "acintya vigataupamya nirālamba namo stu te | (23)",
  "S04n268:1332": "anābhogapravṛtto si sarvvadoṣavivarjitaḥ |",
  "S04n268:1333": "jñānapūrvvaṇgamā ceṣtā nirālamba namo stu te |(24)",
  "S04n268:1334": "anāśravā te smṛtiḥ sūkṣmā bhūtābhūteṣu tanmayā |",
  "S04n268:1335": "aniketa asaṅkalpa nirālamba namo stu te | (25)",
  "S04n268:1336": "anārambaṇena cittena sarvvacittāṃ prajānasi |",
  "S04n268:1337": "na cātmaparasaṃjñā te nirālamba namo stu te |(26)",
  "S04n268:1338": "anārambaṇam anālamba sarvvacittāna mohana |",
  "S04n268:1339": "anārambaṇadharmo si nirālamba namo stu te |(27)",
  "S04n268:1340": "anārambaṇaṃ ca taccittaṃ svabhāvena na vidyate |",
  "S04n268:1341": "acintya samatāprāpta nirālamba namo stu te | (28)",
  "S04n268:1342": "aniśritena jñānena sarvvakṣetrāṇi paśyasi |",
  "S04n268:1343": "sarvvasatvacariṃ caiva nirālamba namo stu te | (29)",
  "S04n268:1344": "cittan na labdhaṃ buddhehi atyantāpa kadācana |",
  "S04n268:1345": "sarvvadharmā ca sarvvajña nirālamba namo stu te |(30)",
  "S04n268:1346": "māyopamāḥ sarvvadharmāḥ māyā caiva na vidyate |",
  "S04n268:1347": "māyādharmavinirmukta nirālamba namo stu te | (31)",
  "S04n268:1348": "loke carasi saṃbuddha lokadharmair aniśrita |",
  "S04n268:1349": "lokaṃ na ca vikalpo si nirālamba namo stu te | (32)",
  "S04n268:1350": "śūnye carasi śūyatvāc chūnyatvāṃ cchūnyagocaraḥ |",
  "S04n268:1351": "śūnyañ ca śūnyam ākhyāsi nirālamba namo stu te | (33)",
  "S04n268:1352": "vikurvvasi mahāridhyā māyopamasamādhinā |",
  "S04n268:1353": "nirnnānātvaṃ samāpanna nirālamba namo stu te | (34)",
  "S04n268:1354": "anekatva anānātva dūrāsanne na varttase |",
  "S04n268:1355": "anukṣepa anikṣepa nirālamba namo stu te | (35)",
  "S04n268:1356": "ekakṣaṇe bhisaṃbuddha vajropamasamādhinā |",
  "S04n268:1357": "nirābhāsasamāpanna nirālamba namo stu te | (36)",
  "S04n268:1358": "acalaṃ vetsi nirvāṇaṃ satryadhvasu nāyaka |",
  "S04n268:1359": "vividhopāyasampanna nirālamba namo stu te | (37)",
  "S04n268:1360": "pāramparyeṇa satvānām upāyajñānakovidaḥ |",
  "S04n268:1361": "acalam vetsi nirvāṇaṃ nirālamba namo stu te |(38)",
  "S04n268:1362": "nirnimitta nirābhoga niḥprapañca nirāmaya |",
  "S04n268:1363": "nirābhāsa nirātmaika nirālamba namo stu te | (39)",
  "S04n268:1364": "nirvikalpo nirātmīya yathaivātmānam ātmānā |",
  "S04n268:1365": "vetsi sarvvajña sarvvatra nirālamba namo stu te | (40) 38",
  "S04n268:1367": "vandāmi tvāṃ daśabala oghatīrṇṇāṃ",
  "S04n268:1368": "vandāmi tvāṃ abhayadadā viśāradā",
  "S04n268:1369": "dharmeṣu āveṇikaniścayaṇ gatāḥ |",
  "S04n268:1370": "vandāmi tvāṃ sarvvajagasya nāyakaṃ || (1)",
  "S04n268:1371": "vandāmi saṃyojanabandhanacchidaṃ",
  "S04n268:1372": "vandāmi tvāṃ pāragataṃ sthūle sthitaṃ |",
  "S04n268:1373": "vandāmi tvāṃ khinnajagasya nāyakaṃ",
  "S04n268:1374": "vandāmi sansāragata-m-aniśritaṃ | (2)",
  "S04n268:1375": "vandāmi satvasamādhānavigataṃ gatīṣu |",
  "S04n268:1376": "sarvāsu jātīsu vimuktamānasaṃ |",
  "S04n268:1377": "jale ruham vā salilair na lipyase",
  "S04n268:1378": "niṣevitā te munir buddha śūnyatā | (3)",
  "S04n268:1379": "vivekatā śāstṛpadaṃ niruttaram",
  "S04n268:1380": "vande nirālamba mahaughatīrṇṇaṃ |",
  "S04n268:1381": "vibhāvitā sarvvanimitta sarvvaśo",
  "S04n268:1382": "na te kahiṃcit praṇidhānu vidyate | (4)",
  "S04n268:1383": "acintiyaṃ buddha mahānubhāvam",
  "S04n268:1384": "vandāmi ākāśasamaṃ 'niśritaṃ |",
  "S04n268:1385": "vandāmi te sarvvaguṇāgradhāri",
  "S04n268:1386": "vandāmi tvāṃ merun ivodgataśriyaṃ || || (5) 39",
  "S04n268:1388": "atha khalu bhagavāṃ maṅjuśriye kumārabhūtāya sādhukāram adāt |",
  "S04n268:1389": "sādhu sādhu mañjuśrī subhāṣitaṃ |",
  "S04n268:1390": "te maṃjuśrīr evam eva maṃjuśrīr na buddhā rūpato draṣṭavyā |",
  "S04n268:1391": "na dharmato na lakṣaṇato |",
  "S04n268:1392": "na dharmadhātuto na buddhā ekākino na mahājanamadhyagatā |",
  "S04n268:1393": "na buddhā kenacid dṛṣṭāḥ |",
  "S04n268:1394": "na śrutā na pūjitā |",
  "S04n268:1395": "na pūjyante na buddhā kasyacid dharmasya ekatvam vā bahutvam vā kurvvanti |",
  "S04n268:1396": "na buddhair bodhiḥ prāptā |",
  "S04n268:1397": "na buddhāḥ |",
  "S04n268:1398": "kenacid dharmena prabhāvyante |",
  "S04n268:1399": "na buddhaiḥ kaścid dharmo dṛṣṭaḥ |",
  "S04n268:1400": "na śruto na smṛto na vijñātaḥ |",
  "S04n268:1401": "nājñātaḥ na buddhair bhāṣitaṃ |",
  "S04n268:1402": "nodāhṛtaṃ |",
  "S04n268:1403": "na buddhāḥ bhāṣanti nodāharanti |",
  "S04n268:1404": "na buddhāḥ bhāṣiṣyanti nodāhariṣyanti |",
  "S04n268:1405": "na buddhā abhisaṃbudhyanti |",
  "S04n268:1406": "na buddhaiḥ kaścid dharmo bhisambuddhaḥ na buddhānāṃ kleśāḥ prahīṇāḥ |",
  "S04n268:1407": "na vyavadānan sākṣātkṛtaṃ na buddhaiḥ kaścid dharmo dṛṣṭaḥ |",
  "S04n268:1408": "na śruto nāghrāto na vijñātaḥ |",
  "S04n268:1409": "tat kasya hetoḥ |",
  "S04n268:1410": "ādipariśuddhatvāt sarvvadharmāṇāṃ | 40",
  "S04n268:1412": "(1) yaḥ kaścin mañjuśrir bodhisatvaḥ trisāhasramahāsāhasralokadhātuparamāṇurajaḥsamāṃ satvāṃ pratyekajinatve sthāpayed idaṃ dharmaparyāya nādhimuktaḥ |",
  "S04n268:1413": "yo cānye maṃjuśrīr bodhisatvaḥ |",
  "S04n268:1414": "iman dharmaparyāyam adhimucyed ayan tato bahutaraṃ puṇyaṃ prasavati |",
  "S04n268:1415": "kaḥ punar vādo ya imaṃ dharmaparyāyaṃ likhet |",
  "S04n268:1416": "lekhāpayed vā |",
  "S04n268:1417": "ayam eva tato bahutaraṃ puṇyam prasavati |",
  "S04n268:1418": "(2) yāvanto maṃjuśrīr bodhisatvaḥ trisāhasramahāsāhasre lokadhātau satvāḥ samvidyante |",
  "S04n268:1419": "aṇḍajā vā jarāyujā vā saṃsvedajā vā |",
  "S04n268:1420": "opapādukā vā rūpiṇo vā arūpiṇo vā |",
  "S04n268:1421": "saṃjñino vā asaṃjñino |",
  "S04n268:1422": "apadā vā |",
  "S04n268:1423": "dvipadā vā |",
  "S04n268:1424": "catuḥpadā vā |",
  "S04n268:1425": "bahupadā vā |",
  "S04n268:1426": "sarve te parikalpam upādāya |",
  "S04n268:1427": "apūrvācarimaṃ mānuṣyakam ātmabhāvaṃ pra < > labheyuḥ |",
  "S04n268:1428": "mānuṣyakam ātmabhāvaṃ pratilabhya bodhicittam utpādayeyuḥ |",
  "S04n268:1429": "bodhicittam utpādya ekaiko bodhisatvaḥ |",
  "S04n268:1430": "gaṃgāsikatāsaṃkhyeyānām buddhakṣetraparamāṇurajaḥsamānāṃ buddhānāṃ bodhisatvānāṃ saśrāvakāṇāṃ civarapiṇḍapātaśayanāsanaglānapratyayabhaiṣajyapariskāraiḥ |",
  "S04n268:1431": "upatiṣṭhet sarvvasukhopadhānāni copasaṃharet |",
  "S04n268:1432": "gaṃgāsikatāsaṃkhyeyāṃ kalpān teṣāñ ca parinirvṛtānām stupāni kārayet |",
  "S04n268:1433": "ratnamayāni yojanaśatocchritāni |",
  "S04n268:1434": "ratnavedikāparivṛtāni |",
  "S04n268:1435": "maṇimuktāratnadāmakṛtaśobhāni |",
  "S04n268:1436": "ucchritacchatradhvajapatākāni |",
  "S04n268:1437": "vaśirājamaṇiratnajālasaṃcchannāni |",
  "S04n268:1438": "yo cānye bodhisatvaḥ āśayasampannaḥ |",
  "S04n268:1439": "iman dharmaparyāyaṃ sarvvabuddhaviṣayāvatārajñānālokālaṃkāraṃ śrutvādhimucyed avataret pattīyet paribuddhed antaśa ekām api gāthām uddiśed ayan tato saṃkhyeyataraṃ puṇyaṃ prasaved buddhajñānānugaman saṃvarttakaṃ |",
  "S04n268:1440": "asya puṇyābhisaṃskārasya sa pūrvvakaḥ puṇyābhisaṃskārasya sarvvapūrvvakaḥ puṇyābhisaṃskāraḥ |",
  "S04n268:1441": "teṣāṃ bodhisatvānāṃ dānamayam puṇyakriyāvastu śatatamām api kalān nopaiti |",
  "S04n268:1442": "sahasratamām api koṭīśatasahasratamām api |",
  "S04n268:1443": "kalām api gaṇanām api upamām api niṣadam api nopaiti | 41",
  "S04n268:1445": "(1) yaḥ kaścin mañjuśrīḥ gṛhītvā bodhisatvaḥ |",
  "S04n268:1446": "gaṃgāsikatāsaṃkhyeyāṃ buddhāṃ bodhisatvām śrāvakasaṃgha gaṃgāsikatāsaṃkhyeyāṇ kalpāṃ cīvarapiṇḍapātaśayanāśanaglānapratyayabhaiṣajyapariskāraiḥ |",
  "S04n268:1447": "upatiṣṭhed yo cānyaḥ pravrajito bodhisatvaḥ |",
  "S04n268:1448": "śīlavān āśayasampannaḥ |",
  "S04n268:1449": "antaśo yo tiryagyonigate pi satvo ekasyāpy ālopaṃ dadyāt tasya puṇyābhisaṃskārasya pūrvvakaḥ puṇyābhisaṃskārāḥ |",
  "S04n268:1450": "śatatamām api kalān nopaiti |",
  "S04n268:1451": "sahasratamām api koṭīśatasahasratamām api |",
  "S04n268:1452": "koṭīniyutasahasratamām api |",
  "S04n268:1453": "yāvad upaniṣadam api na kṣamate |",
  "S04n268:1454": "(2) sacen mañjuśrīs trisāhasramahāsāhasralokadhātuparamāṇurajaḥsamā bodhisatvā pravrajitī śīlavantaḥ āśayaśuddhāḥ |",
  "S04n268:1455": "tataḥ ekaikaḥ bodhisatvo gaṃgānadīsikatāsaṃkhyeyāṃ buddhām bodhisatvām saśrāvakasaṃghāṃ cīvarapiṇḍapātaśayanāśanaglānapratyayabhaiṣajyapariskārair upatiṣṭhet |",
  "S04n268:1456": "gaṇgānadīsikatāsaṃkhyeyāṃ kalpāṃ yas teṣāṃ bodhisatvānāṃ puṇyābhisaṃskāro bhaved dānamayaḥ |",
  "S04n268:1457": "yo vānyo bodhisatvaḥ |",
  "S04n268:1458": "āśayaśuddho śīlaṃvā gṛhī vā pravrajito vā |",
  "S04n268:1459": "iman dharmaparyāyaṃ śrutvādhimucyet pattīye vā llikheta lekhāpayed vā |",
  "S04n268:1460": "asya puṇyābhisaṃskārasya sa pūrvvakaḥ puṇyābhisaṃskāraḥ |",
  "S04n268:1461": "teṣāṃ bodhisatvānāṃ dānamaya śatatamīm api kalān nopaiti |",
  "S04n268:1462": "sahasratamīm api |",
  "S04n268:1463": "yāvad upaniśām api na kṣamate |",
  "S04n268:1464": "(3) sacen maṃjuśrīr bodhisatvo mahāsatvas trisāhasramahāsāharaṃ lokadhātuṃ saptaratnaparipūrṇṇāṃ kṛtvā buddhebhyo bhagavadbhyaḥ |",
  "S04n268:1465": "dānaṃ dadyād evaṃ dadan trisāhasramahāsāhasro lokadhātuḥ paramāṇurajaḥsamān kalpān dānan dadyāt |",
  "S04n268:1466": "yo vānyo bodhisatvaḥ imān dharmaparyāyāntaśaścatuṣyādikā gāthā bodhisatvasya deśayed aśyapuṇyābhisaṃskārasya sa pūrvvakaḥ puṇyābhisaṃskāraḥ |",
  "S04n268:1467": "śatatamām api kalān nopaiti |",
  "S04n268:1468": "sahasratamām api satasahasratamām api koṭīśatasahasratamām api |",
  "S04n268:1469": "yāvad upaniśām api na kṣamate |",
  "S04n268:1470": "(4) tiṣṭhantu tāvan maṃjuśrīḥ trisāhasramahāsāhasro lokadhātuparamāṇurajaḥsamān kalpān dānaṃ dadataḥ puṇyābhisaṃskāraḥ |",
  "S04n268:1471": "sacen maṃjuśrīḥ gaṃgasikatāsaṃkhyeyā bodhisatvā bhaveyuḥ |",
  "S04n268:1472": "tata ekaiko bodhisatvo gaṃgāsikatāsaṃkhyeyāni buddhakṣetrāṇi jāmbūnadasuvarṇṇamayāni sarvvavṛkṣāś ca divyair vastraiḥ pariveṣṭayitvā sarvvaprabhāsamuccayamaṇiratnajālasaṃcchannāni kṛtvā vaśirājamaṇiratnamayaiḥ kūṭāgāraiḥ |",
  "S04n268:1473": "vidyutpradīpamaṇiratnavedikāparivṛtaiḥ |",
  "S04n268:1474": "paripūrṇṇāṃ kṛtvā ucchritacchatradhvajapatākā gaṅgānadīsikatāsaṃkhyeyebhyo buddhebhyaḥ divase divase dānan dadyād evaṃ dadaṅ gaṅgāsikatāsaṃkhyeyāṃ kalpāṃ dānan dadyāt |",
  "S04n268:1475": "yo vānyo bodhisatvaḥ |",
  "S04n268:1476": "iman dharmaparyāyam adhimucyānyasya bodhisatvasya ito dharmaparyāyād antaśaḥ ekām api catuḥpadikāṃ gāthāṃ deśayed avatārayed vāsya pūrvvakaḥ puṇyābhisaṃskāraḥ |",
  "S04n268:1477": "teṣāṃ bodhisatvānāṃ dānamayaḥ |",
  "S04n268:1478": "śatatamām api kalān nopaiti sahasratamām api śatasahasratamām api |",
  "S04n268:1479": "saṃkhyām api kalām api |",
  "S04n268:1480": "gaṇanām api upaniśām api yāyad upaniṣadam api nopaiti | 42",
  "S04n268:1482": "(1) tadyathā maṃjuśrīḥ traidhātukaparyāpannā sarvvasatvāḥ narakatiryak pretayamalokopapannā bhaveyuḥ |",
  "S04n268:1483": "atha gṛhītā bodhisatvaḥ tāṃ sarvān narakatiryakpretayamalokād uddhṛtya pratyekabuddhatve pratiṣṭhāpayet |",
  "S04n268:1484": "yo vānyo bodhisatvaḥ pravrajitaḥ |",
  "S04n268:1485": "antaśa tiryagyonigate pi satve ekam ālopan dadyāt |",
  "S04n268:1486": "ayan tato bahutaram asaṃkhyeyataraṃ puṇyaṃ prasanuyāt |",
  "S04n268:1487": "(2) sacen maṃjuśrīr ddaśasu dikṣu buddhakṣetrānabhilāpyakoṭīniyutaśatasahasraparamāṇurajaḥsamāḥ pravrajitāḥ bodhisatvā bhaveyuḥ |",
  "S04n268:1488": "tataḥ ekaiko bodhisatvo daśasu dikṣu ekaikasmin digbhāge daśabuddhakṣetrānabhilāpyakoṭīniyutaśatasahasraparamāṇurajaḥsamāṃ buddhāṃ bhagavataḥ paśyed ekaikaṃ ca tathāgataṃ sabodhisatvaṃ saśrāvakaṃ daśasu buddhakṣetrānabhilāpyakoṭīniyutaśatasahasraparamāṇurajaḥsamāṃ kalpāṃ cīvarapiṇḍapātaśayanāśanaglānapratyayabhaiṣajyapariṣkārair upatiṣṭhed ekaikasya ca tathāgatasya divase divase buddhakṣetrānabhilāpyakoṭīniyutaśatasahasraparamāṇurajaḥsamā lokadhātavo vaśirājamaṇiratnapratipūrṇṇāṃ kṛtvā dānan dadyāt |",
  "S04n268:1489": "yo vānyo bodhisatvaḥ |",
  "S04n268:1490": "asmin dharmaparyāye dhimuktaḥ |",
  "S04n268:1491": "antaśaḥ tiryagyonigate pi satve ekam ālopan dadyād asya puṇyābhisaṃskārasya pūrvvakaḥ puṇyābhisaṃskāraḥ teṣām bodhisatvānān dānamayaḥ śatatamām api kalān nopaiti sahasratamām api śatasahasratāmām api saṃkhyām api kalām api gaṇanām apy upaniśām api |",
  "S04n268:1492": "upaniṣadam api na kṣamate |",
  "S04n268:1493": "tat kasya hetor avaivarttikānāṃ bodhisatvānām iyaṃ mudrā yadutāsya dharmaparyāsya śravaḥ | 43",
  "S04n268:1495": "(1) sacen maṃjuśrīr bodhisatvo daśasu dikṣu sarvvalokadhātuṣu satvān śraddhānusāritve pratiṣṭhāpayed yo vānyo bodhisatvaḥ |",
  "S04n268:1496": "ekaṃ satvaṃ arthānusāritve pratiṣṭhāpayet |",
  "S04n268:1497": "ayan tato asaṃkhyeyataraṃ puṇyaṃ prasavati |",
  "S04n268:1498": "(2) sacen mañjuśrīr bodhisatvo daśadikṣu sarvvalokadhātuṣu sarvvasatvān arthānusāritve pratiṣṭhāpayed yo vānyo bodhisatvo ekaikaṃ bodhisatvaṃ dharmānusāritve pratiṣṭhāpayet |",
  "S04n268:1499": "ayan tato asaṃkhyeyataraṃ puṇyaṃ prasavati |",
  "S04n268:1500": "(3) sacen mañjuśrīr bodhisatvaḥ daśasu dikṣu sarvvalokadhātuṣu satvāḥ |",
  "S04n268:1501": "dharmānusāritve pratiṣṭhāpayed yo vānyo bodhisatvaḥ |",
  "S04n268:1502": "ekasatvaṃ śrotāpattiphale pratiṣṭhāpayed ayan tato asaṃkhyeyataraṃ puṇyaṃ prasavati |",
  "S04n268:1503": "(4) sacen maṃjuśrīr bodhisatvaḥ daśasu dikṣuḥ sarvalokadhātuṣu sarve satvā śrota-āpattiphale pratiṣṭhāpayed yo vā bodhisatvaḥ ekaṃ satvaṃ sakṛdāgāmiphale pratiṣṭhāpayet |",
  "S04n268:1504": "ayan tato asaṃkhyeyataraṃ puṇyaṃ prasavati |",
  "S04n268:1505": "(5) __________________",
  "S04n268:1506": "(6) sacen mañjuśrīr bodhisatvaḥ kaścid bodhisatvo daśasu dikṣu sarvvalokadhātuṣu sarvvasatvānāgāmiphale pratiṣṭhapayet |",
  "S04n268:1507": "(7) evaṃ arhatve yo vānyo bodhisatvaḥ |",
  "S04n268:1508": "ekan satvaṃ pratyekabuddhatve pratiṣṭhāpayet |",
  "S04n268:1509": "ayan tato asaṃkhyeyataraṃ puṇyaṃ prasavati |",
  "S04n268:1510": "(8) sacen maṃjuśrīr bodhisatvaḥ |",
  "S04n268:1511": "kaścid bodhisatvo daśasu dikṣu sarvvalokadhātuṣu sarvvasatvāṃ bodhicitte pratiṣṭhāpad yo vānyo bodhisatvaḥ ekan satvam bodhicitte pratiṣṭhāpayet ayan tato asaṃkhyeyataraṃ puṇyaṃ prasavet |",
  "S04n268:1512": "(9) sacen mañjuśrīr bodhisatvo daśasu dikṣu sarvvalokadhātuṣu satvānām bodhicitte pratiṣṭhāpayet |",
  "S04n268:1513": "yo vānyo bodhisatva ekaikaṃ bodhisatvaṃ avaivarttikatve pratiṣṭhāpayet ayan tato bahutaraṃ puṇyaṃ prasavet |",
  "S04n268:1514": "(10) sacen maṃjuśrīr bodhisatvaḥ sarvvasatvān avaivarttikatve pratiṣṭhāpayed yo vānyo bodhisatvaḥ |",
  "S04n268:1515": "iman dharmaparyāyam adhimuktaḥ likhāpayitvā parebhyo vistareṇa saṃprakāśayed antaśaḥ |",
  "S04n268:1516": "ekasatvam apy asmiṃ dharmaparyāyed avatārayet |",
  "S04n268:1517": "ayan tato bahutaraṃ puṇyaṃ prasavet | 44",
  "S04n268:1519": "atha khalu bhagavāṃs tasyām velāyām imā gāthā abhāṣat |",
  "S04n268:1520": "yo bodhisatvo daśabuddhakoṭīnāṃ",
  "S04n268:1521": "saddharmaṃ dhārayet |",
  "S04n268:1522": "kṣayāntakāle",
  "S04n268:1523": "sūtraṃ ca yo anyaḥ śṛṇuyāt |",
  "S04n268:1524": "sagauravād",
  "S04n268:1525": "imaṃ tataḥ puṇyamahāntaṃ viśeṣayet | (1)",
  "S04n268:1526": "yo buddhakoṭīdaśa pūjayet |",
  "S04n268:1527": "ṛdhyā samākramya daśāsu dikṣu",
  "S04n268:1528": "vandāpayet |",
  "S04n268:1529": "sa puruṣāṃś ca sarvāṃ |",
  "S04n268:1530": "kṛtvā kṛpāṃ sarvvasukheṣv agṛddhaḥ | (2)",
  "S04n268:1531": "yaś ceyaṃ sūtraṃ jinadharmasūcakam",
  "S04n268:1532": "parasya deśeta muhūrttakaṃ pi |",
  "S04n268:1533": "prasannacittaḥ sugatasya śāsane",
  "S04n268:1534": "idan tataḥ puṇyaphalaṃ viśiṣyate | (3)",
  "S04n268:1535": "saṃdarśya sūtraṃ sugatapraveditaṃ",
  "S04n268:1536": "pradīpabhūtaṃ marumānuṣāṇāṃ |",
  "S04n268:1537": "sa tīkṣṇaprajñaś ca mahābalaś ca |",
  "S04n268:1538": "buddhāna bhūmiṃ labhate ca śīghraṃ | (4)",
  "S04n268:1539": "kāyaṃ śruṇitvā sugatānam īdṛśaṃ |",
  "S04n268:1540": "saṃśrāvayed yaś ca dvitīyasatve |",
  "S04n268:1541": "teṣāñ ca buddhān narottamānāṃ |",
  "S04n268:1542": "parinirvṛtānāṃ nirupādhiśeṣe (5)",
  "S04n268:1543": "stūpāṃ pratiṣṭhāpaya uccaśobhanā |",
  "S04n268:1544": "bhavāgraparyantasuratnacitrāṃ",
  "S04n268:1545": "cchatraiḥ patākaiḥ tatha ghaṇṭhāśabdaiḥ |",
  "S04n268:1546": "pariṇāhavante hi yathā bhavāgraṃ || (6)",
  "S04n268:1547": "icche tv ayaḥ kaścid iha bodhiḥ |",
  "S04n268:1548": "sūtraṃ śruṇitvā ima evarūpaṃ |",
  "S04n268:1549": "kāye pratiṣṭhāpayi pustake vā",
  "S04n268:1550": "īdan tataḥ puṇyaphalam viśiṣyate || (7)",
  "S04n268:1551": "yo bodhisatvo imu dharmu dhārayed",
  "S04n268:1552": "apanītamāccharyamalo viśāradaḥ |",
  "S04n268:1553": "puṇyan bhavet tasya hi aprameyaṃ |",
  "S04n268:1554": "labheta bodhiñ ca yathepsitenā | (8)",
  "S04n268:1555": "idaṃ hi sūtraṃ sugataiḥ praśastaṃ",
  "S04n268:1556": "parigṛhītam bahubodhisatvaiḥ |",
  "S04n268:1557": "tathāgatānām iha-m-ātmabhāvaḥ",
  "S04n268:1558": "ākāśadhātve hi sarve darśitaṃ || || (9) 45",
  "S04n268:1560": "idam avocad bhagavān āttamanāḥ āryamaṃjuśrīr bodhisatvaḥ |",
  "S04n268:1561": "te ca daśadiganantāparyantāśeṣalokadhātusannipatitā bodhisatvā mahāsatveti ca mahāśrāvakāḥ sadevamānuṣāsuragandharvvaś ca loko bhagavato bhāṣitam abhyanandann iti || ||",
  "S04n268:1562": "āryasarvvabuddhaviṣayāvatārajñānālokālaṃkāra nāma mahāyānasūtraṃ samāptam || ||",
  "S04n268:1563": "ye dharmā hetuprabhavā hetuṃ teṣān tathāgato hy avadat",
  "S04n268:1564": "teṣāñ ca yo nirodha evamvādī mahāśravaṇaḥ ||",
  "S04n268:1565": "deyadharmo yaṃ pravaramahāyānayāyinaḥ bhikṣuśiladhva || ||",
  "S04n268:1567": "jasya ca hatra puṇyaṃ tad bhavatv ācāryopādhyāyamātāpitṛpūrvvaṃgamaṃ kṛtvā sakalasatvarāser anuttarajñānaphalāvāptaya iti ||",
  "S04n268:1568": "mahārājādhirājaśrīmadgopāladevarājye samvat 12 śrāmaṇadine 30 likhitam idaṃ upasthāyakacāṇḍokeneti || śrī ||",
  "S04n268:1569": "Ms. repeats.",
  "S04n268:1570": "mahāprajñatasya niruktilakṣaṇaṃ ||",
  "S04n268:1571": "anirodham anutpādaṃ katham eṣa nigadyate |",
  "S04n268:1572": "dṛṣṭāntair hetubhiś caiva kathayasva mahāmune ||",
  "S04n268:1573": "samāgate me vadbha bodhisatvā jñānārthinaḥ tvāṃ ca vi bho bhivandituṃ |",
  "S04n268:1574": "saṃpreṣitā lokavināyakebhiḥ |",
  "S04n268:1575": "deśehi sardharmmam ud(r)",
  "S04n268:1576": "āram uttamaṃ ||",
  "S04n268:1577": "evam ukte bhagavān mañjuśrīyaṃ kumārabhūtam etad avocat |",
  "S04n268:1578": "sādhu sādhu maṃjuśrīḥ sādhu khalu punas tvaṃ tathāgatam etam arthaṃ paripraṣṭavyaṃ manyase |",
  "S04n268:1579": "bahujanahitāya ya tvaṃ mañjuśrīḥ pratipanno bahujanasukhāya lokānukapāyai mahato janakāyasyārthāya hitāya sukhāya devānāñ ca manuṣyāṇāñ ca etarhi anāgatāgatānāñ ca bodhisatvānāṃ mahāsatvānāṃ buddhabhūmiprāpaṇārthaṃ |",
  "S04n268:1580": "anutrāsas te mañjuśrīr raśmisthāne yogaḥ karaṇīyo na bhayan na stambhitvaṃ |",
  "S04n268:1581": "jñānapratisaraṇe na ca te maṃjuśrīr bhavitavyaṃ |",
  "S04n268:1582": "tathāgatasyaitam arthan nirddiśataḥ |",
  "S04n268:1583": "anutpādo 'nirodha iti mañjuśrī tathāgatasyaitad adhivacanaṃ |",
  "S04n268:1584": "tadyathā maṃjuśrīr iyaṃ saṃdṛśyet |",
  "S04n268:1585": "atha tasmin samaye devāḥ sarvvajambudvīpakāḥ |",
  "S04n268:1586": "strīpuruṣadārakadārikāḥ saṃcodayeyuḥ |",
  "S04n268:1587": "āgacchatha bho naranāryaḥ |",
  "S04n268:1588": "paśyate maṃ śakran devānām indraṃ vaijayante prāsāde divyaiḥ pañcabhiḥ kāmaguṇaiḥ krīḍantaṃ ramantaṃ parivārayantaṃ |",
  "S04n268:1589": "āgacchatha bho naranārigaṇāḥ |",
  "S04n268:1590": "dānāni dadataḥ puṇyāni kuruta |",
  "S04n268:1591": "śilañ ca samādāya varttayat |",
  "S04n268:1592": "īdṛśeṣu vaijayanteṣu prāsādeṣu krīḍiṣyatha |",
  "S04n268:1593": "ramiṣyatha |",
  "S04n268:1594": "parivārayiṣyatha |",
  "S04n268:1595": "śakratvāni ca kariṣyatha |",
  "S04n268:1596": "idṛśyā caridhyā samanvāgatā bhaviṣyatha |",
  "S04n268:1597": "yādṛśyā ca śakro devānām indro divyaiḥ paribhogaiḥ samarpitaḥ samaṃ tvaṃ gībhūta iti |",
  "S04n268:1598": "atha mañjuśrīs te strīpuruṣadāraka-dārikās tasyāṃ vaiḍūryamayyāṃ mahāpṛthivyāṃ trayastriṃśadbhavanasya vaijayantasya prāsādasya śakrasya devānām indrasya pratibhāsaṃ dṛṣṭvā añjalipragṛhaṃ kuryuḥ |",
  "S04n268:1599": "puṣpāṇi ca kṣityaraṃ gandhāṃś ca kṣityarann evaṃ vācaṃ bhāṣante |",
  "S04n268:1600": "vayam apy evaṃ rūpā bhavema yādṛśaḥ |",
  "S04n268:1601": "śakro devānām indro vayam apy evaṃ vaijayante prāsāde krīḍema remema parivārayema yathāyaṃ śakro devānām indra iti ||",
  "S04n268:1602": "na ca te satvā evaṃ saṃjānanti sma |",
  "S04n268:1603": "pratibhāso yaṃ vaiḍūryamayyāṃ mahāpṛthivyāṃ yatra trayastriṃśadbhavanaṃ vaijayantaś ca prāsādaḥ |",
  "S04n268:1604": "śakraś ca devānām indraḥ pariśuddhaḥ mehāvaiḍūryasya pratibhāsaḥ |",
  "S04n268:1605": "saṃdṛśyata iti |",
  "S04n268:1606": "te śakra tvam abhinandanto dānāni ca dadati puṇyāni ca kurvvanti |",
  "S04n268:1607": "śīlañ ca samādāya varttante |",
  "S04n268:1608": "tatra ca trayastriṃśadbhavane pratibhāsa upapattaye kuśalamūlāni ca pariṇāmayanti |",
  "S04n268:1609": "yathā mañjuśrī"
}