{
  "SA20n1321:0": "bodhipakṣyapaṭalam",
  "SA20n1321:1": "uddānam |",
  "SA20n1321:2": "hrīdhṛtyakhedatā caiva śāstra-lokajñatā tathā |",
  "SA20n1321:3": "samyak syātpratisaraṇaṃ tathaiva pratisaṃvidaḥ ||",
  "SA20n1321:4": "saṃbhāro bodhipakṣyāśca śamathaśca vipaśyanā |",
  "SA20n1321:5": "upāyakuśalatvañca dhāraṇī praṇidhānatā |",
  "SA20n1321:6": "samādhayastrayo jñeyā dharmoddānacatuṣṭayamiti ||",
  "SA20n1321:7": "tatra katamad bodhisattvānāṃ hrīvyapatrāpyam |",
  "SA20n1321:8": "tat samāsato dvividhaṃ veditavyam |",
  "SA20n1321:9": "svabhāvataścādhiṣṭhānataśca |",
  "SA20n1321:10": "avadyasamudācāre ātmana evāpratirūpatāṃ viditvā bodhisattvasya lajjā hrīḥ |",
  "SA20n1321:11": "tatraiva pareṣāṃ bhayagauravāllajjā vyapatrāpyam |",
  "SA20n1321:12": "sā punarllajjā bodhisattvasya prakṛtyaiva tīvrā bhavati prāgevābhyastā |",
  "SA20n1321:13": "evaṃ svabhāvato bodhisattvasya hrīvyapatrābhyaṃ veditavyam |",
  "SA20n1321:14": "adhiṣṭhānaṃ punaḥ samāsataścaturvidham |",
  "SA20n1321:15": "bodhisattvakaraṇīyasyānanuṣṭhāne yā lajjā |",
  "SA20n1321:16": "idaṃ prathamamadhiṣṭhānam |",
  "SA20n1321:17": "tathā bodhisattvākaraṇīyasyānuṣṭhāne yā lajjā |",
  "SA20n1321:18": "idaṃ dvitīyamadhiṣṭhānam |",
  "SA20n1321:19": "tathā bodhisattvasyātmanaḥ praticchannapāpatāyāṃ yā lajjā |",
  "SA20n1321:20": "idaṃ tṛtīyamadhiṣṭhānam |",
  "SA20n1321:21": "tathā bodhisattvasya kaukṛtye samutpanne sapratisaraṇe ānuṣaṅgike yā lajjā |",
  "SA20n1321:22": "idaṃ caturthamadhiṣṭhānam |",
  "SA20n1321:23": "evamadhiṣṭhānato veditavyam |",
  "SA20n1321:24": "tatra katamā bodhisattvasya dhṛtibalādhānatā |",
  "SA20n1321:25": "sāpi dvividhā draṣṭavyā |",
  "SA20n1321:26": "svabhāvataścādhiṣṭhānataśca |",
  "SA20n1321:27": "kliṣṭacittasanniyacchanatā kleśavaśā [na] nuyāyitā duḥkhādhivāsanaśīlatā vicitraprabhūtodriktairapi bhayabhairavairāmukhaiḥ samyak prayogāvikampanatā prakṛtisattvayogāt pratisaṃkhyānādvā dhīratā |",
  "SA20n1321:28": "itīyaṃ dhṛtibalādhānatā svabhāvato veditavyā |",
  "SA20n1321:29": "asyāḥ khalu bodhisattvānāṃ dhṛtibalādhānatāyāḥ samāsataḥ pañcavidhamadhiṣṭhānaṃ veditavyam |",
  "SA20n1321:30": "vicitraḥ saṃsāraduḥkhopanipāto vicitrā vineyakṛtā vipratipattiḥ |",
  "SA20n1321:31": "dīrghakālikaḥ sattvānāmarthe saṃsārābhyupagamaḥ |",
  "SA20n1321:32": "paravādibhirākalanānuyogo mahatyāñca pariṣadi dharmadeśanā |",
  "SA20n1321:33": "sarvabodhi [sattva-] śikṣā [padā-] bhyupagamaḥ |",
  "SA20n1321:34": "udāragaṃbhīradharmaśravaṇañca pañcamamadhiṣṭhānaṃ veditavyam |",
  "SA20n1321:35": "tatra pañcabhiḥ kāraṇairaparikhinnamānasatā bodhisattvānāṃ sarvasamyak prayogeṣu veditavyā |",
  "SA20n1321:36": "iha bodhisattvaḥ prakṛtyā balavān bhavati yena na parikhidyate |",
  "SA20n1321:37": "punaḥ saivākhinnamānasatā'nena punaḥ punarabhyastā bhavati yena na parikhidyate |",
  "SA20n1321:38": "punarupāyaparigṛhītenavīryāṃrambheṇa prayukto bhavati yena paurvāparyeṇa viśeṣaṃ samanupaśyan na parikhidyate |",
  "SA20n1321:39": "tīvreṇa ca prajñāpratisaṃkhyānabalena samanvāgato bhavati yena na parikhidyate |",
  "SA20n1321:40": "tīvrañcāsya bodhisattvasya sattveṣu kāruṇyacittamanukampācittaṃ satatasamitaṃ pratyupasthitaṃ bhavati yena na parikhidyate |",
  "SA20n1321:41": "tatra katamā bodhisattvasya śāstrajñayā |",
  "SA20n1321:42": "iha bodhisattvena pañcavidhāsthānānyārabhya nāmakāya-padakāya-vyañjanakāya-pratisaṃyukto dharmaḥ parataḥ sugṛhīto bhavati |",
  "SA20n1321:43": "vacasā ca suparicitaḥ |",
  "SA20n1321:44": "tasyaiva ca dharmasyārthaḥ parato vā suśruto bhavati |",
  "SA20n1321:45": "svayaṃ vā suvici[nti] to bhavati svabhyūhitaḥ |",
  "SA20n1321:46": "evamapi ca dharmajñenārthajñena bodhisattvena tasyaiva ca dharmasyārthasyāvismaraṇāya prayogo'nirākṛto bhavatyanyasya cābhinavasyābhinavasyottarottarasya dharmārthaviśeṣasya jñānāya |",
  "SA20n1321:47": "śrutacintāniṣṭhāgatenāpi cānena kālāntarakṛtaḥ paripākaḥ prasādaḥ tasmindharme cārthe ca pratilabdho bhavati |",
  "SA20n1321:48": "ebhirākārairbodhisattvasyāpramāṇā paripūrṇā aviparītā ca śāstrajñatā veditavyā |",
  "SA20n1321:49": "tatra katamā bodhisattvasya lokajñatā |",
  "SA20n1321:50": "iha bodhisattvaḥ sattvalokamārabhyaivaṃ yathābhūtaṃ prajānāti-kṛcchraṃ vatāyaṃ loka āpanno yaduta jāyate'pi jīryate'pi mriyate'pi cyavatepyupapadyatepyatha ca punaramī sattvā jarāmaraṇasyottari niḥsaraṇaṃ yathābhūtaṃ [na] prajānantīti |",
  "SA20n1321:51": "punaḥ sattvalokasyaiva kaṣāyotsadakālatāñca yathābhūtaṃ prajānāti |",
  "SA20n1321:52": "niṣkaṣāyānutsadakaṣāyakālatāñca yaduta pañcakaṣāyānārabhya āyuṣkaṣāyaṃ [sattvakaṣāyaṃ] kleśakaṣāyaṃ kalpakaṣāyam |",
  "SA20n1321:53": "tadyathā etarhyalpaṃ jīvitaṃ manuṣyāṇāṃ yaściraṃ jīvati sa varṣaśatam |",
  "SA20n1321:54": "tadyathaitarhi sattvā yadbhūyasā [a] mātṛjñā apitṛjñā aśrāmaṇyā abrāhmaṇyā na kulajyeṣṭhāpacāyakā nārthakarā na kṛtyakarā na iha loke na paraloke avadye bhayadarśino na dānāni dadati na puṇyāni kurvanti nopavāsamupavasanti na śīlaṃ samādāya vartante |",
  "SA20n1321:55": "tadyathaitarhi yadbhūyasā'dharmarāgāśca viṣamalobhāśca śastrādānadaṇḍādānakalahabhaṇḍanavigrahavivādaśāṭhyavañcananikṛtimṛṣāvādamithyādharmasaṃgṛhītā anekavidhāḥ pāpakā akuśalā dharmāḥ prajñāyante |",
  "SA20n1321:56": "tadyathaitarhi saddharmapralopāya saddharmāntardhānāya saddharmapratirūpakāṇi prabhūtāni prādurbhūtāni mithyādharmārtha-santīraṇāpūrvikāṇi |",
  "SA20n1321:57": "tadyathā etarhi durbhikṣāntarakalpasamāsannāni pracurāṇi durbhikṣāṇyupalabhyante |",
  "SA20n1321:58": "rogāntarakalpasamāsannāśca rogāśca pracurā upalabhyante |",
  "SA20n1321:59": "śastrāntarakalpasamāsannāśca pracurāḥ śastrakāḥ prāṇātipātā upalabhyante |",
  "SA20n1321:60": "na tu tathā pūrvamāsīt |",
  "SA20n1321:61": "evaṃ hi bodhisattvaḥ sattvalokamārabhya lokajño bhavati |",
  "SA20n1321:62": "punarbodhisattvo bhājanalokasya saṃvartavivartaṃ yathābhūtaṃ prajānāti yathā bhājanalokaḥ saṃvartate vivartate ca |",
  "SA20n1321:63": "punarbodhisattvo lokañca [loka] samudayañca lokanirodhañca lokasamudayagāminīñca pratipadaṃ lokanirodhagāminīñca pratipadaṃ lokasyāsvādamādīnavañca niḥsaraṇañca yathābhūtaṃ prajānāti |",
  "SA20n1321:64": "punarbodhisattvaḥ cakṣuryāvanmanaḥ arūpiṇaśca skandhāṃścāturmahābhautikañca puruṣasya samucchrayametāvanmanuṣyatvamityucyate |",
  "SA20n1321:65": "tatra yā saṃjñā ātmā vā sattvo veti saṃjñāmātramevaitat |",
  "SA20n1321:66": "tatra yā pratijñā ahaṃ cakṣuṣā rūpāṇi paśyāmi yāvanmanasā dharmāna vijānāmīti pratijñāmātrameva tat |",
  "SA20n1321:67": "tatra yo vyavahāra ityapi sa āyuṣmānevaṃnāmā evaṃjātīya evaṃgotra evamāhāra evaṃ sukhaduḥkhapratisaṃvedī evaṃ dīryāyurevaṃ cirasthitika evamāyuṣparyanta iti vyavahāramātramevaitaditi sarvaṃ yathābhūtaṃ prajānāti |",
  "SA20n1321:68": "iti hi sa bodhisattvaḥ sattvalokapravṛttiñca bhājanalokapravṛttiñca aṣṭākāralokopaparīkṣārthañca [lokaparamārthaṃ ca] yathābhūtaṃ prajānāti |",
  "SA20n1321:69": "tasmāllokajñaityucyate |",
  "SA20n1321:70": "punarbodhisattvo vṛddhatarakaṃ guṇaprativiśiṣṭatarakaṃ dṛṣṭvā samyak saṃbhāṣayatyutthāyāsanenopanimantrayati abhivādanavandanapratyutthānāñjalisāmīcīkarma pravartayati |",
  "SA20n1321:71": "tulyaṃ vā punarvayasā guṇaiśca dṛṣṭvā samyagālapati pratisamodayati ślakṣṇairmadhurairvacanapathaiḥ |",
  "SA20n1321:72": "na cānena saha mānamāśrityātmāna paritulayati |",
  "SA20n1321:73": "hīnaṃ vā punarvayasā guṇaiśca dṛṣṭvā śaktyā guṇādhānamārabhya protsāhayati |",
  "SA20n1321:74": "bhūtañcāsya guṇaṃ svalpamapyudbhāvayati |",
  "SA20n1321:75": "bhūtañca doṣaṃ praticchādayati |",
  "SA20n1321:76": "na vivṛṇoti yenāsya syānmaṃkubhāvaḥ |",
  "SA20n1321:77": "na cainamavamanyate |",
  "SA20n1321:78": "nāpyarthikaṃ kenaciddharmāmiṣeṇa taṃ jñātvā vimukho bhavati bhṛkuṭīkṛtaḥ |",
  "SA20n1321:79": "nāpi cainaṃ skhalite'vahasati |",
  "SA20n1321:80": "nāpi vinipatitaṃ paribhavati |",
  "SA20n1321:81": "tathā sarveṣāmeva hīnatulyaviśiṣṭānāṃ sattvānāṃ pūrvābhibhāṣī ca bhavati |",
  "SA20n1321:82": "ehi svāgatavādī samyak pratiśāmakaśca samyagdharmāmiṣābhyāṃ yathāśaktyā saṃgrāhakaśca |",
  "SA20n1321:83": "nāpi ca sattveṣu kuṭilagāmbhīryopeto bhavati na garvitaḥ kenacidevocchrayaviśeṣeṇa |",
  "SA20n1321:84": "yathopāttaṃ sattvaṃ sarvopakaraṇairapi nādhyupekṣate glānaṃ vā svasthaṃ vā ānulomikena ca kāyavākkarmaṇā |",
  "SA20n1321:85": "yathā saṃstutaṃ tathaivāsaṃstutaṃ sarvaṃ mitrasakhā ca bhavati vigatapratyarthikaḥ |",
  "SA20n1321:86": "sarveṣāñcānāthānāmapratisaraṇānāṃ sattvānāṃ yathāśaktyā yathābalaṃ cārthakriyāṃ karoti |",
  "SA20n1321:87": "na ca kenacit paryāyeṇa pareṣāṃ duḥkhadaurmanasyamupasaṃharati kaccideṣāṃ muhūrtamapyasparśavihāro bhavatviti |",
  "SA20n1321:88": "etameva pratyayaṃ kṛtvā parihasannapi paraiḥ saha yuktaparihāso bhavati nāyuktaparihāsaḥ |",
  "SA20n1321:89": "asatyavacanāni ca na kathayatyapi niratyayaiḥ paramaviśrambhopagatairvayasyakaiḥ |",
  "SA20n1321:90": "na ca ciraṃ pareṣāṃ krudhyati |",
  "SA20n1321:91": "kroddho'pi ca pareṣāṃ na marmāṇi kīrtayati |",
  "SA20n1321:92": "paraiśca kāyena vācā vāhataḥ san pratisaṃkhyāya dharmatāṃ vā pratisarati ātmānameva vā'parādhikaṃ paśyati |",
  "SA20n1321:93": "sthiracittaśca bhavatyacalaḥ |",
  "SA20n1321:94": "sthirakāyavāṅmanaḥpracāraścaturdaśamalakarmāpagataśca bhavati |",
  "SA20n1321:95": "ṣaḍdigbhāgapraticchannaḥ catuḥpāpamitraparivarjitaḥ |",
  "SA20n1321:96": "catuḥkalyāṇamitraparigṛhītaḥ |",
  "SA20n1321:97": "etacca yathāsūtrameva sarvaṃ veditavyam |",
  "SA20n1321:98": "dṛṣṭadharmahitārthaṃ vā bhogapratisaṃyuktamārabhya utthānasaṃpanno bhavatyārakṣāsaṃpannaḥ samajīvī |",
  "SA20n1321:99": "ca laukikeṣu ca śilpakarmasthāneṣu kauśalyaprāptaḥ |",
  "SA20n1321:100": "aśaṭhaśca bhavatyamāyāvī na paravañcanaśīlaḥ |",
  "SA20n1321:101": "hrīmāṃśca bhavatyavadyasamudācāriṣu |",
  "SA20n1321:102": "cāritrasampannaśca bhavati tadgurūkaścāritrarakṣakaḥ |",
  "SA20n1321:103": "nikṣiptasya viśvāsena paradraviṇasya na drogdhā bhavati |",
  "SA20n1321:104": "upāttasya parata ṛṇasya na visaṃvādayitā bhavati |",
  "SA20n1321:105": "dāyādasya ca na parivañcayitā bhavati |",
  "SA20n1321:106": "ratnaṃ vā ratnasammatamupādāya yāvat kārṣāpaṇe'pi sammūḍhānāṃ na vipralambhayitā bhavati vipralobhyainām |",
  "SA20n1321:107": "tathā laukikīṣu vyavahāranītiṣu laukānugrahakāriṣu paṭurbhavati |",
  "SA20n1321:108": "teṣu ca teṣvarthakaraṇīyeṣu parairāyācitaḥ san sahāyībhāvaṃ gacchati na vikampate nānyenānyaṃ pratisarati |",
  "SA20n1321:109": "susaṃprayukta-karmāntaśca bhavati na kuprayukta-karmāntaḥ |",
  "SA20n1321:110": "rājyaṃ vā punaḥ kārayan dharmeṇa kārayati nāgharmeṇa |",
  "SA20n1321:111": "na ca daṇḍarucirbhavati |",
  "SA20n1321:112": "dauḥśīlyācca mahājanakāyaṃ vyāvartayitvā śīlesu samādāpayati |",
  "SA20n1321:113": "tathāryairaṣṭābhirvyavahāraiḥ samanvāgato bhavati |",
  "SA20n1321:114": "dṛṣṭe dṛṣṭavāditayā śrute mate vijñāte vijñātavāditayā adṛṣṭe'dṛṣṭavāditayā aśrute'mate'vijñāte avijñātavāditayā ityebhirevaṃ bhāgīyairdharmaiḥ samanvāgato bodhisattvo yathā loke vijñātavyo yathā loke vartitavyaṃ tatsarvaṃ yathābhūtaṃ prajānāti tasmāllokajña ityucyate |",
  "SA20n1321:115": "tatra kathaṃ bodhisattvaścaturṣu pratisaraṇeṣu prayujyate |",
  "SA20n1321:116": "iha bodhisattvaḥ arthārthī parato dharmaṃ śruṇoti na vyañjanābhisaṃskārārthī |",
  "SA20n1321:117": "so'rthārthī dharmaṃ śuṇvan na vyañjanārthī prākṛtayāpi vācā dharmaṃ deśayamānamarthapratisaraṇo bodhisattvaḥ satkṛtya śṛṇoti |",
  "SA20n1321:118": "punarbodhisattvaḥ kālāpadeśañca [mahāpadeśañca] yathābhūtaṃ prajānāti |",
  "SA20n1321:119": "prajānan yuktipratiśaraṇo bhavati na sthavireṇābhijñātena vā pudgalena tathāgatena vā [saṃghena vā] ime dharmā bhāṣitā iti pudgalapratisaraṇo bhavati |",
  "SA20n1321:120": "sa evaṃ yuktipratisaraṇo na pudgalapratisaraṇastattvārthāt na vicalati |",
  "SA20n1321:121": "a-parapratyayaśca bhavati dharmeṣu punarbodhisattvastathāgate viviṣṭaśraddho niviṣṭaprasāda ekāntiko vacasyabhiprasannastathāgata-nītārthaṃ sūtraṃ pratisarati na neyārtham |",
  "SA20n1321:122": "nītārthaṃ sūtraṃ pratisaran asaṃhāryo bhavatyasmāddharmavinayāt |",
  "SA20n1321:123": "tathāhi neyārthasya sūtrasya nānāmukhaprakṛtārthavibhāgo'niścitaḥ saṃdehakaro bhavati |",
  "SA20n1321:124": "sacetpunarbodhisattvo nītārthe'pi sūtre'naikāntikaḥ syādevamasau saṃhāryaḥ syādasmāddharmavinayāt |",
  "SA20n1321:125": "punarbodhisattvo'dhigamajñāne sāradarśī bhavati na śrutacintādharmārthavijñānamātrake |",
  "SA20n1321:126": "sa yadbhāvanāmayena jñānena jñātavyaṃ na tacchakyaṃ śrutacintāvijñānamātrakeṇa vijñātumiti viditvā paramagambhīrānapi tathāgatabhāṣitāndharmān śrutvā na pratikṣipati nāpavadati |",
  "SA20n1321:127": "evaṃ hi bodhisattvaścaturṣupratisaraṇeṣu prayujyate |",
  "SA20n1321:128": "evañca punaḥ suprayukto bhavati |",
  "SA20n1321:129": "tatraiṣu caturṣu pratisaraṇeṣu samāsataścaturṇāṃ prāmāṇyaṃ saṃprakāśitam |",
  "SA20n1321:130": "bhāṣitasyārthasya yukteḥ śāstuḥ bhāvanāmayasya cādhigamajñānasya |",
  "SA20n1321:131": "sarvaiśca [punaśca] turbhiḥ pratisaraṇaiḥ samyakprayogasamārambhagatasya bodhisattvasyāvibhrāntaniryāṇamabhidyotitaṃ bhavati |",
  "SA20n1321:132": "tatra katamā bodhisattvasya catasro bodhisattvapratisaṃvidaḥ |",
  "SA20n1321:133": "yatsarvadharmāṇāṃ sarvaparyāyeṣu yāvadbhāvikatayā yathāvadbhāvikatayā ca bhāvanāmayamasaktamavivartyaṃ jñānam |",
  "SA20n1321:134": "iyameṣāṃ dharmapratisaṃvit |",
  "SA20n1321:135": "yatpunaḥ sarvadharmāṇāmeva sarvalakṣaṇeṣu yāvadbhāvikatayā yathāvadbhāvikatayā ca bhāvanāmayamasaktamavivartyaṃ jñānam |",
  "SA20n1321:136": "iyameṣāmarthapratisaṃvit |",
  "SA20n1321:137": "yatpunaḥ sarvadharmāṇāmeva sarvanirvacaneṣu yāvadbhāvikatayā yathāvadbhāvikatayā ca bhāvanāmayamasaktamavivartyaṃ jñānam |",
  "SA20n1321:138": "iyameṣāṃ niruktipratisaṃvit |",
  "SA20n1321:139": "yatpunaḥ sarvadharmāṇāmeva sarvaprakārapadaprabhedeṣu yāvadbhāvikatayā yathāvadbhāvikatayā ca bhāvanāmayamasaktamavivartyaṃ jñānam |",
  "SA20n1321:140": "iyameṣāṃ pratibhānapratisaṃvat |",
  "SA20n1321:141": "etāścatasro bodhisattvapratisaṃvido niśrityo'prameyaṃ bodhisattvānāṃ pañcasthānakauśalyaṃ veditavyam |",
  "SA20n1321:142": "skandhakauśalyaṃ dhātvāyatanapratītyasamutpādasthānāsthānakauśalyañca |",
  "SA20n1321:143": "ebhiścaturbhirākāraiḥ |",
  "SA20n1321:144": "sarvadharmā bodhisattvena svayañca svabhisaṃbuddhā bhavanti |",
  "SA20n1321:145": "pareṣāñca suprakāśitāḥ |",
  "SA20n1321:146": "ata uttari svayamabhisaṃbodho nāsti kutaḥ punaḥ pareṣāṃ prakāśanā |",
  "SA20n1321:147": "tatra katamo bodhisattvasya bodhisaṃbhāraḥ |",
  "SA20n1321:148": "sa dvividho draṣṭavyaḥ |",
  "SA20n1321:149": "puṇyasaṃbhāro jñānasaṃbhāraśca |",
  "SA20n1321:150": "tasya punardvividhasyāpi saṃbhārasya vistaravibhāgo veditavyaḥ |",
  "SA20n1321:151": "tadyathā svaparārthapaṭale |",
  "SA20n1321:152": "sa punaḥ puṇyajñānasaṃbhāro bodhisattvasya prathame kalpāsaṃkhyeye mṛdurveditavyo dvitīye madhyastṛtīye'dhimātro veditavyaḥ |",
  "SA20n1321:153": "kathaṃ bodhisattvaḥ saptatriṃsatsu bodhipakṣyeṣu dharmeṣu yogaṃ karoti |",
  "SA20n1321:154": "iha bodhisattvaścatasro bodhisattvapratisaṃvido niśrityopāya-parigṛhītena jñānena saptatriṃśadbodhipakṣyāndharmānyathābhūtaṃ prajānāti |",
  "SA20n1321:155": "na caitān sākṣātkaroti |",
  "SA20n1321:156": "sa dvividhenāpi yānanayena tān yathābhūtaṃ prajānāti śrāvakayānanayena ca mahāyānanayena ca |",
  "SA20n1321:157": "tatra śrāvakayānanayena yathābhūtaṃ prajānāti |",
  "SA20n1321:158": "tadyathā śrāvakabhūmau sarvaṃ yathā nirdiṣṭaṃ veditavyam |",
  "SA20n1321:159": "kathañca bodhisattvo mahāyānanayena saptatriṃśadbodhipakṣyān dharmān yathābhūtaṃ prajānāti |",
  "SA20n1321:160": "iha bodhisattvaḥ kāye kāyānudarśī viharan naiva kāyaṃ kāyabhāvato vikalpayati |",
  "SA20n1321:161": "nāpi sarveṇa sarvamabhāvataḥ |",
  "SA20n1321:162": "tañca kāyanirabhilāpyasvabhāvadharmatāṃ yathābhūtaṃ prajānāti |",
  "SA20n1321:163": "iyamasya paramārthikī kāye kāyānupaśyanā smṛtyupasthānam |",
  "SA20n1321:164": "saṃvṛtinayena punarbodhisattvasyāpramāṇavyavasthāna-nayajñānānugataṃ kāye kāyānupaśyanā smṛtyupasthānaṃ veditavyam |",
  "SA20n1321:165": "yathā kāye kāyānupaśyanā smṛtyupasthānaṃ evamavaśiṣṭāni smṛtyupasthānāni aviśiṣṭāśca bodhipakṣyā dharmā veditavyāḥ |",
  "SA20n1321:166": "sa naiva kāyādīndharmān duḥkhato vā vikalpayati samudayato vā |",
  "SA20n1321:167": "nāpi tatkṛtaṃ prahāṇaṃ nirodhataḥ kalpayati |",
  "SA20n1321:168": "nāpi tatprāptihetuṃ mārgataḥ kalpayati |",
  "SA20n1321:169": "nirabhilāpyasvabhāvadharmatayā ca duḥkhadharmatāṃ samudayadharmatāṃ nirodhadharmatāṃ mārgadharmatāṃ yathābhūtaṃ prajānāti |",
  "SA20n1321:170": "iyamasya pāramārthikī bodhipakṣyabhāvanā-sanniśrayeṇa satyabhāvanā bhavati |",
  "SA20n1321:171": "saṃvṛttyā punarapramāṇavyavasthāna-nayajñānānugatā bodhisattvasya satyālambanabhāvanā dṛṣṭavyā |",
  "SA20n1321:172": "tatra yā bodhisattvasyaiṣā dharmāṇāmevamavikalpanā so'sya śamatho draṣṭavyaḥ |",
  "SA20n1321:173": "yacca tadyathābhūtajñānaṃ pāramārthikaṃ yacca tadapramāṇa-vyavasthānanayajñānaṃ dharmeṣu iyamasya vipaśyanā draṣṭavyā |",
  "SA20n1321:174": "tatra bodhisattvasya samāsataścaturākāraḥ śamatho veditavyaḥ |",
  "SA20n1321:175": "pāramārthikasāṅketika-jñānapūrvaṅgamaḥ pāramārthikasāṃketika-jñānaphalaṃ sarvaprapañcasaṃjñāsu anābhogavāhanaḥ tasmiṃśca nirabhilāpye vastumātrai nirnimittatayā ca nirvikalpacittāśāntyā sarvadharmasamataikarasagāmī |",
  "SA20n1321:176": "ebhiścaturbhirākāraibodhisattvānāṃ śamathamārgaḥ pravartate yāvadanuttara-samyaksaṃbodhijñānadarśana-pariniṣpattaye samudāgamāya |",
  "SA20n1321:177": "tatra bodhisattvānāṃ samāsataścaturākāraiva vipaśyanā veditavyā |",
  "SA20n1321:178": "etaccaturākāra-śamathapūrvaṅgamā sarvadharmeṣu samāropāsadgrāhāntavivarjitā apavādāsadgrāhāntavivarjitā apramāṇadharmaprabhedavyavasthāna-nayānugatā ca vipaśyanā |",
  "SA20n1321:179": "ebhiścaturbhirākārai rbodhisattvānāṃ vipaśyanāmārgaḥ pravartate yāvadanuttara-samyaksaṃbodhijñānidarśana-[pari] niṣpattaye samudāgamāya |",
  "SA20n1321:180": "itīyaṃ bodhisattvānāṃ śamathavipaśyanā samāsanirdeśataḥ |",
  "SA20n1321:181": "tatra katamadbodhisattvānāmupāyakauśalyam |",
  "SA20n1321:182": "tatsamāsato dvādaśākāram |",
  "SA20n1321:183": "adhyātma-buddhadharmasamudāgamamārabhya [ṣaḍvidham | ]",
  "SA20n1321:184": " bahirdhā-sattvaparipākamārabhya ṣaḍvidhameva |",
  "SA20n1321:185": "adhyātma-buddhadharmasamudāgamamārabhya ṣaḍvidhamupāyakauśalyaṃ katamat |",
  "SA20n1321:186": "yā bodhisattvasya sarvasattveṣu karuṇāsahagatā apekṣā yacca sarvasaṃskāreṣu yathābhūtasarvaparijñānaṃ yā cānuttarasamyaksaṃbodhijñāne spṛhā |",
  "SA20n1321:187": "yacca sattvāpekṣāṃ niśritya saṃsārāparityāgaḥ yā ca saṃskāreṣu yathābhūtaparijñānaṃ niśrityāsaṃkliṣṭacittasya saṃsārasaṃsṛtī |",
  "SA20n1321:188": "yā ca buddhajñāne spṛhā niśrityottaptavīryatā |",
  "SA20n1321:189": "idamadhyātmabuddhadharmaṃsamudāgamamārabhya ṣaḍivadhamupāyakauśalyaṃ veditavyam |",
  "SA20n1321:190": "tatra katamadbahirdhā-sattvaparipākamārabhya ṣaḍvidhamupāyakauśalyam |",
  "SA20n1321:191": "yenopāyakauśalyena bodhisattvaḥ parāttāni kuśalamūlāni apramāṇaphalatāyāmupanayati |",
  "SA20n1321:192": "tathālpakṛcchreṇa vipulānyapramāṇāni kuśalamūlāni samāvartayatyupasaṃharati |",
  "SA20n1321:193": "tathā buddhaśāsanapratihatānāṃ sattvānāṃ pratighātamapanayati |",
  "SA20n1321:194": "madhyasthānavatārayati |",
  "SA20n1321:195": "avatīrṇān paripācayati |",
  "SA20n1321:196": "paripakvān vimocayati |",
  "SA20n1321:197": "kathañca bodhisattvaḥ sattvānāṃ parīttāni kuśalamūlāni apramāṇaphalatāyāmupanayati |",
  "SA20n1321:198": "iha bodhisattvo yat kiṃcit sattvaṃ pratyavaramapi vastvantataḥ saktuprasṛtaṃ pratyavara eva kṣetre pradāpayati antatastiryagyonigate'pi parīttaṃ tacca prāṇibhūte dāpayitvā cānuttarāyāṃ samyaksaṃmbodhau pariṇāmayati |",
  "SA20n1321:199": "evaṃ tatkuśalamūlaṃ vastuto'pi kṣetrato'pi parīttaṃ tacca pariṇāmanā-vaśenāpramāṇaphalatayāmupanītaṃ bhavati",
  "SA20n1321:200": "kathaṃ ca bodhisattvaḥ sattvānāmalpakṛcchreṇa vipulānyapramāṇāni kuśalamūlāni saṃjanayati |",
  "SA20n1321:201": "iha bodhisattvo mithyā-māsopavāsānaśanādyadhimuktānāṃ sattvānāmāryāṣṭāṅgamupavāsaṃ vyapadiśati |",
  "SA20n1321:202": "tasmādvicchandayati kṛcchrādaniṣṭaphalādupavāsāt |",
  "SA20n1321:203": "tasminnakṛcchrasamādāne mahāphale copavāse samādāpayati |",
  "SA20n1321:204": "tathā ātmaklamathayogamanuyuktānāṃ mokṣakāmānāṃ mithyāprayuktānāṃ [sattvānāṃ] madhyamāṃ pratipadamantadvayavigatāṃ vyapadiśati tasyāṃ cāvatārayati |",
  "SA20n1321:205": "tathā svargakāmānāṃ [sattvānāṃ] mithyāprayuktānāmagnipraveśātaṭaprapātā'naśanasthānādibhiḥ samyagdhyānaṃ dṛṣṭadharmasukhavihārāya cāyatyāṃ akṛchreṇa sahaiva sukhena saha saumanasyena svargopapattaye vyapadiśati |",
  "SA20n1321:206": "punarvaidikamantroddeśasvādhyāyaśuddhiniṣṭhāgamanādhimuktān buddhavacanoddeśasvādhyāyakriyāyāmarthacintāyāñca samādāpayati |",
  "SA20n1321:207": "punargambhīrāṃstathāgatabhāṣitān śūnyatāpratisaṃyuktāndharmān tathā tathā uttānīkaroti saṃprakāśayati yathā pare śrutvā tīvrañca saṃvegamutpādayanti tīvraṃ ca prasādam |",
  "SA20n1321:208": "tadekakṣaṇikamapi saṃvegaprasādasahagataṃ cittaṃ vipula [kuśamūla] saṃgrahe saṃkhyāṃ gacchati prāgeva prābandhikam |",
  "SA20n1321:209": "punarbodhisattvo yāni kānicinmālyāni gandhajātāni ca loke vividhāni pravarāṇi praṇītāni taiḥ prasādasahagatenādhyāśayena buddhadharmasaṃgha[tri] ratnapūjāmadhimucyate parāṃścādhimocayati daśasu dikṣu |",
  "SA20n1321:210": "punaḥ sarvā diśastenaiva prasādasahagatenādhyāśayena spharitvā sarvāṃ triratnapūjāmabhyanumodate parāṃścābhyanumodayati |",
  "SA20n1321:211": "punarbuddhānusmṛtiṃ satatasamitaṃ bhāvayati pareṣāñca samādāpayati dharmānusmṛtiṃ saṃghānusmṛtiṃ yāvaddevatānusmṛtim |",
  "SA20n1321:212": "punarmanojalpaistriratna-namaskriyayā abandhyaṃ kālaṃ karoti kārayati ca |",
  "SA20n1321:213": "punaḥ sarvasattvānāṃ sarvapuṇyamanumodate anumodayati ca |",
  "SA20n1321:214": "punaḥ sarvasattvānāṃ vipulakaruṇānupraviṣṭenādhyāśayena sarvaduḥkhamātmani saṃpratīcchati |",
  "SA20n1321:215": "tatraiva paraṃ samādāpayati |",
  "SA20n1321:216": "punaratītapratyutpannāni sarva-skhalitāni sarvavyatikramāṃśca kalyāṇena śikṣākāmānugatena cetasā sarvadikṣu buddhānāṃ bhagavatāmantike pratideśayati |",
  "SA20n1321:217": "tatraiva ca parān samādāpayati |",
  "SA20n1321:218": "tasyaivamabhīkṣṇaṃ skhalitaṃ pratideśayataḥ sarvakarmāvaraṇebhyo vimokṣo bhavatyalpakṛcchreṇa |",
  "SA20n1321:219": "punaḥ prabhūtairvicitraiśca nirmāṇaiḥ sarvadikṣu buddhadharmasaṃghādhiṣṭhānaṃ sattvādhiṣṭhānañcāprameyaṃ bodhisattvaḥ ṛddhimāṃścetovaśiprāptaḥ puṇyaparigrahaṃ karoti |",
  "SA20n1321:220": "punarbodhisattvaḥ maitrīṃ karuṇāṃ muditāmupekṣāṃ bhāvayati |",
  "SA20n1321:221": "tatraiva ca paraṃ samādāpayati |",
  "SA20n1321:222": "evaṃ hi bodhisattvo'lpakṛcchreṇa vipulānyaprameyaphalāni kuśalamūlānyabhinirharati samudānayati |",
  "SA20n1321:223": "kathañca bodhisattvaḥ pratihatānāñca sattvānāṃ pratighātamapanayati |",
  "SA20n1321:224": "madhyasthāṃścāvatārayati |",
  "SA20n1321:225": "avatīrṇāṃśca paripācayati |",
  "SA20n1321:226": "parikvāṃśca vimocayati |",
  "SA20n1321:227": "atrāpi bodhisattvasya caturvidhasyāpyasya sattvārthasyābhiniṣpattaye samāsataḥ ṣaḍvidha evopāyo veditavyaḥ |",
  "SA20n1321:228": "ānulomiko vibandhasthāyī visabhāgāśayaḥ avaṣṭambhajaḥ kṛtaprakṛtikaḥ viśuddhaśca ṣaṣṭha upāyaḥ |",
  "SA20n1321:229": "tatrāyaṃ bodhisattvasyānulomika upāyaḥ |",
  "SA20n1321:230": "iha bodhisattvaḥ pūrvameva tāvad yeṣāṃ sattvānāṃ dharmaṃ deśayitukāmo bhavati teṣāṃ ślakṣṇairmadhuraiḥ kāyavāksamudācārairupapradānānuvṛttisamudācāraiścātmagataṃ teṣāṃ pratighātamapanayati |",
  "SA20n1321:231": "pratighātamapanīya premagaurava janayati |",
  "SA20n1321:232": "premagauravaṃ janayitvā dharme'rthitvaṃ janayati |",
  "SA20n1321:233": "tata eṣāṃ paścāddharmaṃ deśayati |",
  "SA20n1321:234": "tañca punardharmaṃ yathārhaṃ supraveśaṃ gamakaṃ kālenānupūrvamaviparītamarthopasaṃhitañca deśayati |",
  "SA20n1321:235": "vimardasahiṣṇuśca bhavati |",
  "SA20n1321:236": "sattvavinaye paramayā ca kartukāmatayā anukampācittena samanvāgato bhavati |",
  "SA20n1321:237": "sa ṛddhyā cittādeśanayā yuktarūpayā dharmadeśanayā paraṃ vā'dhyeṣya vicitrairvā prabhūtaiśca nirmitaiḥ sattvānvinayati |",
  "SA20n1321:238": "saṃkṣiptānāñcārthopasaṃhitānāṃ śāstrāṇāṃ pravistaraṇatayā ativistṛtānāṃ cābhisaṃkṣepaṇatayā tathā uddeśadānena anusmaraṇaparipṛcchādānena dhṛtānāñcodgṛhītānāñca dharmāṇāṃ samyagarthavivaraṇatayā sarvālambanasamādhyavatāramukheṣucānulomikyā avavādānusāsanyā sattvānanugṛhṇāti sattvānāmarthamācarati |",
  "SA20n1321:239": "ye ca sattvā gambhīrāṇāṃ tathāgatabhāṣitānāṃ śūnyatāpratisaṃyuktānāṃ sūtrāntānāmābhiprāyikaṃ tathāgatānāmarthamavijñāya ye te sūtrāntāḥ niḥsvabhāvatāṃ dharmāṇāmabhivadanti nirvastukatāmanutpannāniruddhatāmā kāśasamatāṃ māyāsvapnopamatāṃ dharmāṇāmabhivadanti teṣāṃ yathāvadarthamavijñāyotrastamānasāḥ tān sūtrāntān sarveṇa sarvaṃ pratikṣipanti naite tathāgatabhāṣitā iti |",
  "SA20n1321:240": "teṣāmapi sattvānāṃ sa bodhisattvaḥ ānulomikenopāyakauśalyena teṣāṃ sūtrāntānāṃ tathāgatābhiprāyikamarthaṃ yathāvadanulomayati |",
  "SA20n1321:241": "tāṃśca sattvān grāhayati |",
  "SA20n1321:242": "evañca punaranulomayati |",
  "SA20n1321:243": "yathā neme dharmāḥ sarveṇa sarvaṃ na saṃvidyante api tvabhilāpātmakaḥ svabhāva eṣāṃ nāsti teneme niḥsvabhāvā ityucyante |",
  "SA20n1321:244": "yadyapyetavabhilāpyavastu vidyate yadāśrityābhilāpāḥ pravartante tadapi yairabhilāpairyat svabhāvamabhilapyate tadapi na tatsvabhāva paramārthataḥ |",
  "SA20n1321:245": "tasmānnirvastukā ityucyante evañca sati te'bhilāpyāḥ svabhāvā dharmāṇāmādita eva sarveṇa sarvaṃ na saṃvidyante |",
  "SA20n1321:246": "te kimutpatsyante vā nirotsyante vā tasmādanutpannā aniruddhā ityucyante |",
  "SA20n1321:247": "tadyathā cākāśe vicitrāṇi prabhūtāni rūpāṇi rūpakarmāṇi copalabhyante |",
  "SA20n1321:248": "sarveṣāñca teṣāṃ rūpāṇāṃ rūpakarmaṇāṃ cāvakāśaṃ dadāti |",
  "SA20n1321:249": "tadākāśaṃ gamanāgamanasthānotpatananipatanākuñcanaprasāraṇādīnām |",
  "SA20n1321:250": "yadā ca punastad rūpaṃ tāni ca rūpakarmāṇyapanītāni bhavanti tadā rūpābhāvamātrātmakameva pariśuddhamākāśaṃ khyāti |",
  "SA20n1321:251": "evaṃ tasminnākāśasthānīye nirabhilāpye vastuni vividhābhilāpakṛtāḥ saṃjñā vikalpāḥ prapañcasaṃjñānugatāḥ rūpakarmasthānīyāḥ pravartante |",
  "SA20n1321:252": "sarveṣāñca teṣāmabhilāpakṛtānāṃ saṃjñāvikalpānāṃ prapañcasaṃjñānugatānāṃ citrarūpakarmasthānīyānāṃ tannirabhilāpyaṃ vastvākāśa sthānīyamavakāśaṃ dadāti |",
  "SA20n1321:253": "yadā ca punarbodhisattvairjñānenāryeṇa te'bhilāpasamutthitā mithyāsaṃjñāvikalpāḥ prapañcasaṃjñānugatāḥ sarveṇa sarvamapanītā bhavanti tadā teṣāṃ bodhisattvānāṃ paramāryāṇāṃ tenāryajñānena tannirabhilāpyaṃ vastu sarvābhilāpyasvabhāvābhāvamātramākāśopamaṃ pariśuddhaṃ khyāti |",
  "SA20n1321:254": "na ca tasmāt paramanyaṃ svabhāvamasya mṛgayante |",
  "SA20n1321:255": "tasmāddharmā ākāśa samā ityucyante |",
  "SA20n1321:256": "tadyathā māyā na ca yathā khyāti tathāsti |",
  "SA20n1321:257": "na ca punaḥ sarveṇaiva sarvaṃ nāsti tanmāyākṛtam |",
  "SA20n1321:258": "evaṃ na caite dharmā yathaivābhilāpasaṃstavavaśena khyānti bālānāṃ tathaiva saṃvidyante |",
  "SA20n1321:259": "na ca punaḥ sarveṇa sarvaṃ na saṃvidyante pāramārthika-nirabhilāpyātmanā |",
  "SA20n1321:260": "te cānena nayapraveśena na santo nāsanta ityadvayā māyāvat |",
  "SA20n1321:261": "tasmānmāyopamā ityucyante |",
  "SA20n1321:262": "evaṃ hi bodhisattvaḥ sarvasmāddharmadhātorna kiñcidutkṣipati na ca kiñcit pratikṣipati nonī-karoti nādhikaṃ karoti na vināśayati |",
  "SA20n1321:263": "bhūtañca bhūtataḥ prajānāti |",
  "SA20n1321:264": "tathaiva ca saṃprakāśayati |",
  "SA20n1321:265": "ayaṃ bodhisattvasyānulomika upāyo veditavyaḥ |",
  "SA20n1321:266": "tatra katamo bodhisattvasya vibandhasthāyī upāyaḥ iha bodhisattvo bhojanapānādi-daśa-kāyādipariṣkārārthikānāṃ [sattvānāṃ] vipratibandhenāvatiṣṭhate |",
  "SA20n1321:267": "sa cenmātṛjñā bhavatheti pitṛjñāḥ śrāmaṇyāḥ brāhmaṇyā vistareṇa pūrvavat yāvatsacecchīlaṃ samādāya vartadhve evamahaṃ yuṣmākaṃ bhojanapānādīn kāyapariṣkārānyāvadarthamanupradāsyāmi |",
  "SA20n1321:268": "anyathā na dāsyāmīti |",
  "SA20n1321:269": "tathā kṣetravastugṛhavastvāpaṇavastu-rājyavastu-deśavastu-dhanavastu-dhānyavastu arthikānāṃ tathā śilpakarmasthānavidyārthikānāṃ tathā tena saha sakhyārthikānāmāvāhavivāhārthikānāmābhakṣaṇasaṃbhakṣaṇārthikānāṃ kṛtyasahāyārthikānāñca sattvānāṃ kāryavipratibandhenāvatiṣṭhate |",
  "SA20n1321:270": "evamahaṃ yuṣmākaṃ vistareṇa yāvatkṛtyeṣu sahāyībhāvaṃ gamiṣyāmi sa cenmātṛjñā bhavatheti pūrvavat |",
  "SA20n1321:271": "punarbodhisattvaḥ aparādhiṣu duṣiṣvapakāriṣu sattveṣu parairvadhabandhanacchedanatāḍanakutsanatarjanapravāsanāyopātteṣvādhamanabandhana-vikrayāya copātteṣu vipratibandhe nāvatiṣṭhate śaktaḥ pratibalaḥ |",
  "SA20n1321:272": "sa cenmātṛjñāḥ [pitṛjñā] bhavatheti vistareṇa pūrvavat evamahaṃ bhavato'smādvyasanādvimocayiṣyāmīti |",
  "SA20n1321:273": "punarbodhisattvo rājacaurodakāgnimanuṣyāmanuṣyājīvikāślokādibhayabhītānāṃ sattvānāṃ vipratibandhenāvatiṣṭhate |",
  "SA20n1321:274": "sa cenmātṛjñā bhavatheti pūrvavat vistareṇaivamahaṃ bhavato'smādbhayāt paritrāsyāmīti |",
  "SA20n1321:275": "punarbodhisattvaḥ priyasamāgamakāmānāṃ vāpriyaviyogakāmānāñca sattvānāṃ vipratibandhenāvatiṣṭhate |",
  "SA20n1321:276": "sa cenmātṛjñā bhavatha vistareṇa pūrvavat evamahaṃ bhavatāṃ priyasamāgamamapriyavinābhāvaṃ copasaṃhariṣyāmīti |",
  "SA20n1321:277": "punarbodhisattva ābādhikānāṃ sattvānāṃ vyādhitānāṃ vipratibandhenāvatiṣṭhate |",
  "SA20n1321:278": "sa cenmātṛjñā bhavatha vistareṇa pūrvavat evamahaṃ bhavato'smādvyādhiduḥkhāt parimocayiṣyāmīti |",
  "SA20n1321:279": "te ca sattvāḥ evaṃ vibandhāvasthitasya bodhisattvasya laghuladhveva tasmin kuśalasamādāne pāpaprahāṇe ca yathākāmaṃ karaṇīyā bhavanti |",
  "SA20n1321:280": "ayaṃ bodhisattvasya vibandhasthāyī upāya ityucyate |",
  "SA20n1321:281": "ye punaḥ sattvā evaṃ vibandhasthāyino bodhisattvasya yathāparikīrtiteṣu vastuṣu na laghu-laghveva yathākāmaṃ pratipadyante teṣāṃ bodhisattvo yathā parikīrtitairvastubhirarthikānāṃ tāni vastūni nānuprayacchati hitakāmatayā |",
  "SA20n1321:282": "na cādātukāmāśayo bhavati |",
  "SA20n1321:283": "vyasanasthān bhītānpriyāpriyasaṃyogavisaṃyogakāmān vyādhiduḥkhena ārtān sattvān kañcitkālamadhyupekṣate hitakāmatayā |",
  "SA20n1321:284": "na copekṣaṇāśayo bhavati nāparitrāṇāśayaḥ |",
  "SA20n1321:285": "te ca sattvā evaṃ niṣṭhurakarmaṇā pratipadyamānasya bodhisattvasya na tvāśayataḥ apareṇa samayena yathākāmakaraṇīyā bhavanti pāpaprahāṇāya kuśalasamādānāya ca |",
  "SA20n1321:286": "ye ca sattvā nāpyarthino bodhisattvasya nāpi ca vyasanasthā nāpi vistareṇa yāvadvyādhitāste cāsya saṃstutāḥ sapraṇayāḥ |",
  "SA20n1321:287": "tānapi bodhisattvastasminneva kuśala-[mūle] samādāpayati yaduta mātṛjñatāyāṃ vistareṇa yāvacchīlasamādānānuvartanāyām |",
  "SA20n1321:288": "ta evaṃ bodhisattvena samādāpyamānāḥ sa cedvikampanena [na] pratipadyante teṣāṃ bodhisattvaḥ kupitamapyātmānamupadarśayati hitakāmatayā |",
  "SA20n1321:289": "na cāśayataḥ kupito bhavati |",
  "SA20n1321:290": "kṛtyeṣu vaimukhyamupadarśayati hitakāmatayā |",
  "SA20n1321:291": "na cāśayato vimukho bhavati |",
  "SA20n1321:292": "tadekatvamapyasyānarthaṃ laukikamupasaṃharati hitakāmatayā |",
  "SA20n1321:293": "na cāśayato'narthakāmo bhavati |",
  "SA20n1321:294": "visabhāgo'sya bodhisattvasya teṣu [sattveṣu] tasyāśceṣṭāyāḥ sa āśayo bhavati |",
  "SA20n1321:295": "tena ca tānsattvāṃstasmin pāpaprahāṇe kuśalasamādāne ca sanniyojayati |",
  "SA20n1321:296": "tasmādayaṃ sattvavinayopāyo bodhisattvasya visabhāgāśaya ityucyate |",
  "SA20n1321:297": "tatra katamo bodhisattvasyāvaṣṭambhaja upāyaḥ |",
  "SA20n1321:298": "iha bodhisattvaḥ svāmibhūto vā rājabhūto vā ādhipatyaprāptaḥ svaṃ vā parijanaṃ sva vā vijitamevaṃ samyak samanuśāsti |",
  "SA20n1321:299": "yo me kaścitparijane vā vijite vā'mātṛjño bhaviṣyati vistareṇa yāvaddauśīlyaṃ samādāya vartiṣyate tasyāhamucitaṃ vā bhaktācchādanaṃ samucchetsyāmi vārayiṣyāmi vā tāḍayiṣyāmi vā sarvasvena vā viyojayiṣyāmi sarveṇa vā sarva vijitāt pravāsayiṣyāmīti |",
  "SA20n1321:300": "tatra ca karmaṇi kuśalān dakṣān pauruṣeyānviniyojayati |",
  "SA20n1321:301": "te ca sattvāstasmānmahato daṇḍakarmaṇo bhītāḥ pāpañca prajahati kuśalañca samādāya vartante |",
  "SA20n1321:302": "akāmakā api tena balāvaṣṭambhena kuśale sanniyojyante te sattvā anenopāyena |",
  "SA20n1321:303": "tasmādayamavaṣṭambhaja upāya ityucyate |",
  "SA20n1321:304": "tatra katamo bodhisattvasya kṛtapratikṛtika upāyaḥ |",
  "SA20n1321:305": "saha bodhisattvena yeṣāṃ sattvānāṃ pūrvamevopakāraḥ parīttaḥ prabhūto vā kṛto bhavati dānena vā vyasanaparitrāṇatayā vā bhayaparitrāṇatayā vā priyāpriyasaṃyogavisayogopasaṃharaṇatayā vā vyādhisaśamanatayā vā teṣāṃ kṛtajñānāṃ kṛtavedināṃ pratyupakāra-kāmānāmantikādbodhisattvaḥ kuśalasamādānameva pratikārato yācate saṃpratīcchati |",
  "SA20n1321:306": "na kiñcidanyallokāmiṣam |",
  "SA20n1321:307": "evaṃ cāha |",
  "SA20n1321:308": "ayameva me bhavatāmantikānmahāpratyupakāro bhaviṣyati |",
  "SA20n1321:309": "sa cedyūyameva mātṛjñā bhavatha pitṛjñā vistareṇa yāvacchīlaṃ samādāya vartadhve kṛtasya pratikṛtaṃ kuśalasamādānaṃ parataḥ pratyāsaṃśate tena copāyena parāṃstatra kuśale samādāpayati |",
  "SA20n1321:310": "tasmādayamupāyaḥ kṛtipratikṛtika ityucyate |",
  "SA20n1321:311": "tatra katamo bodhisattvasya viśuddha upāyaḥ |",
  "SA20n1321:312": "iha niṣṭhāgamana-bodhisattvabhūmi-sthito bodhisattvaḥ suviśodhitabodhisattvamārgastuṣite devanikāye upapadyate |",
  "SA20n1321:313": "amuko bodhisattvavastuṣite devanikāye upapannaḥ |",
  "SA20n1321:314": "sa na cirasyedānīṃ jambūdvīpe anuttarāṃ samyaksaṃbodhimabhisaṃbhotsyate |",
  "SA20n1321:315": "taṃ vayamārāgayema na virāgayema |",
  "SA20n1321:316": "tasya ca bodhisattvasyāntike'smākaṃ janma bhavedityaparimitasattva-samyak-chanda-jananārthaṃ chandabahulīkaraṇārtham |",
  "SA20n1321:317": "punarbodhisattvastuṣitāddevanikāyāccyutvā ucce vā sammate vā kule upapadyate yaduta rājakule vā purohitakule vā |",
  "SA20n1321:318": "tathodārān kāmānutsṛjya niṣkrāmati sattvānāṃ bahumānotpādanārtham |",
  "SA20n1321:319": "punarduṣkaracaryāmabhyupagacchati duṣkaracaryādhimuktānāṃ sattvāna vicchandanārtham |",
  "SA20n1321:320": "punaranuttarāṃ samyak saṃbodhimabhisaṃbudhyate |",
  "SA20n1321:321": "tadanyeṣāṃ sattvānāṃ bodhivimuktisāmānyopagamanapariharṣaṇārtham |",
  "SA20n1321:322": "punaranuttarāṃ samyaksaṃbodhimabhisaṃbudhya brahmādhyeṣaṇāṃ pratīkṣate |",
  "SA20n1321:323": "na tāvatsattvānāṃ dharmaṃ deśayati |",
  "SA20n1321:324": "teṣāṃ sattvānāṃ dharmagauravotpādanārtham |",
  "SA20n1321:325": "nāvaramātrakametaddharmākhyānaṃ bhavati yatredānīṃ brahmā [svayaṃ] dharmadeśanāyai bhagavantamadhyeṣata iti |",
  "SA20n1321:326": "punarbuddhacakṣuṣā lokaṃ vyavalokāṃ yati |",
  "SA20n1321:327": "brahmādhyeṣite'nena dharmo deśito brahmagauravāt |",
  "SA20n1321:328": "paravyāpāritena na tu svena sattveṣu kāruṇyacittena nātmana eva pratirupatāṃ viditveti |",
  "SA20n1321:329": "tadekatyānāṃ sattvānāmevaṃrūpasya mithyāgrāhasya vipraṇāśārtham |",
  "SA20n1321:330": "punardharmacakramapravartitapūrvaṃ loke pravartayati |",
  "SA20n1321:331": "tathā dharmaṃ deśayati |",
  "SA20n1321:332": "śikṣāpadāni ca prajñapayati |",
  "SA20n1321:333": "ayamucyate bodhisattvasya viśuddha upāyaḥ |",
  "SA20n1321:334": "yasmādupāyādanya upāya uttari atikrāntataraśca praṇītataraśca nāsti |",
  "SA20n1321:335": "itīdaṃ ṣaḍvidhamupāyakauśalyaṃ bodhisattvānāṃ samāsavyāsanirdeśataḥ pratihatānāṃ sattvānāṃ pratighātāya nayanāya madhyasthānāmavatārāyāvatīrṇānāṃ paripākāya paripakkānāṃ vimocanāya |",
  "SA20n1321:336": "iti nāstyata uttari nāstyato bhūyaḥ |",
  "SA20n1321:337": "idaṃ bodhisattvānāmupāyakauśalyam |",
  "SA20n1321:338": "tatra katamā bodhisattvānāṃ dhāraṇī |",
  "SA20n1321:339": "samāsataścaturvidhā draṣṭavyā |",
  "SA20n1321:340": "dharmadhāraṇī |",
  "SA20n1321:341": "arthadhāraṇī |",
  "SA20n1321:342": "mantradhāraṇī |",
  "SA20n1321:343": "bodhisattvakṣāntilābhāya ca dhāraṇī |",
  "SA20n1321:344": "tatra dharmādhāraṇī katamā |",
  "SA20n1321:345": "iha bodhisattvastadrūpāṃ smṛtiprajñābalādhānatāṃ pratilabhate yathā śrutamātrakeṇaivānāmnātān vacasā'paricitān nāmapadavyañjanakāyasaṃgṛhītānanupūrvacaritānanupūrvasamāyuktān pramāṇān granthānapramāṇaṃ kālaṃ dhārayati |",
  "SA20n1321:346": "tatrārthadhāraṇī katamā |",
  "SA20n1321:347": "pūrvavat |",
  "SA20n1321:348": "tatrāyaṃ viśeṣaḥ |",
  "SA20n1321:349": "teṣāmeva dharmāṇāmapramāṇamarthamanāmnātamaparicitaṃ manasā'pramāṇaṃ kālaṃ dhārayati |",
  "SA20n1321:350": "tatra mantradhāraṇī katamā |",
  "SA20n1321:351": "iha bodhisattvastadrūpaṃ samādhivaśitāṃ pratilabhate yathā yāni mantrapadānīti saṃśamanāya sattvānāmadhitiṣṭhanti |",
  "SA20n1321:352": "tāni siddhāni bhavanti |",
  "SA20n1321:353": "paramasiddhānyamoghānyenekavidhānāmītīnāṃ saṃśamanāya |",
  "SA20n1321:354": "iyamucyate bodhisattvasya mantradhāraṇī |",
  "SA20n1321:355": "tatra katamā bodhisattvasya bodhisattvakṣāntilābhāya dhāraṇī |",
  "SA20n1321:356": "iha bodhisattvaḥ svayaṃ pragāḍhahetucaritaḥ prajñāvān praviviktavihārī vācamapyanudīrayan darśanapathamapyanāgacchan kenacit saha tathā mātrābhojī asaṃkīrṇabhojī ekaprakārāśanabhojī pradhyānaparataḥ alpaṃ rātrau svapan bahu jāgran yānīmāni tathāgatabhāṣitāni bodhisattvakṣāntilābhāya mantrapadāni tadyathā iṭi miṭi kiṭibhiḥ kṣāntipadāni svāhā |",
  "SA20n1321:357": "ityeteṣāṃ mantrapadānāmarthaṃ cintayati tulayatyupaparīkṣate |",
  "SA20n1321:358": "sa teṣāṃ mantrapadānāmevaṃ samyak pratipanna evamarthaṃ svayamevāśrutvā kutaścit pratividhyati |",
  "SA20n1321:359": "tad yathā nāstyeṣāṃ mantrapadānāṃ kācidarthapariniṣpattiḥ nirarthā evaite |",
  "SA20n1321:360": "ayameva caiṣāmartho yaduta nirarthatā |",
  "SA20n1321:361": "tasmācca paraṃ punaraparamarthaṃ na samanveṣate |",
  "SA20n1321:362": "iyatā tena teṣāṃ mantrapadānāmarthaḥ supratividdho bhavati |",
  "SA20n1321:363": "sa teṣāṃ mantrapadānāmarthaṃ samyak pratividhya tenaivārthānusāreṇa sarvadharmāṇāmatyarthaṃ samyak pratividhyati svayamevāśrutvā parataḥ |",
  "SA20n1321:364": "evañca punararthaṃ pratividhyati |",
  "SA20n1321:365": "sarvābhilāpaiḥ sarvadharmāṇāṃ svabhāvārthāpariniṣpattiḥ |",
  "SA20n1321:366": "yā punareṣāṃ nirabhilāpyasvabhāvatā ayamevaiṣāṃ svabhāvārthaḥ |",
  "SA20n1321:367": "sa evaṃ sarvadharmāṇāṃ svabhāvārthaṃ samyak pratividhya tasmātparamarthaṃ na samanveṣate |",
  "SA20n1321:368": "udārañca tasyārthasya prativedhāt prītiprāmodyaṃ pratilabhate |",
  "SA20n1321:369": "tena bodhisattvena pratilabdhā tāni dhāraṇīpadānyadhiṣṭhāya bodhisattvakṣāntirvaktavyā |",
  "SA20n1321:370": "tasyāśca lābhāt sa bodhisattvo na cirasyedānīmadhyāśayaviśuddhiṃ pratilabhate |",
  "SA20n1321:371": "adhimātrāyāmadhimutticaryābhūmikṣāntau vartate |",
  "SA20n1321:372": "iyaṃ bodhisattvasya bodhisattvakṣāntilābhāya dhāraṇī veditavyā |",
  "SA20n1321:373": "tatra dharmadhāraṇīmarthadhāraṇīñca bodhisattvaḥ prathamasya kalpāsaṃkhyeyasyātyayācchuddhādhyāśayabhūmipraviṣṭo labhate niyatāṃ sthirāmudārāñca |",
  "SA20n1321:374": "tataḥ punararvāg labhate praṇidhānavaśena vā dhyānasanniśrayeṇa vā natu niyatāṃ na sthirāṃ nodārām |",
  "SA20n1321:375": "yathādharmārthadhāraṇī evaṃ mantradhāraṇī veditavyā |",
  "SA20n1321:376": "bodhisattvakṣāntilābhāya tu dhāraṇī yathaiva vyākhyātā tathaiva labhyate |",
  "SA20n1321:377": "etāḥ punaḥ sarvā dhāraṇīrbodhisattvaścaturbhiguṇairyukto labhate nānyatamavikalaḥ |",
  "SA20n1321:378": "katamaiścaturbhiḥ |",
  "SA20n1321:379": "kāmeṣvanadhvavasito bhavati parasamucchrayeṣvīryāṃ notpādayati |",
  "SA20n1321:380": "anīrṣurbhavati sarva-yācita-pradaśca bhavatyananutāpyadāyī |",
  "SA20n1321:381": "dharmārāmaśca bhavati dharmarato bodhisattvapiṭakamārabhya piṭakamātṛkāṃ vā",
  "SA20n1321:382": "tatra katamadbodhisattvasya bodhisattvapraṇidhānam |",
  "SA20n1321:383": "tat samāsataḥ pañcavidhaṃ draṣṭavyam |",
  "SA20n1321:384": "cittotpādapraṇidhānaṃ upapattipraṇidhānaṃ gocarapraṇidhānaṃ samyakpraṇidhānaṃ mahāpraṇidhānañca |",
  "SA20n1321:385": "tatra prathamacittotpādo bodhisattvasyānuttarāyāṃ samyaksaṃbodhau cittotpādapraṇidhānamityucyate |",
  "SA20n1321:386": "āyatyāṃ sattvārthānukūlāsu sugatyupapattiṣu praṇidhānaṃ bodhisattvasyopapattipraṇidhānamityucyate |",
  "SA20n1321:387": "samyagdharmapravicayapraṇidhānaṃ apramāṇādikuśaladharmabhāvanā-viṣaya-praṇidhānañca bodhisattvasya gocarapraṇidhānamityucyate |",
  "SA20n1321:388": "āyatyāṃ sarvabodhisattvakuśalasaṃgrahāya sarvaguṇasaṃgrahāya ca samāsato vyāsato vā praṇidhānaṃ bodhisattvasya samyak praṇidhānamityucyate |",
  "SA20n1321:389": "mahāpraṇidhānaṃ punarbodhisattvasattvasyāsmādeva samyakpraṇidhānādveditavyam |",
  "SA20n1321:390": "tat punardaśaviṃdham |",
  "SA20n1321:391": "āyatyāṃ sarvākārāprameya-tathāgata-pūjopasthānatāyai prathamaṃ praṇidhāna bodhisattvasya mahāpraṇidhānamityucyate |",
  "SA20n1321:392": "buddhānāṃ ca bhagavatāṃ saddharma-parigrahārakṣaṇatāyai dharmanetrīsandhāraṇāya mahāpraṇidhānam |",
  "SA20n1321:393": "tuṣitabhavanavāsamupādāya purvavadyāvat parinirvāṇāya mahāpraṇidhānam |",
  "SA20n1321:394": "bodhisattva-sarvākārasamyakcaryācaraṇatāyai mahāpraṇidhānam |",
  "SA20n1321:395": "sarvasattvaparipākāya mahāpraṇidhānam |",
  "SA20n1321:396": "sarvalokadhātusandarśanāya mahāpraṇidhānam |",
  "SA20n1321:397": "buddhakṣetrapariśodhanāya mahāpraṇidhānam |",
  "SA20n1321:398": "sarvabodhisattvaikāśayaprayogatāyai mahāyānāvataraṇatāyai mahāpraṇidhānam |",
  "SA20n1321:399": "abandhyasarva-samyakprayogatāyai mahāpraṇidhānam |",
  "SA20n1321:400": "anuttarasamyaksaṃbodhyabhisaṃbodhāya mahāpraṇidhānam |",
  "SA20n1321:401": "tatra katamo bodhisattvasya śūnyatāsamādhiḥ |",
  "SA20n1321:402": "iha bodhisattvasya sarvābhilāṣātmakena svabhāvena virahitaṃ nirabhilāpyasvabhāvaṃ vastu paśyataḥ yā cittasya sthitiḥ |",
  "SA20n1321:403": "ayamasyocyate śūnyatāsamādhiḥ |",
  "SA20n1321:404": "apraṇihitaḥ samādhiḥ katamaḥ |",
  "SA20n1321:405": "iha bodhisattvasya tadeva nirabhilāpyasvabhāvaṃ vastu mithyāvikalpasamutthāpitena kleśena duḥkhena ca parigṛhītatvādanekadoṣaduṣṭaṃ samanupaśyato yā āyatyāṃ tatrāpraṇidhānapūrvikā cittasthitiḥ |",
  "SA20n1321:406": "ayamasyāpraṇihitaḥ samādhirityucyate |",
  "SA20n1321:407": "animittaḥ samādhiḥ katamaḥ |",
  "SA20n1321:408": "iha bodhisattvasya tadeva nirabhilāpyasvabhāvaṃ vastu sarvavikalpaprapañca nimittānyapanīya yathābhūtaṃ śāntato manasi kurvato yā cittasthitiḥ |",
  "SA20n1321:409": "ayamasyocyate animittaḥ samādhiḥ |",
  "SA20n1321:410": "kasmātpunareṣāmeva trayāṇāṃ samādhīnāṃ prajñaptirbhavati |",
  "SA20n1321:411": "nāta uttari nāto bhūyaḥ dvayamidaṃ saccāsacca |",
  "SA20n1321:412": "tatra saṃskṛtamasaskṛtañca sat asadātmā vātmīyaṃ vā |",
  "SA20n1321:413": "tatraḥ saṃskṛte satyapraṇidhānataḥ prātikūlyato'praṇihitasamādhivyavasthānam |",
  "SA20n1321:414": "asaṃskṛte punarnirvāṇe praṇidhānataḥ samyagabhiratigrahaṇato nirnimittasamādhivyavasthānam |",
  "SA20n1321:415": "yat punaretadasadeva vastu tatra bodhisattvena na praṇidhānaṃ nāpraṇidhānaṃ karaṇīyam |",
  "SA20n1321:416": "api tu tadasadasadityeva yathābhūtaṃ draṣṭavyam |",
  "SA20n1321:417": "tacca darśanamadhikṛtya śūnyatāsamādhivyavasthānaṃ veditavyam |",
  "SA20n1321:418": "evaṃ hi bodhisattva eṣu triṣu samādhiṣu yogaṃ karoti |",
  "SA20n1321:419": "evaṃ ca vyavasthānaṃ yathābhūtaṃ prajānāti |",
  "SA20n1321:420": "tadanyākārānapi trīnsamādhīnyathābhūta-vyavasthāna-nayapraveśena bhāvanā-nayapraveśena ca yathābhūtaṃ prajānāti yeṣu śrāvakāḥ śikṣante samudāgacchati ca |",
  "SA20n1321:421": "catvārīmāni dharmoddānāni yāni buddhāśca bodhisattvāśca sattvānāṃ viśuddhaye deśayanti |",
  "SA20n1321:422": "katamāni catvāri |",
  "SA20n1321:423": "anityāḥ sarvasaṃskārā iti dharmoddānam |",
  "SA20n1321:424": "duḥkhāḥ sarvasaṃskārā iti dharmoddānam |",
  "SA20n1321:425": "anātmānaḥ sarvadharmā iti dharmoddānam |",
  "SA20n1321:426": "śāntaṃ nirvāṇamiti dharmoddānam |",
  "SA20n1321:427": "etat pratisaṃyuktārtha yadbhūyasā dharmamudīrayanti buddhabodhisattvāḥ sattvānām |",
  "SA20n1321:428": "tasmādetāni dharmoddānānītyucyante |",
  "SA20n1321:429": "paurāṇeśca śāntamānasairmunibhiruditoditatvānnityakālamuddānānītyucyante |",
  "SA20n1321:430": "mahodayagāminī bhavāgrordhvaṃgāminī caiṣā pratipat tasmāduddānānītyucyante |",
  "SA20n1321:431": "kathaṃ ca bodhisattvaḥ sarvasaṃskārānanityataḥ samanupaśyati |",
  "SA20n1321:432": "iha bodhisattvaḥ sarvasaṃskārāṇāmabhilāpyasvabhāvaṃ nityakālameva nāstītyupalabhyānityataḥ sarvasaṃskārān paśyati |",
  "SA20n1321:433": "punaravijñātasya bhūtatastasyaiva nirabhilāpyasya vastunaḥ aparijñānahetukamudayavyayamupalabhyatān nirabhilāpyasvabhāvān sarvasaṃskārānanityataḥ samanupaśyati |",
  "SA20n1321:434": "so'tītān saṃskārānutpannaniruddhānsamanupaśyati |",
  "SA20n1321:435": "teṣāṃ naiva hetumupalabhate nāpi svabhāvam |",
  "SA20n1321:436": "tasmātteṣāṃ naiva hetuto naiva svabhāvato vidyamānatāṃ samanupaśyati |",
  "SA20n1321:437": "pratyutpannāniruddhānsamanupaśyati |",
  "SA20n1321:438": "teṣāṃ hetuṃ nopalabhate dattaphalatvāt |",
  "SA20n1321:439": "svabhāvaṃ punarupalabhate aniruddhatvāt |",
  "SA20n1321:440": "tasmātteṣāṃ svabhāvato vidyamānatāṃ samanupaśyati no tu hetutaḥ |",
  "SA20n1321:441": "anāgatān saṃskārānanutpannāniruddhān paśyati |",
  "SA20n1321:442": "teṣāṃ hetumupalabhate adattaphalatvāt |",
  "SA20n1321:443": "no tu svabhāvamanutpannatvāt |",
  "SA20n1321:444": "tasmātteṣāṃ bodhisattvo hetuto vidyamānatāṃ paśyati no tu svabhāvataḥ |",
  "SA20n1321:445": "sa eva triṣvadhvasvavyavacchinnāṃ saṃskāra-santatiṃ pravartamānāṃ dṛṣṭvā ekaikasmin saṃskārakṣaṇe trīṇi saṃskṛtasya saṃskṛtalakṣaṇāni paśyati |",
  "SA20n1321:446": "kṣaṇādurkṣvaṃ caturthaṃ saṃskṛtalakṣaṇaṃ samanupaśyati |",
  "SA20n1321:447": "tatra pūrvasaṃskārakṣaṇe svabhāvavināśānantara yo'pūrvasaṃskārakṣaṇasvabhāvaprādurbhāvaḥ sā jātiriti paśyati |",
  "SA20n1321:448": "utpannasya yastatkālāvipraṇāśaḥ sā sthitiriti paśyati |",
  "SA20n1321:449": "taṃ pūrvaniruddhaṃ saṃskārajñaṇasvabhāvamapekṣya tasyotpannasya yadanyatvamanyathātvaṃ vā sā jareti paśyati |",
  "SA20n1321:450": "tasmājjātikṣaṇādūrdhvaṃ tasyaivotpannasya saṃskārakṣaṇasya yaḥ svabhāvavināśaḥ sa vyaya iti paśyati |",
  "SA20n1321:451": "sa yatsvabhāvameva tamutpannaṃ saṃskārakṣaṇaṃ samanupaśyati |",
  "SA20n1321:452": "tatsvabhāvāneva tasya jātiṃ sthitiṃ jarāṃ ca |",
  "SA20n1321:453": "[na] paśyati tadanyasvabhāvān |",
  "SA20n1321:454": "tasmācca kṣaṇādūrdhvaṃ ca eva tasya saṃskārakṣaṇa [svabhāva] syāpagamaḥ sa eva teṣāṃ jātyādīnāmiti yathābhūtaṃ paśyati tānyetāni catvāryaṣi saṃskṛtalakṣaṇānyabhisamasya saṃskārāṇāṃ samāsato dvayāvasthā-prabhāvitāni |",
  "SA20n1321:455": "bhāvaprabhāvitānyabhāvaprabhāvitāni ca |",
  "SA20n1321:456": "tatra bhagavatā yo bhāvastadekaṃ saṃskṛtalakṣaṇaṃ vyavasthāpitam |",
  "SA20n1321:457": "yastvabhāvastat dvitīyaṃ saṃskṛtalakṣaṇaṃ vyavasthāpitam |",
  "SA20n1321:458": "sa ca bhāvasteṣāṃ saṃskārāṇāṃ sthityanyathātvaprabhāvita iti kṛtvā tṛtīyaṃ saṃskṛtalakṣaṇaṃ vyavasthāpitam |",
  "SA20n1321:459": "tatra bodhisattvaḥ saṃskāramātraṃ sthāpayitvā na tasya jātiṃ na sthitiṃ na jarāṃ nānityatāṃ sarvakālaṃ dravyasvabhāvapariniṣpattitaḥ paśyati |",
  "SA20n1321:460": "tatkasya hetoḥ |",
  "SA20n1321:461": "saṃskāramātraṃ sa utpadyamānamupalabhate |",
  "SA20n1321:462": "nāsyānyāṃ jātiṃ na sthitiṃ na jarāṃ nānityatām |",
  "SA20n1321:463": "saṃskāramātrameva ca jāyamānaṃ tiṣṭhantaṃ jīryamāṇaṃ vinaśyamānamupalabhate |",
  "SA20n1321:464": "na tasyānyāṃ jātiṃ sthitiṃ jarāmanityatāñca |",
  "SA20n1321:465": "yuktyāpi bodhisattvo vimṛśannetān jātyādīn dravyato nopalabhate |",
  "SA20n1321:466": "evañca punarvimṛśannopalabhate |",
  "SA20n1321:467": "sa cedrūpādisaṃskāravinirmuktaḥ anyo jātidharmaḥ syāt sa yathaiva rūpādikaḥ saṃskāraḥ svātmanotpadyate |",
  "SA20n1321:468": "tathaiva so'pyutpadyeta |",
  "SA20n1321:469": "evaṃ sati dve janmanī syātām yacca saṃskāra-janma yacca jāti-janma tatra tatsaṃskārajanma tasmājjātijanmanaḥ ananyadeva vā syāt |",
  "SA20n1321:470": "[anyadeva vā | ]",
  "SA20n1321:471": " yadi tāvadananyadevaṃ satyapārthikā jātidravyakalpanā |",
  "SA20n1321:472": "anyā jātirdravyato'stītiṃ na yujyate |",
  "SA20n1321:473": "atha ca punaranyadevaṃ sati saṃskāra-janma jātirna bhavati |",
  "SA20n1321:474": "saṃskāra-janma jātiriti na yujyate |",
  "SA20n1321:475": "yathā jātirevaṃ sthitirjarā vināśaśca vistareṇa veditavyaḥ |",
  "SA20n1321:476": "sa cedvināśo nāma svabhāvato dharmaḥ pariniṣpannaḥ syāt so'pyutpadyeta nirudhyeta vā |",
  "SA20n1321:477": "yadā ca vināśa utpannaḥ syāttadā sarvasaṃskārairniruddhairbhavitavyaṃ syāt |",
  "SA20n1321:478": "evaṃ satyalpakṛcchreṇa nirodhasamāpannasyeva cittacaitasikānāṃ dharmāṇāmapravṛttiḥ syāt |",
  "SA20n1321:479": "tasya ca punarvināśasya nirodhāt niruddhairapi taiḥ saṃskāraiḥ punareva bhavitavyaṃ syāt vināśa eṣāṃ nāstīti kṛtvā |",
  "SA20n1321:480": "ato vināśa utpadyate nirudhyate ceti na yujyate |",
  "SA20n1321:481": "na ca punaḥ kulaputrasya vā kuladuhiturvā sarvakālāstitāñca dravyasatāṃ svabhāvapariniṣpatiñca prajñapti satāṃ paśyato nirvidvirāgo vimuktiśca yujyate |",
  "SA20n1321:482": "ato viparyayeṇa tu yujyate |",
  "SA20n1321:483": "ityebhirākārairbodhisattvaḥ sarvasaṃskārā anityā iti yathābhūtaṃ prajānāti |",
  "SA20n1321:484": "tān punareva anityān saṃskārān prabandhena vartamānādbodhisattvaḥ triḥprakārāyā duḥkhatāyāḥ sanniśrayabhāvena paśyati saṃskāraduḥkhatāyāḥ vipariṇāmaduḥkhatāyāḥ duḥkhaduḥkhatāyāśca |",
  "SA20n1321:485": "evaṃ hi bodhisattvaḥ sarvasaṃskārā duḥkhā iti yathābhūtaṃ prajānāti |",
  "SA20n1321:486": "punaḥ sarvadharmāṇāṃ bodhisattvaḥ saṃskṛtāsaṃskṛtānāṃ dvividhaṃ nairātmyaṃ yathābhūtaṃ prajānāti |",
  "SA20n1321:487": "pudgalanairātmyaṃ dharmanairātmyaṃ ca |",
  "SA20n1321:488": "tatredaṃ pudgalanairātmyam |",
  "SA20n1321:489": "yannaivate vidyamānā dharmāḥ pudgalāḥ |",
  "SA20n1321:490": "nāpi vidyamānadharmavinirmukto'nyaḥ pudgalo vidyate |",
  "SA20n1321:491": "tatredaṃ dharmanairātmyam |",
  "SA20n1321:492": "yatsarveṣvabhilāpyeṣu vastuṣu sarvābhilāpasvabhāvo dharmo na saṃvidyate |",
  "SA20n1321:493": "evaṃ hi bodhisattvaḥ sarvadharmā anātmāna iti yathābhūtaṃ prajānāti |",
  "SA20n1321:494": "yaḥ punareṣāmeva saṃskārāṇāṃ pūrvaṃ hetusamucchinnānāṃ paścādaśeṣoparamastadanyeṣāñcātyantamanabhinirvṛttiraprādurbhāvaḥ |",
  "SA20n1321:495": "idamucyate nirvāṇam |",
  "SA20n1321:496": "tacca śāntaṃ kleśopaśamāt duḥkhopaśamācca veditavyam |",
  "SA20n1321:497": "evaṃ ca tāvadanadhyāśayaśuddho bodhisattvaḥ adṛṣṭasatyo vā śrāvakāyānīyo nirvāṇamadhimukto bhavati |",
  "SA20n1321:498": "evañcābhivadati-śāntaṃ nirvāṇamiti |",
  "SA20n1321:499": "na cāsya tasminnirvāṇe yathābhūtāvagamo yathāvajjñānadarśanaṃ pravartate |",
  "SA20n1321:500": "asti tveṣa yoniśo manaskāraḥ |",
  "SA20n1321:501": "tadyathā rājaputro vā gṛhapatiputro vā rājñā gṛhapatinā vā'ntargṛhe saṃvardhitaḥ syāt tasya ca daharasyaiva kumārabhūtasya tena rājñā gṛhapatinā vā kṛtrimakā mṛgarathakā vā go-aśvarathakā vā hastirathakā vā upasaṃhṛtā bhaveyuḥ |",
  "SA20n1321:502": "sa ca rājaputro vā gṛhapatiputro vā taiḥ krīḍan ramamāṇaḥ paricārayaṃsteṣveva kṛtrimeṣu mṛgeṣu mṛgasaṃjñī syāt kṛtrimeṣu go'śveṣu hastiṣu hastisaṃjñī syāt |",
  "SA20n1321:503": "athaikadā sa rājā vā gṛhapatirvā svasya putrasya vṛddheranvayādindriyāṇāṃ paripākādbhūtānāṃ mṛgāṇāṃ varṇaṃ bhāṣeta |",
  "SA20n1321:504": "bhūtānāṃ yāvaddhastināṃ varṇaṃ bhāṣeta |",
  "SA20n1321:505": "tasya punā rājaputrasya [vā] gṛhapatiputrasya vā ta varṇavādaṃ śrutvā evaṃ syāt |",
  "SA20n1321:506": "eṣāmayaṃ rājā gṛhapatirvā asmākaṃ mṛgarathakānāṃ yāvaddhastirathakānāṃ vā varṇaṃ bhāṣata iti |",
  "SA20n1321:507": "athāpareṇa samayena sa rājā gahapatirvā svaṃ putraṃ bahirāgārānnivīṣya bhūtāneva mṛgāṃstasmai upadarśayedbhūtāneva yāvaddhastina upadarśayet |",
  "SA20n1321:508": "tasya tān dṛṣṭvā tasminsamaye pratyātmaṃ pratyavagamo yathābhūta utpadyeta |",
  "SA20n1321:509": "ime te bhūtārthikā mṛgarathakā vistareṇa yāvaddhastirathakā yeṣāmasmākaṃ pitā dīrgharātraṃ varṇaṃ bhāṣitavānasmākameva tvayathābhūte arthe tat pratirūpamātrake tatpratibimbapratibhāsamātrake adhimokṣaḥ pravṛtta iti |",
  "SA20n1321:510": "tena pūrvakeṇādhimokṣeṇāritīyeran |",
  "SA20n1321:511": "evameva saṃsārāntargṛhasaṃvṛddhānāmaśuddhāśayānāṃ bodhisattvānāmadṛṣṭasatyānāñca śrāvakāṇāṃ putrasthānīyānāṃ pitṛkalpairbuddhairbodhisattvaiśca mahābhūmipraviṣṭairnirvāṇapratyakṣadarśibhisteṣāṃ bodhisattvānāṃ śrāvakāṇāñca purastānnirvāṇasya yathādṛṣṭasya varṇo bhāṣitaḥ |",
  "SA20n1321:512": "taiśca tannirvāṇaṃ guṇato ghoṣamātrānusariṇyā buddhyā dīrgharātramadhimuktam |",
  "SA20n1321:513": "yadā punasteṣāṃ saṃbhāraparipākavṛddheranvayāt śraddhāśayānāñca bodhisattvānāṃ dṛṣṭasatyānāñca śrāvakāṇāṃ nirvāṇe pratyakṣaṃ jñānadarśanamutpadyate |",
  "SA20n1321:514": "tadā teṣāmapi yathābhūtaḥ pratyavagama utpadyate |",
  "SA20n1321:515": "idaṃ tannirvāṇaṃ sarvaśrāvakapratyekabuddhānāṃ yasya buddhabodhisattvairvarṇā bhāṣitaḥ |",
  "SA20n1321:516": "asmābhistu pūrvabālaprajñatayā na yathābhūtamadhimuktam |",
  "SA20n1321:517": "asti tu tadasya pratirūpakam |",
  "SA20n1321:518": "asti pratibhāsamātrakam |",
  "SA20n1321:519": "te tena pūrvakeṇādhimokṣeṇa ritīyante paścimakaṃ yathābhūtādhimokṣaṃ niśritya |",
  "SA20n1321:520": "tadyathā kiñcidvyādhitaṃ puruṣaṃ kaścinmahāvaidyastasya prapyupasthitasya vyādheḥ praśamāyānulomikairbhaiṣajyairūpatiṣṭhet |",
  "SA20n1321:521": "sa ca vyādhitapuruṣo dīrghakālapratiniṣevaṇātteṣāṃ bhaiṣajyānāṃ tadadhimukta eva bhavet tadārāmaḥ |",
  "SA20n1321:522": "teṣveva sāradarśī bhavet |",
  "SA20n1321:523": "atha tasyaiva vyādhitapuruṣasya sa ca pūrvako vyādhistayā bhaiṣajyāsevayā vyupaśāmyedanyaścāpūrvo vyādhiranyabhaiṣajyasādhyaḥ prādurbhavet |",
  "SA20n1321:524": "atha sa mahāvaidyaḥ pūrvakasya ca vyādheḥ praśamaṃ paścimakasya cotpādamanyabhaiṣajyasādhyaṃ viditvā tañca pūrvakaṃ bhaiṣajyaprayogaṃ pratikṣipedanyaṃ cānulomikaṃ vyapadiśed bhaiṣajyam |",
  "SA20n1321:525": "sa bālo vyādhita puruṣaḥ pūrvabhaiṣajyādhimuktasteṣveva pathyasaṃjñī yenaiva mahāvaidyena tāni pūrvapaścimāni bhaiṣajyāni vyapadiṣṭāni |",
  "SA20n1321:526": "evamapyucyamānastena saṃmukhamapathyānyetāni pūrvakāṇi bhaiṣajyāni paścime vyādhāviti saṃpratyayena na gacchannāṣya vacanamabhiśraddhavyādevameva tadupamāste bālā bodhisattvāḥ śrāvakāśca veditavyāḥ |",
  "SA20n1321:527": "ye vyādhitapuruṣā eva kleśagrastā mahāvaidyasya tathāgatasyottarāduttaratarāmuttamatamāmuttānāduttānatarāṃ gambhīrād gambhīratarāṃ gambhīratamāṃ hīnādudārāmudāratarāmudāratamāṃ dharmadeśanāṃ samyagvyapadeśamavavādānuśāsanīṃ nāvataranti nādhimucyante na pratipadyante dharmasyānudharmam |",
  "SA20n1321:528": "tatra śrāddho bodhisattvaḥ śrāvako vā na kasmiṃścittathāgatabhāṣite vimatisandehamutpādayati |",
  "SA20n1321:529": "sa punaḥ sarvāṅgapariṣkārasusamāyuktamivājanyarathaṃ taṃ tathāgatabhāṣitaṃ dharmarathamabhirūhya kuśala iva sārathiryāvatī tena bhūmirgantavyā bhavatyanuprāptavyā tāṃ laghuladhveva gantā bhavatyadhandhāyamānaḥ |",
  "SA20n1321:530": "iti bodhisattvabhūmāvādhāre yogasthāne saptadaśamaṃ bodhipakṣyapaṭalam |"
}