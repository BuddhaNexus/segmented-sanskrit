{
  "SA11n1103:0": "6 kṣāntipāramitā nāma ṣaṣṭhaḥ paricchedaḥ |",
  "SA11n1103:1": "tadevaṃ bahudhā śīlaviśuddhiṃ pratipādya ātmabhāvādīnāṃ rakṣāṃ śuddhiṃ pratipādya śubhaviśuddhiṃ pratipādayitum, yaccoktam-",
  "SA11n1103:2": "kṣameta śrutameṣeta saṃśrayeta vanaṃ tataḥ |",
  "SA11n1103:3": "samādhānāya yujyeta bhāvayedaśubhādikam ||",
  "SA11n1103:4": "[śikṣā. sa. kārikā-20]",
  "SA11n1103:5": "ityetacca abhidhātumupakramate sarvamityādinā-",
  "SA11n1103:6": "sarvametatsucaritaṃ dānaṃ sugatapūjanam |",
  "SA11n1103:7": "kṛtaṃ kalpasahasrairyatpratighaḥ pratihanti tat ||1 ||",
  "SA11n1103:8": "sarvametaditi śīlasaṃvarasamādānaprasūtam |",
  "SA11n1103:9": "sucaritaṃ kuśalaṃ karma |",
  "SA11n1103:10": "dānaṃ trividham |",
  "SA11n1103:11": "sāmānyena sugatapūjanamapi trividham |",
  "SA11n1103:12": "kṛtam upārjitamanekaiḥ kalpasahasrairyat tat sarvaṃ pratighaḥ sattvavidveṣaḥ pratihanti nirdahati bahnilava iva tṛṇasaṃghātam ||",
  "SA11n1103:13": "āryamañjuśrīvikrīḍitasūtre cāha-pratighaḥ pratigha iti mañjuśrīḥ kalpaśatopacitaṃ kuśalaṃ pratihanti,",
  "SA11n1103:14": "tenocyate pratigha iti ||",
  "SA11n1103:15": "āryasarvāstivādinā paṭhyate-paśyatha bhikṣava etaṃ bhikṣuṃ keśanakhastūpe sarvāṅgena praṇipatya cittamabhiprasādayantam ?",
  "SA11n1103:16": "evaṃ bhadanta |",
  "SA11n1103:17": "anena bhikṣavo bhikṣuṇā yāvatī bhūmirākrāntā,",
  "SA11n1103:18": "adhaścaturaśītiyojanasahasrāṇi,",
  "SA11n1103:19": "yāvat kāñcanavajramaṇḍalāntare yāvantyo vālikāḥ,",
  "SA11n1103:20": "tāvantyanena bhikṣuṇā cakravartirājyasahasrāṇi paribhoktavyāni |",
  "SA11n1103:21": "yāvat |",
  "SA11n1103:22": "athāyuṣmānupāliryena bhagavāṃstenāñjaliṃ praṇamya bhagavantametadavocat-yaduktaṃ bhagavatā asya bhikṣorevaṃ mahānti kuśalamūlāni |",
  "SA11n1103:23": "kutremāni bhagavan kuśalāni tanutvaṃ parikṣayaṃ paryādānaṃ gacchanti?",
  "SA11n1103:24": "nāhamupāle evaṃ kṣatimupahatiṃ ca samanupaśyāmi yathā sabrahmacārī sabrahmacāriṇo'ntike duṣṭacittamutpādayati |",
  "SA11n1103:25": "tatropāle imāni mahānti kuśalamūlāni tanutvaṃ parikṣayaṃ paryādānaṃ gacchanti |",
  "SA11n1103:26": "tasmāttarhi upāle evaṃ śikṣitavyaṃ yaddagdhasthūṇāyāmapi cittaṃ na pradūṣayiṣyāmaḥ,",
  "SA11n1103:27": "prāgeva savijñānake kāye iti ||",
  "SA11n1103:28": "ata evāha-",
  "SA11n1103:29": "na ca dveṣasamaṃ pāpaṃ na ca kṣāntisamaṃ tapaḥ |",
  "SA11n1103:30": "tasmātkṣāntiṃ prayatnena bhāvayedvividhairnayaiḥ ||2 ||",
  "SA11n1103:31": "na ca dveṣeṇa samaṃ pāpamaśubhaṃ puṇyābhibhavaheturasti |",
  "SA11n1103:32": "na ca kṣāntyā titikṣayā samaṃ tulyaṃ tapaḥ |",
  "SA11n1103:33": "sumahatpariśramasādhyatvāt sukṛtam |",
  "SA11n1103:34": "yata evam, tasmāt kṣāntiṃ kṣamāṃ sarvatātparyeṇa bhavayedabhyaset |",
  "SA11n1103:35": "vividhairnānāprakārairupāyairvakṣyamāṇaiḥ ||",
  "SA11n1103:36": "dṛṣṭadharma eva dveṣasya doṣān vṛttatrayeṇopadarśayannāha-",
  "SA11n1103:37": "manaḥ śamaṃ na gṛhṇāti na prītisukhamaśrute |",
  "SA11n1103:38": "na nidrāṃ na dhṛtiṃ yāti dveṣaśalye hṛdi sthite ||3 ||",
  "SA11n1103:39": "pūjayatyarthamānauryān ye'pi cainaṃ samāśritāḥ |",
  "SA11n1103:40": "te'pyanaṃ hantumicchanti svāminaṃ dveṣadurbhagam ||4 ||",
  "SA11n1103:41": "suhṛdo'pyudvijante'smād dadāti na ca sevyate |",
  "SA11n1103:42": "saṃkṣepānnāsti tatkiṃcit krodhano yena susthitaḥ ||5 ||",
  "SA11n1103:43": "śamaṃ praśamaṃ na gṛhṇāti nāśrayate |",
  "SA11n1103:44": "anupaśānta eva sadā dveṣānalaprajvalitatvāt na prītisukhaṃ saumanasyasukhamaśnute āpnoti,",
  "SA11n1103:45": "tenaivākrāntatvāt |",
  "SA11n1103:46": "na nidrāṃ na dhṛtiṃ cittasukhaṃ labhate kāyacittasaṃtāpakāriṇi dveṣaśalye hṛdayanivāsini |",
  "SA11n1103:47": "pūjayati satkaroti lābhasatkārairyān |",
  "SA11n1103:48": "ye'pi cānujīvinaḥ,",
  "SA11n1103:49": "evaṃ dveṣiṇaṃ svāminamapakartumicchanti |",
  "SA11n1103:50": "kimiti ? dveṣadurbhagam apriyamiti hetupadametat |",
  "SA11n1103:51": "suhṛdo bhitrāṇyapi udvijante uttrasanti asmād dveṣiṇaḥ |",
  "SA11n1103:52": "dānonmukho'pi bhṛtyavargairna sevyate nopagamyate |",
  "SA11n1103:53": "kiṃ bahunā ? idamiha saṃkṣepeṇāvadhāryatām-nāsti tadupaśamakāraṇaṃ kiṃcidyena kopanaḥ sukhaṃ labheta ||",
  "SA11n1103:54": "cittasya karkaśāvasthā dveṣaḥ |",
  "SA11n1103:55": "tasyodbhūtavṛttistu krodhaḥ,",
  "SA11n1103:56": "yadvaśāt daṇḍādigrahaṇaṃ kriyate |",
  "SA11n1103:57": "iti anayorbhede'pi dvayorapi parihartavyatayā abhedenaiva nirdeśaḥ ||",
  "SA11n1103:58": "evamiha dṛṣṭadharme'pi dveṣadoṣānavagamya tatparityāgāya yatnavatā bhavitavyamityāha-",
  "SA11n1103:59": "evamādīni duḥkhāni karotītyarisaṃjñayā |",
  "SA11n1103:60": "yaḥ krodhaṃ hanti nirbandhāt sa sukhīha paratra ca ||6 ||",
  "SA11n1103:61": "evaṃ yathoktaprakāreṇa duḥkhāni janayati yasmāt,",
  "SA11n1103:62": "tasmād yaḥ sukṛtātmā nirbandhāt,",
  "SA11n1103:63": "gāḍhābhiniveśāt |",
  "SA11n1103:64": "ārabdhavīrya ityarthaḥ |",
  "SA11n1103:65": "sa sukhī ihaloke paraloke ca ||",
  "SA11n1103:66": "idānīṃ dveṣopaghātāya tatkāraṇamupahantuṃ vyavasthāṃ kurvannāha-",
  "SA11n1103:67": "aniṣṭakaraṇājjātamiṣṭasya ca vighātanāt |",
  "SA11n1103:68": "daurmanasyāśanaṃ prāpya dveṣo dṛpto nihanti mām ||7 ||",
  "SA11n1103:69": "tasmādvighātayiṣyāmi tasyāśanamahaṃ ripoḥ |",
  "SA11n1103:70": "ātmātmīyagrahaprasūte iṣṭāniṣṭe |",
  "SA11n1103:71": "ātmātmīyayoḥ sukhasādhanamiṣṭam,",
  "SA11n1103:72": "tadviparītamaniṣṭam,",
  "SA11n1103:73": "iti kalpanākṛtamevaitat |",
  "SA11n1103:74": "na tu paramārthataḥ kiṃcidiṣṭamaniṣṭaṃ vā saṃbhavati |",
  "SA11n1103:75": "tasmānmithyābhiniveśavāsanāvaśāt aniṣṭasya karaṇāt,",
  "SA11n1103:76": "iṣṭasya copahananād daurmanasyaṃ mānasaṃ duḥkhamupajāyate,",
  "SA11n1103:77": "tasmāt tatkāriṇi tadvirodhini vā dveṣa utpadyate |",
  "SA11n1103:78": "iti daurmanasyameva balabadbhojanaṃ labdhasāmarthyaḥ san dveṣo nihanti mām iti niścitya tatpuṣṭikāraṇaṃ ca haniṣyāmi prathamataḥ |",
  "SA11n1103:79": "tasmin hate sukhameva |",
  "SA11n1103:80": "tasya hananāt,",
  "SA11n1103:81": "samūlaghātaṃ hatasya punarutthānāyogācca ||",
  "SA11n1103:82": "nanu ko'yamatyarthamabhiniveśo bhavata ityāha-",
  "SA11n1103:83": "yasmānna madvadhādanyatkṛtyamasyāsti vairiṇaḥ ||8 ||",
  "SA11n1103:84": "yasmāt mama vadhaṃ vihāya rātriṃdivamaparaṃ na kiṃcid dveṣasya vairiṇaḥ karaṇīyamasti ||",
  "SA11n1103:85": "evaṃ dveṣadoṣān vibhāvya sarvopāyena tadvipakśabhūtāṃ kṣāntimutpādayet |",
  "SA11n1103:86": "tatra kṣāntistrividhā dharmasaṃgītisūtre'bhihitā |",
  "SA11n1103:87": "tadyathā-duḥkhādhivāsanākṣāntiḥ,",
  "SA11n1103:88": "dharmanidhyānakṣāntiḥ,",
  "SA11n1103:89": "parāpakāramarṣaṇakṣāntiśca |",
  "SA11n1103:90": "tatra tāvadduḥkhādhivāsanākṣāntimadhikṛtyāha-",
  "SA11n1103:91": "atyaniṣṭāgamenāpi na kṣobhyā muditā mayā |",
  "SA11n1103:92": "daurmanasye'pi nāstīṣṭaṃ kuśalaṃ tvavahīyate ||9 ||",
  "SA11n1103:93": "duḥkhādhivāsanākṣāntivipakṣaḥ aniṣṭāgamaprāptaduḥkhabhīrutā,",
  "SA11n1103:94": "iṣṭavighātaprāptaśca sukhābhiṣvaṅgaḥ |",
  "SA11n1103:95": "tābhyāṃ daurmanasyam |",
  "SA11n1103:96": "tato dveṣo līnacittatā vā |",
  "SA11n1103:97": "ata evāha candrapradīpasūtresukhe'nabhiṣvaṅgaḥ,",
  "SA11n1103:98": "duḥkhe'vaimukhyam |",
  "SA11n1103:99": "iti |",
  "SA11n1103:100": "ratnameghasūtre'pyuktam-ya ime ādhyātmikāḥ śokaparidevaduḥkhadaurmanasyopāyāsāḥ,",
  "SA11n1103:101": "tān kṣamate adhivāsayatīti ||",
  "SA11n1103:102": "ato yadi nāma mama śiraśchidyate,",
  "SA11n1103:103": "tathāpi na kṣobhyā na vikopayitavyā muditā mayā |",
  "SA11n1103:104": "muditā hi daurmanasyapratipakṣaḥ |",
  "SA11n1103:105": "duḥkhāgame'pi pramuditacittasya daurmanasyānavakāśāt,",
  "SA11n1103:106": "iti daurmanasyanirāsāya muditā yatnena rakṣitavyā |",
  "SA11n1103:107": "kutaḥ ? daurmanasye'pi kṛte iṣṭavighāte sati nāstīṣṭaṃ nābhilaṣitaṃ setsyati |",
  "SA11n1103:108": "ayaṃ tu viśeṣaḥ syāt-kuśalaṃ punarupahanyate ||",
  "SA11n1103:109": "muditā ca āryākśayamatisūtre varṇitā-tatra katamā muditā ?",
  "SA11n1103:110": "yā buddhadharmāṇāmanusmaraṇāt prītiḥ prasādaḥ prāmodyaṃ cittasyānavalīnatā anavamṛdyatā aparitarṣaṇatā,",
  "SA11n1103:111": "sarvakāmaratīnāmapakarṣaṇāt sarvadharmaratīnāṃ pratiṣṭhānam,",
  "SA11n1103:112": "cittasya prāmodyam,",
  "SA11n1103:113": "kāyasyaudvilyam,",
  "SA11n1103:114": "buddheḥ saṃpraharṣaṇam,",
  "SA11n1103:115": "manasa utpalavaḥ,",
  "SA11n1103:116": "tathāgatakāyābhinandanaratiḥ |",
  "SA11n1103:117": "iti vistaraḥ ||",
  "SA11n1103:118": "kiṃ cedamavicārayato daurmanasyamutpadyate ityāha-",
  "SA11n1103:119": "yadyastyeva pratīkāro daurmanasyena tatra kim |",
  "SA11n1103:120": "atha nāsti pratīkāro daurmanasyena tatra kim ||10 ||",
  "SA11n1103:121": "yadi ca iṣṭavighātanivartanāya aniṣṭopanipātapratiṣedhāya ca pratīkāraḥ upāyāntaramasti,",
  "SA11n1103:122": "tadā daurmanasyena tatra kim ?",
  "SA11n1103:123": "tadeva anuṣṭhīyatām |",
  "SA11n1103:124": "atha nāsti, tadāpi daurmanasyena tatra kim ?",
  "SA11n1103:125": "na kiṃcit prayojanam |",
  "SA11n1103:126": "upāyābhāvāt sarvathā gatametat |",
  "SA11n1103:127": "iti vicārya daurmanasyanivartanameva varam ||",
  "SA11n1103:128": "abhyāsād duḥkhamabādhakaṃ bhavatīti prasādhayitumupakramate-",
  "SA11n1103:129": "duḥkhaṃ nyakkārapāruṣyamayaśaścetyanīpsitam |",
  "SA11n1103:130": "priyāṇāmātmano vāpi śatroścaitadviparyayāt ||11 ||",
  "SA11n1103:131": "duḥkhaṃ kāyikaṃ mānasikaṃ ceti dvividham |",
  "SA11n1103:132": "tatra kāyikaṃ daṇḍādighātajam |",
  "SA11n1103:133": "mānasikaṃ nyakkārādinimittam |",
  "SA11n1103:134": "tatra nyakkāro dhikkāraḥ |",
  "SA11n1103:135": "pārūṣyaṃ marmaghaṭṭanāvacanam |",
  "SA11n1103:136": "ayaśaśca akīrtiḥ vaiguṇyaprakāśanam |",
  "SA11n1103:137": "ityetatsarvamanabhilaṣitam |",
  "SA11n1103:138": "yadi pareṣāṃ śivaṃ nanu ?",
  "SA11n1103:139": "tadarthamāha-priyāṇām |",
  "SA11n1103:140": "ātmīyatvena ye svīkṛtāḥ,",
  "SA11n1103:141": "premasthānaṃ teṣāmātmanaśca |",
  "SA11n1103:142": "duḥkhādikārakasya punaḥ śatroretadviparyayāt |",
  "SA11n1103:143": "tasya duḥkhādikamabhīṣṭameva ||",
  "SA11n1103:144": "tatra duḥkhasahiṣṇutāṃ tāvannirākartumāha-",
  "SA11n1103:145": "kathaṃcillabhyate saukhyaṃ duḥkhaṃ sthitamayatnataḥ |",
  "SA11n1103:146": "duḥkhenaiva ca niḥsāraḥ cetastasmād dṛḍhībhava ||12 ||",
  "SA11n1103:147": "mahatā prāyatnena kuśalapakṣamupasevya kadācit karhicit sudurlabhaṃ saṃsāre sāsravaṃ sukhaṃ labhyate |",
  "SA11n1103:148": "duḥkhaṃ tu sarvadā sulabham,",
  "SA11n1103:149": "ayatnasiddhatvāt,",
  "SA11n1103:150": "iti tadabhyāso na duṣkaraḥ,",
  "SA11n1103:151": "sarvadā paricitatvāt |",
  "SA11n1103:152": "kiṃ ca |",
  "SA11n1103:153": "saṃsāraniḥsaraṇopāyo'pi duḥkhameva |",
  "SA11n1103:154": "tathāpi pātheyarūpatayā tatparigraho yukta eva |",
  "SA11n1103:155": "yata evam, tasmāt he citta,",
  "SA11n1103:156": "duḥkhānubhavanāya dṛḍhībhava,",
  "SA11n1103:157": "mā kātaratāmāśrayasva ||",
  "SA11n1103:158": "api ca | idaṃ duḥkhaṃ mahārthasādhakatvāt soḍhumucitam,",
  "SA11n1103:159": "iti manasi kartavyam, ityāha-",
  "SA11n1103:160": "durgāputrakakarṇāṭā dāhacchedādivedanām |",
  "SA11n1103:161": "vṛthā sahante muktyarthamahaṃ kasmāttu kātaraḥ ||13 ||",
  "SA11n1103:162": "durgāputrakāḥ caṇḍīsutāḥ |",
  "SA11n1103:163": "mahānavamīsamayādiṣu trirātramekāhaṃ vā upoṣya gātradāhacchedanabhedanaṃ kurvanto duḥkhāṃ vedanāṃ niṣphalamevānubhavanti |",
  "SA11n1103:164": "tathā karṇāṭadeśādisamudbhūtā dākṣiṇātyā uparināmalikhanamātrābhimānataḥ parasparaṃ spardhamānā anekābhiḥ kāraṇābhirduḥkhamanubhavanto jīvitamapyutsṛjanti |",
  "SA11n1103:165": "ahaṃ tu svaparātmanoḥ paramadurlabhabuddhatvasādhanāya kṛtotsāhaḥ duḥkhaiḥ kasmāt kāraṇāt kātarībhavāmi ?",
  "SA11n1103:166": "syādetat-atyalpaduḥkhaṃ kathaṃcitsoḍhuṃ śakyate |",
  "SA11n1103:167": "karacaraṇaśiraśchedanādiduḥkhaṃ narakādiduḥkhaṃ vā muktayarthaṃ kathaṃ nu soḍhavyamityatrāha-",
  "SA11n1103:168": "na kiṃcidasti tadvastu yadabhyāsasya duṣkaram |",
  "SA11n1103:169": "tasmānmṛduvyathābhyāsāt soḍhavyāpi mahāvyathā ||14 ||",
  "SA11n1103:170": "śāstrābhyāsakalādi kauśalādi mṛdumadhyātimātraduḥkhānubhavanādi vā vastu na tadvidyate kiṃcit yadabhyāsagocaro na bhavati |",
  "SA11n1103:171": "sarvameva abhyāsādātmasātkartuṃ śakyata iti bhāvaḥ |",
  "SA11n1103:172": "yasmāt tasmāt atyalpatarādivyathābhyāsānnarakādimahāvyathāpi soḍhuṃ [śakyate] |",
  "SA11n1103:173": "yathoktam-tatra alpaduḥkhābhyāsapūrvakaṃ kaṣṭakaṣṭatarābhyāsaḥ sidhyati |",
  "SA11n1103:174": "yathā ca abhyāsavaśāt sattvānāṃ duḥkhasukhasaṃjñā,",
  "SA11n1103:175": "tathā sarvaduḥkhotpādeṣu sukhasaṃjñāpratyupasthānābhyāsāt sukhasaṃjñaiva pratyupatiṣṭhate |",
  "SA11n1103:176": "evaṃ niṣpandaphalaṃ ca sarvadharmasukhākrāntaṃ nāma samādhiṃ pratilabhate |",
  "SA11n1103:177": "uktaṃ hi pitāputrasamāgame-",
  "SA11n1103:178": "asti bhagavan sarvadharmasukhākrānto nāma samādhiḥ,",
  "SA11n1103:179": "yasya samādheḥ pratilambhād bodhisattvaḥ sarvārambaṇavastuṣu sukhāmeva vedanāṃ vedayate na duḥkhām,",
  "SA11n1103:180": "nāduḥkhasukhām |",
  "SA11n1103:181": "tasya nairayikāmapi vedanāṃ kāryamāṇasya sukhasaṃjñaiva pratyupasthitā bhavati |",
  "SA11n1103:182": "mānuṣīmapi kāraṇāṃ kāryamāṇasya,",
  "SA11n1103:183": "hasteṣvapi chidyamāneṣu pādeṣvapi karṇeṣvapi nāsāsvapi,",
  "SA11n1103:184": "sukhasaṃjñaiva pratyupasthitā bhavati |",
  "SA11n1103:185": "vetrairapi tāḍyamānasya ardhavetrairapi kaśābhirapi tāḍayamānasya sukhasaṃjñā pravartate |",
  "SA11n1103:186": "bandhanāgāreṣvapi prakṣiptasya,",
  "SA11n1103:187": "tailapācikāṃ vā kriyamāṇasya,",
  "SA11n1103:188": "ikṣukuṭṭitikaṃ vā kuṭyamānasya,",
  "SA11n1103:189": "naḍacippitikaṃ vā cipyamānasya,",
  "SA11n1103:190": "tailapradyotikaṃ vā ādīpyamānasya yāvat kārṣāpaṇacchedikāṃ chidyamānasya piṣṭapācanikāṃ vā pācyamānasya,",
  "SA11n1103:191": "hastibhirvā mardyamānasya sukhasaṃjñaiva pravartate ||",
  "SA11n1103:192": "iti vistaraḥ ||",
  "SA11n1103:193": "syādevaitad yadi prathamata eva mṛduvyathābhyasaḥ syāt |",
  "SA11n1103:194": "yāvatā sa eva nāstīti | atrāha-",
  "SA11n1103:195": "uddaṃśadaṃśamaśakakṣutpipāsādivedanām |",
  "SA11n1103:196": "mahatkaṇḍvādiduḥkhaṃ ca kimanarthaṃ na paśyasi ||15 ||",
  "SA11n1103:197": "uddaṃśādikṛtaduḥkhamanarthaṃ kiṃ na paśyasi ?",
  "SA11n1103:198": "tadayatnasiddhaṃ mṛduvyathābhyāsanimittamastyeva iti bhāvaḥ ||",
  "SA11n1103:199": "punaranyathā svacittaṃ draḍhayitumāha-",
  "SA11n1103:200": "śītoṣṇavṛṣṭivātādhvavyādhibandhanatāḍanaiḥ |",
  "SA11n1103:201": "saukumāryaṃ na kartavyamanyathā vardhate vyathā ||16 ||",
  "SA11n1103:202": "sukumārataracittasya hi duḥkhamatitarāṃ bādhakaṃ bhavati,",
  "SA11n1103:203": "duḥkhe'pi dṛḍhacittasya viparyayaḥ ||",
  "SA11n1103:204": "nanu dṛḍhīkaraṇe'pi cittasya duḥkhamasahyameveti | atrāha-",
  "SA11n1103:205": "kecitsvaśoṇitaṃ dṛṣṭvā vikramante viśeṣataḥ |",
  "SA11n1103:206": "paraśoṇitamapyeke dṛṣṭvā mūrcchāṃ vrajanti yat ||17 ||",
  "SA11n1103:207": "taccittasya dṛḍhatvena kātaratvena cāgatam |",
  "SA11n1103:208": "duḥkhaduryodhanastasmādbhavedabhibhavedvayathām ||18 ||",
  "SA11n1103:209": "na khalu dṛḍhacittasya kiṃcidaśakyaṃ nāma |",
  "SA11n1103:210": "tathāhi-kecidvīrapuruṣāḥ saṃgrāmabhūmau svaśoṇitamapi paśyanto'dhikataraṃ śauryamābhajante |",
  "SA11n1103:211": "kecitpunaḥ kātaracittasaṃtatayaḥ pararudhiradarśanādapi maraṇāntikaṃ duḥkhamanubhavanti |",
  "SA11n1103:212": "etadubhayamapi cittasya itaretarābhyāsaviparyayāt iti matvā duḥkhaduryodhano nādhigamyo bhavet,",
  "SA11n1103:213": "duḥkhairapyakampyatvāt |",
  "SA11n1103:214": "tato'bhibhaved vyathām,",
  "SA11n1103:215": "na punastayāmibhūyate ||",
  "SA11n1103:216": "itthamapyabhibhaved vyathāmityāha-",
  "SA11n1103:217": "duḥkhe'pi naiva cittasya prasādaṃ kṣobhayed budhaḥ |",
  "SA11n1103:218": "saṃgrāmo hi saha kleśairyuddhe ca sulabhā vyathā ||19 ||",
  "SA11n1103:219": "prasādaṃ pūrvoktaṃ nāvasādayedvicakṣaṇaḥ |",
  "SA11n1103:220": "kutaḥ ? yasmāt kleśaśatrubhiḥ saha saṃgrāmo'yamārabdhaḥ |",
  "SA11n1103:221": "saṃgrāme ca vyathā nāma na bhavediti durlabham,",
  "SA11n1103:222": "vyathā tu sulamaiva ||",
  "SA11n1103:223": "nanu tathāpi duṣkaramidamatīva dṛśyata iti | atrāha-",
  "SA11n1103:224": "urasārātighātān ye praticchanto jayantyarīn |",
  "SA11n1103:225": "te te vijayinaḥ śūrāḥ śeṣāstu mṛtamārakāḥ ||20 ||",
  "SA11n1103:226": "abhimukhamabhibhavantaḥ śatrum |",
  "SA11n1103:227": "tatprahārān vakṣaḥsthalena pratīcchanto ye jayanti samare ripūn,",
  "SA11n1103:228": "te te śūrapuruṣāḥ pararipuvijayādiha labdhavijayāḥ praśasyante |",
  "SA11n1103:229": "ye punaranye chalaprahārādibhirabhibhavanti śatrum,",
  "SA11n1103:230": "te ca akiṃcitkaratayā mṛtamārakā jugupsanīyā eva śūraiḥ ||",
  "SA11n1103:231": "ito'pi guṇadarśanādduḥkhamadhivāsayitavyamityāha-",
  "SA11n1103:232": "guṇo'paraśca duḥkhasya yatsaṃvegānmadacyutiḥ |",
  "SA11n1103:233": "saṃsāriṣu ca kāruṇyaṃ pāpadbhītirjine spṛhā ||21 ||",
  "SA11n1103:234": "ayamaparaḥ śubhaheturguṇo duḥkhasyāsya saṃbodhimārgānukūlaḥ,",
  "SA11n1103:235": "yadduḥkhasya samāveśe manasi saṃvega upajāyate |",
  "SA11n1103:236": "tasmācca yauvanadhanādikṛtasya madasya cyutirbhaṅgo jāyate,",
  "SA11n1103:237": "saṃsāriṣu ca saṃsāraduḥkhapīḍitesu karuṇācittam,",
  "SA11n1103:238": "pāpasya phalamidamiti matvā pāpād bhayamakaraṇacittaṃ ca,",
  "SA11n1103:239": "buddhe ca bhagavati spṛhā bhaktiḥ śraddhā cittaprasādaśca |",
  "SA11n1103:240": "bhagavāneva hi duḥkhakṣayagāminaṃ mārgamupadiṣṭavāniti ||",
  "SA11n1103:241": "parapratyayotpannaduḥkhādhivāsanāya parāmṛśannāha-",
  "SA11n1103:242": "pittādiṣu na me kopo mahāduḥkhakareṣvapi |",
  "SA11n1103:243": "sacetaneṣu kiṃ kopaḥ te'pi pratyayakopitāḥ ||22 ||",
  "SA11n1103:244": "pittādidoṣatrayātmakameva śarīram |",
  "SA11n1103:245": "te ca tathāvidhāhāravihāravaiguṇyād viṣamāvasthāṃ prāptā vyādhīn janayantaḥ sarvaduḥkhahetavo bhavanti |",
  "SA11n1103:246": "tathāpi na teṣu mama kopaḥ,",
  "SA11n1103:247": "acetanatvāt |",
  "SA11n1103:248": "na te saṃcintya duḥkhadāyakāḥ,",
  "SA11n1103:249": "kiṃ tarhi svakāraṇasāmagrībalena prakopamupāgatāḥ |",
  "SA11n1103:250": "yadyevam, sacetaneṣu kiṃ kopaḥ ?",
  "SA11n1103:251": "kiṃ na syāditi cet,",
  "SA11n1103:252": "te'pi pūrvakarmāparādhāt svakāraṇasāmagrīprakopitā duḥkhadāyakā bhavanti |",
  "SA11n1103:253": "iti pittādivat teṣvapi na yujyate mama krodhaḥ ||",
  "SA11n1103:254": "ubhayatrāpi samānaṃ kāraṇādhīnatvamityupadarśayannāha-",
  "SA11n1103:255": "aniṣyamāṇamapyetacchūlamutpadyate yathā |",
  "SA11n1103:256": "aniṣyamāṇo'pi balātkrodha utpadyate tathā ||23 ||",
  "SA11n1103:257": "svapratyayopajanitasāmarthyebhyaḥ pittādibhyo'nabhipretamapi śūlamavaśyamutpadyate yathā,",
  "SA11n1103:258": "tathā svahetumapariṇāmādhigataśaktibhyo daurmanasyādibhyaḥ krodha utpadyate,",
  "SA11n1103:259": "iti sādhāraṇamanayorhetupratyayādhīnatvam ||",
  "SA11n1103:260": "atha syāt-uktamatra sacetanāḥ saṃcintya tathāvidhāniṣṭakāriṇaḥ,",
  "SA11n1103:261": "na tu punaritare tathetyāha-",
  "SA11n1103:262": "kupyāmīti na saṃcintya kupyati svecchayā janaḥ |",
  "SA11n1103:263": "utpatsya ityabhipretya krodha utpadyate na ca ||24 ||",
  "SA11n1103:264": "tatpratyayasāmagrīmantareṇa kupyāmītyevaṃ buddhipūrvakaṃ saṃcintya na janaḥ svairaṃ prakupyati |",
  "SA11n1103:265": "krodho'pi utpatsya ityabhisaṃghāya svātantryeṇa naivotpadyate ||",
  "SA11n1103:266": "tasmādidamevātra pramāṇasiddhamityāha-",
  "SA11n1103:267": "ye kecidaparādhāśca pāpāni vividhāni ca |",
  "SA11n1103:268": "sarva tatpratyayabalāt svatantraṃ tu na vidyate ||25 ||",
  "SA11n1103:269": "idaṃpratyayatāmātrasamupasthitasvabhāvaṃ sarvamidam |",
  "SA11n1103:270": "na tu svātantryapravṛttaṃ kiṃcidapi vidyate ||",
  "SA11n1103:271": "na ca pratyayasāmagryā janayāmīti cetanā |",
  "SA11n1103:272": "na cāpi janitasyāsti janito'smīti cetanā ||26 ||",
  "SA11n1103:273": "pratyayasāmagryapi na svakāryaṃ janayantī saṃcintya janayati |",
  "SA11n1103:274": "sā hi svahetupariṇāmopanidhidharmatayā tathāvidhaṃ kāryaṃ janayati na tu saṃcintya |",
  "SA11n1103:275": "na cāpi janitasya kāryasyāpi anayā sāmagryā janito'smīti cetanā manasikāro'sti |",
  "SA11n1103:276": "tasmānnirvyāpāratayā sarvadharmāṇām,",
  "SA11n1103:277": "asmin sati idaṃ bhavati,",
  "SA11n1103:278": "asyotpādādidamutpadyate,",
  "SA11n1103:279": "iti idaṃpratyayatāmātramidaṃ jagat,",
  "SA11n1103:280": "nātra kaścitsvatantraḥ saṃbhavati |",
  "SA11n1103:281": "hetupratyayādhīnatvātsarvadharmāṇām ||",
  "SA11n1103:282": "syādetat-astyeva svatantraṃ yathā sāṃkhyānāṃ pradhānamātmā ca,",
  "SA11n1103:283": "naiyāyikānāmākāśādayaḥ |",
  "SA11n1103:284": "tat kimucyate na kiṃcitsvatantramiha vidyate,",
  "SA11n1103:285": "ityāśaṅkayāha-",
  "SA11n1103:286": "yatpradhānaṃ kilāmīṣṭaṃ yattadātmeti kalpitam |",
  "SA11n1103:287": "tadeva hi bhavābhīti na saṃcintyopajāyate ||27 ||",
  "SA11n1103:288": "yattadbhavatāṃ sattvarajastamasāṃ sāmyāvasthā prakṛtiḥ pradhānamityabhimatam |",
  "SA11n1103:289": "kileti pramāṇāsaṃgatametadityaruciṃ prakāśayati |",
  "SA11n1103:290": "yadapi tadvastu kiṃcidātmeti kalpitamadhyavasitaṃ pramāṇāsaṃgatameva |",
  "SA11n1103:291": "āha-yasmāttadeva svayameva tadaparakāraṇābhāvād bhavāmi samutpadya iti nābhisaṃdhāya jāyate |",
  "SA11n1103:292": "kutaḥ ? yasmāt-",
  "SA11n1103:293": "anutpannaṃ hi tannāsti ka icchedbhavituṃ tadā |",
  "SA11n1103:294": "tat pradhānādi prāgasadeva |",
  "SA11n1103:295": "asataśca vandhyāsutāderiva kā bhavitumutpattumicchā bhavet ?",
  "SA11n1103:296": "atha nāsadutpadyate kiṃcit,",
  "SA11n1103:297": "kevalamavyaktāvasthāto vyaktāvasthāyāṃ pariṇāmamātram |",
  "SA11n1103:298": "yadyevam, pariṇāmo'pi kathamasannutpaṃdyate vyaktāvasthā vā ?",
  "SA11n1103:299": "pariṇāmasya vyaktāvasthāyāśca tatsvabhāvatve tasyāpyutpattiprasaṅgaḥ |",
  "SA11n1103:300": "vyatireke saṃbandhābhāvaḥ |",
  "SA11n1103:301": "saṃbandhakalpanāyāṃ ca anavasthā |",
  "SA11n1103:302": "parato vistareṇa pradhānaṃ nirākariṣyate [9. 127-138] ||",
  "SA11n1103:303": "syādetat-ātmanyayamadoṣa eva |",
  "SA11n1103:304": "na hi tasya vayamutpādamicchāmaḥ |",
  "SA11n1103:305": "sarvadā nityasvabhāvatayā anutpanna evāsau |",
  "SA11n1103:306": "bhavatu nāma evam |",
  "SA11n1103:307": "tathāpi sarvathā kharaviṣāṇakalpa evāsau,",
  "SA11n1103:308": "utpādābhāvāt |",
  "SA11n1103:309": "tato nātrāpi nivartate-",
  "SA11n1103:310": "anutpannaṃ hi tannāsti ka icchedbhavituṃ tadā | iti |",
  "SA11n1103:311": "bhāve'pi vā nāsya svātmanyapi prabhutvamasti |",
  "SA11n1103:312": "prakṛtyupanāmitameva hi viṣayamapi sa bhuṅkte |",
  "SA11n1103:313": "tadā ca viṣayopabhogātprāk tadbhoktṛtvamasya nāsīt,",
  "SA11n1103:314": "paścādutpannaṃ ca tatsvabhāvameva |",
  "SA11n1103:315": "anyathā tasya bhoktṛtvāyogāt |",
  "SA11n1103:316": "tadutpāde ca tasyāpyutpāda iti kathaṃ nātmana utpāda iṣyata iti |",
  "SA11n1103:317": "tadevaṃ punaḥ",
  "SA11n1103:318": "anutpannaṃ hi tannāsti ka icchedbhavituṃ tadā |",
  "SA11n1103:319": "ityāyātam ||",
  "SA11n1103:320": "aparamapi dūṣaṇamatrāha-",
  "SA11n1103:321": "viṣayavyāpṛtatvācca niroddhumapi nehate ||28 ||",
  "SA11n1103:322": "yadyapyasau pradhānopahitaviṣayopabhogāya pravartata itīṣyate,",
  "SA11n1103:323": "tadā prāgapravṛttasya paścātpravṛttirna yujyate |",
  "SA11n1103:324": "atha kathaṃcit pravartate,",
  "SA11n1103:325": "tadāpi viṣaye vyāpṛtasya nivṛttirna syāt |",
  "SA11n1103:326": "etadevāha-niroddhumapi nehate |",
  "SA11n1103:327": "viṣayopabhogānnivartitumapi notsahate,",
  "SA11n1103:328": "tadā tasya tatsvabhāvatvāt,",
  "SA11n1103:329": "tasya ca nityatayā anivṛtteḥ |",
  "SA11n1103:330": "nivṛttau vā anityatvaprasaṅgāt |",
  "SA11n1103:331": "naiyāyikādīnāmātmano vyapadeśo nityatvāt ||",
  "SA11n1103:332": "viśeṣamapi tasyāha-",
  "SA11n1103:333": "nityo hyacetanaścātmā vyomavat sphuṭamakriyaḥ |",
  "SA11n1103:334": "acaitanyaṃ sāṃkhyādiha viśeṣaḥ |",
  "SA11n1103:335": "anyatra samānatā |",
  "SA11n1103:336": "tatra nityaḥ pūrvāparakālayorekasvabhāvaḥ |",
  "SA11n1103:337": "acetanaśca acitsvabhāvaḥ |",
  "SA11n1103:338": "jaḍa ityarthaḥ |",
  "SA11n1103:339": "anyacaitanyayogāccetayate |",
  "SA11n1103:340": "vyomavad vyāpī |",
  "SA11n1103:341": "ata eva sphuṭaṃ vyaktamakriyaḥ | yadāha-",
  "SA11n1103:342": "anye punarihātmānamicchādīnāṃ samāśrayam |",
  "SA11n1103:343": "svato'cidrūpamicchanti nityaṃ sarvagataṃ tathā ||",
  "SA11n1103:344": "śubhāśubhānāṃ kartāraṃ karmaṇāṃ tatphalasya ca |",
  "SA11n1103:345": "bhoktāraṃ cetanāyogāccetanaṃ na svarūpataḥ ||",
  "SA11n1103:346": "[tattvasaṃgraha-171-72]",
  "SA11n1103:347": "tathā ca akiṃcitkara evāsau,",
  "SA11n1103:348": "kvacidapi kārye'nupayogāt |",
  "SA11n1103:349": "atha aparasahakāripratyayasaṃnidhau niṣkriyasyāpi tasya kriyā[bhyu]pagamyate | yaduktam-",
  "SA11n1103:350": "jñānayatnādisaṃbandhaḥ kartṛtvaṃ tasya bhaṇyate |iti |",
  "SA11n1103:351": "atrāha-",
  "SA11n1103:352": "pratyayāntarasaṅge'pi nirvikārasya kā kriyā ||29 ||",
  "SA11n1103:353": "jñānayatnādipratyayāntarasaṃparke'pi nityatvānnirvikārasya pūrvasvabhāvādapracyutasyātmanaḥ kā kriyā ?",
  "SA11n1103:354": "naiva kriyā yujyate ||",
  "SA11n1103:355": "yaḥ pūrvavat kriyākāle kriyāyāstena kiṃ kṛtam |",
  "SA11n1103:356": "tasya kriyeti saṃbandhe katarattannibandhanam ||30 ||",
  "SA11n1103:357": "yathā pūrvamakriyākāle tathākriyākāle'pi yaḥ,",
  "SA11n1103:358": "tena kārakasvabhāvavikalena kriyāyāḥ kiṃ kṛtam,",
  "SA11n1103:359": "yena pratyayāntarasaṅge tasya kriyā vyavasthāpyeta ? api ca |",
  "SA11n1103:360": "ubhayasaṃbandhābhāvāt tasya ātmanaḥ kriyeyamiti saṃbandhe katarattadanyanimittam ?",
  "SA11n1103:361": "naivāsti kiṃcit ||",
  "SA11n1103:362": "vistareṇa cātmano nirākariṣyamāṇatvāt [9. 58-60] īśvarasya ca [9.119-126],",
  "SA11n1103:363": "na svatantraḥ kaścidapi saṃbhavati |",
  "SA11n1103:364": "evamasvātantryaṃ sarvatra prasādhyopasaṃharannāha-",
  "SA11n1103:365": "evaṃ paravaśaṃ sarvaṃ yadvaśaṃ so'pi cāvaśaḥ |",
  "SA11n1103:366": "nirmāṇavadaceṣṭeṣu bhāveṣvevaṃ kka kupyate ||31 ||",
  "SA11n1103:367": "evamuktanayena paravaśaṃ parāyattaṃ sarvaṃ bāhyādhyātmikaṃ vastujātam |",
  "SA11n1103:368": "tarhi yadvaśe tadaparāyattaṃ bhaviṣyatīti cet, na |",
  "SA11n1103:369": "yadvaśaṃ so'pi cāvaśaḥ svahetuparatantraḥ |",
  "SA11n1103:370": "evaṃ sa heturapi svahetorityanādisaṃsāraparaṃparāyāṃ na svavaśitā kvacidapi saṃbhavati |",
  "SA11n1103:371": "ato nirvyāpārāḥ sarvadharmā iti |",
  "SA11n1103:372": "kaḥ kasmai druhyati paramārthataḥ yenāparādhini kvacit kasyacidaparādhe tasya dveṣo yuktaḥ |",
  "SA11n1103:373": "idamevāha-nirmāṇavat sarvavyāpārakalpanāvigamāt,",
  "SA11n1103:374": "aceṣṭeṣu nirīheṣu sarvadharmeṣu evaṃ satsu kva kupyatām ?",
  "SA11n1103:375": "na yujyate prekṣāvatāṃ kvacidapi kopa iti bhāvaḥ ||",
  "SA11n1103:376": "syādetat-evaṃ hi ekaṃ samarthayato dvitīyaṃ vighaṭate ityāśaṅkayannāha-",
  "SA11n1103:377": "vāraṇāpi na yuktaivaṃ kaḥ kiṃ vārayatīti cet |",
  "SA11n1103:378": "samarthitanyāyenaiva vāraṇāpi nivartanamapi nirmāṇavadaceṣṭeṣu bhāveṣu na yuktā |",
  "SA11n1103:379": "evamiti yadā kiṃcidapi svatantraṃ na dṛśyate,",
  "SA11n1103:380": "sarvaṃ pratyayasāmagrīṃ pratītya jāyate,",
  "SA11n1103:381": "tadā vāraṇāpi na yuktā |",
  "SA11n1103:382": "yadi vā-maivam,",
  "SA11n1103:383": "tathāpi kathaṃ na yuktā ?",
  "SA11n1103:384": "ko vārayati,",
  "SA11n1103:385": "svatantraḥ kartā kiṃ niṣedhyaṃ svatantrapravṛttaṃ vārayatīti cet |",
  "SA11n1103:386": "ayamabhiprāyaḥ-na hi samāne'pi nyāye kvacit pravṛttiḥ sāmānyatvāt |",
  "SA11n1103:387": "tasmādyuktametat-vāraṇā na yukteti ||",
  "SA11n1103:388": "yadyevaṃ manyase,",
  "SA11n1103:389": "atrottaramāha-",
  "SA11n1103:390": "yuktā pratītyatā yasmādduḥkhasyoparatirmatā ||32 ||",
  "SA11n1103:391": "yuktā vāraṇā, kutaḥ ?",
  "SA11n1103:392": "pratītyatā,",
  "SA11n1103:393": "idaṃ pratītyedamutpadyate iti pratītyasamutpannatā yasmādasti nirvyāpāreṣvapi bhāveṣu,",
  "SA11n1103:394": "ato vāraṇā yuktā,",
  "SA11n1103:395": "tato na vyāghātaḥ |",
  "SA11n1103:396": "etaduktaṃ bhavati-yadyapi nirvyāpārāḥ sarvadharmāḥ,",
  "SA11n1103:397": "tathāpi pratītyasamutpādavaśāt pāratantryamupadarśitam- evaṃ paravaśaṃ sarvam [6. 31] ityādivacanāt |",
  "SA11n1103:398": "tataḥ avidyādipratyayabalāduttarottaraḥ kāryapravāhaḥ saṃskārādirūpaḥ pravartate,",
  "SA11n1103:399": "pūrvapūrvanivṛttau nivartate |",
  "SA11n1103:400": "etacca uttaratra [9. 75] vistareṇa pratipādayiṣyate |",
  "SA11n1103:401": "tasmādduḥkhasya saṃsārasya uparatirnivṛttirabhimatā |",
  "SA11n1103:402": "ato dveṣādipāpapravṛttivāraṇā saṃgacchate |",
  "SA11n1103:403": "tāṃ pratītya tathāvidhamabhyudayaniḥśreyasasvabhāvaṃ phalamutpadyate ||",
  "SA11n1103:404": "sāṃprataṃ prakṛtameva yojayannāha-",
  "SA11n1103:405": "tasmādamitraṃ mitraṃ vā dṛṣṭvāpyanyāyakāriṇam |",
  "SA11n1103:406": "īdṛśāḥ pratyayā asyetyevaṃ matvā sukhī bhavet ||33 ||",
  "SA11n1103:407": "yasmāt pratītyajaṃ sarvam,",
  "SA11n1103:408": "tasmādamitretaraṃ [amitramitaraṃ ca ] apakāriṇaṃ pratītya sukhamevālambanīyam |",
  "SA11n1103:409": "kutaḥ ? īdṛśā apakārakaraṇaśīlahetavaḥ asya amitrasya itarasya vā,",
  "SA11n1103:410": "iti evaṃ niścitya sukhī bhavet,",
  "SA11n1103:411": "daurmanasyaṃ na kurvīta ||",
  "SA11n1103:412": "kiṃ ca | duḥkhopanipātena cittakṣobhe'pi na duḥkhasya nivṛttirastītyupadarśayannāha-",
  "SA11n1103:413": "yadi tu svecchayā siddhiḥ sarveṣāmeva dehinām |",
  "SA11n1103:414": "na bhavetkasyacidduḥkhaṃ na duḥkhaṃ kaścidicchati ||34 ||",
  "SA11n1103:415": "nahi ātmecchāmātreṇa anavimataṃ nivartate,",
  "SA11n1103:416": "abhimataṃ copatiṣṭhate hetumantareṇa |",
  "SA11n1103:417": "tathātve sa ti na bhavet kasyacit sattvasya duḥkham |",
  "SA11n1103:418": "kimiti ? na duḥkhamātmanaḥ kaścidicchati |",
  "SA11n1103:419": "svasukhābhilāṣiṇa eva hi sarvasattvāḥ ||",
  "SA11n1103:420": "duḥkhādhivāsanākṣāntimabhidhāya idānīṃ parāpakāramarṣaṇakṣāntimupadarśayannāha-",
  "SA11n1103:421": "pramādādātmanātmānaṃ bādhante kaṇṭakādibhiḥ |",
  "SA11n1103:422": "bhaktacchedādibhiḥ kopāddurāpastyādilipsayā ||35 ||",
  "SA11n1103:423": "udbandhanaprapātaiśca viṣāpathyādibhakṣaṇaiḥ |",
  "SA11n1103:424": "nighnanti kecidātmānamapuṇyācaraṇena ca ||36 ||",
  "SA11n1103:425": "yadaivaṃ kleśavaśyavād ghrantyātmānamapi priyam |",
  "SA11n1103:426": "tadaiṣāṃ parakāyeṣu parihāraḥ kathaṃ bhavet ||37 ||",
  "SA11n1103:427": "asamīkṣitakāritā pramādaḥ |",
  "SA11n1103:428": "svayameva svakāyaṃ kaṇṭakakhāṇukaṭhallapāṣāṇaśarkarādibhirdurgamārgeṣu karmapravṛttāḥ kaṇṭakāstaraṇaśayanādibhirvā bādhante |",
  "SA11n1103:429": "tathā bhojanapānaparihārādibhiḥ |",
  "SA11n1103:430": "kimiti ? kopāt agamyaparadāradhanādi labdhumicchayā vā ||",
  "SA11n1103:431": "udbandhanamūrdhvalambanam |",
  "SA11n1103:432": "prapātaḥ prapatanaṃ parvatādeḥ |",
  "SA11n1103:433": "jalāgnipraveśādibhiḥ,",
  "SA11n1103:434": "viṣāpathyādibhakṣaṇaiḥ,",
  "SA11n1103:435": "atyāhārātipānādibhiḥ,",
  "SA11n1103:436": "nighnanti mārayanti kecinmohapuruṣā ātmānaṃ svakāyam |",
  "SA11n1103:437": "paravadhādibhiḥ,",
  "SA11n1103:438": "apuṇyācaraṇena ca |",
  "SA11n1103:439": "paravadhābhiprāyāḥ saṃgrāmādiṣvakuśalakriyayā ca ||",
  "SA11n1103:440": "yadaivamuktakrameṇa kleśavaśyatvāt kleśaparatantratvāt ete sattvā ātmānamapi priyaṃ vallabhaṃ ghnanti pīḍayanti,",
  "SA11n1103:441": "tadā eṣāṃ parakāyeṣu paraśarīreṣu apakāraviratiḥ kathaṃ syāt ?",
  "SA11n1103:442": "itthaṃ ca kṛpāpātramevaite,",
  "SA11n1103:443": "na dveṣasthānamityāha-",
  "SA11n1103:444": "kleśonmattīkṛteṣveṣu pravṛtteṣvātmaghātane |",
  "SA11n1103:445": "na kevalaṃ dayā nāsti krodha utpadyate katham ||38 ||",
  "SA11n1103:446": "piśācairiva grasteṣu eṣu apakārakāriṣu uktanayena pravṛtteṣu ātmaghātane parāpakāradvāreṇa vā na kevalaṃ na tāvat kṛpā nāsti,",
  "SA11n1103:447": "audāsīnyamapi sādhūnāṃ tatrāyuktam |",
  "SA11n1103:448": "dveṣa utpadyate kathaṃ kṛpāsthāneṣviti viparyayo mahān ||",
  "SA11n1103:449": "evamapi svacittaṃ nivārayedityāha-",
  "SA11n1103:450": "yadi svabhāvo bālānāṃ paropadravakāritā |",
  "SA11n1103:451": "teṣu kopo na yukto me yathāgnau dahanātmake ||39 ||",
  "SA11n1103:452": "tathā hi vikalpadvayamatra |",
  "SA11n1103:453": "bālānāṃ pṛthagjanānāṃ yadi etādṛśa eva svabhāvaḥ paropadravakāritā nāma,",
  "SA11n1103:454": "tadā na khalu svabhāvāḥ paryanuyogamarhanti-kimiti parāpakāraṃ kurvanti te ?",
  "SA11n1103:455": "iti paribhāvya teṣu dveṣo na yukto me |",
  "SA11n1103:456": "tadyathā agnau dahanasvabhāve dāhakaraṇāt |",
  "SA11n1103:457": "anyathā tadabhāve tatsvabhāvatāhāniprasaṅgāt ||",
  "SA11n1103:458": "dvitīyaṃ vikalpamadhikṛtyāha-",
  "SA11n1103:459": "atha doṣo'yamāgantuḥ sattvāḥ prakṛtipeśalāḥ |",
  "SA11n1103:460": "tathāpyayuktastatkopaḥ kaṭudhūme yathāmbare ||40 ||",
  "SA11n1103:461": "atha doṣo'yamāgantuḥ anya eva na tatsvabhāvabhūtaḥ |",
  "SA11n1103:462": "sattvāḥ punaḥ prakṛtiprabhāsvaracittasaṃtānatayā peśalā akuṭilasvabhāvāḥ |",
  "SA11n1103:463": "doṣā hi duṣṭasvabhāvāḥ,",
  "SA11n1103:464": "na tatsvabhāvāḥ sattvāḥ |",
  "SA11n1103:465": "tathāpi ayuktasteṣu sattveṣu peśalasvabhāveṣu kopaḥ |",
  "SA11n1103:466": "kasminniva ?",
  "SA11n1103:467": "kaṭudhūmo yathā iva ambare |",
  "SA11n1103:468": "na hi kaṭutā nāma nirmalasyākāśasya svabhāvaḥ,",
  "SA11n1103:469": "api tu dhūmasya |",
  "SA11n1103:470": "ataśca taddoṣeṇa dhūma eva doṣo yujyate,",
  "SA11n1103:471": "nākāśe prakṛtipariśuddhe |",
  "SA11n1103:472": "tasmāddoṣeṣveva kopo yujyate na sattveṣu |",
  "SA11n1103:473": "api ca | yadeva hi pradhānaṃ duḥkhakāraṇam,",
  "SA11n1103:474": "tatra yukto bhavet kopo nāpradhāne ityāha-",
  "SA11n1103:475": "mukhyaṃ daṇḍādikaṃ hitvā prerake yadi kupyate |",
  "SA11n1103:476": "dveṣeṇa preritaḥ so'pi dveṣe dveṣo'stu me varam ||41 ||",
  "SA11n1103:477": "kāye hi daṇḍaprahārādabhāvitacittasya duḥkhaṃ samutpadyate |",
  "SA11n1103:478": "tato daṇḍa eva mukhyaṃ duḥkhakāraṇamiti tatraiva kopo yuktaḥ |",
  "SA11n1103:479": "atha parapreritasya daṇḍasya ko doṣaḥ ?",
  "SA11n1103:480": "tena preraka eva dveṣyo bhavati |",
  "SA11n1103:481": "evaṃ tarhi dveṣeṇa so'pi daṇḍaprerakaḥ prerita iti dveṣe dveṣo mama yukto na prerake ||",
  "SA11n1103:482": "api ca | nādattaṃ kiṃcidupabhujyate sukhaṃ vā duḥkhaṃ vā |",
  "SA11n1103:483": "iti vicintya parāpakāre'pi na tatra cittaṃ pradūṣayedityāha-",
  "SA11n1103:484": "mayāpi pūrvaṃ sattvānāmīdṛśyeva vyathā kṛtā |",
  "SA11n1103:485": "tasmānme yuktamevaitatsattvopadravakāriṇaḥ ||42 ||",
  "SA11n1103:486": "pūrvaṃ janmāntare mayāpi sattvānāmevaṃvidhaiva pīḍā kṛtā yasmāt,",
  "SA11n1103:487": "ṛṇapariśodhananyāyena ucitameva mamaitat parāpakārakāriṇaḥ |",
  "SA11n1103:488": "tatkarmaphalaparipākāditi bhāvaḥ ||",
  "SA11n1103:489": "yadyasya kāraṇaṃ tasmādetadutpadyate nānyasmāditi parāmṛśya parāpakāraṃ marṣayedityupadaśaryannāha-",
  "SA11n1103:490": "tacchasraṃ mama kāyaśca dvayaṃ duḥkhasya kāraṇam |",
  "SA11n1103:491": "tena śasraṃ mayā kāyo gṛhītaḥ kutra kupyate ||43 ||",
  "SA11n1103:492": "avikalakāraṇasāmagrī hi sarvakāryasya kāraṇamiti pramāṇapariniścitam |",
  "SA11n1103:493": "sā cātra tathāvidhā vidyate |",
  "SA11n1103:494": "tathāhi tasyāpakāriṇaḥ śastraṃ khaṅgādi mama kāyaśca,",
  "SA11n1103:495": "etaddvayaṃ sāmagrīrūpaṃ duḥkhasya kāraṇam |",
  "SA11n1103:496": "iti samarthakāraṇasadbhāve'pi kāryaṃ kathaṃ notpadyeta ?",
  "SA11n1103:497": "anyathā tattasya kāraṇameva na syāt |",
  "SA11n1103:498": "tato'nyadapi,",
  "SA11n1103:499": "tat utpādayogaḥ ?",
  "SA11n1103:500": "[=tatsāmagrīto'nyadapi kāraṇaṃ syāt,",
  "SA11n1103:501": "tataḥ..........] tasmādyādi kāraṇopanāyake kupyate,",
  "SA11n1103:502": "tadā svātmanyapi kopo yuktaḥ |",
  "SA11n1103:503": "yataḥ svayamapi duḥkhakāraṇaṃ vahatyupanayati ca bhavān |",
  "SA11n1103:504": "ātmanyakope paratrāpi na yukta iti bhāvaḥ ||",
  "SA11n1103:505": "prakārāntareṇoktamevārthaṃ spaṣṭayannāha-",
  "SA11n1103:506": "gaṇḍo'yaṃ pratimākāro gṛhīto ghaṭṭanāsahaḥ |",
  "SA11n1103:507": "tṛṣṇāndhena mayā tatra vyathāyāṃ kutra kupyate ||44 ||",
  "SA11n1103:508": "śarīrākṛtirayaṃ pakvagaṇḍo mayā gṛhītaḥ |",
  "SA11n1103:509": "sarvaduḥkhahetutvāt sarvopamardasahaḥ |",
  "SA11n1103:510": "ākoṭanatāḍanādibhirapyabhedyatvāt |",
  "SA11n1103:511": "duḥkhaparihārāya sukhaprāptaye ca yā tṛṣṇā abhilāṣaḥ,",
  "SA11n1103:512": "tadandhena pihitaprajñālocanena tasyāṃ vyathāyāṃ satyāṃ kutra kupyate ?",
  "SA11n1103:513": "na hi gaṇḍasya kuḍyādisaṃparkaje duḥkhe kvacidvivekataḥ kopo yuktaḥ ||",
  "SA11n1103:514": "api ca | yaḥ kāryeṇānarthī,",
  "SA11n1103:515": "tena tatkāraṇameva parihartavyaṃ bhavet |",
  "SA11n1103:516": "ahaṃ tu viparyastamatiriti vimarśamupadarśayannāha-",
  "SA11n1103:517": "duḥkhaṃ necchāmi duḥkhasya hetumicchāmi bāliśaḥ |",
  "SA11n1103:518": "svāparādhāgate duḥkhe kasmādanyatra kupyate ||45 ||",
  "SA11n1103:519": "duḥkhaṃ daṇḍādyabhighātajaṃ necchāmi |",
  "SA11n1103:520": "tasya punaḥ kāraṇaṃ śarīraṃ pratyapakāriṇaṃ cecchāmi |",
  "SA11n1103:521": "bāliśa iti bāladharmo viparyāsaḥ |",
  "SA11n1103:522": "tasmātkāraṇāt svakāye yadduḥkhaṃ tat svāparādhāgatameva |",
  "SA11n1103:523": "iti kasmādanyatra tatsahakārimātre kupyate ?",
  "SA11n1103:524": "ātmavadhāya svayaṃ saṃskṛtaśastrasyaiva anyatra mama kopo na yukta ityāha-",
  "SA11n1103:525": "asipatravanaṃ yadvadyathā nārakapakṣiṇaḥ |",
  "SA11n1103:526": "matkarmajanitā eva tathedaṃ kutra kupyate ||46 ||",
  "SA11n1103:527": "asipatravanaṃ narakasamudbhavam |",
  "SA11n1103:528": "asaya eva patrāṇyasyeti kṛtvā |",
  "SA11n1103:529": "asigrahaṇaṃ prādhānyāt |",
  "SA11n1103:530": "anyadapi śastraṃ nārakaduḥkhaheturyantraṃ ca |",
  "SA11n1103:531": "vane tasminnivāsino gṛdhrolūkavāyasādayaḥ pakṣiṇo yathā matkarmajanitā eva duḥkhahetavo bhavanti |",
  "SA11n1103:532": "nānyadatra duḥkhakāraṇamasti |",
  "SA11n1103:533": "tathā idamapi paraśastrādikaṃ duḥkhaheturmatkarmajanitameva,",
  "SA11n1103:534": "iti kutra kupyate ?",
  "SA11n1103:535": "itthamapi viparyāsa evāyamityupadarśayitumāha-",
  "SA11n1103:536": "matkarmacoditā eva jātā mayyapakāriṇaḥ |",
  "SA11n1103:537": "yena yāsyanti narakānmayaivāmī hatā nanu ||47 ||",
  "SA11n1103:538": "yena madīyena karmaṇā coditāḥ preritā eva mayi pūrvakṛtāpakāre apakāriṇo jātāḥ santo narakān yāsyanti,",
  "SA11n1103:539": "tena mayaivāmī apakāriṇo hatā nanu |",
  "SA11n1103:540": "svacittaṃ saṃbodhayati-na amībhirahaṃ hataḥ |",
  "SA11n1103:541": "ayamabhiprāyaḥ-yadi nākariṣyamahamīdṛśaṃ karma,",
  "SA11n1103:542": "tadā ete'pi nāpakāriṇo'bhaviṣyanniti matkṛtenaiva karmaṇā apakāriṇo bhavanti ||",
  "SA11n1103:543": "upakāriṣveva mohādapakāribuddhirmameti kārikādvayena darśayannāha-",
  "SA11n1103:544": "etānāśritya me pāpaṃ kṣīyate kṣamato bahu |",
  "SA11n1103:545": "māmāśritya tu yāntyete narakān dīrghavedanān ||48 ||",
  "SA11n1103:546": "ahamevāpakāryeṣāṃ mamaite copakāriṇaḥ |",
  "SA11n1103:547": "kasmādviparyayaṃ kṛtvā khalacetaḥ prakupyasi ||49 ||",
  "SA11n1103:548": "etānapakāriṇa āśritya nimittīkṛtya mama pāpaṃ pūrvajanmakṛtaparāpakārajanitaṃ kṣīyate tadduḥkhānubhavanavipākena kṣayaṃ yāti |",
  "SA11n1103:549": "kṣamataḥ kṣāntimālambamānasya |",
  "SA11n1103:550": "bahu anekaparyāyeṇa kṛtam |",
  "SA11n1103:551": "māmāśritya matkarmacoditāḥ evamapyapakāraṃ kṛtvā punarete narakān tīvravedanān duḥsahaduḥkhānubhavān yānti |",
  "SA11n1103:552": "ata uktakrameṇa ahameva apakārī eṣāmityādi subodham ||",
  "SA11n1103:553": "nanu yadyapakārī bhavān,",
  "SA11n1103:554": "tarhi bhavata eva narakagamanamucitam,",
  "SA11n1103:555": "na tveṣāmityāha-",
  "SA11n1103:556": "bhavenmamāśayaguṇo na yāmi narakān yadi |",
  "SA11n1103:557": "eṣāmatra kimāyātaṃ yadyātmā rakṣito mayā ||50 ||",
  "SA11n1103:558": "yā pratyapakāranivṛttiniṣṭhā etanmamāśayamāhātmyaṃ narakagatinivṛttihetuḥ |",
  "SA11n1103:559": "narakān na yāmi tadātmāśayamāhātmyabalena |",
  "SA11n1103:560": "na tu punareṣāṃ durāśayatayā narakeṣu mamāpatanamiti bhāvaḥ |",
  "SA11n1103:561": "etadevāha-eṣāmityādinā |",
  "SA11n1103:562": "ayamatra samudāyārthaḥ-yadyahamapakārī sannapi kenacidupāyakauśalena narakān na yāmi,",
  "SA11n1103:563": "tadaiṣāmu[ma ? ]",
  "SA11n1103:564": "pakāriṇāṃ kimāyātam,",
  "SA11n1103:565": "kimapakṣīyate ?",
  "SA11n1103:566": "kā kṣatirityarthaḥ |",
  "SA11n1103:567": "mayā tāvadekena rakṣitā na bhavantāmanye,",
  "SA11n1103:568": "rakṣita ātmā ca bhavet |",
  "SA11n1103:569": "na caitāvatā kiṃcideṣāṃ nyūnādhikaṃ guṇadoṣeṣu syāt ||",
  "SA11n1103:570": "nanu yadi nāma evam,",
  "SA11n1103:571": "tathāpi bhavato'pi na yuktamātmarakṣaṇamupakārikṛtajñatayā ityāśaṅkayāha-",
  "SA11n1103:572": "atha pratyapakārī syāṃ tathāpyete na rakṣitāḥ |",
  "SA11n1103:573": "hīyate cāpi me caryā tasmānnaṣṭāstapasvinaḥ ||51 ||",
  "SA11n1103:574": "yadi daṇḍādighātaṃ kurvatsu pratyapakārī bhaveyam,",
  "SA11n1103:575": "tathāpi ete rakṣitā na bhavanti |",
  "SA11n1103:576": "na kaścideṣāṃ pratīkāro narakagamanādiṣu kṛtaḥ syāt |",
  "SA11n1103:577": "pratyuta tāḍitenāpi mayā na pratitāḍitavyam |",
  "SA11n1103:578": "tathā sarvasattveṣu na maitracittaṃ mayā niści[kṣepta ?]tavyam |",
  "SA11n1103:579": "antaśo na dagdhasthūṇāyāmapi pratighacittamutpādayitavyam |",
  "SA11n1103:580": "ityāderbodhisattvacaryāyā mama hānireva syāt |",
  "SA11n1103:581": "tasmādetarhi pratīkāropāyābhāvāttapasvino varākā rakśitumaśakyatvānnaṣṭā durgatipatitā eva |",
  "SA11n1103:582": "ityupekṣyante tāvadidānīm |",
  "SA11n1103:583": "paścāttadupāyamadhigamya tatkariṣyāmi yathaiṣāṃ duḥkhamaṇumātrakamapi na syāt ||",
  "SA11n1103:584": "tadevaṃ parāpakāramarṣaṇakṣāntiṃ pratipādya adhunā dharmanidhyānakṣāntimupadarśayitumāha-",
  "SA11n1103:585": "mano hantumamūrtatvānna śakyaṃ kenacitkvacit |",
  "SA11n1103:586": "śarīrābhiniveśāttu cittaṃ duḥkhena bādhyate ||52 ||",
  "SA11n1103:587": "dvividhaṃ duḥkhamavicārato bādhakamupajāyate kāyikaṃ mānasikaṃ ceti |",
  "SA11n1103:588": "tatra manasi na kaściddaṇḍādikaṃ dātuṃ śaktaḥ,",
  "SA11n1103:589": "amūrtatvānmanasaḥ |",
  "SA11n1103:590": "iti tadudbhavaṃ duḥkhaṃ paramārthato na saṃbhavati |",
  "SA11n1103:591": "kalpanākṛtaṃ tu daurmanasyādikaṃ vidyate |",
  "SA11n1103:592": "etadeva darśayati śarīretyādinā |",
  "SA11n1103:593": "mamedaṃ śarīramiti vikalpābhyāsavāsanāvaśāt kāyaduḥkhena cittaṃ vihanyate ||",
  "SA11n1103:594": "tatrāpi pratiniyatameva duḥkhakāraṇamityāha-",
  "SA11n1103:595": "nyakkāraḥ paruṣaṃ vākyamayaśaścetyayaṃ gaṇaḥ |",
  "SA11n1103:596": "kāyaṃ na bādhate tena cetaḥ kasmātprakupyasi ||53 ||",
  "SA11n1103:597": "nyakkārādigaṇaḥ samūhaḥ kāyasya duḥkhaheturna bhavati |",
  "SA11n1103:598": "na hi kāyasyāyaṃ kaṃcidupaghātaṃ karotīti yena,",
  "SA11n1103:599": "tena cetaḥ kasmāddhetoḥ prakupyasi ?",
  "SA11n1103:600": "athāpi syāt-yadi nāma nyakkārādayaḥ kāyasya bādhakā na bhavanti,",
  "SA11n1103:601": "tathāpi tacchrutvā mayi lokānāmaprasannaṃ cittamutpadyate,",
  "SA11n1103:602": "iti mayā neṣyate ityāśaṅkayāha-",
  "SA11n1103:603": "mayyaprasādo yo'nyeṣāṃ sa māṃ kiṃ bhakṣayiṣyati |",
  "SA11n1103:604": "iha janmāntare vāpi yenāsau me'nabhīpsitaḥ ||54 ||",
  "SA11n1103:605": "bhavatu nāma evam,",
  "SA11n1103:606": "tathāpi vicāraṇīyameva |",
  "SA11n1103:607": "mayi nyakkārādiśravaṇād yo'yamaprasādo janānām,",
  "SA11n1103:608": "sa kiṃ māṃ bhakṣayiṣyati ihaloke paraloka vā,",
  "SA11n1103:609": "yenāsau lokāprasādo mamāpriyaḥ,",
  "SA11n1103:610": "iti vicārya na kartavyo'trābhiniveśaḥ ||",
  "SA11n1103:611": "asti vā atrābhiniveśakāraṇaṃ lābhavighāto nāmetyāha-",
  "SA11n1103:612": "lābhāntarāyakāritvād yadyasau me'nabhīpsitaḥ |",
  "SA11n1103:613": "naṅkṣyatīhaiva me lābhaḥ pāpaṃ tu sthāsyati dhruvam ||55 ||",
  "SA11n1103:614": "tathāhi nyakkārādiśravaṇādaprasādo lokānām,",
  "SA11n1103:615": "tasmācca lābhopanāmanavaimukhyam |",
  "SA11n1103:616": "tato'sau nyakkārādigaṇo mamāniṣṭa iti cet,",
  "SA11n1103:617": "tadayuktam |",
  "SA11n1103:618": "naṅkṣyati vinaśvaradharmatayā apagamiṣyati |",
  "SA11n1103:619": "ihaiva pratiniyataireva dinairmama lābhaḥ |",
  "SA11n1103:620": "na tu paralokānubandhī bhaviṣyati |",
  "SA11n1103:621": "tannimittaṃ nyakkārādikartṛṣu krudhyato yatpāpaṃ tadeva paraṃ sthāsyati paralokānubandhi bhaviṣyati |",
  "SA11n1103:622": "dhruvamiti aparimukte tatphale tasyāvināśāt ||",
  "SA11n1103:623": "idamapi cātrālocanīyam-",
  "SA11n1103:624": "varamadyaiva me mṛtyurna mithyājīvitaṃ ciram |",
  "SA11n1103:625": "yasmācciramapi sthitvā mṛtyuduḥkhaṃ tadeva me ||56 ||",
  "SA11n1103:626": "idameva varaṃ śreṣṭhaṃ yallābhābhāvādasminnevāhani me maraṇamastu,",
  "SA11n1103:627": "na tu punaḥ parāpakāradvāreṇa lābhapratilambhānmithyājīvitaṃ ciraṃ dīrghakālam |",
  "SA11n1103:628": "kutaḥ ? yasmādvahutarakālamapi jīvitvā maraṇāntaṃ hi jīvitam ityavaśyaṃbhāvino mṛtyorduḥkhaṃ tadeva mama |",
  "SA11n1103:629": "yatpaścādvarṣaśatātyaye bhaviṣyati,",
  "SA11n1103:630": "tadevedānīṃ mama mriyamāṇasya iti cirajīviteṣvaviśeṣaḥ ||",
  "SA11n1103:631": "ito'pyaviśeṣa eveti ślokadvayena darśayannāha-",
  "SA11n1103:632": "svapne varṣaśataṃ saukhyaṃ bhuktvā yaśca vibudhyate |",
  "SA11n1103:633": "muhūrtamaparo yaśca sukhī bhūtvā vibudhyate ||57 ||",
  "SA11n1103:634": "nanu (nūnaṃ ?) nivartate saukhyaṃ dvayorapi vibuddhayoḥ |",
  "SA11n1103:635": "saivopamā mṛtyukāle cirajīvyalpajīvinoḥ ||58 ||",
  "SA11n1103:636": "yathā kaścitsvapnopalabdhaṃ varṣaśataṃ sukhamupabhujya vibudhyate,",
  "SA11n1103:637": "anyaḥ punaḥ kṣaṇamātram |",
  "SA11n1103:638": "sa tāvanmātreṇa sukhinamātmānaṃ manyate |",
  "SA11n1103:639": "anayordvayorapi svapnopalabdhopabhuktasukhayoḥ prativibuddhayoḥ satoḥ tadupalabdhaṃ vinaṣṭaṃ sukhaṃ na nivartate,",
  "SA11n1103:640": "jāgradavasthāyāṃ nānuvartate,",
  "SA11n1103:641": "smaraṇamātrāvaśeṣatvāt |",
  "SA11n1103:642": "saivopamā svapnopalabdhasukhayoriva puruṣayormṛtyukāle maraṇasamaye cirajīvino'lpajīvinaśca |",
  "SA11n1103:643": "nanu nivartate saukhyamiti svārthe'pyaṇ |",
  "SA11n1103:644": "ityalaṃ mithyājīvitena ||",
  "SA11n1103:645": "asmādapi lābhālābhayorna kaścidviśeṣa ityupadarśayannāha-",
  "SA11n1103:646": "labdhvāpi ca bahūṃllābhān ciraṃ bhuktvā sukhānyapi |",
  "SA11n1103:647": "riktahastaśca nagraśca yāsyāmi muṣito yathā ||59 ||",
  "SA11n1103:648": "pracurataralābhān labdhvāpi samāsādya,",
  "SA11n1103:649": "cirakālamupabhujya sukhānyapi,",
  "SA11n1103:650": "punarmṛtyumadhigamya riktahastaśca tucchahastaḥ |",
  "SA11n1103:651": "na tasmāllābhādīṣadapi pātheyaṃ gṛhītam |",
  "SA11n1103:652": "nāpi sukhāt kiṃcit pariśiṣṭamavasthitam |",
  "SA11n1103:653": "kaṭisūtrakamātramapi na pariśeṣitamiti nagnaśca cauraiḥ parimuṣita iva asmāllokātparaṃ lokaṃ yāsyāmi ||",
  "SA11n1103:654": "syādetat-astyeva viśeṣo lābhasya cīvarādīnāmanupaghātādāyuḥsaṃskārāṇāmupastambhācciratarakālaṃ jīvitaṃ syāt |",
  "SA11n1103:655": "tataśca pūrvakṛtapāpasya vidūṣaṇāsamudācārādinā parikṣayaṃ śikṣāsaṃvaraparirakṣaṇena bodhicittasevanādinā ca kuśalapakṣasya ca vṛddhiṃ kuryām | yaduktam-",
  "SA11n1103:656": "yāvacciraṃ jīvati dharmacārī",
  "SA11n1103:657": "tāvatprasūte kuśalapravāham ||iti ||",
  "SA11n1103:658": "ato lābhāntarāyakāriṇi yukta eva pradveṣa ityāśaṅkayannāha-",
  "SA11n1103:659": "pāpakṣayaṃ ca puṇyaṃ ca lābhājjīvan karomi cet |",
  "SA11n1103:660": "lābhāduktakrameṇa jīvan dhriyamāṇaḥ pāpakṣayaṃ ca puṇyaṃ ca karomītyādi manyase |",
  "SA11n1103:661": "nanu etaditaḥ samadhikaṃ doṣamapaśyatā abhidhīyata ityāha-",
  "SA11n1103:662": "puṇyakṣayaśca pāpaṃ ca lābhārthaṃ krudhyato nanu ||60 ||",
  "SA11n1103:663": "lābhārthaṃ lābhanimittaṃ tadantarāyakāriṇi dveṣaṃ kurvataḥ sukṛtakṣaya evopajāyate |",
  "SA11n1103:664": "yaduktam-sarvametatsucaritam [6.1] ityādinā |",
  "SA11n1103:665": "ayaṃ tu viśeṣaḥ-akṣāntisamudbhavasya pāpasya rāśirabhivardhate ||",
  "SA11n1103:666": "athāpi syāt-yathākathaṃcit tāvaccirakālaṃ lābhājjīvitaṃ syāt |",
  "SA11n1103:667": "tāvataiva naḥ prayojanamityāha-",
  "SA11n1103:668": "yadarthameva jīvāmi tadeva yadi naśyati |",
  "SA11n1103:669": "kiṃ tena jīvitenāpi kevalāśubhakāriṇā ||61 ||",
  "SA11n1103:670": "na khalu bodhisattvasya itarasattvavajjīvitaṃ niṣprayojanamevābhilaṣitam,",
  "SA11n1103:671": "kiṃ tarhi saṃbhārābhisaṃvardhanārthaṃ pāpakṣayārthaṃ ca |",
  "SA11n1103:672": "tad yadi sukṛtakṣayanimittameva tat syāt,",
  "SA11n1103:673": "tadā kiṃ tena tādṛśena jīvitenāpi kevalāśubhakarmakaraṇaśīlena ?",
  "SA11n1103:674": "ninditameva taditi bhāvaḥ ||",
  "SA11n1103:675": "syādetat-na lābhāntarāyakāritayā mamāvarṇavādini pratighacittamutpadyate,",
  "SA11n1103:676": "kiṃ tu guṇapracchādanādikarmaṇā,",
  "SA11n1103:677": "duḥkhahetutvādityāha-",
  "SA11n1103:678": "avarṇavādini dveṣaḥ sattvānnāśayatīti cet |",
  "SA11n1103:679": "parāyaśaskare'pyevaṃ kopaste kiṃ na jāyate ||62 ||",
  "SA11n1103:680": "ayaśobhidhāyini yo'yaṃ bhavato vidveṣaḥ,",
  "SA11n1103:681": "so'varṇavādī doṣāviṣkaraṇādguṇapracchādanācca tvāṃ nāśayati |",
  "SA11n1103:682": "iti matvā cedyadi tannimittakaḥ |",
  "SA11n1103:683": "athavā |",
  "SA11n1103:684": "sattvān lokānnāśayati |",
  "SA11n1103:685": "avarṇavādena mayi nigrāhayati |",
  "SA11n1103:686": "svayamaprasannacittasteṣāmapi cittamaprasādayatītyarthaḥ |",
  "SA11n1103:687": "iti avarṇavādini dveṣaścet, ucyate |",
  "SA11n1103:688": "tadā yo'pi pareṣāmanyasattvānāmayaśaḥ prakāśayati,",
  "SA11n1103:689": "tatrāpi kopaste kiṃ na jāyate ?",
  "SA11n1103:690": "so'pi ca avarṇavādī sattvānnāśayati |",
  "SA11n1103:691": "tadasminnapi yuktarūpa eva kopaḥ ||",
  "SA11n1103:692": "atrottaramāśaṅkayannāha-",
  "SA11n1103:693": "parāyattāprasādatvādaprasādiṣu te kṣamā |",
  "SA11n1103:694": "pareṣu anyeṣu sattveṣu āyatta āśrito'prasādo'sya |",
  "SA11n1103:695": "anyasattvān viṣayīkṛtya samutpanna iti |",
  "SA11n1103:696": "tasya bhāvastattvaṃ tasmāt |",
  "SA11n1103:697": "parāśritāprasādattvādaprasādiṣu aprasannacitteṣu avarṇavādiṣu tava kṣamā kṣāntirūtpadyate |",
  "SA11n1103:698": "ātmacittameva pṛcchati | atrāha-",
  "SA11n1103:699": "kleśotpādaparāyatte kṣamā nāvarṇavādini ||63 ||",
  "SA11n1103:700": "yadi yaḥ parāyattāprasādaḥ tatra kṣamā bhavato bhavati,",
  "SA11n1103:701": "tadā svasminnavarṇavādini kiṃ na kṣamā ?",
  "SA11n1103:702": "kiṃrūpe ?",
  "SA11n1103:703": "kleśotpādanaparāyatte kleśānāmutpādaparatantre |",
  "SA11n1103:704": "parāyattāprasādatvaṃ kṣamāhetuḥ tulyamubhayatrāpi ityarthaḥ ||",
  "SA11n1103:705": "pratimādyupaghātakāriṣu śraddhāvaśādapi pratighacittaṃ notpādayitavyamityāha-",
  "SA11n1103:706": "pratimāstūpasaddharmanāśakākrośakeṣu ca |",
  "SA11n1103:707": "na yujyate mama dveṣo buddhādīnāṃ na hi vyathā ||64 ||",
  "SA11n1103:708": "nāśakā vikopayitāraḥ |",
  "SA11n1103:709": "ākrośakā doṣabuddhayā vairūpyābhidhāyinaḥ |",
  "SA11n1103:710": "teṣu na yukto mama dveṣaḥ |",
  "SA11n1103:711": "kutaḥ ? yasmādbuddhādīnāṃ bodhisattvāryaśrāvakapratyekabuddhānāṃ vitathābhiniveśaprasūtātmagrāhanivṛtterabhiṣvaṅgābhāvānna vyathā cittapīḍālakṣaṇaṃ daurmanasyaṃ nāsti |",
  "SA11n1103:712": "iti bhāvaḥ |",
  "SA11n1103:713": "ataḥ pratimāvināśakeṣu dveṣacittaṃ notpādayitavyam |",
  "SA11n1103:714": "tathā viruddhadharmakāriṣu karuṇaiva tu yujyate teṣu sādhūnām |",
  "SA11n1103:715": "anyathā tatra viśeṣābhāvāt pāpameva kevalamupajāyate |",
  "SA11n1103:716": "yadi punardharmato nivārayituṃ śakyate,",
  "SA11n1103:717": "tadā na doṣaḥ ||",
  "SA11n1103:718": "yadapi ca dharmakāmatayā gurumātāpitrādyupaghātakāriṣu dveṣacittamutpadyate,",
  "SA11n1103:719": "tadapi vinivāryamevetyāha-",
  "SA11n1103:720": "gurusālohitādīnāṃ priyāṇāṃ cāpakāriṣu |",
  "SA11n1103:721": "pūrvavatpratyayotpādaṃ dṛṣṭvā kopaṃ nivārayet ||65 ||",
  "SA11n1103:722": "guravo dharmamārgopadeṣṭāro'kuśalapakṣanivartayitāraḥ |",
  "SA11n1103:723": "sālohitāḥ sodarāḥ |",
  "SA11n1103:724": "anye'pi jñātisagotrabāndhavādayaḥ |",
  "SA11n1103:725": "teṣāmapakāriṣu |",
  "SA11n1103:726": "tathā priyāṇāṃ premasthānānāṃ cāpakāriṣu kopaṃ nivārayediti saṃbandhaḥ |",
  "SA11n1103:727": "katham? pūrvavatpratyayotpādaṃ dṛṣṭvā |",
  "SA11n1103:728": "yaduktam-ye kecidaparādhāśca ityādinā |",
  "SA11n1103:729": "ataḥ sarve'pyamī pūrvakarmopajanitameva phalamupabhuñjate |",
  "SA11n1103:730": "nātra kaścit pratīkāraheturasti |",
  "SA11n1103:731": "tadanena yathā aparasamaye devagurudvijātimātāpitṛprabhṛtīnāmarthe pāpaṃ kurvato'pi na doṣa iti matam,",
  "SA11n1103:732": "na tathā ihābhimatamityuktaṃ bhavati ||",
  "SA11n1103:733": "kiṃ ca | idamapi vastutattvaṃ manasi kurvatā na sattveṣu cittaṃ dūṣayitavyamityāha-",
  "SA11n1103:734": "cetanācetanakṛtā dehināṃ niyatā vyathā |",
  "SA11n1103:735": "sā vyathā cetane dṛṣṭā kṣamasvaināṃ vyathāmataḥ ||66 ||",
  "SA11n1103:736": "samastakāryasya anvayavyatirekābhyāṃ janakatvenāvadhāritaṃ sāmagrīlakṣaṇaṃ kāraṇam |",
  "SA11n1103:737": "sā ca sāmagrī vastudharmatayā kācit kvacit samarthasvabhāvā |",
  "SA11n1103:738": "tatra cetanena kṛtā hastapādādiprahāreṇa |",
  "SA11n1103:739": "acetanena daṇḍaśastrarogādinā |",
  "SA11n1103:740": "tatrāpi cetanāvadvayāpāro'styeva |",
  "SA11n1103:741": "sākṣāt pāraṃparyakṛtastu viśeṣaḥ |",
  "SA11n1103:742": "svayameva yadṛcchayā vā loṣṭakuḍyādyabhighātajanitā vā dehināṃ śarīriṇāṃ niyatā vyathā niyamena samutpadyate |",
  "SA11n1103:743": "nānyadito vyathākāraṇamasti |",
  "SA11n1103:744": "sā caivaṃ dvividhakāraṇasāmagrīprasūtāpi cetane savijñānake kāye dṛṣṭā pramāṇapariniścitā |",
  "SA11n1103:745": "atastadeva tadutpattisthānaṃ nānyat |",
  "SA11n1103:746": "acetane |",
  "SA11n1103:747": "vedanāyogāt |",
  "SA11n1103:748": "tato yad yasyotpattisthānaṃ tat tatraiva bhavati nānyatra,",
  "SA11n1103:749": "yathā paṅke paṅkajaṃ na sthale |",
  "SA11n1103:750": "ataḥ asmānyāyāt kṣamasva sahasva enāmanantarakathitobhayarūpāṃ vyathām ||",
  "SA11n1103:751": "tadānīmubhayorapi sādhāraṇadūṣaṇatayā kvacidapi kopo na yukta iti kathayitumāha-",
  "SA11n1103:752": "mohādeke'parādhyanti kupyantyanye vimohitāḥ |",
  "SA11n1103:753": "brūmaḥ kameṣu nirdoṣaṃ kaṃ vā brūmo'parādhinam ||67 ||",
  "SA11n1103:754": "ātmātmīyagrāhābhiniveśaviparyāsādeke kecidaparādhyanti daṇḍādinā |",
  "SA11n1103:755": "samākrośādi vā vadantaḥ sadoṣamātmānaṃ kurvanti |",
  "SA11n1103:756": "anye punastadaparādhena kupyanti |",
  "SA11n1103:757": "vimohitā mohādeva svakṛtakarmaphalasaṃbandhamananusaranto'vidyāvaraṇāt,",
  "SA11n1103:758": "pratitāḍanākrośādikamārabhante |",
  "SA11n1103:759": "itthaṃ brūmaḥ-kam eṣu kleśarākṣasāveśavaśīkṛteṣu nirdoṣam,",
  "SA11n1103:760": "kaṃ vā brūmo'parādhinam ?",
  "SA11n1103:761": "ubhayeṣāmapi sādhāraṇadoṣatvāt ||",
  "SA11n1103:762": "idamapi ca ātmagatameva cintayatā pratighacittaṃ nivartayitavyamityāha-",
  "SA11n1103:763": "kasmādevaṃ kṛtaṃ pūrvaṃ yenaivaṃ bādhyase paraiḥ |",
  "SA11n1103:764": "sarve karmaparāyattāḥ ko'hamatrānyathākṛtau ||68 ||",
  "SA11n1103:765": "kasmātkāraṇāt kimityevam etatphalaṃ hetukarma kṛtam |",
  "SA11n1103:766": "yeneti lokoktireṣā yadityasyārthe |",
  "SA11n1103:767": "yadevam |",
  "SA11n1103:768": "yadi vā yena karmasāmarthyena hetunā |",
  "SA11n1103:769": "ākrośabandhanatāḍanādibhiḥ bādhyase pīḍyase parairanyaiḥ |",
  "SA11n1103:770": "nanu yadi nāma evam,",
  "SA11n1103:771": "tathāpi pratīkāro yukta ityāha-sarva ityādi |",
  "SA11n1103:772": "sarve duḥkhahetavaḥ karmapratyayopajanitapravṛttayaḥ iti ko'hamatra anyathākṛtau tatphalanivartanāya ? na kaścit |",
  "SA11n1103:773": "phaladānonmukhasya karmaṇaḥ kenacinnivartayitumaśakyatvāt ||",
  "SA11n1103:774": "idaṃ punaratra yuktarūpamityāha-",
  "SA11n1103:775": "evaṃ buddhvā tu puṇyeṣu tathā yatnaṃ karomyaham |",
  "SA11n1103:776": "yena sarve bhaviṣyanti maitracittāḥ parasparam ||69 ||",
  "SA11n1103:777": "ete sattvāḥ karmakleśaparāyattāḥ parasparamasamañjasakarmakāriṇo nivartayitumaśakyā iti |",
  "SA11n1103:778": "evaṃ buddhvā jñātvā punaḥ puṇyeṣu kuśaleṣu karmasu tathā yatnaṃ karomyaham,",
  "SA11n1103:779": "tena prakāreṇa vīryaṃ samārabhe,",
  "SA11n1103:780": "yena tathāvidhaṃ sāmarthyaṃ pratilabhya sanmārge pravartitāḥ santaḥ sarve maitracittā hitasukhavidhānatatparāḥ parasparamanyonyaṃ bhaviṣyanti ||",
  "SA11n1103:781": "drohacittaṃ vinivartya priyavastūpaghātakāriṇi laukikodāharaṇena dveṣaṃ nivartayediti ślokadvayamupadarśayannāha-",
  "SA11n1103:782": "dahyamāne gṛhe yadvadagnirgatvā gṛhāntaram |",
  "SA11n1103:783": "tṛṇādau yatra sajyeta tadākṛṣyāpanīyate ||70 ||",
  "SA11n1103:784": "evaṃ cittaṃ yadāsaṅgādahyate dveṣavahninā |",
  "SA11n1103:785": "tatkṣaṇaṃ tatparityājyaṃ puṇyātmoddāhaśaṅkayā ||71 ||",
  "SA11n1103:786": "ekasmin gṛhe'gninā dahyamāne yathā tasmād gṛhādanyad gṛhaṃ gṛhāntaraṃ gatvā |",
  "SA11n1103:787": "agniryatra tṛṇakāṣṭhādau sajjate lagati,",
  "SA11n1103:788": "tadantargatamanyadapi vastu mā dhākṣīditi śaṅkayā tadākṛṣyāpanīyate,",
  "SA11n1103:789": "pṛthak kṛtvā nirdhāryate,",
  "SA11n1103:790": "iti dṛṣṭakramaṃ prakṛte'pi yojayannāha |",
  "SA11n1103:791": "evamuktodāharaṇanyāyena cittaṃ mano yasya vastuna āsaṅgādāsakto dahyate paritapyate dveṣavahninā pratighānalena tadāsaṅgasthānaṃ vastu tatkṣaṇaṃ na kālāntarapalimbena parityājyaṃ tatrābhiniveśaḥ parihartavyaḥ |",
  "SA11n1103:792": "kiṃ kāraṇam ?",
  "SA11n1103:793": "puṇyasyātmā śarīram |",
  "SA11n1103:794": "puṇyaskandha iti yāvat |",
  "SA11n1103:795": "tasya uktakrameṇa uddāhaḥ parikṣayo mā bhūt |",
  "SA11n1103:796": "anyathā gṛhāntargatapadārthavat pradveṣavahniḥ tamapi dahet ||",
  "SA11n1103:797": "api ca | lābha evāyaṃ labdhaḥ,",
  "SA11n1103:798": "yanmanuṣyaduḥkhairnarakaphalaṃ karma vipacyate iti pratipādayannāha-",
  "SA11n1103:799": "māraṇīyaḥ karaṃ chittvā muktaścetkimabhadrakam |",
  "SA11n1103:800": "manuṣyaduḥkhairnarakānmuktaścetkimabhadrakam ||72 ||",
  "SA11n1103:801": "yo hi māraṇamarhati,",
  "SA11n1103:802": "sa yadi hastamātraṃ chittvā mucyate,",
  "SA11n1103:803": "tadā na kācit kṣatirasya |",
  "SA11n1103:804": "pratyuta labdhalābhamātmānaṃ manyate atyalpamidaṃ maraṇaduḥkhāt karacchedanaduḥkhamiti |",
  "SA11n1103:805": "tathā yo'pi manuṣyaduḥkhaṃ tāḍanabandhanatiraskārādikṛtamanubhūya narakaduḥkhādvimukto bhavati,",
  "SA11n1103:806": "tasyāpi na kiṃcidapacīyate |",
  "SA11n1103:807": "na kiṃcididaṃ duḥkhaṃ narakaduḥkhāt,",
  "SA11n1103:808": "sukhameva tat |",
  "SA11n1103:809": "tato yadi vicakṣaṇaḥ syāt,",
  "SA11n1103:810": "tadā saumanasyamevātra yuktamasya ||",
  "SA11n1103:811": "athāpi syāt-na mayā svalpamātre'pi duḥkhe kṣamā kartuṃ śakyata iti, atrāha-",
  "SA11n1103:812": "yadyetanmātramevādya duḥkhaṃ soḍhuṃ na pāryate |",
  "SA11n1103:813": "tannārakavyathāhetuḥ krodhaḥ kasmānna vāryate ||73 ||",
  "SA11n1103:814": "khaṭacapeṭaloṣṭādiprahārakṛtamīṣanmātramapi duḥkhamidānīṃ soḍhuṃ marṣituṃ na pāryate na śakyate |",
  "SA11n1103:815": "tadatra bhavantaṃ pṛcchāmaḥ-yadi evameva,",
  "SA11n1103:816": "tadayaṃ nārakaduḥkhasaṃvartanīyaḥ krodhaḥ kopaḥ kasmātkāraṇānna vāryate ?",
  "SA11n1103:817": "ayameva hi atitarāṃ narakeṣu duḥkhadāyaka iti duḥkhabhīrūṇāmeva krodhaṃ nivartayituṃ yuktaṃ syāt ||",
  "SA11n1103:818": "kiṃ ca | yadyapi soḍhuṃ na śakyate,",
  "SA11n1103:819": "tathāpi taddhetukakarmasaṃbhavādanicchato'pi duḥkhamāpatiṣyati bhavataḥ |",
  "SA11n1103:820": "na ca kiṃcitphalamutpatsyate |",
  "SA11n1103:821": "marṣaṇāt punastasya mahārthalābho bhaviṣyatīti vṛttadvayena śikṣayitumāha-",
  "SA11n1103:822": "kopārthamevamevāhaṃ narakeṣu sahasraśaḥ |",
  "SA11n1103:823": "kārito'smi na cātmārthaḥ parārtho vā kṛto mayā ||74 ||",
  "SA11n1103:824": "na cedaṃ tādṛśaṃ duḥkhaṃ mahārthaṃ ca kariṣyati |",
  "SA11n1103:825": "jagadduḥkhahare duḥkhe prītirevātra yujyate ||75 ||",
  "SA11n1103:826": "kopanimittameva |",
  "SA11n1103:827": "evameva niṣphalameva |",
  "SA11n1103:828": "narakeṣu saṃjīvādiṣu |",
  "SA11n1103:829": "sahasraśaḥ anekavāram |",
  "SA11n1103:830": "ahaṃ kāritaḥ chedanabhedanapāṭanādikāraṇābhiḥ pīḍitaḥ |",
  "SA11n1103:831": "evaṃ duḥkhamanubhavatāpi mayā na ca naiva ātmārthaḥ dṛṣṭādṛṣṭaphalasādhanaḥ kṛto niṣpāditaḥ |",
  "SA11n1103:832": "parasya anyasya vā arthaḥ sukhavidhānalakṣaṇaḥ |",
  "SA11n1103:833": "iti niṣprayojanameva nārakaduḥkhasahasraśaḥ paribhavo jātaḥ |",
  "SA11n1103:834": "tadadyāpi na tathaiva mamāsahiṣṇutā yuktetyāha-idaṃ duḥkhaṃ naiva tādṛśaṃ yādṛśaṃ narakasamudbhavam |",
  "SA11n1103:835": "atha ca mahārthaṃ sarvasattvahitasukhavidhānabhūtaṃ buddhatvaṃ sādhayiṣyati |",
  "SA11n1103:836": "ato jagato duḥkhahare trijagatparyāpannasarvasattvaduḥkhapraśamanakare duḥkhe prītirevātra yujyate nāruciriti bhāvaḥ ||",
  "SA11n1103:837": "paraguṇaśravaṇerṣyāmalaprakṣālanāyāha-",
  "SA11n1103:838": "yadi prītisukhaṃ prāptamanyaiḥ stutvā guṇorjitam |",
  "SA11n1103:839": "manastvamapi taṃ stutvā kasmādevaṃ na hṛṣyasi ||76 ||",
  "SA11n1103:840": "guṇādhikaṃ stutvā yadi prītisukhaṃ kaiścit prāptam,",
  "SA11n1103:841": "tadā he manaḥ tvamapi tadguṇasaṃvarṇanena kimiti harṣasukhaṃ nānubhavasi ?",
  "SA11n1103:842": "kimakāṇḍameva tadīrṣyānalajvālāyāmātmasaṃtānamindhanīkaroṣi ?",
  "SA11n1103:843": "nanu sarvasukhamāsaṅgātmatayā niṣiddhameva sevitum |",
  "SA11n1103:844": "tataḥ ahaṃ sarvasukhavaimukhyādidamapi nopādade |",
  "SA11n1103:845": "vakṣyati hi-",
  "SA11n1103:846": "yatra yatra ratiṃ yāti manaḥ sukhavimohitam |",
  "SA11n1103:847": "tasmātsahasraguṇitaṃ duḥkhaṃ bhūtvopatiṣṭhate ||iti |",
  "SA11n1103:848": "[bodhi. 8. 18]",
  "SA11n1103:849": "āha-",
  "SA11n1103:850": "idaṃ ca te hṛṣṭisukhaṃ niravadyaṃ sukhodayam |",
  "SA11n1103:851": "na vāritaṃ ca guṇibhiḥ parāvarjanamuttamam ||77 ||",
  "SA11n1103:852": "na hi sarvaṃ hṛṣṭisukhamapākṛtam,",
  "SA11n1103:853": "api tu yat sāvadyamakuśalahetuḥ |",
  "SA11n1103:854": "idaṃ ca paraguṇāśrayaṃ hṛṣṭisukhaṃ niravadyaṃ tava,",
  "SA11n1103:855": "na ca akuśalahetuḥ |",
  "SA11n1103:856": "ataḥ sukhodayaṃ sukhasyodayo'smāditi kṛtvā |",
  "SA11n1103:857": "ata eva na vāritaṃ ca guṇibhirbhagavacchāsanavidhijñaiḥ |",
  "SA11n1103:858": "ayamaparo'sya guṇaḥ,",
  "SA11n1103:859": "yat parāvarjanamuttamaṃ paraguṇeṣu prītyā |",
  "SA11n1103:860": "guṇeṣu evamayaṃ matsarīti manyamānā anye'pi sattvā āvarjitā bhavanti,",
  "SA11n1103:861": "ato yuktamevātra prītisukhamupādātum ||",
  "SA11n1103:862": "syādetat-na paraguṇeṣu akṣamā kācinmama |",
  "SA11n1103:863": "kiṃ tarhi tāvattasyaiva sukhametaditi mayā soḍhumaśakyamiti | atrāha-",
  "SA11n1103:864": "tasyaiva sukhamityevaṃ tavedaṃ yadi na priyam |",
  "SA11n1103:865": "bhṛtidānādiviraterdṛṣṭādṛṣṭaṃ hataṃ bhavet ||78 ||",
  "SA11n1103:866": "tasyaiva stutikartuḥ sukhamiti evamanenābhiprāyeṇa bhavato yadi idaṃ paraguṇastutipratisamudbhavaṃ sukhaṃ na priyam,",
  "SA11n1103:867": "tadā atisaṃkaṭe patito'si |",
  "SA11n1103:868": "katham ? bhṛtidānādivirateḥ |",
  "SA11n1103:869": "yadapi ca bhavataḥ svātmasukhanimittaṃ svabhṛtyādiṣu bhṛtidānaṃ karmamūlyadānam,",
  "SA11n1103:870": "tathā upakārakāriṇi pratyupakārakaraṇam |",
  "SA11n1103:871": "ityāderviratervaimukhyāt,",
  "SA11n1103:872": "tadapi na kartavyameva syāt parasukhavidveṣiṇā |",
  "SA11n1103:873": "yatastenāpi tasya sukhameva saṃpatsyate |",
  "SA11n1103:874": "tato dṛṣṭamaihikaṃ phalam,",
  "SA11n1103:875": "adṛṣṭaṃ pāralaukikam |",
  "SA11n1103:876": "ubhayamapi hataṃ bhavet parasukhasaṃpadamarṣiṇā ||",
  "SA11n1103:877": "kiṃ ca | mithyottaramevedaṃ bhavata iti pratipādayannāha-",
  "SA11n1103:878": "svaguṇe kīrtyamāne ca parasaukhyamapīcchasi |",
  "SA11n1103:879": "kīrtyamāne paraguṇe svasaukhyamapi necchasi ||79 ||",
  "SA11n1103:880": "yadi kaścidbhavato guṇamudīrayati,",
  "SA11n1103:881": "tadā tasya parasyāniṣṭamapi saukhyamicchasi |",
  "SA11n1103:882": "atha paraguṇānanuvarṇayati,",
  "SA11n1103:883": "tadā punarīrṣyāśalyavitudyamānamānasaḥ |",
  "SA11n1103:884": "svasaukhyamapi necchasi |",
  "SA11n1103:885": "āstāṃ tāvat parasaukhyamityapiśabdaḥ |",
  "SA11n1103:886": "tasmāt parasukhasaṃpadīrṣyaiva bhavataḥ,",
  "SA11n1103:887": "na stāvakasukhāsahiṣṇutā || yaduktam-",
  "SA11n1103:888": "tasyaiva sukhamityevaṃ tavedaṃ yadi na priyam | iti |",
  "SA11n1103:889": "[bodhi. 6.78]",
  "SA11n1103:890": "tatra viśeṣeṇa dūṣaṇamāha-",
  "SA11n1103:891": "bodhicittaṃ samutpādya sarvasattvasukhecchayā |",
  "SA11n1103:892": "svayaṃ labdhasukheṣvadya kasmātsattveṣu kupyasi ||80 ||",
  "SA11n1103:893": "idamatigarhitameva viśeṣeṇa samutpāditabodhicittasya,",
  "SA11n1103:894": "yat parasukhasaṃpadasahiṣṇutā nāma |",
  "SA11n1103:895": "yataḥ sarvasattvāḥ triadhātukāntaścarāḥ samastasukhasaṃpattisaṃtarpitā buddhatvamadhigamya mayā kartavyāḥ iti manasikāreṇa bodhicittamutpādyate |",
  "SA11n1103:896": "tadutpādya kasmāt sattveṣu kupyate ?",
  "SA11n1103:897": "adya idānīm |",
  "SA11n1103:898": "kiṃbhūteṣu prasādasthāneṣu ?",
  "SA11n1103:899": "svacittamabhiprasādya svayamātmanaiva prāptasukheṣu |",
  "SA11n1103:900": "iti akaraṇīyameva tat parasukhavaimukhyacittaṃ bodhisattvasyeti bhāvaḥ ||",
  "SA11n1103:901": "yaḥ punarutpāditabodhicitto'pi parasya lābhasatkārasaṃpattimabhisamīkṣya tadīrṣyākaṣāyitahṛdayaḥ tenaiva śokena dahyate,",
  "SA11n1103:902": "tasya paribhāṣaṇārthamāha-",
  "SA11n1103:903": "trailokyapūjyaṃ buddhatvaṃ sattvānāṃ kila vāñchasi |",
  "SA11n1103:904": "satkāramitvaraṃ dṛṣṭvā teṣāṃ kiṃ paridahyase ||81 ||",
  "SA11n1103:905": "athavā syādetat-na khalu mayā tatsukhameva na mṛṣyate,",
  "SA11n1103:906": "kiṃ tarhi tadudbhāvitānyaguṇaśravaṇābhiprasannamānasaiḥ teṣāmupanāmitaṃ lābhasatkāramityatrāha-trailokyetyādi |",
  "SA11n1103:907": "trayo lokāeva kāmarūpārūpyadhātulakṣaṇāḥ lokaprasiddhayā vā svargādisvabhāvāḥ trailokyam,",
  "SA11n1103:908": "tatsamudāyo vā |",
  "SA11n1103:909": "tasya pūjāmarhatīti pūjyamabhyarcanīyam |",
  "SA11n1103:910": "anena sarvātiśāyitvaṃ pratipāditam |",
  "SA11n1103:911": "tathābhūtaṃ buddhatvaṃ sattvānāṃ kila vāñchasi |",
  "SA11n1103:912": "kiletyanena viparyayaṃ dṛṣṭvā aruciṃ prakāśayati |",
  "SA11n1103:913": "satkāra mityupalakṣaṇam |",
  "SA11n1103:914": "lābhamapi |",
  "SA11n1103:915": "śeṣaṃ subodham ||",
  "SA11n1103:916": "lābhamabhisaṃdhāyāha-",
  "SA11n1103:917": "puṣṇāti yastvayā poṣyaṃ tubhyameva dadāti saḥ |",
  "SA11n1103:918": "kuṭumbajīvinaṃ labdhvā na hṛṣyasi prakupyasi ||82 ||",
  "SA11n1103:919": "tvayā poṣaṇīyaṃ priyaputrakādikaṃ tvadīyaṃ yaḥ puṣṇāti,",
  "SA11n1103:920": "sa tubhyameva dadāti |",
  "SA11n1103:921": "tavaiva tenopacayaḥ kṛto bhavet |",
  "SA11n1103:922": "ataḥ tvatkuṭumbajīvinaṃ tvadīyaṃ kuṭumbaṃ jīvayati yaḥ,",
  "SA11n1103:923": "taṃ tathāvidhaṃ puruṣaṃ labdhvā prāpya prahṛṣyasi na ?",
  "SA11n1103:924": "kākvā pṛcchati-prakupyasi,",
  "SA11n1103:925": "na prahṛṣyase cetyarthaḥ |",
  "SA11n1103:926": "tathā prakṛte'pi yena sarvasattvā ātmīyatvena gṛhītāḥ,",
  "SA11n1103:927": "tasya tatsukhaiḥ sukhamevocitamiti ||",
  "SA11n1103:928": "syādetat-buddhatvameva tvayā teṣāṃ pratijñātam,",
  "SA11n1103:929": "na tu punaranyasukhamityāśaṅkayāha-",
  "SA11n1103:930": "sa kiṃ necchasi sattvānāṃ yasteṣāṃ bodhimicchati |",
  "SA11n1103:931": "nanu etadapi na samyak | yasmāt-",
  "SA11n1103:932": "jagadadya nimantritaṃ mayā",
  "SA11n1103:933": "sugatatvena sukhena cāntarā ||",
  "SA11n1103:934": "iti pratijñātam |",
  "SA11n1103:935": "bhavatu nāma evam,",
  "SA11n1103:936": "tathāpi yaḥ samutpāditabodhicittaḥ teṣāṃ sattvānāṃ bodhiṃ buddhatvamicchati,",
  "SA11n1103:937": "sa kimanyalaukikalokottaramarthajātaṃ necchati ?",
  "SA11n1103:938": "atha naivamiṣyate,",
  "SA11n1103:939": "tadā bodhicittamapi hīyate ityāha-",
  "SA11n1103:940": "bodhicittaṃ kutastasya yo'nyasaṃpadi kupyati ||83 ||",
  "SA11n1103:941": "bodhicittaṃ kutastasya ?",
  "SA11n1103:942": "mithyaiva bodhicittapratijñasya |",
  "SA11n1103:943": "kasya ? yo'nyasaṃpadi kupyati |",
  "SA11n1103:944": "itaravibhūtau lābhasatkāraprasūtāyām,",
  "SA11n1103:945": "iti marmacodanā bodhisattvasya kuśalakarmanivṛttihetuḥ ||",
  "SA11n1103:946": "api ca | aparasya lābhasatkārasaṃpadabhāve'pi na bhavatastadbhāvasaṃbhavaḥ |",
  "SA11n1103:947": "tatkimakāraṇameva tadvidveṣiṇā ātmaghātāya yatnaḥ kriyate iti pratipādayannāha-",
  "SA11n1103:948": "yadi tena na tallabdhaṃ sthitaṃ dānapatergṛhe |",
  "SA11n1103:949": "sarvathāpi na tatte'sti dattādattena tena kim ||84 ||",
  "SA11n1103:950": "yadi nāma tena tava akṣamāviṣayeṇa sattvena taddīyamānaṃ vastu na labdham,",
  "SA11n1103:951": "tathāpi sthitaṃ dānapatergṛhe |",
  "SA11n1103:952": "bhavatastu kiṃ tasmājjātam ?",
  "SA11n1103:953": "sarvathāpi tena labdhena gṛhāvasthitena vā na tadvastu tavāsti |",
  "SA11n1103:954": "iti dattādattena te kim ?",
  "SA11n1103:955": "na kiṃcit prayojanaṃ bhavataḥ |",
  "SA11n1103:956": "atastatra upekṣaiva yuktā viduṣaḥ ||",
  "SA11n1103:957": "kiṃ ca | idamapi tāvat paribhāvyatāmityupadarśayannāha-",
  "SA11n1103:958": "kiṃ vārayatu puṇyāni prasannān svaguṇānatha |",
  "SA11n1103:959": "labhamāno na gṛhṇātu vada kena na kupyasi ||85 ||",
  "SA11n1103:960": "yo'sau atiprasannairdāyakadānapatiobhirlābhasatkāraiḥ pūjyate,",
  "SA11n1103:961": "sa kiṃ vārayatu puṇyāni pūrvajanmakṛtāni vipākonmukhāni,",
  "SA11n1103:962": "yadvaśāttasya lābhasatkārāḥ |",
  "SA11n1103:963": "uta prasannān dāyakadānapatīn vārayatu,",
  "SA11n1103:964": "atha svaguṇān vārayatu,",
  "SA11n1103:965": "yānāśritya eṣāṃ prasādo jātaḥ |",
  "SA11n1103:966": "mā prasādamapyeṣāṃ janayiṣyatheti |",
  "SA11n1103:967": "athavā |",
  "SA11n1103:968": "labhamāno'pi tebhyo na svīkarotu |",
  "SA11n1103:969": "brūhi kena prakāreṇa atra na bhavato'paritoṣaḥ syāt |",
  "SA11n1103:970": "tatra puṇyādīnāṃ vārayitumaśakyatvāt labhyamānāgrahaṇe'pi sarvathāpi na tatte'stītyādinā bādhakasyoktatvāditi na kiṃcit paritoṣakāraṇamasti ||",
  "SA11n1103:971": "athāpi syāt-parasyaiva lābhasatkārasaṃpattirasti, na mama |",
  "SA11n1103:972": "atha mama nāsti,",
  "SA11n1103:973": "tadā parasyāpi mā bhūt,",
  "SA11n1103:974": "ityetanmamāsaṃtuṣṭinibandhanamityāśaṅkayāha-",
  "SA11n1103:975": "na kevalaṃ tvamātmānaṃ kṛtapāpaṃ na śocasi |",
  "SA11n1103:976": "kṛtapuṇyaiḥ saha spardhāmaparaiḥ kartumicchasi ||86 ||",
  "SA11n1103:977": "subodham | “yat kiṃcidduḥkhaṃ tatsarvaṃ pāpasamudbhūtam |",
  "SA11n1103:978": "abhilāṣavighāto'pi duḥkham |",
  "SA11n1103:979": "yadapi paryeṣamāṇo na labhate,",
  "SA11n1103:980": "tadapi duḥkham“ iti vacanāt ||",
  "SA11n1103:981": "yadvakṣyati-",
  "SA11n1103:982": "abhilāṣavighātāśca jāyante pāpakāriṇām | iti |",
  "SA11n1103:983": "[bodhi . 7.41]",
  "SA11n1103:984": "yat kiṃcit sukhaṃ tat sarvaṃ puṇyaprasūtam |",
  "SA11n1103:985": "iti sukhābhilāṣiṇā śubhe karmaṇi udyogaḥ karaṇīyaḥ |",
  "SA11n1103:986": "yadvakṣyati-",
  "SA11n1103:987": "puṇyakārisukhecchā tu............ ityādi |",
  "SA11n1103:988": "[bodhi. 7.42-43]",
  "SA11n1103:989": "iti kathaṃ kṛtapuṇyaiḥ saha spardhā yujyate ?",
  "SA11n1103:990": "sukṛtakriyāyāmeva tatsukhābhilāṣiṇāṃ spardhā yuktetyarthaḥ ||",
  "SA11n1103:991": "api ca | idamapi praṣṭavyo'si-",
  "SA11n1103:992": "jātaṃ cedapriyaṃ śatrostvattuṣṭayā kiṃ punarbhavet |",
  "SA11n1103:993": "tava śatrordveṣaviṣayasya tvadabhilāṣamātreṇa apriyamaniṣṭaṃ jātamutpannaṃ ced yadi,",
  "SA11n1103:994": "etāvatā bhavataḥ kiṃ punarbhavet ?",
  "SA11n1103:995": "bhavatu tāvat tasyāniṣṭam,",
  "SA11n1103:996": "anyasya tu bhavatu, mā vā |",
  "SA11n1103:997": "mama kiṃcideva tāvanmātreṇa prayojanamiti parābhiprāyamāśaṅkayāha-",
  "SA11n1103:998": "tvadāśaṃsanamātreṇa na cāheturbhaviṣyati ||87 ||",
  "SA11n1103:999": "tavāśaṃsanam icchā |",
  "SA11n1103:1000": "abhilāṣa iti yāvat |",
  "SA11n1103:1001": "tāvanmātreṇa na cāhetuḥ,",
  "SA11n1103:1002": "na vidyate heturasya,",
  "SA11n1103:1003": "ityaheturartho bhaviṣyati ||",
  "SA11n1103:1004": "apriyasya bhavatu nāma evamityabhyupagamyocyate-",
  "SA11n1103:1005": "atha tvadicchayā siddhaṃ tadduḥkhe kiṃ sukhaṃ tava |",
  "SA11n1103:1006": "yadi nāma tavecchayā siddhaṃ niṣpannamapriyaṃ śatroḥ,",
  "SA11n1103:1007": "tathāpi tasya duḥkhe samutpanne kiṃ sukhaṃ tava ? na kiṃcit |",
  "SA11n1103:1008": "niṣprayojanamidamabhipretamiti yāvat |",
  "SA11n1103:1009": "nanu idameva prayojanaṃ yat tadduḥkhe mama saṃtuṣṭirityata āha-",
  "SA11n1103:1010": "athāpyartho bhavedevamanarthaḥ ko nvataḥ paraḥ ||88 ||",
  "SA11n1103:1011": "evamapi paraduḥkhaparitoṣe yadi arthaḥ prayojanaṃ bhavet,",
  "SA11n1103:1012": "tadā ataḥ paraḥ anarthaḥ ko nu ?",
  "SA11n1103:1013": "nurityatiśaye |",
  "SA11n1103:1014": "ayamevānartho mahānityarthaḥ ||",
  "SA11n1103:1015": "kathaṃ punarayamanartha ityāha-",
  "SA11n1103:1016": "etaddhi baḍiśaṃ ghoraṃ kleśabāḍiśikārpitam |",
  "SA11n1103:1017": "yato narakapālāstvāṃ krītvā pakṣyanti kumbhiṣu ||89 ||",
  "SA11n1103:1018": "yasmādetadidamevaṃvidhaṃ parānarthacittaṃ baḍiśaṃ ghoraṃ mahābhayaṃkaram |",
  "SA11n1103:1019": "kiṃbhūtam ? kleśabāḍiśikārpitam |",
  "SA11n1103:1020": "kleśā eva baḍiśena carantīti bāḍiśikāḥ tairarpitamādattam |",
  "SA11n1103:1021": "yataḥ kleśabāḍiśikāt |",
  "SA11n1103:1022": "bāḍiśikādiva matsyam |",
  "SA11n1103:1023": "narakapālā yamapuruṣāḥ tvāṃ krītvā pakṣyanti pakṣyante |",
  "SA11n1103:1024": "kvacinnītveti pāṭhaḥ |",
  "SA11n1103:1025": "kumbhiṣu narakaviśeṣeṣu |",
  "SA11n1103:1026": "tasmādatrābhilāṣaṃ mā kārṣīriti bhāvaḥ ||",
  "SA11n1103:1027": "yadapi stutyādivighāte duḥkhamutpadyate,",
  "SA11n1103:1028": "tadapi avivecayata evetyupadeśayannāha-",
  "SA11n1103:1029": "stutiryaśo'tha satkāro na puṇyāya na cāyuṣe |",
  "SA11n1103:1030": "na balārthaṃ na cārogye na ca kāyasukhāya me ||90 ||",
  "SA11n1103:1031": "etāvāṃśca bhavetsvārtho dhīmataḥ svārthavedinaḥ |",
  "SA11n1103:1032": "pañcaprakāra evārthaḥ puruṣārthatvenābhimato viduṣām |",
  "SA11n1103:1033": "tadyathā-puṇyam,",
  "SA11n1103:1034": "āyurvṛddhiḥ,",
  "SA11n1103:1035": "balavṛddhiḥ,",
  "SA11n1103:1036": "ārogyalābhaḥ,",
  "SA11n1103:1037": "kāyasukhaṃ ceti |",
  "SA11n1103:1038": "na caiteṣu kvacidupayujyante stutyādayaḥ |",
  "SA11n1103:1039": "iyāneva hi svārtho bhavato bhavet prajñāvataḥ svārthavedinaḥ |",
  "SA11n1103:1040": "anyasya punaranyathāpi bhavet,",
  "SA11n1103:1041": "iti ātmani parāmṛśati |",
  "SA11n1103:1042": "jānantu yadyapi svārtham,",
  "SA11n1103:1043": "tathāpi svārthavedinaḥ anupāyatvāt pṛthagupadarśitaḥ |",
  "SA11n1103:1044": "dhīmata ityanena tadasaṅgatayā tadapi kathitam ||",
  "SA11n1103:1045": "nanu mānasamapi sukhamasti,",
  "SA11n1103:1046": "tena avadhāraṇamayuktamityatrāha-",
  "SA11n1103:1047": "madyadyūtādi sevyaṃ syānmānasaṃ sukhamicchatā ||91 ||",
  "SA11n1103:1048": "mānasaṃ sukhaṃ saumanasyam |",
  "SA11n1103:1049": "tadicchatā madyaṃ dyūtaṃ gaṇikā pāradārikaṃ sevanīyaṃ syāt |",
  "SA11n1103:1050": "yatpunaḥ saddharmaśravaṇāt saumanasyam,",
  "SA11n1103:1051": "tat puṇyagrahaṇena saṃgṛhītamityadoṣaḥ |",
  "SA11n1103:1052": "tasmāt saumanasya heturbhavato'pi stutyādayo bālajanānandakāriṇo'nupādeyā eva ||",
  "SA11n1103:1053": "itthamapi bālajanollāpakāriṇaḥ stutyādaya ityāha-",
  "SA11n1103:1054": "yaśorthaṃ hārayantyarthamātmānaṃ mārayantyapi |",
  "SA11n1103:1055": "kecinmohapuruṣāḥ tādṛśaguṇāt svayamatisudūre vartamānā api śakrādiguṇaiḥ stūyamānā bandijanairanyaiśca protphullanayanavadanā yaśorthino hastyaśvādidhanaṃ tṛṇavat tebhyaḥ prayacchanti |",
  "SA11n1103:1056": "tathā taireva guṇaiḥ saṃbhāvitātmanāmapi śakravat śatruvijayasamudbhūtaṃ yaśo mama jagati vipulatāṃ gamiṣyati,",
  "SA11n1103:1057": "ityabhiniveśādduḥsahasaṃgrāmārohaṇānmārayanti |",
  "SA11n1103:1058": "na cātra paramārthataḥ kiṃcit prayojanam,",
  "SA11n1103:1059": "anyatra mithyāvikalpāditi pratipādayannāha-",
  "SA11n1103:1060": "kimakṣarāṇi bhakṣyāṇi mṛte kasya ca tatsukham ||92 ||",
  "SA11n1103:1061": "stutyādyabhidhāyakāni akṣarāṇi varṇāḥ kiṃ bhakṣyāṇi carvitavyāni ?",
  "SA11n1103:1062": "yaśorthaṃ mṛte sati kasya ca tat sukhaṃ yaśaḥśravaṇasamuttham ?",
  "SA11n1103:1063": "tasmādbālakrīḍāsamānametadityupadarśayannāha-",
  "SA11n1103:1064": "yathā pāṃśugṛhe bhinne rodityārtaravaṃ śiśuḥ |",
  "SA11n1103:1065": "yathā kaścid bālo dhūlimayagṛheṇa paramaparitoṣeṇa parikrīḍamānaḥ kenacit tasmin bhagne mahadduḥkhena parigṛhītaḥ paramārtipīḍita iva madgṛhaṃ bhagnamiti karuṇasvaraṃ krandati,",
  "SA11n1103:1066": "saivopamā atrāpi ityāha-",
  "SA11n1103:1067": "tathā stutiyaśohānau svacittaṃ pratibhāti me ||93 ||",
  "SA11n1103:1068": "tathaiva stutiyaśohānau vighāte svacittaṃ duḥkhamāviśat pratibhāsate vicārayato mama |",
  "SA11n1103:1069": "atrāpi na vastusatā kenacid vipralambha iti parāmarṣṭavyam ||",
  "SA11n1103:1070": "punaranyathā vicāreṇa bāladharma evāyamiti caturbhiḥ ślokaiḥ parāmṛśayannāha-",
  "SA11n1103:1071": "śabdastāvadacittatvāt sa māṃ stautītyasaṃbhavaḥ |",
  "SA11n1103:1072": "śabdo varṇātmako bāhyārthatayā acittaḥ acetanaḥ |",
  "SA11n1103:1073": "tasya bhāvaḥ tasmāt |",
  "SA11n1103:1074": "sa śabdo māṃ stauti madīyaṃ varṇamudīrayati |",
  "SA11n1103:1075": "asaṃbhavaḥ na saṃbhavatyetat |",
  "SA11n1103:1076": "tat kathaṃ saumanasyaṃ jāyate ityāha-",
  "SA11n1103:1077": "paraḥ kila mayi prīta ityetatprītikāraṇam ||94 ||",
  "SA11n1103:1078": "anyaḥ puruṣaścetanātmakaḥ |",
  "SA11n1103:1079": "kileti nirarthakametadapītyarucipratipādakam |",
  "SA11n1103:1080": "mayi prītaḥ abhiprasannaḥ ityetadabhisaṃdhānaṃ prītikāraṇam |",
  "SA11n1103:1081": "tatrāpyevamasaṃbandhātkevalaṃ śiśuceṣṭitam |",
  "SA11n1103:1082": "[bodhi. 6. 97]",
  "SA11n1103:1083": "iti saṃbandhaḥ ||",
  "SA11n1103:1084": "asaṃbandhameva kalpayannāha-",
  "SA11n1103:1085": "anyatra mayi vā prītyā kiṃ hi me parakīyayā |",
  "SA11n1103:1086": "tasyaiva tatprītisukhaṃ bhāgo nālpo'pi me tataḥ ||95 ||",
  "SA11n1103:1087": "yasmādanyasmin mayi vā prītyā parasaṃtānavartinyā kimāyātaṃ mama ? na kiṃcit |",
  "SA11n1103:1088": "kutaḥ ? tasyaiva tato ya eva prītaḥ stutikartā,",
  "SA11n1103:1089": "tat prītisukhaṃ nānyasya |",
  "SA11n1103:1090": "ato bhāgo nālpo'pi īṣadapi mama tataḥ parasaṃtānavartinaḥ prītisukhāt ||",
  "SA11n1103:1091": "syādetat-parasukhenaiva sukhitvaṃ bodhisattvānām |",
  "SA11n1103:1092": "tat kimiti tato bhāgo nāstīti ? atrāha-",
  "SA11n1103:1093": "tatsukhena sukhitvaṃ cetsarvatraiva mamāstu tat |",
  "SA11n1103:1094": "kasmādanyaprasādena sukhiteṣu na me sukham ||96 ||",
  "SA11n1103:1095": "yadi parasukhena sukhitvam |",
  "SA11n1103:1096": "tadā tasminnanyatra prasādena sukhite'pi mamāstu tatsukhitvam |",
  "SA11n1103:1097": "kimātmanyabhiprasādena prīte parasmin prītiḥ ?",
  "SA11n1103:1098": "na tvanyasmin prasādena sukhiteṣu mama sukham ||",
  "SA11n1103:1099": "tasmādvacanamātramevaitat,",
  "SA11n1103:1100": "na paramārtha iti darśayitumāha-",
  "SA11n1103:1101": "tasmādahaṃ stuto'smīti prītirātmani jāyate |",
  "SA11n1103:1102": "tatrāpyevamasaṃbandhāt kevalaṃ śiśuceṣṭitam ||97 ||",
  "SA11n1103:1103": "tadanyanimittābhāvāt ahaṃ stuta ityevaṃ vikalpanāt prītirātmabni jāyate,",
  "SA11n1103:1104": "na punaḥ parasukhena sukhitvāt |",
  "SA11n1103:1105": "tatrāpi na kevalamanyaprasādena sukhite sati |",
  "SA11n1103:1106": "ātmanyapi evamuktakrameṇa asaṃbandhādapratyāsatteḥ kāraṇāt kevalaṃ bālavilasitametat ||",
  "SA11n1103:1107": "api ca | stutyādayo mama apacayameva dadhatītyupadarśayannāha-",
  "SA11n1103:1108": "stutyādayaśca me kṣemaṃ saṃvegaṃ nāśayantyamī |",
  "SA11n1103:1109": "guṇavatsu ca mātsaryaṃ saṃpatkopaṃ ca kurvate ||98 ||",
  "SA11n1103:1110": "amī stutyādayaḥ mama kṣemaṃ kalyāṇam |",
  "SA11n1103:1111": "atha kṣemaṃ kuśalapakṣaparipālanam |",
  "SA11n1103:1112": "tathā saṃvegaṃ saṃsāraduḥkhanirvedanam |",
  "SA11n1103:1113": "nāśayanti ghnanti |",
  "SA11n1103:1114": "na tāvanmātrameva,",
  "SA11n1103:1115": "kiṃ tu guṇavatsu ca mātsaryam |",
  "SA11n1103:1116": "ātmani guṇādhikamānena paraguṇapracchādanāt |",
  "SA11n1103:1117": "tadguṇāsahanatayā vā saṃpadi lābhasatkārādisvabhāvāyāṃ kopaṃ ca amarṣaṃ kurvate teṣveva |",
  "SA11n1103:1118": "ahameva guṇādhikaḥ,",
  "SA11n1103:1119": "mamaiva sarvā saṃpattirucitā nānyeṣāmiti matvā ||",
  "SA11n1103:1120": "yata ete doṣāḥ stutyādiṣu saṃbhavinaḥ,",
  "SA11n1103:1121": "tasmātstutyādighātāya mama ye pratyupasthitāḥ |",
  "SA11n1103:1122": "apāyapātarakṣārthaṃ pravṛttā nanu te mama ||99 ||",
  "SA11n1103:1123": "tasmāt kāraṇāt |",
  "SA11n1103:1124": "stutyādighātāya virodhāya ye sattvā mama pratyupasthitā udyatāḥ |",
  "SA11n1103:1125": "apāyapāto narakādipatanam |",
  "SA11n1103:1126": "tato rakṣārthaṃ trāṇārthaṃ rakṣaṇanimittaṃ pravṛttā udyuktā nanu te mama |",
  "SA11n1103:1127": "ataḥ kalyāṇamitrāṇi te,",
  "SA11n1103:1128": "nāpakāriṇa iti ||",
  "SA11n1103:1129": "lābhādivirodhini sarvathā pratighacittamayuktaṃ mama ityupadarśayitumāha-",
  "SA11n1103:1130": "muktyarthinaścāyuktaṃ me lābhasatkārabandhanam |",
  "SA11n1103:1131": "ye mocayanti māṃ bandhādveṣasteṣu kathaṃ mama ||100 ||",
  "SA11n1103:1132": "vimuktikāmasya lābhasatkārau bandhanamiva,",
  "SA11n1103:1133": "saṅgasthānatvāt,",
  "SA11n1103:1134": "ayuktaṃ nocitaṃ mumukṣorbandhanam |",
  "SA11n1103:1135": "kalyāṇamitrakṛtyakāriṇaḥ śatrutvenābhimatā vimocayanti viyojayanti māṃ bandhāt saṃsāraduḥkhalakṣaṇāt lābhādisvabhāvādvā |",
  "SA11n1103:1136": "dveṣasteṣu paramopakāriṣu prītisthāneṣu kathaṃ mama ?",
  "SA11n1103:1137": "na yukta ityabhiprāyaḥ ||",
  "SA11n1103:1138": "kathaṃ na yuktamityāha-",
  "SA11n1103:1139": "duḥkhaṃ praveṣṭukāmasya ye kapāṭatvamāgatāḥ |",
  "SA11n1103:1140": "buddhādhiṣṭhānata iva dveṣasteṣu kathaṃ mama ||101 ||",
  "SA11n1103:1141": "lābhasatkārābhiṣvaṅgaprasaṅgāt saṃsāraduḥkhairvimoktukāmasya ye satpuruṣaviśeṣāḥ kapāṭatvamapadvāratvamāgatāḥ |",
  "SA11n1103:1142": "kutaḥ ? buddhānāmadhiṣṭhānato'nubhāvādiva |",
  "SA11n1103:1143": "dveṣasteṣu kathaṃ mama?",
  "SA11n1103:1144": "kuśalāpaghātakāriṇyapi dveṣaṃ nivārayannāha-",
  "SA11n1103:1145": "puṇyavighnaḥ kṛto'nenetyatra kopo na yujyate |",
  "SA11n1103:1146": "kṣāntyā samaṃ tapo nāsti nanvetattadupasthitam ||102 ||",
  "SA11n1103:1147": "kuśalavighātaḥ kṛto'nena ityevaṃ manasi nidhāya atra puṇyavighātakāriṇi dveṣo na yujyate |",
  "SA11n1103:1148": "kasmāt ? yataḥ kṣāntyā titikṣayā samaṃ tulyaṃ tapaḥ sukṛtaṃ nāsti sarvaśubhakarmahetutvāt |",
  "SA11n1103:1149": "“na ca kṣāntisamaṃ tapaḥ“ (bodhi. 6.2)",
  "SA11n1103:1150": "iti vacanāt |",
  "SA11n1103:1151": "nanu tadevedamayatnata eva upasthitamupanatam |",
  "SA11n1103:1152": "puṇyavighnakāricchalena puṇyahetusaṃnidheḥ ||",
  "SA11n1103:1153": "tatra pradveṣe tu ātmanaiva puṇyavighātaḥ kṛto bhavedityāha-",
  "SA11n1103:1154": "athāhamātmadoṣeṇa na karomi kṣamāmiha |",
  "SA11n1103:1155": "mayaivātra kṛto vighnaḥ puṇyahetāvupasthite ||103 ||",
  "SA11n1103:1156": "atha yadi ātmana eva doṣeṇa asahiṣṇutātmakena na karomi kṣamāṃ kṣāntimiha vighnakāriṇi,",
  "SA11n1103:1157": "tadā mayaiva na punaranyena atra puṇye kṛto vighnaḥ |",
  "SA11n1103:1158": "kutaḥ ? puṇyahetau puṇyavighātakāritvenābhimate upasthite saṃnihitībhūte |",
  "SA11n1103:1159": "atretyasmin puṇyahetāviti vā saṃbhāvyate ||",
  "SA11n1103:1160": "yadi puṇyavighātakārī,",
  "SA11n1103:1161": "kathamasau puṇyahetuḥ ?",
  "SA11n1103:1162": "yāvat sa eva vighna ityāha-",
  "SA11n1103:1163": "yo hi yena vinā nāsti yasmiṃśca sati vidyate |",
  "SA11n1103:1164": "sa eva kāraṇaṃ tasya sa kathaṃ vighna ucyate ||104 ||",
  "SA11n1103:1165": "yo bhāvaḥ kāryābhimataḥ yena kāraṇābhimatena vinā nāsti,",
  "SA11n1103:1166": "tadvayatireke na bhavati,",
  "SA11n1103:1167": "sa eva yadbhāvena bhavati,",
  "SA11n1103:1168": "nānyaḥ kāraṇaṃ janakaḥ tasya kāryābhimatasya,",
  "SA11n1103:1169": "tadanvayavyatirekānuvidhānāt |",
  "SA11n1103:1170": "evaṃ prakṛte'pi sa janaka eva kathaṃ tasya janyasya vighna ucyate vighātaheturabhidhīyate ?",
  "SA11n1103:1171": "tathāvidhe'pi tathā vyavahāraṃ kurvato nāsti vipratipattiḥ ||",
  "SA11n1103:1172": "uktamevārthaṃ dṛṣṭāntopadarśanena vyaktaṃ kurvannāha-",
  "SA11n1103:1173": "na hi kālopapannena dānavighnaḥ kṛto'rthinā |",
  "SA11n1103:1174": "na ca pravrājake prāpte pravrajyāvighna ucyate ||105 ||",
  "SA11n1103:1175": "na yasmāt kasyaciddānapaterditsākāle eva saṃprāptenārthinā yācanakena dānavighnaḥ kṛtaḥ ityucyate,",
  "SA11n1103:1176": "yataḥ sa kāraṇameva dānasya |",
  "SA11n1103:1177": "tathā kasyacit pravrajitukāmasya pravrājakasamavadhānaṃ pravrajyā saṃvarādigrahaṇasvabhāvā,",
  "SA11n1103:1178": "na ca tasyā vighna ucyate,",
  "SA11n1103:1179": "api tu kāraṇameva sa tasyāḥ |",
  "SA11n1103:1180": "tamantareṇa tasyā asaṃbhavāt |",
  "SA11n1103:1181": "evaṃ prakṛte'pi draṣṭavyam |",
  "SA11n1103:1182": "api ca | kṣāntiheturatidurlabha iti tatsamāgame prītireva yujyate ityupadarśayannāha-",
  "SA11n1103:1183": "sulabhā yācakā loke durlabhāstvapakāriṇaḥ |",
  "SA11n1103:1184": "atipracuraprāptikā yācanakā loke sarvatra sarveṣāṃ dīyamānagrahaṇāvaimukhyāt,",
  "SA11n1103:1185": "na tu punarapakāriṇaḥ |",
  "SA11n1103:1186": "ataste durlabhāḥ śatasahasreṣu,",
  "SA11n1103:1187": "yadi kathaṃcit kaścit syādvā na veti |",
  "SA11n1103:1188": "kutaḥ punaretadevamityāha-",
  "SA11n1103:1189": "yato me'naparādhasya na kaścidaparādhyati ||106 ||",
  "SA11n1103:1190": "yasmādanaparādhasya nivṛttaparāpakārasya mama nirnimittaṃ na kaścideko'pi aparādhyati,",
  "SA11n1103:1191": "nāpakaroti |",
  "SA11n1103:1192": "karmaṇi ṣaṣṭhī ||",
  "SA11n1103:1193": "evamatidurlabhatayā paramopakāritvācca abhinandanīya eva apakārītyāha-",
  "SA11n1103:1194": "aśramopārjitastasmādgṛhe nidhirivotthitaḥ |",
  "SA11n1103:1195": "bodhicaryāsahāyatvāt spṛhaṇīyo ripurmama ||107 ||",
  "SA11n1103:1196": "yasmāt kathaṃcit prāpyante apakāriṇaḥ,",
  "SA11n1103:1197": "tasmād gṛhe prādurbhūto nidhiriva śramamantareṇaivādhigato ripurabhilaṣaṇīya eva mayā syāt,",
  "SA11n1103:1198": "bodhicaryāyāṃ buddhatvasaṃbhāropārjane sahakāritvācca ||",
  "SA11n1103:1199": "evaṃvidhe paramapuruṣārthe sāhāyyaṃ bhajamānasya pratyupakārakaraṇameva kṛtajñatayā mama yuktamityupadarśayannāha-",
  "SA11n1103:1200": "mayā cānena copāttaṃ tasmādetat kṣamāphalam |",
  "SA11n1103:1201": "etasmai prathamaṃ deyametatpūrvā kṣamā yataḥ ||108 ||",
  "SA11n1103:1202": "yasmādasau tatra sāhāyyaṃ kurvan kāraṇameva na vighnaḥ tasmānmayā kṣamāmabhyastatā,",
  "SA11n1103:1203": "anena cāpakāraṃ kurvatā,",
  "SA11n1103:1204": "iti dvābhyāmevopārjitam |",
  "SA11n1103:1205": "etaditi yasya sādhanāya sāhāyyaṃ bhajate |",
  "SA11n1103:1206": "kṣamāphalaṃ dharmādhigamalakṣaṇam etasmai dharmasahāyāya prathamamagrato dātavyaṃ mayā iti praṇidhātavyam |",
  "SA11n1103:1207": "yathā maitrībalena bodhisattvena praṇihitaṃ pañcakānuddiśya |",
  "SA11n1103:1208": "tatra kāraṇamāha-yasmādetatpūrvā,",
  "SA11n1103:1209": "eṣa eva pūrvaṃ kāraṇaṃ yasyāḥ sā tathoktā |",
  "SA11n1103:1210": "na hi apakāriṇamantareṇa anyat kṣāntikāraṇamasti ||",
  "SA11n1103:1211": "yuktamevaitad yadi tenaivābhiprāyeṇa asau pravartate,",
  "SA11n1103:1212": "kevalamapakārāśaya evāyamityāśaṅkayannāha-",
  "SA11n1103:1213": "kṣamāsiddhayāśayo nāsya tena pūjyo na cedariḥ |",
  "SA11n1103:1214": "siddhiheturacitto'pi saddharmaḥ pūjyate katham ||109 ||",
  "SA11n1103:1215": "kṣamā asya bodhisattvasya niṣpadyatām,",
  "SA11n1103:1216": "ityāśayo nāsya apakārodyatasya |",
  "SA11n1103:1217": "tena kāraṇena kuśalaheturapi yadi śatruḥ pūjanīyo na bhavati,",
  "SA11n1103:1218": "evaṃ tarhi kuśalaniṣpattihetuḥ nirabhiprāyo'pi saddharmaḥ pravacanalakṣaṇaḥ kathaṃ pūjyate ?",
  "SA11n1103:1219": "so'pi tadāśayaśūnyatvāt pūjanīyo na syāt, iti bhāvaḥ ||",
  "SA11n1103:1220": "atha saddharmasya nirabhiprāyatayā apakārāśayo'pi nāsti,",
  "SA11n1103:1221": "asya punastadviparyayo dṛśyate, ityāha-",
  "SA11n1103:1222": "apakārāśayo'syeti śatruryadi na pūjyate |",
  "SA11n1103:1223": "anyathā me kathaṃ kṣāntirbhiṣajīva hitodyate ||110 ||",
  "SA11n1103:1224": "apakāraḥ āśayaḥ asya śatroḥ,",
  "SA11n1103:1225": "ityevamabhisaṃdhāya śatruryadi na pūjyate dānamānairna satkriyate |",
  "SA11n1103:1226": "anyatheti apakāriṇi dveṣacittamanivārayataḥ kathaṃ mama kṣāntiḥ ?",
  "SA11n1103:1227": "tadapakāramasahamānasya pratyapakāraṃ vā kurvato naiva yuktetyarthaḥ |",
  "SA11n1103:1228": "anyatrapi kathaṃ kṣāntiḥ ?",
  "SA11n1103:1229": "bhiṣajīva hitodyate,",
  "SA11n1103:1230": "suvaidyavad hitasukhavidhāyake yatra premagauravameva sadā,",
  "SA11n1103:1231": "dveṣanibandhanasya gandho'pi na vidyate ||",
  "SA11n1103:1232": "dveṣacittanivaertanācca kṣāntirucyate |",
  "SA11n1103:1233": "tasmādapakāriṇyeva pratighacittaṃ nivartayataḥ kṣāntiriti |",
  "SA11n1103:1234": "etadeva darśayannāha-",
  "SA11n1103:1235": "tadduṣṭāśayamevātaḥ pratītyotpadyate kṣamā |",
  "SA11n1103:1236": "sa evātaḥ kṣamāhetuḥ pūjyaḥ saddharmavanmayā ||111 ||",
  "SA11n1103:1237": "yato bhiṣajīva hitodyate kṣāntirna yuktā,",
  "SA11n1103:1238": "ataḥ asmāddhetoḥ tasya duṣṭāśayameva pratītya nimittīkṛtya samupajāyate kṣamā |",
  "SA11n1103:1239": "na punaḥ kasyacicchubhāśayam |",
  "SA11n1103:1240": "ataḥ asmāt sa eva yasyāśayaṃ pratītyotpadyate kṣamā kṣamāhetuḥ,",
  "SA11n1103:1241": "na tu punaryo vaidyavadaduṣṭāśayaḥ |",
  "SA11n1103:1242": "iti pūjyaḥ kṣamāsiddhyāśayarahito'pi saddharmavadasau mayā |",
  "SA11n1103:1243": "etaduktaṃ bhavati-kiṃ mamānena āśayavicāreṇa prayojanam ?",
  "SA11n1103:1244": "abhimatasādhyasiddhau cedupayujyate,",
  "SA11n1103:1245": "tāvataiva mamopādeyaḥ syāt |",
  "SA11n1103:1246": "viguṇāśayaphalaṃ tu tasyaiva,",
  "SA11n1103:1247": "yasyāsau viguṇāśayaḥ |",
  "SA11n1103:1248": "mama tu śubhodayaheturevāyam,",
  "SA11n1103:1249": "iti kathamiva pūjanīyo na bhavediti |",
  "SA11n1103:1250": "tasmāt saṃbhāropayogini hetau kiṃ svarūpanirūpaṇena?",
  "SA11n1103:1251": "etadeva saṃbhārahetutvamasya āgamataḥ prasādhayannāha-",
  "SA11n1103:1252": "sattvakṣetraṃ jinakṣetramityato muninoditam |",
  "SA11n1103:1253": "etānārādhya bahavaḥ saṃpatpāraṃ yato gatāḥ ||112 ||",
  "SA11n1103:1254": "saṃbhāraprasūtipravṛttihetutvāt sattvāḥ kṣetram |",
  "SA11n1103:1255": "buddhā bhagavantastathaiva kṣetram |",
  "SA11n1103:1256": "iti evam |",
  "SA11n1103:1257": "ato buddhatvakāraṇahetutvāt anekaprakāraṃ bhagavatā varṇitam |",
  "SA11n1103:1258": "kutaḥ ? yato yasmādetān sattvān jināṃśca ārādhya ānukūlyānuṣṭhānena bahavo buddhatvamadhigamya sarvalaukikalokottarasarvasaṃpattiparyantaṃ prāptāḥ ||",
  "SA11n1103:1259": "syādetat-yadi nāma sattvā api sarvasaṃpattihetavaḥ,",
  "SA11n1103:1260": "tathāpi tathāgataiḥ saha sādhāraṇatā na yukteti | atrāha-",
  "SA11n1103:1261": "sattvebhyaśca jinebhyaśca buddhadharmāgame same |",
  "SA11n1103:1262": "jineṣu gauravaṃ yadvanna sattveṣviti kaḥ kramaḥ ||113 ||",
  "SA11n1103:1263": "ubhayebhyo'pi buddhadharmāṇāṃ balavaiśāradyādīnāmāgame pratilambhe tulye aviśiṣṭe |",
  "SA11n1103:1264": "ubhayamapi tat prati hetutvamaviśiṣṭamiti bhāvaḥ |",
  "SA11n1103:1265": "ataḥ sādhāraṇe'pi hetubhāve jineṣu gauravaṃ yadvat,",
  "SA11n1103:1266": "tadvanna sattveṣu |",
  "SA11n1103:1267": "ityevaṃ kaḥkramaḥ paripāṭiḥ prekṣāvatām ?",
  "SA11n1103:1268": "naiva yuktetyarthaḥ ||",
  "SA11n1103:1269": "nanu ca sattvānāṃ rāgādimalairhīnāśayatvāt kāraṇatve'pi kathaṃ bhagavatsamānatā yujyate ityāśaṅkayāha-",
  "SA11n1103:1270": "āśayasya ca māhātmyaṃ na svataḥ kiṃ tu kāryataḥ |",
  "SA11n1103:1271": "samaṃ ca tena māhātmyaṃ sattvānāṃ tena te samāḥ ||114 ||",
  "SA11n1103:1272": "yadyapi bhagavatāmaparimitapuṇyajñānopajanitamanuttaramiha māhātmyam,",
  "SA11n1103:1273": "tathāpi upayuktopayogitvena hetubhāvasya tulyatvāt samaṃ māhātmyamucyate |",
  "SA11n1103:1274": "tena hetunā te sattvāḥ samāḥ jinaistulyā ucyante iti nātra viśeṣaḥ kriyate ||",
  "SA11n1103:1275": "yatra punaḥ pratiniyatātmagato viśeṣaḥ,",
  "SA11n1103:1276": "tamupadarśayitumāha-",
  "SA11n1103:1277": "maitryāśayaśca yatpūjyaḥ sattvamāhātmyameva tat |",
  "SA11n1103:1278": "buddhaprasādādyatpuṇyaṃ buddhamāhātmyameva tat ||115 ||",
  "SA11n1103:1279": "sattveṣu maitracittavihārī punaryatpūjyate janaiḥ,",
  "SA11n1103:1280": "tattasyaiva maitryāśayasya pratyātmagataṃ māhātmyaṃ nānyasya |",
  "SA11n1103:1281": "tathā tathāgatamāhātmyamālambya svacittaṃ prasādayato yatpuṇyamutpadyate,",
  "SA11n1103:1282": "tadbhagavata eva māhātmyamasādhāraṇam,",
  "SA11n1103:1283": "anyasya tathāvidhaguṇābhāvāt ||",
  "SA11n1103:1284": "ityasādhāraṇaṃ guṇamabhidhāya prakṛtamupadarśayannāha-",
  "SA11n1103:1285": "buddhadharmāgamāṃśena tasmātsattvā jinaiḥ samāḥ |",
  "SA11n1103:1286": "na tu buddhaiḥ samāḥ kecidanantāṃśairguṇārṇavaiḥ ||116 ||",
  "SA11n1103:1287": "idamatra bījaṃ samatopādāne ityarthaḥ |",
  "SA11n1103:1288": "paramārthatastu na buddhairbhagavadbhiḥ samāḥ kecit sattvāḥ santi |",
  "SA11n1103:1289": "yadi bhaveyustathāvidhāḥ,",
  "SA11n1103:1290": "tadā te'pi buddhā eva syuḥ |",
  "SA11n1103:1291": "kiṃbhūtaiḥ ?",
  "SA11n1103:1292": "guṇārṇavaiḥ |",
  "SA11n1103:1293": "guṇānāmarṇavā guṇaratnākarāḥ,",
  "SA11n1103:1294": "agādhāpāratvāt, taiḥ |",
  "SA11n1103:1295": "punarapi teṣāmaparameva viśeṣaṇamāha-anantāṃśaiḥ |",
  "SA11n1103:1296": "anantaḥ aparyantaḥ aṃśaḥ,",
  "SA11n1103:1297": "ekadeśo'pi yeṣāṃ guṇārṇavānām,",
  "SA11n1103:1298": "te tathā, taiḥ ||",
  "SA11n1103:1299": "uktamevārthaṃ vyaktīkurvannāha-",
  "SA11n1103:1300": "guṇasāraikarāśīnāṃ guṇo'ṇurapi cetkvacit |",
  "SA11n1103:1301": "dṛśyate tasya pūjārthaṃ trailokyamapi na kṣamam ||117 ||",
  "SA11n1103:1302": "guṇeṣu pradhānānāmekarāśayo ye bhagavantaḥ,",
  "SA11n1103:1303": "teṣāṃ guṇaḥ aṇurapi paramāṇumātro'pi |",
  "SA11n1103:1304": "guṇakaṇikāpīti yāvat |",
  "SA11n1103:1305": "yadi kvacit sattvaviśeṣe dṛśyate pratīyate,",
  "SA11n1103:1306": "tasya tadguṇādhārasya pūjānimittaṃ trailokyamapi na kṣamam |",
  "SA11n1103:1307": "trailokyajātāni ratnādīni na pratirūpāṇīti yāvat ||",
  "SA11n1103:1308": "yadyevam, kathaṃ tarhi sattvārādhanamuktamityāha-",
  "SA11n1103:1309": "buddhadharmodayāṃśastu śreṣṭhaḥ satveṣu vidyate |",
  "SA11n1103:1310": "etadaṃśānurūpyeṇa sattvapūjā kṛtā bhavet ||118 ||",
  "SA11n1103:1311": "vyākhyātametat pūrvam ||",
  "SA11n1103:1312": "ito'pi sattvārādhanamucitamityāha-",
  "SA11n1103:1313": "kiṃ ca niśchadmabandhūnāmaprameyopakāriṇām |",
  "SA11n1103:1314": "sattvārādhanamutsṛjya niṣkṛtiḥ kā parā bhavet ||119 ||",
  "SA11n1103:1315": "niśchadmabandhūnāmakṛtrimasuhṛdāṃ buddhānāṃ bodhisattvānāṃ ca |",
  "SA11n1103:1316": "aparyantopakāriṇāṃ niṣkṛtiḥ tatkṛtāpakārasya niṣkrayaṇaṃ pariśodhanamiti yāvat |",
  "SA11n1103:1317": "kimaparaṃ bhavet sattvārādhanamantareṇa |",
  "SA11n1103:1318": "etadeva paraṃ niṣkrayaṇamityarthaḥ ||",
  "SA11n1103:1319": "prabhucittānukūlavartina eva bhṛtyasya vāñchitaṃ sidhyatītyavagamya sattvārādhanamevopādeyamiti pratipādayannāha-",
  "SA11n1103:1320": "bhindanti dehaṃ praviśantyavīciṃ",
  "SA11n1103:1321": "yeṣāṃ kṛte tatra kṛte kṛtaṃ syāt |",
  "SA11n1103:1322": "mahāpakāriṣvapi tena sarvaṃ",
  "SA11n1103:1323": "kalyāṇamevācaraṇīyameṣu ||120 ||",
  "SA11n1103:1324": "karacaraṇaśironayanasvamāṃsāni chittvā chittvā pradattāni yeṣāṃ hitasukhavidhānāya,",
  "SA11n1103:1325": "tathā avīcīmapi paraduḥkhaduḥkhino yeṣāṃ kṛte praviśanti tatsamuddharaṇāya |",
  "SA11n1103:1326": "prakṛtatvād buddhā bodhisattvāḥ |",
  "SA11n1103:1327": "tatra teṣu sattveṣu kṛte kṛtaṃ syāt |",
  "SA11n1103:1328": "anyathā tu kṛtamapi na kṛtaṃ bhavet |",
  "SA11n1103:1329": "kṛtaśabdo'yamiha prakṛtādhikārāt sādhukaraṇe vartate |",
  "SA11n1103:1330": "yenaivam, tena paramāpakāriṣvapi na cittaṃ dūṣayitavyam |",
  "SA11n1103:1331": "kiṃ tu sarvamanekaprakāraṃ kāyavāṅmanobhirvā kalyāṇameva hitasukhameva vidhātavyameteṣu ||",
  "SA11n1103:1332": "uktameva prasādhayannāha-",
  "SA11n1103:1333": "svayaṃ mama svāmina eva tāvad",
  "SA11n1103:1334": "yadarthamātmanyapi nirvyapeikṣāḥ |",
  "SA11n1103:1335": "ahaṃ kathaṃ svāmiṣu teṣu teṣu",
  "SA11n1103:1336": "karomi mānaṃ na tu dāsabhāvam ||121 ||",
  "SA11n1103:1337": "mama svāmina eva buddhādayaḥ svayameva ātmanaiva |",
  "SA11n1103:1338": "tāvaditi parāmarśe |",
  "SA11n1103:1339": "yadarthaṃ yeṣāṃ nimittam |",
  "SA11n1103:1340": "ātmanyapi svakāyajīvite'pi |",
  "SA11n1103:1341": "uktakrameṇa nirapekṣā nirabhiṣvaṅgāḥ tṛṇavat parityajanti,",
  "SA11n1103:1342": "tadahaṃ punaḥ teṣāṃ bhṛtyaḥ teṣu sattveṣu prabhuputreṣvatyantapriyeṣu kathaṃ karomi mānam,",
  "SA11n1103:1343": "kimiti jānanneva tān pratikūlayāmi ?",
  "SA11n1103:1344": "na tu dāsabhāvam,",
  "SA11n1103:1345": "na punardāsībhūyārādhayāmi ?",
  "SA11n1103:1346": "ito'pi ca sattvāpakāraṃ parityajya tadārādhanameva kartavyamityāha-",
  "SA11n1103:1347": "yeṣāṃ sukhe yānti mudaṃ munīndrāḥ",
  "SA11n1103:1348": "yeṣāṃ vyathāyāṃ praviśanti manyum |",
  "SA11n1103:1349": "tattoṣaṇātsarvamunīndratuṣṭi-",
  "SA11n1103:1350": "statrāpakāre'pakṛtaṃ munīnām ||122 ||",
  "SA11n1103:1351": "yeṣāṃ sattvānāṃ priyaputrāṇāmiva pitaro munīndrā buddhā bhagavantaḥ sukhe kāyamanojanmani mudaṃ harṣaṃ yānti,",
  "SA11n1103:1352": "yeṣāṃ ca duḥkhe manyuṃ praviśanti aparitoṣamāsādayanti |",
  "SA11n1103:1353": "etacca anibhimatatvād bhagavatāmitthamabhidhīyate,",
  "SA11n1103:1354": "na tu vāṇī (sī ?)",
  "SA11n1103:1355": "candanakalyāṇā(lpava ?)",
  "SA11n1103:1356": "t(?)",
  "SA11n1103:1357": "tacchrāvakāṇāmapi pratighānunayāsaṃbhavaḥ(?) |",
  "SA11n1103:1358": "anyat subodham ||",
  "SA11n1103:1359": "kathaṃ punastatrāpakāre munīnāmapakṛtaṃ syādityatrāha-",
  "SA11n1103:1360": "ādīptakāyasya yathā samantā-",
  "SA11n1103:1361": "nna sarvakāmairapi saumanasyam |",
  "SA11n1103:1362": "sattvavyathāyāmapi tadvadeva",
  "SA11n1103:1363": "na prītyupāyo'sti dayāmayānām ||123 ||",
  "SA11n1103:1364": "samantāt sarvāvayavānabhivyāpya vahninā prajvalitaśarīrasya yathā pañcakāmaguṇairna saumanasyam,",
  "SA11n1103:1365": "kāyikamapi sukhaṃ nāsti,",
  "SA11n1103:1366": "tasya prajvalitatvādeva duḥkhenākrāntatvāt,",
  "SA11n1103:1367": "tadvat tathaiva sattvānāṃ vyathāyāṃ duḥkhavedanāyāṃ na prīteḥ saumanasyasya upāyo heturasti kṛpātmakānāṃ bhagavatām ||",
  "SA11n1103:1368": "tasmādaparijñānena kleśagrahāveśavaśena vā sattvāpakārakarmaṇā yadakuśalamupacitam,",
  "SA11n1103:1369": "tadapi idānīmupasaṃhāradvāreṇa vāntīkurvannāha-",
  "SA11n1103:1370": "tasmānmayā yajjanaduḥkhadena",
  "SA11n1103:1371": "duḥkhaṃ kṛtaṃ sarvamahākṛpāṇām |",
  "SA11n1103:1372": "tadadya pāpaṃ pratideśayāmi",
  "SA11n1103:1373": "yatkheditāstanmunayaḥ kṣamantām ||124 ||",
  "SA11n1103:1374": "yasmādevaṃ sattvāpakāre munīnāmapakṛtaṃ syāt,",
  "SA11n1103:1375": "tasmāt pāpam adya idānīṃ pratideśayāmi,",
  "SA11n1103:1376": "saṃvegabahulasteṣāmeva mahākṛpāṇāmagrataḥ prakāśayāmi |",
  "SA11n1103:1377": "punarevaṃ saṃprajānanna kariṣyāmi,",
  "SA11n1103:1378": "iti āyatyāṃ saṃvaramāpadye |",
  "SA11n1103:1379": "yadi pratirūpamācaritaṃ tatra me kṣāntiṃ kurvantu anukampāmupādāya ||",
  "SA11n1103:1380": "kṣamayitvā sāṃpratamārādhanāyetyādinā tadekaparāyaṇatāmātmano darśayati-",
  "SA11n1103:1381": "ārādhanāyādya tathāgatānāṃ",
  "SA11n1103:1382": "sarvātmanā dāsyamupaimi loke |",
  "SA11n1103:1383": "kurvantu me mūrdhni padaṃ janaughā",
  "SA11n1103:1384": "vighnantu vā tuṣyatu lokanāthaḥ ||125 ||",
  "SA11n1103:1385": "tathāgatānāmabhipretasaṃpādanāya loke lokaviṣaye sarvātmanā kāyena vācā manasā vā dāsībhāvaṃ svīkaromi |",
  "SA11n1103:1386": "te'pi me prasādaṃ kurvanto mastake pādaṃ nidadhatu |",
  "SA11n1103:1387": "teṣāṃ pādaṃ pramuditacittaḥ śirasā dhārayāmi |",
  "SA11n1103:1388": "anena mayi purvāparādhamapāsya jagatāṃ patirbhagavān saṃtuṣṭamānaso bhavatu ||",
  "SA11n1103:1389": "bhagavatsu ca gauravakāribhiḥ sattveṣvanādaro na kartavya iti prasādhayannāha-",
  "SA11n1103:1390": "ātmīkṛtaṃ sarvamidaṃ jagattaiḥ",
  "SA11n1103:1391": "kṛpātmabhirnaiva hi saṃśayo'sti |",
  "SA11n1103:1392": "dṛśyanta ete nanu sattvarūpā-",
  "SA11n1103:1393": "sta eva nāthāḥ kimanādaro'tra ||126 ||",
  "SA11n1103:1394": "sarvatragadharmadhātuprativedhāt sarvasattvasamatāpādanaparātmaparivartanādinā vā ātmīkṛtaṃ svīkṛtaṃ sarvamidaṃ jagat,",
  "SA11n1103:1395": "na kiyadeva |",
  "SA11n1103:1396": "tairbuddhairbhagavadbhiḥ karuṇāmayacittasaṃtānaiḥ |",
  "SA11n1103:1397": "suniścitamevaitat |",
  "SA11n1103:1398": "anyathā buddhatvāyogāt |",
  "SA11n1103:1399": "tasmāt sattvarūpeṇa buddhā bhagavanta evaite sattvā dṛśyante |",
  "SA11n1103:1400": "tena kimanādaro'tra mūḍhacetasām ?",
  "SA11n1103:1401": "naiva yukta iti bhāvaḥ ||",
  "SA11n1103:1402": "anekārthatvādapi sattvārādhanasya tatraiva yatitavyamityāha-",
  "SA11n1103:1403": "tathāgatārādhanametadeva",
  "SA11n1103:1404": "svārthasya saṃsādhanametadeva |",
  "SA11n1103:1405": "lokasya duḥkhāpahametadeva",
  "SA11n1103:1406": "tasmānmamāstu vratametadeva ||127 ||",
  "SA11n1103:1407": "svārthasya buddhatvasaṃbhāralakṣaṇasyaiva |",
  "SA11n1103:1408": "lokasya duḥkhāpahaṃ taddhetutvāt |",
  "SA11n1103:1409": "etadeveti |",
  "SA11n1103:1410": "sarvatra sattvārādhanamiti yojyam ||",
  "SA11n1103:1411": "āgāmibhayadarśanādapi ca parāpakāravaimukhyameva abhyasanīyamityudāharaṇenopadarśayannāha-",
  "SA11n1103:1412": "yathaiko rājapuruṣaḥ pramathnāti mahājanam |",
  "SA11n1103:1413": "vikartuṃ naiva śaknoti dīrghadarśī mahājanaḥ ||128 ||",
  "SA11n1103:1414": "yasya rājño deśanivāsinaṃ tasyāsau rājapuruṣaḥ |",
  "SA11n1103:1415": "mahājanaṃ nagaranigamagrāmakarvaṭādivāstavyam |",
  "SA11n1103:1416": "pramathnāti vimardayati |",
  "SA11n1103:1417": "sa ca āgāmirājadaṇḍabhayadarśitayā mahājano vacanamātreṇāpi yāvadvikāramupagantumasamarthaḥ |",
  "SA11n1103:1418": "tena tāḍito'pi saṃkucitavṛttirevāsti ||",
  "SA11n1103:1419": "kasmāt ?",
  "SA11n1103:1420": "yasmānnaiva sa ekākī tasya rājabalaṃ balam |",
  "SA11n1103:1421": "naiva sa rājapuruṣo'sahāya eva draṣṭavyaḥ |",
  "SA11n1103:1422": "kathaṃ punarayamasahāyo na bhavatītyāha-tasyeti |",
  "SA11n1103:1423": "rājño balameva tasya balam,",
  "SA11n1103:1424": "tatpakṣagrahaṇāt |",
  "SA11n1103:1425": "tathā na durbalaṃ kaṃcidaparāddhaṃ vimānayet ||129 ||",
  "SA11n1103:1426": "tasmāt kṛśaśaktimapi kṛtāparādhaṃ nāpakuryāt |",
  "SA11n1103:1427": "so'pi na yasmādekākī ||",
  "SA11n1103:1428": "yasmānnarakapālāśca kṛpāvantaśca tadvalam |",
  "SA11n1103:1429": "tasmādārādhayetsattvān bhṛtyaścaṇḍanṛpaṃ yathā ||130 ||",
  "SA11n1103:1430": "tasmādārādhayet sattvān |",
  "SA11n1103:1431": "kutaḥ ? yasmānnarakapālāśca tadapakāramiva pratyapakāriṇo'nvācarantaḥ (?)",
  "SA11n1103:1432": "kṛpāvantaśca jinādayaḥ tatpakṣapātino balam |",
  "SA11n1103:1433": "kathamivārādhayet ?",
  "SA11n1103:1434": "adhṛṣyaṃ rājānaṃ sarvānuvṛttikaraṇānujīvino yathā, tathā ||",
  "SA11n1103:1435": "kiṃ ca | lokaprasiddhita idamevamihoktam,",
  "SA11n1103:1436": "na tu punaḥ sattvāprasaktiphalasya rājāparādhaphalena samānatā samastītyāha-",
  "SA11n1103:1437": "kupitaḥ kiṃ nṛpaḥ kuryādyena syānnarakavyathā |",
  "SA11n1103:1438": "yatsattvadaurmanasyena kṛtena hyanubhūyate ||131 ||",
  "SA11n1103:1439": "kimiti kākvā pṛcchati |",
  "SA11n1103:1440": "kiṃ tadduḥkhajātamutpādayituṃ nṛpatiḥ samartho bhavet ?",
  "SA11n1103:1441": "naiveti bhāvaḥ |",
  "SA11n1103:1442": "kiṃbhūtam ? yena duḥkhajātena nārakī vedanā anubhūyate ||",
  "SA11n1103:1443": "tuṣṭaḥ kiṃ nṛpatirdadyādyadbuddhatvasamaṃ bhavet |",
  "SA11n1103:1444": "yatsattvasaumanasyena kṛtena hyanubhūyate ||132 ||",
  "SA11n1103:1445": "āstāṃ bhaviṣyadbuddhatvaṃ sattvārādhanasaṃbhavam |",
  "SA11n1103:1446": "ihaiva saubhāgyayaśaḥsausthityaṃ kiṃ na paśyasi ||133 ||",
  "SA11n1103:1447": "prāsādikatvamārogyaṃ prāmodyaṃ cirajīvitam |",
  "SA11n1103:1448": "cakravartisukhaṃ sphītaṃ kṣamī prāpnoti saṃsaran ||134 ||",
  "SA11n1103:1449": "iti prajñākaramativiracitāyāṃ bodhicaryāvatārapañjikāyāṃ",
  "SA11n1103:1450": "kṣāntipāramitā nāma ṣaṣṭhaḥ paricchedaḥ ||"
}