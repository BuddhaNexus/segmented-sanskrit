{
  "SA20n1381:0": "ratnagotravibhāgo Mahāyānottaratantraśāstram",
  "SA20n1381:1": "prathamaḥ paricchedaḥ",
  "SA20n1381:2": "oṃ namaḥ śrīvajrasattvāya |",
  "SA20n1381:3": "buddhaśca dharmaśca gaṇaśca dhātu-",
  "SA20n1381:4": "rbodhirguṇāḥ karma ca bauddhamantyam |",
  "SA20n1381:5": "kṛtsnasya śāstrasya śarīrametat",
  "SA20n1381:6": "samāsato vajrapadāni sapta ||1 ||",
  "SA20n1381:7": "vajropamasyādhigamārthasya padaṃ sthānamiti vajrapadam |",
  "SA20n1381:8": "tatra śruticintāmayajñānaduṣprativedhādanabhilāpyasvabhāvaḥ pratyātmavedanīyo'rtho vajravadveditavyaḥ |",
  "SA20n1381:9": "yānyakṣarāṇi tamarthamabhivadanti tatprāptyanukūlamārgābhidyotanatastāni tatpratiṣṭhābhūtatvāt padamityucyante |",
  "SA20n1381:10": "iti duṣprativedhārthena pratiṣṭhārthena ca vajrapadatvamarthavyañjanayoranugantavyam |",
  "SA20n1381:11": "tatra katamo'rthaḥ katamadvyañjanam |",
  "SA20n1381:12": "artha ucyate saptaprakāro'dhigamārtho yaduta buddhārtho dharmārthaḥ saṃghārtho dhātvartho bodhyartho guṇārthaḥ karmārthaśca |",
  "SA20n1381:13": "ayamucyate'rthaḥ |",
  "SA20n1381:14": "yairakṣaraireṣa saptaprakāro'dhigamārthaḥ sūcyate prakāśyata idamucyate vyañjanam |",
  "SA20n1381:15": "sa caiṣa vajrapadanirdeśo vistareṇa yathāsūtramanugantavyaḥ |",
  "SA20n1381:16": "anidarśano hyānanda tathāgataḥ |",
  "SA20n1381:17": "sa na śakyaścakṣuṣā draṣṭum |",
  "SA20n1381:18": "anabhilāpyo hyānanda dharmaḥ |",
  "SA20n1381:19": "sa na śakyaḥ karṇena śrotum |",
  "SA20n1381:20": "asaṃskṛto hyānanda saṃghaḥ |",
  "SA20n1381:21": "sa na śakyaḥ kāyena vā cittena vā paryupā situm |",
  "SA20n1381:22": "itīmāni trīṇi vajrapadāni dṛḍhādhyāśayaparivartānusāreṇānugantavyāni |",
  "SA20n1381:23": "tathāgataviṣayo hi śāriputrāyamarthastathāgatagocaraḥ |",
  "SA20n1381:24": "sarvaśrāvakapratyekabuddhairapi tāvacchāriputrāyamartho na śakyaḥ samyak svaprajñayā xxx draṣṭuṃ vā pratyavekṣituṃ vā |",
  "SA20n1381:25": "prāgeva bālapṛthagjanairanyatra tathāgataśraddhāgamanataḥ |",
  "SA20n1381:26": "śraddhāgamanīyo hi śāriputra paramārthaḥ |",
  "SA20n1381:27": "paramārtha iti śāriputra sattvadhātoretadadhivacanam |",
  "SA20n1381:28": "sattvadhāturiti śāriputra tathāgatagarbhasyaitadadhivacanam |",
  "SA20n1381:29": "tathāgatagarbha iti śāriputra dharmakāyasyaitadadhivacanam |",
  "SA20n1381:30": "itīdaṃ caturthaṃ vajrapadamanūnatvāpūrṇatvanirdeśaparivartānusāreṇānugatavyam |",
  "SA20n1381:31": "anuttarā samyaksaṃbodhiriti bhagavan nirvāṇadhātoretadadhivacanam |",
  "SA20n1381:32": "nirvāṇadhāturiti bhagavan tathāgatadharmakāyasyaitadadhivacanam |",
  "SA20n1381:33": "itīdaṃ pañcamaṃ vajrapadamāryaśrīmālāsūtrānusāreṇānugantavyam |",
  "SA20n1381:34": "yo'yaṃ śāriputra tathāgatanirdiṣṭo dharmakāyaḥ so'yamavinirbhāgadharmā |",
  "SA20n1381:35": "avinirmuktajñānaguṇo yaduta gaṅgānadīvālikāvyatikrāntaistathāgatadharmaiḥ |",
  "SA20n1381:36": "itīdaṃ ṣaṣṭhaṃ vajrapadmanūnatvāpūrṇatvanirdeśānusāreṇānugantavyam |",
  "SA20n1381:37": "na mañjuśrīstathāgataḥ kalpayati na vikalpayati |",
  "SA20n1381:38": "athavāsyānābhogenākalpayato'vikalpayata iyamevaṃrūpā kriyā pravartate |",
  "SA20n1381:39": "itīdaṃ saptamaṃ vajrapada tathāgataguṇajñānācintyaviṣayāvatāranirdeśānusāreṇānugantavyam |",
  "SA20n1381:40": "itīmāni samāsataḥ sapta vajrapadāni sakalasyāsya śāstrasyoddeśamukhasaṃgrāhārthena śarīramiti veditavyam |",
  "SA20n1381:41": "svalakṣaṇenānugatāni caiṣāṃ",
  "SA20n1381:42": "yathākramaṃ dhāraṇirājasūtre |",
  "SA20n1381:43": "nidānatastrīṇi padāni vidyā-",
  "SA20n1381:44": "ccatvāri dhīmajjinadharmabhedāt ||2 ||",
  "SA20n1381:45": "eṣāṃ ca saptānāṃ vajrapadānāṃ svalakṣaṇanirdeśena yathākramamāryadhāraṇīśvararājasūtranidānaparivartānugatāni trīṇi padāni veditavyāni |",
  "SA20n1381:46": "tata ūrdhvamavaśiṣṭāni catvāri bodhisattvatathāgatadharmanirdeśabhedāditi |",
  "SA20n1381:47": "tasmādyaduktam |",
  "SA20n1381:48": "bhagavān sarvadharmasamatābhisaṃbuddhaḥ supravartitadharmacakro'nantaśiṣyagaṇasuvinīta iti |",
  "SA20n1381:49": "ebhistribhirmūlapadairyathākramaṃ trayāṇāṃ ratnānāmanupūrvasamutpādasamudāgamavyavasthānaṃ veditavyam |",
  "SA20n1381:50": "avaśiṣṭāni catvāri padāni triratnotpattyanurūpahetusamudāgamanirdeśo veditavyaḥ |",
  "SA20n1381:51": "tatra yato'ṣṭamyāṃ bodhisattvabhūmau vartamānaḥ sarvadharmavaśitāprāpto bhavati tasmāt sa bodhimaṇḍavaragataḥ sarvadharmasamatābhisaṃbuddha ityucyate |",
  "SA20n1381:52": "yato navamyāṃ bodhisattvabhūmau vartamāno'nuttaradharmabhāṇakatvasaṃpannaḥ sarvasattvāśayasuvidhijña indriyaparamapāramitāprāptaḥ sarvasattvakleśavāsanānusaṃdhisamudghātanakuśalo bhavati tasmāt so'bhisaṃbuddhabodhiḥ supravartitadharmacakra ityucyate |",
  "SA20n1381:53": "yato daśamyāṃ bhūmāvanuttaratathāgatadharmayauvarājyābhiṣekaprāptyanantaramanābhogabuddhakāryāpratipraśrabdho bhavati tasmāt sa supravartitadharmacakro'nantaśiṣyagaṇasuvinīta ityucyate |",
  "SA20n1381:54": "tāṃ punaranantaśiṣyagaṇasuvinītatāṃ tadanantaramanena granthena darśayati |",
  "SA20n1381:55": "mahatā bhikṣusaṃghena sārdha yāvadaprameyeṇa ca bodhisattvagaṇena sārdhamiti |",
  "SA20n1381:56": "yathākramaṃ śrāvakabodhau buddhabodhau ca suvinītatvādevaṃguṇa samanvāgatairiti |",
  "SA20n1381:57": "tataḥ śrāvakabodhisattvaguṇavarṇanirdeśānantaramacintyabuddhasamādhivṛṣabhitāṃ pratītya vipularatnavyūhamaṇḍalavyūha nirvṛttitathāgatapariṣatsamāvartanavividhadivyadravyapūjāvidhānastutimeghābhisaṃpravarṣaṇato buddharatnaguṇavibhāgavyavasthānaṃ veditavyam |",
  "SA20n1381:58": "tadanantaramudāradharmāsanavyūhaprabhādharmaparyāyanāmaguṇaparikīrtanato dharmaratnaguṇavibhāgavyavasthānaṃ veditavyam |",
  "SA20n1381:59": "tadanantaramanyonyaṃ bodhisattvasamādhigocaraviṣayaprabhāva saṃdarśanatadvicitraguṇavarṇanirdeśataḥ saṃgharatnaguṇavibhāgavyavasthānaṃ veditavyam |",
  "SA20n1381:60": "tadanantaraṃ punarapi buddharaśmyabhiṣekairanuttaradharmarājajyeṣṭhaputraparamavaiśāradyapratibhānopakaraṇatāṃ pratītya tathāgatabhūtaguṇaparamārthastutinirdeśataśca mahāyānaparamadharmakathāvastūpanyasanataśca tatpratipatteḥ paramadharmaiśvaryaphalaprāptisaṃdarśanataśca yathāsaṃkhyameṣāmeva trayāṇāṃ ratnānāmanuttaraguṇavibhāgavyavasthānaṃ nidānaparivartāvasānagatameva draṣṭavyam |",
  "SA20n1381:61": "tataḥ sūtranidānaparivartānantaraṃ buddhadhātuḥ ṣaṣṭyākāratadviśuddhiguṇaparikarmanirdeśena paridīpitaḥ |",
  "SA20n1381:62": "viśodhye'rthe guṇavati tadviśuddhiparikarmayogāt |",
  "SA20n1381:63": "imaṃ cārthavaśamupādāya daśasu bodhisattvabhūmiṣu punarjātarūpaparikarmaviśeṣodāharaṇamudāhṛtam |",
  "SA20n1381:64": "asminneva ca sūtre tathāgatakarmanirdeśānantaramaviṃśuddhavaiḍūryamaṇidṛṣṭāntaḥ kṛtaḥ |",
  "SA20n1381:65": "tadyathā kulaputra kuśalo maṇikāro maṇiśuddhisuvidhijñaḥ |",
  "SA20n1381:66": "sa maṇigotrādaparyavadāpitāni maṇiratnāni gṛhītvā tīkṣṇena khārodakenotkṣālya kṛṣṇena keśakambalaparyavadāpanena paryavadāpayati |",
  "SA20n1381:67": "na ca tāvanmātreṇa vīrya praśrambhayati |",
  "SA20n1381:68": "tataḥ paścāt tīkṣṇenāmiṣarasenotkṣālya khaṇḍikāparyavadāpanena paryavadāpayati |",
  "SA20n1381:69": "na ca tāvanmātreṇa vīrya praśrambhayati |",
  "SA20n1381:70": "tataḥ sa paścānmahābhaiṣajyarasenotkṣālya sūkṣmavastraparyavadāpanena paryavadāpayati |",
  "SA20n1381:71": "paryavadāpitaṃ cāpagatakācama bhijātavaiḍūryamityucyate |",
  "SA20n1381:72": "evameva kulaputra tathāgato'pyapariśuddhaṃ sattvadhātuṃ viditvānityaduḥkhānātmāśubhodvegakathayā saṃsārābhiratān sattvānudvejayati |",
  "SA20n1381:73": "ārye ca dharmavinaye'vatārayati |",
  "SA20n1381:74": "na ca tāvanmātreṇa vīrya praśrambhayati |",
  "SA20n1381:75": "tataḥ paścācchūnyānimittapraṇihitakathayā tathāgatanetrīmavabodhayati |",
  "SA20n1381:76": "na ca tāvanmātreṇa tathāgato vīryaṃ praśrambhayati |",
  "SA20n1381:77": "tataḥ paścādavivartyadharmacakrakathayā trimaṇḍalapariśuddhikathayā ca tathāgataviṣaye tān sattvānavatārayati nānāprakṛtihetukān |",
  "SA20n1381:78": "avatīrṇāśca samānāstathāgatadharmatāmadhigamyānuttarā dakṣiṇīyā ityucyanta iti |",
  "SA20n1381:79": "etadeva viśuddhagotraṃ tathāgatadhātumabhisaṃdhāyoktam |",
  "SA20n1381:80": "yathā pattharacuṇṇamhi jātarūpaṃ na dissati |",
  "SA20n1381:81": "parikammena tad diṭṭhaṃ evaṃ loke tathāgatā iti ||",
  "SA20n1381:82": "tatra katame te buddhadhātoḥ ṣaṣṭyākāraviśuddhiparikarmaguṇāḥ |",
  "SA20n1381:83": "tadyathā caturākāro bodhisattvālaṃkāraḥ |",
  "SA20n1381:84": "aṣṭākāro bodhisattvāvabhāsaḥ |",
  "SA20n1381:85": "ṣoḍaśākārī bodhisattvamahākaruṇā |",
  "SA20n1381:86": "dvātriṃśadākāraṃ bodhisattvakarma |",
  "SA20n1381:87": "tannirdeśānantaraṃ buddhabodhiḥ ṣoḍaśākāramahābodhikaruṇānirdeśena paridīpitā |",
  "SA20n1381:88": "tannirdeśānantaraṃ buddhaguṇā daśabalacaturvaiśāradyaṣṭādaśāveṇikabuddhadharmanirdeśena paridīpitāḥ |",
  "SA20n1381:89": "tannirdeśānantaraṃ buddhakarma dvātriṃśadākāra niruttaratathāgatakarmanirdeśena paridīpitam |",
  "SA20n1381:90": "evamimāni sapta vajrapadāni svalakṣaṇanirdeśato vistareṇa yathāsūtramanugantavyāni |",
  "SA20n1381:91": "kaḥ punareṣāmanuśleṣaḥ |",
  "SA20n1381:92": "buddhāddharmo dharmataścāryasaṃghaḥ",
  "SA20n1381:93": "saṃghe garbho jñānadhātvāptiniṣṭhaḥ |",
  "SA20n1381:94": "tajjñānāptiścāgrabodhirbalādyai-",
  "SA20n1381:95": "rdhamairyuktā sarvasattvārthakṛdbhiḥ ||3 ||",
  "SA20n1381:96": "uktaḥ śāstrasaṃbandhaḥ |",
  "SA20n1381:97": "idānīṃ ślokānāmartho vaktavyaḥ |",
  "SA20n1381:98": "ye sattvāstathāgatena vinītāste tathāgataṃ śaraṇaṃ gacchanto dharmatāniṣyandābhiprasādena dharma ca saṃghaṃ ca śaraṇaṃ gacchanti |",
  "SA20n1381:99": "atastatprathamato buddharatnamadhikṛtya ślokaḥ |",
  "SA20n1381:100": "yo buddhatvamanādimadhyanidhanaṃ śāntaṃ vibuddhaḥ svayaṃ",
  "SA20n1381:101": "buddhvā cābudhabodhanārthamabhayaṃ mārgaṃ dideśa dhruvam |",
  "SA20n1381:102": "tasmai jñānakṛpāsivajravaradhṛgduḥkhaṅkuraikacchide",
  "SA20n1381:103": "nānādṛggahanopagūḍhavimatiprākārabhettre namaḥ ||4 ||",
  "SA20n1381:104": "anena kiṃ darśayati |",
  "SA20n1381:105": "asaṃskṛtamanābhogamaparapratyayoditam |",
  "SA20n1381:106": "buddhatvaṃ jñānakāruṇyaśaktyupetaṃ dvayārthavat ||5 ||",
  "SA20n1381:107": "anena samāsato'ṣṭābhirguṇaiḥ saṃgṛhītaṃ buddhatvamudbhāvitam |",
  "SA20n1381:108": "aṣṭau guṇāḥ katame |",
  "SA20n1381:109": "asaṃskṛtatvamanābhogatāparapratyayābhisaṃbodhirjñānaṃ karuṇā śaktiḥ svārthasaṃpat parārthasaṃpaditi |",
  "SA20n1381:110": "anādimadhyanidhanaprakṛtatvādasaṃskṛtam |",
  "SA20n1381:111": "śāntadharmaśarīratvādanābhogamiti smṛtam ||6 ||",
  "SA20n1381:112": "pratyātmamadhigamyatvādaparapratyayodayam |",
  "SA20n1381:113": "jñānamevaṃ tridhā bodhāt karuṇā mārgadeśanāt ||7 ||",
  "SA20n1381:114": "śaktirjñānakṛpābhyāṃ tu duḥkhakleśanibarhaṇāt |",
  "SA20n1381:115": "tribhirādyairguṇaiḥ svārthaḥ parārthaḥ paścimaistribhiḥ ||8 ||",
  "SA20n1381:116": "saṃskṛtaviparyayeṇāsaṃskṛtaṃ veditayvam |",
  "SA20n1381:117": "tatra saṃskṛtamucyate yasyotpādo'pi prajñāyatesthitirapi bhaṅgo'pi prajñāyate |",
  "SA20n1381:118": "tadabhāvādbuddhatvamanādimadhyanidhanamasaṃskṛtadharmakāya prabhāvitaṃ draṣṭavyam |",
  "SA20n1381:119": "sarvaprapañcavikalpopaśāntatvādanābhogam |",
  "SA20n1381:120": "svayaṃbhūjñānādhigamyatvādaparapratyayodayam |",
  "SA20n1381:121": "udayo'trābhisaṃbodho'bhipretotpādaḥ |",
  "SA20n1381:122": "ityasaṃskṛtādapravṛttilakṣaṇādapi tathāgatatvādanābhogataḥ sarvasaṃbuddhakṛtyamā saṃsārakoṭeranuparatamanupacchinnaṃ pravartate |",
  "SA20n1381:123": "ityevamatyadbhutācintyaviṣayaṃ buddhatvamaśrutvā parataḥ svayamanācāryakeṇa svayaṃbhūjñānena nirabhilāpyasvabhāvatāmabhisaṃbudhya tadanubodhaṃ pratyabudhānāmapi jātyandhānāṃ pareṣāmanubodhāya tadanugāmimārgavyupadeśakaraṇādanuttarajñānakaruṇānvitatvaṃ veditavyam |",
  "SA20n1381:124": "mārgasyābhayatvaṃ lokottaratvāt |",
  "SA20n1381:125": "lokottaratvamapunarāvṛttitaśca |",
  "SA20n1381:126": "yathākramaṃ paraduḥkhakleśamūlasamudghātaṃ pratyanayoreva tathāgatajñānakaruṇayoḥ śaktirasivajradṛṣṭāntena paridīpitā |",
  "SA20n1381:127": "tatra duḥkhamūlaṃ samāsato yā kacidbhaveṣu nāmarūpābhinirvṛttiḥ |",
  "SA20n1381:128": "kleśamūlaṃ ya kācitsatkāyābhiniveśapūrvikā dṛṣṭirvicikitsā ca |",
  "SA20n1381:129": "tatra nāmarūpasaṃgṛhītaṃ duḥkhamabhinirvṛttilakṣaṇatvādaṅkurasthānīyaṃ veditavyam |",
  "SA20n1381:130": "tacchettṛtve tathāgatajñānakaruṇāyoḥ śaktirasidṛṣṭantenopamitā veditavyā |",
  "SA20n1381:131": "dṛṣṭivicikitsāsamgṛhīto darśanamārgapraheyaḥ |",
  "SA20n1381:132": "kleśo laukikajñānaduravagāho durbhedaṃtvādvanagahanopagūḍhaprākārasadṛśaḥ |",
  "SA20n1381:133": "tadbhettṛtvāt tathāgatajñānakaruṇayoḥ śaktirvajradṛṣṭāntenopamitā veditavyā |",
  "SA20n1381:134": "ityete yathāddiṣṭāḥ ṣaṭ tathāgataguṇā vistaravibhāganirdeśato'nayaivānupūrvyā sarvabuddhaviṣayāvatārajñānālokālaṃkārasūtrānusāreṇānugantavyāḥ |",
  "SA20n1381:135": "tatra yaduktamanutpādo'nirodha iti mañjuśrīstathāgato'rhan samyaksaṃbuddha eṣa ityanena tāvadasaṃskṛtalakṣaṇastathāgata iti paridīpitam |",
  "SA20n1381:136": "yatpunaranantaraṃ vimalavaiḍūryapṛthivīśakrapratibimbodāharaṇamādiṃ kṛtvā yāvannavabhirudāharaṇairetamevānutpādānirodhatathāgatārthamadhikṛtyāha |",
  "SA20n1381:137": "evameva mañjuśrīstathāgato'rhan samyaksaṃbuddho neñjate na viṭhapati na prapañcayati na kalpayati na vikalpayati |",
  "SA20n1381:138": "akalpo'vikalpo'citto'manasikāraḥ śītibhūto'nutpādo'nirodho'dṛṣṭo'śruto'nāghrāto'nāsvādito'spṛṣṭo'nimitto'vijñaptiko'vijñapanīya ityevamādirupaśamaprabhedapradeśanirdeśaḥ |",
  "SA20n1381:139": "anena svakriyāsu sarvaprapañcavikalpopaśāntatvādanābhogastathāgata iti paridīpitam |",
  "SA20n1381:140": "tata ūrdhvamudāharaṇanirdeśādavaśiṣṭena granthena sarvadharmadharmatathatābhisaṃbodhamukheṣvaparapratyayābhisaṃbodhastathāgatasya paridīpitaḥ |",
  "SA20n1381:141": "yatpunarante ṣoḍaśākārāṃ tathāgatabodhiṃ nirdiśyaivamāha |",
  "SA20n1381:142": "tatra mañjuśrīstathāgatasyaivaṃrūpān sarvadharmānabhisaṃbudhya sattvānāṃ ca dharmadhātuṃ vyavalokyāśuddhamavimalaṃ sāṅganaṃ vikrīḍitā nāma sattveṣu mahākaruṇā pravartata iti |",
  "SA20n1381:143": "anena tathāgatasyānuttarajñānakaruṇānvitatvamudbhāvitam |",
  "SA20n1381:144": "tatraivaṃrūpān sarvadharmāniti yathāpūrva nirdiṣṭānabhāvasvabhāvāt |",
  "SA20n1381:145": "abhisaṃbudhyeti yathābhūtamavikalpabuddhajñānena jñātvā |",
  "SA20n1381:146": "sattvānāmiti niyatāniyatamithyāniyatarāśivyavaśitānām |",
  "SA20n1381:147": "dharmadhātumiti svadharmatāprakṛtinirviśiṣṭattathāgatagarbham |",
  "SA20n1381:148": "vyavalokyeti sarvākāramanāvaraṇena buddhacakṣuṣā dṛṣṭvā |",
  "SA20n1381:149": "aśuddhaṃ kleśāvaraṇena bālapṛthagjanānām |",
  "SA20n1381:150": "avimalaṃ jñeyāvaraṇena śrāvakapratyekabuddhānām |",
  "SA20n1381:151": "sāṅganaṃ tadubhayānyatamaviśiṣṭatayā bodhisattvānām |",
  "SA20n1381:152": "vikrīḍitā vividhā saṃpannavinayopāyamukheṣu supraviṣṭatvāt |",
  "SA20n1381:153": "sattveṣu mahākaruṇā pravartata iti samatayā sarvasattvanimittamabhisaṃbuddhabodheḥ svadharmatādhigamasaṃprāpaṇāśayatvāt |",
  "SA20n1381:154": "yadita ūrdhvamanuttarajñānakaruṇāpravṛtterasamadharmacakrapravartanābhinirhāraprayogāśraṃsanamiyamanayoḥ parārthakaraṇe śaktirveditavyā |",
  "SA20n1381:155": "tatraiṣāmeva yathākramaṃ ṣaṇṇāṃ tathāgataguṇānāmādyaistribhirasaṃskṛtādibhiryogaḥ svārthasaṃpat |",
  "SA20n1381:156": "tribhiravaśiṣṭairjñānādibhiḥ parārthasaṃpat |",
  "SA20n1381:157": "api khalu jñānena paramanityopaśāntipadasvābhisaṃbodhisthānaguṇāt svārthasaṃpat paridīpitā |",
  "SA20n1381:158": "karuṇāśaktibhyāmanuttaramahādharmacakrapravṛttisthānaguṇāt parārthasaṃpaditi |",
  "SA20n1381:159": "ato buddharatnāddharmaratnaprabhāvaneti tadanantaraṃ tadadhikṛtya ślokaḥ |",
  "SA20n1381:160": "yo nāsanna ca sanna cāpi sadasannānyaḥ sato nāsato",
  "SA20n1381:161": "'sakyastarkayituṃ niruktyapagataḥ pratyātmavedyaḥ śivaḥ |",
  "SA20n1381:162": "tasmai dharmadivākarāya vimalajñānāvabhāsatviṣe",
  "SA20n1381:163": "sarvāramvaṇa rāgadoṣatimiravyāghātakartre namaḥ ||9 ||",
  "SA20n1381:164": "anena kiṃ darśitam |",
  "SA20n1381:165": "acintyādvayaniṣkalpaśuddhivyaktivipakṣataḥ |",
  "SA20n1381:166": "yo yena ca virāgo'sau dharmaḥ satyadvilakṣaṇaḥ ||10 ||",
  "SA20n1381:167": "anena samāsato'ṣṭābhirguṇaiḥ saṃgṛhītaṃ dharmaratnamudbhāvitam |",
  "SA20n1381:168": "aṣṭau guṇāḥ katame |",
  "SA20n1381:169": "acintyatvamadvayatā nirvikalpatā śuddhirabhivyaktikaraṇaṃ pratiparkṣatā virāgo virāgaheturiti |",
  "SA20n1381:170": "nirodhamārgasatyābhyāṃ saṃgṛhītā virāgitā |",
  "SA20n1381:171": "guṇaistribhistribhiścaite veditavye yathākramam ||11 ||",
  "SA20n1381:172": "eṣāmeva yathākramaṃ ṣaṇṇāṃ guṇānāṃ tribhirādyairacintyādvayanirvikalpatāguṇairnirodhasatyaparidīpanādvirāgasaṃgraho veditavyaḥ |",
  "SA20n1381:173": "tribhiravaśiṣṭaiḥ śuddhyabhivyaktipratipakṣatāguṇairmārgasatyaparidīpanādvirāgahetusaṃgraha iti |",
  "SA20n1381:174": "yaśca virāgo nirodhasatyaṃ yena ca virāgo mārgasatyena tadubhayamabhisamasya vyavadānasatya dvayalakṣaṇo virāgadharma iti paridīpitam |",
  "SA20n1381:175": "atarkyatvādalāpyatvādāryajñānādacinyatā |",
  "SA20n1381:176": "śivatvādadvayākalpau śuddhyādi trayanarkavat ||12 ||",
  "SA20n1381:177": "samāsato nirodhasatyasya tribhiḥ kāraṇairacintyatvaṃ veditavyam |",
  "SA20n1381:178": "katamaistribhiḥ |",
  "SA20n1381:179": "asatsatsadasannobhayaprakāraiścaturbhirapi tarkāgocaratvāt |",
  "SA20n1381:180": "sarvarutaravitaghoṣavākpathaniruktisaṃketavyavahārābhilāpairanabhilāpyatvāt |",
  "SA20n1381:181": "āryāṇāṃ ca pratyātmavedanīyatvāt |",
  "SA20n1381:182": "tatra nirodhasatyasya kathamadvayatā nirvikalpatā ca veditavyā |",
  "SA20n1381:183": "yathoktaṃ bhagavatā |",
  "SA20n1381:184": "śivo'yaṃ śāriputra dharmakāyo'dvayadharmāvikalpadharmā |",
  "SA20n1381:185": "tatra dvayamucyate karma kleśāṃśca |",
  "SA20n1381:186": "vikalpa ucyate karmakleśasamudayaheturayoniśomanasikāraḥ |",
  "SA20n1381:187": "tatprakṛtinirodhaprativedhād dvayavikalpāsamudācārayogena yo duḥkhasyātyantamanutpāda idamucyate duḥkhanirodhasatyam |",
  "SA20n1381:188": "na khalu kasyaciddharmasya vināśādduḥkhanirodhasatyaṃ paridīpitam |",
  "SA20n1381:189": "yathoktam |",
  "SA20n1381:190": "anutpādānirodhe mañjuśrīścittamanovijñānāni na pravartante |",
  "SA20n1381:191": "yatra cittamanovijñānāni na pravartante tatra na kaścitparikalpo yena parikalpenāyoniśomanasikuryāt |",
  "SA20n1381:192": "sa yoniśomanasikārapra yukto'vidyāṃ na samutvāpayati |",
  "SA20n1381:193": "yaccāvidyāsamutthānaṃ tad dvādaśānāṃ bhavāṅgānāmasamutthānam |",
  "SA20n1381:194": "sājātiriti vistaraḥ |",
  "SA20n1381:195": "yathoktam |",
  "SA20n1381:196": "na khalu bhagavan dharmavināśo duḥkhanirodhaḥ |",
  "SA20n1381:197": "duḥkhanirodhanāmnā bhagavannanādikāliko'kṛto'jāto'nutpanno'kṣayaḥ kṣayāpagataḥ nityo dhruvaḥ śivaḥ śāśvataḥ prakṛtipariśuddhaḥ sarvakleśakośavinirmukto gaṅgāvālikāvyativṛttairavinirbhāgairacintyairbuddhadharmaiḥ samanvāgatastathāgatadharmakāyo deśitaḥ |",
  "SA20n1381:198": "ayameva ca bhagavaṃstathāgatadharmakāyo'vinirmuktakleśakośastathāgatagarbhaḥ sūcyate |",
  "SA20n1381:199": "iti sarvavistareṇa yathāsūtrameva duḥkhanirodhasatyavyavasthānamanugantavyam |",
  "SA20n1381:200": "asya khalu duḥkhanirodhasaṃjñitasya tathāgatadharmakāyasya prāptiheturavikalpajñānadarśanabhāvanāmārgastrividhena sādharmyeṇa dinakarasadṛśaḥ veditavyaḥ |",
  "SA20n1381:201": "maṇḍalaviśuddhisādharmyeṇa sarvopakleśamalavigatatvāt |",
  "SA20n1381:202": "rūpābhidhyaktikaraṇasādharmyeṇa sarvākārajñeyāvabhāsakatvāt |",
  "SA20n1381:203": "tamaḥpratipakṣasādharmyeṇa ca sarvākārasatyadarśanavibandhapratipakṣabhūtatvāt |",
  "SA20n1381:204": "vibandha punarabhutavastunimittārambaṇamanasikārapūrvikā rāgadveṣamohotpattiranuśayaparyutthānayogāt |",
  "SA20n1381:205": "anuśayato hi bālānāma bhūtamatatsvabhāvaṃ vastu śubhākāreṇa vā nimittaṃ bhavati rāgotpattitaḥ |",
  "SA20n1381:206": "pratighākāreṇa vā dveṣotpattitaḥ |",
  "SA20n1381:207": "avidyākāreṇa vā mohotpattitaḥ |",
  "SA20n1381:208": "tacca rāgadveṣamohanimittamayathābhutamārambaṇaṃ kurvatāmayoniśomanasikāraścittaṃ paryādadāti |",
  "SA20n1381:209": "teṣāmayoniśomanasikāraparyavasthitacetasāṃ rāgadveṣamohānāmanyatakleśasamudācāro bhavati |",
  "SA20n1381:210": "te tatonidānaṃ kāyena vācā manasā rāgajamapi karmābhisaṃskurvanti |",
  "SA20n1381:211": "dveṣajamapi mohajamapi karmābhisaṃskurvanti |",
  "SA20n1381:212": "karmataśca punarjanmānubandha eva bhavati |",
  "SA20n1381:213": "evameṣāṃ bālānāmanuśayavatāṃ |",
  "SA20n1381:214": "nimittagrāhiṇāmārambaṇacaritānāmayoniśomanasikārasamudācārāt kleśasamudayaḥ |",
  "SA20n1381:215": "kleśamudāyāt karmasamudayaḥ |",
  "SA20n1381:216": "karmasamudayājjanmasamudayo bhavati |",
  "SA20n1381:217": "sa punareṣa sarvākārakleśakarmajanmasaṃkleśo bālānāmekasya dhātoryathābhūtamajñānādadarśanācca pravartate |",
  "SA20n1381:218": "sa ca tathā draṣṭavyo yathā parigaveṣayanna tasya kiṃcinnimittamārambaṇaṃ vā paśyati |",
  "SA20n1381:219": "sa yadā na nimittaṃ nārambaṇaṃ vā paśyati tadā bhūtaṃ paśyati |",
  "SA20n1381:220": "evamete dharmāstathāgatenābhisaṃbuddhāḥ samatayā samā iti |",
  "SA20n1381:221": "ya evamasataśca nimittārambaṇasyādarśanāt sataśca yathābhūtasya paramārthasatyasya darśanāt tadubhayoranutkṣepāprakṣepasamatājñānena sarvadharmasamatābhisaṃbodhaḥ so'sya sarvākārasya tattvadarśanavibandhasya pratipakṣo veditavyo yasyodayāditarasyātyantamasaṃgatirasamavadhānaṃ pravartate |",
  "SA20n1381:222": "sa khalveṣa dharmakāyaprāptiheturavikalpajñānadarśanabhāvanāmārgo vistareṇa yathāsūtraṃ prajñāpāramitānusāreṇānugantavyaḥ |",
  "SA20n1381:223": "ato mahāyānadharmaratnādavaivartikabodhisattvagaṇaratnaprabhāvaneti tadanantaraṃ tadadhikṛtya ślokaḥ |",
  "SA20n1381:224": "ye samyak pratividhya sarvajagato nairātmyakoṭiṃ śivāṃ",
  "SA20n1381:225": "taccittaprakṛtiprabhāsvaratayā kleśāsvabhāvekṣaṇāt |",
  "SA20n1381:226": "sarvatrānugatāmanāvṛtadhiyaḥ paśyanti saṃbuddhatāṃ",
  "SA20n1381:227": "tebhyaḥ sattvaviśuddhyanantaviṣayajñānekṣaṇebhyo namaḥ ||13 ||",
  "SA20n1381:228": "anena kiṃ darśitam |",
  "SA20n1381:229": "yathāvadyāvadadhyātmajñānadarśanaśuddhitaḥ |",
  "SA20n1381:230": "dhīmatāmavivartyānāmanuttaraguṇairgaṇaḥ ||14 ||",
  "SA20n1381:231": "anena samāsato'vaivartikabodhisattvagaṇaratnasya dvābhyāmākārābhyāṃ yathāvadbhāvikatayā yāvadbhāvikatayā ca lokottarajñānadarśanaviśuddhito'nuttaraguṇānvitatvamudbhāvitam |",
  "SA20n1381:232": "yathāvattajjagacchantadharmatāvagamāt sa ca |",
  "SA20n1381:233": "prakṛteḥ pariśuddhatvāt kleśasyādikṣayekṣaṇāt ||15 ||",
  "SA20n1381:234": "tatra yathāvadbhāvikatā kṛtsnasya pudgaladharmākhyasya jagato yathāvannairātmyakoṭerava gamādveditavyā |",
  "SA20n1381:235": "sa cāyamavagamo'tyantādiśāntasvabhāvatayā pudgaladharmāvināśayogena samāsato dvābhyāṃ kāraṇābhyāmutpadyate |",
  "SA20n1381:236": "prakṛtiprabhāsvaratādarśanācca cittasyādikṣayanirodhadarśanācca tadupakleśasya |",
  "SA20n1381:237": "tatra yā cittasya prakṛtiprabhāsvaratā yaśca tadupakleśa ityetad dvayamanāsravai dhātau kuśalākuśalayościttayorekecaratvād dvitīyacittānabhisaṃdhānayogena paramaduṣprativedhyam |",
  "SA20n1381:238": "ata āha |",
  "SA20n1381:239": "kṣaṇikuṃ bhagavan kuśalaṃ cittam |",
  "SA20n1381:240": "na kleśaiḥ saṃkliśyate |",
  "SA20n1381:241": "kṣaṇikamakuśalaṃ cittam |",
  "SA20n1381:242": "na saṃkliṣṭameva taccittaṃ kleśaiḥ |",
  "SA20n1381:243": "na bhagavan kleśāstaccittaṃ spṛśanti |",
  "SA20n1381:244": "kathamatra bhagavannasparśanadharmi cittaṃ tamaḥkliṣṭaṃ bhavati |",
  "SA20n1381:245": "asti ca bhagavannupakleśaḥ |",
  "SA20n1381:246": "astyupakliṣṭaṃ cittam |",
  "SA20n1381:247": "atha ca punarbhagavan prakṛtipariśuddhasya cittasyopakleśārtho duṣprativedhyaḥ |",
  "SA20n1381:248": "iti vistareṇa yathāvadbhāvikatāmārabhya duṣpratividhārthanirdeśo yathāsūtramanugantavyaḥ |",
  "SA20n1381:249": "yāvadbhāvikatā jñeyaparyantagatayā dhiyā |",
  "SA20n1381:250": "sarvasattveṣu sarvajñadharmatāstitvadarśanāt ||16 ||",
  "SA20n1381:251": "tatra yāvadbhāvikatā sarvajñeyavastuparyantagatayā lokottarayā prajñayā sarvasattveṣvantaśastiryagyonigateṣvapi tathāgatagarbhāstitvadarśanādveditavyā |",
  "SA20n1381:252": "tacca darśanaṃ bodhisattvasya prathamāyāmeva bodhisattvabhūmāvutpadyate sarvatragāthane dharmadhātuprativedhāt |",
  "SA20n1381:253": "ityevaṃ yo'vabodhastatpratyātmajñānadarśanam |",
  "SA20n1381:254": "tacchuddhiramale dhātāvasaṅgāpratighā tataḥ ||17 ||",
  "SA20n1381:255": "ityevamanena prakāreṇa yathāvadbhāvikatayā ca yāvadbhāvikatayā ca yo lokottaramārgāvabodhastadāryāṇāṃ pratyātmamananyasādhāraṇaṃ lokottarajñānadarśanamabhipretam |",
  "SA20n1381:256": "tacca samāsato dvābhyāṃ kāraṇābhyāmitaprādeśikajñānadarśanamupanidhāya suviśuddhirityucyate |",
  "SA20n1381:257": "katamābhyāṃ dvābhyām |",
  "SA20n1381:258": "asaṅgatvādapratihatatvācca |",
  "SA20n1381:259": "tatra yathāvadbhāvikatayā sattvadhātuprakṛtiviśuddhaviṣayatvādasaṅgam yāvadbhāvikatayānantejñeyavastuviṣayatvādapratihatam |",
  "SA20n1381:260": "jñānadarśanaśuddhyā buddhajñānādanuttarāt |",
  "SA20n1381:261": "avaivartyādbhavantyāryāḥ śaraṇaṃ sarvadehinām ||18 ||",
  "SA20n1381:262": "itīyaṃ jñānadarśanaśuddhiravinivartanīyabhūmisamārūḍhānāṃ bodhisattvānāmanuttarāyāstathāgatajñānadarśanaviśuddherupaniṣadgatatvādanuttarā veditavyā tadanyebhyo vā dāna śīlādibhyo bodhisattvaguṇebhyo madyogādavinivartanīyā bodhisattvāḥ śaraṇa bhūtā bhavanti sarvasattvānāmiti |",
  "SA20n1381:263": "śrāvakasaṃgharatnāgrahaṇaṃ bodhisattvagaṇaratnānantaraṃ tatpūjānarhatvāt |",
  "SA20n1381:264": "na hi jātu paṇḍitā bodhisattvaśrāvakaguṇāntarajñā mahābodhivipulapuṇyajñānasaṃbhārāpūryamāṇajñānakaruṇāmaṇḍalamaprameyasattvadhātugaṇa-saṃtānāvabhāsapratyupasthitamanuttaratathāgatapūrṇacandra gamanānukūlamārgapratipannaṃ bodhisattvanavacandramutsṛjya prādeśikajñānaniṣṭhāgatamapi tārārūpavat svasaṃtānāvabhāsapratyupasthitaṃ śrāvakaṃ namasyanti |",
  "SA20n1381:265": "parahitakriyāśayaviśuddheḥ saṃniśrayaguṇenaiva hi prathamacittotpādiko'pi bodhisattvo niranukrośamananyapoṣigaṇyamanāsravaśīlasaṃvaraviśuddhiniṣṭhāgatamāryaśrāvakamabhibhavati |",
  "SA20n1381:266": "prāgeva tadanyairdaśavaśitādibhirbodhisattvaguṇaiḥ |",
  "SA20n1381:267": "vakṣyati hi |",
  "SA20n1381:268": "yaḥ śīlamātmārthakaraṃ vibharti",
  "SA20n1381:269": "duḥśīlasattveṣu dayāviyukteḥ |",
  "SA20n1381:270": "ātmaṃbhariḥ śīladhanapraśuddho",
  "SA20n1381:271": "viśuddhaśīlaṃ na tamāhurāryam ||",
  "SA20n1381:272": "yaḥ śīlamādāya paropajīvyaṃ",
  "SA20n1381:273": "karoti tejo'nilavāribhūvat |",
  "SA20n1381:274": "kāruṇyamutpādya paraṃ pareṣu",
  "SA20n1381:275": "sa śīlavāṃstatpratirūpako'nya iti ||",
  "SA20n1381:276": "tatra kenārthena kimadhikṛtya bhagavatā śaraṇatrayaṃ prajñaptam ||",
  "SA20n1381:277": "śāstṛśāsanaśiṣyārthairadhikṛtya triyānikān |",
  "SA20n1381:278": "kāratrayādhimuktāṃśca prajñaptaṃ śaraṇatrayam ||19 ||",
  "SA20n1381:279": "buddhaḥ śaraṇamagryatvād dvipadānāmiti śāstṛguṇodbhāvanārthena buddhabhāvāyopagatān bodhisattvān pudgalān buddhe ca paramakārakriyādhimuktānadhikṛtya deśitaṃ prajñaptam |",
  "SA20n1381:280": "dharmaḥ śaraṇamagryatvādvirāgāṇāmiti śāstṛḥ śāsana guṇodbhāvanārthena svayaṃ pratītya gambhīradharmānubodhāyopagatān pratyekabuddhayānikān pudgalān dharme ca paramakārakriyādhimuktānadhikṛtya deśitaṃ prajñaptam |",
  "SA20n1381:281": "saṃghaḥ śaraṇamagryatvādgaṇānāmiti śāstuḥ śāsane supratipannaśiṣyaguṇodbhāvanārthena parataḥ śravaghoṣasyānugamāyopagatān śrāvakayānikān pudgalān saṃghe ca paramakārākriyādhimuktānadhikṛtya deśitaṃ prajñaptam |",
  "SA20n1381:282": "ityanena samāsatastrividhenārthena ṣaṭ pudgalānadhikṛtya prabhedayo bhagavatā saṃvṛtipadasthānena sattvānāmanupūrvanayāvatārārthamimāni trīṇi śaraṇāni deśitāni prajñaptāni |",
  "SA20n1381:283": "tyājyatvān moṣadharmatvādabhāvāt sabhayatvataḥ |",
  "SA20n1381:284": "dharmo dvidhāryasaṃghaśca nātyantaṃ śaraṇaṃ param ||20 ||",
  "SA20n1381:285": "dvividho dharmaḥ |",
  "SA20n1381:286": "deśanādharmo'dhigamadharmaśca |",
  "SA20n1381:287": "tatra deśanādharmaḥ sūtrādideśanāyā nāmapadavyañjanakāyasaṃgṛhītaḥ |",
  "SA20n1381:288": "sa ca mārgābhisamayaparyavasānatvāt kolopama ityuktaḥ |",
  "SA20n1381:289": "adhigamadharmo hetuphalabhedena dvividhaḥ |",
  "SA20n1381:290": "yaduta mārgasatyaṃ nirodhasatyaṃ ca |",
  "SA20n1381:291": "yena yadadhigamyata iti kṛtvā |",
  "SA20n1381:292": "tatra mārgaḥ saṃskṛtalakṣaṇaparyāpannaḥ |",
  "SA20n1381:293": "yat saṃskṛtalakṣaṇaparyāpannaṃ tan mṛṣāmoṣadharmi |",
  "SA20n1381:294": "yan mṛṣāmoṣadharmi tadasatyam |",
  "SA20n1381:295": "yadasatyaṃ tadanityam |",
  "SA20n1381:296": "yadanityaṃ tadśaraṇam |",
  "SA20n1381:297": "yaśca tena mārgeṇa nirodho'dhigataḥ so'pi śrāvakanayena pradīpocchedavat kleśaduḥkhābhāvamātraprabhāvitaḥ |",
  "SA20n1381:298": "na cābhāvaḥ śaraṇamaśaraṇaṃ vā bhavitumarhati |",
  "SA20n1381:299": "saṃgha iti traiyānikasya gaṇasyaitadadhivacanam |",
  "SA20n1381:300": "sa ca nityaṃ sabhayastathāgataśaraṇagato niḥsaraṇaparyeṣī śaikṣaḥ sakaraṇīyaḥ pratipannakaścānuttarāyāṃ samyaksaṃbodhāviti |",
  "SA20n1381:301": "kathaṃ samayaḥ |",
  "SA20n1381:302": "yasmādarhatāmapi kṣīṇapunarbhavānāmaprahīṇatvādvāsaṃnāyāḥ satatasamitaṃ sarvāsaṃskāreṣu tīvrā bhayasaṃjñā pratyupasthitā bhavati syādyathāpi nāmotkṣiptāsike vadhakapuruṣe tasmātte'pi nātyantasukhaniḥsaraṇamadhigatāḥ |",
  "SA20n1381:303": "na hi śaraṇaṃ śaraṇaṃ paryeṣate |",
  "SA20n1381:304": "yathaivā śaraṇāḥ sattvā yena tena bhayena bhītāstatastato niḥsaraṇaṃ paryeṣante tadvadarhatāmapyasti tadbhayaṃ yataste bhayādbhītāstathāgatameva śaraṇamupagacchanti |",
  "SA20n1381:305": "yaścaivaṃ sabhayatvāccharaṇamupagacchatyavaśyaṃ bhayānniḥsaraṇaṃ sa paryeṣyate |",
  "SA20n1381:306": "niḥsaraṇaparyeṣitvācca bhayanidānaprahāṇamadhikṛtya śaikṣo bhavati sakaraṇīyaḥ |",
  "SA20n1381:307": "śaikṣatvāt pratipannako bhavatyabhayamāryabhasthānamanuprāptuṃ yadutānuttarāṃ samyaksaṃbodhim |",
  "SA20n1381:308": "tasmātso'pi tadaṅgaśaraṇatvānnātyantaṃ śaraṇam |",
  "SA20n1381:309": "evamime dve śaraṇe paryantakāle śaraṇe ityucyete |",
  "SA20n1381:310": "jagaccharaṇamekatra buddhatvaṃ pāramārthikam |",
  "SA20n1381:311": "munerdharmaśarīratvāt tanniṣṭhatvādgaṇasya ca ||21 ||",
  "SA20n1381:312": "anena tu pūrvoktena vidhinānutpādānirodhaprabhāvitasya munervyavadānasatyadvayavirāgadharmakāyatvād dharmakāyaviśuddhiniṣṭhādhigamaparyavasānatvācca traiyānikasya gaṇasya pāramārthikamevātrāṇe'śaraṇe loke'parāntakoṭisamamakṣayaśaraṇaṃ nityaśaraṇaṃ dhruvaśaraṇaṃ yaduta tathāgatā arhantaḥ samyaksaṃbuddhāḥ |",
  "SA20n1381:313": "eva ca nityadhruvaśivaśāśvataikaśaraṇanirdeśo vistareṇāryaśrīmālāsūtrānusāreṇānugantavyaḥ |",
  "SA20n1381:314": "ratnāni durlabhotpādāna nirmalatvāt prabhāvataḥ |",
  "SA20n1381:315": "lokālaṃkārabhūtatvādagratvān nirvikārataḥ ||22 ||",
  "SA20n1381:316": "samāsataḥ ṣaḍvidhena ratnasādharmyeṇaitāni buddhadharmasaṃghākhyāni trīṇi ratnānyucyante |",
  "SA20n1381:317": "yaduta durlabhotpādabhāvasādharmyeṇa bahubhirapi kalpaparivarteranavāptakuśalamūlānāṃ tatsamavadhānāpratilambhāt |",
  "SA20n1381:318": "vaimalyasādharmyeṇa sarvācāramalavigatatvāt |",
  "SA20n1381:319": "prabhāvasādharmyeṇa ṣaḍabhijñādyacintyaprabhāvaguṇayogāt |",
  "SA20n1381:320": "lokālaṃkārasādharmyeṇa sarvajagadāśayaśobhānimittatvāt |",
  "SA20n1381:321": "ratnaprativarṇikāgryasādharmyeṇa lokottaratvāt |",
  "SA20n1381:322": "stutinindādyavikārasādharmyeṇāsaṃskṛtasvabhāvatvāditi |",
  "SA20n1381:323": "ratnatrayanirdeśānantaraṃ yasmin satyeva laukikalokottaraviṃśuddhiyoniratnatrayamutpadyate tadadhikṛtya ślokaḥ |",
  "SA20n1381:324": "samalā tathatātha nirmalā vimalāḥ buddhaguṇā jinakriyā |",
  "SA20n1381:325": "viṣayaḥ paramārthadarśināṃ śubharatnatrayasargako yataḥ ||23 ||",
  "SA20n1381:326": "anena kiṃ paridīpitam |",
  "SA20n1381:327": "gotraṃ ratnatrayasyāsya viṣayaḥ sarvadarśinām |",
  "SA20n1381:328": "caturvidhaḥ sa cācintyaścaturbhiḥ kāraṇaiḥ kramāt ||24 ||",
  "SA20n1381:329": "tatra samalā tathatā yo dhāturavinirmuktakleśakośastathāgatagarbha ityucyate |",
  "SA20n1381:330": "nirmalā tathatā sa eva buddhabhūmāvāśrayaparivṛttilakṣaṇo yastathāgatadharmakāye ityucyate |",
  "SA20n1381:331": "vimalabuddhaguṇā ye tasminnevāśrayaparivṛttilakṣaṇe tathāgatadharmakāye lokottarā daśabalādayo buddhadharmāḥ |",
  "SA20n1381:332": "jinakriyā teṣāmeva daśabalādīnāṃ buddhadharmāṇāṃ pratisvamanuttaraṃ karma yadaniṣṭhitamaviratamapratipraśrabdhaṃ bodhisattvavyākaraṇakathāṃ nopacchinatti |",
  "SA20n1381:333": "tāni punarimāni catvāri sthānāni yathāsaṃkhyameva caturbhiḥ kāraṇairacintyatvāt sarvajñaviṣayā ityucyante |",
  "SA20n1381:334": "katamaiścaturbhiḥ |",
  "SA20n1381:335": "śuddhyupakliṣṭatāyogāt niḥsaṃkleśaviśuddhitaḥ |",
  "SA20n1381:336": "avinirbhāgadharmatvādanābhogāvikalpataḥ ||25 ||",
  "SA20n1381:337": "tatra samalā tathatā yugapadekakālaṃ viśuddhā ca saṃkliṣṭā cetyacintyametat sthānaṃ gambhīradharmanayādhimuktānāmapi pratyekabuddhānāmagocaraviṣatvāt |",
  "SA20n1381:338": "yata āha |",
  "SA20n1381:339": "dvāvimau devi dharmau duṣprativedhyau |",
  "SA20n1381:340": "prakṛtipariśuddhicittaṃ duṣprativedhyam |",
  "SA20n1381:341": "tasyaiva cittasyopakliṣṭatā duṣprativedhyā |",
  "SA20n1381:342": "anayordevi dharmayoḥ śrotā tvaṃ vā bhaverathavā mahādharmasamanvāgatā bodhisattvāḥ |",
  "SA20n1381:343": "śeṣāṇāṃ devi sarvaśrāvakapratyekabuddhānāṃ tathāgataśraddhāgamanīyā vevaito dharmāviti |",
  "SA20n1381:344": "tatra nirmalā tathatā pūrvamalāsaṃkliṣṭā paścādviśuddhetyacintyametat sthānam |",
  "SA20n1381:345": "yat āha |",
  "SA20n1381:346": "prakṛtiprabhāsvaraṃ cittam |",
  "SA20n1381:347": "tattathaiva jñānam |",
  "SA20n1381:348": "tata ucyate |",
  "SA20n1381:349": "ekakṣaṇalakṣaṇasamāyuktayā prajñayā samyaksaṃbodhirabhisaṃbuddheti |",
  "SA20n1381:350": "tatra vimalā buddhaguṇāḥ paurvāparyeṇaikāntasaṃkliṣṭāyāmapi pṛthagjanabhūmāvavinirbhāgadharmatayā nirviśiṣṭā vidyanta ityacintyametat sthānam | yat āha |",
  "SA20n1381:351": "na sa kaścitsattvaḥ sattvanikāye saṃvidyate yatra tathāgatajñānaṃ na sakalamanupraviṣṭam |",
  "SA20n1381:352": "api tu saṃjñāgrāhatastathāgatajñānaṃ na prajñāyate |",
  "SA20n1381:353": "saṃjñāgrāhavigamāt punaḥ sarvajñajñānaṃ svayaṃbhūjñānamasaṅgataḥ prabhavati |",
  "SA20n1381:354": "tadyathāpi nāma bho jinaputra trisāhasramahāsahasralokadhātupramāṇaṃ mahāpustaṃ bhavet |",
  "SA20n1381:355": "tasmin khalu punarmahāpuste trisāhasramahāsāhasralokadhātuḥ sakalasamāpta ālikhito bhavet |",
  "SA20n1381:356": "mahāpṛthivīpramāṇena mahāpṛthivī |",
  "SA20n1381:357": "dvisāhasralokadhātupramāṇena dvisāhasralokadhātuḥ |",
  "SA20n1381:358": "sāhasralokadhātupramāṇena sāhasralokadhātuḥ |",
  "SA20n1381:359": "cāturdvīpikapramāṇena cāturdvīpikāḥ |",
  "SA20n1381:360": "mahāsamudrapramāṇena mahāsamudrāḥ |",
  "SA20n1381:361": "jambūdvīpapramāṇena jambūdvīpāḥ |",
  "SA20n1381:362": "pūrvavidehadvīpapramāṇena pūrvavidehadvīpāḥ |",
  "SA20n1381:363": "godāvarīdvīpapramāṇena godāvarīdvīpāḥ |",
  "SA20n1381:364": "uttarakurudvīpapramāṇenottarakurudvīpāḥ |",
  "SA20n1381:365": "sūmerupramāṇena sumarevaḥ |",
  "SA20n1381:366": "bhūmyavacaradevavimānapramāṇena bhūmyavacaradevavimānāni |",
  "SA20n1381:367": "kāmāvacaradevavimānapramāṇena kāmāvacaradevavimānāni |",
  "SA20n1381:368": "rūpāvacaradevavimānapramāṇena rūpāvacaradevavimānāni |",
  "SA20n1381:369": "tacca mahāpustaṃ trisāhasramahāsāhasralokadhātvāyāmavistarapramāṇaṃ bhavet |",
  "SA20n1381:370": "tatkhālu punarmahāpustamekasmin paramāṇurajasi prakṣiptaṃ bhavet |",
  "SA20n1381:371": "yathā caikaparamāṇurajasi tanmahāpustaṃ prakṣiptaṃ bhavet tathānyeṣu sarvaparamāṇurajaḥsu tatpramāṇānyeva mahāpustānyabhyantarapraviṣṭāni bhaveyuḥ |",
  "SA20n1381:372": "atha kaścideva puruṣa utpadyate paṇḍito nipuṇo vyakto medhāvī tatropagamikayā mīmāṃsayā samanvāgataḥ divyaṃ cāsya cakṣuḥ samantapariśuddhaṃ prabhāsvaraṃ bhavet |",
  "SA20n1381:373": "sa divyena cakṣuṣā vyavalokayati |",
  "SA20n1381:374": "idaṃ mahāpustamevaṃbhūtamihaiva parītte paramāṇurajasyanitiṣṭhataṃ |",
  "SA20n1381:375": "na kasyacidapi sattvasyopakāritbhūtaṃ bhavati |",
  "SA20n1381:376": "tasyaivaṃ syāt |",
  "SA20n1381:377": "yannvahaṃ mahāvīryabalasthāmnā etatparamāṇurajo bhittvā etanmahāpustaṃ sarvajagadupajīvyaṃ kuryām |",
  "SA20n1381:378": "sa mahāvīryabalasthāma saṃjanayitvā sūkṣmeṇa vajreṇa tatparamāṇurajo bhittvā yathābhiprāyaṃ tanmahāpustaṃ sarvajagadupajīvyaṃ kuryāt |",
  "SA20n1381:379": "yathā caikasmāt tathāśeṣebhyaḥ paramāṇubhyastathaiva kuryāt |",
  "SA20n1381:380": "evameva bho jinaputra tathāgatajñānamapramāṇajñānaṃ sarvasattvopajīvyajñānaṃ sarvasattvacittasaṃtāneṣu sakalamanupraviṣṭam |",
  "SA20n1381:381": "sarvāṇi ca tāni sattvacittasaṃtānānyapi tathāgatajñānapramāṇāni |",
  "SA20n1381:382": "atha ca punaḥ saṃjñāgrāhavinivaddhā bālā na jānanti na prajānanti nānubhavanti na sākṣātkurvanti tathāgatajñānam |",
  "SA20n1381:383": "tatastathāgato'saṅgeṇa tathāgatajñānena sarvadharmadhātusattvabhavanāni vyavalokyācāryasaṃjñī bhavati |",
  "SA20n1381:384": "aho bata ime sattvā yathāvat tathāgatajñānaṃ na prajānanti |",
  "SA20n1381:385": "tathāgatajñānānupraviṣṭāśca |",
  "SA20n1381:386": "yannvahameṣā sattvānāmāryeṇa mārgopadeśena sarvasaṃjñākṛtabandhanāpanayanaṃ kuryā yathā svayamevāryamārgabalādhānena mahatīṃ saṃjñāgranthiṃ vinivartya tathāgatajñānaṃ pratyabhijānīran |",
  "SA20n1381:387": "tathāgatasamatāṃ cānuprāpnuyaḥ |",
  "SA20n1381:388": "te tathāgatamārgopadeśena sarvasaṃjñākṛtabandhanāni vyapanayanti |",
  "SA20n1381:389": "apanīteṣu ca sarvasaṃjñākṛtabandhaneṣu tat tathāgatajñānama pramāṇaṃ bhavati sarvajagadupajīvyamiti |",
  "SA20n1381:390": "tatra jinakriyā yugapatsarvatra sarvakālamanābhogenāvikalpato yathāśayeṣu yathāvainayikeṣu sattveṣvakṣūṇamanuguṇaṃ pravartata ityacintyametat sthānam |",
  "SA20n1381:391": "yata āha |",
  "SA20n1381:392": "saṃkṣepamātrakeṇāvatāraṇārthaṃ sattvānāmapramāṇamapi tathāgatakarma pramāṇato nirdiṣṭam |",
  "SA20n1381:393": "api tu kulaputra yattathāgatasya bhūtaṃ tathāgatakarma tadapramāṇamacintyamavijñeyaṃ sarvalokena |",
  "SA20n1381:394": "anudāharaṇamakṣaraiḥ |",
  "SA20n1381:395": "duḥsaṃpādaṃ parebhyaḥ |",
  "SA20n1381:396": "adhiṣṭhitaṃ sarvabuddhakṣetreṣu |",
  "SA20n1381:397": "samatānugataṃ sarvabuddhaiḥ |",
  "SA20n1381:398": "samatikrāntaṃ sarvābhogakriyābhyaḥ |",
  "SA20n1381:399": "nirvikalpamākāśasamatayā |",
  "SA20n1381:400": "nirnītākāraṇaṃ dharmadhātukriyayā |",
  "SA20n1381:401": "iti vistareṇa yāvadviśuddhavaiḍūryamaṇiduṣṭāntaṃ kṛtvā nirdiśati |",
  "SA20n1381:402": "tadanena kulaputra paryāyeṇaivaṃ veditavyamacintyaṃ tathāgatakarma samatānugataṃ ca sarvato'navadyaṃ ca triratnavaṃśanupacchettṛ ca |",
  "SA20n1381:403": "yatrācintye tathāgatakarmaṇi pratiṣṭhitastathāgata ākāśasvabhāvatāṃ ca kāyasya na vijahāti sarvabuddhakṣetreṣu ca darśanaṃ dadāti |",
  "SA20n1381:404": "anabhilāpyadharmatāṃ ca vāco na vijahāti yathārutavijñaptyā ca sattvebhyo dharmaṃ deśayati |",
  "SA20n1381:405": "sarvacittārambaṇavigataśca sarvasattvacittacaritāśayāṃśca prajānātiti |",
  "SA20n1381:406": "bodhyaṃ bodhistadaṅgāni bodhaneti yathākramam |",
  "SA20n1381:407": "heturekaṃ padaṃ trīṇi pratyayastadviśuddhaye ||26 ||",
  "SA20n1381:408": "eṣāṃ khalvapi caturṇāmarthapadānāṃ sarvajñeyasaṃgrahamupādāya prathamaṃ boddhavyapadaṃ draṣṭavyam |",
  "SA20n1381:409": "tadanubodho bodhiriti dvitīyaṃ bodhipadam |",
  "SA20n1381:410": "bodheraṅgabhūtā buddhaguṇā iti tritīyaṃ bodhyaṅgapadam |",
  "SA20n1381:411": "bodhyaṅgaireva bodhanaṃ pareṣāmiti caturtha bodhanāpadam |",
  "SA20n1381:412": "itīmāni catvāri padānyadhikṛtya hetupratyayabhāvena ratnatrayagotravyavasthānaṃ veditavyam |",
  "SA20n1381:413": "tatraiṣāṃ caturṇāṃ padānāṃ prathamaṃ lokottaradharmavijatvāt pratyātmayoniśomanasikārasaṃniśrayeṇa tadviśuddhimupādāya triratnotpattiheturanugantavyaḥ |",
  "SA20n1381:414": "ityevamekaṃ padaṃ hetuḥ |",
  "SA20n1381:415": "kathaṃ trīṇi pratyayaḥ |",
  "SA20n1381:416": "tathāgato'nuttarāṃ samyaksaṃbodhimabhisaṃbudhya daśabalādibhirbuddhadharmerdvātriśadākāraṃ tathāgatakarma kurvan parato ghoṣasaṃniśrayeṇa tadviśuddhimupādāya triratnotpattipratyayo'nugantavyaḥ |",
  "SA20n1381:417": "ityevaṃ trīṇi pratyayaḥ |",
  "SA20n1381:418": "ataḥ parameṣāmeva caturṇā padānāmanupūrvamavaśiṣṭena granthena vistaravibhāganirdeśo veditavyaḥ |",
  "SA20n1381:419": "tatra samalāṃ tathatāmadhikṛtya yaduktaṃ sarvasattvāstathāgatagarbhā iti tat kenārthena |",
  "SA20n1381:420": "buddhajñānāntargamāt sattvarāśe-",
  "SA20n1381:421": "stannairmalyasyādvayatvāt prakṛtyā |",
  "SA20n1381:422": "bauddhe gotre tatphalasyopacārā-",
  "SA20n1381:423": "duktāḥ sarve dehino buddhagarbhāḥ ||27 ||",
  "SA20n1381:424": "saṃbuddhakāyaspharaṇāt tathatāvyatibhedataḥ |",
  "SA20n1381:425": "gotrataśca sadā sarve buddhagarbhāḥ śarīriṇaḥ ||28 ||",
  "SA20n1381:426": "samāsatastrividhenārthena sadā sarvasattvāstathāgatagarbhā ityuktaṃ bhagavatā |",
  "SA20n1381:427": "yaduta sarvasattveṣu tathāgatadharmakāyaparispharaṇārthena tathāgatatathatāvyatibhedārthena tathāgatagotrasaṃbhavārthena ca |",
  "SA20n1381:428": "eṣāṃ punastrayāṇāmarthapadānāmutaratra tathāgatagarbhasūtrānusāreṇa nirdeśo bhaviṣyati |",
  "SA20n1381:429": "pūrvataraṃ tu yenārthena sarvatrāviśeṣeṇa pravacane sarvākāraṃ tadarthasūcanaṃ bhavati tadapyādhikṛtya nirdekṣyāmi | uddānam |",
  "SA20n1381:430": "svabhāvahetvo phalakarmayoga-",
  "SA20n1381:431": "vṛttiṣvavasthāsvatha sarvagatve |",
  "SA20n1381:432": "sadāvikāritvaguṇeṣvabhede",
  "SA20n1381:433": "jñeyo'rthasaṃdhiḥ paramārthadhāto ||29 ||",
  "SA20n1381:434": "samāsato daśavidhamarthamabhisaṃdhāya paramatattvajñānāviṣayasya tathāgatadhātorvyavasthānamanugantavyam |",
  "SA20n1381:435": "daśavidho'rthaḥ katamaḥ |",
  "SA20n1381:436": "tadyathā svabhāvārtho hetvarthaḥ phalārthaḥ karmārtho yogārtho vṛtyartho'vasthāprabhedārthaḥ sarvatragārtho'vikārārtho'bhedārthaśca |",
  "SA20n1381:437": "tatra svabhāvarthaṃ hetvartha cārabhya ślokaḥ |",
  "SA20n1381:438": "sadā prakṛtyasaṃkliṣṭaḥ śuddharatnāmvarāmbuvat |",
  "SA20n1381:439": "dharmādhimuktyadhiprajñāsamādhikaruṇānvayaḥ ||30 ||",
  "SA20n1381:440": "tatra pūrveṇaṃ ślokārthena kiṃ darśayati |",
  "SA20n1381:441": "prabhāvānanyathābhāvasnigdhabhāvasvabhāvataḥ |",
  "SA20n1381:442": "cintāmaṇinabhovāriguṇasādharmyameṣu hi ||31 ||",
  "SA20n1381:443": "ya ete trayo'tra pūrvamuddiṣṭā eṣu triṣu yathāsaṃkhyameva svalakṣaṇaṃ sāmānyalakṣaṇaṃ cārabhya tathāgatadhātościntāmaṇinabhovāriviśuddhiguṇasādharmyaṃ veditavyam |",
  "SA20n1381:444": "tatra tathāgatadharmakāye tāvaccintitārthasamuddhayādi prabhāvasvabhāvatāṃ svalakṣaṇamārabhya cintāmaṇiratnasādharmyaṃ veditavyam |",
  "SA20n1381:445": "tathatāyāmananyathābhāvasvabhāvatāṃ svalakṣaṇamārabhyākāśasādharmyaṃ veditavyam |",
  "SA20n1381:446": "tathāgatagotre sattvakaruṇāsnigdhasvabhāvatāṃ svalakṣaṇamārabhya vārisādharmya veditavyam |",
  "SA20n1381:447": "sarveṣāṃ cātra sadātyantaprakṛtyanupakliṣṭatāṃ prakṛtipariśuddhiṃ sāmānyalakṣaṇāmārabhya tadeva cintāmaṇinabhovāriviśuddhiguṇasādharmyaṃ veditavyam |",
  "SA20n1381:448": "tatra pareṇa ślokārdhena kiṃ darśitam |",
  "SA20n1381:449": "caturdhāvaraṇaṃ dharmapratibho'pyātmadarśanam |",
  "SA20n1381:450": "saṃsāraduḥkhabhīrūtvaṃ sattvārthaṃ nirapekṣatā ||32 ||",
  "SA20n1381:451": "icchantikānāṃ tīrthyānāṃ śrāvakāṇāṃ svayaṃbhuvām |",
  "SA20n1381:452": "adhimuktyātayo dharmāścatvāraḥ śuddhihetavaḥ ||33 ||",
  "SA20n1381:453": "samāsata ime trividhāḥ sattvāḥ sattvarāśau saṃvidyante |",
  "SA20n1381:454": "bhavābhilāṣiṇo vibhavābhilāṣiṇastadubhayānabhilāṣiṇaśca |",
  "SA20n1381:455": "tatra bhavābhilāṣiṇo dvividhā veditavyāḥ |",
  "SA20n1381:456": "mokṣamārgapratihatāśa aparinirvāṇagotrakāḥ sattvā ye saṃsāramevecchanti na nirvāṇaṃ tanniyatipatitāścehadhārmikā eva |",
  "SA20n1381:457": "tadekatyā mahāyānadharmavidviṣo yānadhikṛtyataduktaṃ bhagavatā |",
  "SA20n1381:458": "nāhaṃ teṣāṃ śāstā na te mama śrāvakāḥ |",
  "SA20n1381:459": "tānahaṃ śāriputra tamasastamo'ntaramandhakārān mahāndhakāragāminastamobhūyiṣṭhā iti vadāmi |",
  "SA20n1381:460": "tatra vibhavābhilāṣiṇo dvividhāḥ |",
  "SA20n1381:461": "anupāyapatitā upāyapatitāśca |",
  "SA20n1381:462": "tatrānupāyapatitāḥ api trividhāḥ |",
  "SA20n1381:463": "itobāhyā bahunānāprakārāścakaparibrājakanigranthiputraprabhṛtayo'nyatīrthyāḥ |",
  "SA20n1381:464": "ihadhārmikāśca tatsabhāgacaritā eva śrāddhā api durgṛhītagrāhiṇaḥ |",
  "SA20n1381:465": "te ca punaḥ katame |",
  "SA20n1381:466": "yaduta pudgaladṛṣṭayaśca paramārthānadhimuktā yān prati bhagavatā śūnyatānadhimukto nirviśiṣṭo bhavati tīrthikairityuktam |",
  "SA20n1381:467": "śūnyatādṛṣṭayaścābhimānikā yeṣāmiha tadvimokṣamukhe'pi śūnyatāyāṃ mādyamānānāṃ śūnyataiva dṛṣṭirbhavati yānadhikṛtyāha |",
  "SA20n1381:468": "varaṃ khalu kāśyapa sumerumātrā pudgaladṛṣṭirna tvevābhimānikasya śūnyatādṛṣṭiriti |",
  "SA20n1381:469": "tatropāyapatitā api dvividhāḥ |",
  "SA20n1381:470": "śrāvakayānīyāśca samyaktvaniyāmamavakrāntāḥ pratyekabuddhayānīyāśca |",
  "SA20n1381:471": "tadubhayānābhilāṣiṇaḥ punarmahāyānasaṃprasthitāḥ paramatīkṣṇendriyāḥ sattvā ye nāpi saṃsāramicchanti yathecchantikā nānupāyapatitāstīrthikādivan nāpyupāyapatitāḥ śrāvakapratyekabuddhavat |",
  "SA20n1381:472": "api tu saṃsāranirvāṇasamatāpatti mārgapratipannāste bhavantyapratiṣṭhitanirvāṇāśayā nirupakliṣṭasaṃsāragataprayogā dṛḍhakaruṇādhyāśayapratiṣṭhitamūlapariśuddhā iti |",
  "SA20n1381:473": "tatra ye sattvā bhavābhilāṣiṇa icchantikāstanniyatipatitā ihadhārmikā evocyante mithyātvaniyataḥ sattvarāśiriti |",
  "SA20n1381:474": "ye vibhavābhilāṣiṇo'pyanupāyapatitā ucyante'niyataḥ sattvarāśiriti |",
  "SA20n1381:475": "ye vibhavābhilāṣiṇa upāyapatitāstadubhayānabhilāṣiṇaśca samatāptimārgapratipannāsta ucyatte samyaktvaniyataḥ sattvarāśiriti |",
  "SA20n1381:476": "tatra mahāyānasaṃprasthitān sattvānanāvaraṇagāminaḥ sthāpayitvā ya ito'nye sattvāstadyathā |",
  "SA20n1381:477": "icchantikāstīrthyāḥ śrāvakāḥ pratyekabuddhāśca |",
  "SA20n1381:478": "teṣāmimāni catvāryāvaraṇāni tathāgatadhātoranadhigamāyāsākṣātkriyāyaisaṃvartante |",
  "SA20n1381:479": "katamāni ca catvāri |",
  "SA20n1381:480": "tadyathā mahāyānadharmapratigha icchantikānāmāvaraṇa yasya pratipakṣo mahāyānadharmādhimuktibhāvanā bodhisattvānām |",
  "SA20n1381:481": "dharmeṣvātmadarśanamanyatīrthānāmāvaraṇaṃ yasya pratipakṣaḥ prajñāpāramitābhāvanā bodhisattvānām |",
  "SA20n1381:482": "saṃsāre duḥkhasaṃjñā duḥkhabhīrutva śrāvakayānikānāmavaraṇaṃ yasya pratipakṣo gaganagañjādisamādhibhāvanā bodhisattvānām |",
  "SA20n1381:483": "sattvārthavimukhatā sattvārthanirapekṣatā pratyekabuddhayānikānāmāvaraṇaṃ yasya pratipakṣo mahākaruṇābhāvanā bodhisattvānāmiti |",
  "SA20n1381:484": "etaccaturvidhamāvaraṇameṣāṃ caturvidhānāṃ sattvānāṃ yasya pratipakṣānimāṃścaturo'dhimuktyādīn bhāvayitvā bodhisattvā niruttarārthadharmakāyaviśuddhiparamatāmadhigacchantyebhiśca viśuddhisamudāgamakāraṇaiścaturbhiranugatā dharmarājaputrā bhavanti tathāgatakule | kathamiti |",
  "SA20n1381:485": "bījaṃ yeṣāmagrayānādhimukti-",
  "SA20n1381:486": "rmātā prajñā buddhadharmaprasūtyai |",
  "SA20n1381:487": "garbhasthānaṃ dhyānasaukhyaṃ kṛpoktā",
  "SA20n1381:488": "dhātrī putrāste'nujātā munīnām ||34 ||",
  "SA20n1381:489": "tatra phalārtha karmārtha cārabhya ślokaḥ |",
  "SA20n1381:490": "śubhātmasukhanityatvaguṇapāramitā phalam |",
  "SA20n1381:491": "duḥkhanirvicchamaprāpticchandapranidhikarmakaḥ ||35 ||",
  "SA20n1381:492": "tatra pūrveṇa ślokārdhena kiṃ darśitam |",
  "SA20n1381:493": "phalameṣāṃ samāsena dharmakāye viparyayāt |",
  "SA20n1381:494": "caturvidhaviparyāsapratipakṣaprabhāvitam ||36 ||",
  "SA20n1381:495": "ya ete'dhimuktyādayaścatvāro dharmāstathāgatadhātorviśuddhihetava eṣāṃ yathāsaṃkhyameva samāsataścaturvidhaviparyāsaviparyayapratipakṣeṇa caturākārā tathāgatadharmakāyaguṇapāramitā phalaṃ draṣṭavyam |",
  "SA20n1381:496": "tatra yā rūpādike vastunyanitye nityamiti saṃjñā |",
  "SA20n1381:497": "duḥkhe sukhamiti |",
  "SA20n1381:498": "anātmanyātmeti |",
  "SA20n1381:499": "aśubhe śubhamiti saṃjñā |",
  "SA20n1381:500": "ayamucyate caturvidho viparyāsaḥ |",
  "SA20n1381:501": "etadviparyayeṇa caturvidha evāviparyāso veditavyaḥ |",
  "SA20n1381:502": "katamaścaturvidhaḥ |",
  "SA20n1381:503": "yā tasminneva rūpādike vastunyanityasaṃjñā |",
  "SA20n1381:504": "duḥkhasaṃjñā |",
  "SA20n1381:505": "anātmasaṃjñā |",
  "SA20n1381:506": "aśubhasaṃjñā |",
  "SA20n1381:507": "ayamucyate caturvidhaviparyāsaviparyayaḥ |",
  "SA20n1381:508": "sa khalveṣa nityādilakṣaṇaṃ tathāgatadharmakāyamadhikṛtyeha viparyāso'bhipreto yasya pratipakṣeṇa caturākārā tathāgatadharmakāyaguṇapāramitā vyavasthāpitā |",
  "SA20n1381:509": "tadyathā nityapāramitā sukhapāramitātmapāramitā subhapāramiteti |",
  "SA20n1381:510": "eṣa ca grantho vistareṇa yathāsūtramanugantavyaḥ |",
  "SA20n1381:511": "viparyastā bhagavan sattvā upātteṣu pañcasūpādānaskandheṣu |",
  "SA20n1381:512": "te bhavantyanitye nityasaṃjñinaḥ |",
  "SA20n1381:513": "duḥkhe sukhasaṃjñinaḥ |",
  "SA20n1381:514": "anātmanyātmasaṃjñinaḥ |",
  "SA20n1381:515": "aśubhe subhasaṃjñinaḥ |",
  "SA20n1381:516": "sarvaśrāvakapratyekabuddhā api bhagavan śūnyatājñānenādṛṣṭapūrve sarvajñajñānaviṣaye tathāgatadharmakāye viparyastāḥ |",
  "SA20n1381:517": "ye bhagavan sattvāḥ syurbhagavataḥ putrā aurasā nityasaṃjñina ātmasaṃjñinaḥ sukhasaṃjñinaḥ śubhasaṃjñinaste bhagavan sattvāḥ syuraviparyastāḥ |",
  "SA20n1381:518": "syuste bhagavan samyagdarśinaḥ |",
  "SA20n1381:519": "tat kasmāddhetoḥ |",
  "SA20n1381:520": "tathāgatadharmakāya eva bhagavan nityapāramitā sukhapāramitā ātmapāramitā śubhapāramitā |",
  "SA20n1381:521": "ye bhagavan sattvāstathāgatadharmakāyamevaṃ paśyanti te samyak paśyanti |",
  "SA20n1381:522": "ye samyaka paśyanti te bhagavataḥ putrā aurasā iti vistaraḥ |",
  "SA20n1381:523": "āsāṃ punaścatasṛṇāṃ tathāgatadharmakāyaguṇapāramitāyāṃ hetvānupūrvyā pratilomakramo veditavyaḥ |",
  "SA20n1381:524": "tatra mahāyānadharmapratihatānāmicchantikānāmaśucisaṃsārābhirativiparyayeṇa bodhisattvānāṃ mahāyānadharmādhimuktibhāvanāyāḥ śubhapāramitādhigamaḥ phalaṃ draṣṭavyam |",
  "SA20n1381:525": "pañcasūpādānaskandheṣvātmadarśināmanyatīrthyānāmasadātmagrahābhirativiparyayeṇa prajñāpāramitābhāvanāyāḥ paramātmapāramitādhigamaḥ phalaṃ draṣṭavyam |",
  "SA20n1381:526": "sarve hyanyatīrthyā rūpādikamatatsvabhāvaṃ vastvātmetyupagatāḥ |",
  "SA20n1381:527": "taccaiṣāṃ vastu yathāgrahamātmalakṣaṇena visaṃvāditvāt sarvakālamanātmā |",
  "SA20n1381:528": "tathāgataḥ punaryathābhūtajñānena sarvadharmanairātmyaparapā ramabhiprāptaḥ |",
  "SA20n1381:529": "taccāsya nairātmyamanātmalakṣaṇena yathādarśanamavisaṃvāditvāt sarvakālamātmābhipreto nairātmyaṃmevātmani kṛtvā |",
  "SA20n1381:530": "yathoktaṃ sthito'sthānayogeneti |",
  "SA20n1381:531": "saṃsāraduḥkhabhīrūṇāṃ śrāvakayānikānāṃ saṃsāraduḥkhopaśamamātrābhirativiparyayeṇa gaganagañjādisamādhibhavanāyāḥ sarvalaukikalokottarasukhapāramitādhigamaḥ phalaṃ draṣṭavyam |",
  "SA20n1381:532": "sattvārthanirapekṣāṇāṃ pratyekabuddhayānīyānāyamasaṃsargavihārābhirativiṣaparyayeṇa mahākaruṇābhāvanāyāḥ satatasamitamā saṃsārāt sattvārthaphaligodhapariśuddhatvān nityapāramitādhigamaḥ phalaṃ draṣṭavyam |",
  "SA20n1381:533": "ityetāsāṃ catasṛṇāmadhimuktiprajñāsamādhikaruṇābhāvanānāṃ yathāsaṃkhyameva caturākāraṃ tathāgatadharmakāye śubhātmasukhanityatvaguṇāpāramitākhyaṃ phalaṃ nirvartyate bodhisattvānām |",
  "SA20n1381:534": "ābhiśca tathāgato dharmadhātuparama ākāśadhātuparyavasāno'parāntakoṭīniṣṭha ityucyate |",
  "SA20n1381:535": "mahāyānaparamadharmādhimuktibhāvanāyā hi tathāgato'tyantaśubhadharmadhātuparamatādhigamāddharmadhātuparamaḥ saṃvṛttaḥ |",
  "SA20n1381:536": "prajñāpāramitābhāvanayākāśopamasattvabhājanalokanairātmyaniṣṭhāgamanād gaganagañjādisamādhibhāvanayā ca sarvatra paramadharmeśvaryavibhutvasaṃdarśanādākāśadhātuparyavasānaḥ |",
  "SA20n1381:537": "mahākaruṇābhāvanayā sarvasattveṣvaparyantakālakāruṇikatāmupādāyāparāntakoṭiniṣṭha iti |",
  "SA20n1381:538": "āsāṃ punaścatasṛṇāṃ tathāgatadharmakāyaguṇapāramitānāmadhigamāyānāsravadhātusthitānāmapyarhatāṃ pratyekabuddhānāṃ vaśitāprāptānāṃ ca bodhisattvānāmime catvāraḥ paripanthā bhavanti |",
  "SA20n1381:539": "tadyathā pratyayalakṣaṇaṃ hetulakṣaṇaṃ saṃbhavalakṣaṇaṃ vibhavalakṣaṇamiti |",
  "SA20n1381:540": "tatra pratyayalakṣaṇamavidyāvāsabhūmiravidyeva saṃskārāṇām |",
  "SA20n1381:541": "hetulakṣaṇamavidyāvāsabhūmipratyayameva saṃskāravadanāsravaṃ karma |",
  "SA20n1381:542": "saṃbhavalakṣaṇamavidyāvāsabhūmipratyayānāsravakarmahetukī ca trividhā manomayātmabhāvanirvṛttiścaturupādānapratyayā sāsravakarmahetukīva tribhavābhinirvṛttiḥ |",
  "SA20n1381:543": "vibhavalakṣaṇaṃ trividhamanomayātmabhāvanirvṛttipratyayā jātipratyayamiva jarāmaraṇamacintyā pāriṇāmikī cyutiriti |",
  "SA20n1381:544": "tatra sarvopakleśasaṃniśrayabhūtāyā avidyāvāsabhūmeraprahīṇātvādarhantaḥ pratyekabuddhā vaśitāprāptāśca bodhisattvāḥ sarvakleśamaladaurgandhyavāsanāpakarṣaparyantaśubhapāramitāṃ nādhigacchanti |",
  "SA20n1381:545": "tāmeva cāvi dyāvāsabhūmiṃ pratītya sūkṣmanimittaprapañcasamudācārayogādatyantamanabhisaṃskāramātmapāramitāṃ nādhigacchanti |",
  "SA20n1381:546": "tāṃ cāvidyāvāsabhūmimavidyāvāsabhūmipratyayaṃ ca sūkṣmanimittaprapañcasamudācārasamutthāpitamanāsravaṃ karma pratītya manomayaskandhasamudayāt tannirodhamatyantasukhapāramitāṃ nādhigacchanti |",
  "SA20n1381:547": "yāvacca nirayaśeṣakleśakarmajanmasaṃkleśanirodhasamudbhūtaṃ tathāgatadhātuṃ na sākṣātkurvanti tāvadacintyapāriṇāmikyāścyu teravigamādatyantānanyathābhāvāṃ nityapāramitāṃ nādhigacchanti |",
  "SA20n1381:548": "tatra kleśasaṃkleśavadavidyāvāsabhūmiḥ |",
  "SA20n1381:549": "karmasaṃkleśavadanāsravakarmābhisaṃskāraḥ |",
  "SA20n1381:550": "janmasaṃkleśavat trividhā manomayātmabhāvanirvṛttiracintyapāriṇāmikī ca cyutiriti |",
  "SA20n1381:551": "eṣa ca grantho vistareṇa yathāsūtramanugantavyaḥ |",
  "SA20n1381:552": "syādyathāpi nāma bhagavannupādānapratyayāḥ sāsravakarmahetukāstrayo bhavāḥ saṃbhavanti |",
  "SA20n1381:553": "evameva bhagavannavidyāvāsabhūmipratyayā anāsravakarmahetukā arhatāṃ pratyekabuddhānāṃ vaśitāprāptānāṃ ca bodhisattvānāṃ manomayāstrayaḥ kāyāḥ saṃbhavanti |",
  "SA20n1381:554": "āsu bhagavan tisṛṣu bhūmipveṣāṃ trayāṇāṃ manomayānāṃ kāyānāṃ saṃbhavāyānāsravasya ca karmaṇo'bhinirvṛttaye pratyayobhavatyavidyāvāsabhūmiriti vistaraḥ |",
  "SA20n1381:555": "yata eteṣu triṣu manomayeṣvarhatpratyekabuddhabodhisattvakāyeṣu subhātmasukhanityatvaguṇapāramitā na saṃvidyante tasmāt tathāgatadharmakāya eva nityapāramitā sukhapāramitātmapāramitā śubhapāramitetyukatam |",
  "SA20n1381:556": "sa hi prakṛtiśuddhatvādvāsanāpagamācchuciḥ",
  "SA20n1381:557": "paramātmātmanairātmyaprapañcakṣayaśāntitaḥ ||37 ||",
  "SA20n1381:558": "sukho manomayaskandhataddhetuvinivṛttitaḥ |",
  "SA20n1381:559": "nityaḥ saṃsāranirvāṇasamatāprativedhataḥ ||38 ||",
  "SA20n1381:560": "samasato dvābhyāṃ kāraṇābhyāṃ tathāgatadharmakāye śubhapāramitā veditavyā |",
  "SA20n1381:561": "prakṛtipariśuddhyā sāmānyalakṣaṇena |",
  "SA20n1381:562": "vaimalyapariśuddhyā viśeṣalakṣaṇena |",
  "SA20n1381:563": "dvābhyāṃ kāraṇābhyāmātmapāramitā veditavyā |",
  "SA20n1381:564": "tīrthikāntavivarjanatayā cātmaprapañcavigamācchrāvakāntavivarjanatayā ca nairātmyaprapañcavigamāt |",
  "SA20n1381:565": "dvābhyāṃ kāraṇābhyāṃ sukhapāramitāṃ veditavyā |",
  "SA20n1381:566": "sarvākāraduḥkhasamudayaprahāṇataśca vāsanānusaṃdhisamudghātāt sarvākāraduḥkhanirodhasākṣātkaraṇataśca manomayaskandhanirodhasākṣātkāraṇāt |",
  "SA20n1381:567": "dvābhyāṃ kāraṇābhyāṃ nityapāramitā veditavyā |",
  "SA20n1381:568": "anityasaṃsārānapakarṣaṇāta ścocchedāntā patanān nityanirvāṇasamāropaṇataśca śāśvatāntāpatanāt |",
  "SA20n1381:569": "yathoktam |",
  "SA20n1381:570": "anītyāḥ saṃskārā iti ced bhagavan paśyeta sāsya syāducchedadṛṣṭiḥ |",
  "SA20n1381:571": "sāsya syānna samyagdṛṣṭiḥ |",
  "SA20n1381:572": "nityaṃ nirvāṇamiti ced bhagavan paśyeta sāsya syācchāśvatadṛṣṭiḥ |",
  "SA20n1381:573": "sāsya syānna samyagdṛṣṭiriti |",
  "SA20n1381:574": "tadanena dharmadhātunayamukhena paramārthataḥ saṃsāra eva nirvāṇamityuktam |",
  "SA20n1381:575": "ubhayathāvikalpanāpratiṣṭhitanirvāṇasākṣātkaraṇataḥ |",
  "SA20n1381:576": "api khalu dvābhyāṃ kāraṇābhyāmaviśeṣeṇa sarvasattvānāmāsannadūrībhāvavigamādapratiṣṭhitapadaprāptimātraparidīpanā bhavati |",
  "SA20n1381:577": "katamābhyāṃ dvābhyām |",
  "SA20n1381:578": "iha bodhisattvo'viśeṣeṇa sarvasattvānāṃ nāsannībhavati prajñayāśeṣatṛṣṇānuśayaprahāṇāt |",
  "SA20n1381:579": "na dūrībhavati mahākaruṇayā tadaparityāgāditi |",
  "SA20n1381:580": "ayamupāyo'pratiṣṭhitasvabhāvāyāḥ samyaksaṃbodheranuprāptaye |",
  "SA20n1381:581": "prajñayā hi bodhisattvo'śeṣatṛṣṇānuśayaprahāṇādātmahitāya nirvāṇagatādhyāśayaḥ saṃsāre na pratiṣṭhate'parinirvāṇagotravat |",
  "SA20n1381:582": "mahākaruṇayā duḥkhitasattvāparityāgāt parihītāya saṃsāragataprayogo nirvāṇe na pratiṣṭhate śamaikayānagotravat |",
  "SA20n1381:583": "evamidaṃ dharmadvayamanuttarāyā bodhermūlaṃ pratiṣṭhānamiti |",
  "SA20n1381:584": "chittvā snehaṃ prajñayātmanyaśeṣaṃ",
  "SA20n1381:585": "sattvasnehān naiti śāntiṃ kṛpāvān |",
  "SA20n1381:586": "niḥśrityaivaṃ dhīkṛpe bodhyupāyau",
  "SA20n1381:587": "nopaityāryaḥ saṃvṛtiṃ nirvṛtiṃ vā ||39 ||",
  "SA20n1381:588": "tatra purvādhikṛtaṃ karmārthamārabhya pareṇa ślokārdhena kiṃ darśitam |",
  "SA20n1381:589": "buddhadhātuḥ sacenna syānnirvidduḥkhe'pi no bhavet |",
  "SA20n1381:590": "necchā na prārthanā nāpi prāṇidhirnivṛtau bhavet ||40 ||",
  "SA20n1381:591": "tathā coktam |",
  "SA20n1381:592": "tathāgatagarbhaścedbhagavanna syānna syādduḥkhe'pi nirvinna nirvāṇa icchā vā prārthanā vā praṇidhirveti |",
  "SA20n1381:593": "tatra samāsato buddhadhātuviśuddhigotraṃ mithyātvaniyatānāmapi sattvānāṃ dvividhakāryapratyupasthāpanaṃ bhavati |",
  "SA20n1381:594": "saṃsāre ca duḥkhadoṣadarśananiḥśrayeṇa nirvidamutpādayati |",
  "SA20n1381:595": "nirvāṇe sukhanuśaṃsadarśananiḥśrayeṇa cchandaṃ janayati |",
  "SA20n1381:596": "icchāṃ prārthanāṃ praṇidhimiti |",
  "SA20n1381:597": "icchābhilaṣitārthaprāptāvasaṃkocaḥ |",
  "SA20n1381:598": "prārthanābhilaṣitārthaprāptyupāyaparimārgaṇā |",
  "SA20n1381:599": "praṇidhiryābhilaṣitārthe cetanā cittābhisaṃskāraḥ |",
  "SA20n1381:600": "bhavanirvāṇatadduḥkhasukhadoṣaguṇekṣaṇam |",
  "SA20n1381:601": "gotre sati bhavatyetadagotrāṇāṃ na vidyate ||41 ||",
  "SA20n1381:602": "yadapi tat saṃsāre ca duḥkhadoṣadarśanaṃ bhavati nirvāṇe ca sukhānuśaṃsadarśanametadapi śuklāṃśasya pudgalasya gotre sati bhavati nāhetukaṃ nāpratyayamiti |",
  "SA20n1381:603": "yadi hi tadgotramantareṇa syādahetukamapratyayaṃ pāpasamucchedayogena tadicchāntikānāmapyaparinirvāṇagotrāṇāṃ syāt |",
  "SA20n1381:604": "na ca bhavati tāvadyāvadāgantukamalaviśuddhigotraṃ trayāṇāmanyatamadharmādhimuktiṃ na sa mudānayati satpuruṣasaṃsargādicatuḥśuklasamavadhānayogena |",
  "SA20n1381:605": "yatra hyāha |",
  "SA20n1381:606": "tatra paścādantaśo mithyātvaniyatasaṃtānānāmapi sattvānāṃ kāyeṣu tathāgatasūryamaṇḍalaraśmayo nipatanti anāgatahetusaṃjananatayā saṃvardhayanti ca kuśalairdharmeriti |",
  "SA20n1381:607": "yatpunaridamuktamicchantiko'tyantamaparinirvāṇadharmeti tan mahāyānadharmapratigha icchantikatve heturiti mahāyānadharmapratighanivartanārthamuktaṃ kālāntarābhiprāyeṇa |",
  "SA20n1381:608": "na khalu kaścitprakṛtiviśuddhagotrasaṃbhavādatyantāviśuddhidharmā bhavitumarhasi |",
  "SA20n1381:609": "yasmādaviśeṣeṇa punarbhagavatā sarvasattveṣu viśuddhibhavyatāṃ saṃdhāyoktam |",
  "SA20n1381:610": "anādibhūto'pi hi cāvasānikaḥ",
  "SA20n1381:611": "svabhāvaśuddho dhruvadharmasaṃhitaḥ |",
  "SA20n1381:612": "anādikośairbahirvṛto na dṛśyate",
  "SA20n1381:613": "suvarṇabimbaṃ paricchāditaṃ yathā ||",
  "SA20n1381:614": "tatra yogārthamārabhya ślokaḥ |",
  "SA20n1381:615": "mahodadhirivāmeyaguṇaratnākṣayākaraḥ |",
  "SA20n1381:616": "pradīpavadanirbhāgaguṇayuktasvabhāvataḥ ||42 ||",
  "SA20n1381:617": "tatra pūrveṇa ślokārthena ki darśitam |",
  "SA20n1381:618": "dharmakāyajinajñānakaruṇādhātusaṃgrahāt |",
  "SA20n1381:619": "pātraratnāmbubhiḥ sāmyamudherasya darśitam ||43 ||",
  "SA20n1381:620": "trayāṇāṃ sthānānāṃ yathāsaṃkhyameva trividhena mahāsamudrasādharmyeṇa tathāgatadhātorhetusamanvāgamamadhikṛtya yogārtho veditavyaḥ |",
  "SA20n1381:621": "katamāni trīṇi sthānāni |",
  "SA20n1381:622": "tadyathā dharmakāyaviśuddhihetuḥ |",
  "SA20n1381:623": "buddhajñānasamudāgamahetuḥ |",
  "SA20n1381:624": "tathāgatamahākaruṇāvṛttiheturiti |",
  "SA20n1381:625": "tatra dharmakāyaviśuddhiheturmahāyānādhimuktibhāvanā draṣṭavyā |",
  "SA20n1381:626": "buddhajñānasamudāgamahetuḥ prajñāsamādhimukhabhavanā |",
  "SA20n1381:627": "tathāgatamahākaruṇāpravṛttiheturbodhisattvakaruṇābhāvaneti |",
  "SA20n1381:628": "tatra mahāyānādhimuktibhāvanāyā bhājanasādharmyaṃ tasyāmaparimeyākṣayaprajñāsamādhiratnakaruṇāvārisamavasaraṇāt |",
  "SA20n1381:629": "prajñāsamādhimukhabhāvanāyā ratnāsādharmyaṃ tasya nirvikalpatvādacintyaprabhāvaguṇayogācca |",
  "SA20n1381:630": "bodhisattvakaruṇābhāvanāyā vārisādharmyaṃ tasyāḥ sarvajagati paramasnigdhabhāvaikarasalakṣaṇaprayogāditi |",
  "SA20n1381:631": "eṣāṃ trayāṇāṃ dharmāṇāmanena trividhena hetunā tatsaṃbaddhaḥsamanvāgamo yoga ityucyate |",
  "SA20n1381:632": "tatrāpareṇa ślokārdhena kiṃ darśayati |",
  "SA20n1381:633": "abhijñājñānavaimalyatathatāvyatirekataḥ |",
  "SA20n1381:634": "dīpālokoṣṇavarṇasya sādharmyaṃ vimalāśraye ||44 ||",
  "SA20n1381:635": "trayāṇāṃ sthānānāṃ yathāsaṃkhyameva trividhena dīpasādharmyeṇa tathāgatadhātoḥ phalasamanvāgamamadhikṛtya yogārtho veditavyaḥ |",
  "SA20n1381:636": "katamani trīṇi sthānāni |",
  "SA20n1381:637": "tadyathā |",
  "SA20n1381:638": "abhijñā āsravakṣayajñānamāsravakṣayaśceti |",
  "SA20n1381:639": "tatra pañcānāmabhijñānāṃ jvālāsādharmyaṃ tāsāmarthānubhavajñānavipakṣāndhakāravidhamanapratyupasthānalakṣaṇatvāt |",
  "SA20n1381:640": "āsravakṣayajñānasyoṣṇasādharmya tasya niravaśeṣakarmakleśendhanadahanapratyupasthānalakṣaṇatvāt |",
  "SA20n1381:641": "āśrayaparivṛtterāsravakṣayasya varṇasādharmya tasyātyantavimalaviśuddhaprabhāsvaralakṣaṇatvāt |",
  "SA20n1381:642": "tatra vimalaḥ kleśāvaraṇaprahāṇāt |",
  "SA20n1381:643": "viśuddho jñeyāvaraṇaprahāṇāt |",
  "SA20n1381:644": "prabhāsvarastadubhayāgantukatāprakṛtitaḥ |",
  "SA20n1381:645": "ityeṣāṃ samāsataḥ saptānāmabhijñājñānaprahāṇasaṃgṛhītānāmaśaikṣasāntānikānāṃ dharmāṇāmanāsravadhātāvanyonyamavinirbhagatvamapṛthagbhāvo dharmadhātusamanvāgamo yoga ityucyate |",
  "SA20n1381:646": "eṣa ca yogārthamārabhya pradīpadṛṣṭānto vistareṇa yathāsūtramanugantavyaḥ |",
  "SA20n1381:647": "tadyathā śāriputra pradīpaḥ |",
  "SA20n1381:648": "avinirbhagadharmā |",
  "SA20n1381:649": "avinirmuktaguṇaḥ |",
  "SA20n1381:650": "yaduta ālokoṣṇavarṇatābhiḥ |",
  "SA20n1381:651": "maṇirvālokavarṇasaṃsthānaiḥ |",
  "SA20n1381:652": "evameva śāriputra tathagatanirdiṣṭo dharmakāyo'vinirbhāgadharmāvinirmuktajñānaguṇo yaduta gaṅgānadīvālikāvyativṛttaistathāgatadharmairiti |",
  "SA20n1381:653": "tatra vṛttyarthamārabhya ślokaḥ |",
  "SA20n1381:654": "pṛthagjanāryasaṃbuddhatathatāvyatirekataḥ |",
  "SA20n1381:655": "sattveṣu jigarbho'yaṃ deśitastattvadarśibhiḥ ||45 ||",
  "SA20n1381:656": "anena kiṃ darśitam |",
  "SA20n1381:657": "pṛthagjanā viparyastā dṛṣṭasatyā viparyayāt |",
  "SA20n1381:658": "yathāvadaviparyastā niṣprapañcāstathāgatāḥ ||46 ||",
  "SA20n1381:659": "yadidaṃ tathāgatadhātoḥ sarvadharmatathatāviśuddhisāmānyalakṣaṇamupadiṣṭaṃ prajñāpāramitādiṣu nirvikalpajñānamukhāvavādamārabhya bodhisattvānāmasmin samāsatastrayāṇāṃ pudgalānāṃ pṛthagjanasyātattvadarśina āryasya tattvadarśino viśuddhiniṣṭhāgatasya tathāgatasya tridhā bhinnā pravṛttirveditavyā |",
  "SA20n1381:660": "yaduta viparyastāviparyastā samyagaviparyastā niṣprapañcā ca yathākramam |",
  "SA20n1381:661": "tatra viparyastā saṃjñācittadṛṣṭiviparyāsād vālānām |",
  "SA20n1381:662": "aviparyastā viparyayeṇa tatprahāṇādāryāṇām |",
  "SA20n1381:663": "samyagaviparyastā niṣprapañcā ca savāsanakleśajñeyāvaraṇasamudghātāt samyaksambuddhānām |",
  "SA20n1381:664": "ataḥ parametameva vṛttyarthamārabhya tadanye catvāro'rthāḥ prabhedanirdeśādeva veditavyāḥ |",
  "SA20n1381:665": "tatraiṣāṃ trayāṇāṃ pudgalānāmavasthāprabhedārthamārabhya ślokaḥ |",
  "SA20n1381:666": "aśuddho'śuddhaśuddho'tha suviśuddho yathākramam |",
  "SA20n1381:667": "sattvadhāturiti prokto bodhisattvastathāgataḥ ||47 ||",
  "SA20n1381:668": "anena kiṃ darśitam |",
  "SA20n1381:669": "svabhāvādibhirityebhiḥ ṣaḍbhirartheḥ samāsataḥ |",
  "SA20n1381:670": "dhātustisṛṣvavasthāsu vidito nāmabhistribhiḥ ||48 ||",
  "SA20n1381:671": "iti ye kecidanāsravadhātunirdeśā nānādharmaparyāyamukheṣu bhagavatā vistareṇa nirdiṣṭāḥ sarveta ebhireva samāsataḥ ṣaḍbhiḥ svabhāvahetuphalakarmayogavṛttyarthaḥ saṃgṛhītāstisṛṣvavasthāsu yathākramaṃ trināmanirdeśato nirdiṣṭā veditavyāḥ |",
  "SA20n1381:672": "yadutāśuddhāvasthāyāṃ sattvadhāturiti |",
  "SA20n1381:673": "aśuddhaśuddhāvasthāyāṃ bodhisattva iti |",
  "SA20n1381:674": "suviśuddhāvasthāyāṃ tathāgata iti |",
  "SA20n1381:675": "yathoktaṃ bhagavatā |",
  "SA20n1381:676": "ayameva śāriputra dharmakāyo'paryantakleśakośakoṭigūḍhaḥ |",
  "SA20n1381:677": "saṃsārastrotasā uhmamāno'navarāgrasaṃsāragaticyutyupapattiṣu saṃcaran sattvadhāturityucyate |",
  "SA20n1381:678": "sa eva śāriputra dharmakāyaḥ saṃsārastrotoduḥkhanirviṣṇo viraktaḥ sarvakāmaviṣayebhyo daśapāramitāntargataiścaturaśītyā dharmaskandhasahasrairbodhāya caryā caran bodhisattva ityucyate |",
  "SA20n1381:679": "sa eva punaḥ śāriputra dharmakāyaḥ sarvakleśakośaparimuktaḥ sarvaduḥkhatikrāntaḥ sarvopakleśamalāpagataḥ śuddho viśuddhaḥ paramapariśuddhadharmatāyāṃ sthitaḥ sarvasattvālokanīyāṃ bhūmimārūḍhaḥ sarvasyāṃ jñeyabhūmāvadvitīyaṃ pauruṣaṃ sthāma prāpto'nāvaraṇadharmāpratihatasarvadharmaiśvaryabalatāmadhigatastathāgato'rhan samyaksaṃbuddha ityucyate |",
  "SA20n1381:680": "tāsteva tisṛṣvavasthāsu tathāgatadhātoḥ sarvatragārthamārabhya ślokaḥ |",
  "SA20n1381:681": "sarvatrānugataṃ yadvannirvikalpātmakaṃ nabhaḥ |",
  "SA20n1381:682": "cittaprakṛtivaimalyadhātuḥ sarvatragastathā ||49 ||",
  "SA20n1381:683": "anena kiṃ darśitam |",
  "SA20n1381:684": "taddoṣaguṇaniṣṭhāsu vyāpi sāmānyalakṣaṇam |",
  "SA20n1381:685": "hīnamadhyaviśiṣṭeṣu vyoma rūpagateṣviva ||50 ||",
  "SA20n1381:686": "yāsau pṛthagjanāryasaṃbuddhānāmavikalpacittaprakṛtiḥ sā tisṛṣvavasthāsu yathākramaṃ doṣeṣvapi guṇeṣvapi guṇaviśuddhiniṣṭhāyāmapi sāmānyalakṣaṇatvādākāśamiva mṛdrajatasuvarṇabhājaneṣvanugatānupraviṣṭā samā nirviśiṣṭā prāptā sarvakālam |",
  "SA20n1381:687": "ata evāvasthānirdeśānantaramāha |",
  "SA20n1381:688": "tasmācchāriputra nānyaḥ sattvadhāturnānyo dharmakāyaḥ |",
  "SA20n1381:689": "sattvadhātureva dharmakāyaḥ |",
  "SA20n1381:690": "dharmakāya eva sattvadhātuḥ |",
  "SA20n1381:691": "advayametadarthena |",
  "SA20n1381:692": "vyañjanamātrabheda iti",
  "SA20n1381:693": "etāsteva tisṛṣvavasthāsu tathāgatadhātoḥ sarvatragasyāpi tatsaṃkleśavyavadānābhyāmavikārārthamārabhya caturdaśa ślokāḥ |",
  "SA20n1381:694": "ayaṃ ca teṣāṃ piṇḍārtho veditavyaḥ |",
  "SA20n1381:695": "doṣāgantukatāyogād guṇaprakṛtiyogataḥ |",
  "SA20n1381:696": "yathā pūrvaṃ tathā paścādavikāritvadharmatā ||51 ||",
  "SA20n1381:697": "dvādaśabhirekena ca ślokena yathākramamaśuddhāvasthāyāmaśuddhaśuddhāvasthāyāṃ ca kleśopakleśadoṣayorāgantukayogāṃccaturdaśamena ślokena suviśuddhāvasthāyāṃ gaṅgānadīvālukāvyativṛttairavinirbhāgairamuktaśiracintyairbuddhaguṇaiḥ prakṛtiyogādākāśadhātoriva paurvāparyeṇa tathāgatadhātoratyantāvikāradharmatā paridīpitā |",
  "SA20n1381:698": "tatrāśuddhāvasthāyāmavikārārthamārabhya katame dvādaśa ślokāḥ",
  "SA20n1381:699": "yathā-sarvagataṃ saukṣmyādākāśaṃ nopalipyate |",
  "SA20n1381:700": "sarvatrāvasthitaḥ sattve tathāyaṃ nopalipyate ||52 ||",
  "SA20n1381:701": "yathā sarvatra lokānāmākāśa ubayavyayaḥ |",
  "SA20n1381:702": "tathaivāsaṃskṛte dhātāvindriyāṇāṃ vyayodayaḥ ||53 ||",
  "SA20n1381:703": "yathā nāgnibhirākāśaṃ dagdhapūrvaṃ kadācana |",
  "SA20n1381:704": "tathā na pradahatyenaṃ mṛtyuvyādhijarāgnayaḥ ||54 ||",
  "SA20n1381:705": "pṛthivyambau jalaṃ vāyau vāyurvyomni pratiṣṭhitaḥ |",
  "SA20n1381:706": "apratiṣṭhitamākāśaṃ vāyvambukṣitidhātuṣu ||55 ||",
  "SA20n1381:707": "skandhadhātvindriyaṃ tadvatkarmakleśapratiṣṭhitam |",
  "SA20n1381:708": "karmakleśāḥ sadāyonimanaskārapratiṣṭhitāḥ ||56 ||",
  "SA20n1381:709": "ayoniśomanaskāraścittaśuddhipratiṣṭhitaḥ |",
  "SA20n1381:710": "sarvadharmeṣu cittasya prakṛtistvapratiṣṭhitā ||57 ||",
  "SA20n1381:711": "pṛthivīdhātuvajjñeyāḥ skandhāyatanadhātavaḥ |",
  "SA20n1381:712": "abdhātusadṛśā jñeyāḥ karmakleśāḥ śarīriṇām ||58 ||",
  "SA20n1381:713": "ayoniśomanaskāro vijñeyo vāyudhātuvat |",
  "SA20n1381:714": "tadamūlāpratiṣṭhānā prakṛtirvyomadhātuvat ||59 ||",
  "SA20n1381:715": "cittaprakṛtimālīnāyoniśo manasaḥ kṛtiḥ |",
  "SA20n1381:716": "ayoniśomanaskāraprabhave kleśakarmaṇī ||60 ||",
  "SA20n1381:717": "karmakleśāmbusaṃbhūtāḥ skandhāyatanadhātavaḥ |",
  "SA20n1381:718": "utpadyante nirudhyante tatsaṃvartavivartavat ||61 ||",
  "SA20n1381:719": "na hetuḥ pratyayo nāpi na sāmagrī na codayaḥ |",
  "SA20n1381:720": "na vyayo na sthitiścittaprakṛtervyomadhātuvat ||62 ||",
  "SA20n1381:721": "cittasya yāsau prakṛtiḥ prabhāsvarā",
  "SA20n1381:722": "na jātu sā dyauriva yāti vikriyām |",
  "SA20n1381:723": "āgantukai rāgamalādibhistvasā-",
  "SA20n1381:724": "vupaiti saṃkleśamabhūtakalpajaiḥ ||63 ||",
  "SA20n1381:725": "kathamanenākāśadṛṣṭāntena tathāgatadhātoraśuddhāvasthāyāmavikāradharmatā paridīpitā | taducyate |",
  "SA20n1381:726": "nābhinirvartayatyenaṃ karmakleśāmbusaṃcayaḥ",
  "SA20n1381:727": "na nirdahatyudīrṇo'pi mṛtyuvyādhijarānalaḥ ||64 ||",
  "SA20n1381:728": "yadvadayoniśomanaskāravātamaṇḍalasaṃbhūta karmakleśodakarāśiṃ pratītya skandhadhātvāyatanalokanirvṛttyā cittaprakṛtivyomadhātorvivarto na bhavati |",
  "SA20n1381:729": "tadvadayoniśomanaskārakarmakleśavāyvapskandhapratiṣṭhitasya skandhadhātvāyatanalokasyāstaṃgamāya mṛtyuvyādhijarāgniskandhasamudayādapi tadasaṃvarto veditavyaḥ |",
  "SA20n1381:730": "ityevamaśuddhāvasthāyāṃ bhājanalokavadaśeṣakleśakarmajanmasaṃkleśasamudayāstagamaṃ'pyākāśavadasaṃskṛtasya tathāgatadhātoranutpādānirodhādatyantamavikāradharmatā paridīpitā |",
  "SA20n1381:731": "eṣa ca prakṛtiviśuddhimukhaṃ dharmālokamukhamārabhyākāśadṛṣṭānto vistareṇa yathāsūtramanugantavyaḥ |",
  "SA20n1381:732": "kavirmārṣā kleśāḥ |",
  "SA20n1381:733": "āloko viśuddhiḥ |",
  "SA20n1381:734": "durbalāḥ kleśāḥ |",
  "SA20n1381:735": "balavatī vipaśyanā |",
  "SA20n1381:736": "āgantukāḥ kleśāḥ |",
  "SA20n1381:737": "mūlaviśuddhā prakṛtiḥ |",
  "SA20n1381:738": "parikalpāḥ kleśāḥ |",
  "SA20n1381:739": "aparikalpā prakṛtiḥ |",
  "SA20n1381:740": "tadyathā mārṣā iyaṃ mahāpṛthivyapsu pratiṣṭhitā |",
  "SA20n1381:741": "āpo vāyau pratiṣṭhitāḥ |",
  "SA20n1381:742": "vāyurākāśe pratiṣṭhitaḥ |",
  "SA20n1381:743": "apratiṣṭhitaṃ cākāśama |",
  "SA20n1381:744": "evameṣāṃ caturṇā dhātūnāṃ pṛthivīdhātorabdhātorvāyudhātorākāśadhātureva balī yo dṛḍho'calo'nupacayo 'napacayo'nutpanno'niruddhaḥ sthitaḥ svarasayogena |",
  "SA20n1381:745": "tatra ya ete trayo dhātavasta utpādabhaṅgayuktā anavasthitā acirasthāyinaḥ |",
  "SA20n1381:746": "dṛśyata eṣāṃ vikāro na punarākāśadhātoḥ kaścidvikāraḥ |",
  "SA20n1381:747": "evameva skandhadhātvāyatanāni karmakleśapratiṣṭhitāni |",
  "SA20n1381:748": "karmakleśā ayoniśomanaskārapratiṣṭhitāḥ |",
  "SA20n1381:749": "ayoniśomanaskāraḥ prakṛtipariśuddhipratiṣṭhitaḥ |",
  "SA20n1381:750": "tata ucyate prakṛtiprabhāsvaraṃ cittamāgantukairupakleśairupakliśyata iti |",
  "SA20n1381:751": "tatra paścādyo'yoniśomanaskāro ye ca karmakleśā yāni ca skandhadhātvāyatanāni sarva ete dharmā hetupratyayasaṃgṛhītā utpadyante hetupratyayavisāmagrayā nirudhyante |",
  "SA20n1381:752": "yā punaḥ sā prakṛtistasyā na heturna pratyayo na sāmagrī notpādo na nirodhaḥ |",
  "SA20n1381:753": "tatra yathākāśadhātustathā prakṛtiḥ |",
  "SA20n1381:754": "yathā vāyudhātustathāyoniśomanasikāraḥ |",
  "SA20n1381:755": "yathābdhātustathā karmakleśāḥ |",
  "SA20n1381:756": "yathā pṛthivīdhātustathā skandhadhātvāyatanāni |",
  "SA20n1381:757": "tata ucyante sarvadharmā asāramūlā apratiṣṭhānamūlāḥ śuddhamūlā amūlamūlā iti |",
  "SA20n1381:758": "uktamaśuddhāvasthāyāmavikāralakṣaṇamārabhya prakṛterākāśadhātusādharmya tadāśritasyāyoniśomanasikārasya karmakleśānāṃ ca hetulakṣaṇamārabhya vāyudhātusādharmyamabdhātusādharmya ca tatprabhavasya skandhadhātvāyatanasya vipākalakṣaṇamārabhya pṛthivīdhātusādharmyam |",
  "SA20n1381:759": "tadvibhavakāraṇasya tu mṛtyuvyādhijarāgnerupasargalakṣaṇamārabhya tejodhātusādharmya noktamiti taducyate |",
  "SA20n1381:760": "trayo'gnayo yugānte'gnirnārakaḥ prākṛtaḥ kramāt |",
  "SA20n1381:761": "trayastra upamā teyā mṛtyuvyādhijarāgnayaḥ ||65 ||",
  "SA20n1381:762": "tribhiḥ kāraṇairyathākramaṃ mṛtyuvyādhijarāṇāmagnisādharmya veditavyam |",
  "SA20n1381:763": "ṣaḍāyatananirmamīkaraṇato vicitrakāraṇānubhavanataḥ saṃskāraparipākopanayanataḥ |",
  "SA20n1381:764": "ebhirapi mṛtyuvyādhijarāgnibhiravikāratvamārabhya tathāgatadhātoraśuddhāvasthāyāmidamuktam |",
  "SA20n1381:765": "lokavyavahāra epa bhagavan mṛta iti vā jāta iti vā |",
  "SA20n1381:766": "mṛta iti bhagavannindriyoparodha eṣaḥ |",
  "SA20n1381:767": "jāta iti bhagavan navānāmindriyāṇāṃ prādurbhāva eṣa |",
  "SA20n1381:768": "na kṣunarbhagavaṃstathāgatagarbho jāyate vā jīryati vā mriyate vā cyavate votpadyate vā ! tatkasmāddheto |",
  "SA20n1381:769": "saṃskṛtalakṣaṇaviṣayavyativṛtto bhagavaṃstathāgatagarbho nityo dhruvaḥ śivaḥ śāśvata iti |",
  "SA20n1381:770": "tatrāśuddhaśuddhāvasthāyāmavikārārthamārabhya ślokaḥ |",
  "SA20n1381:771": "nirvṛttivyuparamarugjarāvimuktā",
  "SA20n1381:772": "asyaiva prakṛtimananyathāvagamya |",
  "SA20n1381:773": "janmādivyasanamṛte'pi tannidānaṃ",
  "SA20n1381:774": "dhīmanto jagati kṛpodayādbhajante ||66 ||",
  "SA20n1381:775": "anena kiṃ darśayati |",
  "SA20n1381:776": "mṛtyuvyādhijarāduḥkhamūlamāryairapoddhṛtam |",
  "SA20n1381:777": "karmakleśavaśājjātistadabhāvānna teṣu tat ||67 ||",
  "SA20n1381:778": "asya khalu mṛtyuvyādhijarāduḥkhavahreraśuddhāvasthāyāmayoniśomanasikārakarmakleśapūrvikā jātirindhanamivopādānaṃ bhavati |",
  "SA20n1381:779": "yasya manomayātmabhāvapratilabdheṣu bodhisattveṣu śuddhāśuddhāvasthāyāmatyantamanābhāsagamanāditarasyātyantamanujjvalanaṃ prajñāyate |",
  "SA20n1381:780": "janmamṛtyujarāvyādhīn darśayanti kṛpātmakāḥ |",
  "SA20n1381:781": "jātyādivi nivṛttāśca yathābhūtasya darśanāt ||68 ||",
  "SA20n1381:782": "kuśalamūlasaṃyojanāddhi bodhisattvoḥ saṃcintyopapattivaśitāsaṃniḥśrayeṇa karuṇayā traidhātuke saṃśliṣyante |",
  "SA20n1381:783": "jātimapyupadarśayanti jarāmapi vyādhimapi maraṇamapyupadarśayanti |",
  "SA20n1381:784": "na ca teṣāmime jātyādayo dharmāḥ saṃvidyante |",
  "SA20n1381:785": "yathāpi tadasyaiva dhātoryathābhūtamajātyanutpattidarśanāt |",
  "SA20n1381:786": "sā punariyaṃ bodhisattvavasthā vistareṇa yathāsūtramanugantavyā |",
  "SA20n1381:787": "yadāha |",
  "SA20n1381:788": "katame ca te saṃsārapravartakāḥ kuśalamūlasaṃprayuktāḥ kleśāḥ |",
  "SA20n1381:789": "yaduta puṇyasaṃbhāraparyeṣṭyatṛptatā |",
  "SA20n1381:790": "saṃcintyabhavopapattiparigrahaḥ |",
  "SA20n1381:791": "buddhasamavadhānaprārthanā |",
  "SA20n1381:792": "sattvaparipākāparikhedaḥ |",
  "SA20n1381:793": "saddharmaparigrahodyogaḥ |",
  "SA20n1381:794": "sattvakiṃkaraṇīyotsukatā |",
  "SA20n1381:795": "dharmarāgānuśayānutsargaḥ |",
  "SA20n1381:796": "pāramitāsaṃyojanānāmaparityāgaḥ |",
  "SA20n1381:797": "ityete sāgaramate kuśalamūlasaṃprayuktāḥ kleśā yairbodhisattvāḥ saṃśliṣyante |",
  "SA20n1381:798": "na khalu kleśadoṣairlipyante |",
  "SA20n1381:799": "āha punaḥ |",
  "SA20n1381:800": "yadā bhagavan kuśalamūlāni tatkena kāraṇena kleśā ityucyante |",
  "SA20n1381:801": "āha |",
  "SA20n1381:802": "tathā hi sāgaramate ebhirevaṃrūpaiḥ kleśairbodhisattvāstraidhātuke śliṣyante |",
  "SA20n1381:803": "kleśasaṃbhūtaṃ ca traidhātukam |",
  "SA20n1381:804": "tatra bodhisattvā upāyakauśalena ca kuśalamūlavalānvādhānena ca saṃcintya traidhātuke śliṣyante |",
  "SA20n1381:805": "tenocyante kuśalamūlasaṃprayuktāḥ kleśā iti |",
  "SA20n1381:806": "yāvadeva traidhātuke śleṣatayā na punaścittopakleśatayā |",
  "SA20n1381:807": "syādyathāpi nāma sāgaramate śreṣṭhino gṛhapatereka putraka iṣṭaḥ kāntaḥ priyo manāpo'prakṛtikūlo darśanena sa ca dārako bālabhāvena nṛtyanneva mīḍhakūpe prapateta |",
  "SA20n1381:808": "atha te tasya dārakasya mātṛjñātayaḥ paśyeyustaṃ dārakaṃ mīḍhakūpe prapatitam |",
  "SA20n1381:809": "dṛṣṭvā ca gambhīraṃ niśvaseyuḥ śoceyuḥ parideveran |",
  "SA20n1381:810": "na punastaṃ mīḍhakūpamavaruhya taṃ dārakamadhyālamberan |",
  "SA20n1381:811": "atha tasya dārakasya pitā taṃ pradeśamāgacchet |",
  "SA20n1381:812": "sa paśyetaikaputrakaṃ mīḍhakūpe prapatitaṃ dṛṣṭvā ca śīghraśīghraṃ tvaramāṇarūpa ekaputrakādhyāśayapremānunoto'jugupsamānastaṃ mīḍhakūpamavaruhyaikaputrakamabhyutkṣipet |",
  "SA20n1381:813": "iti hi sāgaramate upamaiṣā kṛtā yāvadevārthasya vijñaptaye |",
  "SA20n1381:814": "kaḥ prabandho draṣṭavyaḥ |",
  "SA20n1381:815": "mīḍhakūpa iti sāgaramate traidhātukasyaitadadhivacanam |",
  "SA20n1381:816": "ekaputraka iti sattvānāmetadadhivacanam |",
  "SA20n1381:817": "sarvasattveṣu hi bodhisattvasyaikaputrasaṃjñā pratyupasthitā bhavati |",
  "SA20n1381:818": "mātṛjñātaya iti śrāvakapratyekabuddhayānīyānāṃ pudgalānāmetadadhivacanaṃ ye saṃsāraprapatitān sattvān dṛṣṭvā śocanti paridevante na punaḥ śamarthā bhavantyabhyutkṣeptum |",
  "SA20n1381:819": "śreṣṭhī gṛhapatiriti bodhisattvasyaitadadhivacanaṃ yaḥ śucirvimalo nirmalacitto'saṃskṛtadharmapratyakṣagataḥ saṃcintya traidhātuke pratisaṃdadhāti sattvaparipākārtham |",
  "SA20n1381:820": "seyaṃ sāgaramate bodhisattvasya mahākaruṇā yadatyantaparimuktaḥ sarvabandhanebhyaḥ punareva bhavopapattimupādadāti |",
  "SA20n1381:821": "upāyakauśalyaprajñāparigṛhītaśca saṃkleśairna lipyate |",
  "SA20n1381:822": "sarva kleśabandhaprahāṇāya ca sattvebhyo dharma deśayatīti |",
  "SA20n1381:823": "tadanena sūtrapadanirdeśena parahītakriyārtha vaśino bodhisattvasya saṃcintyabhavopapattau kuśalamūlakaruṇāvalābhyāmupaśleṣādupāyaprajñābalābhyāṃ ca tadasaṃkleśādaśuddhaśuddhāvasthā paridīpitā |",
  "SA20n1381:824": "tatra yadā bodhisattvo yathābhūtājātyanutpattidarśanamāgamya tathāgatadhatorimāṃ bodhisattvadharmatāmanuprāpnoti tathā vistareṇa yathāsūtramanugantavyam |",
  "SA20n1381:825": "yadāha |",
  "SA20n1381:826": "paśya sāgaramate dharmāṇāmasāratāmakārakatāṃ nirātmatāṃ niḥsattvatāṃ nirjīvatāṃ niḥpudgalatāmasvāmikatām |",
  "SA20n1381:827": "yatra hi nāma yatheṣyante tathā viṭhapyante viṭhapitāśca samānā na cetayanti na prakalpayanti |",
  "SA20n1381:828": "imāṃ sāgaramate dharmaviṭhapanāmadhimucya bodhisattvo na kasmiṃściddharme parikhedamutpādayati |",
  "SA20n1381:829": "tasyaiva jñānadarśanaṃ śuci śuddhaṃ bhavati |",
  "SA20n1381:830": "nātra kaścidupakāro vāpakāro vā kriyata iti |",
  "SA20n1381:831": "evaṃ ca dharmāṇāṃ dharmatāṃ yathābhūtaṃ prajānāti |",
  "SA20n1381:832": "evaṃ ca mahākaruṇāsaṃnāhaṃ na tyajati |",
  "SA20n1381:833": "syādyathāpi nāma sāgaramata'nargha viḍūryamaṇiratnaṃ svavadāpitaṃ supariśuddhaṃ suvimalaṃ kardamaparikṣiptaṃ varṣasahasramavatiṣṭheta |",
  "SA20n1381:834": "tadvarṣasahasrātyayena tataḥ kardamādabhyutkṣipya loḍyeta payavadāyeta |",
  "SA20n1381:835": "tatsudhautaṃ pariśodhitaṃ paryavadāpitaṃ samānaṃ tameva śuddhavimalamaṇiratnasvabhāvaṃ na jahyāt |",
  "SA20n1381:836": "evameva sāgaramate bodhisattvaḥ sattvānāṃ prakṛtiprabhāsvaratāṃ cittasya prajānāti |",
  "SA20n1381:837": "tāṃ punarāgantuko pakleśopakliṣṭāṃ paśyati |",
  "SA20n1381:838": "tatra bodhisattvasyaivaṃ bhavati |",
  "SA20n1381:839": "naite kleśāḥ sattvānāṃ cittaprakṛtiprabhāsvaratāyāṃ praviṣṭāḥ |",
  "SA20n1381:840": "āgantukā ete kleśā abhūtaparikalpasamutthitāḥ |",
  "SA20n1381:841": "śaknuyāmahaṃ punareṣāṃ sattvānāmāgantukleśāpanayanāya dharma deśayitumiti |",
  "SA20n1381:842": "evamasya nāvalīyanācittamutpadyate |",
  "SA20n1381:843": "tasya bhūyasyā mātrayā sarvasattvānāmantike pramokṣacittotpāda utpadyate |",
  "SA20n1381:844": "evaṃ cāsya bhavati |",
  "SA20n1381:845": "naiteṣāṃ kleśānāṃ kiṃcidvalaṃ sthāma vā |",
  "SA20n1381:846": "abalā durbalā ete kleśāḥ |",
  "SA20n1381:847": "naiteṣāṃ kiṃcidbhūtapratiṣṭhānam |",
  "SA20n1381:848": "abhūtaparikalpita ete kleśāḥ |",
  "SA20n1381:849": "te yathābhūtayoniśomanasikāranirīkṣitā na kupyanti |",
  "SA20n1381:850": "te'smābhistathā pratyavekṣitavyā yathā na bhūyaḥ śliṣyeyuḥ |",
  "SA20n1381:851": "aśleṣo hi kleśānāṃ sādhurna punaḥ śleṣaḥ |",
  "SA20n1381:852": "yadyahaṃ kleśānāṃ ślipyeya tatkathaṃ kleśabandhanabaddhānāṃ sattvānāṃ kleśabandhanaprahāṇaya dharma deśayeyam |",
  "SA20n1381:853": "hanta vayaṃ kleśānāṃ ca na śliṣyāmahe kleśabandhanaprahāṇāya ca sattvebhyo dharma śayiṣyāmaḥ |",
  "SA20n1381:854": "ye punaste saṃsāraprabandhakāḥ kuśalanasaṃprayuktāḥ kleśāsteṣvasmābhiḥ sattvaparipākāya śleṣṭavyamiti |",
  "SA20n1381:855": "saṃsāraḥ punariha traidhātukapratibimbakamanāsravadhātau manomayaṃ kāyatrayamabhipretam |",
  "SA20n1381:856": "taddhyanāsravakuśalamūlābhisaṃskṛtatvāt saṃsāraḥ |",
  "SA20n1381:857": "sāsravakarmakleśānabhisaṃskṛtatvānnirvāṇamapi tat |",
  "SA20n1381:858": "yadadhikṛtyāha |",
  "SA20n1381:859": "tasmādbhagavannasti saṃskṛto'pyasaṃskṛto'pi saṃsāraḥ |",
  "SA20n1381:860": "asti saṃskṛtamapyasaṃskṛtamapi nirvāṇamiti |",
  "SA20n1381:861": "tatra saṃskṛtā saṃskṛtasaṃsṛṣṭacittacaitasikasamudācārayogādiyamaśuddhaśuddhāvasthetyucyate |",
  "SA20n1381:862": "sā punarāsravakṣayābhijñābhimukhyasaṅgaprajñāpāramitabhāvanayā mahākaruṇābhāvanayā ca sarvasattvadhātuparitrāṇāya tadasākṣātkaraṇādābhimukhyāṃ bodhisattvabhūmau prādhānyena vyavasthāpyate |",
  "SA20n1381:863": "yathoktamātravakṣayajñānamārabhya nagarodāharaṇam |",
  "SA20n1381:864": "evameva kulaputra bodhisattvo manatā yatnena mahata vīryeṇa dṛḍhayādhyāśayapratipattyā pañcābhijñā utpādayati |",
  "SA20n1381:865": "tasya dhyānābhijñaparikarmakṛtacittasyāsravakṣayo'bhimukhībhavati |",
  "SA20n1381:866": "sa mahākaruṇācittotpādena sarvasattvaparitrāṇāyāsravakṣayajñāne parijayaṃ kṛtvā punarapi suparikarmakṛtacetāḥ ṣaṣṭhyāmasaṅgaprajñotpādādāsravakṣaye'bhimukhībhavati |",
  "SA20n1381:867": "evamasyāmābhimukhyāṃ bodhisattvabhūmāvāsravakṣayasākṣātkaraṇavaśitvalābhino bodhisattvasya viśuddhāvasthā |",
  "SA20n1381:868": "paridīpitā |",
  "SA20n1381:869": "tasyaivamātmanā samyakpratipannasya parānapi cāsyāmeva samyakpratipattau sthāpayiṣyāmīti mahākaruṇayā vipratipannasattvaparitrāṇābhiprāyasya śamasukhānāsvādanatayā tadupāyakṛtaparijayasya saṃsārābhimukhasattvāpekṣayā nirvāṇavimukhasya bodhyaṅgaparipūraṇāya dhyānairvihṛtya punaḥ kāmadhātau saṃcintyopapattiparigrahaṇato yāvadāśu sattvānāmarthaṃ kartukāmasya vicitratiryagyonigatajātakaprabhedena pṛthagjanātmabhāvasaṃdarśanavibhutvalābhino'viśuddhāvasthā paridīpitā |",
  "SA20n1381:870": "aparaḥ ślokārthaḥ",
  "SA20n1381:871": "dharmatāṃ prativicyemāmavikārāṃ jinātmajaḥ |",
  "SA20n1381:872": "dṛśyate yadavidyāndhairjātyādiṣu tadadbhūtam ||69 ||",
  "SA20n1381:873": "ata eva jagadvandhorupāyakaruṇe pare |",
  "SA20n1381:874": "yadāryagocaraprāpto dṛśyate bālagocare ||70 ||",
  "SA20n1381:875": "sarvalokavyatīto'sau na ca lokādviniḥsṛtaḥ |",
  "SA20n1381:876": "loke carati lokārthamalipto laukikairmalaiḥ ||71 ||",
  "SA20n1381:877": "yathaiva nāmbhasā padmaṃ lipyate jātamambhasi |",
  "SA20n1381:878": "tathā loke'pi jāto'sau lokadharmairna lipyate ||72 ||",
  "SA20n1381:879": "nityojjvalitabuddhiśca kṛtyasaṃpādane'gnivat |",
  "SA20n1381:880": "śāntadhyānasamāpattipratipannaśca sarvadā ||73 ||",
  "SA20n1381:881": "pūrvāvedhavaśāt sarvavikalpāpagamācca saḥ |",
  "SA20n1381:882": "na punaḥ kurute yatnaṃ paripākāya dehinām ||74 ||",
  "SA20n1381:883": "yo yathā yena vaineyo manyate'sau tathaiva tat |",
  "SA20n1381:884": "deśanyā rūpakāyābhyāṃ caryayeryāpathena vā ||75 ||",
  "SA20n1381:885": "anābhogena tasyaivamavyāhatadhiyaḥ sadā |",
  "SA20n1381:886": "jagatyākāśaparyante sattvārthaḥ saṃpravartate ||76 ||",
  "SA20n1381:887": "etāṃ gatimanuprāpto bodhisattvastathāgataiḥ |",
  "SA20n1381:888": "samatāmeti lokeṣu sattvasaṃtāraṇaṃ prati ||77 ||",
  "SA20n1381:889": "atha cāṇoḥ pṛthivyāśca gospadasyodadheśca yat |",
  "SA20n1381:890": "antaraṃ bodhisattvānāṃ buddhasya ca tadantaram ||78 ||",
  "SA20n1381:891": "eṣāṃ daśānāṃ ślokānāṃ yathākramaṃ navabhiḥ ślokaiḥ pramuditāyā bodhisattvabhūmeradhaśca saṃkleśaparamatāṃ daśamena ślokena dharmameghāyā bodhisattvabhūmerūrdhvaṃ viśuddhiparamatāmupanidhāya samāsataścaturṇāṃ bodhisattvānāṃ daśasu bodhisattvabhūmiṣu viśuddhiraviśuddhiśca parīdīpitā |",
  "SA20n1381:892": "catvāro bodhisattvāḥ prathamacittotpādikaḥ |",
  "SA20n1381:893": "caryāpratipannaḥ |",
  "SA20n1381:894": "avaivartikaḥ |",
  "SA20n1381:895": "ekajātipratibaddha iti |",
  "SA20n1381:896": "tatra prathamadvitīyābhyāṃ ślokābhyāmanādikālikamadṛṣṭapūrvaprathamalokottaradharmatāprativedhāta pramuditāyāṃ bhūmau prathamacittotpādikabodhisattvagaṇaviśuddhi lakṣaṇaṃ paridīpitam |",
  "SA20n1381:897": "tritīyacaturthābhyāṃ ślokābhyāmanupaliptacaryācaraṇādvimalāṃ bhūmimupādāya yāvadadūraṃgamāyāṃ bhūmau caryāpratipannabodhisattvaguṇaviśuddhilakṣaṇaṃ paridīpitam |",
  "SA20n1381:898": "pañcamena ślokena nirantaramahabodhisamudāgamaprayogasamādhiṣu vyavasthitatvādacalāyāṃ bhūmāvavaivartikabodhisattvaguṇaviśuddhilakṣaṇaṃ paridīpitam |",
  "SA20n1381:899": "ṣaṣṭhena saptamenāṣṭamena ca ślokena sakalasvaparārthasaṃpādanopāyaniṣṭhāgatasya buddhabhūmyekacaramajanmapratibaddhatvādanuttaraparamābhisaṃbodhiprāpterdharmameghāyāṃ bodhisattvabhūmāvekajātipratibaddhabodhisattvaguṇaviśuddhilakṣaṇaṃ paridīpitam |",
  "SA20n1381:900": "navamena daśamena ca ślokena parārthamātmārtha cārabhya niṣṭhāgatabodhisattvatathāgatayorguṇaviśuddheraviśeṣo viśeṣaśca paridīpitaḥ |",
  "SA20n1381:901": "tatra suviśuddhā vasthāyāmavikārārthamārabhya ślokaḥ |",
  "SA20n1381:902": "ananyathātmākṣayadharmayogato",
  "SA20n1381:903": "jagaccharaṇyo'naparāntakoṭitaḥ |",
  "SA20n1381:904": "sadādvayo'sāvavikalpakatvato",
  "SA20n1381:905": "'vināśadharmāpyakṛtasvabhāvataḥ ||79 ||",
  "SA20n1381:906": "anena kiṃ darśayati |",
  "SA20n1381:907": "na jāyate na mriyate bodhyate no na jīryate |",
  "SA20n1381:908": "sa nityatvāddhruvatvācca śivatvācchāśvatatvataḥ ||80 ||",
  "SA20n1381:909": "na jāyate sa nityatvādātmabhāvairmanomayaiḥ |",
  "SA20n1381:910": "acintyapariṇāmena dhruvatvān mriyate na saḥ ||81 ||",
  "SA20n1381:911": "vāsanāvyādhibhiḥ sūkṣmairbādhyate na śivatvataḥ |",
  "SA20n1381:912": "anāsravābhisaṃskāraiḥ śāśvatatvānna jīryate ||82 ||",
  "SA20n1381:913": "sakha lveṣa tathāgatathāturbuddhabhūmāvatyantavimalaviśuddhaprabhāsvaratāyāṃ svaprakṛtau sthitaḥ pūrvāntamupādāya nityatvānna punarjāyate manomayairātmabhāvaiḥ |",
  "SA20n1381:914": "aparāntamupādāya dhruvatvānna punarmriyate'cintyapāriṇāmikyā cyutyā |",
  "SA20n1381:915": "pūrvāparāntamupādāya śivatvānna punarvādhyate'vidyāvāsabhūmiparigraheṇa |",
  "SA20n1381:916": "yaścaivamanarthāpatitaḥ sa śāśvatatvānna punarjīryatyanāsravakarmaphalapariṇāmena |",
  "SA20n1381:917": "tatra dvābhyāmatha dvābhyāṃ dvābhyāṃ dvābhyāṃ yathākramam |",
  "SA20n1381:918": "padābhyāṃ nityatādyartho vijñeyo'saṃskṛte pade ||83 ||",
  "SA20n1381:919": "tadeṣāmasaṃskṛtadhātau caturṇā nityadhruvaśivaśāśvapadānāṃ yathākramamekaikasya padasya dvābhyāṃ dvābhyāmuddeśanirdeśapadābhyāmarthapravibhāgo yathāsūtramanugantavyaḥ |",
  "SA20n1381:920": "yadāha |",
  "SA20n1381:921": "nityo'yaṃ śāriputra dharmakāyo'nanyatvadharmākṣayadharmatayā |",
  "SA20n1381:922": "dhruvo'yaṃ śāriputradharmakāyo dhruvaśaraṇo'parāntakoṭīsamatayā |",
  "SA20n1381:923": "śivo'yaṃ śāriputra dharmakāyo'dvayadharmāvikalpadharmatayā |",
  "SA20n1381:924": "śāśvato'yaṃ śāriputra dharmakāyo'vināśadharmākṛtrimadharmatayeti |",
  "SA20n1381:925": "asyāmeva viśuddhāvasthāyāmatyantavyavadā naniṣṭhāgamanalakṣaṇasya tathāgatagarbhasyā saṃbhedārthamārabhya ślokaḥ |",
  "SA20n1381:926": "sa dharmakāyaḥ sa tathāgato yata-",
  "SA20n1381:927": "stadāryasatyaṃ paramārthanirvṛtiḥ |",
  "SA20n1381:928": "ato na buddhatvamṛte'rkaraśmivad",
  "SA20n1381:929": "guṇāvinirbhāgatayāsti nirvṛtiḥ ||84 ||",
  "SA20n1381:930": "tatra pūrvaślokārdhena ki darśayati |",
  "SA20n1381:931": "dharmakāyādiparyāyā veditavyāḥ samāsataḥ |",
  "SA20n1381:932": "catvāro'nāsrave dhātau caturarthaprabhedataḥ ||85 ||",
  "SA20n1381:933": "samāsato'nāsrave dhātau tathāgatagarbhe caturo'rthānadhikṛtya catvāro nāmaparyāyā veditavyāḥ |",
  "SA20n1381:934": "catvāro'rthāḥ katame |",
  "SA20n1381:935": "buddhadharmāvinirbhāgastadgotrasya tathāgamaḥ |",
  "SA20n1381:936": "amṛṣāmoṣadharmitvamādiprakṛtiśāntatā ||86 ||",
  "SA20n1381:937": "buddhadharmāvinirbhāgārthaḥ |",
  "SA20n1381:938": "yamadhikṛtyoktam |",
  "SA20n1381:939": "aśūnyo bhagavaṃstathāgatagarbho gaṅgāanadīvālukāvyativṛttairavinirbhāgairamuktajñairacintyairbuddhadharmairiti |",
  "SA20n1381:940": "tadgotrasya prakṛteracintyaprakārasamudāgamārthaḥ |",
  "SA20n1381:941": "yamadhikṛtyoktam |",
  "SA20n1381:942": "ṣaḍāyatanaviśeṣaḥ sa tādṛśaḥ paraṃparāgato'nādikāliko dharmatāpratilabdha iti |",
  "SA20n1381:943": "amṛṣāmopārthaḥ |",
  "SA20n1381:944": "yamadhikṛtyoktam |",
  "SA20n1381:945": "tatra paramārthasatyaṃ yadidamamoṣadharmi nirvāṇam |",
  "SA20n1381:946": "tatkasmāddhetoḥ |",
  "SA20n1381:947": "nityaṃ tadgotraṃ samadharmatayeti |",
  "SA20n1381:948": "atyantopaśamārthaḥ |",
  "SA20n1381:949": "yamadhikṛtyoktam |",
  "SA20n1381:950": "ādiparinirvṛta eva tathāgato'rhan samyaksaṃbuddho'nutpanno'niruddha iti |",
  "SA20n1381:951": "eṣu caturṣvartheṣu yathāsaṃkhyāmima catvāro nāmaparyāyā bhavanti |",
  "SA20n1381:952": "tadyathā dharmakāyastathāgata paramārthasatyaṃ nirvāṇamiti |",
  "SA20n1381:953": "yata evamāha |",
  "SA20n1381:954": "tathāgatagarbha iti śāriputra dharmakāyasyaitadadhivacanamiti |",
  "SA20n1381:955": "nānyo bhagavaṃstathāgato'nyo dharmakāyaḥ |",
  "SA20n1381:956": "dharmakāya eva bhagavaṃstathāgata iti |",
  "SA20n1381:957": "duḥkhanirodhanāmnā bhagavannevaṃguṇasamanvāgatastathāgatadharmakāyo deśita iti |",
  "SA20n1381:958": "nirvāṇadhāturiti bhagavaṃstathāgatadharmakāyasyaitadadhivacanamiti |",
  "SA20n1381:959": "tatrāpareṇa ślokārdhena kiṃ darśayati |",
  "SA20n1381:960": "sarvākārābhisaṃbodhiḥ savāsanamalloddhṛtiḥ |",
  "SA20n1381:961": "buddhatvamatha nirvāṇamadvayaṃ paramārthataḥ ||87 ||",
  "SA20n1381:962": "yata ete catvāro'nāsravadhātuparyāyāstathāgatadhātāvekasminnabhinne'rthe samavasaranti |",
  "SA20n1381:963": "ata eṣāmekārthatvādadvayadharmanayamukhena yacca sarvākārasarvadharmābhisaṃbodhādruddhatvamityuktaṃ yacca mahābhisaṃbodhāt savāsanamalaprahāṇānnirvāṇamityuktametadubhayamanāsrave dhātāvadvayamiti draṣṭavyamabhinnamacchinnam |",
  "SA20n1381:964": "sarvākārairasaṃkhyeyairacintyairamalairguṇaiḥ |",
  "SA20n1381:965": "abhinnalakṣaṇo mokṣo yo mokṣaḥ sa tathāgata iti ||",
  "SA20n1381:966": "yaduktamarhatpratyekabuddhaparinirvāṇamadhikṛtya |",
  "SA20n1381:967": "nirvāṇamiti bhagavannupāya eṣa tathā gatānāmiti |",
  "SA20n1381:968": "anena dīrghādhvapariśrāntānāmaṭavīmadhye nagaranirmāṇavadavivartanopāya eṣa dharmaparameśvarāṇāṃ samyaksaṃbuddhānāmiti paridīpitam |",
  "SA20n1381:969": "nirvāṇādhigamād bhagavaṃstathāgatā bhavantyarhantaḥ samyaksaṃbuddhāḥ sarvāprameyācintyaviśuddhiniṣṭhāgataguṇasamanvāgatā iti |",
  "SA20n1381:970": "anena caturākāraguṇaniṣpatsvasaṃbhinnalakṣaṇaṃ nirvāṇamadhigamya tadātmakāḥ samyaksaṃbuddhā bhavantīti |",
  "SA20n1381:971": "buddhatvanirvāṇayoravinirbhāgaguṇayogāduddhatvamantareṇa kasyacinnirvāṇādhigamo nāstīti paridīpitam |",
  "SA20n1381:972": "tatra tathāgatānāmanāsrave dhātau sarvākāravaropetaśūnyatābhinirhārataścitrakaradṛṣṭāntena guṇasarvatā veditavyā |",
  "SA20n1381:973": "anyonyakuśalā yadvadbhaveyuścitralekhakāḥ |",
  "SA20n1381:974": "yo yadaṅgaṃ prajānīyāttadanyo nāvadhārayet ||88 ||",
  "SA20n1381:975": "athe tebhyaḥ prabhū rājā prayacchedduṣyamājñayā |",
  "SA20n1381:976": "sarvairevātra yuṣmābhiḥ kāryā pratikṛtirmama ||89 ||",
  "SA20n1381:977": "tatastasya pratiśrutya yuñjeraṃścitrakarmaṇi |",
  "SA20n1381:978": "tatraiko vyabhiyuktānāmanyadeśagato bhavet ||90 ||",
  "SA20n1381:979": "deśāntaragate tasmin pratimā tadviyogataḥ |",
  "SA20n1381:980": "na sā sarvāṅgasaṃpūrṇā bhavedityupamā kṛtā ||91 ||",
  "SA20n1381:981": "lekhakā ye tadākārā dānaśīlakṣamādayaḥ |",
  "SA20n1381:982": "sarvākāravaropetā śūnyatā pratimocyate ||92 ||",
  "SA20n1381:983": "tatraiṣāmeva dānādīnāmekaikasya buddhaviṣayāparyantaprakārabhedabhinnatvādaparimitatvaṃ veditavyam |",
  "SA20n1381:984": "saṃkhyāprabhāvābhyāmacintyatvam |",
  "SA20n1381:985": "mātsaryādivipakṣamalavāsanāpakarṣitatvādviśuddhiparamatvamiti |",
  "SA20n1381:986": "tatra sarvākāravaropetaśūnyatāsamādhimukhabhāvanayānutpattikadharmalābhādacalāyāṃ bodhisattvabhūmāvavikalpāniśchidranirantarasvarasavāhimārgajñānasaṃniśrayeṇa tathāgatānāmanāsrave dhātau guṇasarvatā samudāgacchati |",
  "SA20n1381:987": "sādhumatyāṃ bodhisattvabhūmāvasaṃkhyeyasamādhidhāraṇīmukhasamudrairaparimāṇabuddhadharmaparigrahajñānasaniśrayeṇa guṇāprameyatā samudāgacchati |",
  "SA20n1381:988": "dharmameghāyāṃ bodhisattvabhūmau sarvatathāgatagṛhyasthānāviparokṣajñānasaṃniśrayeṇa guṇācintyatā samudāgacchati |",
  "SA20n1381:989": "tadanantaraṃ buddhabhūbhyadhigamāya sarvasavāsanakleśajñeyāvaraṇavimokṣajñānasaṃniśrayeṇa guṇaviśuddhiparamatā samudāgacchati |",
  "SA20n1381:990": "yat eṣu caturṣu bhūmijñānasaṃniśrayeṣvarhatpratyekabuddhā na saṃdṛśyante tasmātte dūrībhavanti caturākāraguṇapariniṣpattyasaṃbhinnalakṣaṇān nirvāṇadhātorityuktam |",
  "SA20n1381:991": "prajñājñānavimuktīnāṃ dīptispharaṇaśuddhitaḥ |",
  "SA20n1381:992": "abhedataśca sādharmyaṃ prabhāraśmyarkamaṇḍalaiḥ ||93 ||",
  "SA20n1381:993": "yayā prajñayā yena jñānena yayā vimuktyā sa caturākāraguṇaniṣpattyasaṃbhinnalakṣaṇo nirvāṇadhātuḥ sūcyate tāsāṃ yathākramaṃ tribhirekena ca kāraṇena caturvidhamādityasādharmya paridīpitam |",
  "SA20n1381:994": "tatra buddhasāntānikyā lokottaranirvikalpāyāḥ paramajñeyatattvāndhakāravidhamanapratyupasthānatayā prajñāyā dīptisādharmyam |",
  "SA20n1381:995": "tatpṛṣṭhalabdhasya sarvajñajñānasya sarvākāraniravaśeṣajñeyavastupravṛttatayā raśmijālaspharaṇasādharmyam |",
  "SA20n1381:996": "tadubhayāśrayasya cittaprakṛtivimukteratyantavimalaprabhāsvaratayārkamaṇḍalaviśuddhisādharmyam |",
  "SA20n1381:997": "tisṛṇāmapi dharmadhātvasaṃbhedesvabhāvatayā tattrayāvinirbhāgasādharmyamiti |",
  "SA20n1381:998": "ato'nāgamya buddhatvaṃ nirvāṇaṃ nādhigamyate ||",
  "SA20n1381:999": "na hi śakyaḥ prabhāraśmī nirvṛjya prekṣituṃ raviḥ ||94 ||",
  "SA20n1381:1000": "yata evamanādi sāṃnidhyasvabhāvaśubhadharmopahite dhātau tathāgatānāmavinirbhāgaguṇadharmatvamato na tathāgatatvamasaṅgāpratihataprajñājñānadarśanamanāgamya sarvāvaraṇavimuktilakṣaṇasya nirvāṇadhātoradhigamaḥ sākṣātkaraṇamupapadyate prabhāraśmyadarśina iva sūryamaṇḍaladarśanam |",
  "SA20n1381:1001": "ata evamāha |",
  "SA20n1381:1002": "na hi bhagavan hīnapraṇītadharmāṇāṃ nirvāṇādhigamaḥ |",
  "SA20n1381:1003": "samadharmāṇāṃ bhagavan nirvāṇādhigamaḥ |",
  "SA20n1381:1004": "samajñānānāṃ samavimuktīnāṃ samavimuktijñānadarśanānāṃ bhagavan nirvāṇādhigamaḥ |",
  "SA20n1381:1005": "tasmādbhagavan nirvāṇadhāturekarasaḥ samarasa ityucyate |",
  "SA20n1381:1006": "yaduta vidyāvimuktiraseneti |",
  "SA20n1381:1007": "jinagarbhavyasthānamityevaṃ daśaṃdhoditam |",
  "SA20n1381:1008": "tatkleśakośagarbhatvaṃ punarjñeyaṃ nidarśanaiḥ ||95 ||",
  "SA20n1381:1009": "ityetadaparāntakoṭisamadhruvadharmatāsaṃvidyamānatāmadhikṛtya daśavidhenārthena tathāgata garbhavyavasthānamuktam |",
  "SA20n1381:1010": "punaranādisāṃnidhyāsaṃbaddha svabhāvakleśakośatāmanādisāṃnidhyasaṃbaddha svabhāvaśubhadharmatāṃ cādhikṛtya navabhirudāharaṇairaparyantakleśakośakoṭīgūḍhastathāgatagarbha iti yathāsūtramanugantavyam |",
  "SA20n1381:1011": "navodāharaṇāni katamāni |",
  "SA20n1381:1012": "buddhaḥ kupadme madhu makṣikāsu",
  "SA20n1381:1013": "tuṣesu sārāṇya śucau suvarṇam |",
  "SA20n1381:1014": "nidhiḥ kṣitāvalpaphale'ṅkurādi",
  "SA20n1381:1015": "praklinnavastreṣu jinātmabhāvaḥ ||96 ||",
  "SA20n1381:1016": "jaghanyanārījaṭhare nṛpatvaṃ",
  "SA20n1381:1017": "yathā bhavenmṛtsu ca ratnabimbam |",
  "SA20n1381:1018": "āgantukakleśamalāvṛteṣu",
  "SA20n1381:1019": "sattveṣu tadvat sthita eṣa dhātuḥ ||97 ||",
  "SA20n1381:1020": "padmaprāṇituṣāśu cikṣitiphalatvakpūtivastrāvara-",
  "SA20n1381:1021": "strīduḥkhajvalanābhitaptapṛthivīdhātuprakāśā malāḥ |",
  "SA20n1381:1022": "buddhakṣaudrasusārakāñcananidhinyagrodharatnākṛti-",
  "SA20n1381:1023": "dvipāgrādhiparatnabimbavimalaprakhyaḥ sa dhātuḥ paraḥ ||98 ||",
  "SA20n1381:1024": "kutsitapadmakośasadṛśāḥ kleśāḥ |",
  "SA20n1381:1025": "buddhavattathāgatadhāturiti |",
  "SA20n1381:1026": "yathā vivarṇāmbujagarbhaveṣṭitaṃ",
  "SA20n1381:1027": "tathāgataṃ dīptasahasralakṣaṇam |",
  "SA20n1381:1028": "naraḥ samīkṣyāmaladivyalocano",
  "SA20n1381:1029": "vimocayedambujapattrakośataḥ ||99 ||",
  "SA20n1381:1030": "vilokya tadvat sugataḥ svadharmatā-",
  "SA20n1381:1031": "mavīcisaṃstheṣvapi buddhacakṣuṣā |",
  "SA20n1381:1032": "vimocayatyāvaraṇādanāvṛto",
  "SA20n1381:1033": "'parāntakoṭīsthitakaḥ kṛpātmakaḥ ||100",
  "SA20n1381:1034": "yadvat syādvijugupsitaṃ jalaruhaṃ saṃmiñji taṃ divyadṛk tadgarbhasthitamabhyudīkṣya sugataṃ patrāṇi saṃchedayet |",
  "SA20n1381:1035": "rāgadveṣamalādikośanivṛtaṃ saṃbuddhagarbhaṃ jagat",
  "SA20n1381:1036": "kāruṇyādavalokya tannivaraṇaṃ nirhanti tadvanmuniḥ ||101 ||",
  "SA20n1381:1037": "kṣudraprāṇākasadṛśāḥ kleśāḥ |",
  "SA20n1381:1038": "kṣaudravattathāgatadhāturiti |",
  "SA20n1381:1039": "yathā madhu prāṇigaṇopagūḍhaṃ",
  "SA20n1381:1040": "vilokya vidvān puruṣastadarthī |",
  "SA20n1381:1041": "samantataḥ prāṇigaṇasya tasmā-",
  "SA20n1381:1042": "dupāyato'pakramaṇaṃ prakuryāt ||102 ||",
  "SA20n1381:1043": "sarvajñacakṣurviditaṃ maharṣi-",
  "SA20n1381:1044": "rmadhūpamaṃ dhātumimaṃ vilokya |",
  "SA20n1381:1045": "tadāvṛtīnāṃ bhramaropamānā-",
  "SA20n1381:1046": "maśleṣamātyantikamādadhāti ||103 ||",
  "SA20n1381:1047": "yadvat prāṇisahasrakoṭīniyutairmadhvāvṛtaṃ syānnaro",
  "SA20n1381:1048": "madhvarthī vinihatya tānmadhukarānmadhvā yathākāmataḥ |",
  "SA20n1381:1049": "kuryātkāryamanāsravaṃ madhunibhaṃ jñānaṃ tathā dehiṣu",
  "SA20n1381:1050": "kleśāḥ kṣudranibhā jinaḥ puruṣavat tadghātane kovidaḥ ||104 ||",
  "SA20n1381:1051": "bahistuṣasadṛśāḥ kleśāḥ |",
  "SA20n1381:1052": "antaḥsāravattathā gatadhāturiti |",
  "SA20n1381:1053": "dhānyeṣu sāraṃ tuṣasaṃprayuktaṃ",
  "SA20n1381:1054": "nṛṇāṃ na ya[dva]tparibhogameti |",
  "SA20n1381:1055": "bhavanti ye'nnādibhirarthinastu",
  "SA20n1381:1056": "te tattuṣebhyaḥ parimocayanti ||105 ||",
  "SA20n1381:1057": "sattveṣvapi kleśamalopasṛṣṭa-",
  "SA20n1381:1058": "mevaṃ na tāvatkurute jinatvam |",
  "SA20n1381:1059": "saṃbuddhakāryaṃ tribhave na yāva-",
  "SA20n1381:1060": "dvimucyate kleśamalopasargāt ||106 ||",
  "SA20n1381:1061": "yadvat kaṅgukaśālikodravayavavrīhiṣvamuktaṃ tuṣāt",
  "SA20n1381:1062": "sāraṃ khāḍyasusaṃskṛtaṃ na bhavati svādūpabhojyaṃ nṛṇām ||",
  "SA20n1381:1063": "tadvat kleśatuṣādaniḥsṛtavapuḥ sattveṣu dharmeśvaro",
  "SA20n1381:1064": "dharmaprītirasaprado na bhavati kleśakṣudhārte jane ||107 ||",
  "SA20n1381:1065": "aśucisaṃkāradhānasadṛśāḥ kleśāḥ |",
  "SA20n1381:1066": "suvarṇavattathāgatadhāturiti |",
  "SA20n1381:1067": "yathā suvarṇaṃ vrajato narasya",
  "SA20n1381:1068": "cyutaṃ bhavetsaṃkarapūtidhāne |",
  "SA20n1381:1069": "bahūni tadvarṣaśatāni tasmin",
  "SA20n1381:1070": "tathaiva tiṣṭhedavināśadharmi ||108 ||",
  "SA20n1381:1071": "taddevatā divyaviśuddhacakṣu-",
  "SA20n1381:1072": "rvilokya tatra pravadennarasya |",
  "SA20n1381:1073": "suvarṇamasminnavamagraratnaṃ",
  "SA20n1381:1074": "viśodhya ratnena kuruṣva kāryam ||109 ||",
  "SA20n1381:1075": "dṛṣṭvā muniḥ sattvaguṇaṃ tathaiva",
  "SA20n1381:1076": "kleśeṣvamekṣyapratimeṣu magnam |",
  "SA20n1381:1077": "tatkleśapaṅkavyavadānaheto-",
  "SA20n1381:1078": "rdharmāmbuvarṣaṃ vyasṛjat prajāsu ||110 ||",
  "SA20n1381:1079": "yadvat saṃkarapūtidhānapatitaṃ cāmīkaraṃ devatā",
  "SA20n1381:1080": "dṛṣṭvā dṛśyatamaṃ nṛṇāmupadiśet saṃśodhanārthaṃ malāt |",
  "SA20n1381:1081": "tadvat kleśamahāśuciprapatitaṃ saṃbuddharatnaṃ jinaḥ",
  "SA20n1381:1082": "sattveṣu vyavalokya dharmamadiśa[tta]cchuddhaye dehinām ||111 ||",
  "SA20n1381:1083": "pṛthivītalasadṛśāḥ kleśāḥ |",
  "SA20n1381:1084": "ratnanidhāna vattathāgatadhāturiti |",
  "SA20n1381:1085": "yathā daridrasya narasya veśma-",
  "SA20n1381:1086": "nyantaḥ pṛthivyāṃ nidhirakṣayaḥ syāt |",
  "SA20n1381:1087": "vidyānna cainaṃ sa naro na cāsmi-",
  "SA20n1381:1088": "nneṣo'hamasmīti vadennidhistam ||112 ||",
  "SA20n1381:1089": "tadvanmano'ntargatamapya cintya-",
  "SA20n1381:1090": "makṣayyadharmāmalaratnakośam |",
  "SA20n1381:1091": "abudhyamānānubhavatyajasraṃ",
  "SA20n1381:1092": "dāridrayaduḥkhaṃ bahudhā prajeyam ||113 ||",
  "SA20n1381:1093": "yadvadratnanidhirdaridrabhavanābhyantargataḥ syānnaraṃ",
  "SA20n1381:1094": "na brūyādahamasmi ratnanidhirityevaṃ na vidyānnaraḥ |",
  "SA20n1381:1095": "tadvaddharmanidhirmanogṛhagataḥ sattvā daridropamā-",
  "SA20n1381:1096": "steṣāṃ tatpratilambhakāraṇamṛṣirloke samutpadyate ||114 ||",
  "SA20n1381:1097": "tvakkośasadṛśāḥ kleśāḥ |",
  "SA20n1381:1098": "bījāṅkuravattathāgatadhāturiti |",
  "SA20n1381:1099": "yathāmratālādiphale drumāṇāṃ",
  "SA20n1381:1100": "bījāṅkuraḥ sannavināśadharmī |",
  "SA20n1381:1101": "uptaḥ pṛthivyāṃ salilādiyogāt",
  "SA20n1381:1102": "kramādupaiti drumarājabhāvam ||115 ||",
  "SA20n1381:1103": "sattveṣvavidyā diphalatvagantaḥ-",
  "SA20n1381:1104": "kośāvanaddhaḥ śubhadharmadhātuḥ |",
  "SA20n1381:1105": "upaiti tattatkuśalaṃ pratītya",
  "SA20n1381:1106": "krameṇa tadvanmunirājabhāva ||116 ||",
  "SA20n1381:1107": "ambvādityāgabhastivāyupṛthivīkālāmbarapratyayai-",
  "SA20n1381:1108": "ryadvat tālaphalāmrakośavivarādutpadyate pādapaḥ |",
  "SA20n1381:1109": "sattvakleśaphalatvagantaragataḥ saṃbuddhabījāṅkura-",
  "SA20n1381:1110": "stadvadvṛddhimupaiti dharmaviṭapastaistaiḥ śubhapratyayaiḥ ||117 ||",
  "SA20n1381:1111": "pūtivastrasadṛśaḥ kleśāḥ |",
  "SA20n1381:1112": "ratnavigrahavattathāgatadhāturiti |",
  "SA20n1381:1113": "bimbaṃ yathā ratnamayaṃ jinasya",
  "SA20n1381:1114": "durgandhapūtyambarasaṃniruddham |",
  "SA20n1381:1115": "dṛṣṭvavojjhitaṃ vartmani devatāsya",
  "SA20n1381:1116": "muktyai vadedadhvagametamartham ||118 ||",
  "SA20n1381:1117": "nānāvidhakleśamalopagūḍha-",
  "SA20n1381:1118": "masaṅgacakṣuḥ sugatātmabhāvam |",
  "SA20n1381:1119": "vilokya tiryakṣvapi advimuktiṃ",
  "SA20n1381:1120": "pratyabhyupāyaṃ vidadhāti tadvat ||119 ||",
  "SA20n1381:1121": "yadvadratnamayaṃ tathāgatavapurdurgandhavastrāvṛtaṃ",
  "SA20n1381:1122": "vartmanyujjñitamekṣya divyanayano muktyai nṛṇāṃ darśayet |",
  "SA20n1381:1123": "tadvat kleśavipūtivastranivṛtaṃ saṃsāravartmojjñitaṃ",
  "SA20n1381:1124": "tiryakṣu vyavalokya dhātumavadaddharmaṃ vimuktyai jinaḥ ||120 ||",
  "SA20n1381:1125": "āpannasattvanārisadṛśāḥ kleśāḥ |",
  "SA20n1381:1126": "kalalamahābhūtagatacakravartivattathāgatadhāturiti |",
  "SA20n1381:1127": "nārī yathā kācidanāthabhūtā",
  "SA20n1381:1128": "vasedanāthāvasathe virūpā |",
  "SA20n1381:1129": "garbheṇa rājaśriyamudvahantī",
  "SA20n1381:1130": "na sāvabudhyeta nṛpaṃ svakukṣau ||121 ||",
  "SA20n1381:1131": "anāthaśāleva bhavopapatti-",
  "SA20n1381:1132": "rantarvatīstrīvadaśuddhasattvāḥ |",
  "SA20n1381:1133": "tadgarbhavatteṣvamalaḥ sa dhātu-",
  "SA20n1381:1134": "rbhavanti yasminsati te sanāthāḥ ||122 ||",
  "SA20n1381:1135": "yadvat strī malināmvarāvṛtatanurbībhatsarūpānvitā",
  "SA20n1381:1136": "vindedduḥkhamanāthaveśmani paraṃ garbhāntarasthe nṛpe |",
  "SA20n1381:1137": "tadvat kleśavaśādaśāntamanaso duḥkhālayasthā janāḥ",
  "SA20n1381:1138": "sannātheṣu ca satsvanāthamatayaḥ svātmāntarastheṣvapi ||123 ||",
  "SA20n1381:1139": "mṛtpaṅkalepasadṛśāḥ kleśāḥ |",
  "SA20n1381:1140": "kanakabimbavattathāgatadhāturiti |",
  "SA20n1381:1141": "hemno yathāntaḥkvathitasya pūrṇaṃ",
  "SA20n1381:1142": "bimbaṃ bahirmṛnmayamekṣya śāntam |",
  "SA20n1381:1143": "antarviśuddhyai kanakasya tajjñaḥ",
  "SA20n1381:1144": "saṃcodayedāvaraṇaṃ bahirdhā ||124 ||",
  "SA20n1381:1145": "prabhāsvaratvaṃ prakṛtermalānā-",
  "SA20n1381:1146": "māgantukatvaṃ ca sadāvalokya |",
  "SA20n1381:1147": "ratnākarābhaṃ jagadagrabodhi-",
  "SA20n1381:1148": "rviśodhayatyāvaraṇebhya evam ||125 ||",
  "SA20n1381:1149": "yadvannirmaladīptakāñcanamayaṃ bimbaṃ mṛdantargataṃ",
  "SA20n1381:1150": "syācchānta tadavetya ratnakuśalaḥ saṃcodayenmṛttikām |",
  "SA20n1381:1151": "tadvacchāntamavetya śuddhakanakaprakhyaṃ manaḥ sarvavi-",
  "SA20n1381:1152": "ddharmākhyānanayaprahāravidhitaḥ saṃcodayatyāvṛtim ||126 ||",
  "SA20n1381:1153": "udāharaṇānāṃ piṇḍārthaḥ |",
  "SA20n1381:1154": "ambujabhramaraprāṇituṣoccārakṣitiṣvatha |",
  "SA20n1381:1155": "phalatvakpūtivastrastrīgarbhamṛtkośakeṣvapi ||127 ||",
  "SA20n1381:1156": "buddhavanmadhuvatsārasuvarṇanidhivṛkṣavat |",
  "SA20n1381:1157": "ratnavigrahavaccakravartivaddhemabimba vat ||128 ||",
  "SA20n1381:1158": "sattvadhātorasaṃbaddhaṃ kleśakośeṣvanādiṣu |",
  "SA20n1381:1159": "cittaprakṛtivaimalyamanādimadudāhṛtam ||129 ||",
  "SA20n1381:1160": "samāsato'nena tathāgatagarbhasūtrodāharaṇanirdeśena kṛtsnasya sattvadhātoranādicittasaṃkleśadharmāgantukatvamanādicittavyavadānadharmasahajāvinirbhāgatā ca paridīpitā |",
  "SA20n1381:1161": "tata ucyate |",
  "SA20n1381:1162": "cittasaṃkleśāt sattvāḥ saṃkliṣyante cittavyavadānādviśudhyanta iti |",
  "SA20n1381:1163": "tatra katamaścittasaṃkleśo yamadhikṛtya navadhā padmakośādidṛṣṭāntadeśanā |",
  "SA20n1381:1164": "rāgadviḍ mohatattīvraparyavasthāna vāsanāḥ |",
  "SA20n1381:1165": "dṛṅmārgabhāvanāśuddhaśuddhabhūmigatā malāḥ ||130 ||",
  "SA20n1381:1166": "padmakośādidṛṣṭāntairnavadhā saṃprakāśitāḥ |",
  "SA20n1381:1167": "aparyantopasaṃkleśakośakoṭyastu bhedataḥ ||131 ||",
  "SA20n1381:1168": "samāsata ime na va kleśāḥ prakṛtipariśuddhe'pi tathāgatadhātau padmakośādaya iva buddhabimbādiṣu sadāgantukatayā saṃvidyante |",
  "SA20n1381:1169": "katame nava |",
  "SA20n1381:1170": "tadyathā rāgānuśayalakṣaṇaḥ kleśaḥ |",
  "SA20n1381:1171": "dveṣānuśayalakṣaṇaḥ |",
  "SA20n1381:1172": "mohānuśayalakṣaṇaḥ |",
  "SA20n1381:1173": "tīvrarāgadveṣamohaparyavasthānalakṣaṇaḥ |",
  "SA20n1381:1174": "avidyāvāsabhūmisaṃgṛhītaḥ |",
  "SA20n1381:1175": "darśanaprahātavyaḥ |",
  "SA20n1381:1176": "bhāvanāprahātavyaḥ |",
  "SA20n1381:1177": "aśuddhabhūmigataḥ |",
  "SA20n1381:1178": "śuddhabhūmigataśca |",
  "SA20n1381:1179": "tatra ye laukikavītarāgasāntānikāḥ kleśā āniñjyasaṃskāropacayahetavo rūpārūpyadhātunirvartakā lokottarajñānavadhyāsta ucyante rāgadveṣamohānuśayalakṣaṇā iti |",
  "SA20n1381:1180": "ye rāgādicaritasattvasāntānikāḥ puṇyāpuṇyasaṃskāropacayahetavaḥ kevalakāmadhātunirvartakā aśubhādibhāvajñānavadhyāsta ucyante tīvrarāgadveṣamohaparyavasthānalakṣaṇā iti |",
  "SA20n1381:1181": "ye'rhatsāntānikā anāsravakarmapravṛttihetavo vimalamanomayātmabhāvanirvartakāstathāgatabodhijñānavadhyāsta ucyante'vidyāvāsabhūmisaṃgṛhītā iti |",
  "SA20n1381:1182": "dvividhaḥ śaikṣaḥ pṛthagjana āryaśca |",
  "SA20n1381:1183": "tatra ye pṛthagjanaśaikṣasāṃtānikāḥ prathamalokottaradharmadarśanajñānavadhyāsta ucyante darśanaprahātavyā iti |",
  "SA20n1381:1184": "ya āryapudgalaśaikṣasāntānikā yathādṛṣṭalokottaradharmabhāvanājñānavadhyāsta ucyante bhāvanāprahātavyā iti |",
  "SA20n1381:1185": "ye'niṣṭhāgatabodhisattvasāntānikāḥ saptavidhajñānabhūmivipakṣā aṣṭāmyādibhūmitrayabhāvanājñānavadhyāsta ucyante'śuddhabhūmigatā iti |",
  "SA20n1381:1186": "ye niṣṭhāgatabodhisattvasāntānikā aṣṭamyādibhūmitrayabhāvanājñānavipakṣā vajropamasamādhijñānavadhyāsta ucyante śuddhabhūmigatā iti | ete",
  "SA20n1381:1187": "nava rāgādayaḥ kleśāḥ saṃkṣepeṇa yathākramam |",
  "SA20n1381:1188": "navabhiḥ padmakośādidṛṣṭāntaiḥ saṃprakāśitāḥ ||132 ||",
  "SA20n1381:1189": "vistareṇa punareta eva caturaśītisahasraprakārabhedena tathāgatajñānavadaparyantā bhavanti yairaparyantakleśakośakoṭigūḍhastathāgatagarbha ucyate |",
  "SA20n1381:1190": "bālānāmarhatāmebhiḥ śaikṣāṇāṃ dhīmatāṃ kramāt |",
  "SA20n1381:1191": "malaiścaturbhirekena dvābhyāṃ dvābhyāmaśuddhatā ||133 ||",
  "SA20n1381:1192": "yaduktaṃ bhagavatā |",
  "SA20n1381:1193": "sarvasattvāstathāgatagarbha iti |",
  "SA20n1381:1194": "tatra sarvasattvāḥ saṃkṣepeṇocyante caturvidhāstadyathā pṛthagjanā arhantaḥ śaikṣā bodhisattvāśceti |",
  "SA20n1381:1195": "tatraiṣāmanāsrave dhātau yathākramaṃ caturbhirekena dvābhyāṃ dvābhyāṃ ca kleśamalābhyāmaśuddhiḥ paridīpitā |",
  "SA20n1381:1196": "kathaṃ punarime nava rāgādayaḥ kleśāḥ padmakośādisadṛśā veditavyāḥ |",
  "SA20n1381:1197": "kathaṃ ca tathāgatadhātorbuddhabimbādisādharmyamanugantavyamiti |",
  "SA20n1381:1198": "tatpadmaṃ mṛdi saṃbhūtaṃ purā bhūtvā manoramam |",
  "SA20n1381:1199": "aramyamabhavat paścādyathā rāgaratistathā ||134 ||",
  "SA20n1381:1200": "bhramarāḥ prāṇīno yadvaddaśanti kupitā bhṛśam |",
  "SA20n1381:1201": "duḥkha janayati dveṣo jāyamānastathā hṛdi ||135 ||",
  "SA20n1381:1202": "śālyādīnāṃ yathā sāramavacchannaṃ bahistuṣaiḥ |",
  "SA20n1381:1203": "mohāṇḍakośasaṃchannamevaṃ sārārthadarśanam ||136 ||",
  "SA20n1381:1204": "pratikūlaṃ yathāmedhyamevaṃ kāmā virāgiṇām |",
  "SA20n1381:1205": "kāmasevānimittatvāt paryutthānānyamedhyavat ||137 ||",
  "SA20n1381:1206": "vasudhāntaritaṃ yadvadajñānānnāpnuyurnidhim |",
  "SA20n1381:1207": "svayaṃbhūtvaṃ tathāvidyāvāsabhūmyāvṛtā janāḥ ||138 ||",
  "SA20n1381:1208": "yathā bījatvagucchittiraṅkurādikramodayāt |",
  "SA20n1381:1209": "tathā darśanaheyānāṃ vyāvṛttistattvadarśanāt ||139 ||",
  "SA20n1381:1210": "hatasatkāyasārāṇāmāryamārgānuṣaṅgataḥ |",
  "SA20n1381:1211": "bhāvanājñānaheyānāṃ pūtivastranidarśanam ||140 ||",
  "SA20n1381:1212": "garbhakośamalaprakhyāḥ saptabhūmigatā malā |",
  "SA20n1381:1213": "vikośagarbhavajjñānamavikalpaṃ vipākavat ||141 ||",
  "SA20n1381:1214": "mṛtpaṅkalepavajjñeyāstribhūmyanugatā malāḥ |",
  "SA20n1381:1215": "vajropamasamādhānajñānavadhyā mahātmanām ||142 ||",
  "SA20n1381:1216": "evaṃ padmādibhistulyā nava rāgādayo malāḥ |",
  "SA20n1381:1217": "dhātorbuddhādisādharmyaṃ svabhāvatrayasaṃgrahāt ||143 ||",
  "SA20n1381:1218": "trividhaṃ svabhāvamadhikṛtya cittavyavadānahetostathāgatagarbhasya navadhā buddhābimbādisādharmyamanugantavyam |",
  "SA20n1381:1219": "trividhaḥ svabhāvaḥ katamaḥ |",
  "SA20n1381:1220": "svabhāvo dharmakāyo'sya tathatā gotramityapi |",
  "SA20n1381:1221": "tribhirekena sa jñeyaḥ pañcabhiśca nidarśanaiḥ ||144 ||",
  "SA20n1381:1222": "tribhirbuddhabimbamadhusāradṛṣṭāntairdharmakāyasvabhāvaḥ sa dhāturavagantavyaḥ |",
  "SA20n1381:1223": "ekena suvarṇadṛṣṭāntena tathatāsvabhāvaḥ |",
  "SA20n1381:1224": "pañcabhirnidhitarutnavigrahacakravartikanakabimbadṛṣṭāntaistrividhabuddhakāyotpattigotrasvabhāva iti |",
  "SA20n1381:1225": "tatra dharma kāyaḥ katamaḥ |",
  "SA20n1381:1226": "dharmakāyo dvidhā jñeyo dharmadhātuḥ sunirmalaḥ |",
  "SA20n1381:1227": "tanniṣyandaśca gāmbhīryavaicitryanayadeśanā ||145 ||",
  "SA20n1381:1228": "dvividho buddhānāṃ dharmakāyo'nugantavyaḥ |",
  "SA20n1381:1229": "suviśuddhśca dharmadhātoravikalpajñānagocaraviṣayaḥ |",
  "SA20n1381:1230": "sa ca tathāgatānāṃ pratyātmamadhigamadharmamadhikṛtya veditavyaḥ |",
  "SA20n1381:1231": "tatprāptihetuśca suviśuddhadharmadhātuniṣyando yathāvainayikaparasattveṣu vijñaptiprabhavaḥ |",
  "SA20n1381:1232": "sa ca deśanādharmamadhikṛtya veditavyaḥ |",
  "SA20n1381:1233": "deśanā punardvividhā sūkṣmaudārikadharmavyavasthānanayabhedāt |",
  "SA20n1381:1234": "yaduta gambhīrabodhisattvapiṭakadharmavyavasthāna nayadeśanā ca paramārthasatyamadhikṛtya vicitrasūtrageyavyākaraṇagāthodānanidānādivividhadharmavyavasthānanayadeśanā ca saṃvṛtisatyamadhikṛtya |",
  "SA20n1381:1235": "lokottaratvālloke'sya dṛṣṭāntānupalabdhitaḥ |",
  "SA20n1381:1236": "dhātostathāgatenaiva sādṛśyamupapapāditam ||146 ||",
  "SA20n1381:1237": "madhvekarasavat sūkṣmagambhīranayadeśanā |",
  "SA20n1381:1238": "nānāṇḍasāravajjñeyā vicitranayadeśanā ||147 ||",
  "SA20n1381:1239": "ityevamebhistribhirbuddhabimbamadhusāradṛṣṭāntaistathāgatadharmakāyena niravaśeṣasattvadhātuparispharaṇārthamadhikṛtya tathāgatasyeme garbhāḥ sarvasattvā itiparidīpitam |",
  "SA20n1381:1240": "na hi sa kaścitsattvaḥ sattvadhātau saīvidyate yastathāgatadharmakāyādvahirākāśadhātoriva rūpam | evaṃ hyāha |",
  "SA20n1381:1241": "yathāmbaraṃ sarvagataṃ sada mataṃ",
  "SA20n1381:1242": "tathaiva tatsarvagataṃ sadā matam |",
  "SA20n1381:1243": "yathāmbaraṃ rūpagateṣu sarvagaṃ",
  "SA20n1381:1244": "tathaiva tatsattvagaṇeṣu sarvagamiti ||",
  "SA20n1381:1245": "prakṛteravikāritvāt kalyāṇatvādviśuddhitaḥ |",
  "SA20n1381:1246": "hemamaṇḍalakaupamyaṃ tathatāyāmudāhṛtam ||148 ||",
  "SA20n1381:1247": "yaccittamaparyantakleśaduḥkhadharmānugatamapi prakṛtiprabhāsvaratayā vikārānudāhṛterataḥ kalyāṇasuvarṇavadananyathābhāvārthena tathatetyucyate | sa ca",
  "SA20n1381:1248": "sarveṣāmapi mithyātvaniyatasaṃtānānāṃ sattvānāṃ prakṛtinirviśiṣṭānāṃ sarvāgantukamalaviśuddhimāgatastathāgata iti saṃkhyāṃ gacchati |",
  "SA20n1381:1249": "evamekena suvarṇadṛṣṭāntena tathatāvyatibhedārthamadhikṛtya tathāgatastathataiṣāṃ garbhaḥ sarvasattvānāmiti paridīpitam |",
  "SA20n1381:1250": "cittaprakṛtiviśuddhyadvayadharmatāmupādāya yathoktaṃ bhagavatā |",
  "SA20n1381:1251": "tatramañjuśrīstathāgata ātmopādānamūlaparijñātāvī |",
  "SA20n1381:1252": "ātmaṃviśuddhyā sarvasattvaviśuddhimanugataḥ |",
  "SA20n1381:1253": "yā cātmaviśuddhiryā ca sattvaviśuddhiradvayaiṣādvaidhikāro ti | evaṃ hyāha |",
  "SA20n1381:1254": "sarveṣāmaviśiṣṭāpi tathatā śuddhimāgatā |",
  "SA20n1381:1255": "tathāgatatvaṃ tasmācca tadgarbhāḥ sarvadehina iti ||",
  "SA20n1381:1256": "gotraṃ tad dvividhaṃ jñeyaṃ nidhānaphalavṛkṣavat |",
  "SA20n1381:1257": "anādiprakṛtisthaṃ ca samudānītamuttaram ||149 ||",
  "SA20n1381:1258": "buddhakāyatrayāvāptirasmādgotradvayānmatā |",
  "SA20n1381:1259": "prathamātprathamaḥ kāyo dvitī yāddvau tu paścimau ||150 ||",
  "SA20n1381:1260": "ratnavigrahavajjñeyaḥ kāyaḥ svābhāvikaḥ śubhaḥ |",
  "SA20n1381:1261": "akṛtrimatvāt prakṛterguṇaratnāśrayatvataḥ ||151 ||",
  "SA20n1381:1262": "mahādharmādhirājatvāt sāmbhogaścakravartivat |",
  "SA20n1381:1263": "pratibimbasvabhāvatvānnirmāṇaṃ hemabimbavat ||152 ||",
  "SA20n1381:1264": "ityevamebhiravaśiṣṭaiḥ pañcabhirnidhitaruratnavigrahacakravartikanakabimbadṛṣṭāntaistri vidhabuddhakāyotpattigotrasvabhāvārthamadhikṛtya tathāgatadhātureṣāṃ garbhaḥ sarvasattvānāmiti paridīpitam |",
  "SA20n1381:1265": "trividhabuddhakāyaprabhāvitatvaṃ hi tathāgatatvam |",
  "SA20n1381:1266": "atastatprāptaye hetustathāgatadhāturiti |",
  "SA20n1381:1267": "hetvartho'tra dhātvarthaḥ |",
  "SA20n1381:1268": "yata āha |",
  "SA20n1381:1269": "tatra ca sattve sattve tathāgatadhāturutpanno garbhagataḥ saṃvidyate na ca te sattvā budhyante iti | evaṃ hyāha |",
  "SA20n1381:1270": "anādikāliko dhātuḥ sarvadharmasamāśrayaḥ |",
  "SA20n1381:1271": "tasmin sati gatiḥ sarvā nirvāṇādhigamo'pi ca ||",
  "SA20n1381:1272": "tatra kathamanādikālikaḥ |",
  "SA20n1381:1273": "yattathāgatagarbhamevādhikṛtya bhagavatā pūrva koṭirna prajñāyata iti deśitaṃ prajñaptam |",
  "SA20n1381:1274": "dhāturiti |",
  "SA20n1381:1275": "yadāha |",
  "SA20n1381:1276": "yo'yaṃ bhagavaṃstathāgatagarbho lokottaragarbhaḥ prakṛtipariśuddhagarbha iti |",
  "SA20n1381:1277": "sarvadharmasamāśraya iti |",
  "SA20n1381:1278": "yadāha |",
  "SA20n1381:1279": "tasmādbhagavaṃstathāgatagarbho niśraya ādhāraḥ pratiṣṭhāsaṃbaddhānāmavinirbhāgānāmamuktajñānānāmasaṃskṛtānāṃ dharmāṇām |",
  "SA20n1381:1280": "asaṃbaddhānāmapi bhagavan vinirbhāgadharmāṇāṃ muktajñānānāṃ saṃskṛtānāṃ dharmāṇāṃ niśraya ādhāraḥ pratiṣṭhā tathāgatagarbha iti |",
  "SA20n1381:1281": "tasmin sati gatiḥ sarveti |",
  "SA20n1381:1282": "yadāha |",
  "SA20n1381:1283": "sati bhagavaṃstathāgarbhe saṃsāra iti parikalpamasya vacanāyeti |",
  "SA20n1381:1284": "nirvāṇādhigamo'pi ceti |",
  "SA20n1381:1285": "yadāha |",
  "SA20n1381:1286": "tathāgatagarbhaśced bhagavanna syānna syādduḥkhe'pi nirvinna nirvāṇecchā prārthanā praṇidhirveti vistaraḥ |",
  "SA20n1381:1287": "sa khalveṣa tathāgatagarbho dharmakāyāṃvipralambhastathatāsaṃbhinnalakṣaṇo niyatagotrasvabhāvaḥ sarvadā ca sarvatra ca niravaśeṣayogena sattvadhātāviti draṣṭavyaṃ dharmatāṃ pramāṇīkṛtya |",
  "SA20n1381:1288": "yathoktam |",
  "SA20n1381:1289": "eṣā kulaputra dharmāṇāṃ dharmatā |",
  "SA20n1381:1290": "utpādādvā tathāgatānāmanutpādādvā sadaivaite sattvāstathāgatagarbhā iti |",
  "SA20n1381:1291": "yaiva cāsau dharmatā saivātra yuktiryoga upāyaḥ paryāyaḥ |",
  "SA20n1381:1292": "evameva tatsyāt |",
  "SA20n1381:1293": "anyathā naiva tatsyāditi |",
  "SA20n1381:1294": "sarvatra dharmataiva pratiśaraṇam |",
  "SA20n1381:1295": "dharmataiva yuktiścittanidhyāpanāya cittasaṃjñāpanāya |",
  "SA20n1381:1296": "sā na cintayitavyā na vikalpayitavyādhimoktavyeti |",
  "SA20n1381:1297": "śraddhayaivānugantavyaṃ paramārthe svayaṃbhuvām |",
  "SA20n1381:1298": "na hyacakṣuḥ prabhādīptamīkṣate sūryamaṇḍalam ||153 ||",
  "SA20n1381:1299": "samāsata ime catvāraḥ pudgalāstathāgatagarbhadarśanaṃ pratyacakṣuṣmanto vyavasthitāḥ |",
  "SA20n1381:1300": "katame catvāraḥ |",
  "SA20n1381:1301": "yaduta pṛthagjanaḥ śrāvakaḥ pratyekabuddho navayānasaṃprasthitaśca bodhisattvaḥ |",
  "SA20n1381:1302": "yathoktam |",
  "SA20n1381:1303": "agocaro'yaṃ bhagavaṃstathāgatagarbhaḥ satkāyadṛṣṭipatitānāṃ viparyāsābhiratānāṃ śūnyatāvikṣiptacittānāmiti |",
  "SA20n1381:1304": "tatra satkāyadṛṣṭipatitā ucyante bālapṛthagjanāḥ |",
  "SA20n1381:1305": "tathā hi te'tyantasāsravaskandhādīndharmānātmata ātmīyataścopagamyāhakāramamakārābhiniviṣṭāḥ satkāyanirodhamanāsravadhātumadhimoktumapi nālam |",
  "SA20n1381:1306": "kutaḥ punaḥ sarvajñaviṣayaṃ tathāgatagarbhamavabhotsyanta iti |",
  "SA20n1381:1307": "nedaṃ sthānaṃ vidyate |",
  "SA20n1381:1308": "tatra viparyāsābhiratā ucyante śrāvakapratyekabuddhāḥ |",
  "SA20n1381:1309": "tatkasmāt |",
  "SA20n1381:1310": "te'pi hi nitye tathāgatagarbhe satyuttaribhāvayitavye tannityasaṃjñābhāvanāviparyayeṇānityasaṃjñābhāvanābhiratāḥ |",
  "SA20n1381:1311": "sukhe tathāgatagarbhe satyuttaribhāvayitavye tatsukhasaṃjñābhāvanāviparyayeṇa duḥkhasaṃjñābhāvanābhiratāḥ |",
  "SA20n1381:1312": "ātmani tathāgatagarbhe satyuttaribhāvayitavye tadātmasaṃjñābhāvanāviparyayeṇānātmasaṃjñābhāvanābhiratāḥ |",
  "SA20n1381:1313": "śubhe tathāgatagarbheḥ satyuttaribhāvayitavye tacchubhasaṃjñābhāvanāviparyayeṇāśubhasaṃjñābhāvanā bhiratāḥ |",
  "SA20n1381:1314": "evamanena paryāyeṇa sarvaśrāvakapratyekabuddhānāmapi dharmakāyaprāptividhuramārgābhiratatvādagocaraḥ sa paramanityasukhātmaśubhalakṣaṇo dhāturityuktam |",
  "SA20n1381:1315": "yathā ca sa vipayāsābhiratānāmanityaduḥkhānātmāśubhasaṃjñānāmagocarastathā vistareṇa mahāparinirvāṇasūtre bhagavatā vāpītoyamaṇidṛṣṭāntena prasādhitaḥ |",
  "SA20n1381:1316": "tadyathāpi nāma bhikṣavo grīṣmakāle vartamāne salilabandhanaṃ baddhvā svaiḥ svairmaṇḍanakoparbhogairjanāḥ salile krīḍeyuḥ |",
  "SA20n1381:1317": "atha tatraiko jātyaṃ vaiḍūryamaṇimantarudake sthāpayet |",
  "SA20n1381:1318": "tatastasya vaiḍūryasyārthe sarve te maṇḍanakāni tyaktvā nimajjeyuḥ |",
  "SA20n1381:1319": "atha yattatrāsti śarkaraṃ kaṭhalyaṃ vā tatte maṇiriti manyamānā gṛhītvā mayā labdho maṇirityutsṛjyotsṛjya vāpītire sthitvā nāyaṃ maṇiriti saṃjñāṃ pravarteyuḥ |",
  "SA20n1381:1320": "tacca vāpyudakaṃ maṇiprabhāvena tatprabheva bhrājeta |",
  "SA20n1381:1321": "evaṃ teṣāṃ tadudakaṃ bhrājamānaṃ dṛṣṭvāho maṇiriti guṇasaṃjñā pravarteta |",
  "SA20n1381:1322": "atha tatraika upāyakuśalo medhāvī maṇiṃ tattvataḥ pratilabheta |",
  "SA20n1381:1323": "evameva bhikṣavo yuṣmābhiḥ sarvamanityaṃ sarva duḥkhaṃ sarvamanātmakaṃ sarvamaśubha miti sarvagrahaṇena bhāvitabhāvitaṃ bahulīkṛtabahulīkṛtaṃ dharmatattvama jānadbhistatsarva ghaṭitaṃ nirarthakam |",
  "SA20n1381:1324": "tasmād bhikṣavo vāpīśarkarakaṭhalyavyavasthitā iva mā bhūtā upāyakuśalā yūyaṃ bhavata |",
  "SA20n1381:1325": "yadyad bhikṣavo yuṣmābhiḥ sarvamanityaṃ sarva duḥkhaṃ sarvamanātmakaṃ sarvamaśubhamiti sarvagrahaṇena bhāvitabhāvitaṃ bahulīkṛtabahulīkṛtaṃ tatra tatraiva nityasukhaśabhātmakāni santīti vistareṇa paramadharmatattvavyavasthānamārabhya viparyāsabhūtanirdeśo yathāsūtramanugantavyaḥ |",
  "SA20n1381:1326": "tatra śūnyatāvikṣiptacittā ucyante navayāna saṃprasthitā bodhisattvastathāgatagarbhaśūnyatārthanayavipranaṣṭāḥ |",
  "SA20n1381:1327": "ye bhāvavināśāya śūnyatāvimokṣamukhamicchanti sata eva dharmasyottarakālamucchedo vināśaḥ parinirvāṇamiti |",
  "SA20n1381:1328": "ye vā punaḥ śūnyatopalambhena śūnyatāṃ pratisaranti śūnyatā nāma rūpādivyatirekeṇa kaścidbhā vo'sti yamadhigamiṣyāmo bhāvayiṣyāma iti |",
  "SA20n1381:1329": "tatra katamaḥ sa tathāgatagarbhaśūnyatārthanaya ucyate |",
  "SA20n1381:1330": "nāpaneyamataḥ kiṃcidupaneyaṃ na kiṃcana |",
  "SA20n1381:1331": "draṣṭavyaṃ bhūtato bhūtaṃ bhūtadarśī vimucyate ||154 ||",
  "SA20n1381:1332": "śūnya āgantukairdhātuḥ savinirbhāgalakṣaṇaiḥ |",
  "SA20n1381:1333": "aśūnyo'nuttarairdharmairavinirbhāgalakṣaṇaiḥ ||155 ||",
  "SA20n1381:1334": "kimanena paridīpitam |",
  "SA20n1381:1335": "yato na kiṃcidapaneyamastyataḥ prakṛtipariśuddhāt tathāgatadhātoḥ saṃkleśanimittamāgantukamalaśūnyatāprakṛtitvādasya |",
  "SA20n1381:1336": "nāpyatrakiṃcidupaneyamasti vyavadānanimittamavinirbhāgaśuddhadharmaprakṛtitvāt |",
  "SA20n1381:1337": "tata ucyate |",
  "SA20n1381:1338": "śūnyastathāgatagarbho vinirbhāgairmuktajñaiḥ sarvakleśakośaiḥ |",
  "SA20n1381:1339": "aśūnyo gaṅgānadīvālikāvyativṛttairavinirbhāgairamuktajñairacintyairbuddhadharmairiti |",
  "SA20n1381:1340": "evaṃ yadyatra nāsti tattena śūnyamiti samanupaśyati |",
  "SA20n1381:1341": "yatpunaratrāvaśiṣṭaṃ bhavati tatsadihāstīti yathābhūtaṃ prajānāti |",
  "SA20n1381:1342": "samāropāpavādāntaparivarjanādaparyantaṃ śūnyatālakṣaṇamanena ślokadvayena paridīpitam |",
  "SA20n1381:1343": "tatra yeṣāmitaḥ śūnyatārthanayādvahiścittaṃ vikṣipyate visarati na samādhīyate naikāgrībhavati tena te śūnyatāvikṣiptacittā ucyante |",
  "SA20n1381:1344": "na hi paramārthaśūnyatājñānamukhamantareṇa śakyate'vikalpo dhāturadhigantuṃ sākṣātkartum |",
  "SA20n1381:1345": "idaṃ ca saṃdhāyoktam |",
  "SA20n1381:1346": "tathāgatagarbhajñānameva tathāgatānāṃ śūnyatājñānam |",
  "SA20n1381:1347": "tathāgatagarbhaśca sarvaśrāvakapratyekabuddhairadṛṣṭapūrvo'nadhigatapūrva iti vistaraḥ |",
  "SA20n1381:1348": "sa khalveṣa tathāgatagarbho yathā dharmadhātugarbhastathā satkāyadṛṣṭipatitānāmagocara ityuktaṃ dṛṣṭipratipakṣatvāddharmadhātoḥ |",
  "SA20n1381:1349": "yathā dharmakāyo lokottaradharma garbhastathā viparyāsābhiratānāmagocara ityuktamanityādilokadharmapratipakṣeṇa lokottaradharmaparidīpanāt |",
  "SA20n1381:1350": "yathā prakṛtipariśuddhadharmagarbhastatha śūnyatāvikṣiptānāmagocara ityuktamāgantukamalaśūnyatāprakṛtitvādviśuddhiguṇadharmāṇāmavinirbhāgalokottaradharmakāyaprabhāvitānāmiti |",
  "SA20n1381:1351": "tatra yadekanayadharmadhātvasaṃbhedajñānamukhamāgamya lokottaradharmakāyaprakṛtipariśuddhivyavalokanamidamatra yathābhūtajñānadarśanamabhipretaṃ yena daśabhūmisthitā bodhisattvāstathāgatagarbhamīṣatpaśyantītyuktam | evaṃ hyāha |",
  "SA20n1381:1352": "chidrābhre nabhasīva bhāskara iha tvaṃ śuddhabuddhīkṣaṇai-",
  "SA20n1381:1353": "rāryerapyavalokyase na sakalaḥ prādeśikībuddhibhiḥ |",
  "SA20n1381:1354": "jñeyānantanabhastalapravisṛtaṃ te dharmakāyaṃ tu te",
  "SA20n1381:1355": "sākalyena vilokayanti bhagavan yeṣāmanantā matiriti ||",
  "SA20n1381:1356": "yadyevamasaṅganiṣṭhābhūmipratiṣṭhitānāmapi paramāryāṇāmasarvaviṣaya eṣa durdṛśo dhātuḥ |",
  "SA20n1381:1357": "tatkimanena bālapṛthagjanamārabhya deśiteneti |",
  "SA20n1381:1358": "deśanāprayojanasaṃgrahe ślokau |",
  "SA20n1381:1359": "ekena praśno dvitīyena vyākaraṇam |",
  "SA20n1381:1360": "śūnyaṃ sarvaṃ sarvathā tatra tatra",
  "SA20n1381:1361": "jñeyaṃ meghasvapnamāyākṛtābham |",
  "SA20n1381:1362": "ityuktvaivaṃ buddhadhātuḥ punaḥ kiṃ",
  "SA20n1381:1363": "sattve sattve'stīti buddhairihoktam ||156 ||",
  "SA20n1381:1364": "līnaṃ cittaṃ hīnasattveṣvavajñā-",
  "SA20n1381:1365": "bhūtagrāho bhūtadharmāpavādaḥ |",
  "SA20n1381:1366": "ātmasnehaścādhikaḥ pañca doṣā",
  "SA20n1381:1367": "yeṣāṃ teṣāṃ tatprahāṇārthamuktam ||157 ||",
  "SA20n1381:1368": "asya khalu ślokadvayasyārthaḥ samāsena daśabhiḥ ślokairveditavyaḥ |",
  "SA20n1381:1369": "viviktaṃ saṃskṛtaṃ sarvaprakāraṃ bhūtakoṭiṣu |",
  "SA20n1381:1370": "kleśakarmavipākārthaṃ meghādivadudāhṛtam ||158 ||",
  "SA20n1381:1371": "kleśā meghopamāḥ kṛtyakriyā svapnopabhogavat |",
  "SA20n1381:1372": "māyānirmitavat skandhā vipākāḥ kleśakarmaṇām ||159 ||",
  "SA20n1381:1373": "pūrvamevaṃ vyavasthāpya tantre punarihottare |",
  "SA20n1381:1374": "pañcadoṣaprahāṇāya dhātvastitvaṃ prakāśitam ||160 ||",
  "SA20n1381:1375": "tathā hyaśravaṇādasya bodhau cittaṃ na jāyate |",
  "SA20n1381:1376": "keṣāṃcinnīcacittānāmātmāvajñānadoṣataḥ ||161 ||",
  "SA20n1381:1377": "bodhicittodaye'pyasya śreyānasmīti manyataḥ",
  "SA20n1381:1378": "bodhyanutpannacitteṣu hīnasaṃjñā pravartate ||162 ||",
  "SA20n1381:1379": "tasyaivaṃmatinaḥ samyagjñānaṃ notpadyate tataḥ |",
  "SA20n1381:1380": "abhūtaṃ parigṛhṇāti bhūtamarthaṃ na vindate ||163 ||",
  "SA20n1381:1381": "abhūtaṃ sattvadoṣāste kṛtrimāgantukatvataḥ |",
  "SA20n1381:1382": "bhūtaṃ taddoṣanairātmyaṃ śuddhiprakṛtayo guṇāḥ ||164 ||",
  "SA20n1381:1383": "gṛhṇan doṣānasadbhūtān bhūtānapavadanu guṇān |",
  "SA20n1381:1384": "maitrīṃ na labhate dhīmān sattvātmasamadarśikām ||165 ||",
  "SA20n1381:1385": "tacchravājjāyate tvasya protsāhaḥ śāstṛgauravam |",
  "SA20n1381:1386": "prajñā jñānaṃ mahāmaitrī pañcadharmodayāttataḥ ||166 ||",
  "SA20n1381:1387": "niravajñaḥ samaprekṣī nirdoṣo guṇavānasau |",
  "SA20n1381:1388": "ātmasattvasamasnehaḥ kṣipramāpnoti buddhatām ||167 ||",
  "SA20n1381:1389": "iti ratnagotravibhāge mahāyānottaratantraśāstre tathāgatagarbhādhikāraḥ prathama paricchedaḥ ślokārthasaṃgrahavyākhyānataḥ samāptaḥ ||1 ||"
}