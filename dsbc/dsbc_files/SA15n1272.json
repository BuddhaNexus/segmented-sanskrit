{
  "SA15n1272:0": "vādanyāyaḥ",
  "SA15n1272:1": "nigrahasthānalakṣaṇam",
  "SA15n1272:2": "1. nyāyavādinamapi vādeṣu asadvyavasthopanyāsaiḥ śaṭhā nigṛhṇanti,",
  "SA15n1272:3": "tanniṣedhārthamidamārabhyate |",
  "SA15n1272:4": "asādhanāṅga gavacanamadoṣodbhāvanaṃ dvayoḥ |",
  "SA15n1272:5": "nigrahasthānam,",
  "SA15n1272:6": "anyatu na yuktamiti neṣyate ||",
  "SA15n1272:7": "iṣṭasyārthasya siddhiḥ sādhanam. tasya nirvartakam aṅgam. tasya avacanaṃ tasyāṅgasyānuccāraṇaṃ vādino nigrahādhikaraṇam:",
  "SA15n1272:8": "tadabhyupagamya apratibhayā tūṣṇīmbhāvāt |",
  "SA15n1272:9": "sādhanāṅgasyāsamarthanād vā ||",
  "SA15n1272:10": "2. [svabhāvahetau sādhanāṅgasamarthanam]",
  "SA15n1272:11": "trividhameva hi liṅgamapratyakṣasya siddheraṅgam - svabhāvaḥ,",
  "SA15n1272:12": "kāryam,",
  "SA15n1272:13": "anupalambhaśca |",
  "SA15n1272:14": "tasya samarthanaṃ sādhyena vyāptiṃ prasādhya dharmiṇi bhāvasādhanam |",
  "SA15n1272:15": "yathā 'yat sat kṛtakaṃ vā,",
  "SA15n1272:16": "tat sarvamanityam,",
  "SA15n1272:17": "yathā ghaṭādiḥ,",
  "SA15n1272:18": "san kṛtako vā śavdaḥ' iti |",
  "SA15n1272:19": "3. atrāpi na kaścit kramaniyamaḥ,",
  "SA15n1272:20": "iṣṭārthasiddherubhayatrāviśeṣāt | |",
  "SA15n1272:21": "yasmād dharmiṇi prāk sattvaṃ prasādhya paścādapi vyāptiḥ prasādhyata eva |",
  "SA15n1272:22": "yathā - ''san śabdaḥ kṛtako vā,",
  "SA15n1272:23": "yaścaivaṃ sa sarvo'nityaḥ,",
  "SA15n1272:24": "yathā - ghaṭādiḥ' iti |",
  "SA15n1272:25": "4. atra vyāptisādhanaṃ viparyaye bādhakapramāṇopadarśanam |",
  "SA15n1272:26": "yadi na sarvaṃ sat kṛtakaṃ vā pratikṣaṇavināśi syād,",
  "SA15n1272:27": "akṣaṇikasya kramayaugapadyābhyāmarthakriyā'yogād arthakriyāsāmarthyalakṣaṇamato vyāvṛttam - ityasadeva syāt |",
  "SA15n1272:28": "sarvasāmarthyopākhyāvirahalakṣaṇaṃ hi nirupākhyamiti |",
  "SA15n1272:29": "evaṃ sādhanasya sādhyaviparyaye bādhakapramāṇānupadarśane virodhābhāvādasya viparyayavṛtteradarśane san kṛtako vā syāt,",
  "SA15n1272:30": "nityaśca ityanivṛttireva śaṅkāyāḥ |",
  "SA15n1272:31": "5. na ca sarvānupalabdhirbhāvasya bādhikā,",
  "SA15n1272:32": "tatra sāmarthyaṃ kramākramayogena vyāptaṃ siddham;",
  "SA15n1272:33": "prakārāntarābhāvāt |",
  "SA15n1272:34": "tena vyāpakadharmānupalabdhirakṣaṇike sāmarthyaṃ bādhate |",
  "SA15n1272:35": "kramayaugapadyāyogasya sāmarthyābhāvena vyāptisiddhernānavasthāprasaṅgaḥ |",
  "SA15n1272:36": "6. atrāpyadarśanamapramāṇam,",
  "SA15n1272:37": "yataḥkramayaugapdyāyogasyaivāsāmarthyena vyāptyasiddheḥ pūrvakasyāpi hetoravyāptiḥ |",
  "SA15n1272:38": "ihāpi punaḥ sādhanopagame'navasthāprasaṅga iti cet |",
  "SA15n1272:39": "na; abhāvasādhanasyādarśanasyāpratiṣedhāt |",
  "SA15n1272:40": "yadadarśanaṃ viparyayaṃ sādhayati hetoḥ sādhyaviparyaye,",
  "SA15n1272:41": "tadasya viruddhapratyupasthānād bādhakaṃ pramāṇamucyate |",
  "SA15n1272:42": "evaṃ hi sa hetuḥ sādhyābhāve'san sidhyet,",
  "SA15n1272:43": "yadi tatra pramāṇavatā svaviruddhena bādhyeta |",
  "SA15n1272:44": "anyathā tatrāsya bādhakāsiddhau saṃśayo durnivāraḥ |",
  "SA15n1272:45": "tato vyatirekasya sandehādanaikāntikaḥ syāddhetvābhāsaḥ |",
  "SA15n1272:46": "nāpyadarśanamātrād vyāvṛttiḥ;",
  "SA15n1272:47": "viprakṛṣṭeṣvasarvadarśino'darśanasyābhāvāsādhanād,",
  "SA15n1272:48": "arvāgdarśanena satāmapi keṣāñcidarthānāmadarśanāt |",
  "SA15n1272:49": "7. bādhakaṃ punaḥ pramāṇam |",
  "SA15n1272:50": "yatra kramayaugapadyāyogo na tasya kvacit sāmarthyam |",
  "SA15n1272:51": "asti cākṣaṇike sa iti pravartamānamasāmarthyamasallakṣaṇamākarṣati |",
  "SA15n1272:52": "teha 'yat sat kṛtakaṃ vā tadanityameva' iti sidhyati |",
  "SA15n1272:53": "tāvatā sādhanadharmamātrānvayaḥ sādhyadharmasya svabhāvahetulakṣaṇaṃ ca siddhaṃ bhavati |",
  "SA15n1272:54": "evaṃ svabhāvahetuprayogeṣu samarthitaṃ sādhanāṅgaṃ bhavati |",
  "SA15n1272:55": "tasyāsamarthanaṃ sādhanāṅgāvacanam |",
  "SA15n1272:56": "tad vādinaḥ parājayasthānam;",
  "SA15n1272:57": "prārabdhārthāsādhanāt |",
  "SA15n1272:58": "vastutaḥ samarthasya hetorupādāne'pi sāmarthyāpratipādanāt |",
  "SA15n1272:59": "8. [kāryahetau sādhanāṅgasamarthanam]",
  "SA15n1272:60": "kāryahetāvapi sādhanāṅgasya samarthanam |",
  "SA15n1272:61": "yat kāryaṃ liṅgaṃ kāraṇasya sādhanāyopādīyate,",
  "SA15n1272:62": "tasya tena saha kāryakāraṇabhāvaprasādhanaṃ bhāvābhāvaprasādhanapramāṇābhyām |",
  "SA15n1272:63": "yathā - 'idamasmin sati bhavati',",
  "SA15n1272:64": "'satsvapi tadanyeṣu samartheṣu taddhetuṣu tadabhāve na bhavati' iti |",
  "SA15n1272:65": "evaṃ hyasyāsandigdhaṃ tatkāryatvaṃ samarthitaṃ bhavati |",
  "SA15n1272:66": "anyathā kevalaṃ 'tadabhāve na bhavati' ityupadarśane anyasyāpi tatrābhāve sandigdhamasya sāmarthyam |",
  "SA15n1272:67": "anyat |",
  "SA15n1272:68": "tatra samarthaṃ,",
  "SA15n1272:69": "tadabhāvāt tanna bhūtam |",
  "SA15n1272:70": "etannivṛttau punarnivṛttiryadṛcchāsaṃvādaḥ |",
  "SA15n1272:71": "mātṛvivāho hi tddeśajanmanaḥ piṇḍakharjūrasya deśāntareṣu mātṛvivāhābhāve'bhāvavat |",
  "SA15n1272:72": "evaṃ hi samarthitaṃ tat kāryaṃ sidhyati |",
  "SA15n1272:73": "siddhiṃ tat svasambhavena tatsambhavaṃ sādhyati,",
  "SA15n1272:74": "kāryasya kāraṇāvyabhicārāt |",
  "SA15n1272:75": "avyabhicāre ca svakāraṇaiḥ sarvakāryāṇāṃ sadṛśo nyāyaḥ |",
  "SA15n1272:76": "evamasamarthanaṃ kāryahetāvapi sādhanāṅgāvacanaṃ tad vādinaḥ parājayasthānam |",
  "SA15n1272:77": "asamarthite tasmin kāryatvāsiddherarthāntarasya tadbhāvāpratibaddhasvabhāvasya bhāve tadbhāvaniyamābhāvāt,",
  "SA15n1272:78": "ārabdhārthāsiddhesarvastutaḥ kāryasyāpyupādāne tadapradipādanāt |",
  "SA15n1272:79": "9. [anupalabdhāvapi sādhanāṅgasamarthanam]",
  "SA15n1272:80": "anupalabdhāvapi pratipatturupalabdhilakṣaṇaprāptasyānupalabdhisādhanaṃ samarthanam;",
  "SA15n1272:81": "tādṛśyā evānupalabdhe rasadvyavahārasiddheḥ |",
  "SA15n1272:82": "anupalabdhilakṣaṇaprāptasya pratipattṛpratyakṣopalabdhinivṛttāvapyabhāvāsiddheḥ |",
  "SA15n1272:83": "tatropalabdhilakṣaṇaprāptiḥ svabhāvaviśeṣaḥ kāraṇāntarasākalyaṃ ca |",
  "SA15n1272:84": "svabhāvaviśeṣo yanna tribidhena viprakarṣeṇa viprakṛṣṭam |",
  "SA15n1272:85": "yadanātmarūpapritibhāsavivekena pratipattṛpratyakṣapratibhāsarūpam |",
  "SA15n1272:86": "tādṛśaḥ satsvanyeṣūpalambhapratyayeṣu tathā'nupalabdho'sadvyavahāraviṣayaḥ,",
  "SA15n1272:87": "anyathā sati liṅge saṃśayaḥ |",
  "SA15n1272:88": "10. atrāpi sarvamevaṃvidhamasadvyavahāraviṣaya iti vyāptiḥ,",
  "SA15n1272:89": "kasyacidasato'bhyupagame tallakṣaṇāviśeṣāt |",
  "SA15n1272:90": "na hyevaṃvidhasyāsattvānabhyupagame'nyatra tasya yogaḥ |",
  "SA15n1272:91": "na hyevaṃvidhasya sataḥ satsvanyeṣūpalambhakāraṇeṣvanupalabdhiḥ |",
  "SA15n1272:92": "anupalabhyamānaṃ tvīdṛśaṃ nāstītyetā - vanmātranimitto'yamasadvyavahāraḥ,",
  "SA15n1272:93": "anyasya tannimittasyābhāvāt |",
  "SA15n1272:94": "11. sarvasāmarthyaviveko nimittamiti cet |",
  "SA15n1272:95": "evametat, tasyaiva sarvasāmarthyavivekina evaṃ pratītiḥ,",
  "SA15n1272:96": "anyasya tatpratipattyupāyasyābhāvāt |",
  "SA15n1272:97": "tatpratipattau ca satyāmasadvyavahāra itīdaṃ tannimittamucyate |",
  "SA15n1272:98": "12. buddhivyapadeśārthakriyābhyaḥ sadvyavahāro viparyaye cāsadvyavahāra iti cet |",
  "SA15n1272:99": "bhavati buddheryathoktapratibhāsāyāḥ sadvyavahāraḥ,",
  "SA15n1272:100": "viparyaye'sadvyavahāraḥ |",
  "SA15n1272:101": "pratyakṣāviṣaye tu syālliṅgajāyā api kutaścit sadvyavahāraḥ |",
  "SA15n1272:102": "asadvyavahārastu tadviparyaye'naikāntikaḥ,",
  "SA15n1272:103": "viprakṛṣṭe'rthe pratipattṛpratyakṣasya anyasya vā pramāṇasya nivṛttāvapi saṃśayāt |",
  "SA15n1272:104": "13. na ca sarve buddhivyapadeśāstadbhedābhedau vā vastusattāṃ vastubhedābhedasattāṃ vā sādhayanti,",
  "SA15n1272:105": "astsvapi kathañcidatītānāgatādiṣu nānaikārthakriyākāriṣu vā'rtheṣu tadbhāvakhyāpanāya nānaikātmatā'bhāve'pinānaikarūpāṇāṃ vṛtteḥ - rājā mahāsammataḥ prabhavo rājavaṃśasya,",
  "SA15n1272:106": "saṅkhaścakravartī mahāsammatanirmitasya yūpasyotthāpayitā,",
  "SA15n1272:107": "śaśaviṣāṇaṃ,",
  "SA15n1272:108": "rūpaṃ sanidarśanaṃ sapratighaṃ ghaṭaśceti |",
  "SA15n1272:109": "14. nahi sanidarśanādiśabdā nānāvastuviṣayāḥ,",
  "SA15n1272:110": "ekatropasaṃhārāt |",
  "SA15n1272:111": "nānāviṣayatve'pyekatropasaṃhārastannimittānāṃ tattatsamavāyāditi cet |",
  "SA15n1272:112": "āyāse batāyaṃ tapasvī padārthe [padarthaḥ? ]",
  "SA15n1272:113": " patito'nekasambandhinamupakṛtyānekaṃśabdamātmani tebhyaḥ samāśaṃsan ! sa yaiḥ śaktibhedairanekasambandhina mupakaroti tairevānekaṃ śabdaṃ kiṃ notthāpayati ! evaṃ hyanena pramparānusārapariśramaḥ parihṛto bhabati |",
  "SA15n1272:114": "nānāśabdotthāpanāsāmarthye nānāsambandhyupakāro'pi mā bhūt,",
  "SA15n1272:115": "anupakāre hi teṣāṃ tatsambandhitā'pi na sidhyati |",
  "SA15n1272:116": "ghaṭa ityapi ca rūpādaya eva bahava ekārthakriyākāriṇa ekaśabdavācyā bhavantu,",
  "SA15n1272:117": "kimarthāntarakalpanayā ?",
  "SA15n1272:118": "bahavo'pi hi ekārthakāriṇo bhaveyuḥ,",
  "SA15n1272:119": "cakṣurādivat |",
  "SA15n1272:120": "tatsāmarthyakhyāpanāya tatraikaśabdaniyogo'pi syāditi yuktaṃ paśyāmaḥ |",
  "SA15n1272:121": "15. na ca niṣprayojanā lokasyārtheṣu śabdayojanā |",
  "SA15n1272:122": "tatra ye'rthāḥ saha pṛthagvā ekaprayojanāḥ teṣāṃ tadbhāvakhyāpanāya hi ekśabdo niyujyeta yadi, kiṃ syāt ?",
  "SA15n1272:123": "tadarthakriyāśaktikhyāpanāya niyuktasya samudāyaśabdasyaikavacanavirodho'pi nāstyeva;",
  "SA15n1272:124": "sahitānāṃ sā śaktirekā,",
  "SA15n1272:125": "na pratyekamiti |",
  "SA15n1272:126": "samudāyaśabda ekasmin samudāye vācye ekavacanaṃ ghaṭa iti |",
  "SA15n1272:127": "jātiśabdeṣvarthānāṃ pratyekaṃ sahitānāṃ ca śaktirnānaikā ca śaktiriti,",
  "SA15n1272:128": "nānaikaśaktivivakṣāyāṃ bahuvacanamekavacanaṃ cecchātaḥ,",
  "SA15n1272:129": "vṛkṣā vṛkṣamiti [?",
  "SA15n1272:130": "vṛkṣa iti] syāt |",
  "SA15n1272:131": "yadyeṣa niyamo bahuṣveva bahuvacanam ekasminnekavacanamiti |",
  "SA15n1272:132": "asmākaṃ tu sāṅketikeṣvartheṣu saṅketavaśāt tāvitya bhiniveśa eva |",
  "SA15n1272:133": "16. nāneko rūpādirekaśabdotthāpane samartha iti cet |",
  "SA15n1272:134": "kiṃ vai puruṣavṛtteranapekṣāḥ śabdānarthaḥ svayamutthyāpayanti,",
  "SA15n1272:135": "āhosvit puruṣaiḥ śabdā vyavahārārthamartheṣu niyujyante?",
  "SA15n1272:136": "svayamutthāpane hi bhāvaśaktiḥ,",
  "SA15n1272:137": "āśaktirvā cintyeta |",
  "SA15n1272:138": "na ca tadyuktam,",
  "SA15n1272:139": "puruṣaisteṣāṃ niyoge yatheṣṭaṃ niyuñjīranniti kastatropānambhaḥ ?",
  "SA15n1272:140": "nimittaṃ ca niyogasyoktameva |",
  "SA15n1272:141": "api ca - yadi na rūpādīnāmekena śabdena sambandhaḥ,",
  "SA15n1272:142": "kathamekenaiṣā - māśrayābhimatena dravyeṇa sambandha iti kevalamayamasadbhūtābhiniveśa eva |",
  "SA15n1272:143": "na vayamekasambandhavirodhādekaṃ śabdaṃ necchāmaḥ,",
  "SA15n1272:144": "api tvabhinnānāṃ rūpādīnāṃ ghaṭakambalādiṣu nānārthakriyāśabdavirodhāt te ekarūpāḥ samudāyāntarā - sambhāvinīmarthakriyāmeva na kuryuḥ,",
  "SA15n1272:145": "tena tatprakāśanāyaikenāpi śabdenocyeran |",
  "SA15n1272:146": "bhavatu nāma kasyacidiyaṃ vāñchā - bhaveyurekarūpā rūpādayaḥ sarvasamudāyeṣu iti |",
  "SA15n1272:147": "kimidaṃ parasparaviviktarūpapratibhāsādhyakṣadarśanamenāmupekṣate ?",
  "SA15n1272:148": "aniṣṭaṃ cedaṃ rūpādīnā |",
  "SA15n1272:149": "pratisamudāyaṃ svabhāvabhedopagamāt |",
  "SA15n1272:150": "17. yadyanya eva rūpādibhyo ghaṭaḥ syāt kiṃ syāt ?",
  "SA15n1272:151": "astu, tasya pratyakṣasya sato'rūpādirūpasya tadvivekena buddhau svarūpeṇa pratibhāsane kimāvaraṇam ?",
  "SA15n1272:152": "pratibhāsamānāśca vivekena pratyakṣārthā dṛśyante'pṛthagdeśatve'pigandharasādayaḥ. vātātapasparśādayaścaikendriyagrāhyatve'pi |",
  "SA15n1272:153": "idameva ca pratyakṣasya pratyakṣatvaṃ yadanātmarūpādivivekena svarūpasya buddhau samarpaṇam |",
  "SA15n1272:154": "ayaṃ punarghaṭādiramūlyadānakrayī yaḥ svarūpaṃ ca nopadarśayati,",
  "SA15n1272:155": "pratyakṣatāṃ ca svīkartumicchati |",
  "SA15n1272:156": "18. etena buddhiśabdādayo'pi vyākhyātāḥ,",
  "SA15n1272:157": "yadi taistatsādhanamiṣyate |",
  "SA15n1272:158": "na ca pratyakṣasyānabhibhave rūpānupalakṣaṇam;",
  "SA15n1272:159": "yena tatsādhanāya liṅgamucyate |",
  "SA15n1272:160": "apratyakṣatve'pyapramāṇasya sattopagamo na yuktaḥ |",
  "SA15n1272:161": "tanna rūpādibhyo'nyo ghaṭaḥ evaṃ tāvanna buddhivyapadeśābhyāṃ sattāvyavahāraḥ,",
  "SA15n1272:162": "sattābhedābhedavyavahāro vā |",
  "SA15n1272:163": "ata eva na tadviparyayād viparyayaḥ |",
  "SA15n1272:164": "19. arthakriyātastu sattāvyavahāraḥ syāt,",
  "SA15n1272:165": "na sattābhedābhedavyavahāraḥ,",
  "SA15n1272:166": "ekasyāpyanekārthakriyādarśanāt |",
  "SA15n1272:167": "yathā pradīpasya vijñānavartivikārajvālāntarotpādanāni |",
  "SA15n1272:168": "anekasyāpi cakṣurāderekavijñānakriyādarśanāt |",
  "SA15n1272:169": "na brūmaḥ - arthakriyābhedamātreṇa sattābheda iti |",
  "SA15n1272:170": "kiṃ tarhi ? adṛṣṭārthakriyābhedena |",
  "SA15n1272:171": "yā arthakriyā yasminnadṛṣṭā punardṛśyate sā sattābhedaṃ sādhayati |",
  "SA15n1272:172": "yathā mṛdyadṛṣṭā satyudakadhāraṇādyarthakriyā ghaṭe dṛśyamānā |",
  "SA15n1272:173": "adṛṣṭā ca tantuṣu prāvaraṇādyarthakriyā paṭe dṛsyate iti sattābhedaḥ |",
  "SA15n1272:174": "sidhyatyevamarthāntaraṃ,",
  "SA15n1272:175": "tathā'pyavayavī na sidhyati |",
  "SA15n1272:176": "yathāpratyayaṃ saṃskārasantatau svabhāvabhedo tpatterarthakriyābhedaḥ |",
  "SA15n1272:177": "araṇinirmathanāvasthādāvivāgneḥ sthūlakarīṣatṛṇakāṣṭhadahanaśaktibhedaḥ,",
  "SA15n1272:178": "tathā yathāpratyayaṃ svabhāvabhedotpattestantvādiṣvarthakriyābhedaḥ |",
  "SA15n1272:179": "etena buddhivyapadeśabhedābhedau vyākhyātau |",
  "SA15n1272:180": "20. tatrayaduktam - 'arthakriyātaḥ sattāvyavahārasiddhiḥ,",
  "SA15n1272:181": "viparyayād viparyayaḥ' iti;",
  "SA15n1272:182": "satyametat |",
  "SA15n1272:183": "sa eva tu viparyayo'nupalabdhilakṣaṇaprāpteṣu na sidhyati |",
  "SA15n1272:184": "tatra punaridamanicchato'pyāyātam - 'yasyedaṃ sāmarthyamupalabdhilakṣaṇaprāptaṃ sannopalabhyate,",
  "SA15n1272:185": "so'sadvyavahāraviṣayaḥ,",
  "SA15n1272:186": "sāmarthyalakṣaṇatvāt sattvasya' iti |",
  "SA15n1272:187": "tathāpi ko'tiśayaḥ pūrvakādasya ?",
  "SA15n1272:188": "na hi svabhāvādarthāntaraṃ sāmarthyam |",
  "SA15n1272:189": "tasyopalabdhilakṣaṇaprāptasya yo'nupalambhaḥ sa svabhāvasyaiveti pūrvakaiveyamanupalabdhiḥ |",
  "SA15n1272:190": "tasmādanena kvacit keṣāñcidasadvyavahāramabhyupagacchatā ato'nupalambhādabhyupagantavyaḥ |",
  "SA15n1272:191": "so'nyatrāpi tathāvidhe'viśiṣṭa iti so'pi tathāstu iti |",
  "SA15n1272:192": "na vā kvacid,",
  "SA15n1272:193": "viśeṣābhāvāt |",
  "SA15n1272:194": "vyāptiḥ - sarva evaṃvidho'nupalabdho'sadvyavahāraviṣaya iti |",
  "SA15n1272:195": "21. naiva kaścit kvacit kathañcidanupalabdho'pyasadvyavahāraviṣaya iti cet |",
  "SA15n1272:196": "sarvasya sarvarūpāṇāṃ sarvadā'nivṛtteḥ sarvaṃ sarvatra sarvadā samupayujyeta |",
  "SA15n1272:197": "idaṃ ca na syāt - 'idamataḥ',",
  "SA15n1272:198": "'nāta idam',",
  "SA15n1272:199": "'ihedam',",
  "SA15n1272:200": "'iha nedam',",
  "SA15n1272:201": "'idānīmidam',",
  "SA15n1272:202": "'idānīṃ nedam',",
  "SA15n1272:203": "'idamevam' 'idaṃ naivam' iti;",
  "SA15n1272:204": "kasyacidapi rūpasya kathañcit kvacit kadācid viviktahetorabhāvāt |",
  "SA15n1272:205": "ananvayavyatirekaṃ viśvaṃ syāt,",
  "SA15n1272:206": "bhedābhāvāt |",
  "SA15n1272:207": "avasthānivṛttipravṛttibhedebhyo vyavastheti cet |",
  "SA15n1272:208": "nanvata eva sarvaviṣayasyāsadvyavahārasyābhāvānna te sambhavanti,",
  "SA15n1272:209": "yatastebhyo vyavasthā syāt |",
  "SA15n1272:210": "kvacid viṣaye'sadvyavahāropagame sa kuta iti vaktavyam |",
  "SA15n1272:211": "na hyanupalambhādanyo vyavacchedaheturasti;",
  "SA15n1272:212": "vidhipratiṣedhābhyaṃ vyavacchede sarvadā'nupalambhasyaiva sādhanatvāt |",
  "SA15n1272:213": "anupalambhādeva tadabhyupagame,",
  "SA15n1272:214": "sa yatraivāsti sarvo'sadvyavahāraviṣaya iti vaktavyam,",
  "SA15n1272:215": "viśeṣābhāvāt |",
  "SA15n1272:216": "22. sarvapramāṇanivṛttiranupalabdhiḥ |",
  "SA15n1272:217": "sā yatra so'sadviṣaya [ ?",
  "SA15n1272:218": "so'sadvyavahāra-viṣaya] iṣṭa iti cet |",
  "SA15n1272:219": "sukumāraprajño devānāmpriyo na sahate pramāṇacintā - parikleśaṃ,",
  "SA15n1272:220": "yena nātrādaraṃ kṛtavān !",
  "SA15n1272:221": "na hyanumānādinivṛttirabhāvaṃ gamayati,",
  "SA15n1272:222": "vyabhicārāt |",
  "SA15n1272:223": "na sarvapratyakṣanivṛttiḥ, asiddheḥ |",
  "SA15n1272:224": "nātmapratyakṣāviśeṣanivṛttirapi viprakṛṣṭeṣu |",
  "SA15n1272:225": "tasmāt svabhāvaviśeṣo yataḥ pramāṇānniyamen sadvyavahāraṃ pratipadyate,",
  "SA15n1272:226": "tannivṛttistasyāsadvyavahāraṃ sādhayati,",
  "SA15n1272:227": "tatsvabhāvasattāyāḥ tatpramāṇāsattayā iṣṭeḥ |",
  "SA15n1272:228": "na copalabdhilakṣaṇaprāptasyārthasyāpraptyakṣādanyopalabdhiḥ,",
  "SA15n1272:229": "yenānumānādasyopalabdhiḥ syāt |",
  "SA15n1272:230": "na ca tadrūpānyathābhāvamantareṇāpratyakṣatā,",
  "SA15n1272:231": "anyathābhāve ca tadeva na syāt |",
  "SA15n1272:232": "api ca - kuta idamamantrauṣadhamindrajānaṃ bhāvena śikṣitam,",
  "SA15n1272:233": "yadayamajātānaṣṭarūpātiśayo'vyavadhānadūrasthānastasyaiva tadavasthendriyādereva puruṣasya kadācit pratyakṣaḥ,",
  "SA15n1272:234": "apratyakṣaśca;",
  "SA15n1272:235": "yena kadācidasyānumānamupalabdhiḥ,",
  "SA15n1272:236": "kadācit pratyakṣaṃ,",
  "SA15n1272:237": "kadācidāgamaḥ ! ekasminnevānatiśaye amīṣāṃ prakārāṇāṃ virodhāt |",
  "SA15n1272:238": "23. nānatiśayanivṛttyā,",
  "SA15n1272:239": "[naikātiśayanivṛtyā ? ]",
  "SA15n1272:240": " aparātiśayotpattyā ca tairvyavahārabhedopagamāt |",
  "SA15n1272:241": "so'tiśayastasyātmabhūto'nanvaye [ ... nanvayaḥ ? ]",
  "SA15n1272:242": " nivartamānaḥ pravartamānaśca kathaṃ na svabhāvanānātvamākarṣayati,",
  "SA15n1272:243": "sukhaduḥkhavat |",
  "SA15n1272:244": "sānvayatve ca kā kasya pravṛttirnivṛttirvā iti yatkiñcidetat |",
  "SA15n1272:245": "athavā yadi ca kasyacitsvabhāvasya pravṛttirnivṛttirveti svayamapyabhyanujñāyate,",
  "SA15n1272:246": "tadetadeva paro bruvāṇāḥ kimiti nānumanyate ?",
  "SA15n1272:247": "tasya niranvayopajananavināśopagamāditi cet |",
  "SA15n1272:248": "ko'yamanvayo nāma ?",
  "SA15n1272:249": "bhāvasya janmavināśayoḥ śaktiḥ;",
  "SA15n1272:250": "sā'styeva prāgapi janmano nirodhādapyūrdhvam |",
  "SA15n1272:251": "tenāyaṃ nāpūrvaḥ sarvathā jāyate,",
  "SA15n1272:252": "na pūrvo vinaśyatīti |",
  "SA15n1272:253": "yadi sā sarvadā'natiśayā,",
  "SA15n1272:254": "kimidānīmatiśayavad yatkṛto'yaṃ vyavahāravibhāgaḥ ?",
  "SA15n1272:255": "tā avasthā atiśayavatya iti cet,",
  "SA15n1272:256": "tā avasthāḥ sā ca śaktiḥ kimeko bhavaḥ ?",
  "SA15n1272:257": "āhosvit nānā ? ?",
  "SA15n1272:258": "ekaścet kathamidānīmidamekatrāvibhaktātmani niṣparyāyaṃ parasparavyāhataṃ yokṣyate - janmājanma,",
  "SA15n1272:259": "nivṛttiranivṛttiḥ,",
  "SA15n1272:260": "ekatvaṃ nānātvaṃ,",
  "SA15n1272:261": "pratyakṣatā'pratyakṣatā,",
  "SA15n1272:262": "arthakriyopayogaḥ anupayogaścetyādi |",
  "SA15n1272:263": "24. asti paryāyo'vasthā śaktiriti,",
  "SA15n1272:264": "tenāvirodha iti cet |",
  "SA15n1272:265": "vismaraṇaśīlo devānāmpriyaḥ prakaraṇaṃ na lakṣayati |",
  "SA15n1272:266": "śaktiravasthetyeko bhāvo'vibhāga iti yat ko'yaṃ virodha uktaḥ ?",
  "SA15n1272:267": "athāpyanayorvibhāgaḥ,",
  "SA15n1272:268": "nakaścid virodhaḥ,",
  "SA15n1272:269": "kevalaṃ sānvayau bhāvasya janmavināśau iti na syāt |",
  "SA15n1272:270": "tasmād yasyānvayo na tasya janmavināsau,",
  "SA15n1272:271": "yasya ca tau na tasyānvayaḥ |",
  "SA15n1272:272": "tayorabhedādadoṣa iti ced,",
  "SA15n1272:273": "anuttaraṃ bata doṣasaṅkaṭamatrabhavān dṛṣṭirāgeṇa pravesyamāno'pi nātmānaṃ |",
  "SA15n1272:274": "cetayati |",
  "SA15n1272:275": "abhedo hi nāmaikyam,",
  "SA15n1272:276": "'tau' ityayaṃ ca bhedādhiṣṭhāno bhāviko vyavahāraḥ |",
  "SA15n1272:277": "nivṛttiprādurbhāvayoḥ anivṛttiprādurbhāvau,",
  "SA15n1272:278": "sthitāvasthitiḥ ityādikaṃ nānātvalakṣaṇaṃ ca kathaṃ yotsyate ?",
  "SA15n1272:279": "atha hi bhāvānāṃ bheda etadvirahaścābhedaḥ,",
  "SA15n1272:280": "yathā - sukhādiṣu śaktyavasthayoccaikātmani |",
  "SA15n1272:281": "anyathā bhedābhedalakṣaṇābhāvād bhedābhedayoravyavasthā syātsarvatra |",
  "SA15n1272:282": "tadātmani prādurbhāvo'bhedaḥ,",
  "SA15n1272:283": "viparyaye bhedaḥ,",
  "SA15n1272:284": "yathā - mṛdātmani prādurbhavato ghaṭasya tasmādabhedaḥ,",
  "SA15n1272:285": "bhedaśca viparyaye sukhaduḥkhayoriti idaṃ bhedābhedalakṣaṇaṃ,",
  "SA15n1272:286": "tenāvirodha iti cet |",
  "SA15n1272:287": "na vai mṛdātmani ghaṭasya prādurbhāvaḥ |",
  "SA15n1272:288": "kiṃ tarhi ? mṛdātmaiva kaścid ghaṭaḥ,",
  "SA15n1272:289": "na hyekastrailokye mṛdātmā |",
  "SA15n1272:290": "prativijñaptipratibhāsabhedaśca dravyasvabhāvabhedāt |",
  "SA15n1272:291": "evaṃ hyasyāpi sukhādiṣu caitanyeṣu bhedāvagamaḥ samartho bhavati |",
  "SA15n1272:292": "yadyeva, bhedaḥ syāt |",
  "SA15n1272:293": "satyapyetasmin kasyacidātmano'nvayā devamiti cet |",
  "SA15n1272:294": "sukhādiṣvapyayaṃ prasaṅgaḥ caitanyeṣu ca |",
  "SA15n1272:295": "na ca ghaṭādiṣvapi sarvātmanā'nvayaḥ,",
  "SA15n1272:296": "avaiśvarūpyasahotpattyādiprasaṅgāt |",
  "SA15n1272:297": "na ca ghaṭaṃ mṛdātmānaṃ ca kaścid vivekenopalakṣayati,",
  "SA15n1272:298": "yenaivaṃ syādidamiha prādurbhūtamiti |",
  "SA15n1272:299": "na hyadhiṣṭhānādhiṣṭhāninorvivekenānupalakṣaṇe evaṃ bhavati |",
  "SA15n1272:300": "na ca śakteḥ śaktyātmani prādurbhāvaḥ iti tasyāḥ svātmano'bhedo na syāt !",
  "SA15n1272:301": "25. etenaiva pariṇāmaḥ pratyuktaḥ |",
  "SA15n1272:302": "yo'pi hi kalpayed - 'yo yasya pariṇāmaḥ sa tasmādabhinnaḥ' iti |",
  "SA15n1272:303": "na hi śaktirātmanaḥ pariṇāma iti |",
  "SA15n1272:304": "kiñcedamuktaṃ bhavati - pariṇāma ityavasthitasya dravyasya dharmāntaranivṛttiḥ,",
  "SA15n1272:305": "dharmāntaraprādurbhavaśca pariṇāmaḥ |",
  "SA15n1272:306": "yattaddharmāntaraṃ nivartate prādurbhavati ca,",
  "SA15n1272:307": "kiṃ tat tadevāvasthitaṃ dravyaṃ syāt,",
  "SA15n1272:308": "tato'rthāntaraṃ vā,",
  "SA15n1272:309": "anyavikalpābhāvat ?",
  "SA15n1272:310": "yadi tattadeva,",
  "SA15n1272:311": "tasyāvasthānānna nivṛttiprādurbhāvāviti kasya tāviti vaktavyam |",
  "SA15n1272:312": "avasthitasya dharmāntaramiti ca na sidhyati |",
  "SA15n1272:313": "na hi tadeva tasyānapāśritavyapekṣābhedaṃ dharmāntaraṃ bhavati |",
  "SA15n1272:314": "atha dravyādarthāntaraṃ dharmaḥ,",
  "SA15n1272:315": "tadā tasya nivṛttiprādurbhāvābhyaṃ na dravyasya pariṇatiḥ |",
  "SA15n1272:316": "na hyarthāntaragatābhyāṃ syāt nivṛttiprādurbhāvābhyāmarthāntarasya pariṇatiḥ,",
  "SA15n1272:317": "caitanye'pi prasaṅgāt |",
  "SA15n1272:318": "dravyasya dharma iti ca vyapadeśo na sidhyati,",
  "SA15n1272:319": "sambandhābhāvāt |",
  "SA15n1272:320": "na hi kāryakāraṇabhāvādanyo vastusambandho'sti |",
  "SA15n1272:321": "na cānayoḥ kāryakāraṇabhāvaḥ,",
  "SA15n1272:322": "svayamatadātmano'tatkāraṇatvāt,",
  "SA15n1272:323": "dharmasya dravyādarthāntarabhūtatvāt |",
  "SA15n1272:324": "arthāntaratve'pi dharmakāraṇatve,",
  "SA15n1272:325": "arthāntarasya kāryasyotpādanāt dravyasya pariṇāmaḥ itīṣṭaṃ syāt |",
  "SA15n1272:326": "tadviruddhasyāpi hetuphalasantāne mṛddravyākhye,",
  "SA15n1272:327": "pūrvakānmṛtpiṇḍadravyāt kāraṇāduttarasya ghaṭadravyasya kāryasyotpattau 'mṛd dravyaṃ pariṇatam' iti vyavahārasyopagamāt |",
  "SA15n1272:328": "na ca dharmasya dravyāt tattvānyatvābhyāmanyo vikalpaḥ sambhavati,",
  "SA15n1272:329": "ubhayathā yena pariṇāmaḥ |",
  "SA15n1272:330": "26. na nirvivekandravyameva dharmaḥ,",
  "SA15n1272:331": "nāpi dravyādarthāntaram, kiṃ tarhi ?",
  "SA15n1272:332": "dravyasya sanniveśo'vasthāntaram,",
  "SA15n1272:333": "yathā aṅgulīnāṃ muṣṭiḥ |",
  "SA15n1272:334": "na hyaṅulya eva nirvivekā muṣṭiḥ,",
  "SA15n1272:335": "prasāritānāmamuṣṭitvāt |",
  "SA15n1272:336": "nāpyarthāntaraṃ,",
  "SA15n1272:337": "pṛthaksvabhāvānnopalabdhiriti cet |",
  "SA15n1272:338": "na, muṣṭeraṅguliviśeṣatvāt |",
  "SA15n1272:339": "aṅgulya eva hi kāścana muṣṭiḥ,",
  "SA15n1272:340": "na tu sarvāḥ |",
  "SA15n1272:341": "na hi prasāritā aṅgulyo nirvivekasvabhāvāḥ muṣṭyaṅgulyaḥ,",
  "SA15n1272:342": "avasthādvaye'pi ubhayapratipattiprasaṅgāt |",
  "SA15n1272:343": "yatra cahi khalu vivekaḥ svabhābhūtaḥ,",
  "SA15n1272:344": "sa eava vastubhedalakṣaṇaṃ sukhuduḥkhavat |",
  "SA15n1272:345": "parabhūte ca vivekotpāde'ṅgulyaḥ prasāritā evopalabhyeran |",
  "SA15n1272:346": "na hi svayaṃ svabhāvādapracyutasyārthāntarotpāde'nyathopalabdhi ratiprasaṅgāt |",
  "SA15n1272:347": "nanūktaṃ, 'dravyameva nirvivekamavasthā,",
  "SA15n1272:348": "nāpi dravyādarthāntaram' iti |",
  "SA15n1272:349": "uktamidaṃ, na punaryuktam |",
  "SA15n1272:350": "na hi sato vastunastattvānyatve muktvā anyaḥ prakāraḥ sambhavati,",
  "SA15n1272:351": "tayorvastuni paraspara parihāra-sthitilakṣaṇatvenaikatyāgasyāparopādānanāntarīyakatvāt |",
  "SA15n1272:352": "aṅgulīṣu punaḥ pratikṣaṇavināśinīṣvanyā eva prasaritaḥ anyā muṣṭiḥ |",
  "SA15n1272:353": "tatra muṣṭyādiśabdā viśeṣaviṣayāḥ,",
  "SA15n1272:354": "aṅgulīśabdaḥ sāmānyaviṣayaḥ,",
  "SA15n1272:355": "bījāṅkurādiśabdavat,",
  "SA15n1272:356": "vrīhyādiśabdavacca |",
  "SA15n1272:357": "tenāṅgulyaḥ prasāritā na muṣṭiḥ |",
  "SA15n1272:358": "27. tadyadi prāgasadeva kāraṇe kāryaṃ bhavet,",
  "SA15n1272:359": "kiṃ na sarvaḥ sarvasmāt bhabvati,",
  "SA15n1272:360": "na hyasattve kaścid viśeṣa iti ?",
  "SA15n1272:361": "nanu sarvatra sattve'pyayaṃ tulyo doṣaḥ - na hi sattve kaścid viśeṣaḥ,",
  "SA15n1272:362": "viśeṣe vā sa viśeṣa straigunyād bhinnaḥ syāt,",
  "SA15n1272:363": "tadbhāve viśeṣasyānanvayāt |",
  "SA15n1272:364": "sataśca sarvātmanā niḥsvabhāvāvasthāyāmiva kiṃ jāyate ?",
  "SA15n1272:365": "sādhanavaiphalyaṃ ca,",
  "SA15n1272:366": "sādhyasya kasyacidabhāvāt |",
  "SA15n1272:367": "yasya kasyacidatiśayasya tatra kathañcidasata utpattau so'tiśayastatra asan kathaṃ jāyeta ?",
  "SA15n1272:368": "jāto vā sarvaḥ sarvasmājjāyeta iti tulyaḥ paryanuyogaḥ |",
  "SA15n1272:369": "nātiśayastatra sarvathā nāsti,",
  "SA15n1272:370": "kathañcitsata eva bhāvāditi cet |",
  "SA15n1272:371": "yathā nāsti sa prakāraḥ,",
  "SA15n1272:372": "tatra asan kathaṃ jāyeta ?",
  "SA15n1272:373": "28. na ca sarvathā sataḥ kaścijjanmārtha ityuktam |",
  "SA15n1272:374": "asato'pi kāryasya kāraṇādutpāde yo yajjananasvabhāvastata eava tasya janma,",
  "SA15n1272:375": "nānyasmāditi niyamaḥ |",
  "SA15n1272:376": "tasyāpi sa svabhāvaniyamaḥ svahetorityanādisvabhāvaniyamaḥ |",
  "SA15n1272:377": "api ca - yadi mṛtpiṇḍe ghaṭo'sti,",
  "SA15n1272:378": "kathaṃ tadavasthāyāṃ na paścādvadupalabdhiḥ,",
  "SA15n1272:379": "tadarthakriyā vā ?",
  "SA15n1272:380": "vyakteraprādurbhāvāditi cet |",
  "SA15n1272:381": "tasyā eva tadarthakriyādibhāve ghatvāt tadrūpasya ca prāgasattvāt kathaṃ ghaṭo'sti ?",
  "SA15n1272:382": "na hi rūpāntarasya sattve rūpāntaramasti |",
  "SA15n1272:383": "na ca rūpapratibhāsavede vastvabhedo yuktaḥ,",
  "SA15n1272:384": "atiprasaṅgāt |",
  "SA15n1272:385": "29. tasmād yaḥ upalabdhilakṣaṇaprāptasvabhāvānupalabdhiḥ sa nāstyeva |",
  "SA15n1272:386": "na hi tasyatatsvabhāvasthitāvanupalabdhitaḥ,",
  "SA15n1272:387": "asthitiścātattvam,",
  "SA15n1272:388": "parasparaṃtathāsthitayoreva [tathāsthitayoriva? ]",
  "SA15n1272:389": " sukhaduḥkhayoriti vyāptiḥ,",
  "SA15n1272:390": "asadvyavahāraniścayena anupalabdhiviśeṣasya |",
  "SA15n1272:391": "tenānupalabdhyā kasyacid vyavacchedaṃ prasādhayatā tasya yathoktopalabdhilakṣaṇaprāptirūpatā darśanīyā |",
  "SA15n1272:392": "upadarśyānupalabdhinirdeśāsamarthanaṃ svabhāvānupalabdhau,",
  "SA15n1272:393": "vyāpakānupalabdhāvapi dharmayorvyāpyavyāpakabhāvaṃ prasādhya vyāpakasya nivṛttiprasādhanaṃ samarthanam |",
  "SA15n1272:394": "kāraṇānupalabdhāvapi kāryakāraṇabhāvaṃ prasādhya kāraṇasya nivṛtti prasādhanaṃ samarthanam |",
  "SA15n1272:395": "tadviruddhopalabdhiṣvapi dvayorviruddhayorekasya viruddhasyopararśanaṃ samarthanam |",
  "SA15n1272:396": "evamanupalabdhau sādhanāṅgasyāsamarthanaṃ sādhanāṅgāvacanam |",
  "SA15n1272:397": "tad vādino nigrahasthānasamarthane [ ?",
  "SA15n1272:398": "nigrahasthānam,",
  "SA15n1272:399": "asamarthane] tasmin vyāpyāsiddheḥ |",
  "SA15n1272:400": "30. athavā - sādhyate yena pareṣāmapratīto'rtha iti sādhanaṃ,",
  "SA15n1272:401": "trirūpahetu-vacanasamudāyaḥ |",
  "SA15n1272:402": "tasyāṅgaṃ pakṣadharmādivacanam |",
  "SA15n1272:403": "tasyaika-syāpyavacanamasādhanāṅga-vacanaṃ,",
  "SA15n1272:404": "tadapi vādino nigrahasthānam |",
  "SA15n1272:405": "tadavacane heturūpasyaivāvacanam,",
  "SA15n1272:406": "avacane siddherabhāvāt |",
  "SA15n1272:407": "31. [pratijñādīnāmasādhanāṅgatvam]",
  "SA15n1272:408": "athavā - tasyaiva sādhanasya yannāṅgaṃ pratijñopanayanigamanādi tasyāsādhanāṅgasya sādhanavākye upādānaṃ vādino nigrahasthānaṃ,",
  "SA15n1272:409": "vyarthāmidhānāt |",
  "SA15n1272:410": "anvayavyatirekavacanayorvā sādharmyavati vaidharmyavati ca sādhanaprayoga ekasyaivābhidhānena siddherbhāvād dvitīyasyāsāmarthyamiti tasyāpyasādhanāṅgasyābhidhānaṃ nigrahasthānaṃ,",
  "SA15n1272:411": "vyarthābhidhānādeva |",
  "SA15n1272:412": "nanu ca viṣayopadarśanāya pratijñāvacanamasādhanāṅgamapyupādeyameva |",
  "SA15n1272:413": "na, vaiyarthyāt |",
  "SA15n1272:414": "asatyapi pratijñāvacane yathoktāt sādhanavākyād bhavatyeveṣṭārthasiddhirityapārthakaṃ tasyopādānam |",
  "SA15n1272:415": "yadi ca viṣayopadarśanamantareṇa pratīterutpattiḥ,",
  "SA15n1272:416": "kathaṃ na pratijñā sādhanādayaḥ [sadhanāvayavaḥ? ]",
  "SA15n1272:417": " ?",
  "SA15n1272:418": "na hi pakṣadharmavacanasyāpi pratītihetubhāvādanyaḥ sādhanārthaḥ,",
  "SA15n1272:419": "sa pratijñāvacane'pi tulya iti kathaṃ na sādhanam ?",
  "SA15n1272:420": "kevalasyāsāmarthyādasādhanatvamiti cet |",
  "SA15n1272:421": "tattulyaṃ pakṣadharmavacanasyāpīti tadapi na sādhanāvayavaḥ syāt |",
  "SA15n1272:422": "na hi pakṣadharmavacanāt kevalā [kevalāt? ]",
  "SA15n1272:423": " pratipatterutpattiḥ |",
  "SA15n1272:424": "etena saṃśayotpattiḥ pratyuktā,",
  "SA15n1272:425": "pakṣadharmavacanādapi kevalādapradarśite sambandhe saṃśayotpatteḥ |",
  "SA15n1272:426": "tasmād vyarthameva sādhanavākye pratijñāvacanopādānaṃ vādino nigrasthānam |",
  "SA15n1272:427": "32. athavā sādhanasya siddheryannāṅgam - asiddhaḥ,",
  "SA15n1272:428": "viruddhaḥ anaikāntiko vā hetvābhāsaḥ tasyāpi vacanaṃ vādino nigrahasthānam,",
  "SA15n1272:429": "asamarthopādānāt |",
  "SA15n1272:430": "tathā sādhyādivikalasya anvayāpradarśitānvayā tairapi [?",
  "SA15n1272:431": "ananvayāpradarśitānvayāderapi] dṛṣṭāntābhāsasya sādhanāṅgasya [?",
  "SA15n1272:432": "asādhanāṅgasya] vacanamapi vādino nigrahasthānam asamarthopādānādeva |",
  "SA15n1272:433": "na hi tairhetoḥ sambandhaḥ śakyate pradarśayitum |",
  "SA15n1272:434": "apradarśanādasāmarthyam |",
  "SA15n1272:435": "33. athavā - siddhiḥ sādhanaṃ,",
  "SA15n1272:436": "tadaṅgaṃ dharmo yasyārthasya vivādāśrayasya vādaprastāvahetoḥ sa sādhanāṅgaḥ |",
  "SA15n1272:437": "tadvayatirekeṇāparasyāpyajijñāsitasya viśeṣasyāśāstrāśrayavyājādibhiḥ prakṣepo moṣaṇaṃ [ghoṣaṇaṃ? ]",
  "SA15n1272:438": " ca paravyāmohanānubhāṣaṇa-śaktivighātādihetoḥ,",
  "SA15n1272:439": "tadapyasādhanāṅgavacanaṃ vādino nigrahasthānam,",
  "SA15n1272:440": "aprastutābhidhānāt |",
  "SA15n1272:441": "ebhiḥ kathāviccheda eva;",
  "SA15n1272:442": "tathā viśeṣasahitasyārthasya prativādino'jijñāsitatvāt |",
  "SA15n1272:443": "jijñāsāyāmadoṣḥ |",
  "SA15n1272:444": "jijñāsitaṃ punararthasyānyasya prasaṅgaparaṃparayā ye ṣa pannādinā (?)",
  "SA15n1272:445": "bahiḥ prativādinaḥ,",
  "SA15n1272:446": "prāśnikānāṃ ca nyāyadarśināmiti |",
  "SA15n1272:447": "ebhiḥ kathāviccheda eva karaṇīyaḥ |",
  "SA15n1272:448": "na hi kaścidarthaḥ kvacit kriyamāṇaprasaṅge na prayujyate,",
  "SA15n1272:449": "nairātmyavādinastu tatsādhane nṛtyagītyāderapi tatra prasaṅgāt |",
  "SA15n1272:450": "yathā - pratijñābhidhānapūrvakaṃ kaścit kuryāt - 'nāstyātmā' iti vayaṃ bauddhā brūmaḥ |",
  "SA15n1272:451": "ke bauddhāḥ ?",
  "SA15n1272:452": "ye buddhasya bhagavataḥ śāsanamabhyupagatāḥ |",
  "SA15n1272:453": "ko buddho bhagavān ?",
  "SA15n1272:454": "yasya śāsane bhadantāśvaghoṣaḥ pravrajitaḥ |",
  "SA15n1272:455": "ka ḥ punarbhadantāśvaghoṣaḥ ?",
  "SA15n1272:456": "yasya rāṣṭrapālaṃ nāma nāṭakam |",
  "SA15n1272:457": "kīdṛśaṃ rāṣṭrapālaṃ nāma nāṭakam ?",
  "SA15n1272:458": "iti prasaṅgaṃ kṛtvā 'nāndyante tataḥ praviśati sūtradhāraḥ' iti paṭhet,",
  "SA15n1272:459": "nṛtyed, gāyecca |",
  "SA15n1272:460": "prativādī taṃ ca sarvaprasaṅgaṃ nānukartuṃ samartha iti parājitaḥ syāt |",
  "SA15n1272:461": "iti sabhyaḥ sādhusammatānāṃ viduṣāṃ tattvacintāprakāraḥ !",
  "SA15n1272:462": "34. na caivaṃ prastutasya paryavasānaṃ sa bhavati [?",
  "SA15n1272:463": "sambhavati],",
  "SA15n1272:464": "'aniścaya phalatvādanārambha eva vādasya |",
  "SA15n1272:465": "kathaṃ caiva jayaparājayau ?",
  "SA15n1272:466": "prativādino'pyananubhāṣaṇasyaivamprakārasya prasaṅgasya vistareṇānubhāṣaṇavyājena sambhavād,",
  "SA15n1272:467": "aniscitatvācca |",
  "SA15n1272:468": "tasmāt pratijñāvacanameva tāvanna nyāyyam |",
  "SA15n1272:469": "kutaḥ punastatrājijñāsitaviśeṣaprasaṅgopanyāsaḥ,",
  "SA15n1272:470": "tadvyākhyāprasaṅgavitathapralāpaśca ?",
  "SA15n1272:471": "sarvaścāyaṃprakāro durmatibhiḥ śaṭhairnyāyasāmarthyenārthapratipādane'samarthaiḥ pravartitaḥ |",
  "SA15n1272:472": "yathā - 'puruṣātiśayapūrvakāṇi tanubhuvanakaraṇādīni' iti pratijñāya tanukaraṇabhuvanavyākhyāvyājena sakalavaiśeṣikaśāstrārthaghoṣaṇam |",
  "SA15n1272:473": "'nityaḥ śabdo'nityo vā' iti vāde dvādaśalakṣaṇaprapañcaprakāśanaśāstra praṇetṛ-jaiminipratijñātatattvanityatādhikaraṇaśabdaghaṭānyatarasadvitīyo ghaḥṭa iti pratijñāmuparacayya dvādaśalakṣaṇādivyākhyānam |",
  "SA15n1272:474": "sarvo'yaṃ durmatīnāmasāmarthyapracchādanopāyaḥ,",
  "SA15n1272:475": "na tu satyairastyupetaḥ,",
  "SA15n1272:476": "tattvaparīkṣāyāṃ phalādipratisaraṇadaṇḍaprayogādīnāmayuktatvāt |",
  "SA15n1272:477": "35. bhavatyeva nāṭakādighoṣaṇe'rthāntaragamanāt parājaya iti cet,",
  "SA15n1272:478": "anyasyāpyajijñāsitasya kiṃ na bhavati ?",
  "SA15n1272:479": "na hi tasyāpi kācid vivakṣitasādhyadharmasiddhau nāntarīyakatā |",
  "SA15n1272:480": "yathā hetupratyayapāratantryalakṣaṇasaṃskāraduḥkhatādisiddhimantareṇa nānityatāsiddhiḥ |",
  "SA15n1272:481": "tathāvidhastu dharmaḥ pṛthaganukto'pi sādhyadharme'ntarbhāvāt pakṣīkṛta eveti na pṛthagasyopanyāsaḥ,",
  "SA15n1272:482": "vyākhyānaṃ vā |",
  "SA15n1272:483": "tasmādevaṃvidhasyāpi tadānīṃ prativādino jijñāsitasyārthasya pratijñāyāmanyatraivopanyāso vyākhyānaṃ vā arthāntaragamanānnigrahasthānameva |",
  "SA15n1272:484": "tena jijñāsitadharmamātrameva sādhanāṅgaṃ vācyaṃ,",
  "SA15n1272:485": "na prasaṅga upakṣeptavyaḥ,",
  "SA15n1272:486": "tadupakṣepe'tiprasaṅgāt |",
  "SA15n1272:487": "evamasādhanāṅgavacanaṃ vādino nigrahasthānaṃ prativādinā tathābhāve pratipādite,",
  "SA15n1272:488": "anyathā dvayorekasyāpi na jayaparājayāviti |",
  "SA15n1272:489": "36. [adoṣodbhāvanaṃ nigrahasthānam]",
  "SA15n1272:490": "adoṣodbhāvanaṃ prativādino nigrahasthānam |",
  "SA15n1272:491": "vādinā sādhane pratyukte'bhyupagatottarapakṣo yatra viṣaye prativādī yadā na doṣamudbhāvayati,",
  "SA15n1272:492": "tadā parājito vaktavyaḥ |",
  "SA15n1272:493": "sādhanadoṣāḥ punaḥ - nyūnatvam,",
  "SA15n1272:494": "asiddhiḥ,",
  "SA15n1272:495": "anaikāntikatā,",
  "SA15n1272:496": "vādinaḥ sādhayitumiṣṭasyārthasya viparyayasādhanam,",
  "SA15n1272:497": "aṣṭādaśa dṛṣṭāntābhāsāśca |",
  "SA15n1272:498": "teṣāmanudbhāvanamapratipādanaṃ prativādinaḥ parājayādhikaraṇam |",
  "SA15n1272:499": "tat punaḥ sādhanasya nirdoṣatvāt,",
  "SA15n1272:500": "sadoṣatve'pi prativādino'jñānāt,",
  "SA15n1272:501": "pratipādanāsāmarthyād vā |",
  "SA15n1272:502": "na hi duṣṭa sādhanābhidhāne'pi vādinaḥ prativādino'pratipādite doṣe parājayavyavasthāpanā yuktā,",
  "SA15n1272:503": "tayoreva parasparasāmarthyopaghātāpekṣayā jayaparājayavyavasthāpanāt |",
  "SA15n1272:504": "kevalaṃ hetvābhāsād bhūtapratipatterabhāvāda pratipādakasya jayo'pi nāstyeva |",
  "SA15n1272:505": "na hi tattvacintāyāṃ kaścicchalavyavahāraḥ |",
  "SA15n1272:506": "yadyevaṃ, kiṃnu parājayaḥ,",
  "SA15n1272:507": "tattvasiddhibhraṃśāt ?",
  "SA15n1272:508": "na anirākaraṇāt |",
  "SA15n1272:509": "nirākaraṇaṃ hi tasyānyena parājayaḥ,",
  "SA15n1272:510": "na siddhyabhāvaḥ,",
  "SA15n1272:511": "pratiyogyapekṣaṇāt |",
  "SA15n1272:512": "siddhyabhāvasya sādhanābhāve'satyapi pratiyogini bhāvāt |",
  "SA15n1272:513": "pratiyoginaśca tannirākaraṇe'sāmarthyāt parājayasyānutpatteraparājayaḥ |",
  "SA15n1272:514": "tasmādayamasamarthasādhanābhidhāyyapi pareṇa tathābhāve'pratipādite'parājito vaktavyaḥ |",
  "SA15n1272:515": "37. [vāde chalavyavahāraniṣedhaḥ]",
  "SA15n1272:516": "chalavyavahāro'pi vijigīṣuṇaṃ vāda iti cet |",
  "SA15n1272:517": "na, durjanavipratipattyadhikāre satāṃ śāstrāpravṛtteḥ |",
  "SA15n1272:518": "na hi parānugrahapravṛttā mithyāpralāpārambhāt sotkarṣaparapaṃsanādīn [svotkarṣaparapaṃsanādīn ? ]",
  "SA15n1272:519": " asadvyavahārān upadiśanti |",
  "SA15n1272:520": "na ca paravipaṃsanena lābhasatkāraślokopārjanaṃ satāmācāraḥ |",
  "SA15n1272:521": "nāpi tathāpravṛttebhyaḥ svahastadānena prāṇināmupatāpanaṃ satsammatānāṃ śāstrakāra sabhāsadāṃ yuktam |",
  "SA15n1272:522": "na ca nyāyaśāstrāṇi sadbhirlābhādyupārjanāya praṇīyante |",
  "SA15n1272:523": "tasmānna yogavihitaḥ kaścid vijigīṣuvādo nāma |",
  "SA15n1272:524": "parānugrahapravṛttāstu santo vipratipannaṃ pratipādayanto nyāyamanusareyuḥ satsādhanābhidhānena,",
  "SA15n1272:525": "bhūtadoṣodbhāvanena vā |",
  "SA15n1272:526": "sākṣipratyakṣaṃ tasyaivānuprabodhāya |",
  "SA15n1272:527": "tadeva nyāyānusaraṇaṃ satāṃ |",
  "SA15n1272:528": "vādaḥ - uktanyāye tattvārthī cet pratipadyeta,",
  "SA15n1272:529": "tadapratipattāvapyanyo na vipratipadyeteti |",
  "SA15n1272:530": "tattvarakṣaṇārthaṃ sadbhirupahartavyameva chalādi vijigīṣubhiriti cet |",
  "SA15n1272:531": "nakhacapeṭaśastraprahārādīpanādibhirapīti vaktavyam ! tasmānna jyāyānayaṃ tattvarakṣaṇopāyaḥ |",
  "SA15n1272:532": "sādhanaprakhyāpanaṃ satāṃ tattvarakṣaṇopāyaḥ,",
  "SA15n1272:533": "sādhanābhāsadūṣaṇaṃ ca |",
  "SA15n1272:534": "tadabhāve mithyāpralāpādatra paropatāpavidhāne'pi tattvāpratiṣṭāpanāt |",
  "SA15n1272:535": "anyathāpi nyāyopavarṇane vidvatpratiṣṭhānāt |",
  "SA15n1272:536": "tasmāt parānugrahāya tattvakhyāpanaṃ vādino vijayaḥ,",
  "SA15n1272:537": "bhūtadoṣadarśanena mithyāpratipattinivartanaṃ prativādinaḥ |",
  "SA15n1272:538": "38. athavā - yo na doṣaḥ sādhanasya,",
  "SA15n1272:539": "tadbhāve'pi vādinā tadasādhayitum [tadā sādhayitum ? ]",
  "SA15n1272:540": " iṣṭasyārthasya siddhervighātābhāvāt,",
  "SA15n1272:541": "tasyodbhāvanaṃ prativādino nigrahādhikaraṇaṃ,",
  "SA15n1272:542": "mithyottarābhidhānāt |",
  "SA15n1272:543": "yathā sādhyatayā'niṣṭo'pi vādino dharmaḥ śāstropagamāt sādhya iti tadviparyāsena na virodhodbhāvanam |",
  "SA15n1272:544": "'nāstyātmā' iti tava pratijñāpadayorvirodha iti pratijñādoṣodbhāvanaṃ,",
  "SA15n1272:545": "'prayatnāntarīyakaḥ śabdo'nityaḥ,",
  "SA15n1272:546": "prayatnāntarīyakatvād' iti hetordharmaviśeṣatvāt pratijñārthaikadeśa ityasiddhodbhāvanaṃ,",
  "SA15n1272:547": "sarvāṇi sādharmyavaidharmyasamādīni jātyuttarāṇi ityevamāderdoṣasyodbhāvanamadoṣodbhāvanam |",
  "SA15n1272:548": "tasya vādinā doṣābhāsatve prakhyāpite prativādī parājito vaktavyaḥ,",
  "SA15n1272:549": "pūrvapakṣe sādhanasya nirdoṣatvāt |",
  "SA15n1272:550": "doṣavati punaḥ sādhane na dvayorekasyāpi jayaparājayau,",
  "SA15n1272:551": "tattvāprakhyāpanāt,",
  "SA15n1272:552": "adoṣodbhāvanaṃ ca |",
  "SA15n1272:553": "apratipakṣāyāṃ ca pakṣasiddhau kṛtāyāṃ jetā bhavati |",
  "SA15n1272:554": "tasmājjigīṣatā svapakṣaśca sthāpanīyaḥ,",
  "SA15n1272:555": "parapakṣaśca nirākartavyaḥ |",
  "SA15n1272:556": "nirdoṣe sādhanābhidhāne'pi vādinaḥ prativādinā doṣābhāsa udbhāvite dūṣaṇābhāvatvakhyāpane eva jayaparājayau,",
  "SA15n1272:557": "nānyathā,",
  "SA15n1272:558": "bhāvatastattvābhidhāne'pi pratipakṣanirākaraṇena tattvasya prakhyāpanāsāmarthyāt,",
  "SA15n1272:559": "na prativādinno'pyatra,",
  "SA15n1272:560": "bhāvato mithyāpratipatteriti |",
  "SA15n1272:561": "idaṃ nyāyyaṃ nigrahasthānalakṣaṇamuktamasmābhiḥ |",
  "SA15n1272:562": "nyāyamatakhaṇḍanam",
  "SA15n1272:563": "39. anyatu na yuktamiti neṣyate |",
  "SA15n1272:564": "yatredaṃ yathoktaṃ nigrahasthānalakṣaṇaṃ nāsti,",
  "SA15n1272:565": "tasya nigrahasthānatvamayuktamiti noktamasmābhiḥ |",
  "SA15n1272:566": "[1] 'pratidṛṣṭāntadharmābhyanujñā svadṛṣṭānte pratijñāhāniḥ nigrahasthānam' [nyā.sū. 5.2..2] ityatra bhāṣyakāramataṃ dūṣayitvā vārtikakāro yaṃ sthitapakṣamāha,",
  "SA15n1272:567": "tatraivaṃ brūmaḥ - pratidṛṣṭāntasya yo dharmastaṃ yadā svadṛṣṭānte'bhyanujānāti nigṛhīto veditavyaḥ |",
  "SA15n1272:568": "tatra dṛṣṭaścāsāvante ca vyavasthita iti dṛṣṭāntaḥ |",
  "SA15n1272:569": "svadṛṣṭāntaḥsvapakṣaḥ |",
  "SA15n1272:570": "pratidṛṣṭāntaḥ pratipakṣaḥ |",
  "SA15n1272:571": "pratipakṣasya dharmaṃ svapakṣe'bhyanujānan parājitaḥ |",
  "SA15n1272:572": "yathā 'anityaḥ śabda aindriyakatvād' iti bruvan pratipakṣavādini sāmānyena pratyavasthite āha - 'yadi sāmānyamaindriyakaṃ nityaṃ śabdo'pyevamastu' ityeṣā pratijñāhāniḥ,",
  "SA15n1272:573": "prākpratijñātasya śabdānityatvasya tyāgāditi |",
  "SA15n1272:574": "40. atropagatapratijñātyāgāt pratijñāhānau viśeṣapratiniyamaḥ kiṃkṛto'nena prakāreṇa pratijñāṃ tyajataḥ pratijñāhāniriti |",
  "SA15n1272:575": "sambhavati hyanenāpi prakāreṇa hetudoṣodbhāvanādinā pratipakṣasādhanābhidhānena ca svapakṣaparityāgaḥ,",
  "SA15n1272:576": "parapakṣopagamaśca |",
  "SA15n1272:577": "idameva ca pratijñāhāneḥ pradhānaṃ nimittam |",
  "SA15n1272:578": "evaṃ pratipāditena pratijñā hātavyā,",
  "SA15n1272:579": "hānau ca parājaya iti |",
  "SA15n1272:580": "41. idaṃ punarasambhaddhameva - 'sāmānyaṃ nityamaindriyakam' ityukte 'śabdo'pyevamastu;",
  "SA15n1272:581": "iti kaḥ svasthātmāsvayamaindriyakatvādanityaḥ śabdo ghatavaditi bruvan sāmānyenopadarśanamātreṇa nityaṃ śabdaṃ pratipadyeta ?",
  "SA15n1272:582": "sāmānyasyāpi nityasyaindriyakatve tasyānitye ghaṭe darśanāt saṃśayitaḥ syāt |",
  "SA15n1272:583": "jātyā pratipadyetāpīti cet |",
  "SA15n1272:584": "tathapi kiṃ sāmānyopadarśanena ?",
  "SA15n1272:585": "evameva nityaḥ śabdaḥ iti vaktavyam,",
  "SA15n1272:586": "jaḍasya pratipattau vicārābhāvāt |",
  "SA15n1272:587": "na ca nityasāmānyopadarśanena taddharmaṃ śabde pratipadyamānena pratipakṣadharmo'bhyanujñāto bhavati |",
  "SA15n1272:588": "'anityaḥ śabdaḥ' iti ca vadato nityaśabda ityāñjasaḥ pratipakṣaḥ syāt,",
  "SA15n1272:589": "na nityaṃ sāmānyamiti |",
  "SA15n1272:590": "tasmādaindriyakatvasya nityānityapakṣavṛttervyabhicārādasādhanāṅgasyopādānānnigrahārhaḥ,",
  "SA15n1272:591": "na pratipakṣadharmānujñyā'nena prakāreṇa pratijñāhāneḥ |",
  "SA15n1272:592": "42. [2] 'pratijñātārthapratiṣedhe dharmavikalpāt tadarthanirdeśaḥ pratijñāntaram |",
  "SA15n1272:593": "' [nyā. sū. 5.2.3] pratijñāto'rtho'nityaḥ śabda aindriyakatvādityeva,",
  "SA15n1272:594": "tasya hetuvyabhicāropadarśanena pratiṣedhe kṛte dharmabhedavikalpāt sāmānyaghaṭayo sarvagatatvāsarvagatatvadharmavikalpena pratijñāntaraṃ karoti - yathā ghaṭo'sarvagato'nityaḥ evaṃ śabdo'pyasarvagato'nitya iti |",
  "SA15n1272:595": "etatpratijñāntaraṃ nāma nigrahasthānaṃ sādhanasāmarthye'pyaparijñānāt |",
  "SA15n1272:596": "sa hi pūrvasyāḥ 'anityaḥ śabda' iti pratijñāyāḥ sādhanāttadā yām 'asarvagataḥ śabda' iti pratijñāmāha,",
  "SA15n1272:597": "taddarśanāya taddarthanirdeśa ityāha |",
  "SA15n1272:598": "tadarthaḥ pūrvoktasādhyasiddhyarthaḥ |",
  "SA15n1272:599": "uttarapratijñānirdeśastadarthanirdeśaḥ |",
  "SA15n1272:600": "na ca pratijñā pratijñāntarasādhane samarthā,",
  "SA15n1272:601": "iti nigrahasthānam",
  "SA15n1272:602": "43. atrāpi naivaṃ bruvatā pratijñāntaraṃ pūrvapratijñāsādhanāyoktaṃ bhavati |",
  "SA15n1272:603": "kiṃ tarhi ? viśeṣaṇam |",
  "SA15n1272:604": "aindriyakatvasya hetoḥ sāmānye vṛttyā vyabhicāra udbhāvite'sarvagatatve satyaindriyakatvasyahetorviśeṣaṇopādāne vyābhicāraṃ pariharati,",
  "SA15n1272:605": "na punaḥ pratijñāntaramāha;",
  "SA15n1272:606": "asarvagatatvasya śabde siddhatvāt,",
  "SA15n1272:607": "pratijñāyāśca sādhyanirdeśalakṣaṇatvāt |",
  "SA15n1272:608": "yadapyuktaṃ - 'pūrva pratijñāsādhanāyottarāṃ pratijñāmāha' iti,",
  "SA15n1272:609": "tadapyuktam |",
  "SA15n1272:610": "na hi pratijñā pratijñāsādhanāyocyamānā pratijñāntaraṃ bhavati |",
  "SA15n1272:611": "kiṃ tarhi ? hetvāderanyatamaḥ sādhyasādhanāyopādānāt |",
  "SA15n1272:612": "sādhananirdeśaḥ sa syāt,",
  "SA15n1272:613": "na sādhyanirdeśaḥ |",
  "SA15n1272:614": "udāharaṇasādharmyādeśca hetulakṣaṇasyāsarvagatatve bhāvāt,",
  "SA15n1272:615": "pratijñālakṣṇasya cābhāvāt |",
  "SA15n1272:616": "hetutvamasarvagatatve prayuktaṃ na pratijñāntaram |",
  "SA15n1272:617": "44. atyantāsambaddhaṃ cedaṃ - pratijñāṃ pratijñāsādhanāyāheti |",
  "SA15n1272:618": "yo hi prāk pratijñāmuktvā hetūdāharaṇādikaṃ vaktuṃ jānāti,",
  "SA15n1272:619": "sa kiñcidanukramaṃ [kañcidanukramaṃ ? ]",
  "SA15n1272:620": " sādhanasya jānātyeva hi |",
  "SA15n1272:621": "jānan kathamavikalāntaḥkaraṇaḥ pratijñāmeva pratijñāsādhanāyopādadīta ?",
  "SA15n1272:622": "upādadatā cānena pratijñāmātreṇa siddhiriṣṭā bhavati |",
  "SA15n1272:623": "tataśca na prāgapi hetuṃ brūyāt |",
  "SA15n1272:624": "evaṃprakārāṇāmasambaddhānāṃ parisaṃkhyātumaśakyatvāt lakṣaṇaniyamo'pyasambadaddha eva - pratijñāntarābhidhāne pratijñāntaraṃ nāma nigrahasthānamiti |",
  "SA15n1272:625": "evamprakārāṇāmekameva lakṣaṇaṃ vācyaṃ syāt |",
  "SA15n1272:626": "na caivaṃvidhaḥ kaścid vivādeṣu dṛṣṭapūrvo vyavahāro yena tadarthaṃ yatnaḥ kriyate |",
  "SA15n1272:627": "na ca bālapralāpānuddiśya śāstraṃ pravartate |",
  "SA15n1272:628": "pravṛttau ca kā niṣṭā,",
  "SA15n1272:629": "teṣāmaniṣṭhānāt ?",
  "SA15n1272:630": "45. dṛśyate ca viduṣāmapi nātinirūpaṇādasiddhābhidhānamiti vyavahāradarśanāt tādṛśaṃ parājayādhikaraṇaṃ vyavasthāpyate |",
  "SA15n1272:631": "tasmādihāpi yadi nivṛttākaṃkṣe vādini paro'naikāntikatāmudbhāvayed,",
  "SA15n1272:632": "asādhanāṅgasyānaikāntikasyābhidhānānnigrahasthānaṃ vādinaḥ |",
  "SA15n1272:633": "evaṃ yadi prativādī satsāmānyamaindriyakaṃ nityaṃ ca pramāṇena pratipādayituṃ śaknuyāt anuddiśyāpramāṇakaṃ śāstropagamaṃ,",
  "SA15n1272:634": "pramāṇenaiṣāmarthānāmapratipādanena bhūtadoṣodbhāvanametat |",
  "SA15n1272:635": "na kaścitparājayaḥ,",
  "SA15n1272:636": "abhyupagamamātreṇa vastusiddherabhāvāt,",
  "SA15n1272:637": "prativādinā doṣasyāpratipāditatvāt |",
  "SA15n1272:638": "pramāṇairasamarthitasādhanābhidhānāt tu jetā'pi na bhavatīti |",
  "SA15n1272:639": "anityākāṃkṣe [?",
  "SA15n1272:640": "anivṛttākāṃkṣe] punarvādini na kaścad doṣoḥ,",
  "SA15n1272:641": "viśeṣaṇābhidhānena hetoḥ samarthanopakramāt |",
  "SA15n1272:642": "46. [3.] “pratijñāhetvorvirodhaḥ pratijñāvirodhaḥ |",
  "SA15n1272:643": "“ [nyā.sū.5 2. 4.] yathā 'guṇavyatiriktiṃ dravyam;",
  "SA15n1272:644": "iti pratijñā,",
  "SA15n1272:645": "'rūpādibhyo'rthāntarasyānupalabdheḥ iti hetuḥ,",
  "SA15n1272:646": "so'yaṃ pratijñāhetvorvirodhaḥ |",
  "SA15n1272:647": "etenaiva pratijñāvirodho'lapyuktaḥ,",
  "SA15n1272:648": "yatra pratijñā vacanena [svavacanena?",
  "SA15n1272:649": "virudhyate |",
  "SA15n1272:650": "yathā - śramaṇā garbhiṇī,",
  "SA15n1272:651": "nāstyātmeti vā |",
  "SA15n1272:652": "hetuvirodho'pi,",
  "SA15n1272:653": "yatra pratijñayā heturvirudhyate |",
  "SA15n1272:654": "yathā - 'sarvaṃ pṛthak,",
  "SA15n1272:655": "samūhe bhāvaśabdaprayogād' iti |",
  "SA15n1272:656": "etena pratijñayā dṛṣṭāntavirodho vyākhyātaḥ |",
  "SA15n1272:657": "47. hetośca dṛṣṭāntādibhirvirodhaḥ,",
  "SA15n1272:658": "pramāṇavirodhaśca pratijñāhetvorvaktavyaḥ |",
  "SA15n1272:659": "yaḥ parapakṣaṃ svasiddhena gotvādinā vyabhicārayati,",
  "SA15n1272:660": "tad viruddhamuttaraṃ veditavyam |",
  "SA15n1272:661": "svapakṣānapekṣaṃ ca |",
  "SA15n1272:662": "yaṃ ca svapakṣānapekṣaṃ hetuṃ prayuṅkte - 'anityaḥ śabdaḥ aindriyakatvād' iti,",
  "SA15n1272:663": "tasya svasiddhasya gotvāderanityavirodhād viruddhaḥ |",
  "SA15n1272:664": "iti parapakṣeṣvasiddhena gotvādinā'naikāntikacodanāviruddhaḥ |",
  "SA15n1272:665": "ubhapakṣasampratipannastvanaikāntikaḥ |",
  "SA15n1272:666": "yadubhayapakṣaṃ [yadubhayapakṣa-? ]",
  "SA15n1272:667": " pratipannaṃ vastu tenānaikāntikacodanā iti |",
  "SA15n1272:668": "48. atrāpi pratijñārthaḥ,",
  "SA15n1272:669": "sādhanavākye prayogapratiṣedhāt |",
  "SA15n1272:670": "tadāśrayastatkṛto vā hetudṛśṭāntayorna virodha iti na pratijñāvirodho nāma kiñcinnigrahasthānam |",
  "SA15n1272:671": "syādetat | asatyapi pratijñāprayoge gamyamāno'pi pratijñāhetvorvirodho bhavati |",
  "SA15n1272:672": "yathā - rūpādibhyo'rthāntarasyānupalabdhistad guṇavyatiriktam,",
  "SA15n1272:673": "nopalabhyate ca rūpādibhyo'rthāntaraṃ dravyam |",
  "SA15n1272:674": "ityukte'pi gamyata eva sādhyasādhanayorvirodhaḥ - kathaṃ tato'rthāntarasyānupalabdhiḥ,",
  "SA15n1272:675": "tadvyatirekaśceti |",
  "SA15n1272:676": "satyaṃ, syādayaṃ virodhaḥ,",
  "SA15n1272:677": "yadi hetuḥ sādhyadharmaviparyayaṃ sādhayet |",
  "SA15n1272:678": "yadi hyupalabdhilakṣaṇavyāptatvena [hyupalabdhilakṣaṇaprāptatveva ? ]",
  "SA15n1272:679": " upagatasya sato dravyarūpādipratibhāsavivekena svapratibhāsānupalabdhistasya tadvyatireke nāsti [tadvyatirekeṇāsti ? ]",
  "SA15n1272:680": " iti iṣṭavyatirekaviparyayasādhanād viruddho heturasmābhirukta eveti |",
  "SA15n1272:681": "bhavatyevedaṃ nigrahādhikaraṇaṃ,",
  "SA15n1272:682": "yadyevaṃvidhaḥ pratijñāhetoḥ [?",
  "SA15n1272:683": "pratijñāhetvoḥ] virodha iṣṭaḥ |",
  "SA15n1272:684": "atha punarasyopalabdhilakṣaṇaprāptirlupyate,",
  "SA15n1272:685": "tadā na kaścit pratijñāhetoḥ [?",
  "SA15n1272:686": "pratijñāhetvoḥ] virodhaḥ,",
  "SA15n1272:687": "vyatiriktānāmapi bhāvānāṃ kutaścid viprakarṣiṇāṃ tadvyatirekeṇānupalabdhāvapi vyatirekasya bhāvāt |",
  "SA15n1272:688": "49. yaduktaṃ - 'svavacanapratijñāyāḥ [?",
  "SA15n1272:689": "pratijñāyāḥ] svavacanavirodhe pratijñāvirodhaḥ' iti tatredameva nigrahādhikaraṇam,",
  "SA15n1272:690": "asādhanāṅgabhūtāyāḥ pratijñāyāḥ sādhanavākye prayogaḥ,",
  "SA15n1272:691": "na virodhaḥ,",
  "SA15n1272:692": "tadadhikaraṇatvāt |",
  "SA15n1272:693": "yadi pratijñānapekṣoḥ virodhaḥ syāt,",
  "SA15n1272:694": "syāt parājayāśrayaḥ |",
  "SA15n1272:695": "pratijñādhikaraṇatve punastatprayogakṛta eva parājayaḥ,",
  "SA15n1272:696": "asya prastāvopasaṃhārāvasānatvād vyarthaṃ virodhodbhāvanam,",
  "SA15n1272:697": "parājitaparājayābhāvād bhasmīkṛtānalavat |",
  "SA15n1272:698": "ye tu kecid vicāraprasaṅgeṣu ekatra sādhye bahavo hetava ucyante, teṣa |",
  "SA15n1272:699": "vikalpena tatsādhyasādhanāya vṛtteḥ sāmarthyam,",
  "SA15n1272:700": "anyathā dvitīyasya vaiyarthyāt |",
  "SA15n1272:701": "yadi hi tatrāpyekaprayogamantareṇāparasya prayogo na sambhavet,",
  "SA15n1272:702": "na tadā dvitīyasya kaścit sādhanārthaḥ,",
  "SA15n1272:703": "pratītapratipādanābhāvāt |",
  "SA15n1272:704": "tasmānna pratijñāyāḥ svavacanavirodho nāma kiñcinnigrahasthānam |",
  "SA15n1272:705": "na ca 'nāstyātmā' ityatra kaścit pratijñāvirodhaḥ nāstyātmaśabdārthasya bhāvopādānatvaniṣedhāt |",
  "SA15n1272:706": "sabdārthaniṣedhe hi virodhaḥ syāt |",
  "SA15n1272:707": "na ca svalakṣaṇaṃ śabdārtha iti |",
  "SA15n1272:708": "50. yaḥ punaḥ pratijñāyā bādhanāddhetuvirodha uktaḥ,",
  "SA15n1272:709": "yathā - 'sarvaṃ pṛthak samūhe bhāvaśabdaprayogāt' iti |",
  "SA15n1272:710": "nātra pratijñāprayogaḥ,",
  "SA15n1272:711": "nāpi hetoḥ,",
  "SA15n1272:712": "yena virodhaḥ syāt |",
  "SA15n1272:713": "kiṃ tarhi ? pratipāditārthopadarśanenopasaṃhāravacanametasmāt [... vacanametatsyāt ? |",
  "SA15n1272:714": "anyaireva hetubhiḥ śabdasyaikaviśeṣānabhidhānam,",
  "SA15n1272:715": "anekārthasāmānyābhidhānaṃ ca pratipādya sarvasya śabdārthasya nānārtharūpatayaikavastuviśeṣasvabhāvatā'bhāvamupadarśayan śabdārthamadhikṛtya sarvaṃ pṛthagiti brūyāt |",
  "SA15n1272:716": "etena tadvirodhaḥ pratyuktaḥ |",
  "SA15n1272:717": "51. dṛṣṭāntopadarśanaṃ caitad - 'anityaḥ śabdaḥ kṛtakānityatvād; |",
  "SA15n1272:718": "yathā kvacid arthe vipratipattau prasiddhamanekārthasāmānye śabdaprayogamupadarśya pratipāditavipratipattisthānaḥ sāmānyenopasaṃharati - sarvaṃ pṛthagiti |",
  "SA15n1272:719": "yadi dṛṣṭāntaprayogaḥ,",
  "SA15n1272:720": "kimṛjunaivatatprayogakrameṇa na prayuktaḥ,",
  "SA15n1272:721": "vipratipattiviṣayaśca kiṃ na darśita iti cet |",
  "SA15n1272:722": "na, samāsanirdeśāt |",
  "SA15n1272:723": "evamapi prayogadarśanād,",
  "SA15n1272:724": "asādhanavākyatvācca |",
  "SA15n1272:725": "ata eva na pratijñayā hetorbādhanam |",
  "SA15n1272:726": "na caikameva kiñcinnāstīti bruvāṇaḥ kaścit tatsamuccayarūpamekaṃ ca samūhamicchati,",
  "SA15n1272:727": "yena virodhaḥ syāt |",
  "SA15n1272:728": "yo'pi ''yugapat kaṅkena yogād' ityādinā paramāṇorbhedamāha,",
  "SA15n1272:729": "na tasyāpyekaḥ samuccayarūpaḥ sādhayitumiṣṭaḥ |",
  "SA15n1272:730": "kiṃ tarhi ? abhāva eva,",
  "SA15n1272:731": "ekānekapratiṣedhāt |",
  "SA15n1272:732": "ataḥ so'pi na samūhastasyeṣṭo na tatra śabda iti na virodhaḥ |",
  "SA15n1272:733": "52. na viruddho'yaṃ pūrvakāt pratijñāhetuvirodhāt bhidyate,",
  "SA15n1272:734": "yena pṛthagucyeta |",
  "SA15n1272:735": "tatra hetupratijñayorbādhanam,",
  "SA15n1272:736": "iha pritijñayā hetorityasti bheda iti cet |",
  "SA15n1272:737": "arthavirodhe hi hetupratijñayorbādhyabādhakabhāvaḥ syāt |",
  "SA15n1272:738": "'sarvārthavirodho dviṣu' iti yamapi [yadapi? ]",
  "SA15n1272:739": " parasparaṃ bbādhakam,",
  "SA15n1272:740": "ekārthasannidhāvaparārthāsambhavāt,",
  "SA15n1272:741": "tatra hetupratijñayoḥ sahapṛthagvā bādhodāharaṇayorna kaścidarthabhedaḥ |",
  "SA15n1272:742": "53. api cāyaṃ viruddho vā sati hetuprayoge vyadhikaraṇatvādasiddha ityasiddhatā hetornigrahasthānam |",
  "SA15n1272:743": "sa khalūcyamāna evātaddharmatayā pratīto vaktuḥ parājayamānayati |",
  "SA15n1272:744": "parājite tasmiṃstadarthavirodhacintayā na kiñcit |",
  "SA15n1272:745": "api ca - sarvatrāyaṃ pratijñāhetvorvirodhaḥ sambhavan dvayīṃ doṣajātimabhipatati viruddhatāmasiddhatāṃ ceti |",
  "SA15n1272:746": "viruddhatā siddhe hetordharmiṇi bhāve sādhyadharmaviparyaya eva,",
  "SA15n1272:747": "bhāva pratijñāvirodhāt |",
  "SA15n1272:748": "asiddhatāpunardharrmiṇi pratijñātārthasiddhau,",
  "SA15n1272:749": "viruddhayoḥ svabhāvayoḥ ekatrāsambhavāt,",
  "SA15n1272:750": "na cānyathā virodhaḥ |",
  "SA15n1272:751": "asiddhe dharmasvabhāve'bhihitayorhetupratijñātārthayorvirodhād virodhasambhava iti cet |",
  "SA15n1272:752": "apramāṇayoge tūbhayordharmiṇi saṃśayaḥ |",
  "SA15n1272:753": "tathā sati hetordharmiṇi bhāvasaṃśaye'siddhataiva hetudoṣa ityasiddhaviruddhābhyāmanyo na pratijñayā virodho nāma parājayahetuḥ |",
  "SA15n1272:754": "asiddhaviruddhe ca hetvābhāsavacanādevokte iti na pṛthak pratijñāvirodho vaktavya iti |",
  "SA15n1272:755": "54. ubhayāśrayatvād virodhasya vivakṣāto'nyataranirdeśa iti cet |",
  "SA15n1272:756": "syādetat |",
  "SA15n1272:757": "pratijñāhetvorvirodha iti pratijñāhetū āśrityobhayāśrayo bhavati |",
  "SA15n1272:758": "tatra yadā pratijñāvirodho vivakṣitastadā pratijñāvirodha ityucyate,",
  "SA15n1272:759": "yadā pratijñāyā hetorvā virodhastadā viruddho heturiti |",
  "SA15n1272:760": "ataḥ pratijñāvirodhaḥ,",
  "SA15n1272:761": "hetuvirodho vā ityadoṣoḥ |",
  "SA15n1272:762": "tatra hetorudāharaṇam - nityaḥ śabdaḥ utpattidharmakatvāditi |",
  "SA15n1272:763": "pratijñāvirodhasya - nāstyātmeti |",
  "SA15n1272:764": "pratijñāhetvoḥ parasparaviruddhodāharaṇam - guṇavyatiriktamityādi |",
  "SA15n1272:765": "pratijñayā hetuvirodhodāharaṇam 'nāstyeko bhava' ityādikam iti |",
  "SA15n1272:766": "na, sarvahetvapekṣasya virodhahetvābhāsānatikramāt,",
  "SA15n1272:767": "yathoktaṃ prāk |",
  "SA15n1272:768": "anapekṣe ca kevale svataḥ prativirodhe [pratijñāvirodhe ? ]",
  "SA15n1272:769": " vivakṣite pratijñāhetvorvirodha iti hetugrahaṇamasambaddham |",
  "SA15n1272:770": "na cotpattidharmatvānnityamityatrāpi hetuvirodho yuktaḥ |",
  "SA15n1272:771": "pratijñayā hi hetorbādhane hetuvirodhaḥ,",
  "SA15n1272:772": "iha tu hetunā pratijñā bādhyate iti pratijñāvirodho yuktaḥ |",
  "SA15n1272:773": "ubhayāśraye'pi virodhe bādhyamānavivakṣayā tadvirodhavyavasthāpanāt |",
  "SA15n1272:774": "55. yadapyuktam - etena pratijñayā dṛṣṭāntavirodhādayo'pi vaktavyā bhaṇḍālekhyanyāyeneti,",
  "SA15n1272:775": "tatrāpi pakṣīkṛtadharmaviparyavati dṛṣṭānte virodhaḥ syāt |",
  "SA15n1272:776": "viruddhe ca dṛṣṭānte yadi pakṣadharmasya vṛttirananyasādhāraṇā prasādhyate viruddhastadā hetvābhāsaḥ |",
  "SA15n1272:777": "sādhāraṇāyāmaprasādhite vā tadvṛttiniyame'naikāntikaḥ |",
  "SA15n1272:778": "avṛttau vā'sādhāraṇaḥ |",
  "SA15n1272:779": "viruddhadṛṣṭāntāvṛttau viparyayavṛttau ca na kaścid hetudoṣaḥ,",
  "SA15n1272:780": "dṛṣṭāntavirodhaśca pratijñāyā iti cet |",
  "SA15n1272:781": "na, tadāpi saṃśayahetutvānativṛtteḥ |",
  "SA15n1272:782": "dṛṣṭāntavirodho hi pratijñāyāḥ sādharmye doṣo na vaidharmye,",
  "SA15n1272:783": "abhimatatvāt |",
  "SA15n1272:784": "sādharmyadṛṣṭānte ca viparītadharmavati vastutaḥ sādhyāvyabhicāre'pi hetornāvyabhicāradharmatā śakyā darśayitumiti nāpradarśitāvinābhāvasambandhāt hetorniścayaḥ |",
  "SA15n1272:785": "tanna pratijñayā dṛṣṭāntavirodho hetvābhāsānativartate |",
  "SA15n1272:786": "56. ubhayathā'pi doṣo'stviti cet |",
  "SA15n1272:787": "na |",
  "SA15n1272:788": "na hetudoṣasya prāk prasaṅgena parājitasya doṣāntarānpekṣaṇāt |",
  "SA15n1272:789": "viśeṣeṇa sādhanāvayavānukramaniyamavādinaḥ |",
  "SA15n1272:790": "udāharaṇasādharnyaṃ hetulakṣaṇaṃ viruddhe dṛṣṭānte na sambhavatīti prākprayuktasya hetordoṣeṇa parājaya iti nottaradṛṣṭāntāpekṣayā virodhaścintāmarhati |",
  "SA15n1272:791": "hetorapi dṛṣṭāntavirodhe'sādhāraṇatvaṃ viruddhatvaṃ vā,",
  "SA15n1272:792": "vaidharmye yadi vṛttiḥ syāt |",
  "SA15n1272:793": "pramāṇavirodhe tu hetoryathā - 'na dahano'gniḥ saityāt' ityādi hyasiddho hetvābhāsaḥ |",
  "SA15n1272:794": "pratijñāyā pramāṇavirodhaḥ svavacanavirodhena vyākhyātaḥ iti sarve evaite sādhanavirodhe hetvābhāseṣvantarbhavantīti hetvābhāsavacanenaivoktāḥ |",
  "SA15n1272:795": "57. yattu viruddhamuttaraṃ parapakṣe svasiddhena gotvādinānaikāntikacodaneti,",
  "SA15n1272:796": "tadasambaddhameva |",
  "SA15n1272:797": "yadi hi svasiddhena gotvādinā parasya vyabhicārasiddhimākāṅkṣeta,",
  "SA15n1272:798": "tasya tatsvapakṣaviruddhaṃ nābhimatamiti virodho yujyeta |",
  "SA15n1272:799": "sa hi svayaṃ pratipanne gotve hetuvṛtteḥ saṃśayāno'pratipattimātmanastathā khyāpayati |",
  "SA15n1272:800": "sa ca hetuḥ satyasati gotve'prasādhitasādhanasāmarthyaḥ saṃśaye hetutvādanaikāntika eva |",
  "SA15n1272:801": "prasādhite tu sāmarthye gotve'vṛttyā hetau na saṃśaya eva,",
  "SA15n1272:802": "sarvasaṃśayaprakārāṇāṃ parihāreṇa samarthanāt |",
  "SA15n1272:803": "etena svapakṣānapekṣahetuprayogasyānaikāntikatā vyākhyātā |",
  "SA15n1272:804": "so'pi svābhimatanityagotvavṛttihetumanityatve bruvāṇo'samarthatayā'sādhanāṅgatayā saṃśayahetumevāheti |",
  "SA15n1272:805": "yatpunaruktam - ubhayapakṣasampratipannena vastunā'naikāntikacodaneti,",
  "SA15n1272:806": "tatrāpyavaśyaṃ saṃśayahetutvamukhenaivānaikāntiko vaktavyaḥ |",
  "SA15n1272:807": "tadasamarthite'nyatrāpi tulyamiti nobhayasiddhetarayoranaikāntikatvaviśeṣaḥ |",
  "SA15n1272:808": "58. yadapyuktaṃ - 'dṛṣṭāntābhāsā hetvābhāsapūrvakatvāt tadabhidhānenaivoktā iti na pṛthag nigrahasthāneṣūktāḥ' iti tadapyavayavāntaravādino'yuktam |",
  "SA15n1272:809": "yo'vayavāntaraṃ dṛṣṭāntahetoḥ [dṛṣṭāntaṃ hetoḥ? ]",
  "SA15n1272:810": " āha tasya na hetvābhāsoktyā dṛṣṭāntābhāsoktirvyāpyā,",
  "SA15n1272:811": "tadvacanena gamyamānsya tasmāt sādhanāntarābhāvaprasaṅgāt |",
  "SA15n1272:812": "dṛṣṭāntābhāsānāṃ hetvābhāse'pyantarbhāvād dṛṣṭāntasyāpi hetāvantarbhāva iṣṭo bhavati |",
  "SA15n1272:813": "tathā ca na dṛṣṭāntaḥ pṛthaksādhanāvayavaḥ syād,",
  "SA15n1272:814": "apṛthagvṛtteḥ |",
  "SA15n1272:815": "yo dṛṣṭāntasādhyo'rthastasya hetāvantarbhāvāddhetunaiva sādhita iti na dṛṣṭāntasya pṛthak kiñcitsāmarthyam |",
  "SA15n1272:816": "api ca - na kiñcit pūrvapakṣavādino hetvābhāsāsaṃsparśe nyāyyaṃ nigrahasthānamastīti tatsambhandhīni sarvāṇyeva hetvābhāsatāvacanenaiva uktānīti na pṛthagvācyāni syuḥ |",
  "SA15n1272:817": "arthāntaragamanāderapi hetoraśāmarthye eva sambhavāt |",
  "SA15n1272:818": "na hi samarthe hetau sādhye ca siddhe'rthāntaragamanaṃ kañcidārabhate,",
  "SA15n1272:819": "asamarthasya mithyāpravṛtteriti",
  "SA15n1272:820": "59. [4] “pakṣapratiṣedhe pratijñātārthāpanayanaṃ pratijñāsaṃnyāsaḥ |",
  "SA15n1272:821": "“ [nyā. sū.5.2.5] yaṃ pratijñātamartham ' anityaḥ śabdaḥ eindriyakatvād' iti sāmānyavṛttyā hetorvyabhicārapradarśanena saḥ pratiṣedhe kṛte,",
  "SA15n1272:822": "'ka evamāha-anityaḥ śabdaḥ' iti parityajati,",
  "SA15n1272:823": "tasya pratijñāsaṃnyāso nāma nigrahasthānamiti |",
  "SA15n1272:824": "atrāpi yadyudbhāvite'pi hetorvyabhicāre na sapakṣaṃ [svapakṣaṃ parityajati?",
  "SA15n1272:825": "[, kiṃ na gṛhyeta ?",
  "SA15n1272:826": "anigṛha ta [?",
  "SA15n1272:827": "anigṛhīta] eva hetvābhāsābhidhānāditi cet |",
  "SA15n1272:828": "kimidānīmuttarapratijñāsaṃnyāsāpekṣayā tasya tadevādyaṃ nigrahasthānamiti kimanyairaśaktaparicchedaiḥ klībapralāpapraceṣṭitairupanyastaiḥ ?",
  "SA15n1272:829": "evaṃ hi atiprasaṅgaḥ",
  "SA15n1272:830": "syāt | pakṣapratiṣedhe tūṣṇīmbhavatastūṣṇīmbhāvo nāma nigrahasthānam,",
  "SA15n1272:831": "prapalāyamānasya prapalāyitaṃ nāmeti evamādyapi vācyaṃ syāt |",
  "SA15n1272:832": "tasmādetadapi asambaddhamiti |",
  "SA15n1272:833": "60. [5.] 'aviśeṣokte hetau pratiṣiddhe viśeṣamicchato hetvantaram |",
  "SA15n1272:834": "“ [nya.sū.5.2.6.] nidarśanam - 'ekaprakṛtīdaṃ vyaktaṃ,",
  "SA15n1272:835": "parimāṇāt,",
  "SA15n1272:836": "mṛtpūrvakāṇāṃ śarāvaprabhṛtīnaṃ dṛṣṭaṃ parimāṇam' iti |",
  "SA15n1272:837": "asya vyabhicāreṇa pratyavasthānam - nānāprakṛtīnāmekaprakṛtīnāṃ ca dṛṣṭaṃ parimāṇamiti |",
  "SA15n1272:838": "evaṃ pratyavasthita āha - ekaprakṛtisamanvayaprakārāṇāṃ pariṇāmadarśanāt [parimāṇadarśanāt? ]",
  "SA15n1272:839": " sukhaḥduḥkhamohasamanvitaṃ hīdaṃ sarvaṃ vyaktaṃ parigṛhyate [parimitaṃ gṛhyate?] |",
  "SA15n1272:840": "tasya prakṛtyantararūpasamanvayābhāvo'sati [?",
  "SA15n1272:841": "prakṛtyantararūpasamanvayābhāve sati] ekaprakṛtikatvamiti tadaviśeṣokte hetau pratiṣedhaṃ bruvato hetvantaraṃ bhavati |",
  "SA15n1272:842": "sati hetvantarabhāve pūrvasya hetorasādhakatvānnigrahasthānam |",
  "SA15n1272:843": "atrāpi pūrvasyaiva hetoranaikāntikasyābhidhānānnigṛhīte hetvantaracintā kvopayujyate ?",
  "SA15n1272:844": "yadi prāksādhanavādī hetumanaikāntikamuktvā dattottarāvasaraḥ tenaiva nigṛhyate |",
  "SA15n1272:845": "adattottarāvasaro hetvantarābhidhāne'pi na nigrahamarhati, avirāmāt |",
  "SA15n1272:846": "61. [6.] “prakṛtādarthādapratibaddhārthamarthāntaram“ [nyā.sū. 5.2.7.] yathoktalakṣaṇe pakṣapratipakṣaparigrahe hetutaḥ sādhyasiddhau prakṛtāyāṃ kuryāt-nityaḥ śabdo'sparśatvāditi hetuḥ |",
  "SA15n1272:847": "hetuśca nāma hinoterdhātostuśabde pratyaye kṛdantaṃ padam |",
  "SA15n1272:848": "padaṃ ca nāmākhyhātopasarganipātā iti prastutya nāmādīni vyācaṣṭe ||",
  "SA15n1272:850": "idamarthānantaraṃ nāma nigrahasthānam,",
  "SA15n1272:851": "abhyupagatārthāsaṅgatatvāditi |",
  "SA15n1272:852": "nyāyyametannigrahasthānaṃ,",
  "SA15n1272:853": "pūrvottarapakṣavādinoḥ pratipādite doṣa prakṛtaṃ parityajyāsādhanāṅgavacanamadoṣodbhāvanaṃ ca |",
  "SA15n1272:854": "sādhanavādinā hyupanyastasādhanasya samarthane",
  "SA15n1272:855": "kartavye tadakṛtvā parasya prasaṅgenāprasaṅgena vā'tannāntarīyakasyābhidhānamuttaravādino'pi doṣodbhāvanamātrādaparasyopakṣepa iti |",
  "SA15n1272:856": "62. [7.] “varṇakramanirdeśavannirarthakam |",
  "SA15n1272:857": "“ [nyā. sū.5.2.8] yathā 'nityaḥśabdo jabagaḍatvāt jhabhaghaḍhavad' iti |",
  "SA15n1272:858": "sādhanānupādānāt nigṛhyate iti |",
  "SA15n1272:859": "idamapyasambaddham |",
  "SA15n1272:860": "na hi varṇakramanirdeśasiddhāvānarthakyaṃ yadeva kiñcidasādhanāṅgasya vacanaṃ tadevānarthakaṃ;",
  "SA15n1272:861": "sādhyasiddhyupayogino'bhidheyasyābhāvāt,",
  "SA15n1272:862": "niṣprayojanatvācveti |",
  "SA15n1272:863": "prakāraviśeṣopādānamasambaddham |",
  "SA15n1272:864": "vaterupādānādadoṣa iti cet |",
  "SA15n1272:865": "syādetat varṇakramanirdeśavaditi vatiratropāttaḥ so'nyadāpi [so'nyadapi? ]",
  "SA15n1272:866": " ananurūpaṃ gṛṇhāti ityadoṣaḥ iti |",
  "SA15n1272:867": "na | arthāntārādernigrahasthānasyāvacanaprasaṅgāt |",
  "SA15n1272:868": "evaṃ hi tā nirarthakā vācyā nirarthakenaivābhidhānāhitam [nirarthakenaivābhidhānāt ?] |",
  "SA15n1272:869": "na sādhyasiddhau anarthakaṃ nirarthakaṃ,",
  "SA15n1272:870": "yasya naiva kaścidarthastannirarthakamiṣṭamiti cet |",
  "SA15n1272:871": "yasya kasyacidavādino'pi hi nirarthakābhidhāne kiṃ na nigrahaḥ ?",
  "SA15n1272:872": "nigrahanimittāviśeṣāt |",
  "SA15n1272:873": "na; tasyehāprastāvāditi cet |",
  "SA15n1272:874": "āyātamiha - yo nirarthakaṃ bravīti,",
  "SA15n1272:875": "tasya tenaiva nigraha iti |",
  "SA15n1272:876": "tattunyaṃ sarvasyāsādhanāṅgavādina iti |",
  "SA15n1272:877": "sa sarvo nirarthakābhidhāno'pyanenaiva nigrahasthānena nigrahārhaḥ |",
  "SA15n1272:878": "na ca varṇakramanirdeśaḥ sarvatra nirarthakaḥ;",
  "SA15n1272:879": "kvacitprakaraṇe tasyāpyarthavattvāt |",
  "SA15n1272:880": "tasmādatraivāsyānarthakyāt nigrahasthānatvam |",
  "SA15n1272:881": "api cānyadidamucyate - 'varṇakramanirdeśo nigrahasthānam' iti;",
  "SA15n1272:882": "kapolavāditakaṃkṣyaghaṭṭitakamityevamādīnāmapi vācyatvāt |",
  "SA15n1272:883": "63. [8.] “parṣatprativādibhyāṃ trirabhihitamapyavijñātārtham |",
  "SA15n1272:884": "“ [nya. sū. 5.2.9] yadvākyaṃ parṣadā prativādinā ca trirabhihitaṃ na vijñāyate kliṣṭaśabdamapratīta - prayogamatidrutoccāritamityevamādinā kāraṇena tadavijñātārthamasāmarthyasaṃvaraṇāya prayuktaṃ nigrahasthānamiti |",
  "SA15n1272:885": "nedaṃ nirarthakād bhidyate;",
  "SA15n1272:886": "sapadiprakṛtārthasambaddhaṃ gamakamevakuryāt,",
  "SA15n1272:887": "nāsyāsāmarthyaṃ,",
  "SA15n1272:888": "na ca jāḍyāt parṣadādayo na pratipadyante iti na vidvānnigrahamarhati |",
  "SA15n1272:889": "parṣatpratibhāsaparikalpyārhavacanāt nigrahārha eveti cet |",
  "SA15n1272:890": "nyāyavādino jāḍyāduktamajānan kiṃ na prativādī nigṛhyate ?",
  "SA15n1272:891": "jāḍyāt parṣadādeḥ avijñātapratipādanasāmarthya iti vijetā na syānna nigrahārhaḥ |",
  "SA15n1272:892": "asambaddhābhidhāne nirarthakameveti na pṛthak vivakṣitārthaṃ [vivakṣitam avijñātārthaṃ ? ]",
  "SA15n1272:893": " nāma nigrahasthānamiti |",
  "SA15n1272:894": "64. [9.] “ paurvāparyāyogādapratibaddhārthamapārthakam |",
  "SA15n1272:895": "“ [nyā. sū. 5.2.10] yatrānekasya padasya vākyasya vā paurvāparyeṇa yogo nāstītyasambaddhārthatā gṛhyate,",
  "SA15n1272:896": "tatsamudāyārthāpāyād apārthakaṃ daśadāḍimādivākyavat |",
  "SA15n1272:897": "idaṃ kila padānām asambaddhāt [asambandhāt ? ]",
  "SA15n1272:898": " asambaddhavarṇāt nirarthakāt pṛthaguktam |",
  "SA15n1272:899": "nanvevamasambaddhavākyamapi pṛthag vācyam;",
  "SA15n1272:900": "nobhayasaṅgrahādapārthakaṃ yuktam;",
  "SA15n1272:901": "nirarthakasya saṃgrahaprasaṅgāt |",
  "SA15n1272:902": "evaṃvidhācca viśeṣasamāśrayāt pṛthag nigrahasthānalakṣaṇapralapane'tiprasaṅgo'pyuktaḥ |",
  "SA15n1272:903": "na ca saṅgrahanirdeśe kañciddoṣaṃ paśyāmaḥ |",
  "SA15n1272:904": "prabhede vā guṇāntaramiti yatkiñcidetat |",
  "SA15n1272:905": "65. [10] “avayavaviparyāsavacanamaprāptakālam |",
  "SA15n1272:906": "“ [nyā.sū. 5.2.11] pratijñādīnāṃ yathālakṣaṇamarthavaśāt kramaḥ,",
  "SA15n1272:907": "tatrāvayavānāṃ viparyayeṇābhidhānaṃ nigrahasthānam |",
  "SA15n1272:908": "na; evamapi siddheriti cet |",
  "SA15n1272:909": "na; prayogāpetaśabdatulyatvāt |",
  "SA15n1272:910": "yathā- gaurityasya padasyārthe goṇīti prayujyamānaṃ padaṃ kakudādimantamarthaṃ pratipādayatīti na śabdārthākhyānaṃ vyartham |",
  "SA15n1272:911": "anena ca padena gośabdameva pratipadyate,",
  "SA15n1272:912": "gośabdat kakudādimantamartham,",
  "SA15n1272:913": "tathā pratijñādyavayavaviparyayeṇānupūrvīṃ pratipadyate,",
  "SA15n1272:914": "ānupūrvyā cārthamiti |",
  "SA15n1272:915": "tathā hi pūrvaṃ karmopādīyate mṛtpiṇḍādikaṃ loke,",
  "SA15n1272:916": "tataḥ karaṇam iti |",
  "SA15n1272:917": "66. tadetadunmattakasyonmattakasaṃvarṇanamiva prayogāpetaśabdavadetaditi |",
  "SA15n1272:918": "yadi goṇīśabdāt kakudādimatyarthe pratītiśabdānvākhyānaprayatnena [?",
  "SA15n1272:919": "pratītiḥ, śabdānvākhyānaprayatne na] arthaṃ paśyāmaḥ |",
  "SA15n1272:920": "goṇīśabdasyārthapratipādane'sāmarthyāt |",
  "SA15n1272:921": "satyaṃ dṛṣṭā,",
  "SA15n1272:922": "na tu sākṣādityuktam",
  "SA15n1272:923": "nanu goṇīśabdādapi loke pratītirdṛṣṭā |",
  "SA15n1272:924": "satyaṃ dṛṣṭā,",
  "SA15n1272:925": "na tu sakṣādityuktam |",
  "SA15n1272:926": "uktametanna punaryuktaṃ;",
  "SA15n1272:927": "strīśūdrāṇāmubhayapratīterabhāvāt |",
  "SA15n1272:928": "yaḥ khalu ubhayaṃ vetti,",
  "SA15n1272:929": "śabdamapaśabdaṃ ca,",
  "SA15n1272:930": "sa eva pratipadyate |",
  "SA15n1272:931": "yastu nakkaśabdaṃ mukkaśabdameva vā vetti,",
  "SA15n1272:932": "na nāsāśabdaṃ,",
  "SA15n1272:933": "sa kathamapaśabdācchabdaṃ pratipadetat,",
  "SA15n1272:934": "tato'rthaṃ pratipadyeta ?",
  "SA15n1272:935": "dṛṣṭā cānubhayavedino'pi pratītiriti |",
  "SA15n1272:936": "na paramparayā pratītiḥ,",
  "SA15n1272:937": "arthe'samarthasya śabdo'pi pratītijananāsāmarthyācca |",
  "SA15n1272:938": "na hyarthe'pi vācakatvaṃ nāmānyadeva,",
  "SA15n1272:939": "anyatra tadviṣayapratītijananāt |",
  "SA15n1272:940": "apaśabdaścecchabde pratītiṃ janayed,",
  "SA15n1272:941": "artha eva kiṃ na janayati ?",
  "SA15n1272:942": "na hyetasyārthāt kañcid bhedaṃ paśyāmaḥ,",
  "SA15n1272:943": "yena taṃ pariharet |",
  "SA15n1272:944": "akṛtasamayasya śabde'pyapratītijananācca |",
  "SA15n1272:945": "na hyayamapaśabdaḥ śabde'pi svabhāvataḥ pratītiṃ janayati,",
  "SA15n1272:946": "adarśanāt samaya eva tu janayet |",
  "SA15n1272:947": "samayavaśāt pravartate |",
  "SA15n1272:948": "evaṃ hi pratipattiparamparāpariśramaḥ parihṛto bhavati |",
  "SA15n1272:949": "67. viparyayadarśanācca |",
  "SA15n1272:950": "śabdādarthamapratipadyamānā apaśabdaireva jñānaṃ vyutpadyamānā loke dṛsyante iti vyarthaṃ śabdānuśāsanam |",
  "SA15n1272:951": "na vyarthaṃ,",
  "SA15n1272:952": "saṃskṛtaśabdavyutpattyarthamiti cet |",
  "SA15n1272:953": "ko'yaṃ śabdānāṃ saṃskāraḥ ?",
  "SA15n1272:954": "na hyeṣāṃ prajñābāhuśrutyādikaṃ saṃskāraṃ pasyāmaḥ |",
  "SA15n1272:955": "nāpyeṣāmekāntena śravyatā |",
  "SA15n1272:956": "nāpyarthapratyāyane kaścidatiśayaḥ |",
  "SA15n1272:957": "na dharmasādhanatā,",
  "SA15n1272:958": "mithyāvṛtticodanebhyaḥ saṃskṛtebhyo'pyadharmotpatteḥ |",
  "SA15n1272:959": "anyebhyo'pi viparyayeṇa dharmotpatteḥ |",
  "SA15n1272:960": "śabddsya suprayogādeva svargamodanaghoṣaṇā vacanamātram |",
  "SA15n1272:961": "na caivaṃvidhānāgamānādriyante yuktijñāḥ |",
  "SA15n1272:962": "na ca dānādidharmasādhanacodanāśūnyakevalaśabdasuprayogāt nagapātam iti bruvāṇasya kasyacinmukhaṃ vakrī bhavati |",
  "SA15n1272:963": "tasmānna saṃskṛto nāma kaścicchabdaḥ |",
  "SA15n1272:964": "śiṣṭaprayogaḥ saṃskāra iti cet |",
  "SA15n1272:965": "ke śiṣṭāḥ ? ye viditavedyādiguṇayuktāḥ |",
  "SA15n1272:966": "kaḥ punareṣāṃ guṇotkarṣānapekṣo'līkanirbandho yatte'mūneva śabdān prayuñjate nāparān ?",
  "SA15n1272:967": "na cātra kaścicchabde 'parokṣaḥ sākṣī,",
  "SA15n1272:968": "yata idameva prayuñjate nāparān śiṣṭā iti niścinumaḥ |",
  "SA15n1272:969": "nanvevaṃ [na tvevaṃ ? ]",
  "SA15n1272:970": " vayaṃ guṇātiśayamapasyantaḥ saṃskāraṃ keṣāñcicchabdānāmanumanyāmahe,",
  "SA15n1272:971": "tadanvākhyānaṃ [tadanvākhyāne ? ]",
  "SA15n1272:972": " yatnaṃ vā; guṇātiśayābhāvāt |",
  "SA15n1272:973": "vedarakṣādikaṃ cāprayojanameva atatsamayasthāyinaḥ |",
  "SA15n1272:974": "satyapi guṇātiśaye na karaṇīya evānvākhyāne yatnaḥ,",
  "SA15n1272:975": "tatsvabhāvasyānyato'pi siddheḥ |",
  "SA15n1272:976": "prākṛtāpabhraṃśadramiḍāndhrādibhāṣāvat |",
  "SA15n1272:977": "na hi pratideśaṃ bhāṣāṇāṃ kiñcillakṣaṇamasti |",
  "SA15n1272:978": "atha ca sampradāyasāmyāllokastathaiva pratipadyate,",
  "SA15n1272:979": "tāsāṃ ca prayogabhraṃśaṃ,",
  "SA15n1272:980": "tathā saṃskṛtānāṃ śabdānāṃ pratītirbhaviṣyati |",
  "SA15n1272:981": "iti jaḍapratipattirevaiṣā,",
  "SA15n1272:982": "yā śabdānāṃ lakṣaṇe pravṛttiḥ |",
  "SA15n1272:983": "68. avayavaviparyaye'pi yadi teṣāṃ vacanānāṃ sambandhapratītiḥ,",
  "SA15n1272:984": "na viparyayaḥ nāpi arthāpratītiḥ;",
  "SA15n1272:985": "sāmarthyāt |",
  "SA15n1272:986": "na hyatra kaścit samayaḥ pratyāyānāviśeṣe'pi evameva avayavāḥ prayoktavyā iti |",
  "SA15n1272:987": "sa eva teṣāṃ kramo yathā'vastitebhyo'rthapratītirbhavati |",
  "SA15n1272:988": "iti na viparyayāt pratītiḥ,",
  "SA15n1272:989": "tata ānupūrvīpratipattyā pratītiriti cet |",
  "SA15n1272:990": "nāpratīyamānasambandhebhyaḥ ānupūrvīpratipattiḥ |",
  "SA15n1272:991": "yeṣāṃ śabdānāṃ kaścit sambandho jāyate [jñāyate ? ]",
  "SA15n1272:992": " 'idamiha sambadhyate' iti,",
  "SA15n1272:993": "teṣu viditasambandheṣu kaḥ kasya pūrvo'paro vā kramaḥ,",
  "SA15n1272:994": "yo yathāvasthitānāṃ sambandhaḥ pratīyate |",
  "SA15n1272:995": "na hi vākyeṣu padānāṃ kramaniyamaḥ kaścit,",
  "SA15n1272:996": "yathā rājñaḥ puruṣaḥ,",
  "SA15n1272:997": "puruṣo rajña iti |",
  "SA15n1272:998": "yāvadbhiḥ padairarthaparisamāptistadekaṃ vākyaṃ,",
  "SA15n1272:999": "yathā- 'devadatta gāmānaya kṛṣṇām' iti |",
  "SA15n1272:1000": "atra padānāṃ yathākāmaṃ prayoge'pi nārthapratītau viśeṣa iti kaścit kramābhiniveśaḥ |",
  "SA15n1272:1001": "pratipāditaṃ ca pratijñāvacanāntareṇāpi yathā pratītirbhaviṣyatīti |",
  "SA15n1272:1002": "pratīyamānārthasya śabdasya prayoge'tiprasaṅgaḥ |",
  "SA15n1272:1003": "pariśiṣṭeṣu ca sambandhaṃ pradarśya dharmiṇi bhāvaḥ pradarśyeta,",
  "SA15n1272:1004": "dharmiṇi bhāvaṃ pradarśya sambandhaḥ pradarśyeta iti na niyamaḥ kaścid;",
  "SA15n1272:1005": "ubhayathā'pi pratītyutpatteḥ ityuktam |",
  "SA15n1272:1006": "apratīyamānasambandheṣu ca padeṣu na tebhya ānupūrvyā api pratīteriti nedamapārthakād bhidyate iti nāprāptakālaṃ pṛthag vācyaṃ syāditi |",
  "SA15n1272:1007": "69. [11.] “hīnamanyatamenāpyavayavena nyūnam |",
  "SA15n1272:1008": "“ [nyā.sū. 5.2.12.] yasmin vākye pratijñādīnāmanyatamo'vayavo na bhavati,",
  "SA15n1272:1009": "tadvākyaṃ hīnaṃ;",
  "SA15n1272:1010": "sādhanābhāve sādhyāsiddheḥ |",
  "SA15n1272:1011": "na pratijñānyūnaṃ hīnaṃ;",
  "SA15n1272:1012": "tadabhāve pratītibhāvāditi pratipāditam |",
  "SA15n1272:1013": "hīnameva tat;",
  "SA15n1272:1014": "nyūnatāyāmapi nigrahādityaparaḥ |",
  "SA15n1272:1015": "yaḥ pratīyamānārthamanarthakaṃ śabdaṃ prayuṅkte,",
  "SA15n1272:1016": "sa nigrahamarhet,",
  "SA15n1272:1017": "nārthopasaṃhitasyābhidhāteti asamīkṣitābhidānametat |",
  "SA15n1272:1018": "ata eva pratijñāyā na sādhanāṅgabhāva iti |",
  "SA15n1272:1019": "70. [12] “hetūdāharaṇādhikamadhikam |",
  "SA15n1272:1020": "“ [nyā.sū.5.2.13. ] ekena kṛtakatvād itarasya ānarthakyamiti tadetanniyamābhyupagame veditavyam |",
  "SA15n1272:1021": "yatraikasādhanavākyaprayogapūrvako vicārastatrādhikābhidhānamanarthakamiti nigrahasthānam |",
  "SA15n1272:1022": "prapañcakathāyāṃ tu na kaścidoṣaḥ,",
  "SA15n1272:1023": "niyamābhāvāditi |",
  "SA15n1272:1024": "71. [13.] “śabdārthayoḥ punarvacanaṃ punaruktamanyatrānuvādāt |",
  "SA15n1272:1025": "“ [nyā.sū. 5.2.14] śabdapunaruktam - anityaḥ śabdo'nityaḥ śabda iti |",
  "SA15n1272:1026": "arthapunaruktam anityaḥ śabdo nirodhadharmako dhvāna iti |",
  "SA15n1272:1027": "atra na śabdapunaruktaṃ pṛthagvācyam:",
  "SA15n1272:1028": "arthapunaruktavacanenaiva gatatvāt |",
  "SA15n1272:1029": "na hyarthabhede śabdasāmye'pi kaścid doṣaḥ | yathā-",
  "SA15n1272:1030": "hasati hasati svāminyuccai rudatyabhiroditi |",
  "SA15n1272:1031": "kṛtiparikaraṃ svedo'ṅgāraṃ [svedodgāraṃ ? ]",
  "SA15n1272:1032": " pūrdhāvati [pradhāvati ?] dhāvati ||",
  "SA15n1272:1033": "guṇasamuditaṃ doṣāpetaṃ praṇindati nindati |",
  "SA15n1272:1034": "dhanalavaparikrītaṃ yantraṃ pranṛtyati nṛtyati ||",
  "SA15n1272:1035": "yathā vā- yadyasmin sati bhavati bhavati,",
  "SA15n1272:1036": "na bhavati na bhavati tattasya kāryamitarat kāraṇamiti |",
  "SA15n1272:1037": "72. gamyamānārthaṃ punarvacanamapi punaruktam;",
  "SA15n1272:1038": "niyatapradaprayoge sādhanavākye yathā pratijñāvacanamiti arthapunaruktenaiva gatārthatvānna pṛthagvācyam |",
  "SA15n1272:1039": "ayamapi niyatasādhanavākye eva doṣo vaktavyaḥ;",
  "SA15n1272:1040": "na vistarakathāyām |",
  "SA15n1272:1041": "vyācakṣāṇo hi kadācidasamyak śravaṇapratipattiśaṅkayā sākṣiprabhṛtīnāṃ punaḥ punarbrūyāditi na tatra kiñcicchalam |",
  "SA15n1272:1042": "nāviṣayatvāditi cet;",
  "SA15n1272:1043": "nāyaṃ gururna śiṣya iti na yatnataḥ pratipādanīyaḥ,",
  "SA15n1272:1044": "yena punaḥ punarucyate,",
  "SA15n1272:1045": "iti punarvacane nigraha eveti cet |",
  "SA15n1272:1046": "na; sākṣiṇāṃ yatnena pratipādyatvāt,",
  "SA15n1272:1047": "tadpratipādane doṣābhidhānāt,",
  "SA15n1272:1048": "pratipādyasya śiṣyatvāt,",
  "SA15n1272:1049": "vijigīśuvādapratiṣedhatvāt,",
  "SA15n1272:1050": "trirabhidhānavacanāt,",
  "SA15n1272:1051": "punarvacanaprasaṅge samayaniyamābhāvācca |",
  "SA15n1272:1052": "73. na cedamadhikād bhidyate iti na pṛthagvācyam |",
  "SA15n1272:1053": "viniyatapradaprayoge hi sādhanavākye ādhikyadoṣa iti punarvacane'pi gatārthasyādhikyameva padasyeti |",
  "SA15n1272:1054": "prapañcakathāyām anirūpitai kārthasādhanādhikaraṇāyāṃ nānārthasādhanepsāyāṃ nānāsādhanepsāyāṃ vā śrotuḥ hetvādi bāhulyasya punarvacanasya doṣatvāt |",
  "SA15n1272:1055": "pratītapratyayābhāvād hetvādibāhulyaṃ vacanabāhulyaṃ ca sādhanadoṣa iti |",
  "SA15n1272:1056": "ādhikyapunarvacanayostulyadoṣa iti saṃgrahavacanaṃ nyāyyam;",
  "SA15n1272:1057": "doṣābhāvādeva guṇābhāvāt,",
  "SA15n1272:1058": "evamprakārāṇāṃ bhedānāṃ vacane cātiprasaṅgādityuktam |",
  "SA15n1272:1059": "paryāyaśabdakalpo hyaparo hetuḥ pratipādite viṣaye pravartamānaḥ' pratipādyasya viśeṣābhāvāt |",
  "SA15n1272:1060": "arthaḥ punaḥ pratipādanānna bhidyate |",
  "SA15n1272:1061": "74. yatpunaruktam- “anuvāde tvapunaruktaṃ;",
  "SA15n1272:1062": "śabdābhyāsādarthaviśeṣopapatteḥ“ |",
  "SA15n1272:1063": "yathā “hetvapadeśāt pratijñāyāḥ punarvacanaṃ nigamanam“ [nya. sū. 1.1.39] iti |",
  "SA15n1272:1064": "pratijñāyā evaṃ [eva? ]",
  "SA15n1272:1065": " gamyamānārthāyā vacanaṃ punarvacanaṃ. kiṃ punarasyāḥ punarvacanam ityuyuktaṃ nigamanam |",
  "SA15n1272:1066": "75. [14.] “vijñātasya parṣadā trirabhihitasyāpratyuccāraṇamananubhāṣaṇam |",
  "SA15n1272:1067": "“ [nyā.sū. 5.2.17] vijñātavākyārthasya parṣadā trirabhihitasya yadapratyuccāraṇaṃ tadananubhāṣaṇaṃ nāma nigrahasthānamapratyuccārayan kimāśrayaṃ parapakṣapratiṣedha kuryāditi |",
  "SA15n1272:1068": "uttareṇāvasānānnedaṃ nigrahasthānamiti cet |",
  "SA15n1272:1069": "syādetat |",
  "SA15n1272:1070": "uttareṇa guṇadoṣavatā mūḍhāmūḍhatvaṃ gamyate iti kimuccāritena ?",
  "SA15n1272:1071": "asti hi kaścid uttareṇa samartho na pratyuccāraṇena,",
  "SA15n1272:1072": "nāsau tāvatā nigrahamarhediti |",
  "SA15n1272:1073": "na: uttaraviṣayāparijñānāt |",
  "SA15n1272:1074": "yadyayaṃ na pratyuccārayati,",
  "SA15n1272:1075": "nirviṣayamuttaraṃ prasajyeta |",
  "SA15n1272:1076": "athottaraṃ bravīti,",
  "SA15n1272:1077": "kathaṃ noccārayati ?",
  "SA15n1272:1078": "tadidaṃ vyāhatamucyate- 'noccārayati,",
  "SA15n1272:1079": "uttaraṃ ca bravīti' iti |",
  "SA15n1272:1080": "apratijñānācca |",
  "SA15n1272:1081": "na cedaṃ na [? na cedaṃ ] parijñāyate- pūrvaṃ sarvamuccārayitavyaṃ paścāduttaramabhidhātavyamiti |",
  "SA15n1272:1082": "apitu yathākathañciduttaraṃ vācyam uttaraṃ cāśrayābhāve'yuktamiti yuktamapratyuccāraṇaṃ nigrahasthānamiti |",
  "SA15n1272:1083": "76. yadi nāma vādī svas ādhanārthavivaraṇavyājena prasaṅgādaparaṃ ghoṣayed,",
  "SA15n1272:1084": "vivādāspadaṃ ca jijñāsitamarthamātramukttvā pratijñādiṣvarthaviśeṣaparamparayā aparānarthānupakṣipya kathāṃ vistārayet,",
  "SA15n1272:1085": "tacca sarvaṃ yadā nānuvaktuṃ śaknuyāt,",
  "SA15n1272:1086": "kastasya vivādāśrayārthamātrottaravacane sāmarthyavighātaḥ yena vādivacanānubhāṣaṇaṃ nigrahasthānamucyate |",
  "SA15n1272:1087": "tasmānna sarvaṃ vādikathāmananubhāṣamāṇo nottare samarthaḥ |",
  "SA15n1272:1088": "yadvacanāntarīyakā jijñāsitārthasiddhiḥ,",
  "SA15n1272:1089": "yathā pakṣadharmatāvyāptiprasādhanamātraṃ,",
  "SA15n1272:1090": "na tatrāpi prasaṅgāntaropakṣepaḥ,",
  "SA15n1272:1091": "tadavaśyaṃ sādhanāṅgaviṣayatvād dūṣaṇasya upadarśyata eva |",
  "SA15n1272:1092": "tatrāpi na sarvaṃ prāganukrameṇoccārayitavyaṃ,",
  "SA15n1272:1093": "paścād dūṣaṇaṃ vācyaṃ;",
  "SA15n1272:1094": "dviruccāraṇaprasaṅgāt |",
  "SA15n1272:1095": "dūṣaṇaviṣayopadarśanārthe'nubhāṣaṇe vādivacanānukramaghoṣaṇaṃ vyarthamiti na kāryameva dūṣayatā |",
  "SA15n1272:1096": "'asyāyaṃ doṣoḥ' iti nāntarīyatvāt pratidoṣavacanaṃ viṣayopadarśanaṃ kriyate eva |",
  "SA15n1272:1097": "77. na hi sarvaviṣayopadarśanaṃ kṛtvā yugapad doṣaḥ śakyate'bhidhātum;",
  "SA15n1272:1098": "pratyarthaṃ doṣabhedāt |",
  "SA15n1272:1099": "tasmād yaṃ padārthaṃ dūṣayati,",
  "SA15n1272:1100": "sa eva taddūṣaṇaviṣayastadā pradarśanīyaḥ |",
  "SA15n1272:1101": "nāparastuḥ;",
  "SA15n1272:1102": "dūṣṇe'paropadarśanasyāsambhavāt |",
  "SA15n1272:1103": "tasmin dūṣite punaranyo'rtho'paradoṣaviṣaya ityayamanubhāṣaṇe dūṣaṇe ca nyāyaḥ |",
  "SA15n1272:1104": "sakṛt sarvānubhāṣaṇe'pi doṣavacanakāle punarviṣayaḥ pradarśanīya eva;",
  "SA15n1272:1105": "apradarśite doṣasya vaktumaśakyatvāt |",
  "SA15n1272:1106": "tathā ca dviranubhāṣaṇaṃ kṛtaṃ syāt |",
  "SA15n1272:1107": "tatra prathamaṃ sarvānukramānubhāṣaṇaṃ niṣprayojanam |",
  "SA15n1272:1108": "dūṣaṇavādinā dūṣaṇe vaktavye yanna tatropayujyate tasyābhidānamadoṣodbhāvanam |",
  "SA15n1272:1109": "dviruktiśca |",
  "SA15n1272:1110": "iti sakṛt sarvānubhāṣaṇaṃ parājayādhikaraṇaṃ vācyam |",
  "SA15n1272:1111": "tathā'stviti cet |",
  "SA15n1272:1112": "syādetat |",
  "SA15n1272:1113": "uktametadarthāntaraṃ nigrahasthānamiti |",
  "SA15n1272:1114": "tatra sādhane yataḥ kutaścit prasaṅgādinā nāntarīyakābhidhāna |",
  "SA15n1272:1115": "['nāntarīyakābhidhānaṃ ? ]",
  "SA15n1272:1116": " vādino'rthāntaragamanameveti sa nigrahārhaḥ |",
  "SA15n1272:1117": "na kaścit kvacit kriyamāṇaprasaṅgo na prayujyate,",
  "SA15n1272:1118": "nāpi tat tasyānubhāṣaṇīyam |",
  "SA15n1272:1119": "na cedamapyasmābhiranujñāyate- sarvaṃ prāk sakṛdvaktavyaṃ,",
  "SA15n1272:1120": "paścāddūṣaṇamiti |",
  "SA15n1272:1121": "kintu dūṣayatā'vaśyaṃ viṣayo darśanīyaḥ,",
  "SA15n1272:1122": "anyathā dūṣaṇāvṛtteriti |",
  "SA15n1272:1123": "78. evaṃ tarhi nānanubhāṣaṇaṃ pṛthag nigrahasthānaṃ vācyam,",
  "SA15n1272:1124": "apratibhayā gatatvāt |",
  "SA15n1272:1125": "uttarasya hyapratipattirapratibhā [nyā.sū. 5.2.18] |",
  "SA15n1272:1126": "na cottaraviṣayamapradarśayan uttaraṃ pratipattuṃ sararthaḥ |",
  "SA15n1272:1127": "na hyanākṣiptānuttarapratipattikamananubhāṣaṇam |",
  "SA15n1272:1128": "tenānanubhāṣaṇasya vyāpikāyāmapratibhāyāṃ vihitaṃ nigrahasthānatvam ananubhāṣaṇam [ananubhāṣaṇe?] |",
  "SA15n1272:1129": "gavyaparāmṛṣṭatadbhedāyāṃ vihitamiva sāsnādimattvaṃ bāhuleye'pi |",
  "SA15n1272:1130": "tasmādpratibhaiva nigrahādhikaraṇatvena vā [vācyā? ]",
  "SA15n1272:1131": " nānanubhāṣaṇam |",
  "SA15n1272:1132": "kaścāyaṃsamayaniyamastrirabhihitasyānanubhāṣaṇamiti ?",
  "SA15n1272:1133": "yadi tāvat parapratyāyanārthā pravṛttiḥ,",
  "SA15n1272:1134": "kiṃ trirabhidhīyeta ?",
  "SA15n1272:1135": "tathā tathā sa grāhaṇīyo yathā'sya pratipattirbhavati |",
  "SA15n1272:1136": "atha paropatāpanārthā tadāpi kiṃ trirabhidhīyate ?",
  "SA15n1272:1137": "sākṣiṇāṃ karṇe nivedya prativādī kaṣṭāpratītadrutasaṃkṣisādibhirupadrotavyaḥ,",
  "SA15n1272:1138": "yathottarapratipattivimūḍhastūṣṇīmbhavati |",
  "SA15n1272:1139": "na hi paropatāpanakrame kaścinnyāyaḥ,",
  "SA15n1272:1140": "yena kaṣṭāpratītaprayogadrutoccāritā nivāryante,",
  "SA15n1272:1141": "trirabhidhānaṃ vā vidhīyate |",
  "SA15n1272:1142": "na ca paropatāpāya santaḥ pravartante,",
  "SA15n1272:1143": "śāstrāṇi vā praṇīyante ityado vakttavyam ! tasmāttāvadvaktavyaṃ,",
  "SA15n1272:1144": "yāvadanena na gṛhītam | na trireva |",
  "SA15n1272:1145": "agrahaṇasāmarthye prāgeva vā paricchinnasāmarthye parihartavyaḥ punaranupratibodhyeti |",
  "SA15n1272:1146": "79. [15.] “avijñātamajñānam |",
  "SA15n1272:1147": "“ [nyā.sū. 5.2.17] vijñātaṃ parṣadā prativādinā yadavijñātaṃ tadajñānaṃ nāma nigrahasthānam |",
  "SA15n1272:1148": "arthe khalvavijñāte na tasya pratiṣedhaṃ grūyāditi |",
  "SA15n1272:1149": "etadapyananubhāṣaṇavadatreti tatraiva gamyatvādavācyam |",
  "SA15n1272:1150": "yathā'nanubhāṣaṇe'pradarśitaviṣayatvāduttarapratipattiraśakyeti anuttarapratipattyaiva nigrahasthānatvam;",
  "SA15n1272:1151": "uttaraviṣayapradarśanaprasaṅgamantareṇānubhāṣaṇasya vaiyarthyāt |",
  "SA15n1272:1152": "tathā'jñāne'pyuttarāpratipattyaiva nigrahasthānatvam |",
  "SA15n1272:1153": "ajānānaḥ kathamuttaram uttaraviṣayaṃ ca brūyāt ?",
  "SA15n1272:1154": "iti viṣayājñānamuttarājñānaṃ ca nigrahasthānam |",
  "SA15n1272:1155": "anyathā evaṃ sati apratibhayā [?",
  "SA15n1272:1156": "apratibhāyā] nirviṣayatvāt |",
  "SA15n1272:1157": "anavadhāritārtho hi nānubhāṣate,",
  "SA15n1272:1158": "ananubhāṣamāṇo viṣayamupadarśyottaraṃ pratipattuṃ na śaknuyādityuttaraṃ na pratipadyeta;",
  "SA15n1272:1159": "jñātottaratadviṣayasyottarāpratipatterasambhavāt |",
  "SA15n1272:1160": "ubhayametaduttarāpratipatteḥ kāraṇamiti |",
  "SA15n1272:1161": "tadabhāve pratipattirbhavatyeveti tayoḥ pṛthagvacane'pratibhāyāḥ ko viṣaya iti vaktavyam ! nirviṣayatvādavācyaiva syāt |",
  "SA15n1272:1162": "80. nottarajñānam [?",
  "SA15n1272:1163": "nottarājñānam] ajñānam |",
  "SA15n1272:1164": "kiṃ tarhi ? viṣayājñānam |",
  "SA15n1272:1165": "jñāte hi viṣaye uttarājñānāt tanna pratipadyeteti asti viṣayo'pratibhāyā iti cet |",
  "SA15n1272:1166": "evaṃ tarhi ananubhāṣaṇaṃ nirviṣayam;",
  "SA15n1272:1167": "ajñānenākṣepāt |",
  "SA15n1272:1168": "na hi viṣayaṃ samyak pratipadyamānaḥ kaścinnānubhāṣeteti nānanubhāṣaṇaṃ pṛthag vācyam |",
  "SA15n1272:1169": "uttarājñānasya cākṣepāt |",
  "SA15n1272:1170": "viṣayājñānenottarājñānamapyākṣiptameva na hi viṣayamajānannuttaraṃ jānātīti naivāpratibhāyā viṣayo'sti |",
  "SA15n1272:1171": "jñāte'pi viṣaye punaruttarājñānamapratibhāyā viṣaya iti cet |",
  "SA15n1272:1172": "evaṃ tarhi viṣayottarājñānayorapi prabhedāt nigrahasthānāntarālavācyāni [nigrahasthānāntarāṇi vācyāni ?] |",
  "SA15n1272:1173": "yathā'jñānasya viṣayo jñānam [?",
  "SA15n1272:1174": "viṣayājñānam ] uttarājñānamiti prabhedādasatyapi guṇātiśaye nigrahasthānāntaravyavasthā kriyate,",
  "SA15n1272:1175": "tathā'jñānayorapi sarvottarājñānamityādi prabhedānnigrahasthānāntarāṇi kiṃ nocyante ?",
  "SA15n1272:1176": "na cobhayasyāpyajñānasya saṃgrahavacane doṣaḥ,",
  "SA15n1272:1177": "guṇastu lāghavasaṃjñaḥ syāditi saṃgrahavacanaṃ nyāyyam |",
  "SA15n1272:1178": "tasmādananubhāṣaṇājñānayorapratibhāviṣayatvānna pṛthagvacanam |",
  "SA15n1272:1179": "api ca - na pūrvottarapakṣavādino hetvābhāsāpratibhābhyāmanyat nigrahasthānaṃ nyāyyamasti,",
  "SA15n1272:1180": "tadubhayavacanenaiva sarvamuktamiti |",
  "SA15n1272:1181": "tadubhayākṣiseṣu prabhedeṣu guṇātiśayamantareṇa vacanādare'tiprasaṅgāt vyarthaḥ prapañca iti |",
  "SA15n1272:1182": "81. [16.] “uttarasyāpratipattirapratibhā |",
  "SA15n1272:1183": "“ [nyā.sū. 5.2.18] parapakṣapratiṣedhe uttaraṃ yadā na pratipadyate,",
  "SA15n1272:1184": "tadā nigṛhīto vaktavyaḥ |",
  "SA15n1272:1185": "sādhanavacanānantaraṃ prativiṣayamuttare vyarthaṃ tadajñānakramaghoṣaṇaślokapāṭhādinā kālaṃ gamayan kartavyāpratipattyā nigrahārha iti nyāyyaṃ nigrahasthānamiti |",
  "SA15n1272:1186": "82. [17.] “kāryavyāsaṅgāt kathāvicchedo vikṣepaḥ |",
  "SA15n1272:1187": "“ [nyā. sū. 5.2.20] yatkiñcit kartavyaṃ vyāsajya kathāṃ vicchinatti |",
  "SA15n1272:1188": "'idaṃ me karaṇīyaṃ prahīyate,",
  "SA15n1272:1189": "asminnavasite paścāt kariṣyāmi |",
  "SA15n1272:1190": "pratiśyākalāme kaṇṭhaṃ kṣiṇoti' - ityevamādinā kathāṃ vicchinatti |",
  "SA15n1272:1191": "sa vikṣepo nāma nigrahasthānamekataranigrahāntāyāṃ kathāyāṃ svayameva kathāntaṃ pratipadyate iti |",
  "SA15n1272:1192": "idamapi yadi pūrvapakṣavādī kuryād vyājopakṣepamātreṇa,",
  "SA15n1272:1193": "na punarbhūtasya tathāvidhakathoparodhinaḥ karyasya bhāve,",
  "SA15n1272:1194": "tasya svasādhanāsāmarthyaparicchedādeva vikṣepaḥ syāt |",
  "SA15n1272:1195": "tathā cedamarthāntaragamane evāntarbhavet;",
  "SA15n1272:1196": "asamarthasādhanābhidhānāt hetvābhāseṣu vā |",
  "SA15n1272:1197": "prakṛtasādhanāsambaddhapratipatteśca nirarthakāpārthakābhyāṃ ca na bhidyate |",
  "SA15n1272:1198": "atiprasaṅgaścaivamprakārāṇāmasambaddhasādhanavākyapratipattibhedānāṃ pṛthag nigrahasthānavyavasthāpane proktaḥ |",
  "SA15n1272:1199": "athottaravādī evaṃ vikṣipet,",
  "SA15n1272:1200": "sādhanānantaram uttare pratipattavye tadapratipattyā vikṣepapratipattirapratibhāyāmarthāntare vā'ntarbhavati |",
  "SA15n1272:1201": "83. nanu nāvaśyaṃ sādhanadūṣaṇābhyāmeva sarvasya pratipattiḥ,",
  "SA15n1272:1202": "yena sarvā vādiprativādinorna samyak pratipatterhetvābhāse'rthe pratibhāyāṃ vāntarbhavāt |",
  "SA15n1272:1203": "bhavati hi anibaddhenāpi kathāprapañcena vivāda iti |",
  "SA15n1272:1204": "na; asambhavāt |",
  "SA15n1272:1205": "ekatrādhikaraṇe viruddhābhyupagamayorvivādaḥ syāt;",
  "SA15n1272:1206": "aviruddhābhyupagamayoranabhyupagamayorvā virodhābhāvāt |",
  "SA15n1272:1207": "tatrāvaśyamekasya vāgvacanapravṛttiḥ;",
  "SA15n1272:1208": "yugapatpravṛttau parasparavacanagrahaṇāvadhāraṇottarāṇāmasambhavena pravṛttivaiphalyāt svasthātmanāmapravṛtteḥ |",
  "SA15n1272:1209": "tena ca svopagamopanyāse'vaśyaṃ sādhanaṃ vaktavyaṃ;",
  "SA15n1272:1210": "anyathā pareṣāmaprattipatteḥ |",
  "SA15n1272:1211": "apareṇa ca tatsambandhi dūṣaṇam |",
  "SA15n1272:1212": "ubhayorasamyakpratipattau hetvābhāsāpratibhayoḥ prasaṅga iti sarvo nyāyapravṛttaḥ pūrvottarapakṣopanyāso dvayaṃ nātipatati |",
  "SA15n1272:1213": "etenaiva vitaṇḍā pratyuktā;",
  "SA15n1272:1214": "abhyupagamābhāve vivādābhāvāt |",
  "SA15n1272:1215": "84. yadā tarhyabhyupagamya vādaṃ viphalatayā na kiñcid vakti,",
  "SA15n1272:1216": "anyadvā yatkiñcit pralapati,",
  "SA15n1272:1217": "tadā kathaṃ hetvābhāsāntarbhāvaḥ ?",
  "SA15n1272:1218": "asamarthitasādhanābhidhāne evamuktam |",
  "SA15n1272:1219": "anabhidhānānyābhidhānayorapi parājaya evetyuktam;",
  "SA15n1272:1220": "abhyupagamya vādamasādhanāṅgavacanāt |",
  "SA15n1272:1221": "etenādhikasya punaruktasya ca pratijñādervacanasya na nigrahasthānatvaṃ vyākhyātam |",
  "SA15n1272:1222": "tadapi hi pratipāditārthaviparyayatvātsādhanasāmarthyavidhānamapratītapratyayatayā na lakṣaṇāt sādhanasya |",
  "SA15n1272:1223": "asādhanāṅgavacanamiti nigrahasthānamiti |",
  "SA15n1272:1224": "85“ [18.] :svapakṣadoṣābhyupagamāt parapakṣe doṣaprasaṅgo matānujñā |",
  "SA15n1272:1225": "“ [nyā. sū. 5.2.21] yaḥ pareṇa coditaṃ doṣamanuddhṛtya bhavato'pyayaṃ doṣa iti bravīti,",
  "SA15n1272:1226": "yathā - 'bhavāṃścauraḥ puruṣatvāt' ityukte sa taṃ prati brūyād-bhavānapīti |",
  "SA15n1272:1227": "sa svapakṣe doṣābhyupagamāt parapakṣe taṃ doṣaṃ prasañjayan paramatamanujānātīti matānujñā nigrahasthānamiti |",
  "SA15n1272:1228": "atrāpi yadi puruṣatvāccauro bhavānapi syāt,",
  "SA15n1272:1229": "na ca bhavatātmaivamiṣṭaḥ,",
  "SA15n1272:1230": "tasmānnāyaṃ cauryaheturiti yadyayamabhiprāyaḥ,",
  "SA15n1272:1231": "tadā na kaściddoṣaḥ,",
  "SA15n1272:1232": "anabhimate tadātmani cauratvena hetudarśane dūṣaṇāt |",
  "SA15n1272:1233": "prasaṅgamantareṇaivamṛjunaiva krameṇa kiṃ na vyabhicārita iti cet |",
  "SA15n1272:1234": "yatkiñcidetat |",
  "SA15n1272:1235": "santi hyevamprakārā api vyavahārā loka iti |",
  "SA15n1272:1236": "atha tadupakṣepamabhyupagacchati,",
  "SA15n1272:1237": "etadapi uttarāpratipattyaiva tatsādhane nigrahārhaḥ |",
  "SA15n1272:1238": "nāparatra; svadoṣopakṣepāt |",
  "SA15n1272:1239": "tatsādhananirdoṣatāyāṃ hi tadabhyupagama evottarāpratipattiriti tāvataiva pūrvamāpannanigrahasya paradoṣopakṣepasyānapekṣaṇīyatvāditi |",
  "SA15n1272:1240": "86. [19.] : nigrahaprāptasyānigrahaḥ paryanuyojyopakṣaṇam |",
  "SA15n1272:1241": "“ [nyā.sū. 5.2.22]paryanuyojyo gāma nigrahopapattyā codanīyaḥ |",
  "SA15n1272:1242": "tasyopekṣaṇaṃ nigrahaprāptau satyananuyogaḥ |",
  "SA15n1272:1243": "etacca 'kasya parājayaḥ' ityanuyuktayā parṣadā vaktavyaṃ,",
  "SA15n1272:1244": "na khalu nigrahaprāptaḥ svakaupīnaṃ vivṛṇuyāditi |",
  "SA15n1272:1245": "atrāpi yadi sādhanavādinaṃ nigrahaprāptamuttaravādī na paryanuyuṅkte,",
  "SA15n1272:1246": "aprati-bhaivāsyottarāpratipatteriti na paryanuyojyopekṣaṇaṃ pṛthag nigrahasthānam |",
  "SA15n1272:1247": "nyāyacintāyāṃ punarna dvayorekasyāpyatra jayaparajājayau;",
  "SA15n1272:1248": "sādhanābhāsenārthāpratipādanāt,",
  "SA15n1272:1249": "bhūtadoṣānabhidhānācca |",
  "SA15n1272:1250": "87. atha kañciddoṣamudbhāvayati,",
  "SA15n1272:1251": "kañcinna,",
  "SA15n1272:1252": "na tadā nigrahamarhati;",
  "SA15n1272:1253": "uttarapratipatteḥ |",
  "SA15n1272:1254": "arhatyeva, sato doṣasyānudbhāvanāditi cet |",
  "SA15n1272:1255": "na santa iti kṛtvā sarve doṣā avaśyaṃ vaktavyāḥ |",
  "SA15n1272:1256": "avacane vā nigrahaḥ;",
  "SA15n1272:1257": "ekenāpi tatsādhanavighātādekasādhanavacanavat |",
  "SA15n1272:1258": "yathaikasyārthasyānekasādhanasadbhāve'pyekenaiva sādhanena tatsiddherna sarvopādānam iti na doṣamudbhāvayannevāparasyānudbhāvanānnigrahārhaḥ pūrvavat |",
  "SA15n1272:1259": "atha pūrvapakṣavādī uttarapakṣavādinaṃ nigrahaprāptaṃ na nigṛṇhāti,",
  "SA15n1272:1260": "tadā tayornyāye naikasyāpi pūrvavat jayaparājayau;",
  "SA15n1272:1261": "doṣābhāsaṃ bruvāṇamuttaravādinaṃ svasādhanādanutsārayato'samarthitasādhanatvānna jayo vādinaḥ;",
  "SA15n1272:1262": "sarvadoṣāsambhavapradarśanena sādhanāṅgāsamarthanāt |",
  "SA15n1272:1263": "nāpyuttaravādinaḥ,",
  "SA15n1272:1264": "ubhayadoṣāpratipādanāt |",
  "SA15n1272:1265": "tasmādevamapi na paryanuyojyopekṣaṇaṃ nāma parājayādhikaraṇamiti |",
  "SA15n1272:1266": "88. [20.] “anigrahasthāne nigrahasthānānuyogo niranuyojyānuyogaḥ |",
  "SA15n1272:1267": "“ [nyā. sū. 5.2.23] nigrahasthānalakṣaṇasya mithyāvyavasāyādanigrahasthāne nigṛhīto'sīti paraṃ bruvan niranuyojyānuyogānnigṛhīto vaktavyaḥ |",
  "SA15n1272:1268": "atrāpi yadi tatsādhanavādinamabhūtaistaddoṣairuttaravādyabhiyuñjīta,",
  "SA15n1272:1269": "so'sthāne nirdoṣe nigrahasthānasya niyoktodbhāvayitā na bhavati tathā |",
  "SA15n1272:1270": "bhūtadoṣodbhāvanalakṣaṇasyottarasyā-pratipatteritareṇottarābhāsatve pratipādite'pratibhayaiva nigṛhīta iti nedamato nigrahasthānāntaram |",
  "SA15n1272:1271": "athottaravādinaṃ sādhanadoṣamudbhāvayantamaparo doṣābhāsavacanenābhiyuñjīta,",
  "SA15n1272:1272": "tasya tena bhūtadoṣatve pratipādite sādhanābhāsavacanenaiva nigṛhīta iti |",
  "SA15n1272:1273": "evamapi nedaṃ hetvābhāsebhyo bhidyate |",
  "SA15n1272:1274": "avaśyaṃ hi viṣayāntaraprāptyarthaṃ hetvābhāsā nigrahasthānatvena vaktavyāḥ,",
  "SA15n1272:1275": "taduktāvaparoktiranarthiketi |",
  "SA15n1272:1276": "89. [21.] “siddhāntamabhyupetyāniyamāt kathāprasaṅgo'pasiddhāntaḥ |",
  "SA15n1272:1277": "“ [nyā. sū. 5.2.24] kasyacidarthasya tathābhāvaṃ pratijñāya pratijñātārthaviparyayāt kathāprasaṅgaṃ kurvato'pasiddhānto vijñeyaḥ |",
  "SA15n1272:1278": "tathā 'na sato vināśaḥ,",
  "SA15n1272:1279": "nāsadutpadyate' iti siddhāntamabhyupetya pakṣamavasthāpayati - 'ekāntā prakṛtiḥ vyaktasya avyaktalakṣaṇā;",
  "SA15n1272:1280": "vikārāṇām anvayadarśanāt |",
  "SA15n1272:1281": "mṛdanvayānāṃ śarāvādīnāṃ dṛṣṭamekaprakṛtikatvam |",
  "SA15n1272:1282": "tathā cāyaṃ vyaktabhedaḥ sukhaduḥkhamohasamanvito gṛhyate,",
  "SA15n1272:1283": "tatsukhādibhirekaprakṛtiḥ' iti |",
  "SA15n1272:1284": "sa evamuktavān paryanuyujyate - atha prakṛtirvikāra iti kathaṃ lakṣayitavyam ?",
  "SA15n1272:1285": "yasyāvasthitasya dharmāntaranivṛttau dharmāntaraṃ pravartate sā prakṛtiḥ,",
  "SA15n1272:1286": "yat tad dharmāntaraṃ sa vikāra iti |",
  "SA15n1272:1287": "so'yaṃ prakṛtārthaviparyayādaniyamāt kathāṃ prasañjayati |",
  "SA15n1272:1288": "pratijñātaṃ cānena - 'nāsadāvirbhavati,",
  "SA15n1272:1289": "na sat tirobhavati' iti |",
  "SA15n1272:1290": "90. sadasatośca tirobhāvāvirbhāvāvantaraṇa na kasyacit pravṛttyuparamaḥ,",
  "SA15n1272:1291": "pravṛttirvā-ityevaṃ pratyavasthite yadi sa sata ātmahānamasataścātmalābhamabhyupaiti,",
  "SA15n1272:1292": "apasiddhānto bhavati |",
  "SA15n1272:1293": "atha nābhyupaiti,",
  "SA15n1272:1294": "pakṣo'sya na sidhyatīti |",
  "SA15n1272:1295": "ito'pina kaścidaniyamāt kathāprasaṅgo yattenopagataṃ nāsadutpadyate na sadvinaśyati' iti tasya samarthanāyedamuktam 'ekaprakṛtikamidaṃ vyaktamanvayadarśanād' iti |",
  "SA15n1272:1296": "tatraikā prakṛtiḥ sukhaduḥkhamohāstadavibhaktayonikam idaṃ vyaktaṃ,",
  "SA15n1272:1297": "tadanvayadarśanāt |",
  "SA15n1272:1298": "vyaktasya tatsvabhāvatā'bhedopalabdheriti |",
  "SA15n1272:1299": "sukhādīnāmutpattivināśābhyupagamābhāvāt sarvasya tadātmakasya notpatti-vināśāviti siddhaṃ bhavati |",
  "SA15n1272:1300": "91. atra taduktasya hetordoṣamanudbhāvya vikāraprakṛtilakṣaṇaṃ pṛcchan svayamayaṃ prakṛtāsambandhena aniyamāt kathāṃ pravartayati |",
  "SA15n1272:1301": "tatredaṃ syād vācyaṃ - vyaktaṃ nāma pravṛttinivṛttidharmakaṃ,",
  "SA15n1272:1302": "na tathā sukhādayaḥ,",
  "SA15n1272:1303": "vyaktasya sukhādyanvaye sukhādisvabhāvatā pravṛttinivṛttidharmatālakṣaṇamavahīyata iti |",
  "SA15n1272:1304": "na tadrahitasukhādisvabhāvatā,",
  "SA15n1272:1305": "vyaktalakṣaṇavirodhāditi,",
  "SA15n1272:1306": "sukhādyanvayadarśanādityasiddho heturiti |",
  "SA15n1272:1307": "evaṃ hi tasya sādhanadoṣodbhāvanena pakṣo dūṣito bhavati |",
  "SA15n1272:1308": "so'nupasaṃhṛtya sādhanadoṣaṃ,",
  "SA15n1272:1309": "kathāṃ pratānayan svadoṣaṃ paratropakṣipati |",
  "SA15n1272:1310": "ayameva doṣo'nena prakāreṇocyate iti cet |",
  "SA15n1272:1311": "eṣa naimittikānāṃ viṣayaḥ,",
  "SA15n1272:1312": "na lokaḥ śabdairapratipāditamarthaṃ pratipattuṃ samartha iti,",
  "SA15n1272:1313": "sa evāyaṃ bhaṇḍālekhyanyāyo'trāpi |",
  "SA15n1272:1314": "yathoktena nyāyena pūrvakasyāsādhanāṅgasyāsiddhasya hetorabhidhānādeva nigrahaḥ,",
  "SA15n1272:1315": "nāpi niyamāt [aniyamāt? ]",
  "SA15n1272:1316": " kathāprasaṅgāt iti idamapi hetvābhāseṣvantarbhāvāt na pṛthagvācyam |",
  "SA15n1272:1317": "92. [22.] “hetvābhāsāścayathoktāḥ |",
  "SA15n1272:1318": "“ [nyā.sū. 5.2.25] hetvābhāsāśca nitrahasthānāni |",
  "SA15n1272:1319": "kiṃ punarlakṣaṇāntarayogād hetvābhāsā nigrahasthānatvamāpadyante,",
  "SA15n1272:1320": "yathā pramāṇāni prameyatvam ?",
  "SA15n1272:1321": "ityata āha yathoktahetvābhāsalakṣaṇenaiva nigrahasthānabhāva iti |",
  "SA15n1272:1322": "atrāpi yathoktatvāccintyemeva - kiṃ te yathā lakṣitaprabhedāstathaiva,",
  "SA15n1272:1323": "āhosvidanyathaiveti ?",
  "SA15n1272:1324": "tattu cintyamānamihātiprasajyate iti na pratanyate |",
  "SA15n1272:1325": "hetvābhāsāśca yathānyāyaṃ nigrahasthānamiti,",
  "SA15n1272:1326": "etāvanmātramiṣṭamiti |",
  "SA15n1272:1327": "93. loke'vidyātimirapaṭalollekhanastattvadṛṣṭe -",
  "SA15n1272:1328": "rvādanyāyaḥ parahitarataireṣa sadbhiḥ praṇītaḥ |",
  "SA15n1272:1329": "tattvālokaṃ timirayati taṃ durvidagdho jano'yaṃ,",
  "SA15n1272:1330": "tasmādyatnaḥ kṛta iha mayā tatsamujjvālanāya ||",
  "SA15n1272:1331": "vādanyāyo nāma prakaraṇaṃ samāptam |",
  "SA15n1272:1332": "[kṛtiriyamācāryadharmakīrticaraṇānām]"
}