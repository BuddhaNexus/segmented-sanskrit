{
  "S04n464:0": "7 Pūrvayogaparivartaḥ |",
  "S04n464:1": "bhūtapūrva bhikṣavo'tīte'dhvani asaṃkhyeyaiḥ kalpairasaṃkhyeyatarairvipulairaprameyairacintyairaparimitairapramāṇaistataḥ pareṇa paratareṇa yadāsīt-tena kālena tena samayena mahābhijñājñānābhibhūrnāma tathāgato'rhan samyaksaṃbuddho loka udapādi vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstāḥ devānāṃ ca manuṣyāṇāṃ ca buddho bhagavān saṃbhavāyāṃ lokadhātau mahārūpe kalpe |",
  "S04n464:2": "kiyaccirotpannaḥ sa bhikṣavastathāgato'bhūt |",
  "S04n464:3": "tadyathāpi nāma bhikṣavo yāvāniha trisāhasramahāsāhasre lokadhātau pṛthivīdhātuḥ,",
  "S04n464:4": "taṃ kaścideva puruṣaḥ sarvaṃ cūrṇīkuryāt,",
  "S04n464:5": "maṣiṃ kuryāt |",
  "S04n464:6": "atha khalu sa puruṣastasmāllokadhātorekaṃ paramāṇurajo gṛhītvā pūrvasyāṃ diśi lokadhātusahasramatikramya tadekaṃ paramāṇuraja upanikṣipet |",
  "S04n464:7": "atha sa puruṣo dvitīyaṃ ca paramāṇurajo gṛhītvā tataḥ pareṇa parataraṃ lokadhātusahasramatikramya dvitīyaṃ paramāṇuraja upanikṣipet |",
  "S04n464:8": "anena paryāyeṇa sa puruṣaḥ sarvāvantaṃ pṛthivīdhātumupanikṣipet pūrvasyāṃ diśi |",
  "S04n464:9": "tatkiṃ manyadhve bhikṣavaḥ śakyaṃ teṣāṃ lokadhātūnāmanto vā paryanto vā gaṇanayādhigantum?",
  "S04n464:10": "ta āhuḥ-no hīdaṃ bhagavan,",
  "S04n464:11": "no hīdaṃ sugata |",
  "S04n464:12": "bhagavānāha-śakyaṃ punarbhikṣavasteṣāṃ lokadhātūnāṃ kenacid gaṇakena vā gaṇakamahāmātreṇa vā gaṇanayā paryanto'dhigantum,",
  "S04n464:13": "yeṣu vopanikṣiptāni tāni paramāṇurajāṃsi,",
  "S04n464:14": "yeṣu vā nopanikṣiptāni |",
  "S04n464:15": "na tveva teṣāṃ kalpakoṭīnayutaśatasahasrāṇāṃ śakyaṃ gaṇanāyogena paryanto'dhigantum |",
  "S04n464:16": "yāvantaḥ kalpāstasya bhagavato mahābhijñājñānābhibhuvastathāgatasya parinirvṛtasya,",
  "S04n464:17": "etāvān sa kālo'bhūdevamacintyaḥ,",
  "S04n464:18": "evamapramāṇaḥ |",
  "S04n464:19": "taṃ cāhaṃ bhikṣavastathāgataṃ tāvacciraṃ parinirvṛtamanena tathāgatajñānadarśanabalādhānena yathādya śvo vā parinirvṛtamanusmarāmi ||",
  "S04n464:20": "atha khalu bhagavāṃstasyāṃ velāyāmimā gāthā abhāṣata—",
  "S04n464:21": "abhū atītā bahu kalpakoṭyo",
  "S04n464:22": "anusmarāmi dvipadānamuttamam |",
  "S04n464:23": "abhijñajñānābhibhūvaṃ mahāmuni-",
  "S04n464:24": "mabhūṣi tatkālamanuttamo jinaḥ ||1 ||",
  "S04n464:25": "yathā trisāhasrima lokadhātuṃ",
  "S04n464:26": "kaścid rajaṃ kurya aṇupramāṇam |",
  "S04n464:27": "paramāṇumekaṃ ca tato gṛhītvā",
  "S04n464:28": "kṣetraṃ sahasraṃ gamiyāna nikṣipet ||2 ||",
  "S04n464:29": "dvitīyaṃ tṛtīyaṃ pi ca eva nikṣipet",
  "S04n464:30": "sarvaṃ pi so nikṣipi taṃ rajogatam |",
  "S04n464:31": "riktā bhavetā iya lokadhātuḥ",
  "S04n464:32": "sarvaśca so pāṃsu bhaveta kṣīṇaḥ ||3 ||",
  "S04n464:33": "yo lokadhātūṣu bhaveta tāsu",
  "S04n464:34": "pāṃsu rajo yasya pramāṇu nāsti |",
  "S04n464:35": "rajaṃ karitvāna aśeṣatastaṃ",
  "S04n464:36": "lakṣyaṃ dade kalpaśate gate ca ||4 ||",
  "S04n464:37": "evāprameyā bahu kalpakoṭyaḥ",
  "S04n464:38": "parinirvṛtasya sugatasya tasya |",
  "S04n464:39": "paramāṇu sarve na bhavanti lakṣyā-",
  "S04n464:40": "stāvadbahu kṣīṇa bhavanti kalpāḥ ||5 ||",
  "S04n464:41": "tāvacciraṃ nirvṛtu taṃ vināyakaṃ",
  "S04n464:42": "tān śrāvakāṃstāṃśca pi bodhisattvān |",
  "S04n464:43": "etādṛśaṃ jñānu tathāgatānāṃ",
  "S04n464:44": "smarāmi vṛttaṃ yatha adya śvo vā ||6 ||",
  "S04n464:45": "etādṛśaṃ bhikṣava jñānameta-",
  "S04n464:46": "danantajñānaśca tathāgatasya |",
  "S04n464:47": "buddhaṃ mayā kalpaśatairanekaiḥ",
  "S04n464:48": "smṛtīya sūkṣmāya anāsravāya ||7 ||",
  "S04n464:49": "tasya khalu punarbhikṣavo mahābhijñājñānābhibhuvastathāgatasyārhataḥ samyaksaṃbuddhasya catuṣpañcāśatkalpakoṭīnayutaśatasahasrāṇyāyuṣpramāṇamabhūt |",
  "S04n464:50": "pūrve ca sa bhagavān mahābhijñānābhibhūstathāgato'nabhisaṃbuddho'nuttarāṃ samyaksaṃbodhiṃ bodhimaṇḍavarāgragrata eva sarvāṃ mārasenāṃ prābhañjīt parājaiṣīt |",
  "S04n464:51": "prabhañjayitvā parājayitvā anuttarāṃ samyaksaṃbodhimabhisaṃbhotsyāmiti na ca tāvattasya te dharmā āmukhībhavanti sma |",
  "S04n464:52": "sa bodhivṛkṣamūle bodhimaṇḍe ekamantarakalpamasthāt |",
  "S04n464:53": "dvitīyamapyantarakalpasthāt |",
  "S04n464:54": "na ca tāvadanuttarāṃ samyaksaṃbodhimabhisaṃbudhyate |",
  "S04n464:55": "tṛtīyamapi caturthamapi pañcamamapi ṣaṣṭhamapi saptamamapi aṣṭamamapi navamamapi daśamamapyantarakalpaṃ bodhivṛkṣamūle bodhimaṇḍe'sthāt sakṛdvartanena paryaṅkena antarādavyutthitaḥ |",
  "S04n464:56": "aniñjamānena cittena acalamānena avepamānena kāyenāsthāt |",
  "S04n464:57": "na ca tāvadasya te dharmā āmukhībhavanti sma ||",
  "S04n464:58": "tasya khalu punarbhikṣavo bhagavato bodhimaṇḍavarāgragatasya devaistrāyastriṃśairmahāsiṃhāsanaṃ prajñaptamabhūd yojanaśatasahasraṃ samucchrayeṇa,",
  "S04n464:59": "yatra sa bhagavān niṣadya anuttarāṃ samyaksaṃbodhimabhisaṃbuddhaḥ |",
  "S04n464:60": "samanantaraniṣaṇṇasya ca khalu punastasya bhagavato bodhimaṇḍe,",
  "S04n464:61": "atha brahmakāyikā devaputrā divyaṃ puṣpavarṣamabhipravarṣayāmāsuḥ |",
  "S04n464:62": "bodhimaṇḍasya parisāmantakena yojanaśatamantarikṣe ca vātān pramuñcanti,",
  "S04n464:63": "ye taṃ jīrṇapuṣpamavakarṣayanti |",
  "S04n464:64": "yathāpravarṣitaṃ ca tat puṣpavarṣaṃ tasya bhagavato bodhimaṇḍe niṣaṇṇasya avyucchinnaṃ pravarṣayanti |",
  "S04n464:65": "paripūrṇān daśāntarakalpān taṃ bhagavantamabhyavakiranti sma |",
  "S04n464:66": "tathā pravarṣitaṃ ca tatpuṣpavarṣaṃ pravarṣayanti yāvat parinirvāṇakālasamaye tasya bhagavatastaṃ bhagavantamabhyavakiranti |",
  "S04n464:67": "cāturmahārājakāyikāśca devaputrā divyāṃ devadundubhimabhipravādayāmāsuḥ |",
  "S04n464:68": "tasya bhagavato bodhimaṇḍavarāgragatasya satkārārthamavyucchinnaṃ pravādayāmāsuḥ paripūrṇān daśāntarakalpān tasya bhagavato niṣaṇṇasya |",
  "S04n464:69": "tata uttari tāni divyāṇi tūryāṇi satatasamitaṃ pravādayāmāsuryāvattasya bhagavato mahāparinirvāṇakālasamayāt ||",
  "S04n464:70": "atha khalu bhikṣavo daśānāmantarakalpānāmatyayena sa bhagavān mahābhijñājñānābhibhūstathāgato'rhan samyaksaṃbuddho'nuttarāṃ samyaksaṃbodhimabhisaṃbuddhaḥ |",
  "S04n464:71": "samanantarābhisaṃbuddhaṃ ca taṃ viditvā ye tasya bhagavataḥ kumārabhūtasya ṣoḍaśa putrā abhūvannaurasāḥ,",
  "S04n464:72": "jñānākaro nāma teṣāṃ jyeṣṭho'bhūt |",
  "S04n464:73": "teṣāṃ ca khalu punarbhikṣavaḥ ṣoḍaśānāṃ rājakumārāṇāmekaikasya ca vividhāni krīḍanakāni rāmaṇīyakānyabhūvan vicitrāṇi darśanīyāni |",
  "S04n464:74": "atha khalu bhikṣavaste ṣoḍaśa rājakumārāstāni vividhāni krīḍanakāni rāmaṇīyakāni visarjayitvā,",
  "S04n464:75": "taṃ bhagavantaṃ mahābhijñājñānābhibhuvaṃ tathāgatamarhantaṃ samyaksaṃbuddhamanuttarāṃ samyaksaṃbodhimabhisaṃbuddhaṃ viditvā,",
  "S04n464:76": "mātṛbhirdhātrībhiśca rudantībhiḥ parivṛtāḥ puraskṛtāḥ tena ca mahārājñā cakravartinā āryakeṇa mahākośena rājāmātyaiśca bahubhiśca prāṇikoṭīnayutaśatasahasraiḥ parivṛtāḥ puraskṛtāḥ yena bhagavān mahābhijñājñānābhibhūstathāgato'rhan samyaksaṃbuddho bodhimaṇḍavarāgragataḥ,",
  "S04n464:77": "tenopasaṃkrāmanti sma |",
  "S04n464:78": "tasya bhagavataḥ satkārārthāya gurukārārthāya mānanārthāya pūjanārthāya arcanārthāya apacāyanārthāya upasaṃkrāntāḥ |",
  "S04n464:79": "upasaṃkramya tasya bhagavataḥ pādau śirobhirvanditvā taṃ bhagavantaṃ triṣpradakṣiṇīkṛtya añjaliṃ pragṛhya taṃ bhagavantaṃ saṃmukhamābhirgāthābhiḥ sārūpyābhirabhiṣṭuvanti sma—",
  "S04n464:80": "mahābhiṣaṭko'si anuttaro'si",
  "S04n464:81": "anantakalpaiḥ samudāgato'si |",
  "S04n464:82": "uttāraṇārthāyiha sarvadehināṃ",
  "S04n464:83": "paripūrṇa saṃkalpu ayaṃ ti bhadrakaḥ ||8 ||",
  "S04n464:84": "suduṣkarā antarakalpimān daśa",
  "S04n464:85": "kṛtāni ekāsani saṃniṣadya |",
  "S04n464:86": "na ca te'ntarā kāyu kadāci cālito",
  "S04n464:87": "na hastapādaṃ na pi cānyadaṅgam ||9 ||",
  "S04n464:88": "cittaṃ pi te śāntagataṃ susaṃsthita-",
  "S04n464:89": "maniñjyabhūtaṃ sada aprakampyam |",
  "S04n464:90": "vikṣepu naivāsti kadāci pi tava",
  "S04n464:91": "atyantaśāntasthitu tvaṃ anāsravaḥ ||10 ||",
  "S04n464:92": "diṣṭayāsi kṣemeṇa ca svastinā ca",
  "S04n464:93": "aviheṭhitaḥ prāpta imāgrabodhim |",
  "S04n464:94": "asmākamṛddhī iyamevarūpā",
  "S04n464:95": "diṣṭayā ca vardhāma narendrasiṃha ||11 ||",
  "S04n464:96": "anāyikeyaṃ praja sarva duḥkhitā",
  "S04n464:97": "utpāṭitākṣī va nihīnasaukhyā |",
  "S04n464:98": "mārgaṃ na jānanti dukhāntagāminaṃ",
  "S04n464:99": "na mokṣahetorjanayanti vīryam ||12 ||",
  "S04n464:100": "apāya vardhanti ca dīrgharātraṃ",
  "S04n464:101": "divyāśca kāyāḥ parihāṇadharmāḥ |",
  "S04n464:102": "na śrūyate jātu jināna śabda-",
  "S04n464:103": "stamondhakāro ayu sarvalokaḥ ||13 ||",
  "S04n464:104": "prāptaṃ ca te lokavidū ihādya",
  "S04n464:105": "śivaṃ padaṃ uttama nāsravaṃ ca |",
  "S04n464:106": "vayaṃ ca lokaśca anugṛhītaḥ",
  "S04n464:107": "śaraṇaṃ ca tvā eti vrajāma nātha ||14 ||",
  "S04n464:108": "atha khalu bhikṣavaste ṣoḍaśa rājakumārāḥ kumārabhūtā eva bālakāḥ,",
  "S04n464:109": "taṃ bhagavantaṃ mahābhijñājñānābhimukhaṃ tathāgatamarhantaṃ samyaksaṃbuddhamābhiḥ sārūpyabhīrgāthābhiḥ saṃmukhamabhiṣṭutya taṃ bhagavantamadhyeṣante sma dharmacakrapravartanatāyai-deśayatu bhagavān dharmam,",
  "S04n464:110": "deśayatu sugato dharmaṃ bahujanahitāya bahujanasukhāya lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca |",
  "S04n464:111": "tasyāṃ ca velāyāmimā gāthā abhāṣanta—",
  "S04n464:112": "deśehi dharmaṃ śatapuṇyalakṣaṇā",
  "S04n464:113": "vināyakā apratimā maharṣe |",
  "S04n464:114": "labdhaṃ ti jñānaṃ pravaraṃ viśiṣṭaṃ",
  "S04n464:115": "prakāśayā loki sadevakasmin ||15 ||",
  "S04n464:116": "asmāṃśca tārehi imāṃśca sattvān",
  "S04n464:117": "nidarśaya jñānu tathāgatānām |",
  "S04n464:118": "yathā vayaṃ pi imamagrabodhiṃ",
  "S04n464:119": "anuprāpnuyāmo'tha ime ca sattvāḥ ||16 ||",
  "S04n464:120": "caryāṃ ca jñānaṃ pi ca sarva jānasi",
  "S04n464:121": "adhyāśayaṃ pūrvakṛtaṃ ca puṇyam |",
  "S04n464:122": "adhimukti jānāsi ca sarvaprāṇināṃ",
  "S04n464:123": "pravartayā cakravaraṃ anuttaram ||17 || iti ||",
  "S04n464:124": "tena khalu punarbhikṣavaḥ samayena tena bhagavatā mahābhijñājñānābhibhuvā tathāgatenārhatā samyaksaṃbuddhena anuttarāṃ samyaksaṃbodhimabhisaṃbudhyamānena daśasu dikṣvaikaikasyāṃ diśi pañcāśallokadhātukoṭīnayutaśatasahasrāṇi ṣaḍvikāraṃ prakampitānyabhūīvan,",
  "S04n464:125": "mahatā cāvabhāsena sphuṭānyabhūvan |",
  "S04n464:126": "sarveṣu ca teṣu lokadhātuṣu yā lokāntarikāstāsu ye akṣaṇāḥ saṃvṛtā andhakāratamisrāḥ yatra imāvapi candrasūryau evaṃmaharddhikau evaṃmahānubhāvau evaṃmahaujaskau ābhayāpyābhāṃ nānubhavataḥ,",
  "S04n464:127": "varṇenāpi varṇaṃ tejasāpi tejo nānubhavataḥ,",
  "S04n464:128": "tāsvapi tasmin samaye mahato'vabhāsasya prādurbhāvo'bhūt |",
  "S04n464:129": "ye'pi tāsu lokāntarikāsu sattvā upapannāḥ,",
  "S04n464:130": "te'pyanyonyamevaṃ paśyanti anyonyamevaṃ saṃjānanti-anye'pi bata bhoḥ sattvāḥ santīhopapannāḥ |",
  "S04n464:131": "anye'pi bata bhoḥ sattvāḥ santīhopapannāḥ iti |",
  "S04n464:132": "sarveṣu ca teṣu lokadhātuṣu yāni devabhavanāni devavimānāni ca,",
  "S04n464:133": "yāvad brahmalokād ṣaḍvikāraṃ prakampitānyabhūvan,",
  "S04n464:134": "mahatā cāvabhāsena sphuṭānyabhūvan atikramya devānāṃ devānubhāvam |",
  "S04n464:135": "iti hi bhikṣavastasmin samaye teṣu lokadhātuṣu mahataḥ pṛthivīcālasya mahataśca audārikasyāvabhāsasya loke prādurbhāvo'bhūt ||",
  "S04n464:136": "atha pūrvasyāṃ diśi teṣu pañcāśatsu lokadhātukoṭīnayutaśatasahasreṣu yāni brāhmāṇi vimānāni,",
  "S04n464:137": "tānyatīva bhrājanti tapanti virājanti,",
  "S04n464:138": "śrīmanti aujasvīni ca |",
  "S04n464:139": "atha khalu bhikṣavasteṣāṃ mahābrahmaṇāmetadabhavat-imāni khalu punarbrāhmāṇi vimānānyatīva bhrājanti tapanti virājanti śrīmanti aujasvīni ca |",
  "S04n464:140": "kasya khalvidaṃ pūrvanimittaṃ bhaviṣyatīti?",
  "S04n464:141": "atha khalu bhikṣavasteṣu pañcāśatsu lokadhātukoṭīnayutaśatasahasreṣu ye mahābrahmāṇaḥ,",
  "S04n464:142": "te sarve'nyonyabhavanāni gatvā ārocayāmāsuḥ ||",
  "S04n464:143": "atha khalu bhikṣavaḥ sarvasattvatrātā nāma mahābrahmā taṃ mahāntaṃ brahmagaṇaṃ gāthābhiradhyabhāṣata—",
  "S04n464:144": "atīva no harṣita adya sarve",
  "S04n464:145": "vimānaśreṣṭhā imi prajvalanti |",
  "S04n464:146": "śriyā dyutīyā ca manoramā ye",
  "S04n464:147": "kiṃ kāraṇaṃ īdṛśu bheṣyate'dya ||18 ||",
  "S04n464:148": "sādhu gaveṣāmatha etamarthaṃ",
  "S04n464:149": "ko devaputro upapannu adya |",
  "S04n464:150": "yasyānubhāvo ayamevarūpo",
  "S04n464:151": "abhūtapūrvo ayamadya dṛśyate ||19 ||",
  "S04n464:152": "yadi vā bhaved buddha narendrarājā",
  "S04n464:153": "utpannu lokasmi kahiṃcidadya |",
  "S04n464:154": "yasyo nimittaṃ imamevarūpaṃ",
  "S04n464:155": "śriyā daśo dikṣu jvalanti adya ||20 ||",
  "S04n464:156": "atha khalu bhikṣavasteṣu pañcāśatsu lokadhātukoṭīnayutaśatasahasreṣu ye mahābrahmāṇaḥ,",
  "S04n464:157": "te sarve sahitāḥ samagrāstāni divyāni svāni svāni brāhmāṇi vimānānyabhiruhya divyāṃśca sumerumātrān puṣpapuṭān gṛhītvā catasṛṣu dikṣvanucaṃkramanto'nuvicarantaḥ paścimaṃ digbhāgaṃ prakrāntāḥ |",
  "S04n464:158": "adrākṣuḥ khalu punasteṣu pañcāśatsu lokadhātukoṭīnayutaśatasahasreṣu bhikṣavaste mahābrahmāṇaḥ paścime digbhāge taṃ bhagavantaṃ mahābhijñājñānābhibhuvaṃ tathāgatamarhantaṃ samyaksaṃbuddhaṃ bodhimaṇḍavarāgragataṃ bodhivṛkṣamūle siṃhāsanopaviṣṭaṃ parivṛtaṃ puraskṛtaṃ devanāgayakṣagandharvāsuragarūḍakinnaramahoragamanuṣyāmanuṣyaiḥ,",
  "S04n464:159": "taiśca putraiḥ ṣoḍaśabhī rājakumārairadhyeṣyamāṇaṃ dharmacakrapravartanatāyai |",
  "S04n464:160": "dṛṣṭvā ca punaryena sa bhagavāṃstenopasaṃkrāntāḥ |",
  "S04n464:161": "upasaṃkramya tasya bhagavataḥ pādau śirobhirvanditvā taṃ bhagavantamanekaśatasahasrakṛtvaḥ pradakṣiṇīkṛtya taiśca sumerumātraiḥ puṣpapuṭaistaṃ bhagavantamabhyavakiranti sma,",
  "S04n464:162": "abhiprakiranti sma,",
  "S04n464:163": "taṃ ca bodhivṛkṣaṃ daśayojanapramāṇam |",
  "S04n464:164": "abhyavakīrya tāni brāhmāṇi vimānāni tasya bhagavato niryātayāmāsuḥ-parigṛhṇātu bhagavānimāni brāhmāṇi vimānāni asmākamanukampāmupādāya |",
  "S04n464:165": "paribhuñjatu sugata imāni brāhmāṇi vimānānyasmākamanukampāmupādāya ||",
  "S04n464:166": "atha khalu bhikṣavaste mahābrahmāṇastāni svāni svāni vimānāni tasya bhagavato niryātya tasyāṃ velāyāṃ taṃ bhagavantaṃ saṃmukhamābhirgāthābhiḥ sārūpyābhirabhiṣṭuvanti sma—",
  "S04n464:167": "āścaryabhūto jina aprameyo",
  "S04n464:168": "utpanna lokasmi hitānukampī |",
  "S04n464:169": "nātho'si śāstāsi gurūsi jāto",
  "S04n464:170": "anugṛhītā daśimā diśo'dya ||21 ||",
  "S04n464:171": "pañcāśatī koṭisahasra pūrṇā",
  "S04n464:172": "yā lokadhātūna ito bhavanti |",
  "S04n464:173": "yato vayaṃ vandana āgatā jinaṃ",
  "S04n464:174": "vimānaśreṣṭhān prajahitva sarvaśaḥ ||22 ||",
  "S04n464:175": "pūrveṇa karmeṇa kṛtena asmin",
  "S04n464:176": "vicitracitrā hi ime vimānāḥ |",
  "S04n464:177": "pratigṛhya asmākamanugrahārthaṃ",
  "S04n464:178": "paribhuñjatāṃ lokavidū yatheṣṭam ||23 ||",
  "S04n464:179": "atha khalu bhikṣavaste mahābrahmāṇastaṃ bhagavantaṃ mahābhijñājñānabhibhuvaṃ tathāgatamarhantaṃ samyaksaṃbuddhaṃ saṃmukhamābhiḥ sārūpyābhirgāthābhirabhiṣṭutya taṃ bhagavantametadūcuḥ-pravartayatu bhagavān dharmacakram,",
  "S04n464:180": "pravartayatu sugato dharmacakraṃ loke |",
  "S04n464:181": "deśayatu bhagavān nirvṛtim |",
  "S04n464:182": "tārayatu bhagavān sattvān |",
  "S04n464:183": "anugṛhṇātu bhagavānimaṃ lokam |",
  "S04n464:184": "deśayatu bhagavān dharmasvāmī dharmamasya lokasya samārakasya sabrahmakasya saśramaṇabrāhmaṇikāyāḥ prajāyāḥ sadevamānuṣāsurāyāḥ |",
  "S04n464:185": "tad bhaviṣyati bahujanahitāya bahujanasukhāya lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca ||",
  "S04n464:186": "atha khalu bhikṣavastāni pañcāśad brahmakoṭīnayutaśatasahasrāṇyekasvareṇa samasaṃgītyā taṃ bhagavantamābhiḥ sārūpyābhirgāthābhiradhyabhāṣanta—",
  "S04n464:187": "deśehi bhagavan dharmaṃ deśehi dvipadottama |",
  "S04n464:188": "maitrībalaṃ ca deśehi sattvāṃstārehi duḥkhitān ||24 ||",
  "S04n464:189": "durlabho lokapradyotaḥ puṣpamaudumbaraṃ yathā |",
  "S04n464:190": "utpanno'si mahāvīra adhyeṣāmastathāgatam ||25 ||",
  "S04n464:191": "atha khalu bhikṣavaḥ sa bhagavāṃsteṣāṃ mahābrahmaṇāṃ tūṣṇīṃbhāvenādhivāsayati sma ||",
  "S04n464:192": "tena khalu punarbhikṣavaḥ samayena pūrvadakṣiṇe digbhāge teṣu pañcāśatsu lokadhātukoṭīnayutaśatasahasreṣu yāni brāhmāṇi vimānāni,",
  "S04n464:193": "tānyatīva bhrājanti tapanti virājanti śrīmanti ojasvīni ca |",
  "S04n464:194": "atha khalu bhikṣavasteṣāṃ brahmaṇāmetadabhavat-imāni khalu punarbrāhmāṇi vimānānyatīva bhrājanti tapanti virājanti śrīmanti ojasvīni ca |",
  "S04n464:195": "kasya khalvidaṃ pūrvanimittaṃ bhaviṣyatīti?",
  "S04n464:196": "atha khalu bhikṣavasteṣu pañcāśatsu lokadhātukoṭīnayutaśatasahasreṣu ye mahābrahmāṇaḥ,",
  "S04n464:197": "te'pi sarve'nyonyabhavanāni gatvā ārocayāmāsuḥ |",
  "S04n464:198": "atha khalu bhikṣavo'dhimātrakāruṇiko nāma mahābrahmā taṃ mahāntaṃ brahmagaṇaṃ gāthābhiradhyabhāṣata—",
  "S04n464:199": "kasya pūrvanimittena māriṣā atha dṛśyate |",
  "S04n464:200": "vimānāḥ sarvi bhrājanti adhimātraṃ yaśasvinaḥ ||26 ||",
  "S04n464:201": "yadi vā devaputro'dya puṇyavanta ihāgataḥ |",
  "S04n464:202": "yasyeme anubhāvena vimānāḥ sarvi śobhitāḥ ||27 ||",
  "S04n464:203": "atha vā buddha loke'sminnutpanno dvipadottamaḥ |",
  "S04n464:204": "anubhāvena yasyādya vimānā imi īdṛśāḥ ||28 ||",
  "S04n464:205": "sahitāḥ sarvi mārgāmo naitat kāraṇamalpakam |",
  "S04n464:206": "na khalvetādṛśaṃ pūrvaṃ nimittaṃ jātu dṛśyate ||29 ||",
  "S04n464:207": "caturdiśaṃ prapadyāmo añcāmaḥ kṣetrakoṭiyo |",
  "S04n464:208": "vyaktaṃ loke'dya buddhasya prādurbhāvo bhaviṣyati ||30 ||",
  "S04n464:209": "atha khalu bhikṣavastānyapi pañcāśad brahmakoṭīnayutaśatasahasrāṇi tāni svāni svāni divyāni brāhmāṇi vimānānyabhiruhya divyāṃśca sumerumātrān puṣpapuṭān gṛhītvā catasṛṣu dikṣvanucaṃkramanto'nuvicaranta uttarapaścimaṃ digbhāgaṃ prakrāntāḥ |",
  "S04n464:210": "adrākṣuḥ khalu punarbhikṣavaste mahābrahmāṇa uttarapaścime digbhāge taṃ bhagavantaṃ mahābhijñājñānābhibhuvaṃ tathāgatamarhantaṃ samyaksaṃbuddhaṃ bodhimaṇḍavarāgragataṃ bodhivṛkṣamūle siṃhāsanopaviṣṭa parivṛtaṃ puraskṛtaṃ devanāgayakṣagandharvāsuragaruḍakinnaramahoragamanuṣyāmanuṣyaiḥ,",
  "S04n464:211": "taiśca putraiḥ ṣoḍaśabhī rājakumārairadhyeṣyamāṇaṃ dharmacakrapravartanatāyai |",
  "S04n464:212": "dṛṣṭvā ca punaryena sa bhagavān mahābhijñājñānābhibhūstathāgato'rhan samyaksaṃbuddhastenopasaṃkrantāḥ |",
  "S04n464:213": "upasaṃkramya ca tasya bhagavataḥ pādau śirobhirvanditvā taṃ bhagavantamanekaśatasahasrakṛtvaḥ pradakṣiṇīkṛtya taiḥ sumerumātraiḥ puṣpapuṭaistaṃ bhagavantamabhyavakiranti sma,",
  "S04n464:214": "abhiprakiranti sma taṃ ca bodhivṛkṣaṃ daśayojanapramāṇam |",
  "S04n464:215": "abhyavakīrya tāni brāhmāṇi vimānāni tasya bhagavato niryātayāmāsuḥ-parigṛhṇātu bhagavānimāni brāhmāṇi vimānānyasmākamanukampāmupādāya |",
  "S04n464:216": "paribhuñjatu sugata imāni brāhmāṇi vimānānyasmākamanukampāmupādāya ||",
  "S04n464:217": "atha khalu bhikṣavaste mahābrahmāṇastāni svāni svāni vimānāni tasya bhagavato niryātya tasyāṃ velāyāṃ taṃ bhagavantaṃ saṃmukhamābhiḥ sārūpyābhirgāthābhirabhiṣṭuvanti sma—",
  "S04n464:218": "namo'stu te apratimā maharṣe",
  "S04n464:219": "devātidevā kalaviṅkasusvarā |",
  "S04n464:220": "vināyakā loki sadevakasmin",
  "S04n464:221": "vandāmi te lokahitānukampī ||31 ||",
  "S04n464:222": "āścaryabhūto'si kathaṃciloke",
  "S04n464:223": "utpannu adyo sucireṇa nātha |",
  "S04n464:224": "kalpāna pūrṇā śata śūnya āsī-",
  "S04n464:225": "daśīti buddhairayu jīvalokaḥ ||32 ||",
  "S04n464:226": "śūnyaśca āsīddvipadottamehi",
  "S04n464:227": "apāyabhūmī tada utsadāsi |",
  "S04n464:228": "divyāśca kāyāḥ parihāyiṣū tadā",
  "S04n464:229": "aśīti kalpāna śatā supūrṇā ||33 ||",
  "S04n464:230": "so dāni cakṣuśca gatiśca leṇaṃ",
  "S04n464:231": "trāṇaṃ pitā co tatha bandhubhūtaḥ |",
  "S04n464:232": "utpannu lokasmi hitānukampī",
  "S04n464:233": "asmāka puṇyairiha dharmarājā ||34 ||",
  "S04n464:234": "atha khalu bhikṣavaste mahābrahmāṇastaṃ bhagavantaṃ mahābhijñājñānābhibhuvaṃ tathāgatamarhantaṃ samyaksaṃbuddhaṃ saṃmukhamābhiḥ sārūpyābhirgāthābhirabhiṣṭutya taṃ bhagavantametadūcuḥ-pravartayatu bhagavān dharmacakram |",
  "S04n464:235": "pravartayatu sugato dharmacakraṃ loke |",
  "S04n464:236": "deśayatu bhagavān nirvṛtim |",
  "S04n464:237": "tārayatu bhagavān sattvān |",
  "S04n464:238": "anugṛhṇātu bhagavānimaṃ lokam |",
  "S04n464:239": "deśayatu bhagavān dharmamasya lokasya samārakasya sabrahmakasya saśramaṇabrāhmaṇikāyāḥ prajāyāḥ sadevamānuṣāsurayāḥ |",
  "S04n464:240": "tadbhaviṣyati bahujanahitāya bahujanasukhāya lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca ||",
  "S04n464:241": "atha khalu bhikṣavastāni pañcāśad brahmakoṭīnayutaśatasahasrāṇi ekasvareṇa samasaṃgītyā taṃ bhagavantamābhyāṃ sārūpyābhyāṃ gāthābhyāmadhyabhāṣanta—",
  "S04n464:242": "pravartayā cakravaraṃ mahāmune",
  "S04n464:243": "prakāśayā dharmu daśādiśāsu |",
  "S04n464:244": "tārehi sattvān dukhadharmapīḍitān",
  "S04n464:245": "prāmodya harṣaṃ janayasva dehinām ||35 ||",
  "S04n464:246": "yaṃ śrutva bodhīya bhaveyu lābhino",
  "S04n464:247": "divyāni sthānāni vrajeyu cāpi |",
  "S04n464:248": "hāyeyu co āsurakāya sarve",
  "S04n464:249": "śāntāśca dāntāśca sukhī bhaveyuḥ ||36 ||",
  "S04n464:250": "atha khalu bhikṣavaḥ sa bhagavāṃsteṣāmapi mahābrahmaṇāṃ tūṣṇībhāvenādhivāsayati sma ||",
  "S04n464:251": "tena khalu punarbhikṣavaḥ samayena dakṣiṇasyāṃ diśi teṣu pañcāśatsu lokadhātukoṭīnayutaśatasahasreṣu yāni brāhmāṇi vimānāni tānyatīva bhrājanti tapanti virājanti,",
  "S04n464:252": "śrīmanti ojasvīni ca |",
  "S04n464:253": "atha khalu bhikṣavasteṣāṃ mahābrahmaṇāmetadabhavat-imāni khalu punarbrāhmāṇi vimānānyatīva bhrājanti tapanti virājanti śrīmanti ojasvīni ca |",
  "S04n464:254": "kasya khalvidamevaṃrūpaṃ pūrvanimittaṃ bhaviṣyati?",
  "S04n464:255": "atha khalu bhikṣavasteṣu pañcāśatsu lokadhātukoṭīnayutaśatasahasreṣu ye mahābrahmāṇaḥ,",
  "S04n464:256": "te sarve'nyonyabhavanāni gatvā ārocayāmāsuḥ |",
  "S04n464:257": "atha khalu bhikṣavaḥ sudharmo nāma mahābrahmā taṃ mahāntaṃ brahmagaṇaṃ gāthābhyāmadhyabhāṣata—",
  "S04n464:258": "nāhetu nākāraṇamadya mārṣāḥ",
  "S04n464:259": "sarve vimānā iha jājvalanti |",
  "S04n464:260": "nimitta darśenti ha kiṃ pi loke",
  "S04n464:261": "sādhu gaveṣāma tametamartham ||37 ||",
  "S04n464:262": "anūna kalpāna śatā hyatītā",
  "S04n464:263": "naitādṛśaṃ jātu nimittamāsīt |",
  "S04n464:264": "yadi vopapanno iha devaputro",
  "S04n464:265": "utpannu loke yadi veha buddhaḥ ||38 ||",
  "S04n464:266": "atha khalu bhikṣavasteṣu pañcāśatsu lokadhātukoṭīnayutaśatasahasreṣu ye mahābrahmāṇaḥ te sarve sahitāḥ samagrāstāni divyāni svāni svāni brāhmāṇi vimānānyabhiruhya divyāṃśca sumerumātrān puṣpapuṭān gṛhītvā catasṛṣu dikṣvanucaṃkramanto'nuvicaranta uttaraṃ digbhāgaṃ prakrāntāḥ |",
  "S04n464:267": "adrākṣuḥ khalu punarbhikṣavaste mahābrahmāṇa uttaraṃ digbhāgaṃ taṃ bhagavantaṃ mahābhijñājñānābhibhuvaṃ tathāgatamarhantaṃ samyaksaṃbuddhaṃ bodhimaṇḍavarāgragataṃ bodhivṛkṣamūle siṃhāsanopaviṣṭaṃ parivṛtaṃ puraskṛtaṃ devanāgayakṣagandharvāsuragaruḍakinnaramahoragamanuṣyāmanuṣyaiḥ,",
  "S04n464:268": "taiśca putraiḥ ṣoḍaṣabhī rājakumārairadhyeṣyamāṇaṃ dharmacakrapravartanatāyai |",
  "S04n464:269": "dṛṣṭvā ca punaryena sa bhagavāṃstenopasaṃkrāntāḥ |",
  "S04n464:270": "upasaṃkramya tasya bhagavataḥ pādau śirobhirvanditvā taṃ bhagavantamanekaśatasahasrakṛtvaḥ pradakṣiṇīkṛtya taiḥ sumerumātraiḥ puṣpapuṭaistaṃ bhagavantamabhyavakiranti sma,",
  "S04n464:271": "abhiprakiranti sma taṃ ca bodhivṛkṣaṃ daśayojanapramāṇam |",
  "S04n464:272": "abhyavakīrya tāni brāhmāṇi divyāni vimānāni tasya bhagavato niryātayāmāsuḥ-parigṛhṇātu bhagavānimāni brāhmāṇi vimānāni asmākamanukampāmupādāya |",
  "S04n464:273": "paribhuñjatu sugata imāni brāhmāṇi vimānāni asmākamanukampāmupādāya ||",
  "S04n464:274": "atha khalu bhikṣavaste'pi mahābrahmāṇastāni svāni svāni vimānāni tasya bhagavato niryātya tasyāṃ velāyāṃ taṃ bhagavantaṃ saṃmukhamābhiḥ sārūpyābhirgāthābhirabhiṣṭuvanti sma—",
  "S04n464:275": "sudurlabhaṃ darśana nāyakānāṃ",
  "S04n464:276": "svabhyāgataṃ te bhavarāgamardana |",
  "S04n464:277": "sucirasya te darśanamadya loke",
  "S04n464:278": "paripūrṇa kalpāna śatebhi dṛśyase ||39 ||",
  "S04n464:279": "tṛṣitāṃ prajāṃ tarpaya lokanātha",
  "S04n464:280": "adṛṣṭapūrvo'si kathaṃci dṛśyase |",
  "S04n464:281": "audumbaraṃ puṣpa yathaiva durlabhaṃ",
  "S04n464:282": "tathaiva dṛṣṭo'si kathaṃci nāyaka ||40 ||",
  "S04n464:283": "vimāna asmākamimā vināyaka",
  "S04n464:284": "tavānubhāvena viśobhitādya |",
  "S04n464:285": "parigṛhya etāni samantacakṣuḥ",
  "S04n464:286": "paribhuñja cāsmākamanugrahārtham ||41 ||",
  "S04n464:287": "atha khalu bhikṣavaste mahābrahmāṇastaṃ bhagavantaṃ mahābhijñājñānābhibhuvaṃ tathāgatamarhantaṃ samyaksaṃbuddhaṃ saṃmukhamābhiḥ sārūpyabhirgāthābhirabhiṣṭutya te bhagavantametadūcuḥ-pravartayatu bhagavān dharmacakraṃ loke |",
  "S04n464:288": "deśayatu bhagavān nirvṛtim |",
  "S04n464:289": "tārayatu bhagavān sattvān |",
  "S04n464:290": "anugṛhṇātu bhagavānimaṃ lokam |",
  "S04n464:291": "deśayatu bhagavān dharmamasya lokasya samārakasya sabrahmakasya saśramaṇabrāhmaṇikāyāḥ prajāyāḥ sadevamānuṣāsurāyāḥ |",
  "S04n464:292": "tadbhaviṣyati bahujanahitāya bahujanasukhāya lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca ||",
  "S04n464:293": "atha khalu bhikṣavastāni pañcāśad brahmakoṭīnayutaśatasahasrāṇi ekasvareṇa samasaṃgītyā taṃ bhagavantamābhyāṃ sārūpyābhyāṃ gāthābhyāmadhyabhāṣanta—",
  "S04n464:294": "deśehi dharmaṃ bhagavan vināyaka",
  "S04n464:295": "pravartayā dharmamayaṃ ca cakram |",
  "S04n464:296": "nirnādayā dharmamayaṃ ca dundubhiṃ",
  "S04n464:297": "taṃ dharmaśaṅkhaṃ ca prapūrayasva ||42 ||",
  "S04n464:298": "saddharmavarṣaṃ varṣayasva loke",
  "S04n464:299": "valgusvaraṃ bhāṣa subhāṣitaṃ ca |",
  "S04n464:300": "adhyeṣito dharmamudīrayasva",
  "S04n464:301": "mocehi sattvā nayutāna koṭyaḥ ||43 ||",
  "S04n464:302": "atha khalu bhikṣavaḥ sa bhagavāṃsteṣāṃ mahābrahmaṇāṃ tūṣṇīṃbhāvenādhivāsayati sma |",
  "S04n464:303": "peyālam |",
  "S04n464:304": "evaṃ dakṣiṇapaścimāyāṃ diśi,",
  "S04n464:305": "evaṃ paścimāyāṃ diśi,",
  "S04n464:306": "evaṃ paścimottarasyāṃ diśi,",
  "S04n464:307": "evamuttarasyāṃ diśi,",
  "S04n464:308": "evamuttarapūrvasyāṃ diśi,",
  "S04n464:309": "evamadhodiśi ||",
  "S04n464:310": "atha khalu bhikṣava ūrdhvāyāṃ diśi teṣu pañcāśatsu lokadhātukoṭīnayutaśatasahasreṣu yāni brāhmāṇi vimānāni,",
  "S04n464:311": "tānyatīva bhrājanti tapanti virājanti śrīmanti ojasvīni ca |",
  "S04n464:312": "atha khalu bhikṣavasteṣāṃ mahābrahmaṇāmetadabhavat-imāni khalu punarbrāhmāṇi vimānānyatīva bhrājanti tapanti virājanti śrīmanti ojasvīni ca |",
  "S04n464:313": "kasya khalvidamevaṃrūpaṃ pūrvaṃnimittaṃ bhaviṣyatīti?",
  "S04n464:314": "atha khalu bhikṣavasteṣu pañcāśatsu lokadhātukoṭīnayutaśatasahasreṣu ye mahābrahmāṇaḥ,",
  "S04n464:315": "te sarve'nyonyabhavanāni gatvā ārocayāmāsuḥ ||",
  "S04n464:316": "atha khalu bhikṣavaḥ śikhī nāma mahābrahmā taṃ mahāntaṃ brahmagaṇaṃ gāthābhiradhyabhāṣata—",
  "S04n464:317": "kiṃ kāraṇaṃ mārṣa idaṃ bhaviṣyati",
  "S04n464:318": "yenā vimānāni parisphuṭāni |",
  "S04n464:319": "ojena varṇena dyutīya cāpi",
  "S04n464:320": "adhimātra vṛddhāni kimatra kāraṇam ||44 ||",
  "S04n464:321": "na īdṛśaṃ no abhidṛṣṭapūrvaṃ",
  "S04n464:322": "śrutaṃ ca keno tatha pūrva āsīt |",
  "S04n464:323": "oja'sphuṭāni yatha adya etā",
  "S04n464:324": "adhimātra bhrājanti kimatra kāraṇam ||45 ||",
  "S04n464:325": "yadi vā nu kaścidbhavi devaputraḥ",
  "S04n464:326": "śubhena karmeṇa samanvito iha |",
  "S04n464:327": "upapannu tasyo ayamānubhāvo",
  "S04n464:328": "yadi vā bhaved buddha kadāci loke ||46 ||",
  "S04n464:329": "atha khalu bhikṣavasteṣu pañcāśatsu lokadhātukoṭīnayutaśatasahasreṣu ye mahābrahmāṇaḥ,",
  "S04n464:330": "te sarve sahitāḥ samagrāstāni divyāni svāni svāni brāhmāṇi vimānānyabhiruhya divyāṃśca sumerumātrān puṣpapuṭān gṛhītvā catasṛṣu dikṣvanucaṃkramanto'nuvicaranto yena adhodigbhāgastenopasaṃkrāntāḥ |",
  "S04n464:331": "adrākṣuḥ khalu punarbhikṣavaste mahābrahmāṇo'dhodigbhāge taṃ bhagavantaṃ mahābhijñājñānābhibhuvaṃ tathāgatamarhantaṃ samyaksaṃbuddhaṃ bodhimaṇḍavarāgragataṃ bodhivṛkṣamūle siṃhāsanopaviṣṭaṃ parivṛtaṃ puraskṛtaṃ devanāgayakṣagandharvāsuragarūḍakinnaramahoragamanuṣyāmanuṣyaiḥ,",
  "S04n464:332": "taiśca putraiḥ ṣoḍaśabhī rājakumārairadhyeṣyamāṇaṃ dharmacakrapravartanatāyai |",
  "S04n464:333": "dṛṣṭvā ca punaryena sa bhagavāṃstenopasaṃkrāntāḥ |",
  "S04n464:334": "upasaṃkramya bhagavataḥ pādau śirobhirvanditvā taṃ bhagavantamanekaśatasahasrakṛtvaḥ pradakṣiṇīkṛtya taiḥ sumerumātraiḥ puṣpapuṭaistaṃ bhagavantamabhyavakiranti sma,",
  "S04n464:335": "abhiprakiranti sma taṃ ca bodhivṛkṣaṃ daśayojanapramāṇam |",
  "S04n464:336": "abhyavakīrya tāni divyāni svāni svāni brāhmāṇi vimānāni tasya bhagavato niryātayāmāsuḥ-pratigṛhṇātu bhagavānimāni brāhmāṇi vimānānyasmākamanukampāmupādāya |",
  "S04n464:337": "paribhuñjatu sugata imāni brāhmāṇi vimānānyasmākamanukampāmupādāyeti ||",
  "S04n464:338": "atha khalu bhikṣavaste'pi mahābrahmāṇastāni svāni svāni vimānāni tasya bhagavato niryātya tasyāṃ velāyāṃ taṃ bhagavantaṃ saṃmukhamābhiḥ sārūpyābhirgāthābhirabhiṣṭuvanti sma—",
  "S04n464:339": "sādhu darśana buddhāna lokanāthāna tāyinām |",
  "S04n464:340": "tradhātukasmi buddhā vai sattvānāṃ ye pramocakāḥ ||47 ||",
  "S04n464:341": "samantacakṣu lokendrā vyavalokenti diśo daśa |",
  "S04n464:342": "vivaritvāmṛtadvāramotārenti bahūn janān ||48 ||",
  "S04n464:343": "śūnyā acintiyāḥ kalpā atītāḥ pūrvi ye abhū |",
  "S04n464:344": "adarśanājjinendrāṇāṃ andhā āsīddiśo daśa ||49 ||",
  "S04n464:345": "vardhanti narakāstīvrāstiryagyonistathāsurāḥ |",
  "S04n464:346": "preteṣu copapadyante prāṇikoṭyaḥ sahasraśaḥ ||50 ||",
  "S04n464:347": "divyāḥ kāyāśca hīyante cyutā gacchanti durgatim |",
  "S04n464:348": "aśrutvā dharma buddhānāṃ gatyeṣāṃ bhoti pāpikā ||51 ||",
  "S04n464:349": "caryāśuddhigatiprajñā hīyante sarvaprāṇinām |",
  "S04n464:350": "sukhaṃ vinaśyatī teṣāṃ sukhasaṃjñā ca naśyati ||52 ||",
  "S04n464:351": "anācārāśca te bhonti asaddharme pratiṣṭhitāḥ |",
  "S04n464:352": "adāntā lokanāthena durgatiṃ prapatanti te ||53 ||",
  "S04n464:353": "dṛṣṭo'si lokapradyota sucireṇāsi āgataḥ |",
  "S04n464:354": "utpannu sarvasattvānāṃ kṛtena anukampakaḥ ||54 ||",
  "S04n464:355": "diṣṭayā kṣemeṇa prāpto'si buddhajñānamanuttaram |",
  "S04n464:356": "vayaṃ te anumodāmo lokaścaiva sadevakaḥ ||55 ||",
  "S04n464:357": "vimānāni sucitrāṇi anubhāvena te vibho |",
  "S04n464:358": "dadāma te mahāvīra pratigṛhṇa mahāmune ||56 ||",
  "S04n464:359": "asmākamanukampārthaṃ paribhuñja vināyaka |",
  "S04n464:360": "vayaṃ ca sarvasattvāśca agrāṃ bodhiṃ spṛśemahi ||57 ||",
  "S04n464:361": "atha khalu bhikṣavaste mahābrahmāṇastaṃ bhagavantaṃ mahābhijñājñānābhibhuvaṃ tathāgatamarhantaṃ samyaksaṃbuddhaṃ saṃmukhamābhiḥ sārūpyābhirgāthābhirabhiṣṭutya taṃ bhagavantametadūcuḥ-pravartayatu bhagavān dharmacakram |",
  "S04n464:362": "pravartayatu sugato dharmacakram |",
  "S04n464:363": "deśayatu bhagavān nirvṛtim |",
  "S04n464:364": "tārayatu bhagavān sarvasattvān |",
  "S04n464:365": "anugṛhṇātu bhagavānimaṃ lokam |",
  "S04n464:366": "deśayatu bhagavān |",
  "S04n464:367": "dharmamasya lokasya samārakasya sabrahmakasya saśramaṇabrāhmaṇikāyāḥ prajāyāḥ sadevamānuṣāsurāyāḥ |",
  "S04n464:368": "tadbhaviṣyati bahujanahitāya bahujanasukhāya lokanukampāyai mahato janakāyasyārthāya hitāya sukhāya devānāṃ ca manuṣyāṇāṃ ca ||",
  "S04n464:369": "atha khalu bhikṣavastāni pañcāśad brahmakoṭīnayutaśatasahasrāṇyekasvareṇa samasaṃgītyā taṃ bhagavantamābhyāṃ sārūpyābhyāṃ gāthābhyāmadhyabhāṣanta—",
  "S04n464:370": "pravartayā cakravaramanuttaraṃ",
  "S04n464:371": "parāhanasvā amṛtasya dundubhim |",
  "S04n464:372": "pramocayā duḥkhaśataiśca sattvān",
  "S04n464:373": "nirvāṇamārgaṃ ca pradarśayasva ||58 ||",
  "S04n464:374": "asmābhiradhyeṣitu bhāṣa dharma-",
  "S04n464:375": "masmānanugṛhṇa imaṃ ca lokam |",
  "S04n464:376": "valgusvaraṃ co madhuraṃ pramuñca",
  "S04n464:377": "samudānitaṃ kalpasahasrakoṭibhiḥ ||59 ||",
  "S04n464:378": "atha khalu bhikṣavaḥ sa bhagavān mahābhijñājñānābhibhūstathāgato'rhan samyaksaṃbuddhasteṣāṃ brahmakoṭīnayutaśatasahasrāṇāmadhyeṣaṇāṃ viditvā teṣāṃ ca ṣoḍaśānāṃ putrāṇāṃ rājakumārāṇām,",
  "S04n464:379": "tasyāṃ velāyāṃ dharmacakraṃ pravartayāmāsa triparivartaṃ dvādaśākāramapravartitaṃ śramaṇena vā brāhmaṇena vā devena vā māreṇa vā brahmaṇā vā anyena vā kenacit punarloke saha dharmeṇa |",
  "S04n464:380": "yadidaṃ duḥkham,",
  "S04n464:381": "ayaṃ duḥkhasamudayaḥ,",
  "S04n464:382": "ayaṃ duḥkhanirodhaḥ,",
  "S04n464:383": "iyaṃ duḥkhanirodhagāminī pratipadāryasatyamiti |",
  "S04n464:384": "pratītyasamutpādapravṛttiṃ ca vistareṇa saṃprakāśayāmāsa-iti hi bhikṣavo'vidyāpratyayāḥ saṃskārāḥ,",
  "S04n464:385": "saṃskārapratyayaṃ vijñānam,",
  "S04n464:386": "vijñānapratyayaṃ nāmarūpam,",
  "S04n464:387": "nāmarūpapratyayaṃ ṣaḍāyatanam,",
  "S04n464:388": "ṣaḍāyatanapratyayaḥ sparśaḥ,",
  "S04n464:389": "sparśapratyayā vedanā vedanāpratyayā tṛṣṇā,",
  "S04n464:390": "tṛṣṇāpratyayamupādānam,",
  "S04n464:391": "upādānapratyayo bhavaḥ,",
  "S04n464:392": "bhavapratyayā jātiḥ,",
  "S04n464:393": "jātipratyayā jarāmaraṇaśokaparidevaduḥkhadaurmanasyopāyāsāḥ saṃbhavanti |",
  "S04n464:394": "evamasya kevalasya mahato duḥkhaskandhasya samudayo bhavati |",
  "S04n464:395": "avidyānirodhāt saṃskāranirodhaḥ,",
  "S04n464:396": "saṃskāranirodhād vijñānanirodhaḥ,",
  "S04n464:397": "vijñānanirodhānnāmarūpanirodhaḥ,",
  "S04n464:398": "nāmarūpanirodhāt ṣaḍāyatananirodhaḥ,",
  "S04n464:399": "ṣaḍāyatananirodhāt sparśanirodhaḥ,",
  "S04n464:400": "sparśanirodhād vedanānirodhaḥ,",
  "S04n464:401": "vedanānirodhāttṛṣṇānirodhaḥ,",
  "S04n464:402": "tṛṣṇānirodhādupādānanirodhaḥ,",
  "S04n464:403": "upādānanirodhād bhavanirodhaḥ,",
  "S04n464:404": "bhavanirodhājjātinirodhaḥ,",
  "S04n464:405": "jātinirodhājjarāmaraṇaśokaparidevaduḥkhadaurmanasyopāyāsā nirudhyante |",
  "S04n464:406": "evamasya kevalasya mahato duḥkhaskandhasya nirodho bhavati ||",
  "S04n464:407": "sahapravartitaṃ cedaṃ bhikṣavastena bhagavatā mahābhijñājñānābhibhuvā tathāgatenārhatā samyaksaṃbuddhena dharmacakraṃ sadevakasya lokasya samārakasya sabrahmakasya saśramaṇabrāhmaṇikāyāḥ prajāyāḥ sadevamānuṣāsurāyāḥ parṣadaḥ purastāt,",
  "S04n464:408": "atha tasminneva kṣaṇalavamuhūrte ṣaṣṭeḥ prāṇikoṭīnayutaśatasahasrāṇāmanupādāya āsravebhyaścittāni vimuktāni |",
  "S04n464:409": "sarve ca te traividyāḥ ṣaḍabhijñā aṣṭavimokṣadhyāyinaḥ saṃvṛttāḥ |",
  "S04n464:410": "punaranupūrveṇa bhikṣavaḥ sa bhagavān mahābhijñājñānābhibhūstathāgato'rhan samyaksaṃbuddho dvitīyāṃ dharmadeśanāmakārṣīt,",
  "S04n464:411": "tṛtīyāmapi dharmadeśanāmakārṣīt,",
  "S04n464:412": "caturthīmapi dharmadeśanāmakārṣīt ||",
  "S04n464:413": "atha khalu bhikṣavastasya bhagavato mahābhijñājñānābhibhuvastathāgatasyārhataḥ samyaksaṃbuddhasyaikaikasyāṃ dharmadeśanāyāṃ gaṅgānadīvālukāsamānāṃ prāṇikoṭīnayutaśatasahasrāṇāmanupādāya āsravebhyaścittāni vimuktāni |",
  "S04n464:414": "tataḥ paścād bhikṣavastasya bhagavato gaṇanāsamatikrāntaḥ śrāvakasaṃgho'bhūt ||",
  "S04n464:415": "tena khalu punarbhikṣavaḥ samayena te ṣoḍaśa rājakumārāḥ kumārabhūtā eva samānāḥ śraddhayā agārādanāgārikāṃ pravrajitāḥ |",
  "S04n464:416": "sarve ca te śrāmaṇerā abhūvan paṇḍitā vyaktā medhāvinaḥ kuśalā bahubuddhaśatasahasracaritāvino'rthinaścānuttarāyāḥ samyaksaṃbodheḥ |",
  "S04n464:417": "atha khalu bhikṣavaste ṣoḍaśa śrāmaṇerāstaṃ bhagavantaṃ mahābhijñājñānābhibhuvaṃ tathāgatamarhantaṃ samyaksaṃbuddhametadūcuḥ-imāni khalu punarbhagavaṃstathāgatasya bahūni śrāvakakoṭīnayutaśatasahasrāṇi maharddhikāni mahānubhāvāni maheśākhyāni bhagavato dharmadeśanayā pariniṣpannāni |",
  "S04n464:418": "tat sādhu bhagavāṃstathāgato'rhan samyaksaṃbuddho'smākamanukampāmupādāya anuttarāṃ samyaksaṃbodhimārabhya dharmaṃ deśayatu,",
  "S04n464:419": "yadvayamapi tathāgatasyānuśikṣemahi |",
  "S04n464:420": "arthino vayaṃ bhagavaṃstathāgatajñānadarśanena |",
  "S04n464:421": "bhagavānevāsmākamasminnevārthe sākṣī |",
  "S04n464:422": "tvaṃ ca bhagavan sarvasattvāśayajño jānīṣe asmākamadhyāśayamiti ||",
  "S04n464:423": "tena khalu punarbhikṣavaḥ samayena tān bālān dārakān rājakumārān pravrajitān śrāmaṇerān dṛṣṭvā yāvāṃstasya rājñaścakravartinaḥ parivāraḥ,",
  "S04n464:424": "tato'rdhaḥ pravrajito'bhūdaśītiprāṇikoṭīnayutaśatasahasrāṇi ||",
  "S04n464:425": "atha khalu bhikṣavaḥ sa bhagavān mahābhijñājñānābhibhūstathāgato'rhan samyaksaṃbuddhasteṣāṃ śrāmaṇerāṇāmadhyāśayaṃ viditvā viṃśateḥ kalpasahasrāṇāmatyayena saddharmapuṇḍarīkaṃ nāma dharmaparyāyaṃ sūtrāntaṃ mahāvaipulyaṃ bodhisattvāvavādaṃ sarvabuddhaparigrahaṃ vistareṇa saṃprakāśayāmāsa tāsāṃ sarvāsāṃ catasṛṇāṃ parṣadām ||",
  "S04n464:426": "tena khalu punarbhikṣavaḥ samayena tasya bhagavato bhāṣitaṃ te ṣodaśa rājakumārāḥ śrāmaṇerā udgṛhītavanto dhāritavanta ārādhitavantaḥ paryāptavantaḥ ||",
  "S04n464:427": "atha khalu bhikṣavaḥ sa bhagavān mahābhijñājñānābhibhūstathāgato'rhan samyaksaṃbuddhastān ṣoḍaśa śrāmaṇerān vyākārṣīdanuttarāyāṃ samyaksaṃbodhau |",
  "S04n464:428": "tasya khalu punarbhikṣavo mahābhijñājñānābhibhuvastathāgatasyārhataḥ samyaksaṃbuddhasyemaṃ saddharmapuṇḍarīkaṃ dharmaparyāyaṃ bhāṣamāṇasya śrāvakāścādhimuktavantaḥ |",
  "S04n464:429": "te ca ṣoḍaśa śrāmaṇerā bahūni ca prāṇikoṭīnayutaśatasahasrāṇi vicikitsāprāptānyabhūvan ||",
  "S04n464:430": "atha khalu bhikṣavaḥ sa bhagavān mahābhijñājñānābhibhūstathāgato'rhan samyaksaṃbuddha imaṃ saddharmapuṇḍarīkaṃ dharmaparyāyamaṣṭau kalpasahasrāṇyaviśrānto bhāṣitvā vihāraṃ praviṣṭaḥ pratisaṃlayanāya |",
  "S04n464:431": "tathā pratisaṃlīnaśca bhikṣavaḥ sa tathāgataścaturaśītikalpasahasrāṇi vihārasthita evāsīt ||",
  "S04n464:432": "atha khalu bhikṣavaste ṣoḍaśa śrāmaṇerāstaṃ bhagavantaṃ mahābhijñājñānābhibhuvaṃ tathāgataṃ pratisaṃlīnaṃ viditvā pṛthak pṛthag dharmāsanāni siṃhāsanāni prajñāpya teṣu niṣaṇṇāstaṃ bhagavantaṃ mahābhijñājñānābhibhuvaṃ tathāgataṃ namaskṛtya taṃ saddharmapuṇḍarīkaṃ dharmaparyāyaṃ vistareṇa catasṛṇāṃ parṣadāṃ caturaśītikalpasahasrāṇi saṃprakāśitavantaḥ |",
  "S04n464:433": "tatra bhikṣava ekaikaḥ śrāmaṇero bodhisattvaḥ ṣaṣṭiṣaṣṭigaṅgānadīvālukāsamāni prāṇikoṭīnayutaśatasahasrāṇyanuttarāyāṃ samyaksaṃbodhau paripācitavān samādāpitavān saṃharṣitavān samuttejitavān saṃpraharṣitavānavatāritavān ||",
  "S04n464:434": "atha khalu bhikṣavaḥ sa bhagavān mahābhijñājñānābhibhūstathāgato'rhan samyaksaṃbuddhasteṣāṃ caturaśīteḥ kalpasahasrāṇāmatyayena smṛtimān saṃprajānastasmāt samādhervyuttiṣṭhat |",
  "S04n464:435": "vyutthāya ca sa bhagavān mahābhijñājñānābhibhūstathāgato yena taddharmāsanaṃ tenopasaṃkrāmat |",
  "S04n464:436": "upasaṃkramya prajñapta evāsane nyaṣīdat |",
  "S04n464:437": "samanantaraniṣaṇṇaśca khalu punarbhikṣavaḥ sa bhagavān mahābhijñājñānābhibhūstathāgatastasmin dharmāsane,",
  "S04n464:438": "atha tāvadeva sarvāvantaṃ parṣanmaṇḍalamavalokya bhikṣusaṃghamāmantrayāmāsaāścaryaprāptā bhikṣavo'dbhutaprāptā ime ṣoḍaśa śrāmaṇerāḥ prajñāvanto bahubuddhakoṭīnayutaśatasahasraparyupāsitāścīrṇacaritā buddhajñānaparyupāsakā buddhajñānapratigrāhakā buddhājñānāvatārakā buddhajñānasaṃdarśakāḥ |",
  "S04n464:439": "paryupāsadhvaṃ bhikṣava etān ṣoḍaśa śrāmaṇerān punaḥ punaḥ |",
  "S04n464:440": "ye kecid bhikṣavaḥ śrāvakayānikā vā pratyekabuddhayānikā vā bodhisattvayānikā vā eṣāṃ kulaputrāṇāṃ dharmadeśanāṃ na pratikṣepsyanti |",
  "S04n464:441": "na pratibādhiṣyante,",
  "S04n464:442": "sarve te kṣipramanuttarāyāḥ samyaksaṃbodherlābhino bhaviṣyanti,",
  "S04n464:443": "sarve ca te tathāgatajñānamanuprāpsyanti ||",
  "S04n464:444": "tai khalu punarbhikṣavaḥ ṣoḍaśabhiḥ kulaputraistasya bhagavataḥ śāsane'yaṃ saddharmapuṇḍarīko dharmaparyāyaḥ punaḥ punaḥ saṃprakāśito'bhūt |",
  "S04n464:445": "taiḥ khalu punarbhikṣavaḥ ṣoḍaśabhiḥ śrāmaṇerairbodhisattvairmahāsattvairyāni tānyekaikena bodhisattvena mahāsattvena ṣaṣṭiṣaṣṭigaṅgānadīvālukāsamāni sattvakoṭīnayutaśatasahasrāṇi bodhāya samādāpitānyabhūvan,",
  "S04n464:446": "sarvāṇi ca tāni taireva sārdhaṃ tāsu tāsu jātiṣvanupravrajitāni |",
  "S04n464:447": "tānyeva samanupaśyantasteṣāmevāntikāddharmamaśrauṣuḥ |",
  "S04n464:448": "taiścatvāriṃśad buddhakoṭīsahasrāṇyārāgitāni |",
  "S04n464:449": "kecidadyāpyārāgayanti ||",
  "S04n464:450": "ārocayāmi vo bhikṣavaḥ,",
  "S04n464:451": "prativedayāmi vaḥ |",
  "S04n464:452": "ye te ṣoḍaśa rājakumārāḥ kumārabhūtā ye tasya bhagavataḥ śāsane śrāmaṇerā dharmabhāṇakā abhūvan,",
  "S04n464:453": "sarve te'nuttarāṃ samyaksaṃbodhimabhisaṃbuddhāḥ |",
  "S04n464:454": "sarve ca ta etarhi tiṣṭhanti dhriyante yāpayanti |",
  "S04n464:455": "daśasu dikṣu nānābuddhakṣetreṣu bahūnāṃ śrāvakabodhisattvakoṭīnayutaśatasahasrāṇāṃ dharmaṃ deśayanti |",
  "S04n464:456": "yaduta pūrvasyāṃ diśi bhikṣavo'bhiratyāṃ lokadhātāvakṣobhyo nāma tathāgato'rhan samyaksaṃbuddho merukūṭaśca nāma tathāgato'rhan samyaksaṃbuddhaḥ |",
  "S04n464:457": "pūrvadakṣiṇasyāṃ diśi bhikṣavaḥ siṃhaghoṣaśca nāma tathāgato'rhan samyaksaṃbuddhaḥ siṃhadhvajaśca nāma tathāgato'rhan samyaksaṃbuddhaḥ |",
  "S04n464:458": "dakṣiṇasyāṃ diśi bhikṣavaḥ ākāśapratiṣṭhitaśca nāma tathāgato'rhan samyaksaṃbuddho nityaparinirvṛtaśca nāma tathāgato'rhan samyaksaṃbuddhaḥ |",
  "S04n464:459": "dakṣiṇapaścimāyāṃ diśi bhikṣava indradhvajaśca nāma tathāgato'rhan samyaksaṃbuddho brahmadhvajaśca nāma tathāgato'rhan samyaksaṃbuddhaḥ |",
  "S04n464:460": "paścimāyāṃ diśi bhikṣavo'mitāyuśca nāma tathāgato'rhan samyaksaṃbuddhaḥ sarvalokadhātūpadravodvegapratyuttīrṇaśca nāma tathāgato'rhan samyaksaṃbuddhaḥ |",
  "S04n464:461": "paścimottarasyāṃ diśi bhikṣavastamālapatracandanagandhābhijñaśca nāma tathāgato'rhan samyaksaṃbuddho merukalpaśca nāma tathāgato'rhan samyaksaṃbuddhaḥ |",
  "S04n464:462": "uttarasyāṃ diśi bhikṣavo meghasvaradīpaśca nāma tathāgato'rhan samyaksaṃbuddho meghasvararājaśca nāma tathāgato'rhan samyaksaṃbuddhaḥ |",
  "S04n464:463": "uttarapūrvasyāṃ diśi bhikṣavaḥ sarvalokabhayacchambhitatvavidhvaṃsanarakaraśca nāma tathāgato'rhan samyaksaṃbuddhaḥ |",
  "S04n464:464": "ahaṃ ca bhikṣavaḥ śākyamunirnāma tathāgato'rhan samyaksaṃbuddhaḥ ṣoḍaśamo madhye khalvasyāṃ sahāyāṃ lokadhātāvanuttarāṃ samyaksaṃbodhimabhisaṃbuddhaḥ ||",
  "S04n464:465": "ye punaste bhikṣavastadā asmākaṃ śrāmaṇerabhūtānāṃ sattvāṃ dharmaṃ śrutavantaḥ tasya bhagavataḥ śāsana ekaikasya bodhisattvasya mahāsattvasya bahūni gaṅgānadīvālukāsamāni sattvakoṭīnayutaśatasahasrāṇi yānyasmābhiḥ samādāpitānyanuttarāyāṃ samyaksaṃbodhau,",
  "S04n464:466": "tānyetāni bhikṣavo'dyāpi śrāvakabhūmāvevāvasthitāni |",
  "S04n464:467": "paripācyanta evānuttarāyāṃ samyaksaṃbodhau |",
  "S04n464:468": "eṣaivaiṣāmānupūrvī anuttarāyāḥ samyaksaṃbodherabhisaṃbodhanāya |",
  "S04n464:469": "tatkasya hetoḥ?",
  "S04n464:470": "evaṃ duradhimocyaṃ hi bhikṣavastathāgatajñānam |",
  "S04n464:471": "katame ca te bhikṣavaḥ sattvāḥ,",
  "S04n464:472": "ye mayā bodhisattvena tasya bhagavataḥ śāsane aprameyāṇyasaṃkhyeyāni gaṅgānadīvālukāsamāni sattvakoṭīnayutaśatasahasrāṇi sarvajñatādharmamanuśrāvitāni?",
  "S04n464:473": "yūyaṃ te bhikṣavastena kālena tena samayena sattvā abhūvan ||",
  "S04n464:474": "ye ca mama parinirvṛtasya anāgate'dhvani śrāvakā bhaviṣyanti,",
  "S04n464:475": "bodhisattvacaryāṃ ca śroṣyanti,",
  "S04n464:476": "na cāvabhotsyante bodhisattvā vayamiti,",
  "S04n464:477": "kiṃcāpi te bhikṣavaḥ sarve parinirvāṇasaṃjñinaḥ parinirvāsyanti,",
  "S04n464:478": "api tu khalu punarbhikṣavo yadahamanyāsu lokadhātuṣvanyonyairnāmadheyairviharāmi,",
  "S04n464:479": "tatra te punarutpatsyante tathāgatajñānaṃ paryeṣamāṇāḥ |",
  "S04n464:480": "tatra ca te punarevaitāṃ kriyāṃ śroṣyanti |",
  "S04n464:481": "ekameva tathāgatānāṃ parinirvāṇam |",
  "S04n464:482": "nāstyanyad dvitīyamito bahirnirvāṇam |",
  "S04n464:483": "tathāgatānāmetadbhikṣava upāyakauśalyaṃ veditavyaṃ dharmadeśanābhinirhāraśca |",
  "S04n464:484": "yasmin bhikṣavaḥ samaye tathāgataḥ parinirvāṇakālasamayamātmanaḥ samanupaśyati,",
  "S04n464:485": "pariśuddhaṃ ca parṣadaṃ paśyati adhimuktisārāṃ śūnyadharmagatiṃ gatāṃ dhyānavatīṃ mahādhyānavatīm,",
  "S04n464:486": "atha khalu bhikṣavastathāgato'yaṃ kāla iti viditvā sarvān bodhisattvān sarvaśrāvakāṃśca saṃnipātya paścādetamarthaṃ saṃśrāvayati |",
  "S04n464:487": "na bhikṣavaḥ kiṃcidasti loke dvitīyaṃ nāma yānaṃ parinirvāṇaṃ vā,",
  "S04n464:488": "kaḥ punarvādastṛtīyasya?",
  "S04n464:489": "upāyakauśalyaṃ khalvidaṃ bhikṣavastathāgatānāmarhatām-dūrapranaṣṭaṃ sattvadhātuṃ viditvā hīnābhiratān kāmapaṅkamagnān,",
  "S04n464:490": "tata eṣāṃ bhikṣavastathāgatastannirvāṇaṃ bhāṣate yadadhimucyante ||",
  "S04n464:491": "tadyathāpi nāma bhikṣava iha syāt pañcayojanaśatikamaṭavīkāntāram |",
  "S04n464:492": "mahāṃścātra janakāyaḥ pratipanno bhaved ratnadīpaṃ gamanāya |",
  "S04n464:493": "deśikaścaiṣāmeko bhaved vyaktaḥ paṇḍito nipuṇo medhāvī kuśalaḥ khalvaṭavīdurgāṇām |",
  "S04n464:494": "sa ca taṃ sārthamaṭavīmavakrāmayet |",
  "S04n464:495": "atha khalu sa mahājanakāyaḥ śrāntaḥ klānto bhītastrastaḥ evaṃ vadet- yat khalvārya deśika pariṇāyaka jānīyāḥ-vayaṃ hi śrāntāḥ klāntā bhītāstrastā anirvṛtāḥ |",
  "S04n464:496": "punareva pratinivartayiṣyāmaḥ |",
  "S04n464:497": "atidūramito'ṭavīkāntāramiti |",
  "S04n464:498": "atha khalu bhikṣavaḥ sa deśika upāyakuśalastān puruṣān pratinivartitukāmān viditvā evaṃ cintayet-mā khalvime tapasvinastādṛśaṃ mahāratnadvīpaṃ na gaccheyuriti |",
  "S04n464:499": "sa teṣāmanukampārthamupāyakauśalyaṃ prayojayet |",
  "S04n464:500": "tasyā aṭavyā madhye yojanaśataṃ vā dviyojanaśataṃ vā triyojanaśataṃ vā atikramya ṛddhimayaṃ nagaramabhinirmimīyāt |",
  "S04n464:501": "tatastān puruṣānevaṃ vadet- mā bhavanto bhaiṣṭa,",
  "S04n464:502": "mā nivartadhvam |",
  "S04n464:503": "ayamasau mahājanapadaḥ |",
  "S04n464:504": "atra viśrāmyata |",
  "S04n464:505": "atra vo yāni kānicit karaṇīyāni tāni sarvāṇi kurudhvam |",
  "S04n464:506": "atra nirvāṇaprāptā viharadhvamatra viśrāntāḥ |",
  "S04n464:507": "yasya punaḥ kāryaṃ bhaviṣyati,",
  "S04n464:508": "sa taṃ mahāratnadvīpaṃ gamiṣyati ||",
  "S04n464:509": "atha khalu bhikṣavaste kāntāraprāptāḥ sattvā āścaryaprāptā adbhutaprāptā bhaveyuḥ-muktā vayamaṭavīkāntārāt |",
  "S04n464:510": "iha nirvāṇaprāptā vihariṣyāma iti |",
  "S04n464:511": "atha khalu bhikṣavaste puruṣāstadṛddhimayaṃ nagaraṃ praviśeyuḥ,",
  "S04n464:512": "āgatasaṃjñinaśca bhaveyuḥ,",
  "S04n464:513": "nistīrṇasaṃjñinaśca bhaveyuḥ |",
  "S04n464:514": "nirvṛtāḥ śītībhūtā sma iti manyeran |",
  "S04n464:515": "tatastān deśiko viśrāntān viditvā tadṛddhimayaṃ nagaramantardhāpayet |",
  "S04n464:516": "antardhāpayitvā ca tān puruṣānevaṃ vadet-āgacchantu bhavantaḥ sattvāḥ |",
  "S04n464:517": "abhyāsanna eṣa mahāratnadvīpaḥ |",
  "S04n464:518": "idaṃ tu mayā nagaraṃ yuṣmākaṃ viśrāmaṇārthamabhinirmitamiti ||",
  "S04n464:519": "evameva bhikṣavastathāgato'rhan samyaksaṃbuddho yuṣmākaṃ sarvasattvānāṃ ca deśikaḥ |",
  "S04n464:520": "atha khalu bhikṣavastathāgato'rhan samyaksaṃbuddha evaṃ paśyati-mahadidaṃ kleśakāntāraṃ nirgantavyaṃ niṣkrāntavyaṃ prahātavyam |",
  "S04n464:521": "mā khalvime ekameva buddhajñānaṃ śrutvā draveṇaiva pratinivartayeyuḥ,",
  "S04n464:522": "naivopasaṃkrameyuḥ |",
  "S04n464:523": "bahuparikleśamidaṃ buddhajñānaṃ samudānayitavyamiti |",
  "S04n464:524": "tatra tathāgataḥ sattvān durbalāśayān viditvā yathā sa deśikastadṛddhimayaṃ nagaramabhinirmitīte teṣāṃ sattvānāṃ viśrāmaṇārtham,",
  "S04n464:525": "viśrāntānāṃ caiṣāmevaṃ kathayati-idaṃ khalu ṛddhimayaṃ nagaramiti,",
  "S04n464:526": "evameva bhikṣavastathāgato'pyarhan samyaksaṃbuddho mahopāyakauśalyena antarā dve nirvāṇabhūmī sattvānāṃ viśrāmaṇārthaṃ deśayati saṃprakāśayati yadidaṃ śrāvakabhūmiṃ pratyekabuddhabhūmiṃ ca |",
  "S04n464:527": "yasmiṃśca bhikṣavaḥ samaye te sattvāstatra sthitā bhavanti,",
  "S04n464:528": "atha khalu bhikṣavastathāgato'pyevaṃ saṃśrāvayati-na khalu punarbhikṣavo yūyaṃ kṛtakṛtyāḥ kṛtakaraṇīyāḥ |",
  "S04n464:529": "api tu khalu punarbhikṣavo yuṣmākamabhyāsaḥ |",
  "S04n464:530": "itastathāgatajñānaṃ vyavalokayadhvaṃ bhikṣavo vyavacārayadhvam |",
  "S04n464:531": "yad yuṣmākaṃ nirvāṇaṃ naiva nirvāṇam,",
  "S04n464:532": "api tu khalu punarūpāyakauśalyametad bhikṣavastathāgatānāmarhatāṃ samyaksaṃbuddhānāṃ yat trīṇi yānāni saṃprakāśayantīti ||",
  "S04n464:533": "atha khalu bhagavānimamevārthaṃ bhūyasyā mātrayopadarśayamānastasyāṃ velāyāmimā gāthā abhāṣata—",
  "S04n464:534": "abhijñajñānābhibhu lokanāyako",
  "S04n464:535": "yadbodhimaṇḍasmi niṣaṇṇa āsīt |",
  "S04n464:536": "daśeha so antarakalpa pūrṇān",
  "S04n464:537": "na lapsi bodhiṃ paramārthadarśī ||60 ||",
  "S04n464:538": "devātha nāgā asurātha guhyakā",
  "S04n464:539": "udyukta pūjārtha jinasya tasya |",
  "S04n464:540": "puṣpāṇa varṣaṃ pramumocu tatra",
  "S04n464:541": "buddhe ca bodhiṃ naranāyake'smin ||61 ||",
  "S04n464:542": "upariṃ ca khe dundubhayo vineduḥ",
  "S04n464:543": "satkārapūjārtha jinasya tasya |",
  "S04n464:544": "suduḥkhitā cāpi jinena tatra",
  "S04n464:545": "cirabudhyamānena anuttaraṃ padam ||62 ||",
  "S04n464:546": "daśāna co antarakalpa atyayāt",
  "S04n464:547": "spṛśe sa bodhiṃ bhagavānanābhibhūḥ |",
  "S04n464:548": "hṛṣṭā udagrāstada āsu sarve",
  "S04n464:549": "devā manuṣyā bhujagāsurāśca ||63 ||",
  "S04n464:550": "vīrāḥ kumārā atha tasya ṣoḍaśa",
  "S04n464:551": "putrā guṇāḍhyā naranāyakasya |",
  "S04n464:552": "upasaṃkramī prāṇīsahasrakoṭibhiḥ",
  "S04n464:553": "puraskṛtāstaṃ dvipadendramagryam ||64 ||",
  "S04n464:554": "vanditva pādau ca vināyakasya",
  "S04n464:555": "adhyeṣiṣū dharma prakāśayasva |",
  "S04n464:556": "asmāṃśca tarpehi imaṃ ca lokaṃ",
  "S04n464:557": "subhāṣiteneha narendrasiṃha ||65 ||",
  "S04n464:558": "cirasya lokasya daśaddiśe'smin",
  "S04n464:559": "vidito'si utpannu mahāvināyaka |",
  "S04n464:560": "nimittasaṃcodanahetu prāṇināṃ",
  "S04n464:561": "brāhmā vimānāni prakampayantaḥ ||66 ||",
  "S04n464:562": "diśāya pūrvāya sahasrakoṭyaḥ",
  "S04n464:563": "kṣetrāṇa pañcāśadabhūṣi kampitāḥ |",
  "S04n464:564": "tatrāpi ye brāhma vimāna agrā-",
  "S04n464:565": "ste tejavanto adhimātramāsi ||67 ||",
  "S04n464:566": "viditva te pūrvanimittamīdṛśa-",
  "S04n464:567": "mupasaṃkramī lokavināyakendram |",
  "S04n464:568": "puṣpairihābhyokiriyāṇa nāyaka-",
  "S04n464:569": "marpenti te sarva vimāna tasya ||68 ||",
  "S04n464:570": "adhyeṣiṣū cakrapravartanāya",
  "S04n464:571": "gāthābhigītena abhisaṃstaviṃsu |",
  "S04n464:572": "tūṣṇīṃ ca so āsi narendrarājā",
  "S04n464:573": "na tāva kālo mama dharma bhāṣitum ||69 ||",
  "S04n464:574": "evaṃ diśi dakṣiṇiyāṃ pi tatra",
  "S04n464:575": "atha paścimā heṣṭima uttarasyām |",
  "S04n464:576": "upariṣṭimāyāṃ vidiśāsu caiva",
  "S04n464:577": "āgatya brahmāṇa sahasrakoṭyaḥ ||70 ||",
  "S04n464:578": "puṣpebhi abhyokiriyāṇa nāyakaṃ",
  "S04n464:579": "pādau ca vanditva vināyakasya |",
  "S04n464:580": "niryātayitvā ca vimāna sarvā-",
  "S04n464:581": "nabhiṣṭavitvā punarabhyayāci ||71 ||",
  "S04n464:582": "pravartayā cakramanantacakṣuḥ",
  "S04n464:583": "sudurlabhastvaṃ bahukalpakoṭibhiḥ |",
  "S04n464:584": "darśehi maitrībala pūrvasevita-",
  "S04n464:585": "mapāvṛṇohī amṛtasya dvāram ||72 ||",
  "S04n464:586": "adhyeṣaṇāṃ jñātva anantacakṣuḥ |",
  "S04n464:587": "prakāśate dharma bahuprakāram |",
  "S04n464:588": "catvāri satyāni ca vistareṇa",
  "S04n464:589": "pratītya sarve imi bhāva utthitāḥ ||73 ||",
  "S04n464:590": "avidya ādīkariyāṇa cakṣumān",
  "S04n464:591": "prabhāṣate sa maraṇāntaduḥkham |",
  "S04n464:592": "jātiprasūtā imi sarvadoṣā",
  "S04n464:593": "mṛtyuṃ ca mānuṣyamimeva jānatha ||74 ||",
  "S04n464:594": "samanantaraṃ bhāṣitu dharma tena",
  "S04n464:595": "bahuprakārā vividhā anantāḥ |",
  "S04n464:596": "śrutvānaśītī nayutāna koṭyaḥ",
  "S04n464:597": "sattvāḥ sthitāḥ śrāvaka bhūtale laghum ||75 ||",
  "S04n464:598": "kṣaṇaṃ dvitīyaṃ aparaṃ abhūṣi",
  "S04n464:599": "jinasya tasyo bahu dharma bhāṣataḥ |",
  "S04n464:600": "viśuddhasattvā yatha gaṅgavālukāḥ",
  "S04n464:601": "kṣaṇena te śrāvakabhūta āsīt ||76 ||",
  "S04n464:602": "tatottarī agaṇiyu tasya āsīt",
  "S04n464:603": "saṃghastadā lokavināyakasya |",
  "S04n464:604": "kalpāna koṭīnyayutā gaṇenta",
  "S04n464:605": "ekaika no cāntu labheya teṣām ||77 ||",
  "S04n464:606": "ye cāpi te ṣoḍaśa rājaputrā",
  "S04n464:607": "ye aurasā cailakabhūta sarve |",
  "S04n464:608": "te śrāmaṇerā avaciṃsu taṃ jinaṃ",
  "S04n464:609": "prakāśayā nāyaka agradharmam ||78 ||",
  "S04n464:610": "yathā vayaṃ lokavidū bhavema",
  "S04n464:611": "yathaiva tvaṃ sarvajinānamuttama |",
  "S04n464:612": "ime ca sattvā bhavi sarvi eva",
  "S04n464:613": "yathaiva tvaṃ vīra viśuddhacakṣuḥ ||79 ||",
  "S04n464:614": "so cā jino āṃśayu jñātva teṣāṃ",
  "S04n464:615": "kumārabhūtāna tathātmajānām |",
  "S04n464:616": "prakāśayī uttamamagrabodhiṃ",
  "S04n464:617": "dṛṣṭāntakoṭīnayutairanekaiḥ ||80 ||",
  "S04n464:618": "hetūsahasrairupadarśayanto",
  "S04n464:619": "abhijñajñānaṃ ca pravartayantaḥ |",
  "S04n464:620": "bhūtāṃ cariṃ darśayi lokanātho",
  "S04n464:621": "yathā caranto vidu bodhisattvāḥ ||81 ||",
  "S04n464:622": "idameva saddharmapuṇḍarīkaṃ",
  "S04n464:623": "vaipulyasūtraṃ bhagavānuvāca |",
  "S04n464:624": "gāthāsahasrehi analpakehi",
  "S04n464:625": "yeṣāṃ pramāṇaṃ yatha gaṅgavālikāḥ ||82 ||",
  "S04n464:626": "so cā jino bhāṣiya sūtrameta-",
  "S04n464:627": "dvihāru praviśitva vilakṣayīta |",
  "S04n464:628": "pūrṇānaśītiṃ caturaśca kalpān",
  "S04n464:629": "samāhitaikāsani lokanāthaḥ ||83 ||",
  "S04n464:630": "te śrāmaṇerāśca viditva nāyakaṃ",
  "S04n464:631": "vihāri āsannamaniṣkramantam |",
  "S04n464:632": "saṃśrāvayiṃsu bahuprāṇikoṭināṃ",
  "S04n464:633": "bauddha imaṃ jñānamanāsravaṃ śivam ||84 ||",
  "S04n464:634": "pṛthak pṛthagāsana prajñapitvā",
  "S04n464:635": "abhāṣi teṣāmidameva sūtram |",
  "S04n464:636": "sugatasya tasya tada śāsanasmin",
  "S04n464:637": "adhikāra kurvanti mamevarūpam ||85 ||",
  "S04n464:638": "gaṅgā yathā vāluka aprameyā",
  "S04n464:639": "sahasra ṣaṣṭiṃ tada śrāvayiṃsu |",
  "S04n464:640": "ekaiku tasya sugatasya putro",
  "S04n464:641": "vineti sattvāni analpakāni ||86 ||",
  "S04n464:642": "tasyo jinasya parinirvṛtasya |",
  "S04n464:643": "caritva te paśyisu buddhakoṭyaḥ |",
  "S04n464:644": "tehī tadā śrāvitakehi sārdhaṃ",
  "S04n464:645": "kurvanti pūjāṃ dvipadottamānām ||87 ||",
  "S04n464:646": "caritva caryāṃ vipulāṃ viśiṣṭāṃ",
  "S04n464:647": "buddhā ca te bodhi daśaddiśāsu |",
  "S04n464:648": "te ṣoḍaśā tasya jinasya putrā",
  "S04n464:649": "diśāsu sarvāsu dvayo dvayo jināḥ ||88 ||",
  "S04n464:650": "ye cāpi saṃśrāvitakā tadāsī",
  "S04n464:651": "te śrāvakā teṣa jināna sarve |",
  "S04n464:652": "imameva bodhiṃ upanāmayanti",
  "S04n464:653": "kramakrameṇa vividhairupāyaiḥ ||89 ||",
  "S04n464:654": "ahaṃ pi abhyantari teṣa āsī-",
  "S04n464:655": "nmayāpi saṃśrāvita sarvi yūyam |",
  "S04n464:656": "teno mama śrāvaka yūyamadya",
  "S04n464:657": "bodhāvupāyeniha sarvi nemi ||90 ||",
  "S04n464:658": "ayaṃ khu hetustada pūrva āsī-",
  "S04n464:659": "dayaṃ pratyayo yena hu dharma bhāṣe |",
  "S04n464:660": "nayāmyahaṃ yena mamāgrabodhiṃ",
  "S04n464:661": "mā bhikṣavo utrasatheha sthāne ||91 ||",
  "S04n464:662": "yathāṭavī ugra bhaveya dāruṇā",
  "S04n464:663": "śūnyā nirālamba nirāśrayā ca |",
  "S04n464:664": "bahuśvāpadā caiva apāniyā ca",
  "S04n464:665": "bālāna sā bhīṣaṇikā bhaveta ||92 ||",
  "S04n464:666": "purūṣāṇa co tatra sahasra nekā",
  "S04n464:667": "ye prasthitāstāmaṭavīṃ bhaveyuḥ |",
  "S04n464:668": "aṭavī ca sā śūnya bhaveta dīrghā",
  "S04n464:669": "pūrṇāni pañcāśata yojanāni ||93 ||",
  "S04n464:670": "puruṣaśca āḍhyaḥ smṛtimantu vyakto",
  "S04n464:671": "dhīro vinītaśca viśāradaśca |",
  "S04n464:672": "yo deśikasteṣa bhaveta tatra",
  "S04n464:673": "aṭavīya durgāya subhairavāya ||94 ||",
  "S04n464:674": "te cāpi khinnā bahuprāṇikoṭya",
  "S04n464:675": "uvāca taṃ deśika tasmi kāle |",
  "S04n464:676": "khinnā vayaṃ ārya na śaknuyāma",
  "S04n464:677": "nivartanaṃ adyiha rocate naḥ ||95 ||",
  "S04n464:678": "kuśalaśca so pi tada paṇḍitaśca",
  "S04n464:679": "praṇāyakopāya tadā vicintayet |",
  "S04n464:680": "dhikkaṣṭa ratnairimi sarvi bālā",
  "S04n464:681": "bhraśyanti ātmāna nivartayantaḥ ||96 ||",
  "S04n464:682": "yannūnahaṃ ṛddhibalena vādya",
  "S04n464:683": "nagaraṃ mahantaṃ abhinirmiṇeyam |",
  "S04n464:684": "pratimaṇḍitaṃ veśmasahasrakoṭibhi-",
  "S04n464:685": "rvihāraudyānupaśobhitaṃ ca ||97 ||",
  "S04n464:686": "vāpī nadīyo abhinirmiṇeyam",
  "S04n464:687": "ārāmapuṣpaiḥ pratimaṇḍitaṃ ca |",
  "S04n464:688": "prākāradvārairupaśobhitaṃ ca",
  "S04n464:689": "nārīnaraiścāpratimairupetam ||98 ||",
  "S04n464:690": "nirmāṇu kṛtva iti tān vadeya |",
  "S04n464:691": "mā bhāyathā harṣa karotha caiva |",
  "S04n464:692": "prāptā bhavanto nagaraṃ variṣṭhaṃ",
  "S04n464:693": "praviśya kāryāṇi kuruṣva kṣipram ||99 ||",
  "S04n464:694": "udagracittā bhaṇatheha nirvṛtā",
  "S04n464:695": "nistīrṇa sarvā aṭavī aśeṣataḥ |",
  "S04n464:696": "āśvāsanārthāya vadeti vācaṃ",
  "S04n464:697": "kathaṃ na pratyāgata sarvi asyā ||100 ||",
  "S04n464:698": "viśrāntarūpāṃśca viditva sarvān",
  "S04n464:699": "samānayitvā ca punarbravīti |",
  "S04n464:700": "āgacchatha mahya śṛṇotha bhāṣato",
  "S04n464:701": "ṛddhīmayaṃ nagaramidaṃ vinirmitam ||101 ||",
  "S04n464:702": "yuṣmāka khedaṃ ca mayā vitdivā",
  "S04n464:703": "nivartanaṃ mā ca bhaviṣyatīti |",
  "S04n464:704": "upāyakauśalyamidaṃ mameti",
  "S04n464:705": "janetha vīryaṃ gamanāya dvīpam ||102 ||",
  "S04n464:706": "emeva haṃ bhikṣava deśiko vā",
  "S04n464:707": "praṇāyakaḥ prāṇisahasrakoṭinām |",
  "S04n464:708": "khidyanta paśyāmi tathaiva prāṇinaḥ",
  "S04n464:709": "kleśāṇḍakośaṃ na prabhonti bhettum ||103 ||",
  "S04n464:710": "tato mayā cintitu eṣa artho",
  "S04n464:711": "viśrāmabhūtā imi nirvṛtīkṛtāḥ |",
  "S04n464:712": "sarvasya duḥkhasya nirodha eṣa",
  "S04n464:713": "arhantabhūmau kṛtakṛtya yūyam ||104 ||",
  "S04n464:714": "samaye yadā tu sthita atra sthāne",
  "S04n464:715": "paśyāmi yūyāmarhanta tatra sarvān |",
  "S04n464:716": "tadā ca sarvāniha saṃnipātya",
  "S04n464:717": "bhūtārthamākhyāmi yathaiṣa dharmaḥ ||105 ||",
  "S04n464:718": "upāyakauśalya vināyakānāṃ",
  "S04n464:719": "yad yāna deśenti trayo maharṣī |",
  "S04n464:720": "ekaṃ hi yānaṃ na dvitīyamasti",
  "S04n464:721": "viśrāmaṇārthaṃ tu dviyāna deśitā ||106 ||",
  "S04n464:722": "tato vademi ahamadya bhikṣavo",
  "S04n464:723": "janetha vīryaṃ paramaṃ udāram |",
  "S04n464:724": "sarvajñajñānena kṛtena yūyaṃ",
  "S04n464:725": "naitāvatā nirvṛti kāci bhoti ||107 ||",
  "S04n464:726": "sarvajñajñānaṃ tu yadā spṛśiṣyatha",
  "S04n464:727": "daśo balā ye ca jināna dharmāḥ |",
  "S04n464:728": "dvātriṃśatīlakṣaṇarūpadhārī",
  "S04n464:729": "buddhā bhavitvāna bhavetha nirvṛtāḥ ||108 ||",
  "S04n464:730": "etādṛśī deśana nāyakānāṃ",
  "S04n464:731": "viśrāmahetoḥ pravadanti nirvṛtim |",
  "S04n464:732": "viśrānta jñātvāna ca nirvṛtīye",
  "S04n464:733": "sarvajñajñāne upanenti sarvān ||109 ||",
  "S04n464:734": "ityāryasaddharmapuṇḍarīke dharmaparyāye pūrvayogaparivarto nāma saptamaḥ ||"
}