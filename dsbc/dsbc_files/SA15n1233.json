{
  "SA15n1233:0": "śrīmadarcaṭaviracitā",
  "SA15n1233:1": " || hetubinduṭīkā ||",
  "SA15n1233:2": " |ṃamaḥ sarvajñāya ||",
  "SA15n1233:3": "[jinamanaskāreṇa maṅgalam |]",
  "SA15n1233:4": "yaḥ sañjātamahākṛpo vyasaninaṃ trātuṃ samagraṃ janam,",
  "SA15n1233:5": "puṇyajñānamayaṃ pracitya vipulaṃ hetuṃ vidhūtaśramaḥ |",
  "SA15n1233:6": "kṛtsnajñeyavisarppi[nirmalataraprajñoda]yādriṃ śrito",
  "SA15n1233:7": "loke hārddatamopaho jinaravirmūrdhnā namasyāmi tam ||1 ||",
  "SA15n1233:8": "[dharmakīrtivacasāṃ sarasatamatvakhyāpanam |]",
  "SA15n1233:9": "varaṃ hi dhārmmakīrtteṣu carvviteṣvapi carvvaṇam |",
  "SA15n1233:10": "niṣpīḍitā'pi mṛdvī[kā nanu svādaṃ jahā]ti kim ? ||2 ||",
  "SA15n1233:11": "[svalāghavaṃ prakhyāpya granthavivaraṇapratijñā |]",
  "SA15n1233:12": "nyāyamārggatulārūḍhaṃ jagadekatra yanmatiḥ |",
  "SA15n1233:13": "jayet tasya kva gambhīrā giro'haṃ jaḍadhīḥ kva ca ? ||3 ||",
  "SA15n1233:14": "tathāpi mandamatayaḥ santi matto['pi kecana |",
  "SA15n1233:15": "teṣāṃ kṛte] mayāpyeṣa hetubindurvvibhajyate ||4 ||",
  "SA15n1233:16": "[ādivākyasya prayojanaprakaṭanam |]",
  "SA15n1233:17": "“parokṣe”- tyādinā prakaraṇārambhe prayojanamāha |",
  "SA15n1233:18": "tacca śrotṛjanapravṛttyartham iti kecit |",
  "SA15n1233:19": "taduktam[m-",
  "SA15n1233:20": "“sarvasyaiva hi śā]strasya karmaṇo vā'pi kasyacit |",
  "SA15n1233:21": "yāvat prayojanaṃ noktaṃ tāvat tat kena gṛhyatām ||”",
  "SA15n1233:22": "iti | tadayuktam |",
  "SA15n1233:23": "yato'sya prakaraṇasyedaṃ prayojanamiti [pradarśane prayo] janaviśeṣaṃ prati upāyatāṃ prakaraṇasya niścityānupāye pravṛttyasambhavāt prekṣāvatāṃ tadarthitayā pra[karaṇaśravaṇādau pravṛttiḥ] syāditi tadabhidhānasyārthavattā varṇyate |",
  "SA15n1233:24": "na caitad yuktam |",
  "SA15n1233:25": "yataḥ prekṣāvatāṃ pravṛttiḥ prayojanārthināṃ tadupāye tabhdāvaniścayāt |",
  "SA15n1233:26": "yathā kṛṣīva[lādīnāṃ sasyā]dyupāye bījādāva'bījādivivekenā'vadhṛtabījādibhāvānām |",
  "SA15n1233:27": "anyathā hyaniścitopāyānāmupeyārthināṃ pravṛttau prekṣāvattaiva hīyeta |",
  "SA15n1233:28": "upeye tu [pramā]ṇavyāpārāsambhavādaniścaye'pi vivecitopāyāḥ pratibandhavaikalyayorasambhave ‘yogyametadvivakṣitaṃ kāryaṃ niṣpādayitum’ iti saṃ[bhāvanayā pravṛttau] prekṣāvattāto na hīyeran |",
  "SA15n1233:29": "niścayaśca pramāṇādeva |",
  "SA15n1233:30": "na ca prayojanavākyasya prāmāṇyamasti,",
  "SA15n1233:31": "śābdānāṃ bahirarthe pratibandhābhāvāt |",
  "SA15n1233:32": "vivakṣāyāṃ [tasya prāmāṇye'pi yathā] vastupravṛttiniyamābhāvāt na tataḥ prakaraṇasya prayojanavise(śe)",
  "SA15n1233:33": "ṣaṃ prati upāyatāniścayaḥ samasti |",
  "SA15n1233:34": "na hi ye yathā yamarthaṃ vivakṣanti te tathaiva tamanu[tiṣṭhanti vi]saṃvādanābhiprāyāṇāmanyathā'bhidhāyānyathāpravṛttidarśanālloke sarvvatrānāśvāsāt |",
  "SA15n1233:35": "prayojanaviśeṣopanyāsāt prakaraṇasya tadupāyatā[viṣaye saṃśayaḥ ja]nyate tatastabhdāvanirdhāraṇāya kṛṣīvalāderiva bījādyavadhṛtaye pravṛttiryukteti cet; na,",
  "SA15n1233:36": "prayojanaviśeṣopāyatāsaṃśayasya tadabhidhā[nāt prāgapi] bhāvāt |",
  "SA15n1233:37": "tatsādhakabādhakapramāṇābhāve tasya nyāyaprāptatvāt |",
  "SA15n1233:38": "anumānādivyutpattyarthānāṃ ca prakaraṇānāṃ darśanāt kimasyānumā[navyutpādanaṃ pra]yojanamanyaddhā,",
  "SA15n1233:39": "na vā kiñcidapītyevaṃrūpaśca saṃśayaḥ prāk pravarttamānaḥ kena nivāryeta |",
  "SA15n1233:40": "api ca kimidaṃ niṣprayojanam,",
  "SA15n1233:41": "uta prayojana[vat,",
  "SA15n1233:42": "athāsmadabhima]tena vā prayojanena tadvaditi jijñāsoḥ pravṛttisambhave vyartha eva prayojanavākyopanyāsaḥ |",
  "SA15n1233:43": "tasmād ‘yat prayojanarahitaṃ vākyam,",
  "SA15n1233:44": "tadartho vā,",
  "SA15n1233:45": "na tat prekṣāvatā''rabhyate kartuṃ pratipādayituṃ vā |",
  "SA15n1233:46": "tadyathā daśadāḍimādivākyaṃ kākadanta[parīkṣā ca |",
  "SA15n1233:47": "niṣprayojanaṃ cedaṃ] prakaraṇaṃ tadartho vā’ iti vyāpakānupalabdhyā pratyavatiṣṭhamānasya tadasiddhatobhdāvanārthamādau prayojanavākyopanyāsaḥ |",
  "SA15n1233:48": "[prakaraṇatadabhidheyayoḥ prayojanacintā |]",
  "SA15n1233:49": "tatra “tadyutpādanārtham” iti vākyena svayamasya prakaraṇasya prayojanamāha |",
  "SA15n1233:50": "yathāsvamabhidheyapratītirhi vākyasya prayojanam |",
  "SA15n1233:51": "taccehāsti padānāmavāntaravākyānāṃ ca parasparasaṃsargāt samāsārthapratīteḥ |",
  "SA15n1233:52": "tathā hi-anumānamatra prakaraṇe vyutpādyata iti tad abhidheyam |",
  "SA15n1233:53": "tasyaiva tacchabdena sambandhāt |",
  "SA15n1233:54": "yadyapi parokṣārthapratipattau gu[ṇabhūtamanu]mānaṃ tathāpi vakturabhiprāyānuvidhāyitayā śabdavṛtteḥ tacchabdena parāmṛśyate |",
  "SA15n1233:55": "anyathā pradhānasaṃsparso(rśo)",
  "SA15n1233:56": "pi kathaṃ syāt ? |",
  "SA15n1233:57": "śabdānāṃ sva[bhāvataḥ] sambaddhā(ndhā)yogāt |",
  "SA15n1233:58": "“pakṣadharmma” ityādinā cānumānasyaiva vyutpādanāt |",
  "SA15n1233:59": "tasya vyutpatti [raviparītasvarū] papratītirasya prakaraṇasya prayojanam,",
  "SA15n1233:60": "tatsādhyatvāt |",
  "SA15n1233:61": "ata eva cānumānavyutpattiviṣayaṃ prakaraṇa[vyāpāraṃ pratipāda]yituṃ ṇicā nirdiśati-“tadvayutpādanārtham” iti |",
  "SA15n1233:62": "tataśca prakaraṇaprayojanayoḥ sādhyasādhanalakṣaṇaḥ sambandho'pyukto bhavati |",
  "SA15n1233:63": "yadyapi śabdavṛttenā[numānavyutpattivi]ṣayasya prakaraṇavyāpārasya prādhānyaṃ tathāpi vastuvṛttena vyutpattereva pradhānatā tasyāstatsādhyatvāt |",
  "SA15n1233:64": "itarasya ca tadupāyatvenāpradhānatvāt |",
  "SA15n1233:65": "tasmādanumānavyutpatti reva prayojanatayā pratīyate na prakaraṇavyāpāra iti |",
  "SA15n1233:66": "“parokṣārthaprati[patteḥ amumānāśraya]tvāt” ityanena tu prakaraṇārthasyānumānalakṣaṇasya prayojanamāha |",
  "SA15n1233:67": "na hi vākyasya svārthapratītilakṣaṇaṃ phalamastītyetā[vataiva prekṣāvān prava]rttate'pi tu tadabhidheyārthasya puruṣārthopayogitve sati |",
  "SA15n1233:68": "taccehāsti yataḥ parokṣārthasya yā pratipattiḥ-niścayaḥ-tasyā anumā[naṃ-trirūpaliṅgam] kāraṇe kāryopacārāt |",
  "SA15n1233:69": "ananyopāyasādhyatāṃ darśayituṃ paramatanirāsārtham āśrayaḥ-kāraṇam,",
  "SA15n1233:70": "anumānamāśrayo yasyeti sāmānyena vigṛhya |",
  "SA15n1233:71": "[tadanu ca] kasyānumānāśrayatvāditi viśeṣāpekṣāyām-yadyapi parokṣārthapratipattiśabdasambandhe strītvaṃ gamyate tathāpi tat padasaṃskāravelāyāṃ buddhyasaṃnihitatvāt bahiraṅgamiti na strīpratyayanimittaṃ yathā bhūtamiyaṃ brāhmaṇī,",
  "SA15n1233:72": "āvapanamiyamuṣṭriketi |",
  "SA15n1233:73": "[sarvaparokṣapratīterliṅgajatvādevānumānatvasūcanam |]",
  "SA15n1233:74": "anena ca sarvvā parokṣā[rtha]pratipattiḥ pramāṇabhūtā,",
  "SA15n1233:75": "anyasmāt tatpratipattyayogāt,",
  "SA15n1233:76": "trirūpaliṅgāśrayaivetyuktaṃ bhavati anumānāśrayatvādeveti avadhāraṇāt |",
  "SA15n1233:77": "[tataśca śabdādī]nāṃ sati prāmāṇye'numānatā,",
  "SA15n1233:78": "anyathā teṣāmapi vyutpādyatāprasaṅgo nimittasya samānatvāt |",
  "SA15n1233:79": "tathā hi-sarvvā parokṣārthapratipattiḥ pra[māṇabhūtā],",
  "SA15n1233:80": "na svatantrā bhavati |",
  "SA15n1233:81": "tasyāḥ svārthapratibandhābhāvena niyamena tatsaṃvādāyogāt |",
  "SA15n1233:82": "avisaṃvādalakṣaṇatvācca pramāṇasya |",
  "SA15n1233:83": "anyato'pi [yadi syā]t sarvvataḥ sarvvapratipattiprasaṅgāt dharmyasambandhe'pi sarvvatra pratītiṃ janayet,",
  "SA15n1233:84": "pratyāsattiviprakarṣābhāvāt |",
  "SA15n1233:85": "evambhūtaśca trirūpa[liṅgamevārtho bhava]tīti sarvvā parokṣārthapratipattistrirūpaliṅgajatvenānumānāt na bhidyata iti |",
  "SA15n1233:86": "eṣa cārthaḥ “pakṣadharmmastadaṃśena vyāpto hetuḥ”, kasya ?",
  "SA15n1233:87": ", parokṣā[rthapratipatte]riti prakṛtena saṃbandhād darśitaḥ,",
  "SA15n1233:88": "pakṣadharma eva tadaṃśena vyāpta eva ca parokṣārthapratipatterheturityavadhāraṇāt |",
  "SA15n1233:89": "[svalakṣaṇasyaiva vastutvaṃ na sāmānyasyeti sthāpanam]",
  "SA15n1233:90": "arthagrahaṇaṃ tu parokṣārthapratipatteritya[numā]nasyāpi svalakṣaṇaviṣayaṃ prāmāṇyaṃ darśayitum |",
  "SA15n1233:91": "arthakriyāsamartho hyarthaḥ,",
  "SA15n1233:92": "svalakṣaṇaṃ caivamātmakam |",
  "SA15n1233:93": "ata eva-“vastvadhiṣṭhānatvāt pramāṇavyavasthāyāḥ”-[iti va]kṣyati |",
  "SA15n1233:94": "anyathā'numānāt tatra pravṛttirnna syādarthakriyārthinaḥ |",
  "SA15n1233:95": "sāmānyasyāvastutve'pi jñānamātralakṣaṇatvāt tadarthakriyāyāḥ tasyāśca tadu[tpādya]tvena siddhatvāt |",
  "SA15n1233:96": "na hi jātirdāhapākādāvupayujyate,",
  "SA15n1233:97": "svalakṣaṇasyaiva tatropayogāt |",
  "SA15n1233:98": "tatsambandhāt tatra pravṛttiriti cet; na,",
  "SA15n1233:99": "nityasyānupakāra[katvena] kenacitsambandhābhāvāt |",
  "SA15n1233:100": "satyapi ca sambandhe kathamanyapratipattāvanyatra pravṛttiḥ,",
  "SA15n1233:101": "atiprasaṅgāt |",
  "SA15n1233:102": "samavāyasya sūkṣmatvenānavasitavivekasyāvasāyād bhrāntyā tatra pravṛttiriti cet;",
  "SA15n1233:103": "evaṃ tarhi bhrāntimātramevāstu,",
  "SA15n1233:104": "kimantargaḍunā sāmānyena ? |",
  "SA15n1233:105": "nirbbījabhrāntyayogāditi cet;",
  "SA15n1233:106": "tā eva vyaktayastadekakā[ryakāriṇyo bhrānterbījam] |",
  "SA15n1233:107": "varṇṇākṛtisamānākāraṃ hi sāmānyajñānam |",
  "SA15n1233:108": "na ca sāmānyaṃ tadrūpam,",
  "SA15n1233:109": "tat kathaṃ tad bhrānterbbījam |",
  "SA15n1233:110": "sādṛśyanibandhanā hi bhrāntiriṣyate paraiḥ |",
  "SA15n1233:111": "vyaktaya eva cā[samānajā]tīyavyāvṛttāḥ sāmānyākārajñānasvarūpāstatastā eva bhrāntibījam,",
  "SA15n1233:112": "atadrūpavyāvṛttestāsu bhāvāt |",
  "SA15n1233:113": "vastubhūtasya tu sāmānyasya sambandha[āsaṃbhave]na tāsu bhāvāyogācca |",
  "SA15n1233:114": "yaistu vyaktyātmakameva sāmānyaṃ kalpitaṃ taiḥ svalakṣaṇaviṣayamanumānasya prāmāṇyamabhyupagatameva bhavati |",
  "SA15n1233:115": "svalakṣaṇātmakaṃ tu sāmānyaṃ kathamanumāne pratibhāsate iti cintyam |",
  "SA15n1233:116": "na ca vyaktirūpamapāsyāparaṃ sāmānyasya rūpamiṣyate,",
  "SA15n1233:117": "vaiśeṣikadarśanopagamaprasaṅgāt | ...........................................................................................................",
  "SA15n1233:118": "[1. hetoḥ sāmānyanirūpaṇam |]",
  "SA15n1233:119": "[1. hetostritvena vyāptiḥ kathaṃ phaliteti carcā |]",
  "SA15n1233:120": ".............hi kathitam |",
  "SA15n1233:121": "tatra kāryasvabhāvayorvvidhisādhanatvānna pratiṣedhe sādhye vyāpāraḥ |",
  "SA15n1233:122": "anupalabdhito'pi na hetvantarābhāvaniścayo yataḥ sā caturddhā'vasthitā svabhāva[kāraṇa]vyāpakānupalabdhayo viruddha vidhiśceti |",
  "SA15n1233:123": "tulyayogyatārūpasyaikajñānasaṃsargiṇaḥ svabhāvānupalabdhiranyopalabdhirūpā abhāvavyavahāraheturiṣyate |",
  "SA15n1233:124": "na [ca hetvan]taramatyantābhāvatayopagatamanukrāntarūpam,",
  "SA15n1233:125": "yadi hi syāddeśādiniṣedha evāsya syāt nātyantābhāvaḥ |",
  "SA15n1233:126": "kāraṇavyāpakānupalabdhī tu siddhe kārya[kāraṇa]vyāpyavyāpakabhāve bhavataḥ |",
  "SA15n1233:127": "na ca hetvantare'tyantāsattayāṅgīkṛte prakāro'yaṃ sambhavati |",
  "SA15n1233:128": "tat kathaṃ te tadabhāvaṃ gamayiṣyataḥ |",
  "SA15n1233:129": "virodho'pyavikala[kāraṇasya] bhavato'nyabhāve'bhāvādavagamyata iti viruddhopalabdhirapyasambhavinī |",
  "SA15n1233:130": "sambhave vā kāraṇānupalabdhyādīnāṃ kathamatyantaniṣedhaḥ ?",
  "SA15n1233:131": "ityāśaṅkayāha- “hetvābhāsāstato'pare” iti |",
  "SA15n1233:132": "“tataḥ” trividhāddhetoḥ “apare” anye “hetvābhāsāḥ” yatastatastridhaiva sa iti |",
  "SA15n1233:133": "evaṃ manyate-iha yad yatra niyamyate [taddhi]paryayeṇa tadvipakṣasya vyāptau sa niyamaḥ siddhyati |",
  "SA15n1233:134": "yathā yat sat tat kṣaṇikameveti sattvasya kṣaṇikeṣu niyama ucyamānaḥ sattvaviparyayeṇā[sa]ttvena kṣaṇikavipakṣasyākṣaṇikasya vyāptau siddhyati |",
  "SA15n1233:135": "evamihāpi tritve heturniyamyamāno hetuviparyayeṇa hetvābhāsatvena trisaṃkhyābā[hyasyārtha]sya vyāptau trisaṃkhyāyāmeva niyato bhavati |",
  "SA15n1233:136": "tatastrividhahetuvyatiriktānāmarthānāṃ hetvābhāsatāṃ darśayati |",
  "SA15n1233:137": "tena svabhāvaviruddhopalabdhyā [kārya-sva] bhāvānupalambhavyatiriktānāmarthānāṃ hetutvābhāvaniścaya iti |",
  "SA15n1233:138": "hetutadābhāsayośca parasparaparihārasthitalakṣaṇatayaiva virodho [hetula]kṣaṇapratītikāla eva pratipannaḥ |",
  "SA15n1233:139": "tadātmaniyatapratibhāsajñānādeva tadviparītasyānyatayā tadābhāsatāpratīteḥ,",
  "SA15n1233:140": "parasparamitaretararūpābhāva[niśca]yāt |",
  "SA15n1233:141": "tatra trividhahetuvyatirikteṣvartheṣu hetvābhāsatvamupalabhyamānaṃ svaviruddhaṃ hetutvaṃ nirākaroti |",
  "SA15n1233:142": "te ca hetutrayabāhyā arthā nātyantāsatta[yopa] gatā nāpi hetutvaṃ teṣu niṣidhyamānaṃ,",
  "SA15n1233:143": "kevalaṃ vyāmohāt hetutvamanyatra prasiddhameva tatrā''ropitamāśaṅkitaṃ vā tadviruddhopalambhādapasāryate |",
  "SA15n1233:144": "tat kimucyate- “[atyantāsaṃbha]vinaḥ kathaṃ virodhaḥ” iti |",
  "SA15n1233:145": "na ca sahānavasthānalakṣaṇa eva virodho yena tannyāyaḥ sarvvatropavarṇyeta |",
  "SA15n1233:146": "nāpi yad yatra pratiṣidhyate tasya tatraiva viro[dhaḥ prati]pattavyo yena “kathamasataḥ kenacid virodhagatiḥ?",
  "SA15n1233:147": "” iti codyeta |",
  "SA15n1233:148": "na hi nātra śītasparśo'gneriti sādhyadharmiṇyeva śītasparśasyāgninā virodha[saṃba]ndho (?)",
  "SA15n1233:149": "yathā tu asyānyatra pratītavirodhasyāgninā sādhyadharmmiṇi niṣedhaḥ tathā hetvābhāsatvopalambhād hetutrayabāhyeṣvartheṣu hetutvanirāsaḥ |",
  "SA15n1233:150": "[atyantāsa]to 'pi ca lākṣaṇiko virodhaḥ pratīyate yathā kṣaṇikatvenākṣaṇikatvasya tasya vastuni kvacidapyasambhavāt,",
  "SA15n1233:151": "bhāvena vā yadvadabhāvasya sarvva[śaktivirahala]lakṣaṇasyetyalaṃ durmmativiṣpanditeṣvatyādareṇeti sthitametat-tritve hetutvaṃ niyamyamānaṃ [tadviparyayasyā]'pi ca vyāptau satyāṃ tatra niyataṃ bhavatītyabhiprāyavatā viparyayavyāptiṃ pradarśayitumidamuktam-“hetvābhāsa(sā)",
  "SA15n1233:152": "stato'pare” iti |",
  "SA15n1233:153": "[2. trividhabāhyārthānāṃ hetvābhāsatvena vyāpteścarcā |]",
  "SA15n1233:154": "tatraitatsyāt-kṣaṇikavipakṣa[sya sattva]viparyayeṇa vyāptirbādhakapramāṇavaśādavasitā iha tu trisaṅkhyābāhyānāmarthānāṃ hetvābhāsatvena vyāptiḥ katareṇa pramāṇenāvasitetya [trāha]-“avinābhāvaniyamāt” iti |",
  "SA15n1233:155": "trividhahetuvyatirikte liṅgatayopagate śaṅkayamāne vā vastuni pakṣadharmmatāsabhdāve'pyavinābhāvābhāvā[dityarthaḥ] |",
  "SA15n1233:156": "tathā ca vakṣyati-“na sa trividhāddhetoranyatrāstītyatraiva niyata ucyate” iti |",
  "SA15n1233:157": "avinābhāvavaikalyaṃ ca hetvābhāsatvenāsiddhaviruddhānaikāntikasāmānya[dharme]ṇa vyāptaṃ prameyatvādau niścitamiti hetvābhāsatve sādhye'vinābhāvavaikalyaṃ svabhāvahetuḥ |",
  "SA15n1233:158": "avinābhāvavaikalyaṃ ca trividhahetuvyatiriktatvādeva [tadanyeṣāṃ] [vyāpa]kānupalabdhitaḥ siddham |",
  "SA15n1233:159": "tathā hi-tādātmyatadutpattibhyāmavinābhāvo vyāptaḥ,",
  "SA15n1233:160": "tayostatrāvaśyaṃbhāvāt |",
  "SA15n1233:161": "tasya ca tayoreva bhāvādatatsvabhāvasyātadutpatteśca [tadanāyattata]yā tadavyabhicāraniyamābhāvāt | taduktam-",
  "SA15n1233:162": "“kāryakāraṇabhāvādvā svabhāvādvā niyāmakāt |",
  "SA15n1233:163": "avinābhāvaniyamo'darśanānna na darśanāt ||",
  "SA15n1233:164": "[avaśyaṃbhāva]niyamaḥ kaḥ parasyānyathā paraiḥ |",
  "SA15n1233:165": "ana(arthā)ntaranimitte vā dharmme vāsasi rāgavat ||”",
  "SA15n1233:166": "iti |",
  "SA15n1233:167": "rūpādinā'pi hi rasāderavinābhāvo na sva[taḥ kintu svakāra]ṇāvyabhicāradvāraka iti tatkāraṇotpattirevāvinābhāvanibandhanam |",
  "SA15n1233:168": "anyathā tadanāyattasya tatkāraṇānāyattasya vā tenā[vinābhāvakalpa]nāyāṃ sarvvasya sarvārthairavinābhāvaḥ syāt, aviśeṣāt |",
  "SA15n1233:169": "ekārthasamavāyanimitto rūparasāderavinābhāva iti cet |",
  "SA15n1233:170": "nanu samavāyo'pyādhāryā[dhāra]bhūtānāmupavarṇyate |",
  "SA15n1233:171": "sa cādhārādheyabhāvastadātmānupakāre'tiprasaṅgato na sidhyatītyekasāmagryadhīnataivaikārthasamavāyo['vase]yaḥ |",
  "SA15n1233:172": "anyo vā vastubhūtaḥ saṃbandho'sambhavī tathā sambandhaparīkṣāyāṃ vistarataḥ śāstrakṛtā pratipādimeveti tata evāvadhāryam |",
  "SA15n1233:173": "asa-na vā ja(nanvasatyapi ja)",
  "SA15n1233:174": "nyajanakabhāve,",
  "SA15n1233:175": "tādātmye vā,",
  "SA15n1233:176": "tenaivāvinābhāvo nānyenetyatra vastusvabhāvairevottaraṃ vācyam ye evaṃ bhavanti nāsmābhiḥ,",
  "SA15n1233:177": "ke[valaṃ vayaṃ draṣṭāra] iti cet;",
  "SA15n1233:178": "ākasmikastarhi sa vastūnāṃ svabhāva iti na kasyacinna syāt |",
  "SA15n1233:179": "na hyahetorddeśakāladravyaniyamo yuktaḥ |",
  "SA15n1233:180": "[taddhi kiñcit kvacidupa] nīyeta na vā yasya yatra kiñcidāyattamanāyattaṃ vā |",
  "SA15n1233:181": "anyathā viśeṣābhāvādiṣṭadeśakāladravyavadanyadeśādibhāvaḥ ke[na vāryeta viśeṣābhāvāt |",
  "SA15n1233:182": "tato ya]dyenāvinābhūtaṃ dṛśyate tasya tenāvyabhicārakāraṇaṃ tattvacintakairabhidhānīyam,",
  "SA15n1233:183": "na tu pādaprasārikā'valambanīyā |",
  "SA15n1233:184": "taccāvyabhicārakāraṇam yathoktādanyanna yujyate iti tadvikalā na hetulakṣaṇabhāja iti | tathā cāha-",
  "SA15n1233:185": "“saṃyogyādiṣu yeṣvasti pratibandho na tādṛśaḥ |",
  "SA15n1233:186": "na te hetava [ityuktaṃ] vyabhicārasya saṃbhavāt ||” iti |",
  "SA15n1233:187": "atra prayogaḥ-yasya yena saha tādātmyatadutpattī na sto na sa tadavinābhāvī,",
  "SA15n1233:188": "yathā prameyatvādiranityatvādinā,",
  "SA15n1233:189": "na staśca kenacit tādātmyatadutpatti svabhāvakāryavyatirekiṇāmarthānāmiti vyāpakānupalabdhiḥ |",
  "SA15n1233:190": "svabhāvānupalabdhistu svabhāvahetāvantarbhāviteti tasyāḥ [tādātmya]lakṣaṇa eva pratibandhaḥ |",
  "SA15n1233:191": "vyāpakakāraṇānupalabdhī tu tādātmyatadutpattilakṣaṇapratibandhavaśādeva vyāpyakāryayornivṛtti sādhayataḥ |",
  "SA15n1233:192": "[taduktam-",
  "SA15n1233:193": "“tasmā]t tanmātrasaṃbaddhaḥ svabhāvo bhāvameva vā |",
  "SA15n1233:194": "nivartayetkāraṇaṃ vā kāryamavyabhicārataḥ ||” iti |",
  "SA15n1233:195": "tadevaṃ hetulakṣaṇaṃ 1 saṃkhyāniyamaḥ 2 tadupadarśa[kaṃ ca pramāṇa]m 3 atra śloke nirdiṣṭamiti |",
  "SA15n1233:196": "[3. avinābhāvaniyamādityasya prakārāntareṇa vyākhyānam]",
  "SA15n1233:197": "athavā ‘tridhaiva saḥ’ iti sa pakṣadharmmastriprakāra eva svabhāvakāryānupalambhākhyastadaṃśena vyāpto nānyaḥ |",
  "SA15n1233:198": "[sa] triprakārastadaṃśena vyāpta eveti sambandhaḥ |",
  "SA15n1233:199": "kiṃ kāraṇam ? |",
  "SA15n1233:200": "“avinābhāvaniyamāt” |",
  "SA15n1233:201": "avinābhāvasya-vyāpteḥ |",
  "SA15n1233:202": "trividha eva pakṣadharmme niyamāt |",
  "SA15n1233:203": "trividhasya ca pakṣadharmmasyāvinābhāvaniyamāt |",
  "SA15n1233:204": "tena ca [sva]bhāvakāryānupalambhātmakatrividhapakṣadharmmavyatiriktā na tadaṃśena vyāptā iti |",
  "SA15n1233:205": "trividhaśca kāryasvabhāvānupalabdhirūpaḥ pakṣadharmmastadaṃśena vyāpta eveti na tasyāhetutvamityuktaṃ bhavati |",
  "SA15n1233:206": "tatastrividhahetubāhyeṣvavi[nābhā]bāddhetuvyavahāraṃ kurvvantaḥ,",
  "SA15n1233:207": "trividhe ca hetāvavinābhāvasyāvaśyambhāvā[bhāvā]dahetutvamācakṣāṇā nirastā bhavanti |",
  "SA15n1233:208": "[4. hetvābhāsalakṣaṇānabhidhānepi tatsūcanam |]",
  "SA15n1233:209": "tatraitat syāt-hetvābhāsānamapi [lakṣaṇam]bhidhānīyaṃ tatra śiṣyāṇāṃ hetuvyavahāranivṛttaya ityāha “hetvābhāsāstato'pare” iti |",
  "SA15n1233:210": "“tataḥ” pakṣadharmmastadaṃśena vyāpta iti hetulakṣaṇād “apare” a[nye ta]lakṣaṇavikalā hetvābhāsā gamyanta eveti na tallakṣaṇamucyate |",
  "SA15n1233:211": "tathā hi-“pakṣadharmmaḥ” ityukte yatra pakṣadharmmatā nāsti na sa hetuḥ |",
  "SA15n1233:212": "“tadaṃśena vyāptaḥ” iti vacane yatra tadaṃśavyāptiviraho viparyayavyāptervyāpakasya vā tatrāvaśyambhāvābhāvāt,",
  "SA15n1233:213": "te heturūpavikalatayā “hetvābhāsāḥ” asiddhaviruddhānaikāntikā gamyanta eva |",
  "SA15n1233:214": "tathā hi-yallakṣaṇo yo'rthaḥ śiṣyasya vyutpāditaḥ tallakṣaṇavirahite na tadvayavahāraṃ svayameva pravartayiṣyati a[tadrūpa]parihāreṇaiva tadrūpapratipatteriti na tatra yatnaḥ phalavān bhavati |",
  "SA15n1233:215": "yattvanyatra hetvābhāsavyutpādanaṃ tanmandabuddhīnadhikṛtya |",
  "SA15n1233:216": "idaṃ tu prakaraṇaṃ vipulamatīnuddiśya praṇītam “saṃkṣepataḥ” iti vacanāt |",
  "SA15n1233:217": "ta eva hi saṃkṣepoktaṃ yathāvadavagantuṃ kṣamāḥ na mandamatayaḥ,",
  "SA15n1233:218": "teṣāṃ vistarābhidhānamantareṇa yathāvadarthapratipatterabhāvāt |",
  "SA15n1233:219": "ata evārthākṣiptopanyāsapūrvakameva hetvābhāsalakṣaṇaṃ tatropavarṇitamiti |",
  "SA15n1233:220": "tadatra vyākhyāne hetulakṣaṇaṃ 1 hetusaṃkhyāniyamaḥ 2 tasya ca trividhasya hetutvāvadhāraṇaṃ 3 tadubhayakāraṇaṃ 4 śliṣṭanirddeśā[khyānaṃ 5] hetvābhāsalakṣaṇānabhidhānakāraṇaṃ 6 ceti ṣaḍarthāḥ śloke'tra nirdiṣṭā iti |",
  "SA15n1233:221": "kiñca-idamapi sādhu dṛśyate-“tridhaiva” kāryasvabhāvānupalabdhi[bheda]bhinnaḥ sa hetuḥ |",
  "SA15n1233:222": "tathā, tridhaiva pakṣadharmmānvayavyatirekarūpabhedāt “triprakāra eva” trirūpa eva |",
  "SA15n1233:223": "tadaṃśavyāptivacanenānvayavyatirekayorabhidhānāt |",
  "SA15n1233:224": "nābādhitaviṣayatvādirūpāntarayogyapi sa hetuḥ |",
  "SA15n1233:225": "kutaḥ ? yataḥ “hetvābhāsāstato'pare” “tataḥ” trividhāt svabhā[vā]deḥ,",
  "SA15n1233:226": "pakṣadharmmādirūpatrayayogino vā “apare” anye saṃyogyādayo'bādhitaviṣayatvādivyatiriktarūpavanto vā |",
  "SA15n1233:227": "kasmād ? |",
  "SA15n1233:228": "avinābhāvasya atraiva trividha eva trirūpa eva ca hetau niyamādanyatra svabhāvādivyatirikta(kte)",
  "SA15n1233:229": "rūpāntarasambhavini vā avinābhāvābhāvādityarthaḥ |",
  "SA15n1233:230": "na hi svabhāvādivya[ti]rikte pratibandhanibandhanasyā'vinābhāvasya saṃbhavaḥ tadvati vā rūpāntarasya |",
  "SA15n1233:231": "yathā cā(ca) satyevāvinābhāve rūpāntarasya na sambhavastathā “ṣaḍlakṣaṇa” ityādinā vakṣyati |",
  "SA15n1233:232": "[5. diṅnāgānusāreṇa pakṣaśabdasya dharmimātraparatvam |]",
  "SA15n1233:233": "“pakṣadharmmaḥ” ityatra hetulakṣaṇe'pi kriyamāṇe yadi samudāyaḥ pakṣe(kṣo)",
  "SA15n1233:234": "gṛhyate yo'numānaviṣayastadā sarvvo heturasiddhaḥ,",
  "SA15n1233:235": "siddhau vā'numānavaiyarthyamityāha “pakṣo dharmmī” iti |",
  "SA15n1233:236": "kathaṃ punaḥ samudāyavacanaḥ pakṣaśabdo dharmmimātre vartata iti cet?",
  "SA15n1233:237": "“avayave samudāyopacārāt” |",
  "SA15n1233:238": "pakṣākhyasya hi samudāyasya dvāvavayavau dharmmī dharmmaśca |",
  "SA15n1233:239": "tadatra dharmmimātre samudāyopacārāt pakṣaśabdo vartate |",
  "SA15n1233:240": "tadekadeśatvaṃ ca samudāyopacāranimittamiti na sādhyadharmmiṇo'nyatra tatprasaṅgaḥ | taduktam-",
  "SA15n1233:241": "“samudāyasya sādhyatvāt dharmmamātre [ca]dharmmiṇi |",
  "SA15n1233:242": "amukhye'pyekadeśatvāt sādhyatvamupacaryate ||”iti |",
  "SA15n1233:243": "[6. diṅnāgavyākhyāne īśvarasenākṣepastatuddhāraśca |]",
  "SA15n1233:244": "tadetadācāryīyaṃ vyākhyānamīśvarasenenākṣiptaṃ parihartuṃ pūrvvapakṣayannāha “prayo[jane]” tyādinā |",
  "SA15n1233:245": "“nartte, prayojanādiṣṭraṃ(ṣṭaṃ)",
  "SA15n1233:246": "mukhyaśabdārthalaṅghanam |”",
  "SA15n1233:247": "ityasati prayojane nopacāro yuktaḥ |",
  "SA15n1233:248": "tato dharmmidharmma ityevāstviti paraḥ |",
  "SA15n1233:249": "“na” prayojanābhāvaḥ |",
  "SA15n1233:250": "kutaḥ ? sarvvaścāsau vivādāśrayo'nyo vā dharmmī yastasya pratiṣedho'rthaḥ prayojanaṃ yasyopacārasya tabhdāvastasmāt “sarvvadharmmidharmmapratiṣedhārthatvādupacārasya” iti prayojanābhāvādityasiddho hetuḥ |",
  "SA15n1233:251": "ka evaṃ sati guṇaḥ ?",
  "SA15n1233:252": "iti cedāha “evaṃ hi” upacāre sati “cākṣuṣatvādi” ādigrahaṇāt ‘kākasya kārṣṇyāt’ ityādi vyadhikaraṇāsiddhaṃ “parihṛtaṃ” hetutvena nirastaṃ “bhavati” |",
  "SA15n1233:253": "dharmmidharmma iti tu sāmānye [nābhi]dhānāt teṣāmapi hetutā syāditi |",
  "SA15n1233:254": "asatyupacāre dharmmigrahaṇādapyetat sidhyati |",
  "SA15n1233:255": "tato'narthaka evopacāra ityāha paraḥ- “dharmmavacanenāpi ” na kevalaṃ dha[rmmiva]canena |",
  "SA15n1233:256": "“dharmyāśrayasiddhau” dharmmiṇa āśrayaṇamāśrayaḥ parigrahastasya siddhistasyāṃ satyām |",
  "SA15n1233:257": "kiṃ punarddharmmasya dharmyākṣepanimittamiti cet ?",
  "SA15n1233:258": "“parā[śrayatvā]t”-dharmmiparatantratvāt “dharmmasya” avaśyamasau dharmmiṇamākṣipati |",
  "SA15n1233:259": "tato dharmmivacanamatiricyamānaṃ viśiṣṭaṃ sādhyadharmmiṇameva pratipādayati,",
  "SA15n1233:260": "[na dharmimātram] |",
  "SA15n1233:261": "syānmatam-dharmmigrahaṇād viśiṣṭo'tra dharmmī kaścidabhipreta iti gamyeta |",
  "SA15n1233:262": "sa tu sādhyadharmmīti kutaḥ?",
  "SA15n1233:263": "ityāha- “pratyāsatte”rnyāyāt |",
  "SA15n1233:264": "pratyāsattiścātra dharmmi[vacanasāmarthyāda]bhipreteti gamyate |",
  "SA15n1233:265": "vyāptau tu nyāye dharmmavacanenāpi dharmmimātrākṣepat dharmmigrahaṇa-vaiyarthyam |",
  "SA15n1233:266": "pratyāsannatā ca sādhyadharmmiṇa eva,",
  "SA15n1233:267": "tatra prathamaṃ he [tūpa]darśanāt |",
  "SA15n1233:268": "na pratyāsatteḥ sādhyadharmmiparigrahaḥ |",
  "SA15n1233:269": "kutaḥ ? |",
  "SA15n1233:270": "“dṛṣṭāntadharmmiṇo'pi” na kevalaṃ sādhyadharmmiṇaḥ pratyāsatteḥ |",
  "SA15n1233:271": "kadācid vyāptidarśanapūrvvake prayoge dṛṣṭāntadharmmiṇyapi prathamaṃ hetusabhdāvopadarśanāt |",
  "SA15n1233:272": "yadi na pratyāsatteḥ sādhyadharmmisiddhiḥ pāriśeṣyāt tarhi bhaviṣyati |",
  "SA15n1233:273": "yataḥ “tadaṃśavyāptyā” hetubhūtayā “dṛṣṭāntadharmmiṇi” dharmmasya satva(ttva)siddheḥ |",
  "SA15n1233:274": "nahi dṛṣṭāntamantareṇa hetoḥ sādhyena vyāptiḥ pradarśayituṃ śakyata iti manyate |",
  "SA15n1233:275": "tato dharmmigrahaṇādvayatiricyamānāt sādhyadharmmiṇa eva parigrahaḥ |",
  "SA15n1233:276": "“tadaṃśena” iti ca tacchabdena dharmmavacanākṣipto dharmmī sambhantsyata iti tatsambandhanārthamapi dharmmigrahaṇaṃ nā''śaṅkanīyam |",
  "SA15n1233:277": "yatra prayojanāntaraṃ na sambhavati sa pāriśeṣyaviṣayaḥ,",
  "SA15n1233:278": "dharmmivacanasya tvanyadapi prayojanaṃ sambhāvyate |",
  "SA15n1233:279": "tat kutaḥ pāriśeṣyāt “dharmmivacanāt sādhyadharmiparigrahaḥ” ?",
  "SA15n1233:280": "iti manyamānaḥ siddhāntavādyāha-“siddhe tadaṃśavyāptyā dṛṣṭāntadharmmiṇi satva(ttve)",
  "SA15n1233:281": "punarddharmiṇo vacanaṃ dṛṣṭāntadharmiṇa eva yo dharmmaḥ sa heturiti niyamārthamāśaṅkayeta |",
  "SA15n1233:282": "tataśca cākṣuṣatvādaya eva hetavaḥ syuḥ,",
  "SA15n1233:283": "na kṛtakatvādaya iti aniṣṭameva syāt tasmādupacāraḥ kartavyaḥ” iti |",
  "SA15n1233:284": "kiṃ punastarkkaśāstra dṛṣṭaṃ kvacit niyamārthavacanamitya āha-",
  "SA15n1233:285": "“dṛṣṭaṃ sajātīya eva” ityādi |",
  "SA15n1233:286": "“tatra yaḥ san sajātīye-” [nyāyamukha 7] ityatrā'cāryīye hetulakṣaṇe ‘sajātīya e[va] satva(ttva)",
  "SA15n1233:287": "mi’tyavadhāraṇena siddhe'pi hetorvyatireke |",
  "SA15n1233:288": "kutra ? |",
  "SA15n1233:289": "sādhyābhāve |",
  "SA15n1233:290": "yadetat “asaṃstadatyaye” [nyāyamukha 7] iti asatva(ttva)",
  "SA15n1233:291": "vacanaṃ tanniyamārthamācāryeṇa vyākhyāta[m a]satyeva nāstitā yathā syāt nānyatra na viruddha iti |",
  "SA15n1233:292": "tathehāpi dharmmivacanaṃ tatraiva bhāvaniyamārthamāśaṅkayeta |",
  "SA15n1233:293": "kadā ? siddhe'pi dṛṣṭāntadharmmiṇi [sa]tve(ttve) |",
  "SA15n1233:294": "kutaḥ ? tadaṃśavyāptivacanāt |",
  "SA15n1233:295": "kva bhāvaniyamārtham ?",
  "SA15n1233:296": "“[ta]traiva” dṛṣṭāntadharmmiṇi,",
  "SA15n1233:297": "sati cāśaṅkāsambhave |",
  "SA15n1233:298": "kutaḥ ? |",
  "SA15n1233:299": "pāriśeṣyāt sādhyadharmmiparigrahaḥ |",
  "SA15n1233:300": "nanu apakṣadharmmasyāhetutvāt na niyamārthatāśaṅkā |",
  "SA15n1233:301": "tathā hi-sādhyadharmmeṇa vyāpto'pi dharmmo yadi kvacid dharmmiṇyupalabhyeta tadā tatraiva svavyāpakapratītiṃ janayet nānyatra [pratyā]sattiviprakarṣābhyāṃ yathākramam |",
  "SA15n1233:302": "anupalavdhastu kvacid dharmmiṇi kathaṃ gamakaḥ ? |",
  "SA15n1233:303": "tathābhāve vā sarvvatra svavyāpakaṃ gamayet pratyāsattiviprakarṣābhāvāde[vetyata] āha- “tasmāt sāmarthyāt” ityādi |",
  "SA15n1233:304": "yadidamanantaraṃ sāmarthyaṃ samupavarṇṇitam āsmāt sāmarthyādarthasya sādhyadharmmiparigrahalakṣaṇasya bhavati pratīti[rpa]ṭudhiyāṃ śrotṛṇām,",
  "SA15n1233:305": "kintvaśabdakamarthaṃ svayamanusaratāṃ pratipattigauravaṃ syāt |",
  "SA15n1233:306": "tadupacāramātrāt svayamaśabdakārthābhyūharahitād dharmmidharmma ityane [na pa]kṣadharmma iti “samānanirddeśāt [pratipattigauravaṃ ca] parihṛtaṃ bhavati |",
  "SA15n1233:307": "” “pratipattigauravaṃ ca” iti ‘ca’śabdenaitadāha-ye paropadeśamākāṅkṣanti tairayamartho lakṣaṇa[vaca]nād boddhavya iti |",
  "SA15n1233:308": "yathālakṣaṇaṃ pratīterapakṣadharmmo na heturiti kutaḥ ?",
  "SA15n1233:309": "iyamāśaṅkā |",
  "SA15n1233:310": "tatasteṣāṃ lakṣaṇānusāriṇāṃ niyamāśaṅkāparihārārthaṃ copacārakara[ṇami]ti |",
  "SA15n1233:311": "[7. pakṣadharma ityatra niyamavyavasthā |]",
  "SA15n1233:312": "iha vyavacchedaphalatvāt śabdaprayogasyāvaśyamevāvadhārayitavyam |",
  "SA15n1233:313": "ṣaṣṭhīsamāsācca pakṣadharmma ityatra nānyaḥ samāsaḥ sambhavati |",
  "SA15n1233:314": "tathā ca pakṣasyaiva dharmma [i]tyevamavadhāraṇāt tadaṃśavyāptirvvirudhyata iti viruddhalakṣaṇatāmubhdāvayannāha “pakṣasya dharmmatve tvaṃ(taṃ)",
  "SA15n1233:315": "pakṣaṃ viśeṣaṇamanyato vyavacchedakamapekṣata” iti “tadviśeṣaṇāpekṣasya” dharmmasya “anyatra” pakṣīkṛtādanyasmin sapakṣe ”ananuvṛttiḥ” |",
  "SA15n1233:316": "tathā hi-yaḥ pakṣeṇa viśeṣyate sa pakṣasyaiva bhavati nānya[sya] |",
  "SA15n1233:317": "yathā-yo devadattasya putraḥ sa tasyaiva putro na yajñadattasyāpi |",
  "SA15n1233:318": "tato'nyatrānanuvṛtteḥ “asādhāraṇatā”-sādhāraṇatā na syāt |",
  "SA15n1233:319": "tadaṃ śavyāptivirodha [i]ti yāvat |",
  "SA15n1233:320": "sādhāraṇatāyāstva(yāśca)",
  "SA15n1233:321": "tadaṃśavyāptyā pratipādanāt |",
  "SA15n1233:322": "tato yadi pakṣadharmmo na ta[daṃśe]na vyāptiḥ,",
  "SA15n1233:323": "atha tadaṃśavyāptirnna pakṣadharmma iti vyāhataṃ lakṣaṇamiti |",
  "SA15n1233:324": "nanu ca tadaṃśavyāptirnāma sādhyadharmmasya vyāpakasya tatra hetau sati tadādhāradharmmiṇi bhāva,",
  "SA15n1233:325": "eva,",
  "SA15n1233:326": "vyāpyasya vā hetostatraiva vyāpake sādhyadharmme satyeva bhāva iti svasādhyāvinābhāvalakṣaṇā vakṣyate |",
  "SA15n1233:327": "na cānayā'vaśyaṃ pakṣīkṛtādanyatra vṛttirākṣipyate,",
  "SA15n1233:328": "yato lakṣaṇavyāghāta āśaṅkyeta |",
  "SA15n1233:329": "tathā hi-tatraiva pakṣīkṛte satyeva sādhyadharmme heturvvarttamānastadaṃśavyāptiṃ pratipadyata eva |",
  "SA15n1233:330": "yaiva cāsya sādhyadharmmiṇi svasādhyāvinābhāvitā saiva gamakatve nibandhanaṃ nānyadharmmiṇi |",
  "SA15n1233:331": "sa ca svasādhyāvinābhāvaḥ pratibandhasādhakapramāṇanibandhanaḥ,",
  "SA15n1233:332": "na sapakṣe kvacid bahulaṃ vā sahabhāvamātradarśananibandhanaḥ |",
  "SA15n1233:333": "na hi lohalekhyaṃ vajram pārthivatvāt kāṣṭhādivat iti tadanyatra pārthivatvasya lohalekhyatā'vinābhāvo'pi tathābhāvo bhavati |",
  "SA15n1233:334": "yadi ca pakṣīkṛtādanyatraiva vyāptirādarśayitavyeti niyamastadā satvaṃ(ttvaṃ)",
  "SA15n1233:335": "kathaṃ kṣaṇikatāṃ bhāveṣu pratipādayet ? |",
  "SA15n1233:336": "yo hi sakalapadārthavyāpinīmākṣa(nīṃ kṣa)",
  "SA15n1233:337": "ṇīkatāmicchati taṃ prati kasyacit [sa]pakṣasyaivābhāvāt |",
  "SA15n1233:338": "yadapi kaiścit jvālādeḥ kṣaṇikatvamabhyupagamyate tadapi na pratyakṣataḥ,",
  "SA15n1233:339": "kṣaṇavivekasyātisūkṣmatayā'nupalakṣaṇāt |",
  "SA15n1233:340": "anyatraiva ca vyāptirādarśanīyā na sādhyadharmmiṇyapīti ko'yaṃ nyāyaḥ ? |",
  "SA15n1233:341": "evaṃ hi kālpanikatvaṃ hetulakṣaṇasya pratipannaṃ syāt,",
  "SA15n1233:342": "na vastubalapravṛttatvam,",
  "SA15n1233:343": "tasmāt svasādhyapratibandhād hetustena vyāptaḥ sidhyati |",
  "SA15n1233:344": "sa ca viparyaye bādhakapramāṇavṛttyā sādhyadharmmiṇyapi sidhyatīti na kiñcidanyatrānuvṛttyapekṣayā |",
  "SA15n1233:345": "ata evānyatroktam- “yat kvacid dṛṣṭaṃ tasya yatra pratibandhaḥ tadvidaḥ tasya tad gamakaṃ tatreti vastugatiḥ” iti |",
  "SA15n1233:346": "yadapi “anumeye'tha tattalye sabhdāvaḥ-” ityādi lakṣaṇaṃ tatrāpi sādhyadharmmavāneva sapakṣa ucyate |",
  "SA15n1233:347": "tataḥ satyeva sādhyadharmme vā'stītyevaṃparametat |",
  "SA15n1233:348": "tataśca taddharmmaṇaḥ sādhyadharmmiṇo'pi vāstavaṃ sapakṣatvaṃ na vyāvarttate |",
  "SA15n1233:349": "sādhyatveneṣṭatayecchāvyavasthitalakṣaṇena pakṣatvena tasya nirākarttumaśakyatvāt |",
  "SA15n1233:350": "tasmāt tadaṃśavyāptivacanena svasādhyāvinābhāvitvasya pratibandhanibandhanasyānyathā tadayogādabhidhānānnāvaśya manyatra vṛttirākṣipteti,",
  "SA15n1233:351": "kathamidamāśaṅkitam? |",
  "SA15n1233:352": "satyam, naivedamāśaṅkanīyam,",
  "SA15n1233:353": "yadi sarvvasya hetoḥ pakṣīkṛte eva dharmmiṇi svasādhyapratibandhaḥ pramāṇato niścetuṃ śakyeta |",
  "SA15n1233:354": "yathā sattvalakṣaṇasya svabhāvahetoḥ kṣaṇikatāyāṃ sādhyāyāṃ tādātmyaṃ viparyaye bādhakapramāṇavṛttyā |",
  "SA15n1233:355": "kāryahetostu pa[kṣīkṛtadharmiṇā |",
  "SA15n1233:356": "kasyacit svabhāvahetoḥ] pratyakṣānupalambhasādhanaḥ pratibandhaḥ kathaṃ parokṣe sādhyadharmme gṛhyeta? |",
  "SA15n1233:357": "tasmāt tasyānyatraiva [prasiddhiriti tadviśeṣaṇāpekṣasya tatra apekṣaṇāt anya]trānanuvṛtteḥ asādhāraṇatā sambhavamātreṇāśaṅkitā |",
  "SA15n1233:358": "tadā hyanyatrāvartamānaḥ sādhyaviparīta[vyatireka]...........................................................tadubhayabahirbhāvāyogāt taddharmmiṇaḥ sādhyavṛttivyavacchedābhyāṃ sarvvasaṃgrahāt tatra saṃśayahetu[rbhavati |",
  "SA15n1233:359": "syānmatam- kvacidāśraye sattāyāḥ prākpravṛttapūrvagṛhī]tavismṛtapratibandhasādhakapramāṇasmṛtaye'nyatra vṛttirapekṣaṇīyā |",
  "SA15n1233:360": "etat pariharati |",
  "SA15n1233:361": "“na” ityādi |",
  "SA15n1233:362": "[nānyatrānanubhavattiḥ |",
  "SA15n1233:363": "kutaḥ ? ayogo'samba]ndhaḥ tavdyavacchedena viśeṣaṇāt pakṣasya |",
  "SA15n1233:364": "na hyanyayogavyavacchedenaiva viśeṣaṇaṃ bhavati |",
  "SA15n1233:365": "[kintu ayogavyavacchedenāpi |",
  "SA15n1233:366": "yatra dharmiṇi dha]rmmasya sabhdāvaḥ saṃdihyate tatrā'yogavyavacchedasya nyāyaprāptatvāt |",
  "SA15n1233:367": "atra ca dṛṣṭāntaḥ[“yathā caitro dharnurdhara iti” |",
  "SA15n1233:368": "caitre hi dhanurdhara]tvaṃ saṃdihyate kimasti nāsti iti |",
  "SA15n1233:369": "tataścaitro dhanurddhara iti tatsabhdāvapratipādikā śrutīḥ [pakṣāntaramadhanurdharatvaṃ śroturāśaṅkopasthāpitaṃ] nirākarotītyayogavyavacchedo'tra nyāyaprāptaḥ |",
  "SA15n1233:370": "parābhimatavyavacchedanirācikīrṣayā''ha-[“na,",
  "SA15n1233:371": "anyayogavyavacchedena viśeṣaṇāt” anyatrānanuvṛttera]sādhāraṇateti sambandhaḥ |",
  "SA15n1233:372": "atrāpi dṛṣṭānto “yathā pārtho dhanurddhara iti” |",
  "SA15n1233:373": "sāmānyaśabdo'pyayaṃ dha[nurdharaśabdaḥ prakaraṇasāmarthyādinā prakṛṣṭaguṇavṛttiḥ |",
  "SA15n1233:374": "iha pārthe] hi dhanurddharatvaṃ siddhameveti nāyogāśaṅkā |",
  "SA15n1233:375": "[tādṛ]śaṃ tu sātiśayaṃ kimanyatrāsti nāstītyanyayoga [śaṅkāyāṃ śrotuḥ yadā pārtho dhanurdhara iti ucya]te tadā'nyayogavyavacchedo nyāyaprāptaḥ,",
  "SA15n1233:376": "pratipādyāśaṅkopasthāpitayoreva pakṣayoḥ para[sparaṃ virodhāt ekanirdeśena anyayogavyavacchedasya] nyāyabalāyātatvāt |",
  "SA15n1233:377": "tadiha pakṣe'styayaṃ dharmmo na veti saṃśītau [pakṣadharma ityukte pakṣasya dharma eva nādharmaḥ |",
  "SA15n1233:378": "dharmaśca āśritatvādviśeṣaṇaṃ tenāyogo vya]vacchidyate nānyayogastadaṃśavyāptyā tasya pratipādita[tvena dṛṣṭānte saṃdehābhāvāt |",
  "SA15n1233:379": "“tadaṃśaḥ” taddharma iti] |",
  "SA15n1233:380": "tacchabdena pakṣaḥ parāmṛśyate na dharmmaḥ,",
  "SA15n1233:381": "dharmmasya dharmmāsambhavāt |",
  "SA15n1233:382": "aṃśaśca dharmmo naikadeśaḥ,",
  "SA15n1233:383": "pakṣa[śabdena dharmimātravacanāt |",
  "SA15n1233:384": "na tadaṃśaḥ tasya eka]deśābhāvāditi |",
  "SA15n1233:385": "[8. vyāptervyāpyavyāpakobhayadharmatvam |]",
  "SA15n1233:386": "tasya pakṣadharmmasya sato vyāptiḥ- yo vyāpnoti yaśca vyāpyate [tadubhayadharmmatayā pratīteḥ |",
  "SA15n1233:387": "yadā vyāpakadharmatayā vivakṣyate ta]dā vyāpakasya gamyasya |",
  "SA15n1233:388": "tatrāta satsaptabhyarthapradhānametat nādhārapradhānam,",
  "SA15n1233:389": "dharmmāṇāṃ dharmma[āntaratvābhāvāt |",
  "SA15n1233:390": "tenāyamarthaḥ]-yatra dharmmiṇi vyāpyamasti tatra sarvvatra bhāva eva vyāpakasya svagato dharmmo vyāptiḥ |",
  "SA15n1233:391": "tata[śca vyāpyabhāvāpekṣayā vyāpyasyaiva vyāptatāpratītiḥ] |",
  "SA15n1233:392": "na tvevamavadhāryate |",
  "SA15n1233:393": "vyāpakasyaiva tatra bhāva iti |",
  "SA15n1233:394": "hetvabhāvaprasaṅgādavyāpakasyāpi mūrttatvādestatra bhāvāt |",
  "SA15n1233:395": "nāpi ‘tatraive’ ti prayatnānantarīyakatvāderahetutāpatteḥ |",
  "SA15n1233:396": "sādhāraṇaśca hetuḥ syāt |",
  "SA15n1233:397": "nityatvasya prameyeṣveva bhāvāt |",
  "SA15n1233:398": "yadā tu vyāpyadharmmatā(rmatayā)",
  "SA15n1233:399": "vivakṣā vyāptestadā vyāpyasya vā gamakasya tatraiva vyāpake gamye sati |",
  "SA15n1233:400": "ytatra dharmmiṇi vyāpako'sti tatraiva bhāvo,",
  "SA15n1233:401": "na tadabhāve'pi vyāptiriti |",
  "SA15n1233:402": "atrāpi vyāpyasyaiva tatra bhāva ityavadhāraṇaṃ hetvabhāvaprasaktereva nāśritam,",
  "SA15n1233:403": "avyāpyasyāpi tatra bhāvāt |",
  "SA15n1233:404": "nāpi vyāpyasya tatra bhāva eveti sapakṣaikadeśavṛtterahetutvaprāpteḥ |",
  "SA15n1233:405": "sādhāraṇasya [ca] hetutvaṃ syāt |",
  "SA15n1233:406": "prameyatvasya nityeṣvavaśyaṃbhāvāditi |",
  "SA15n1233:407": "vyāpyavyāpakadharmmatāsaṃvarṇanaṃ tu vyāpterubhayatra tulyadharmmatayaikākārā pratītiḥ saṃyogivat mā bhūditi pradarśanārtham |",
  "SA15n1233:408": "tathā hi-pūrvvatrāyogavyavacchedenāvadhāraṇam uttaratrānyayogavyavacchedeneti kuta ubhayatraikākāratā vyāpteḥ ? | taduktam-",
  "SA15n1233:409": "“liṅge liṅgī bhavatyeva liṅginyevetarat punaḥ |",
  "SA15n1233:410": "niyamasya viparyāse'sambandho liṅgaliṅginoḥ ||”iti |",
  "SA15n1233:411": "etenā''cāryeṇa saṃyogabalāt gamakatve yo doṣa uktaḥ-",
  "SA15n1233:412": "“na ca kenacidaṃśena na saṃyogī hutāśanaḥ |",
  "SA15n1233:413": "dhūmo vā sarvvathā tena prāptaṃ dhūmāt prakāśanam ||” iti |",
  "SA15n1233:414": "sa iha nāvataratītyākhyātaṃ bhavati |",
  "SA15n1233:415": "tathā hi-saṃyogasya ubhayatrāviśeṣāt eṣa prasaṅgo na tu vyāpteḥ |",
  "SA15n1233:416": "na hi yādṛśī vyāpakadharmma vyāptiḥ tādṛśyeva vyāpyadharmma iti | tathā cāha-",
  "SA15n1233:417": "“sambandho yadyapi dviṣṭhaḥ sahabhāvyaṅgaliṅginoḥ |",
  "SA15n1233:418": "ādhārādheyavad vṛttistasya saṃyogivanna tu ||” iti |",
  "SA15n1233:419": "tena vyāpako vyāpyo na bhavati vyāpyaśca [na] vyāpaka iti |",
  "SA15n1233:420": "“tadaṃśena vyāpto hetuḥ” iti vacanāt na saṃyogipakṣokto doṣaḥ |",
  "SA15n1233:421": "nā'pyubhayorggamyagamakatāprasaṅgaḥ,",
  "SA15n1233:422": "yathoktād hetulakṣaṇād vyāpakasyaiva gamyatvapratīteḥ,",
  "SA15n1233:423": "vyāpyasyaiva gamakatāsampratyayāditi |",
  "SA15n1233:424": "[9. vyāpteranvayavyatirekarūpayossūcanam |]",
  "SA15n1233:425": "yadi tarhi “pakṣadharmmastadaṃśena vyāptaḥ” ityetaddhetulakṣaṇaṃ tataḥ pakṣadharmmatvaṃ tadaṃśavyāptiśceti dvirūpo hetuḥ syāt,",
  "SA15n1233:426": "anyatra ca trirūpa uktaḥ tat kathaṃ na vyāghātaḥ ?",
  "SA15n1233:427": "ityāha “etena” tadaṃśavyāptivacanena “anvayo vyatireko vā uktaḥ” veditavya iti sambandhaḥ |",
  "SA15n1233:428": "anvayavyatirekarūpatvād vyāpteriti bhāvaḥ |",
  "SA15n1233:429": "tathā hi-ya eva yenānvito yannivṛttau ca nivarttate sa eva tene vyāpta ucyate iti tadātmakatvād vyāptervyāptivacanenānvayavyatirekābhidhānam |",
  "SA15n1233:430": "tato vyāptivacanena rūpadvayābhidhānāt na vyāghāta iti |",
  "SA15n1233:431": "[10. vyāpteḥ pratyakṣeṇānumānena vā niścayaḥ |]",
  "SA15n1233:432": "tau ca jñapakahetvadhikārāt niścitau |",
  "SA15n1233:433": "“niścayaśca tayornnaikenaiva pramāṇena api tu yathāsvam |",
  "SA15n1233:434": "” yasya yad ātmīyaṃ pramāṇaṃ niścāyakaṃ tena |",
  "SA15n1233:435": "yasya ca yat niścāyakaṃ pramāṇaṃ tad uttaratra vakṣyati |",
  "SA15n1233:436": "“anvayo vyatirako vā” iti tulyakakṣatāsūcanārtho ‘vā’śabdaḥ |",
  "SA15n1233:437": "tena sādharmyavaidharmyavatoḥ prayogayorekenaiva dvitīyagatervvidhipratiṣedharūpatayā vyāvṛttibhede'pi paramārthatastādātmyāt nobhayopadarśanamiti sūcitaṃ bhavati |",
  "SA15n1233:438": "vyatireko hi sādhyanivṛttau liṅgasya nivṛttidharmmakatvaṃ svabhāvabhūto dharmma ityanvayarūpatā vastuto'sya na virudhyate |",
  "SA15n1233:439": "“pakṣadharmmaśca” |",
  "SA15n1233:440": "kiṃ ? |",
  "SA15n1233:441": "“yathāsvaṃ pramāṇena niścitaḥ” ukta iti sambandhaḥ |",
  "SA15n1233:442": "niścayaprasaṅgena so'pyatra pratipādyate,",
  "SA15n1233:443": "niścitasya gamakatvāmākhyātum |",
  "SA15n1233:444": ".................................................................................... iti pradarśanārtho ‘vā’śabdaḥ |",
  "SA15n1233:445": "“pratyakṣeṇa ca svayaṃ svalakṣaṇākāratve'pyanantarasāmānyavikalpajananāt prasiddhiḥ” upacārato niścaya ucyate-pratyakṣapṛṣṭhabhāvino vikalpasyānadhigatārthādhigantṛtvābhāvaṃ darśayituṃ |",
  "SA15n1233:446": "tena yadyapi sāmānyarūpaṃ liṅgamavasthāpyate tathāpi svalakṣaṇapratītireva tadvyavasthānibandhanamiti pratyakṣataḥ pakṣadharmmasya sādhyadharmmiṇi prasiddhirucyate |",
  "SA15n1233:447": "etaccānantarameva vyaktīkariṣyate |",
  "SA15n1233:448": "“anumānato vā sādhyadharmmiṇi pakṣadharmmasya prasiddhi” rnniścayaḥ |",
  "SA15n1233:449": "pramāṇaphalabhedācca “anumānataḥ” anumānena niścaya iti āha |",
  "SA15n1233:450": "“atrodāharaṇe” yathākramaṃ “yathā pradeśe dhūmasya” dhūmasāmānyasya pratyakṣato niścayaḥ iti |",
  "SA15n1233:451": "[11. uddayotakaramataṃ nirasya deśādyapekṣakāryahetorgamakatvoktiḥ |]",
  "SA15n1233:452": "yastu manyate-‘yaḥ pradeśo'gnisambandhī so'pratyakṣo yastu pratyakṣo nabhobhāgarūpa ālokādyātmā dhūmavattayā dṛśyamāno na so'gnimān ataḥ kathaṃ pradeśe dhūmasya pratyakṣataḥ prasiddhiḥ |",
  "SA15n1233:453": "tasmād dhūma eva dharmmī yuktaḥ |",
  "SA15n1233:454": "sāgnirayaṃ dhūmaḥ dhūmatvāt ityevaṃ sādhyasādhanabhāvaḥ’ iti-tasyāpi sāgneḥ dhūmāvayavasyā'pratyakṣatvāt,",
  "SA15n1233:455": "paridṛśyamānasya corddhavabhāgavartino'gninā sahāvṛtteḥ,",
  "SA15n1233:456": "kathaṃ dhūmasāmānyasya sādhyadharmmiṇi pratyakṣataḥ prasiddhiḥ ? |",
  "SA15n1233:457": "dhūmāvayavī pratyakṣa iti cet; na,",
  "SA15n1233:458": "avayavavyatirekeṇa tasyābhāvāt |",
  "SA15n1233:459": "lokādhyavasāyatastasyaikatve vā pradeśasyāpi tāvataḥ kalpitamekatvaṃ na nivāryate |",
  "SA15n1233:460": "pradeśe eva ca loko'gni pratipadyate, na dhūme |",
  "SA15n1233:461": "deśakālādyapekṣayaiva ca kāryaheturggamakaḥ | yadāha-",
  "SA15n1233:462": "“iṣṭaṃ viruddhakārye'pi deśakālādyapekṣaṇam |",
  "SA15n1233:463": "anyathā vyabhicāri syād bhasmevā'śītasādhanaḥ (dhane) ||",
  "SA15n1233:464": "iti |",
  "SA15n1233:465": "“tato deśādyapekṣā'gnisādhane dhūmavattayā |",
  "SA15n1233:466": "gṛhyamāṇasya deśasya dharmmitā na virudhyate ||”",
  "SA15n1233:467": "yathā balākāvato vṛkṣāderddeśādyapekṣayā jalasādhanatvamiti |",
  "SA15n1233:468": "“śabde vā kṛtakatvasya” pratyayabhedabhiditvādinānumāneneti |",
  "SA15n1233:469": "[12. nirvikalpaṃ kathaṃ sāmānyagrāhīti kumārilākṣepasyottaram |]",
  "SA15n1233:470": "atra yathopavarṇṇitaṃ pratyakṣataḥ pakṣadharmmasya sādhyadharmmiṇi prasiddhāvabhiprāyamapratipadyamānaḥ kumārilaḥ-‘kathaṃ pratyakṣeṇa(ṇā)",
  "SA15n1233:471": "vikalpena sāmānyātmano liṅgasya dhūmādeḥ svarūpagra[haṇa]mapi tāvad yujyate,",
  "SA15n1233:472": "dharmmiṇo vā kuta eva tatsambandhagrahaṇam’- iti pratyavatasthe |",
  "SA15n1233:473": "tena hi “pratyakṣapūrvvakatvāccānumānāderddharmmaṃ pratyanimittatvam” ityetad bhāṣyam-",
  "SA15n1233:474": "“kathaṃ pratyakṣapūrvvatvamanumānādino bhavet ? |",
  "SA15n1233:475": "yadā smṛtyasamarthatvānnirvvikalpendriyasya dhīḥ ||",
  "SA15n1233:476": "na cāvikalpyaliṅgasya dharmmisambandhayostathā |",
  "SA15n1233:477": "gṛhītiḥ”",
  "SA15n1233:478": "ityākṣipya-",
  "SA15n1233:479": "“ pratyakṣāgrahaṇaṃ yattu liṅgāderavikalpanāt |",
  "SA15n1233:480": "tanneṣṭatvād vikalpasyāpyartharūpopakāriṇaḥ ||",
  "SA15n1233:481": "asti syālocanājñānaṃ prathamaṃ nirvvikalpakam |",
  "SA15n1233:482": "bālamūkādivijñānasadṛśaṃ śuddhavastujam ||",
  "SA15n1233:483": "tataḥ paraṃ punarvvastu dharmmairjātyādibhiryayā |",
  "SA15n1233:484": "buddhyāvasīyate sā'pi pratyakṣatvena sammatā ||”",
  "SA15n1233:485": "iti bruvatā-‘saugatānāmevāyaṃ liṅga-dharmmi-tatsambandhāgrahaṇalakṣaṇo doṣo yeṣāmavikalpakameva pratyakṣaṃ,",
  "SA15n1233:486": "nāsmākaṃ savikalpamapi pratyakṣamicchatām’ ityuktaṃ bhavati |",
  "SA15n1233:487": "tatastadupavarṇṇitadoṣapratividhānāyā''ha-“sadhūmaṃ hi” ityādi |",
  "SA15n1233:488": "ayamatra samudāyārthaḥ-pratyakṣaṃ hi purovasthitamauttarādharyeṇa dhūmapradeśādikaṃ vidhirūpeṇa dhūmādisvalakṣaṇaṃ sakalasajātīyavijātīyavyāvṛttaṃ ca svasvabhāvavyavasthiteḥ sarvvāsāmarthamātrāṇāṃ parasparamasaṃkīrṇṇarūpatvāt tatsāmarthyabhāviyathāsthānamanukurvvatpāścāttyavidhipratiṣedhavikalpadvayaṃ janayati yena dhūmapradeśākhyau dharmmadharmmiṇau tayoścauttarādharyam ‘evametat nānyathā’ iti vikalpayati |",
  "SA15n1233:489": "yathānubhavamabhyāsapāṭavādipratyayāntarasahakāriṇāṃ vikalpānāmudayāt |",
  "SA15n1233:490": "tato dharmmadharmmiṇoḥ svarūpaniścayaḥ sambandhaniścayaśca pratyakṣanibandhanaḥ sampadyate |",
  "SA15n1233:491": "tathā hi-ayameva dhūmapradeśayoḥ sambandhasya niścayo yaḥ ‘atrāyam’ ityadhyavasāyaḥ |",
  "SA15n1233:492": "sa cāvikalpenāpi pratyakṣeṇa yathoktena prakāreṇa sampādita eva |",
  "SA15n1233:493": "na cauttarādharyāvasthitād vastudvayādanya eva kaścidādhā[rādhe]yabhāvalakṣaṇaḥ sambandhaḥ yataḥ tasya pratyakṣeṇānanubhūtatvāt paścāda(d)",
  "SA15n1233:494": "vikalpanaṃ syāt |",
  "SA15n1233:495": "vastubhūtasya tasyānyatra niṣedhāt |",
  "SA15n1233:496": "tasmādayaṃ tadeva tathāvasthitamarthadvayamāśritya kalpanāsamāropita eva |",
  "SA15n1233:497": "tena sambandhaḥ sambandhīti bhedāntarapratikṣepāpratikṣepābhyāṃ dharmmadharmmitayā vyavahāro loke na tu pāramārthikaḥ |",
  "SA15n1233:498": "sāmānyavyavahāro'pi vijātīyavyāvṛttāneva bhāvānāsṛ(śri)",
  "SA15n1233:499": "tya kalpanāsamāropita eva pratanyate |",
  "SA15n1233:500": "teṣāmeva bhinnānāmapyanubhavadvāreṇa vijātīyavyāvṛttatayā prakṛtyaivaikākāraparāmarśapratyayahetutvāt | tathā cāha-",
  "SA15n1233:501": "“ekapratyavamarśārthajñānādyekārthasādhane |",
  "SA15n1233:502": "bhede'pi niyatāḥ kecit svabhāvenendriyādivat ||”",
  "SA15n1233:503": "tataḥ sāmānyavi[kalpajananadvārā] tatpratibhāsino dhūmākārasya vijātīyavyāvṛ[ttarūpasya sāmānyarūpatayā] pratyakṣeṇaiva gṛhītatvāt |",
  "SA15n1233:504": "na hi vijātīyavyāvṛttirvyāvṛttādanyaiva kācid yasyāḥ pratyakṣeṇāgrahaṇaṃ syāt |",
  "SA15n1233:505": "tasmād yathāparidṛṣṭaṃ dhūmādisvalakṣaṇamevānyato vyāvṛ[ttātmanā vi]kalpyata iti pratipatradhyavasāyavaśāt smṛtireva |",
  "SA15n1233:506": "dvividho vikalpaḥ pratyakṣapṛṣṭhabhāvī vastutaḥ punarnnirvviṣaya eva |",
  "SA15n1233:507": "tato yadāha- sāmānyasyānanubhūtatayā-",
  "SA15n1233:508": "“smārttametadabhedena vijñānamiti yo vadet |",
  "SA15n1233:509": "tasya vandhyāsute'pyasti nūnaṃ smaraṇaśaktatā ||”",
  "SA15n1233:510": "iti tadapyapāstamiti ||",
  "SA15n1233:511": "[13. anumiteḥ sāmānyaviṣayatve'navastheti kumārilākṣepasyottaram |]",
  "SA15n1233:512": "athavā'paraṃ kumārilenābhihitam- “svalakṣaṇaviṣayaṃ pratyakṣaṃ sāmānyalakṣaṇaviṣayamanumānam” iti vacanāt dhūmādisāmānyamanumānagrāhyameva |",
  "SA15n1233:513": "tatra cānavasthā liṅgagrāhiṇo'pyanumānasya tadanyaliṅgabalenotpatteḥ |",
  "SA15n1233:514": "tasya ca sāmānyarūpatayā tadanyānumānamānaviṣayatvāt tathā tadanyasyāpīti kasyacidekasyāpi liṅginaḥ pratipattiḥ yugasahasrairapi na sambhavati |",
  "SA15n1233:515": "kimaṅga punarekena puruṣāyuṣkeṇeti | tathā cāha-",
  "SA15n1233:516": "“sāmānyaṃ nānumānena vinā yasya pratīyate |",
  "SA15n1233:517": "na ca liṅgavinirmuktamanumānaṃ pravarttate ||",
  "SA15n1233:518": "asāmānyasya liṅgatvaṃ na ca kenacidiṣyate |",
  "SA15n1233:519": "na cānavagataṃ liṅgaṃ kiñcidasti prakāśakam ||",
  "SA15n1233:520": "tasyāpi cānumānena syādanyena gatiḥ punaḥ |",
  "SA15n1233:521": "tadubhdūtiśca liṅgāt syāt sāmānyajñānasaṃhitāt ||",
  "SA15n1233:522": "tasya cāpyanumānatvaṃ liṅgena ca tadubhdavaḥ |",
  "SA15n1233:523": "anumānāntarādeva jñātenaivaṃ ca kalpane ||",
  "SA15n1233:524": "liṅgaliṅgyanumānānāmānantyādekaliṅgini |",
  "SA15n1233:525": "gatiryugasahastreṣu bahuṣvapi na vidyate ||”",
  "SA15n1233:526": "ityāśaṅkayā''ha “sadhūmaṃ hi” ityādi |",
  "SA15n1233:527": "evaṃ manyate |",
  "SA15n1233:528": "yasyānumānantareṇa sāmānyaṃ na pratīyate bhavatu tasyāyaṃ doṣaḥ,",
  "SA15n1233:529": "asmākaṃ tu pratyakṣapṛṣṭhabhāvinā'pi vikalpena prakṛtivibhramāt sāmānyaṃ pratīyate |",
  "SA15n1233:530": "liṅgavikalpasya ca svalakṣaṇadarśanāśrayatvāt paramparayā vastupratibandhādavisaṃvādakatvam,",
  "SA15n1233:531": "maṇiprabhāyāmiva maṇibhrānteḥ |",
  "SA15n1233:532": "kāryahetutvamapi vikalpāvabhāsino dhūmasāmānyasya liṅgatayā'vasthāpyamānasya kāryadarśanāśrayatayā tadadhyavasāyācca |",
  "SA15n1233:533": "na hi dhūmasvalakṣaṇasya liṅgatā'vasthāpayituṃ yuktā,",
  "SA15n1233:534": "tasyāsādhāraṇasya sapakṣe vṛttyabhāvāt,",
  "SA15n1233:535": "tadaṃśavyāptyayogāt,",
  "SA15n1233:536": "sādhyasādhanasaṃkalpe vastudarśanāsambhavācceti |",
  "SA15n1233:537": "yattūktam ‘sāmānyalakṣaṇaviṣamanumānam‘ iti tatra naivamavadhāryate-sāmānyalakṣaṇaviṣayamanumānameveti |",
  "SA15n1233:538": "pratyakṣapṛṣṭhabhāvino vikalpasyāpi tadviṣayatvāt tadanyasya ca vikalpasya |",
  "SA15n1233:539": "kintu sāmānyalakṣaṇaviṣayamevānumānamityavadhāryate svalakṣaṇaviṣayatvaniṣedhārthamiti |",
  "SA15n1233:540": "tatra saha dhūmena vartata iti “sadhūmaḥ” |",
  "SA15n1233:541": "pakṣadharmmatāpratipadanārthamevamuktam |",
  "SA15n1233:542": "vidhivikalpasya caitadeva bījam |",
  "SA15n1233:543": "taṃ “sadhūmaṃ pradeśaṃ dṛṣṭavataḥ” pratyakṣeṇeti sambandhaḥ |",
  "SA15n1233:544": "kīdṛśam “arthāntaraviviktarūpam” arthāntaraiḥ sajātīyavijātīyairvviviktamasaṅkīrṇṇaṃ rūpamasyeti vigrahaḥ |",
  "SA15n1233:545": "sarvvabhāvānāṃ svasvabhāvavyavasthiteḥ svabhāvasāṅkaryābhāvāt |",
  "SA15n1233:546": "anyathā sarvvasya sarvatropayogādatiprasaṅgaḥ |",
  "SA15n1233:547": "anena pratiṣedhavikalpasya nimittamākhyātam,",
  "SA15n1233:548": "sāmānyotprekṣāyāśca bījam | taduktam-",
  "SA15n1233:549": "“itaretarabhedo'ntya(sya)",
  "SA15n1233:550": "bījaṃ saṃjñā yadarthikā”",
  "SA15n1233:551": "iti |",
  "SA15n1233:552": "tathā hi-arthāntaravyāvṛttiṃ parasparavyāvṛttānāmapi samānāmutpaśyato bhinnameṣāṃ rūpaṃ tirodhāyā'bhinnaṃ svabhāvamāropayantī kalpanotpadyate |",
  "SA15n1233:553": "“asādhāraṇātmanā” iti arthāntaravyāvṛttena svabhāvena |",
  "SA15n1233:554": "na tu yathā kumārilo manyate- ‘arthāntaraviveko'bhāvapramāṇagrāhyo na pratyakṣāvaseyaḥ’ iti |",
  "SA15n1233:555": "nahi vastubalabhāvinā pratyakṣeṇa anyathādarśanasambhavo bhrāntatāprasaṅgāt |",
  "SA15n1233:556": "tenātmanā dṛṣṭavataḥ sataḥ puṃso'nantaraṃ “smārttaṃ liṅgajñānamutpadyate”iti sambandhaḥ |",
  "SA15n1233:557": "smṛtireva “smārttam” |",
  "SA15n1233:558": "liṅgapratibhāsi jñānaṃ “liṅgajñānam” |",
  "SA15n1233:559": "anena pratyakṣapṛṣṭhabhāvini vikalpe yatsāmānyamābhāti tasya līṅgavyavasthāmāha |",
  "SA15n1233:560": "paramārthataḥ kiṃ viṣayaṃ ? |",
  "SA15n1233:561": "“yathādṛṣṭabhedaparamārtha[viṣayam”].............................................................................",
  "SA15n1233:562": "[14. darśanavidhipratiṣedhavikalpeṣu prāmāṇyāprāmāṇyavyavasthā |]",
  "SA15n1233:563": "[da]rśanavidhipratiṣedhavikalpānāṃ pramāṇāpramāṇacintāmārabhate |",
  "SA15n1233:564": "“tatra” teṣu darśanavidhipratiṣedhavikalpeṣu |",
  "SA15n1233:565": "tadādyaṃ yadetat-",
  "SA15n1233:566": "“asti hyālocanājñānaṃ prathamam-” iti",
  "SA15n1233:567": "ādau vikalpapravṛtterbhavamiti “ādyam” ākhyātam “asādhāraṇaviṣayam” svalakṣaṇaviṣayaṃ darśanaṃ tad “eva” pramāṇaṃ na vidhipratiṣedhavikalpāvapi |",
  "SA15n1233:568": "tasyaiva pramāṇalakṣaṇayogāditarayośca tadasambhavāt |",
  "SA15n1233:569": "tathā hi-anadhigataviṣayatvamarthakriyāsādhanaviṣayatvaṃ ca pramāṇalakṣaṇam |",
  "SA15n1233:570": "tad darśanasyaivāsti |",
  "SA15n1233:571": "tatra “ādyam” ityapūrvvārthavijñānatvamākhyātam “asādhāraṇaviṣayam” iti arthakriyāsādhanaviṣayatvam |",
  "SA15n1233:572": "svalakṣaṇasyaivārthakriyāsādhanatvāt |",
  "SA15n1233:573": "[15. pratiṣedhavikalpasyāprāmāṇyasthāpanam |]",
  "SA15n1233:574": "tatra pratiṣedhavikalpasya tāvat pratyakṣagṛhītārthaviṣayatayā smṛtitvaṃ pratipādayannāha- “tasmin” asādhāraṇe “tathābhūte” arthāntarairasaṅkīrṇṇarūpe “darśanena” asaṅkīrṇṇarūpasāmarthyabhāvinā “dṛṣṭe” adhigate “sati” |",
  "SA15n1233:575": "tathā hi-vyatiriktamapi bhāvāṃśādabhāvāṃśamicchatā bhāvāṃśaḥ svabhāvenāsaṅkīrṇṇarūpaḥ kalpanīyaḥ,",
  "SA15n1233:576": "anyathā sa evābhāvāṃśo na sidhyet |",
  "SA15n1233:577": "na ca svabhāvenāsaṅkīrṇṇarūpatāyāmasatyāṃ pṛthagbhūtābhāvāṃśasabhdāve'pi sā yuktimatī,",
  "SA15n1233:578": "svahetubalāyātasya saṅkīrṇṇarūpasyākiñcitkarābhāvāṃśasambhave'pi tyāgāyogāt |",
  "SA15n1233:579": "na ca tenaiva tadvināśanam,",
  "SA15n1233:580": "vināśahetvayogasya pratipādayiṣyamāṇatvāt |",
  "SA15n1233:581": "tena saṅkīrṇṇarūpavināśane ca varaṃ svahetoreva svabhāvato'saṅkīrṇṇarūpāṇāmudayo'stu kiṃ parivrāḍmodakanyāyopagamena ? |",
  "SA15n1233:582": "tasmāt svabhāvata eva bhāvānāṃ pararūpavikalatvamabhāvāṃśaḥ nānyaḥ |",
  "SA15n1233:583": "sa ca tathābhūto darśanena gṛhīta eva |",
  "SA15n1233:584": "tasmiṃstathābhūte dṛṣṭe “sa” padārtho “yena” vastunā “asādhāraṇaḥ” samānasvabhāvo na bhavati tadrūpavikalasvabhāvatvāt “tadasādhāraṇatāṃ” tena tenātadrūpeṇāsamānasvabhāvatāṃ etadeva vyanakti |",
  "SA15n1233:585": "“tataḥ” arthāntarād “bhedaṃ” vailakṣaṇyamanyarūpamidaṃ na bhavatīti “abhilapantī” abhimukhayantī dṛṣṭavailakṣaṇye pravartamānatayā “smṛtirutpannā pratyakṣabalena” |",
  "SA15n1233:586": "yadi tu liṅgabalenotpadyeta vyavacchedaviṣayā'pi smṛtirnna syāditi bhāvaḥ |",
  "SA15n1233:587": "kiṃ viṣayā ? |",
  "SA15n1233:588": "“atadvyāvṛttiviṣayā |",
  "SA15n1233:589": "” tacchabdena darśanaviṣayasya vastunaḥ parāmarśaḥ kṛtaḥ |",
  "SA15n1233:590": "na tat atat vijātīyam |",
  "SA15n1233:591": "atasmād vyāvṛttiḥ atavdyāvṛttiḥ |",
  "SA15n1233:592": "sā viṣayo yasyāḥ sā tathā |",
  "SA15n1233:593": "athādṛṣṭa evārthāntarebhyo bhedo mayā'pi kalpyate iti pratipatra (ttara)",
  "SA15n1233:594": "dhyavasāyāccaivamuktam |",
  "SA15n1233:595": "parāmarthato nirvviṣayatvāt |",
  "SA15n1233:596": "sā “na pramāṇaṃ” nābhāvapramāṇaphalamityarthaḥ |",
  "SA15n1233:597": "na hi smṛtijanakatvena pramāṇatā yuktā |",
  "SA15n1233:598": "kasmāt na pramāṇam ? |",
  "SA15n1233:599": "yathādṛṣṭasyākāro'bhyāsapāṭavādipratyayāntarasāpekṣo viśeṣastasya grahaṇāt |",
  "SA15n1233:600": "na hi dṛṣṭimityeva vikalpena gṛhyate,",
  "SA15n1233:601": "darśanāviśeṣāt sarvvākāreṣu vikalpodayaprasaṅgāt,",
  "SA15n1233:602": "api tu kaścidevābhyāsādipratyayāpekṣa ityākāragrahaṇenācaṣṭe |",
  "SA15n1233:603": "bhavatu yathādṛṣṭākāragrahaṇam |",
  "SA15n1233:604": "pramāṇaṃ tu kasmānna bhavatīti parasya taduktapramāṇalakṣaṇavirahaṃ darśayannāha- “prāg” ālocanājñānodayakāle “asādhāraṇam” assaṅkīrṇṇarūpaṃ dṛṣṭvā asādhāraṇamarthāntararūpaṃ na bhavatīti “abhilapataḥ” vikalpayataḥ “pratiṣedhavikalpasyāpūrvvārthādhigamābhāvād” apūrvvārthavijñānatāvirahāt |",
  "SA15n1233:605": "apūrvvārthavijñānaṃ ca pramāṇaṃ bhavatocyata iti bhāvaḥ |",
  "SA15n1233:606": "[16. vidhivikalpasyāsyaprāmāṇyavyavasthāpanam |]",
  "SA15n1233:607": "yadyuktena prakāreṇa pratiṣedhavikalpo na pramāṇaṃ,",
  "SA15n1233:608": "vidhivikalpastarhi pramāṇaṃ bhaviṣyati |",
  "SA15n1233:609": "nahi tasyāpūrvvārthavijñānatvābhāvaḥ sambhavati |",
  "SA15n1233:610": "tatpratibhāsino'nugatasya sāmānyākārasyāsādhāraṇarūpāvalambinā darśanenānadhigamāt tat kuto'syāprāmāṇyam | taduktam-",
  "SA15n1233:611": "“tataḥ paraṃ punarvastu”",
  "SA15n1233:612": "ityādi | tadetat kumarilavacanamāśaṅkya vidhivikalpasyāpi prāmāṇyamanupa(mapa)",
  "SA15n1233:613": "nudannāha- “arthakriyāsādhanasya” svalakṣaṇasya “ālocanājñānena darśanādadṛṣṭasya punastatsādhanasya” arthakriyāsādhanasya svabhāvasya “vikalpenāpratipatteḥ vidhivikalpo na pramāṇam” |",
  "SA15n1233:614": "yadyapi tenānadhigataṃ sāmānyamadhigamyata iti varṇyate tathā'pi tad arthakriyāsādhanaṃ na bhavati iti tadadhigantā taimirikādijñānaprakhyo vidhivikalpo na pramāṇam |",
  "SA15n1233:615": "“tataḥ paraṃ punarvvastu dharmmairjātyādibhiryayā |",
  "SA15n1233:616": "budhyāḥ(ddhyā)'vasīyate”",
  "SA15n1233:617": "iti cocyate |",
  "SA15n1233:618": "tatra punarvvastugrahaṇena nirvvikalpakapratyakṣaviṣayasyaiva vastuno jātyādi viśiṣṭasya vikalpabudhyā(ddhyā)",
  "SA15n1233:619": "'vasāya ucyate |",
  "SA15n1233:620": "tasya ca nirvvikalpajñānenaivādhigamāt na tatra prāmāṇyam,",
  "SA15n1233:621": "jātestvarthakriyāsādhanatvābhāvādanadhigatāyā adhigame'pi keśādijñānasyeva na prāmāṇyam |",
  "SA15n1233:622": "ata evārthakriyāsāmarthyavirahiṇā sāmānyenendriyāṇāṃ samprayogābhāvāt pratyakṣatā'pyasaṃmbhavinī |",
  "SA15n1233:623": "‘ca’kāreṇa smṛtitvācceti pūrvoktakāraṇasamuccayaḥ |",
  "SA15n1233:624": "smṛtitvaṃ cāsyottaratra pratipādayiṣyate |",
  "SA15n1233:625": "“anumānavad” iti vaidharmyadṛṣṭāntaḥ |",
  "SA15n1233:626": "yathā pratyakṣeṇārthakriyāsādhane pradeśākhyai dharmmiṇyadhigate'pyanadhigatasyāgnerarthakriyāsādhanasyāsāmānyākāreṇa parokṣasya svalakṣaṇākāreṇa pratipattumaśakyatvāt pratipattirnnaivaṃ vidhivikalpena sāmānyakāreṇānadhigamarthakriyāsādhanamadhigamyate,",
  "SA15n1233:627": "taisyālocanājñānenaivādhigamāt |",
  "SA15n1233:628": "tasmiṃ(smin)",
  "SA15n1233:629": "smṛtirevāsāviti na pramāṇamiti |",
  "SA15n1233:630": "[17. arthakriyāsādhanaviṣayajñānasyaiva prāmāṇyasamarthanam |]",
  "SA15n1233:631": "“arthakriyāsādhanaviṣayameva pramāṇam” netaraditi kuta etat?",
  "SA15n1233:632": "iti cet “arthakriyārthī hi” puruṣo yasmāt hitāhitaprāptiparihārārthī “sarvo” na kākatālīyanyāyena kaścideva,",
  "SA15n1233:633": "“prekṣāvān” buddhipurvvakārī “pramāṇamapramāṇaṃ vā” pramāṇādeva sarvvadā pravarta(rte)",
  "SA15n1233:634": "ya apramāṇāt mā kadācit,",
  "SA15n1233:635": "vipralambhasambhavād,",
  "SA15n1233:636": "“ubhayamanveṣate” na vyasanitayā |",
  "SA15n1233:637": "tato'yamarthakriyāsādhanaviṣayameva pramāṇaṃ bravīti,",
  "SA15n1233:638": "tasyārthakriyāsādhane pravṛttyaṅgatvāt |",
  "SA15n1233:639": "netarat, tadviparītatvāt |",
  "SA15n1233:640": "tathāhi-pramāṇamavisaṃvādakamapratārakamucyate loke'pi |",
  "SA15n1233:641": "yaccārthakriyāsādhanamanadhigacchanna tatra pravartayati,",
  "SA15n1233:642": "kuta eva tat prāpayet tat kathamavisaṃvādakatayā prekṣāpūrvvakārī pramāṇamācakṣīta ? |",
  "SA15n1233:643": "[18. sāmānyasya vistareṇāvastutvasādhanam |]",
  "SA15n1233:644": "yadyevaṃ sāmānyamapyarthakriyāsādhanameva tatastadviṣayo vidhivikalpaḥ pramāṇaṃ bhaviṣyatīti ced āha-“na ca”naiva “sāmānyaṃ kāñcit” tatsādhyatayopagatāmabhinnajñānābhidhānalakṣaṇāmanyāṃ vā vyaktisādhyām “arthakriyāmupakalpayati” |",
  "SA15n1233:645": "kīdṛśam ?, “svalakṣaṇapratipatteḥ” vyaktipratipatterālocanājñānasaṃjñitāyā “urddham” uttarakālaṃ “tatsāmarthyotpannavikalpavijñānagrāhyam” iti |",
  "SA15n1233:646": "tacchabdena svalakṣaṇapratipattiḥ sambadhyate |",
  "SA15n1233:647": "‘tataḥ paraṃ punarvvastu’ ityādi parairabhidhānādevaṃ bravīti",
  "SA15n1233:648": "darśanapṛṣṭhabhāvino vikalpasya pratyakṣapramāṇatāṃ nirākartum |",
  "SA15n1233:649": "sarvvameva tu sāmānyaṃ na kāñcidarthakriyāmupakalpayati |",
  "SA15n1233:650": "yat tu sāmānyamanumānavikalpagrāhyaṃ tat kāraṇavyāpakasambaddhaliṅganiścayadvārā''yātaṃ sambaddhasambandhādanadhigatārthakriyāsādhanaviṣayāmarthakriyāmupakalpayatīti tadviṣayo vikalpaḥ pramāṇam |",
  "SA15n1233:651": "idaṃ tu naivam,",
  "SA15n1233:652": "adhigatatvādarthakriyāsādhanasyālocanājñāneneti |",
  "SA15n1233:653": "atrodāharaṇam “yathā-nīlaṃ dṛṣṭvā nīlamiti jñāne” pratibhāsamānamiti śeṣaḥ |",
  "SA15n1233:654": "na sāmānyaṃ kāñcidarthakriyāmupakalpayatīti prakṛtena sambandhaḥ |",
  "SA15n1233:655": "nanu ca liṅgavikalpapratibhāsi sāmānyaṃ prakṛtam tat kimanyadudāhriyate ? |",
  "SA15n1233:656": "sarvvasya darśanapṛṣṭhabhāvino vikalpasya paropagatāṃ pratyakṣapramāṇatāṃ tulyanyāyatayā nirākartum |",
  "SA15n1233:657": "kāṃpunarnnīlamiti vikalpajñāne darśanapṛṣṭhabhāvini pratibhāsamānaṃ sāmānyamarthakriyāṃ nopakalpayati ? |",
  "SA15n1233:658": "yadi vyaktisādhyām;",
  "SA15n1233:659": "tadā'nyo'pi padārtho'nyadīyāmarthakriyāṃ nopakalpayatīti tasyāpyanarthakriyāsādhanatvādavastutvaprasaṅgaḥ |",
  "SA15n1233:660": "atha svasādhyām;",
  "SA15n1233:661": "tadasiddham,",
  "SA15n1233:662": "abhinnajñānābhidhānalakṣaṇāyāḥ svasādhyāyāḥ karaṇādityāśaṅkayāha-“tadeva hi” yat tadālocanājñāne nopalabdhaṃ “nīlasvalakṣaṇam” nīlavyaktiḥ “tathāvidhasādhyārthakriyākāri” |",
  "SA15n1233:663": "tathāvidhaśabdena sāmānyamatrābhipretam,",
  "SA15n1233:664": "tādṛśaparyāyatvādasya,",
  "SA15n1233:665": "sādhāraṇarūpasya ca tādṛśatvāt |",
  "SA15n1233:666": "tena tathāvidhasādhyāṃ nīlasāmānyasādhyāmabhinnajñānābhidhānalakṣaṇāmarthakriyāṃ kartuṃ śīlamasya svalakṣaṇasyeti tat tathoktam |",
  "SA15n1233:667": "evaṃ manyate-yathā bhinnā api vyaktayaḥ kayācit pratyāsattyā tadekakāryapratiniyamalakṣaṇayā tadekamabhinnaṃ sāmānyamupakurvvanti,",
  "SA15n1233:668": "tadaparasāmānyayogamantareṇāpi,",
  "SA15n1233:669": "anyathā'navasthāprasaṅgāt,",
  "SA15n1233:670": "tathā'bhinnajñānābhidhānātmikāmapyarthakriyāṃ sādhayiṣyanti |",
  "SA15n1233:671": "kimapramāṇakena pramāṇabādhitena ca sāmānyenopagatena ? |",
  "SA15n1233:672": "tathā hi-anumānādike jñāne yathāvidhamasyāspaṣṭaṃ rūpaṃ pratibhāsate na tathāvidhaṃ vyaktiṣu dṛśyamānāsupalakṣayāmaḥ |",
  "SA15n1233:673": "ekameva hi vyaktidarśanakāle spaṣṭaṃ nīlādirūpaṃ vibhāvayāmaḥ |",
  "SA15n1233:674": "tat kathamadṛṣṭakalpanayā''tmānaṃ svayameva vipralabhemahi ? |",
  "SA15n1233:675": "vyaktirūpasaṃsargād ayogolakavanhivadavibhāvanamiti cet; na,",
  "SA15n1233:676": "sarvvatra bhedābhedavyavasthāyā abhāvaprasaṅgāt |",
  "SA15n1233:677": "asyottarasyānyatrāpi sulabhatvāt |",
  "SA15n1233:678": "na ca sāmānyasya dve rūpe staḥ spaṣṭamaspaṣṭaṃ ca,",
  "SA15n1233:679": "yenaikena darśane pratibhāseta anyenānumānādijñāne,",
  "SA15n1233:680": "padārthadvayopagamaprasaṅgāt,",
  "SA15n1233:681": "pratibhāsabhedasyaiva sarvatra bhāvabhedavyavasthānibandhanatvāt,",
  "SA15n1233:682": "sāmānyasyāparasāmānyaprasakternniḥsāmānyasya cāsyopagamāt |",
  "SA15n1233:683": "[19. kumāriloktadvayātmakabuddhernirasanam |]",
  "SA15n1233:684": "etenaitadapi nirastam yadāha-",
  "SA15n1233:685": "“sarvvavastuṣu buddhiśca vyāvṛttyanugamātmikā |",
  "SA15n1233:686": "jāyate dvayātmakatvena vinā sā ca na yujyate ||”",
  "SA15n1233:687": "“na cātrānyatarā bhrāntirupacāreṇa ceṣyate |",
  "SA15n1233:688": "dṛḍhatvāt sarvvadā buddherbhrāntistabhdāntivādinām ||”",
  "SA15n1233:689": "iti | yato yadīndriyabuddhimabhipretyocyate;",
  "SA15n1233:690": "tadāsiddham,",
  "SA15n1233:691": "aspaṣṭasya nīlādyākārasya spaṣṭanīlādyābhāsāyāṃ tatrānupalakṣaṇāt,",
  "SA15n1233:692": "spaṣṭasyāpi ca dvitīyasyānuyāyinaḥ |",
  "SA15n1233:693": "tabhdāve ca vyaktidvayāntarālamapyāpnuvataḥ kathaṃ tadanugamaḥ ? |",
  "SA15n1233:694": "vyāptau(vyaktau)",
  "SA15n1233:695": "copalabhyasya sataḥ tatrānupalakṣaṇaṃ kutaḥ ? |",
  "SA15n1233:696": "nahi tasya vyaktāvyaktarūpasambhavaḥ,",
  "SA15n1233:697": "ekatvāt | tathā cāha-",
  "SA15n1233:698": "“vyaktāvekatra sā vyaktā'bhedāt sarvvatragā yadi |",
  "SA15n1233:699": "jātirdṛśyeta sarvvatra [sāpi na vyaktapekṣiṇi] ||”",
  "SA15n1233:700": "iti | ekatrāpi ca vyaktāvupalabhyamānāyāṃ sakalatrailokyavyāpi rūpaṃ sakalasvāśrayavyāpi vā dṛśyeta ? |",
  "SA15n1233:701": "na hyekasyāḥ kiñcid dṛṣṭamadṛṣṭaṃ vā nāma kṣaṇikatādivad |",
  "SA15n1233:702": "dṛṣṭāyāmapyekatraivāśraye darśanāvasāyo na sarvvatreti cet; na,",
  "SA15n1233:703": "vikalpena taddarśanābhyupagamāt |",
  "SA15n1233:704": "na hi niścayaviṣayīkṛtaṃ cāniścitaṃ ceti yuktam |",
  "SA15n1233:705": "tataḥ sarvvagatarūpadarśane sarvvārthānāṃ darśanaprasaṅgaḥ |",
  "SA15n1233:706": "na hi taddarśane tatsahacāriṇa upalabhyasya tadabhinnasvabhāvasya cānupalambho yuktaḥ |",
  "SA15n1233:707": "tataḥ kathamindriyabuddherdvyātmakatā ? |",
  "SA15n1233:708": "athānumānādibuddhim;",
  "SA15n1233:709": "tasyāmapi svalakṣaṇāpratibhāsanāt kuto dvayātmakatvam ? |",
  "SA15n1233:710": "na hi tāsu sāmānyagrāhiṇīṣvaspaṣṭo vyaktyākāra iva lakṣyamāṇaḥ svalakṣaṇapratibhāsaḥ |",
  "SA15n1233:711": "tadabhāve'pi tāsāṃ bhavāt |",
  "SA15n1233:712": "ākārāntareṇa ca svajñāne[']pratibhāsanāt anekākārāyogād ekasya,",
  "SA15n1233:713": "apratiprasaṅgācca |",
  "SA15n1233:714": "tasmānneyaṃ bhinnārthagrāhiṇyabhinnā sāmānyabuddhiḥ pratibhāti svalakṣaṇobhdavā satī |",
  "SA15n1233:715": "kintvanādivitatha vikalpābhyāsavāsanājanitā satī tathā'vabhāsate |",
  "SA15n1233:716": "dṛḍhatvaṃ ca buddhernnāvināśitvam,",
  "SA15n1233:717": "kṣaṇikatvābhyupagamāt kintvabādhyamānatvam |",
  "SA15n1233:718": "na cāsyāstat sambhavati,",
  "SA15n1233:719": "leśato bādhakasyoktatvāt |",
  "SA15n1233:720": "vistaratastu syāvdādabhaṅgād yathāvasaramihaiva tatra tatra vidhāsyamānād bādhakamavadhāryam |",
  "SA15n1233:721": "tasmād yathā vyaktayaḥ sāmānyāntaramantareṇa tadekamupakurvvanti tathā'bhinnajñānābhidhāne api pravartayiṣyantīti tadeva nīlasvalakṣaṇaṃ sāmānyasādhyatvopagatārthakriyākāri |",
  "SA15n1233:722": "[20. kumāriladattasya doṣasya saugatabuddhyabādhakatvadarśanam |]",
  "SA15n1233:723": "yastu-",
  "SA15n1233:724": "“sāmānyaṃ nānyadiṣṭaṃ cet tasya vṛtternniyākam |",
  "SA15n1233:725": "gotvenā'pi vinā kasmād gobuddhirnna niyamyate ||",
  "SA15n1233:726": "yathā tulye'pi bhinnatve keṣucid vṛttyavṛttitā |",
  "SA15n1233:727": "gotvāderanimittā'pi tatha buddhirbhaviṣyati ||”",
  "SA15n1233:728": "iti pūrvvapakṣayitvā-",
  "SA15n1233:729": "“viṣayeṇa hi buddhīnāṃ vinā notpattiriṣyate |",
  "SA15n1233:730": "viśeṣādanyadicchanti sāmānyaṃ tena tad dhruvam ||",
  "SA15n1233:731": "tā hi tena vinotpannā mithyā syurvviṣayādṛte |",
  "SA15n1233:732": "na tvanyena vinā vṛttiḥ sāmānyasyeha duṣyati ||”",
  "SA15n1233:733": "iti mithyātvaprasaṅgadoṣa ukto nāsau tathāgatasamayanayāvadātabuddhīn bādhate |",
  "SA15n1233:734": "sāmānyabuddhīnāṃ bādhakapratyayanibandhanasya mithyātvasyopagatatvāt | tathā hi-",
  "SA15n1233:735": "“kasmāt sāsnādimatsveva gotvaṃ ?",
  "SA15n1233:736": "yasmāt tadātmakam |",
  "SA15n1233:737": "tādātmyamasya kasmāt cet,",
  "SA15n1233:738": "svabhāvāditi gamyatām ||”",
  "SA15n1233:739": "iti vacanāt ‘vyaktisvabhāvaṃ ca sāmānyam |",
  "SA15n1233:740": "na cāsādhāraṇam vyaktyudayavināśayordhyā(yośca)",
  "SA15n1233:741": "nodayavyayayogi’ ityuyuktam,",
  "SA15n1233:742": "viruddhadharmmādhyāsato bhedaprasaṅgāditi | āha ca-",
  "SA15n1233:743": "“tādātmyaṃ cetmataṃ jātervyaktijanmanyajātatā |",
  "SA15n1233:744": "nāśe'nāśaśca keneṣṭaḥ ?",
  "SA15n1233:745": "tadvaccā'nanvayo na kim ? ||",
  "SA15n1233:746": "vyaktijanmanyajāta cedāgatā nāśrayāntarāt |",
  "SA15n1233:747": "prāgāsīnna ca taddeśe sā tayā saṅgatā katham ? ||",
  "SA15n1233:748": "vyaktināśe na cennaṣṭā gatā vyaktyantaraṃ na ca |",
  "SA15n1233:749": "tacchūnye na sthitā deśe sā jātiḥ kveti kathyatām ||",
  "SA15n1233:750": "vyakterjanmādiyoge'pi yadi jāteḥ sa neṣyate |",
  "SA15n1233:751": "tādātmyaṃ kathamiṣṭaṃ syādanupaplutacetasām ||” iti |",
  "SA15n1233:752": "[21. nīlavikalpasyāprāmāṇyasamarthanam |]",
  "SA15n1233:753": "yadi nīlasvalakṣaṇameva sāmānyasādhyārthakriyākāri tadeva tarhyadhigacchan vikalpaḥ pramāṇaṃ bhaviṣyatītyāha-“tacca” nīlakhalakṣaṇam |",
  "SA15n1233:754": "“tenātmanā” nīlasādhyārthakriyākāriṇā svabhāvena “dṛṣṭameva” ālocanāpratyayena |",
  "SA15n1233:755": "tato niṣpāditakriye karmmaṇyaviṣeṣādhāyi vikalpajñānaṃ kathaṃ pramāṇaṃ syāt ? |",
  "SA15n1233:756": "atha matam- sāmānyameva tarhyadhigacchan nīlavikalpaḥ pramāṇamastu |",
  "SA15n1233:757": "tacca sāmānyamarthakriyākāri |",
  "SA15n1233:758": "yato nīlasādhyāmevārthakriyāṃ nīlena saha sambhūya kariṣyati |",
  "SA15n1233:759": "vyaktisvabhāvānyeva hi sāmānyānītyāha- “na ca” naiva “tat svalakṣaṇagrahaṇottarakālabhāvino” nīlavyaktidarśanottarakālaṃ bhavanaśīlasya |",
  "SA15n1233:760": "liṅgagrahaṇottarakālabhāvinastu pūrvvoktena prakāreṇa vyaktisādhyārthakriyā sāmānyasya kalpitasya vyavasthāpayituṃ śakyata iti bhāvaḥ |",
  "SA15n1233:761": "“nīlavikalpasya viṣayeṇa” nīlasāmānyena “nīlasādhyārthakriyā” rañjanādikā “kriyate” |",
  "SA15n1233:762": "tasya vyaktisvābhāvyāyoge sati kalpitarūpasya tadasambhavāt |",
  "SA15n1233:763": "na ca nityasvabhāvatāmābibhrāṇena nīlavikalpasya viṣayeṇa nīlasādhyā'nyā vā'rthakriyā kriyate |",
  "SA15n1233:764": "kramayaugapadyavirodhāditi manyate |",
  "SA15n1233:765": "[22. mīmāṃsakasaṃmatapramāṇalakṣaṇe doṣadarśanam |]",
  "SA15n1233:766": "tadevaṃ ‘nīlaṃ dṛṣṭvā nīlam’ iti jñāne pratibhasamānaṃ sāmānyaṃ na kāñcidarthakriyāmupakalpayatīti prasādhya anarthakriyākāriviṣayasyāpi vikalpasya pratyakṣapṛṣṭhabhāvinaḥ prāmāṇyaprasaṅgādativyāptiriti “tatrāpūrvārthavijñānam” iti pramāṇalakṣaṇe mīmāṃsakairvviśeṣaṇamupādeyamiti darśayannāha-“tasmād” yata evamanarthakriyāsādhanaviṣayatayā darśanapṛṣṭhabhāvino vikalpasya prāmāṇyamayuktam tasmādasmadabhimataṃ “pramāṇamavisaṃvādi jñānam” iti pramāṇalakṣaṇaṃ vyudasya “anadhigatārthaviṣayaṃ pramāṇam”,",
  "SA15n1233:767": "“tatrāpūrvvārthavijñānaṃ pramāṇam” “iti api” etasminnapyāhopuruṣikayā'nyasmiṃ(smin)",
  "SA15n1233:768": "“pramāṇalakṣaṇe” kriyamāṇe “ativyāptiparihārāya viśeṣaṇīyaṃ” viśeṣaṇamupādeyam |",
  "SA15n1233:769": "kathaṃ viśeṣaṇīyam “anadhigate svalakṣaṇe iti” |",
  "SA15n1233:770": "anena hi viśeṣaṇenānumānavikalpasya ca prāmāṇyaṃ sidhyati,",
  "SA15n1233:771": "ālocanājñānapṛṣṭhabhāvinaśca vikalpasya prāmāṇyaṃ vyudasyata iti sarvvaṃ sustham |",
  "SA15n1233:772": "tadevaṃ vidhivikalpasyānarthakriyāsādhanaviṣayatayā'nadhigatasāmānyadhigame'pi prāmāṇyaṃ nirākṛtya caśabdasamuccitaṃ smṛtitvaṃ pratiṣedhavikalpena sādhāraṇamaprāmāṇyakāraṇaṃ darśayannāha-“adhigate tu svalakṣaṇe” ālocanājñānena “tatsāmarthyajanmā” svalakṣaṇādhigamabalabhāvī “vikalpastadanukārī” sākṣādanutpatterddarśanasaṃskārādheyavaśaccāspa(cca spa)",
  "SA15n1233:773": "ṣṭanīlasvalakṣaṇākārānukārī dṛśyavikalpyayoścaikīkaraṇādevamucyate |",
  "SA15n1233:774": "vastutastu na kiñcidasāvanukaroti |",
  "SA15n1233:775": "“sa smṛtireva” |",
  "SA15n1233:776": "kutaḥ ? “kāryatastadviṣayatvāt” na paramārthataḥ |",
  "SA15n1233:777": "kāryamatra svalakṣaṇe puruṣasya pravartanam,",
  "SA15n1233:778": "tadadhyavasāyaśca |",
  "SA15n1233:779": "yataśca kāryataḥ tadviṣayatvāt smṛtirevāto “na pramāṇam” darśanabalotpanno vikalpaḥ |",
  "SA15n1233:780": "tathā hi-smṛterapyanubhūtasvalakṣaṇāṃśaviṣayāyā na paramārthatastadviṣayatvam |",
  "SA15n1233:781": "svalakṣaṇasyendriyabuddhāviva sphuṭarūpatayā smṛtāvapratibhāsanāt |",
  "SA15n1233:782": "kintu yathoktāt kāryata eva |",
  "SA15n1233:783": "tacca vidhivikalpe'pi samānamiti kathamasau smṛtirnna syāditi |",
  "SA15n1233:784": "[23. anumānasya vidhivikalpavailakṣaṇyena prāmāṇyasamarthanam |]",
  "SA15n1233:785": "tatraitat syāt-nanvanumānavikalpaḥ smṛtirūpo'pi pramāṇamiṣyate |",
  "SA15n1233:786": "tathā hi-yadevānagnivyāvṛttaṃ vastumātraṃ mahānasādāvanubhūtamāsīt tadeva pradeśaviśeṣe dhūmadarśanāt smaryate |",
  "SA15n1233:787": "tadvad vidhivikalpo'pi pramāṇaṃ bhaviṣyatītyata āha-“anadhigata”sya “vastu”no “rūpa”sya “anadhigateriti” |",
  "SA15n1233:788": "evammanyate-yat mahānasādāvanagnivyāvṛttaṃ vastumātraṃ prāganubhūtaṃ na tat taddeśādisambandhitayaivānumānavikalpena smaryate kintu yatra pradeśe prāgananubhūtaṃ tatsambandhitayā |",
  "SA15n1233:789": "tataḥ sādhyadharmmidṛṣṭāntadharmmigrāhidarśanadvayānadhigatasyānagnivyāvṛttasya vasturūpasyāyogavyavacchedenādhigamād yuktamasya prāmāṇyam |",
  "SA15n1233:790": "na tu darśanapṛṣṭhabhāvino vikalpasya,",
  "SA15n1233:791": "tadviparītatvāditi |",
  "SA15n1233:792": "[24. pramāṇavyavasthāyāḥ vastvadhiṣṭhānatvaṃ,",
  "SA15n1233:793": "svalakṣaṇasyaiva ca vastutvam |]",
  "SA15n1233:794": "yadi nāmānadhigataṃ vasturūpaṃ nādhigacchati,",
  "SA15n1233:795": "pramāṇaṃ tu kasmānna bhavatīti ced āha-“vastvadhiṣṭhānatvāt” ityādi |",
  "SA15n1233:796": "vastvadhiṣṭhānatvaṃ ca “pramāṇavyavasthāyāḥ” pramāṇavyāpāraviṣayamabhipretyocyate nālambanalakṣaṇam,",
  "SA15n1233:797": "anyathā'numānasya parikalpitasāmānyālambanatayā vastvadhiṣṭhānatvābhāvādavyāpinī pramāṇavyavasthā syād |",
  "SA15n1233:798": "yadi vastvadhiṣṭhānā pramāṇavyavasthā kathaṃ viprakṛṣṭaviṣayāyā anupalabdheḥ prāmāṇyam iti cet;",
  "SA15n1233:799": "tatrāpi pradhānādivikalpasyaiva bhāvānupādānatayā sādhyatvāt tasyā api vastvadhiṣṭhānatā'styevetyadoṣaḥ |",
  "SA15n1233:800": "atha vastvadhiṣṭhānaiva pramāṇavyavastheti kuta etad ?",
  "SA15n1233:801": "ityāha-“arthakriyāyāṃ” sukhaduḥkhalakṣaṇāyāṃ yad “yogyaṃ” śaktaṃ “tadviṣayatvāt tadarthinām” arthakriyārthināṃ “pravṛtteḥ” prāptityāgalakṣaṇāyāḥ |",
  "SA15n1233:802": "yadi nāmarthakriyāyogye tadarthināṃ pravṛttistathāpi kathaṃ vastvadhiṣṭhānā pramāṇavyavasthā ?",
  "SA15n1233:803": ", arthakriyāyogyādhiṣṭhānā hi tathā sati syāt iti cet;",
  "SA15n1233:804": "āha-“arthakriyā”yāṃ yad “yogyaṃ” ta“llakṣaṇa”meva “hi vastu” |",
  "SA15n1233:805": "tato'rthakriyāyogyādhiṣṭhānatvena vastvadhiṣṭhānatvaṃ kathaṃ na syāt iti bhāvaḥ |",
  "SA15n1233:806": "idaṃ ca vastvāśrayeṇa pramāṇavyavasthāpratipādanamanadhigate svalakṣaṇa ityukte kadācit paro brūyāt-vastumātranibandhanā hi pramāṇavyavasthā na svalakṣaṇāśrayaiva |",
  "SA15n1233:807": "tato yadyapyanadhigataṃ svalakṣaṇaṃ nādhigacchati tathāpyanadhigatavasturūpamadhigacchato vikalpasya prāmāṇyaṃ bhaviṣyatīti tadasiddhatobhdāvanārthamuktam- “anadhigatavasturūpe”tyādi |",
  "SA15n1233:808": "tadasiddhatobhdāvane cānadhigatavasturūpādhigantureva prāmānyaṃ netarasyeti kutaḥ ?",
  "SA15n1233:809": "iti paryanuyoge “arthakriyāyogye”tyādi uktam |",
  "SA15n1233:810": "tathā ca vastuviṣayamapi prāmāṇyaṃ bruvatā svalakṣaṇaviṣayamevoktaṃ bhavati,",
  "SA15n1233:811": "tasyaivārthakriyāsāmarthyalakṣaṇatvāt,",
  "SA15n1233:812": "sāmānyasya ca tadviparītatvāt iti manyate |",
  "SA15n1233:813": "punarapyanubhavottarakālabhāvino nīlavikalpasya prāmāṇyamapanetumupacayahetumāha-“tato'pi” yathoktād vikalpād na kevalaṃ nīlasvalakṣaṇānubhavād “vastunyeva” svalakṣaṇa eva “tadadhyavasāyena” svalakṣaṇādhyavasāyena anyathā tatra pravṛttyayogāt “puruṣasya pravṛtte” adhigate svalakṣaṇe tatsāmarthyajanmā vikalpo na pramāṇamiti sambandhaḥ |",
  "SA15n1233:814": "pūrvvamanadhigatavasturūpānadhigateraprāmāṇyamuktam |",
  "SA15n1233:815": "adhunā tvadhigatasyaivādhigamāditi vidhipratiṣedharūpatayopapattyorbhedaḥ |",
  "SA15n1233:816": "yadvā “kāryatastadviṣayatvāt” iti yaduktaṃ tadevopacayahetuvyājena sphuṭīkṛtanam |",
  "SA15n1233:817": "[25. vikalpasya darśanāt pṛthakpramāṇyābhāvaḥ |]",
  "SA15n1233:818": "yadi nāma tadadhyavasāyena vastunyeva puruṣasya pravṛttistathāpyanadhigatasāmānyagrāhiṇo'sya darśanāt pṛthak prāmāṇyaṃ kimiti neṣyate?",
  "SA15n1233:819": "iti cet; āha-“pravṛttau” svalakṣaṇa eva satyāṃ “pratyakṣeṇa” ālocanājñānākhyena “abhinnayogakṣematvāt” |",
  "SA15n1233:820": "yogaḥ aprāptasya viṣayasya paricchedalakṣaṇā prāptiḥ,",
  "SA15n1233:821": "kṣemaḥ tadarthakriyānuṣṭhānalakṣaṇaṃ paripālanam |",
  "SA15n1233:822": "abhinnau yogakṣemāvasyeti sa tathoktaḥ |",
  "SA15n1233:823": "tatra vikalpasya nirvvikalpapratyakṣeṇābhinno yogaḥ svalakṣaṇādhyavasāyataḥ |",
  "SA15n1233:824": "abhinnaḥ kṣema ālocanāvijñānādiva vikalpādapi svalakṣaṇa eva pravṛtteḥ |",
  "SA15n1233:825": "ayamasyābhiprāyaḥ-yadi vikalpo nirvikalpacetasaḥ prameyāntaraviṣayastadā tatraiva puruṣaṃ pravartayatu tatsādhyāmarthakriyāmadhigantum |",
  "SA15n1233:826": "naiva vā pravartayet,",
  "SA15n1233:827": "tadviṣayatvābhimatasya sāmānyasyābhinnajñānalakṣaṇāyā evārthakriyāyā upagamād vikalpodayādeva ca tatsiddheḥ |",
  "SA15n1233:828": "nahi nīlānubhavāt prameyāntaraviṣayāḥ pītādipratyayāḥ puruṣaṃ nīlavastuni pravartayanti,",
  "SA15n1233:829": "sādhitārthakriyā vā kvacidapīti |",
  "SA15n1233:830": "tasmādālocanājñānānaivāyaṃ prameyāntaraviṣayaḥ |",
  "SA15n1233:831": "viśeṣeṇa yaireva vyākhyāyate-",
  "SA15n1233:832": "“nirvikalpakabodhena dvayātmakasyāpi vastunaḥ |",
  "SA15n1233:833": "grahaṇam”",
  "SA15n1233:834": "iti | tato nīladarśanasyaiva nirvikalpasya prāmāṇyaṃ yuktam,",
  "SA15n1233:835": "na tadabhinnopayogasya smṛteriva vikalpasyāpi darśanāt pṛthageva |",
  "SA15n1233:836": "anyathā niṣphalāṃ pramāṇāntarakalpanāṃ kurvvataḥ smṛticchādveṣaprayatnādi pramāṇamanuṣajyata iti pramāṇānāmiyattā viśīryeteti |",
  "SA15n1233:837": "[26. dhārāvāhikajñāneṣu yogitaditarāpekṣayā prāmāṇyāprāmāṇye |]",
  "SA15n1233:838": "yadaikasminneva nīlādivastuni dhārāvāhīnīndriyajñānānyutpadyante tadā pūrvveṇābhinnayogakṣematvād uttareṣāmindriyajñānānāmaprāmāṇyaprasaṅgaḥ |",
  "SA15n1233:839": "na caivam, ato'nekānta iti pramāṇasaṃplavavādī darśayannāha-“pūrvvapratyakṣakṣaṇena” ityādi |",
  "SA15n1233:840": "etat pariharati-“na”,",
  "SA15n1233:841": "uttareṣāṃ prāmāṇyaprasaṅgaḥ |",
  "SA15n1233:842": "kutaḥ ? |",
  "SA15n1233:843": "“nānāyogakṣematvāt” |",
  "SA15n1233:844": "tathā hi-pratikṣaṇaṃ viṣayaparicchedalakṣaṇo yogaḥ,",
  "SA15n1233:845": "tadarthakriyānuṣṭhānalakṣaṇaśca kṣemaḥ paripālanarūpo bhidyate |",
  "SA15n1233:846": "tato vipakṣe vṛttyabhāvāt na heturanaikāntikaḥ |",
  "SA15n1233:847": "kadā nānāyogakṣematvam ? |",
  "SA15n1233:848": "“kṣaṇaviśeṣasādhyārthavāñchāyām” |",
  "SA15n1233:849": "yadā kṣaṇaviśeṣasādhye'rthe hitāhitalakṣaṇe vāñchā prāptiparihārecchā yogināṃ paropakāramuddiśya bhavati kasyacit kathañcit kvacidupayogāt tadā |",
  "SA15n1233:850": "yathā darśanamārgge duḥkhe dharmmajñānakṣāntirddamānāmanuśayānāṃ vāsanāṃ nirodhayati,",
  "SA15n1233:851": "tadviruddhāśayotpādanāt |",
  "SA15n1233:852": "duḥkhe dharmmajñānaṃ kleśaviviktatālakṣaṇāṃ nirvvāṇaprāptimutpādayati,",
  "SA15n1233:853": "anuśayaviruddhāśayadārḍhyotpādanāt |",
  "SA15n1233:854": "tat eṣāṃ grāhakāṇi paracittajñānāni pṛthageva pramāṇāni |",
  "SA15n1233:855": "parahitādhānadīkṣāvatāṃ ca samastavastuvistaravyāpijñānālokāvabhāsitāntarātmanāṃ bhagavatāṃ kaścidevārthakṣaṇaḥ kasyacideva parārthasyānugrāhako biabandhako veti sarvvabhāvān pratikṣaṇaṃ vīkṣamāṇānāmadhyakṣacetasāṃ tadviṣayakṣaṇānāṃ bhinnārthakriyāsūpayogato nānāyogakṣematvāt |",
  "SA15n1233:856": "tad yadi pratikṣaṇaṃ kṣaṇavivekadarśino'dhikṛtyocyate tadā bhinnopayogitayā pṛthak prāmāṇyāt nānekāntaḥ |",
  "SA15n1233:857": "atha sarvvapadārtheṣvekatvā'dhyavasāyinaḥ sāṃvyavahārikān puruṣānabhipretyocyate tadā sakalameva nīlasantānamekamarthaṃ sthirarūpaṃ tatsādhyāṃ cārthakriyāmekātmikāmadhyavasyantīti prāmāṇyamapyuttareṣāmaniṣṭameveti kuto'nekāntaḥ ?",
  "SA15n1233:858": "iti darśayannāha-“sādhāraṇe hi” iti |",
  "SA15n1233:859": "tatsantānavarttināṃ sarvvakṣaṇānāmekatvenādhyavasitānāṃ vyavahartṛbhiryat sādhāraṇaṃ pratikṣaṇamanyānyakāraṇatayā vibhinnamapi paramārthato viparyāsādekatāyā'bhiniviṣṭaṃ rañjanādikaṃ nīlādikakārtyaṃ tatra “na teṣām” uktareṣāṃ jñānakṣaṇānāṃ “sāmarthya” syārthaprāpaṇaśakte“rbhedaḥ” |",
  "SA15n1233:860": "pūrvvapratyakṣakṣaṇaviṣaya eva tebhyo'pi pravṛtterādyasyaiva tatra prāmāṇyam |",
  "SA15n1233:861": "tathā hi-arthakriyārthināṃ tatsādhanaprāpaṇasamarthe jñāne pramāṇavyavahāraṃ kurvvatāmaviklavadhiyāmarthakriyāsādhanabhedādeva prāmāṇyabhedavyavahāro jñāneṣu yuktaḥ anyathā smṛtyāderapi prāmāṇyaprasaṅgaḥ kathamapākriyeta ?",
  "SA15n1233:862": ", ādriyeta vā niṣphalā pramāṇavyavasthā prekṣāvatā iti ? |",
  "SA15n1233:863": "keṣāmiva sādhāraṇe kārye na sāmarthyabhedaḥ ?",
  "SA15n1233:864": "ityāha- “aparāpare” ca te “dhūmā”śca taiḥ “pramitā”śca te “sannikṛṣṭāgraya”śca teṣviva tadviṣayāṇamiva “anumānajñānāmagnimātrasādhye'rthe” sandhukṣaṇādike vāñchite tadarthakriyāsādhanaprāpaṇavyaktibhedābhāvāt yathā prāmāṇyabhedo na yukto viduṣāṃ tathā'trāpi |",
  "SA15n1233:865": "yadā tu pañcatapastaptukāmo bhavati tadā'parāparadhūmapramitasannikṛṣṭāgniviṣayāṇāmapyanumānānāṃ sāmarthyabhedāt prāmāṇyamanivāritameva |",
  "SA15n1233:866": "[27. vikalpaprāmāṇyanirāsasya phalitārthaḥ |]",
  "SA15n1233:867": "tadevaṃ ‘yathā nīlaṃ dṛṣṭvā nīlamiti jñān(m)",
  "SA15n1233:868": "’ ityudāharaṇe nīlavikalpasya prāmāṇyaṃ nirākṛtya prakṛte yojayannāha- “etena” nīlasvalakṣaṇadarśanottarakālabhāvino nīlavikalpasya prāmāṇyanirākaraṇena |",
  "SA15n1233:869": "“tanneṣṭatvād vikalpasyārtharūpopakāriṇaḥ |”",
  "SA15n1233:870": "iti brūvatā kumārilena pradeśādidarśanottarakālabhāvino dharmmivikalpasya,",
  "SA15n1233:871": "tatā sambandhapratipattikāle'gnisvalakṣaṇadarśanasāmarthyabhāvino'gnisāmānyaviṣayasya sādhyadharmmavikalpasya,",
  "SA15n1233:872": "dhūmālocanājñānapṛṣṭhabhāvino dhūmasāmānyavabhāsino liṅgavikalpasya,",
  "SA15n1233:873": "ādigrahaṇād,",
  "SA15n1233:874": "dharmmadharmmisambandhavikalpasya ca pramāṇapṛṣṭhabhāvino “ dharmmyādisvarūpamātraviṣayālocanākhyapratyakṣapūrvvakasya”",
  "SA15n1233:875": "“na cāvikalpyaliṅgasya dharmmisambandhayostathā",
  "SA15n1233:876": "gṛhītiḥ”",
  "SA15n1233:877": "ityākṣepabhayād yad abhyupagataṃ “prāmāṇyaṃ” tat “pratyuktaṃ” pratyākhyātam |",
  "SA15n1233:878": "pūrvvakameva svalakṣaṇaviṣayaṃ darśanaṃ yat pareṇālocanājñānamiti vyavahṛta tat pramāṇaṃ na tu tadvalabhāvī vikalpo yathoktena nyāyeneti sthitametat-“pakṣadharmmasya sādhyadharmmiṇi pratyakṣato'numānato vā prasiddhiḥ” niścaya iti |",
  "SA15n1233:879": "tadevaṃ pratyakṣataḥ pakṣadharmmaniścayaṃ bruvatā prasaṅgena darśanapṛṣṭhabhāvino vikalpasya prāmāṇyanirākaraṇāt",
  "SA15n1233:880": "“pratyakṣaṃ kalpanāpoḍham”",
  "SA15n1233:881": "iti pratipāditam |",
  "SA15n1233:882": "[28. anumānaprādhānyajñāpanam]",
  "SA15n1233:883": "yadyevaṃ kasmad “anumānavyutpādanārthamidamārabhyate” ityuktam na sāmānyena ‘samyagjñānavyutpādanārtham’ iti ? |",
  "SA15n1233:884": "saṅkhayādivipratipattirapyatra tadviṣayā nirastaiva |",
  "SA15n1233:885": "parokṣārthapratipatteranumāna[mevāśra]yaḥ |",
  "SA15n1233:886": "kasmād ? yataḥ pakṣadharmma eva tadaṃśena vyāpta eva ca hetuḥ kāraṇaṃ tasyāḥ,",
  "SA15n1233:887": "nānya ityabhidhānāt parokṣārthaviṣayaṃ sarvvaṃ pramāṇamanumāne'ntarbhāvitamiti saṅkṣepataḥ saṅkhayāvipratipattiḥ samyagjñānaviṣayā nirastā |",
  "SA15n1233:888": "tathā, vyāpakāṃśasya gamyatvapratīteḥ tadaṃśavyāptivacanena sāmānyaviṣayamanumānaṃ na svalakṣaṇaviṣayamityākhyātam tasyāsādhāraṇatvāt,",
  "SA15n1233:889": "asādhāraṇasya ca vyāpakatvāyogāt,",
  "SA15n1233:890": "vikalpāviṣayatvācca |",
  "SA15n1233:891": "“tatra tadādyamasādhāraṇaviṣayam” ityācakṣāṇena svalakṣaṇaviṣayameva pratyakṣamuktam |",
  "SA15n1233:892": "“darśanameva pramāṇam” ityākhyānāt pramāṇameva phalamiti sūcitam,",
  "SA15n1233:893": "tasyārthapratītirūpatvāt |",
  "SA15n1233:894": "tathā, tasya dvidhā prayoga iti vakṣyamāṇatvāt parārthānumānaṃ kathayiṣyate,",
  "SA15n1233:895": "tasya trirūpaliṅgākhyānarūpatvāt |",
  "SA15n1233:896": "saṅkṣepataścānumānavyutpādanamapyabhimatam |",
  "SA15n1233:897": "tacca sarvvatrāsyeveti kasmāt “anumānavyutpādanārtham” ityuktam ? |",
  "SA15n1233:898": "satyam, prādhānyāt tu tadgrahaṇam |",
  "SA15n1233:899": "tatā hi-pradhānapuruṣārthopayoginastattvasya caturāryasatyalakṣaṇasyānumānata eva niścayāt tasya prādhānyam |",
  "SA15n1233:900": "tathā pratyakṣe'pi viṣaye vivādasambhave,",
  "SA15n1233:901": "nānumānādanyannirṇṇayanibandhanam ityato'pyasya prādhānyam |",
  "SA15n1233:902": "pravartakatvācca prādhānyamasya |",
  "SA15n1233:903": "tathā hi-yadanubhūtaphalaṃ sukhaduḥkhasādhanam,",
  "SA15n1233:904": "anubhūyamānaphalaṃ vā dṛśyamānaṃ tatpravṛttiviṣayo nispannatvāt phalasya |",
  "SA15n1233:905": "tasmād yadanāgataphalaṃ sukhaduḥkhasādhanaṃ pratyakṣamapi tatrāpyanumānameva pravartakam |",
  "SA15n1233:906": "na hi tasyānāgate sukhaduḥkhe prati yogyatāṃ pratyakṣaṃ nirddhārayati,",
  "SA15n1233:907": "phalasya parokṣatvāt |",
  "SA15n1233:908": "taduktam-“ na hyapratyakṣe kārye kāraṇabhāvagatiḥ” iti |",
  "SA15n1233:909": "tasmāt pūrvvānubhūtasukhaduḥkhasādhanasādharmyāt pratyakṣaviṣayasyāpi vastuno'nāgataphalayogyatāniścayaḥ na pratyakṣataḥ |",
  "SA15n1233:910": "tathā cāha-“tadyathādṛṣṭasādharmyāt tathāprasādhitaṃ nānumeyatāmatipatati” iti |",
  "SA15n1233:911": "kathaṃ tarhi dvayorapi pravartakatvam ?",
  "SA15n1233:912": "“na hyābhyāmarthaṃ paricchidya pravartamāno'rthakriyāyāṃ visaṃvādyate” ityuktam |",
  "SA15n1233:913": "sukhaduḥkhasādhanasya jalānalādeḥ svarūpasya pratyakṣataḥ prasiddheḥ,",
  "SA15n1233:914": "phalamanāgataṃ prati yogyatāyā anumānata ityubhayorapi pravartakatvam |",
  "SA15n1233:915": "samyagjñānapūrvvakatvaṃ ca hitāhitaprāptiparihārayoraktam na tvanāgataphalaṃ prati yogyatāyāḥ pratyakṣato'niścayāt |",
  "SA15n1233:916": "na hyarvvāgdarśināṃ bhāviphalayogyatāyāstato niścayaḥ,",
  "SA15n1233:917": "tataḥ prādhānyādanumānagrahaṇamityalamativistareṇeti |",
  "SA15n1233:918": "[29. svabhāvahetāvanvayaniścayaḥ svapramāṇāyattaḥ |]",
  "SA15n1233:919": "tatra svabhāvakāryānupalambhānāṃ pakṣadharmmaniścayastulyopāyasādhyatayā'bhedenaivoktaḥ anvayavyatirekaniścayasya tu bhinnopāyasādhyatayā bhedenaiva nirddeśaḥ kārya iti svabhāvahetau tāvadanvayaniścayaṃ svapramāṇanibandhanaṃ darśayannāha-“anvayaniścayo'pi” na kevalaṃ pakṣadharmmaniścaya uktaḥ kintvanvayaniścayo'pi “svabhāvahetau” ucyata iti śeṣaḥ |",
  "SA15n1233:920": "“sādhanadharmma” sya yad “bhāvamātraṃ” sattāmātraṃ mugdarādinimittantarānapekṣaṃ tasya “anubandho” anugamanaṃ vyāptiḥ tasya “siddhiḥ” yā sa svabhāvahetāvanvayaniścayaḥ |",
  "SA15n1233:921": "kasya sādhanadharmmabhāvamātrānubandhasiddhiḥ? |",
  "SA15n1233:922": "“sādhyadharmmasya” sādhyaścāsau asiddhatvāt dharmmadharmmisamudayaikadeśatvāt dharmmaśceti tathoktaḥ |",
  "SA15n1233:923": "yatra yatra sādhanadharmmasya bhāvaḥ tatra tatra sādhyadharmmasyāpi nimittāntarānapekṣo bhava ityetasyārthasya siddhiḥ svabhāvahetāvanvayaniścayaḥ |",
  "SA15n1233:924": "kathaṃ punaḥ sādhyadharmmaḥ sādhanadharmmabhāvamātramanubadhnāti |",
  "SA15n1233:925": "? “tabhdāvatayā” sa sādhanadharmo bhāvaḥ-svabhāvo yasya tasya bhāvatayā tabhdāvatayā |",
  "SA15n1233:926": "yo hi sādhanadharmmaḥ sādhyadharmmasya svabhāvaḥ sa kathaṃ taṃ nānubadhnīyāt,",
  "SA15n1233:927": "nīrūpatvaprasaṅgāt ? |",
  "SA15n1233:928": "[30. svabhāvahetāvaikyepi sādhyasādhanabhāvavyavasthā |]",
  "SA15n1233:929": "nanu tatsvabhāvatve bhedābhāvāt kathaṃ sādhyasādhanabhāvaḥ ?",
  "SA15n1233:930": "ityāha-“vastutaḥ” paramārthataḥ |",
  "SA15n1233:931": "sādhyasādhanasaṃkalpakāle tu paramparayā tattadvayāvṛttapadārthanibandhanāyāṃ kalpanābuddhau bhedena pratibhāsanāt sādhyasādhanabhāvo na vihanyate |",
  "SA15n1233:932": "na hyasau pāramārthikaṃ sādhyasādhanadharmmayorddharmiṇaśca kṛtakatvādau bhedamavalambate,",
  "SA15n1233:933": "sambandhābhāvena sādhyasādhanabhāvāyogāt |",
  "SA15n1233:934": "ekārthasamavāyaḥ kṛtakatvānityatvādeḥ sambandhaḥ iti cet; na,",
  "SA15n1233:935": "tasyāpi tato'rthāntaratve ‘ayamanayorasminnarthe samavāyaḥ’ iti sambandhābhāvasya tadavasthatvāt,",
  "SA15n1233:936": "sambandhāntarakalpanāyāṃ cānavasthāprasaṅgāt |",
  "SA15n1233:937": "samavāyād vṛttikalpanāyāṃ ca kṛtakatvādayo nityābhimateṣvapyātmādiṣu varteran |",
  "SA15n1233:938": "ya eva hi kṛtakatvādeḥ śabde samavāyo yabdalāt tatraiva tad vartate sa eva nityābhimateṣvapi,",
  "SA15n1233:939": "tasyaikatvenopagatatvāt ityātmādau vṛttiḥ kṛtakatvādeḥ kena nivāryeta ? |",
  "SA15n1233:940": "atha ‘ya evābhūtvā bhavanadharmmā bhūtvā cābhavanadharmmā'sthirarūpo bhāvaḥ tatraiva kṛtakatvādayo dharmmā vartante ’ iti vyavasthāpyate |",
  "SA15n1233:941": "saiva tarhyabhūtvā bhavanasvabhāvatā bhūtasya cāsthirasvabhāvatā tadviparītarūpasamāropavyavacchedaviṣayāyāḥ kalpanābuddhernibandhanaṃ kiṃ neṣyate ? |",
  "SA15n1233:942": "tayaiva paramārthābhedavatorddharmmayoḥ sādhyadharmmiṇi vṛtteḥ kimantarālagaḍunā kṛtakatvādinā vyatirekavatā upagatena ? |",
  "SA15n1233:943": "tathā hi-na sattāmātreṇa kṛtakatvādayo dharmmāḥ sādhyadharmmapratipattinibandhanam,",
  "SA15n1233:944": "teṣāṃ sadā sannihitatvenānavarataṃ taddharmmapratītiprasaṅgāt,",
  "SA15n1233:945": "kintu vikalpapratibhāsina eva |",
  "SA15n1233:946": "sa ca vikalpaḥ svapratibhāsinamevakāraṃ bahīrūpatayā'dhyavasitamanusaran kṛtakānityādirūpatāṃ vastunaḥ pratipadyate,",
  "SA15n1233:947": "paramārthato'saṃsparśe'pi tadrūpasya,",
  "SA15n1233:948": "paramparayā tadupādānatvāt |",
  "SA15n1233:949": "vyatiriktāstu dharmmāstudutpattinimittamātratayā parikalpyante,",
  "SA15n1233:950": "tad varaṃ yadeva tatkalpanānnibandhanaṃ tadeva tathāvidhavikalpaprasavanimittamastu,",
  "SA15n1233:951": "tasyāvaśyamabhyupagamanīyatvāt,",
  "SA15n1233:952": "tadabhyupagame ca caritārthā vyatirekavanto dharmmā ityalaṃ tatkalpanayā |",
  "SA15n1233:953": "avaśyaṃ ca vyatiriktā'nityatādvāreṇāpi vastuna evānavasthāyinamātmānaṃ pratipadyate,",
  "SA15n1233:954": "tadanurūpārthakṛ(kri)",
  "SA15n1233:955": "yārthitayā pravṛtteḥ,",
  "SA15n1233:956": "anyathā vyatiriktā'nityatayā nityatvāt tadavagamārthitvenāyamanityasādhyārthakriyārthī nityaṃ śabdādikamāśaṅkamānaḥ kimanityatāvicāraṃ prati āhītāsthaḥ ? |",
  "SA15n1233:957": "vyatiriktāyāṃ cānityatāyāmavagatāyāṃ tatraiva pravartatām,",
  "SA15n1233:958": "kimiti nitye śabdātmani ? |",
  "SA15n1233:959": "tadvā(ddvā)reṇa pratipatteḥ iti cet;",
  "SA15n1233:960": "tat kimanena vyavadhinā ? |",
  "SA15n1233:961": "varamavyavahitasyaiva pratipattirastu,",
  "SA15n1233:962": "tenaivārthitvāditi |",
  "SA15n1233:963": "tadetadatipracarccyamānamatigahanaṃ sampadyata ityāstāṃ tāvat |",
  "SA15n1233:964": "ye'pi jaiminīyā manyante- ‘yeṣāmatyantavyatirekavanto dharmmāḥ teṣāmevāyaṃ naiyāyikādīnāṃ doṣaḥ,",
  "SA15n1233:965": "asmākaṃ tu kathañcid bhedābhedavatāṃ dharmmāṇāṃ tatsvabhāvatayā naiṣa doṣaḥ’ iti;",
  "SA15n1233:966": "teṣāmapi vastutaḥ sādhanadharmmarūpatopagame sādhyadharmmasya,",
  "SA15n1233:967": "kathañcid bhedābhyupagame na kiñcit phalamutpaśyāmaḥ,",
  "SA15n1233:968": "sādhyasādhanabhāvasya kalpitabhedadvāreṇāpyupapatteḥ |",
  "SA15n1233:969": "na caikātmye kathañcidapi bhedo yuktaḥ,",
  "SA15n1233:970": "ekasmāt svabhāvādabhedāt |",
  "SA15n1233:971": "tato'pi tayoḥ kathañcid bhedābhedau sta eveti cet; na,",
  "SA15n1233:972": "anavasthāprasaṅgāt |",
  "SA15n1233:973": "tathā hi-dharmmayostadekasvabhāvādapi bhedavatostena svabhāvena kathañcidabhedanimittamabhinno'paraḥ svabhāvo'bhyupagantavyaḥ,",
  "SA15n1233:974": "tathā tenā'pyaparaḥ ityanantaiva bhinnābhinnasvabhāvaparamparā syāt |",
  "SA15n1233:975": "na ca kalpanābuddhāvanantobhayarūpasvabhāvaparamparā pratibhāsata iti kimiti tatkalpanayā''tmānaṃ vipralabhante bhavantaḥ ? |",
  "SA15n1233:976": "kathañcit ca bhedopagamāt kathaṃ bhedapakṣabhāvināṃ doṣāṇāmanavasaraḥ ? |",
  "SA15n1233:977": "yaṃ cātmānaṃ purodhāya ‘imau dharmmau,",
  "SA15n1233:978": "ayaṃ dharmmī’ iti vyavasthāpyate yadi tena bhedastadā bheda eveti kuto'nekāntavādaḥ ? |",
  "SA15n1233:979": "athābhedaḥ;",
  "SA15n1233:980": "tadā ‘ayaṃ sādhanadharmmaḥ,",
  "SA15n1233:981": "ayaṃ sādhyadharmmaḥ,",
  "SA15n1233:982": "dharmmī cāyam’ iti kathaṃ pāramārthikaṃ tṛ(tri)",
  "SA15n1233:983": "tayaṃ sidhyet ? |",
  "SA15n1233:984": "tasmāt tattatpararūpavyāvṛttisamāśrayāyāṃ kalpanābuddhau bhedavatāmiva dharmmadharmmiṇāṃ pratibhāsanāt sādhyasādhanabhāvaḥ |",
  "SA15n1233:985": "tanmātrānubandhastu vastutaḥ tattatsvabhāvatayaiva yuktaḥ iti manyamānena “vastutastabhdāvatayā” ityuktam |",
  "SA15n1233:986": "[31. bāghakapramāṇādeva svabhāvahetau sādhyasādhanatādātmyam |]",
  "SA15n1233:987": "kā punarasau vastutastabhdāvatā yayā hetubhūtayā sādhyadharmmasya sādhanadharmmabhāvamātrānubandhaḥ sidhyati ?",
  "SA15n1233:988": "ityāha- “sā” vastutastabhdāvatā “sādhya”sya “viparyayo” vipakṣaḥ tatra,",
  "SA15n1233:989": "“hetoḥ” yad “bādhakaṃ pramāṇaṃ” tadviparītadharmmapratyavasthāpakam,",
  "SA15n1233:990": "yena bādhyamāno hetustatra na pravartate,",
  "SA15n1233:991": "viruddhayorekatra sahabhāvāsambhavāt,",
  "SA15n1233:992": "tasya yā “vṛtti” pravṛttiḥ “bādhakapramāṇavṛttiḥ” tatsādhyatvācca vastutastabhdāvatāyāḥ sā bādhakapramāṇavṛttiruktā |",
  "SA15n1233:993": "tasyāṃ hi satyāṃ vipakṣāt nivṛtto hetuḥ sādhyadharmmavatyeva dharmmiṇi vartate iti sādhyadharmmasyānarthāntarasya sādhanadharmmasvabhāvatā sidhyati |",
  "SA15n1233:994": "“tayā ca” vastutastabhdāvatayā sādhanadharmmabhāvamātrānubandhaḥ sādhyadharmmasya sidhyatīti “anvayaniścayaḥ” ‘yatra yatra sādhanadharmmastatra tatra sādhyadharmmaḥ’ ityevaṃrūpo jāyate |",
  "SA15n1233:995": "atrodāharaṇaṃ “yathā-yat sat tat kṣaṇikameva |",
  "SA15n1233:996": "” avadhāraṇena vyāptimāha |",
  "SA15n1233:997": "sādhanadharmmabhāvamātrānubandhasya caitadrūpamākhyātaṃ,",
  "SA15n1233:998": "nimittāntaramantareṇa sat ityeva kṛtvā kṣaṇikamityupadarśanāt |",
  "SA15n1233:999": "sa ca vastutastabhdāvatayā sidhyatīti tatsiddhyupāyaṃ bādhakapramāṇavṛttiṃ darśayati-“akṣaṇikatve” kṣaṇikaviparyaye sati “artha kriyāvirodhāt” arthasya- kāryasya kriyā- niṣpattistasyā virodhāt “tallakṣaṇaṃ” sā'rthakriyā lakṣaṇaṃ yasya “vastutvasya” arthakriyāsāmarthyātmana,",
  "SA15n1233:1000": "tattathoktam |",
  "SA15n1233:1001": "arthakriyayā hi tatsāmarthyarūpaṃ vastutvaṃ lakṣyate |",
  "SA15n1233:1002": "“tad” evaṃvidhaṃ vastutvaṃ “hīyate” nivartate,",
  "SA15n1233:1003": "tadviparyayarūpasyāsattvasyā''karṣaṇāt |",
  "SA15n1233:1004": "etacca bādhakaṃ pramāṇaṃ vyāpakānupalabdhirūpamuttaratrāvasaraprāptaṃ svayameva vakṣyati |",
  "SA15n1233:1005": "tadanayā bādhakapramāṇavṛttyā sādhyadharmmasya vastutaḥ sādhanadharmmasvabhāvatā sidhyati |",
  "SA15n1233:1006": "tayā ca vastutastabhdāvatayā sādhanadharmmabhāvamātrānubandha iti |",
  "SA15n1233:1007": "[32. kāryahetāvanvayaniścayanirūpaṇam |]",
  "SA15n1233:1008": "evaṃ svabhāvahetau viparyaye bādhakapramāṇavṛttyā tādātmyasiddhito'nvayaniścayaṃ pratipādya koryahetau pratipādapannāha- “kāryahetau” anvayaniścayaḥ iti prakṛtam |",
  "SA15n1233:1009": "kaḥ punarasau kāryakāraṇayorbhāvaḥ? |",
  "SA15n1233:1010": "“kāryatvaṃ” “kāraṇatvaṃ” ca |",
  "SA15n1233:1011": "tasya yā “siddhiḥ” pratītiḥ sā kāryahetāvanvayaniścayaḥ |",
  "SA15n1233:1012": "yathā ca kāryakāṃraṇabhāvasiddhirbhavati tathopadarśayannāha- “yathā” ityādi |",
  "SA15n1233:1013": "yathāśabda upadarśanārthaḥ |",
  "SA15n1233:1014": "“idaṃ” dhūmādikam “asya” agneḥ “upalambhe” sati “upalabhyata” iti sambandhaḥ |",
  "SA15n1233:1015": "anena kāryakāraṇabhāvasiddhau pratyakṣavyāpāramāha |",
  "SA15n1233:1016": "na ca kevalaṃ pratyakṣaṃ kāryakāraṇabhāvamasandigdhaṃ sādhayati,",
  "SA15n1233:1017": "kintu prākpravṛttānupalambhasahāyamiti darśayitumāha- “upalabdhilakṣaṇaprāptamānupalabdham” iti |",
  "SA15n1233:1018": "yadi tad dhūmādikamupalabdhilakṣaṇaprāptaṃ satsvanyai(nye)",
  "SA15n1233:1019": "ṣūpalambhapratyayeṣu dṛśyātmakaṃ sat nopalabdhaṃ bhavati agnyādisāmagrīsannidhānāt prāk tādātmyādisāmagryāmupalabhyamānāyāmupalabhyamānaṃ tatkāryaṃ sidhyati |",
  "SA15n1233:1020": "na tūpalambhapratyayāntaravaikalyādanupajātopalabdhiyogyarūpaṃ sat,",
  "SA15n1233:1021": "taddeśasannihitamapyanupalabdhilakṣaṇaprāptatayāgnyādisāmagrīsannidhānāt prāganupalabdhamiti |",
  "SA15n1233:1022": "upalabdhilakṣaṇaprāptasya cānupalambhe nāgnyādisāmagrīsannidhānāt prāganyata āgamanaṃ,",
  "SA15n1233:1023": "taddeśakālasaṃnnihitāt katakuṭyā derutpattiḥ,",
  "SA15n1233:1024": "taddeśe cā'sannidhānamiti,",
  "SA15n1233:1025": "tritayamapākriyate |",
  "SA15n1233:1026": "etāvabhdiśca prakārairatatkāryatā bhavantī bhavet |",
  "SA15n1233:1027": "tato'nupalambhenā'tatkāryatāśaṅkānirāsād tabhdāve bhāvagrāhipratyakṣanibandhanaḥ kāryakāraṇabhāvo'sandigdhaḥ sidhyati |",
  "SA15n1233:1028": "na cāgnīndhanādibhāve niyatasannidheradṛśyātmanaḥ kutaścit dhūmasya bhāvaḥ syāt ityāśaṅkanīyam |",
  "SA15n1233:1029": "agnīndhanādibhedānuvidhānād dhūmasya |",
  "SA15n1233:1030": "candanāgurukarpūrakeśorṇṇādīndhanabhede tadanurūpabhedasyāsya darśanādalpamahadindhanavikārakāriṇaścāgnestadanurūpasya |",
  "SA15n1233:1031": "na cāgnīndhanādisannidhāvadṛśyātmano niyatasannidhānatā yuktā,",
  "SA15n1233:1032": "pratibandhābhāvāt |",
  "SA15n1233:1033": "pratibandhe vā tatkāryatā tatkāraṇatā vā syāt |",
  "SA15n1233:1034": "tatkāryatve,",
  "SA15n1233:1035": "nāgnīndhanasamparkkānantaraṃ dhūmajanma syāt,",
  "SA15n1233:1036": "tabhdāvābhāvānuvidhānādeva cāsyāpi tatkāryatvam |",
  "SA15n1233:1037": "tacca dhūme'pi samānam |",
  "SA15n1233:1038": "nāpīndhanādikāraṇatvam adṛśyātmanaḥ,",
  "SA15n1233:1039": "indhanādeḥ svahetoreva vṛkṣāderbhāvadarśanāt |",
  "SA15n1233:1040": "tatrāpi tathābhāvakalpanāyāṃ tadevottaraṃ vācyam |",
  "SA15n1233:1041": "punaścodye sa eva parihāro'navasthā ca |",
  "SA15n1233:1042": "etenaikasāmagryadhīnatā'pi pratyuktā |",
  "SA15n1233:1043": "tadanvayavyatirekānuvidhānādeva ca dhūmasya tat kāraṇaṃ kalpeta |",
  "SA15n1233:1044": "taccāgnyādāvapi tulyam |",
  "SA15n1233:1045": "tadapi tatra kāraṇamastu iti cet; na,",
  "SA15n1233:1046": "agnayādibhāve'vaśyambhāvino'nyasyāpi kāraṇatvakalpanāyāṃ nimittābhāvāt,",
  "SA15n1233:1047": "kāryavyatirekanibandhanatvāt kāraṇabhāvakalpanāyāḥ |",
  "SA15n1233:1048": "yathā agnīndhanā derevānyatarābhāve abhavataḥ |",
  "SA15n1233:1049": "bhavatu vā'nyasyāpi tabhdāve niyatasannidheḥ kāraṇatā |",
  "SA15n1233:1050": "na tu tāvatāgnyādeḥ kāraṇatvahāniḥ,",
  "SA15n1233:1051": "yato dhūmadarśanāt tanniścayena pravṛttau tadvisaṃvādaḥ syāt |",
  "SA15n1233:1052": "nahi sarvvasattvakarmmādhipatyajanitatve'pi jagadvaicitryasya dṛṣṭakāraṇahānitastatkāryadarśanād vā pravṛttānāṃ atatprāptirityalamatiprasaṅgena |",
  "SA15n1233:1053": "kiṃrūpaḥ punarasau kāryakāraṇabhāvo'nupalambhasahāyapratyakṣanibandhana ityāha- “tabhdāve bhāvaḥ tadabhāve'bhāvaśca” iti |",
  "SA15n1233:1054": "ya eva hi kāraṇābhimatasya bhāve bhāva eva |",
  "SA15n1233:1055": "kāryatvenābhimatasya bhāvaḥ |",
  "SA15n1233:1056": "“tadabhāve” kāraṇatvābhimatasyā'bhāve “abhāva eva” kāryatvenābhimatasyābhāvaśca |",
  "SA15n1233:1057": "sa eva kāryakāraṇābhāvo nānyaḥ |",
  "SA15n1233:1058": "sa hi tābhyāmanyo bhavan svabhāvato'pratipannakāryakāraṇarūpayorvvā bhaved,",
  "SA15n1233:1059": "yadvā svabhāvenaiva kāryakāraṇātmanoḥ |",
  "SA15n1233:1060": "yadyādyaḥ pakṣaḥ tadā sarvvatraivākāryaka(kā)",
  "SA15n1233:1061": "raṇabhūte'pi vastuni bhavet tanniyamakāraṇābhāvāt |",
  "SA15n1233:1062": "tataḥ sarvvaṃ sarvvasya kāryaṃ syāt |",
  "SA15n1233:1063": "svabhāvena cātadrūpasyānyayoge'pi na tadrūpatā |",
  "SA15n1233:1064": "nahi bhāvāḥ pratiniyatarūpatyāgenānyayoge'pi rūpāntaramābhajante,",
  "SA15n1233:1065": "yato nānyayogasteṣāṃ pūrvvarūpaṃ nāśayati vināśahetvayogād vakṣyamāṇakāt |",
  "SA15n1233:1066": "nā'pyapūrvvamutpādayati tasya tato'rthāntaratvaprasaṅgāt |",
  "SA15n1233:1067": "nahi teṣu niṣpanneṣvaniṣpanno bhinnahetuko vā tatsvabhāvo yuktsaḥ |",
  "SA15n1233:1068": "ayaṃ hi bhedo bhedaheturvā viruddhadharmmādhyāsaḥ kāraṇa bhedaśca tataścet na bhedaḥ,",
  "SA15n1233:1069": "anyanimittābhāvāt ekaṃ dravyaṃ viśvaṃ syāt ityādi prasajyeta |",
  "SA15n1233:1070": "pratibhāsabhedo'pi hi itaretarābhāvarūpatayā viruddhadharmmādhyāsatāṃ nātikrāmati |",
  "SA15n1233:1071": "tataśca pūrvvake vastunī tadavasthe eveti na tayoranyayoge'pi kāryakāraṇarūpatāpattiḥ |",
  "SA15n1233:1072": "atha dvitīyaḥ pakṣaḥ,",
  "SA15n1233:1073": "tadā svabhāvata eva tayoḥ kāryakāraṇarūpatvādanyastabhdāvaḥ kathaṃ na vaiyarthyamanubhavet ? |",
  "SA15n1233:1074": "kāryakāraṇavuddhī api tabhdāvabhāvitvamātranibandhane nārthāntaranimitte,",
  "SA15n1233:1075": "tasyopapalabdhilakṣaṇaprāptasya kāryakāraṇarūpavivekinā rūpāntareṇāpratibhāsanāt |",
  "SA15n1233:1076": "tathāvidhasyāpi grahaṇakalpanāyāmatiprasaṅgaḥ |",
  "SA15n1233:1077": "anupalabdhilakṣaṇaprāptatāyāṃ kathaṃ kāryakāraṇabhāvabuddhī tannibandhane ? |",
  "SA15n1233:1078": "nahi tad arthāntaraṃ svasattāmātreṇa tabduddhī pravartayati |",
  "SA15n1233:1079": "sadā sannihitatvenāsya tayoḥ sarvadodayaprasaṅgāt |",
  "SA15n1233:1080": "na ca viśeṣaṇamagṛhītaṃ viśeṣye svaviśiṣṭapratyayanibandhanamityayuktā'syānupalabdhilakṣaṇaprāptatā |",
  "SA15n1233:1081": "na ca dṛṣṭasyāpyanupalakṣaṇaṃ yuktam,",
  "SA15n1233:1082": "kāryakāraṇabuddhyostannibandhanatopagamāt |",
  "SA15n1233:1083": "na hi yannimito yo'nyatrātabduddhibhāji tabdyavasāyaḥ sa tadanupalakṣaṇe yuktaḥ |",
  "SA15n1233:1084": "devadatte daṇḍivyavasāyavad daṇḍānupalakṣaṇe |",
  "SA15n1233:1085": "na cārthāntarasya kāryakāraṇābhyāṃ sambandho ghaṭate,",
  "SA15n1233:1086": "sambandhāntarakalpanāyāmanavasthāprasakteḥ |",
  "SA15n1233:1087": "kāryakāraṇabhāvābhyupagame kāryakāraṇābhyāmasahabhāvitā sabhdāvasya |",
  "SA15n1233:1088": "tataśca kāryakāraṇakāle tasyāsannidhānāt kathaṃ kāryakāraṇabuddhihetutā ? |",
  "SA15n1233:1089": "niruddhayoradhyāhṛtya tatpratyayakalpanāyāṃ ca kalpitaviṣaya eva kāryakāraṇatādhyavasāyaḥ syāt na vastuviṣayaḥ |",
  "SA15n1233:1090": "sa ca viśiṣṭabhāvābhāvanibandhano'bhyupagata eveti kimarthāntarakalpanayā ? |",
  "SA15n1233:1091": "kalpitaviṣayatve tavdhyavasāyasya,",
  "SA15n1233:1092": "tasyā vaiyarthyāt kāryakāraṇayoścāyaugapadyāt |",
  "SA15n1233:1093": "hani tābhyāmasau janyate,",
  "SA15n1233:1094": "pratyekajanyaśca kathaṃ kāryakāraṇabhāvaḥ ? |",
  "SA15n1233:1095": "yadā ca kāraṇena janyate tadā kiṃ svakāryasahito janyate,",
  "SA15n1233:1096": "atha kevalaḥ ? |",
  "SA15n1233:1097": "kevalo'pi kiṃ svakāryāt prāg,",
  "SA15n1233:1098": "atha paścāt ? |",
  "SA15n1233:1099": "yadi svakāryasahitastudubhayoranyata eva bhāvāt parasparamasambandha iti kāryasambandhitā'sya hīyeta |",
  "SA15n1233:1100": "atha kevalaḥ svakāryāt prāk;",
  "SA15n1233:1101": "tadā kṣaṇikatayā kāraṇasya tameva janayitvā dhvaṃsāt kathaṃ svakāryakrīyā ? |",
  "SA15n1233:1102": "tasyāṃ cāsatyāṃ kathaṃ tadapekṣamasya kāraṇatvam ? |",
  "SA15n1233:1103": "tasmiṃścāsati kathamakāraṇena kāryakāraṇasambandho janyate ? |",
  "SA15n1233:1104": "atha svakāryaṃ kṛtvā paścājjanyeta tadā'pi svakāryakāle eva vinaṣṭatvād asatastaduttarakālabhāvikāryakāraṇabhāvajananaṃ kutaḥ ? |",
  "SA15n1233:1105": "tabhdāvaśca sambandha ucyate |",
  "SA15n1233:1106": "....................................................................................................................................................................................... janyatāyāṃ vā yadi samagrāḥ svarūpata eva tāṃ janayanti kārye ka eṣāṃ śaktivyāghātaḥ ?",
  "SA15n1233:1107": "yato'nyatra kalpyate |",
  "SA15n1233:1108": "tatrāpyaparasāmagrīyogāpekṣāyāṃ cānavasthāprasaṅgaḥ |",
  "SA15n1233:1109": "tataḥ samagrā eva janakāḥ |",
  "SA15n1233:1110": "teṣāṃ ca kāraṇatvamekaikāpāye kāryavyatirekataḥ samunnīyata ityāha- “satsvapyanyeṣu” tatsāmagryantarggateṣu “hetuṣu” janakeṣu pratyekaṃ teṣāṃ vyañjanakatvād “asyābhāve” janakatvena nirddhāryamāṇatayā vivakṣitasyābhāve “na bhavati” ityanenānupalambhasya viṣaya uktaḥ |",
  "SA15n1233:1111": "pratyakṣavṛttistu pūrvvoktaivā'nupalambharahitā tabhdāve bhāvagrāhiṇī saṃbandhyate |",
  "SA15n1233:1112": "tathā cāyamapi tabhdāve bhāvaḥ tadabhāve'bhāvaśca kāryakāraṇabhāvaḥ kiṃsādhanaḥ ?",
  "SA15n1233:1113": "ityāha- “pratyakṣānupalambhasādhanaḥ” pratyakṣapūrvvako'nupalambhaḥ tavdivikrānyapadārthagrāhipratyakṣātmakaḥ sādhanamasyeti “pratyakṣānupalambhasādhanaḥ kāryakāraṇabhāvaḥ” |",
  "SA15n1233:1114": "yastvanupalambhasāpekṣeṇa pratyakṣeṇa sādhyata iti prāguktaḥ so'nupalambhapūrvvakaṃ pratyakṣaṃ sādhanamasyeti anupalambhapratyakṣasādhana iti vaktavyaḥ |",
  "SA15n1233:1115": "“tasya” kāryakāraṇabhāvasyānvayavyatirekātmanaḥ “siddhiḥ” niścayo “yathoktābhyāṃ” pratyakṣānupalambhābhyāṃ kāryahetāvanvayaniścaya iti sambandhate |",
  "SA15n1233:1116": "nanu cānvayaniścayo nāma kāryahetoḥ sarvvatra kāryasya bhavataḥ svakāraṇasattayā'nugamanamityevamavasāyaḥ tat kathaṃ kāryakāraṇabhāvasiddhirevā'sāvucyate ?",
  "SA15n1233:1117": "ityāśaṅkya kāryakāraṇabhāvasiddhinibandhanatvādanvayaniścayasya kāraṇe kāryopacārādananyopāyasādhyatāṃ darśayitum,",
  "SA15n1233:1118": "darśanamātranibandhanaṃ ye tamicchanti tanmataniṣedhārthamasāvevamukta iti darśayannāha- “kāryakāraṇabhāva eva hi” kāryakāraṇabhāve satyeva ‘hiḥ’ yasmāt “arthāntarasya” sādhyād vyatiriktasya,",
  "SA15n1233:1119": "yastvavyatiriktaḥ tasya viparyaye bādhakapramāṇavṛttyā tādātmyaniścayādevānvayaniścaya iti pūrvvamuktamevetyarthāntaragrahaṇam |",
  "SA15n1233:1120": "tasyārthāntarasya “evaṃ syāt” |",
  "SA15n1233:1121": "katham ? |",
  "SA15n1233:1122": "‘yatra nāma kvacid dhūmaḥ tatrāvaśyamagniḥ’ iti niyamena ‘agneḥ tatra bhāvaḥ’ ityevaṃrūpo'nvayaniścayaḥ |",
  "SA15n1233:1123": "yastvakāryakāraṇabhāve'pi rasasyārthāntarasya rūpeṇānvayaniścayaḥ sa ekasāmagryadhīnatayā tasya svakāraṇāvyabhicāradvāraka evetyadoṣaḥ |",
  "SA15n1233:1124": "atha yadi nāma kāryamagnerdhūmastathāpi kimiti yatrāsau tatrāvaśyamagnirbhavati yataḥ kāryakāraṇabhāvasiddhinibandhano'nvayaniścaya ucyata ityāha-“agneḥ bhāve eva” sattāyāmeva ‘hiḥ’ yasmāt “bhāvaḥ” sattā dhūmasya “kāryatvamiti” |",
  "SA15n1233:1125": "tasmāt kāryakāraṇabhāve satyeva yathokto'nvayaniścaya iti |",
  "SA15n1233:1126": "yadi hi yatra dhūmastatrāvaśyamagnirnna syāt tadā'gnimantareṇāpyasya bhāvād agnibhāva eva bhāvalakṣaṇaṃ kāryatvaṃ hīyeta |",
  "SA15n1233:1127": "[33. anupalabdhāvanvayaniścayopāyakathanam |]",
  "SA15n1233:1128": "idānīmanupalabdhāvanvayaniścayamāha-“anupalabdhāvapi” na kevalaṃ svabhāvakāryaheto(tvo)",
  "SA15n1233:1129": "ranvayaniścaya uktaḥ kintvanupalabdhāvapyanvayaniścaya ucyate |",
  "SA15n1233:1130": "kiṃrūpo'sau ?",
  "SA15n1233:1131": "ityāha- “asadvyavahārasya” sādhyadharmmasya yogyatāyāśca sādhyatvāt tadyogyatā'savdyavahāro'bhipretaḥ,",
  "SA15n1233:1132": "tasya,",
  "SA15n1233:1133": "upalabdhilakṣaṇaprāptasya yā “anupalabdhiḥ” tadanyopalabdhirūpā ta“nmātre” nimittāntarānapekṣaṇī,",
  "SA15n1233:1134": "yā “vṛttiḥ” pravṛttirasavdyavahārasya tasyāḥ “sādhanaṃ” siddhiḥ anupalabdhavanvayaniścayaḥ |",
  "SA15n1233:1135": "kutaḥ punarasavdyavahārasya tanmātre vṛttirbhavati ?",
  "SA15n1233:1136": "ityāha- “nimittāntarābhāvopadarśanāt” iti |",
  "SA15n1233:1137": "yadā hyasavdyavahārasya yathoktānupalabhdivyatiriktaṃ buddhivyapadeśārthakriyāvirahādikaṃ nimittaṃ na bhavatīti sādhyate tadā yathoktānupalabdhimātre'sya vṛttiḥ siddhā bhavati |",
  "SA15n1233:1138": "tathā(tayā) cānupalabdhāvanvayaniścayaḥ |",
  "SA15n1233:1139": "anyathā hi nimittāntarāpekṣāśaṅkāyāṃ satyāmapi yathoktānupalabdhau nāvaśyamasavdyavahārasya bhāva iti kuto'nvayaniścayaḥ syāt ? |",
  "SA15n1233:1140": "nimittāntarābhāvastu vistarato vādanyāya ukta iti tata evāvadhāryaḥ |",
  "SA15n1233:1141": "athavā savdyavahārasya yannimittamupalabdhilakṣaṇaprāptasya sattvam tad asavdyavahāranimittādanyatvāt nimittāntaraṃ tatrānupalabdherabhāva upadarśyate yena pramāṇena tadevamuktam,",
  "SA15n1233:1142": "tena,",
  "SA15n1233:1143": "sati vastuni tasyā asambhavaniścayād anupalabdhāvanvayaniścayaḥ |",
  "SA15n1233:1144": "tacca tavdyatirekacintāyāṃ darśayiṣyāmaḥ |",
  "SA15n1233:1145": "tadevaṃ trayāṇāmapi hetūnāṃ yathāsvaṃ pramāṇenānvayaniścaya uktaḥ |",
  "SA15n1233:1146": "svabhāvahetau viparyaye bādhakapramāṇavṛttyā tādātmyasiddhinibandhanatvāt,",
  "SA15n1233:1147": "kāryahetau pratyakṣānupalambhābhyāṃ kāryakāraṇabhāvasiddhinimittatvāt,",
  "SA15n1233:1148": "anupalabdhau nimittāntarābhāvaprasādhakapramāṇastadabhavasiddhihetutvācceti |",
  "SA15n1233:1149": "[34. kāryasvabhāvayorvyatirekaniścayopāyakathanam |]",
  "SA15n1233:1150": "samprati trayāṇāmapi hetūnāṃ svasvapramānanibandhanaṃ vyatirekaniścayaṃ pratipādayitukāma āha- “vyatirekaniścayo'pi” na kevalamanvayaniścayo yathāsvaṃ pramāṇanibandhanastayoruktaḥ api tu “vyatirekaniścayo'pi kāryasvabhāvahetvo” ryathāsvaṃ pramāṇanimitta ucyate |",
  "SA15n1233:1151": "kaḥ punarasau ?",
  "SA15n1233:1152": "“sādhyābhāve'bhāvasiddhiḥ” |",
  "SA15n1233:1153": "yāvatadātmaka[tadātmakau hetū kāraṇavyāpakarūpasādhyasya sādhakau] sādhyābhāve cābhāvasiddhistayoḥ |",
  "SA15n1233:1154": "kena pramāṇena ? |",
  "SA15n1233:1155": "“kāraṇavyāpakānupalabdhibhyāṃ” |",
  "SA15n1233:1156": "kāryahetau kāraṇānupalabdhyā sādhyābhāve'bhāvaniścayaḥ |",
  "SA15n1233:1157": "svabhāvahetau vyāpakānupalabdhyā |",
  "SA15n1233:1158": "kadā punaste anupalabdhī sādhike tasya bhavataḥ ? |",
  "SA15n1233:1159": "“kāryakāraṇavyāpyavyāpakabhāvasiddhau” pratyakṣānupalambhābhyāṃ kāryakāraṇabhāvasiddhau satyāṃ kāraṇānupalabdhiḥ kāryahetau sādhyābhāve'bhāvasya sādhikā,",
  "SA15n1233:1160": "viparyaye ca bādhakapramāṇavṛttyā tabhdāvatāsiddhitaḥ |",
  "SA15n1233:1161": "vyāpyavyāpakabhāvasiddhau satyāṃ vyāpakānupalabdhiḥ svabhāvahetau sādhyābhāve'bhāvasya sādhiketi |",
  "SA15n1233:1162": "tadevaṃ bruvatā ubhayatra tādātmyatadutpattilakṣaṇapratibandhaniścayādeva dvayorapyanvayavyatirekayoḥ niścaya iti uktaṃ bhavati |",
  "SA15n1233:1163": "ata evānyatra-“kāryakāraṇabhāvād vā” ityādi uktam |",
  "SA15n1233:1164": "kīdṛśībhyām ?",
  "SA15n1233:1165": "“dṛśyaviṣayābhyāṃ” dṛśyo viṣayo yayoste tathokte |",
  "SA15n1233:1166": "yadi kāraṇavyāpakāvupalabdhilakṣaṇaprāptau bhavatastadā tadanupalabdhī sādhyābhāve'bhāvaṃ sādhayata iti yāvat |",
  "SA15n1233:1167": "kadā punastayoḥ dṛśyaviṣayatāviśeṣaṇamapekṣyate ?",
  "SA15n1233:1168": "ityāha-“uddiṣṭaviṣayasya” uddiṣṭaḥ- kathito viṣayaḥ- ādhāro vaidharmmyadṛṣṭāntalakṣaṇo yasya sādhyābhāve'bhāvasya tasyopadarśane kriyamāṇe |",
  "SA15n1233:1169": "tatrāpi kasmād dṛśyaviṣayatā'pekṣyate ?",
  "SA15n1233:1170": "iti cet āha- “anupalabdhi” ityādi |",
  "SA15n1233:1171": "“anyathā” yadi dṛśyaviṣayatāviśeṣaṇamanupalabdhyornnāpekṣyate |",
  "SA15n1233:1172": "yadā'nupalabdhilakṣaṇaprāptaṃ viṣayaṃ vaidharmyadṛṣṭāntarūpamupādatte tadā'nupalabdhilakṣaṇaprāptau tatra kāraṇavyāpakāvapi bhavata iti “anupalabdhilakṣaṇaprāptasyaḥ” kāraṇasya vyāpakasya vā “kvacid” viprakṛṣṭe viṣaye sumervvādau “abhāvāsiddheḥ” kathamābhyāṃ sādhyābhāve'bhāvasiddhiḥ syāt,",
  "SA15n1233:1173": "kāraṇavyāpakānupalabdhyorevāsiddhatvāt ityabhiprāyaḥ |",
  "SA15n1233:1174": "athānuddiṣṭaviṣayasyāpyabhāvasyopadarśane'nupalabdhyorddaśyaviṣayatāviśeṣaṇaṃ kimitti nāpekṣyate ?",
  "SA15n1233:1175": "ityāha- “anuddiṣṭaviṣayam” anuddiṣṭo viṣayaḥ- vaidharmyadṛṣṭāntarūpo yasmin sādhyābhāve hetvabhāvakhyāpane tat “pratibandhamātrasiddhau” satyāṃ dṛśyaviṣayatāviśeṣaṇamantareṇāpi yasmāt “sidhyati iti” tasmāt “na tatra” anuddiṣṭaviṣaye “vyatirekasādhane” anupalabdhyo “rdṛśyaviṣaya tāviśeṣaṇamapekṣyate” aṅgīkriyate |",
  "SA15n1233:1176": "tathā hi-aśeṣapadārthaparigraheṇa sāmānyenāpi bruvato yo yatra pratibaddhasvabhāvaḥ tādātmyatadutpattibhyāṃ sa tadabhāve'vaśyameva na bhavatīti niḥsvabhāvatvā'hetukatvaprasaṅgāt | taduktam-",
  "SA15n1233:1177": "“svabhāve'pyavinābhāvo bhāvamātrānurodhinī |",
  "SA15n1233:1178": "tadabhāve svayaṃ bhāvasyābhāvaḥ syādabhedataḥ ||”",
  "SA15n1233:1179": "tathā- “kāryaṃ dhūmo hutabhujaḥ kāryadharmmānuvṛttitaḥ |",
  "SA15n1233:1180": "sa bhavaṃstadabhāve'pi hetumattāṃ vilaṅghyet ||” iti |",
  "SA15n1233:1181": "tatastatra dṛśyaviṣayatā'pekṣyamāṇānupakārikaiveti na tayā kiñciditi bhāvaḥ |",
  "SA15n1233:1182": "“pratibandhamātrasiddhau” ityanena ye pratibandhaṃ hetornna varṇṇayanti kintvadarśanamātrādeva vyatirekamāhusteṣāṃ tadasambhavaṃ vca darśayati |",
  "SA15n1233:1183": "tathā hi-asati pratibandhe yadi sarvve sādhyavirahiṇo'rthā dṛśyā bhavanti tadā teṣvanupalabdhasya sādhanasyābhāvaḥ śiṣyet |",
  "SA15n1233:1184": "tadāha kumārilo'pi-",
  "SA15n1233:1185": "“gatvā gatvā tu tān deśān yadyartho nopalabhyate |",
  "SA15n1233:1186": "tadānyakāraṇābhāvādasannityavagamyate ||” iti |",
  "SA15n1233:1187": "deśādiviprakarṣitayā tvadṛśyatve satyapi tatra hetāvanupalambhamātrasya sambhavāt sandigdho'sāva'śeṣe sādhyābhāve sādhanābhāvalakṣaṇo vyatirekaḥ tathāvidhasyaiva yatra yatra sādhyābhāvaḥ tatra tatra sādhanābhāva iti vīpsāpadābhyāmabhidhānāt |",
  "SA15n1233:1188": "anvayaniścayo'pi prākpratibandhanibandhana eva varṇṇitaḥ tatastenāpi pareṣāṃ darśananibandhanāmanvayasiddhimicchatāmabhāvo'syāpi kathita eva,",
  "SA15n1233:1189": "sarvvārthānāṃ hetumatāṃ sādhyadharmmavattayā draṣṭumaśakyatvādanumātṛbhiḥ |",
  "SA15n1233:1190": "aśeṣadeśādiviṣayasya ca sādhyānugamasya yatra yatra hetuḥ tatra tatra sādhyam iti vīpsayā pratipādanāt |",
  "SA15n1233:1191": "na ca katipayadeśādau sādhanadharmmasya sādhyadharmmeṇa sahabhāvasya bhūyo darśane'pi vyāptiḥ sidhyati,",
  "SA15n1233:1192": "asati pratibandhe kvacid bahulaṃ tathādṛṣṭānāmapyanyāthātvasyāpi sambhavāt,",
  "SA15n1233:1193": "tadasambhave bādhakapramāṇābhāvāt |",
  "SA15n1233:1194": "[35. anupalabdhau vyatirekaniścayopāyākathanam |]",
  "SA15n1233:1195": "anupalabdhimadhikṛtyādhunā''ha- “vyatirekaniścayo'nupaladhau” ucyata iti śeṣaḥ |",
  "SA15n1233:1196": "kimātmako'sau ?",
  "SA15n1233:1197": "ityāha “upalabdhilakṣaṇaprāptād” vidyamānopalambhapratyayāntarād dṛśyasvabhāvācca “sataḥ” vidyamānāt sādhyābhāvarūpād “anupalambhasya” tadviviktopalambhātmano yo'bhāvaḥ sato yadgrāhakaṃ pratyakṣaṃ tabhdāvalakṣaṇastasya “darśanaṃ” darśyate- pratyāyyate'neneti darśanam upadarśakaṃ pramāṇaṃ tadātmako'nupalabdhau vyatirekaniścayaḥ |",
  "SA15n1233:1198": "taddhetutvācca tat pramāṇaṃ tathocyate |",
  "SA15n1233:1199": "yadi hi sannihitānyopalambhapratyayo dṛśyasvabhāvo bhāvo vidyamāno'pi nopalabhyeta kathamasau dṛśyasvabhāvaḥ syāt ? |",
  "SA15n1233:1200": "yo hi satsvanyeṣūpalambhapratyayeṣu san pratyakṣa eva bhavati sa eva dṛśyasvabhāva ākhyāyate |",
  "SA15n1233:1201": "tasmāt tathāvidhe sannihite'vaśyaṃ pratyakṣavṛttyā bhavitavyam,",
  "SA15n1233:1202": "anyathā'sya na kadācidapi pratyakṣatā syāt,",
  "SA15n1233:1203": "viśeṣābhāvāditi |",
  "SA15n1233:1204": "prayogaḥ-yad yanmātranimittaṃ tatsmin sati niyamena bhavati |",
  "SA15n1233:1205": "tad yathā-bījādisāmagrīmātranimitto'ṅkuraḥ |",
  "SA15n1233:1206": "yathoktopalabdhilakṣaṇaprāptatāmātranimittaṃ ca sati vastuni tathāvidhe pratyakṣamiti svabhāvahetuḥ |",
  "SA15n1233:1207": "[ete]na pramāṇena svabhāvānupalabdhau sādhyābhāve'bhāvalakṣaṇo vyatireko niścīyate |",
  "SA15n1233:1208": "etacca pramāṇamanvayaniścayasyāpi nimittam |",
  "SA15n1233:1209": "anenaiva nimittāntare'nupalabdherabhāvopadarśanāt |",
  "SA15n1233:1210": "kāraṇavyāpakānupalabdhyostu vakṣyamāṇayoḥ pratibandhadvayasidvyupāya evānvayavyatirekaniścayanibandhanam |",
  "SA15n1233:1211": "sa ca kāryasvabhāvahetvorupadarśita eveti pṛthagnoktaḥ |",
  "SA15n1233:1212": "tathā hi-kāraṇavyāpakayorabhāvaḥ kāryavyāpyābhāvābhyāmavaśyamanvitaḥ kāryavyāpyābhāvavyatireke ca tabhdāvalakṣaṇe'vaśyaṃ vyatiricyate kāraṇavyāpakayorbhāvāt |",
  "SA15n1233:1213": "anyathā kāryavyāpyayorahetukatvaniḥsvabhāvatāprasaṅgāditi na kiñcit pṛthagabhidhāneneti |",
  "SA15n1233:1214": "[36. hetoḥ prakāratrayasya nāmanirdeśaḥ |]",
  "SA15n1233:1215": "tadetāvatā granthena “pakṣadharmmastadaṃśena vyāpto hetuḥ” iti vyākhyātam |",
  "SA15n1233:1216": "adhunā “tridhaiva saḥ” ityetad vyākhyātumāha- “etallakṣaṇaḥ” ‘pakṣadharmmaḥ san yastadaṃśena vyāpto hetuḥ’ ityetallakṣaṇaṃ yasya sa etallakṣaṇaḥ |",
  "SA15n1233:1217": "“tridhaiva saḥ” |",
  "SA15n1233:1218": "‘saḥ’ ityetasya vyākhyānaṃ “hetu”riti, |",
  "SA15n1233:1219": "‘tridhaiva’ ityasya vivaraṇaṃ “triprakāra eve” ti |",
  "SA15n1233:1220": "tān hetūna svena svena nāmnā kīrttayati- “svabhāvaḥ kāryam anupalabdhiśceti” |",
  "SA15n1233:1221": "“ca”kāro hetutvasamuccayārthaḥ |",
  "SA15n1233:1222": "“iti” śabdaḥ samāptiṃ sūcayannavadhāraṇārthameva sphuṭayati |",
  "SA15n1233:1223": "“yathā-anitye” kasmiṃścit śabdādau “sādhye satva(ttva)",
  "SA15n1233:1224": "miti” svabhāvahetūpadarśanam,",
  "SA15n1233:1225": "“agnimati pradeśe” sādhye “dhūma iti” kāryahetoḥ pradarśanam,",
  "SA15n1233:1226": "“abhāve ca” abhāvasya vyavahāre ca “upalabdhilakṣaṇaprāptasyānupalabdhiriti” anupalabdherupanyāsaḥ |",
  "SA15n1233:1227": "[37. trividhahetubāhyānāṃ hetvābhāsatve pramāṇopadarśanam |]",
  "SA15n1233:1228": "kasmāt punaḥ trividha eva hetuḥ ?",
  "SA15n1233:1229": "ityāśaṅkaya trividhahetuvyatiriktānāmarthānāṃ hetvābhāsatayā hetuviruddhayā vyāptestriṣveva hetutvaṃ niyataṃ bhavatiti hetvābhāsatāṃ pramāṇavatīṃ tadvyatirekiṇāṃ darśayannāha- “atraiva” svabhāvakāryā'nupalabdhyākhye “trividhahetau avinābhāvasya niyamāditi” trividhahetuvyatirikteṣvartheṣvavinābhāvā'bhāvādityarthaḥ |",
  "SA15n1233:1230": "tataścāvinābhāvavikalatvāt svabhāvakāryānupalabdhivyatirekiṇo'rthā hetvābhāsāḥ prameyatvādivat ityuktaṃ bhavati |",
  "SA15n1233:1231": "avinābhāvābhāvaśca trividhahetuvyatiriktatvādeva tādātmyatadutpattyoravinābhāvavyāpikayorabhāvād vyāpakānupalabdhito'vagataḥ |",
  "SA15n1233:1232": "[38. avinābhāvanirūpaṇam |]",
  "SA15n1233:1233": "atha ko'yamavinābhāvaḥ ?",
  "SA15n1233:1234": "kasya cāsau ?",
  "SA15n1233:1235": "kathaṃ vā'traiva niyata ucyate ?",
  "SA15n1233:1236": "ityata āha- “yathoktā vyāptiḥ vyāpakasya”- tatkāraṇatayā tabhdāvatayā ca |",
  "SA15n1233:1237": "yatra tadvayāpyaṃ kāryaṃ svabhāvo vā sannihitastatra bhāva eva |",
  "SA15n1233:1238": "“vyāpyasya vā”- kāryasya svabhāvasya vā |",
  "SA15n1233:1239": "yatra tatkāraṇasvabhāvākhyaṃ vyāpakaṃ sannihitaṃ tatraiva dharmmiṇi na tadabhāve'pi bhāva iti yā vyāpakavyāpyadharmmatayā vyāptiruktā sā “yathoktā vyāptiravinābhāvaḥ” |",
  "SA15n1233:1240": "kasya ? |",
  "SA15n1233:1241": "“pakṣadharmmasya” |",
  "SA15n1233:1242": "sādhyadharmmidharmmasya |",
  "SA15n1233:1243": "“sa” evaṃrūpo'vinābhāvaḥ “tṛ(tri)",
  "SA15n1233:1244": "vidhād” yathoktād hetoḥ “anyatraḥ” tadvyatirekiṇyarthe “nāsti” |",
  "SA15n1233:1245": "yato'tra ca tṛ(tri)",
  "SA15n1233:1246": "vidhe'sti tādātmyatadutpattyoravinābhāvena vyāptayorbhāvāt,",
  "SA15n1233:1247": "kṛtakatvānityatvavadanayorvyāpyavyāpakabhāvāditi “tasmādatraiva” trividhe hetau tadanyatrābhāvamukhena “niyataḥ” ucyate |",
  "SA15n1233:1248": "tadanena “hetvābhāsāstato'pare” ityasya “avinābhāvaniyamāt” ityupapattisahitasyārthaḥ pradarśitaḥ |",
  "SA15n1233:1249": "yathā ca trividhād hetoranyatrāvinābhāvo nāsti tathā prāgevoktam |",
  "SA15n1233:1250": "yadi vā svabhāvādanyo'rtho'rthāntaram,",
  "SA15n1233:1251": "tacca kāryādapyanyat kāraṇamanubhayaṃ vā |",
  "SA15n1233:1252": "anupalabdherapyanyad yathoktāyāḥ anupalabdhimātramupalabdhirvvā pratiṣedhyasya tadanyasyāpi viruddhasyāviruddhasya vā |",
  "SA15n1233:1253": "tatrārthāntaram yadyanantarakāryaṃ tasyārvāgdarśibhiḥ itaravivekena lakṣayitumaśakyatvāt aliṅgatvam |",
  "SA15n1233:1254": "kāryadarśanāt vivekāvasāye'pi sādhyasidyuttarakālabhāvī pakṣadharmmatāvasāyo'nvayānugamanaṃ ca vyarthaṃ |",
  "SA15n1233:1255": "vyavahitakāryamapi kāraṇaṃ na kāryasya liṅgam,",
  "SA15n1233:1256": "antarālapratibandhavaikalyasambhavena vyabhicārāt | taduktam-",
  "SA15n1233:1257": "“sāmagrīphalaśaktīnāṃ pariṇāmānubandhini |",
  "SA15n1233:1258": "anaikāntikatā kārye pratibandhasya sambhavāt” ||",
  "SA15n1233:1259": "iti | yogyatānumāne tu nārthāntaraṃ liṅgam |",
  "SA15n1233:1260": "nāpyanubhayam,",
  "SA15n1233:1261": "apratibandhena gamakatvāyogāt |",
  "SA15n1233:1262": "kathaṃ kṛttikodayavijñānād rohiṇyāsattiklṛptiḥ ? iti cet |",
  "SA15n1233:1263": "nanu sā'pi naivāsati pratibandhe yuktā viśeṣābhāvena sarvvataḥ sarvvapratītiprasaṅgāt ityuktatvāt |",
  "SA15n1233:1264": "tasmānnakṣatracakrasya saṅkrāntihetureva kālavyavadhānena kaścit kalpayitavyaḥ,",
  "SA15n1233:1265": "yathā bhūtasaṃkṣobhaḥ paścātkālabhāvino varṣasyeti hetudharmmānumānena kāryaliṅgajaiva kalpayitavyā |",
  "SA15n1233:1266": "anupalabdhimātramapi saṃśayahetuḥ,",
  "SA15n1233:1267": "pramāṇanivṛttāvapyarthābhāvāsiddheḥ |",
  "SA15n1233:1268": "upalabdhirapi pratiṣedhyasya kathamabhāvaṃ sādhayet ?",
  "SA15n1233:1269": ", abhrāntopalambhasyābhāvāyogāt |",
  "SA15n1233:1270": "viruddhopalabdhistu pratiyogyabhāvaṃ sādhayati |",
  "SA15n1233:1271": "kintu sa virodhastabhdāve satyanyānupalambhādeva siddha iti taddvāreṇānupalabdhireva prayuktā bhavati |",
  "SA15n1233:1272": "anyathā'niṣiddhopalabdherabhāvāsiddheḥ |",
  "SA15n1233:1273": "aviruddhopalabdhiḥ punaḥ pratiṣedhe'naikāntikī,",
  "SA15n1233:1274": "sahabhāvasambhavādaviruddhānām |",
  "SA15n1233:1275": "na cāparaḥ prakāraḥ sambhavatīti nāvinābhāvo'nyatra vidyata iti |"
}