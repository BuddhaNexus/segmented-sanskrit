{
    "750:0": "vinaya sūtram",
    "750:1": "[1 pravrajyāvastu]",
    "750:2": "[(i) śrāmaṇeratvopanayam]",
    "750:3": "|ṃamaḥ sarvajñāya||",
    "750:4": "[saṃgrahārthaṃ bodhisattva]ścakārāsau guṇaprabhaḥ|",
    "750:5": "sūtrāṇi vinayasyeyaṃ vṛttisteṣāṃ nigadyate||",
    "750:6": "tatredamādisūtram atha niryāṇavṛttam||",
    "750:7": "athetiśabdo'dhikārārtham|",
    "750:8": "āsūtrasaṃdarbhaparisamāpterniryāṇavṛttamadhikṛtaṃ veditavyam|",
    "750:9": "prāptiratrayānaṃ, na gamanam|",
    "750:10": "niryāṇaṃ yāti niryāṇaṃ niryāti aneneti|",
    "750:11": "tadyathā-grāmaṃ prāptaṃ i[tivat|",
    "750:12": "niḥ-sabdo'punarāvartanakhyāpanārtham|",
    "750:13": "apunarāvartakaṃ yānaṃ niryāṇa] miti śeṣaḥ|",
    "750:14": "nirūpadhiśeṣanirvāṇaprāpteruktiḥ|",
    "750:15": "tadvā apunarāvarttakaṃ yānam?|",
    "750:16": "atha kimiti|",
    "750:17": "niryānti taditi niryāṇamiti|",
    "750:18": "anena śabdena sopadhiśeṣanirvāṇaprāptiḥ atroktā iti na gamyate|",
    "750:19": "niryāti anena iti vā mārgo'bhihita iti [cet],",
    "750:20": "'yasmānna niḥśabdo upakramaṇārthamāgataḥ,",
    "750:21": "[nāpi paryantārthaṃ|",
    "750:22": "etadāśritya sopadhiśeṣanirvāṇo]ktiḥ||",
    "750:23": "saṃsāravṛttasyopakramabhūtaṃ ato yānaṃ niryāṇaṃ,",
    "750:24": "paryantagamanaṃ saṃsāravṛttasya vā iti,",
    "750:25": "sa ca nāśritaḥ|",
    "750:26": "kiṃ tarhi apunarāvṛttyartho niḥśabdo'tra abhīṣṭaḥ|",
    "750:27": "tena yadevāpunarāvarttakaṃ yānaṃ tasyaivānenoktiḥ, nānyasya|",
    "750:28": "yataśca yāṃ samāpattikakṣā[māgamya vajropamāyā anantaraṃ sopadhiśeṣanirvāṇasaṃprāptiḥ]||",
    "750:29": "tatkakṣāto yad vyutthānena kakṣāntare gamanaṃ na sā na punarāvṛttiḥ|",
    "750:30": "arhatvāditaḥ parihāṇiḥ sā antardhānameva||",
    "750:31": "mārgasya punaḥ prāptiratra yānam,",
    "750:32": "na gamanamiti||",
    "750:33": "[tasmāt] gamanārthāsaṃśrayādapi niryāṇatvāprasaṅgaḥ||",
    "750:34": "niryāṇagāmivṛttaṃ niryāṇavṛttam||",
    "750:35": "vṛttaṃ punaratredaṃ dharmakāṇāṃ [mudrā|",
    "750:36": "yadvṛttaṃ tadaśeṣataḥ vinayena proktaṃ veditavyam|",
    "750:37": "tato'trapravra]jyā vibhaṅga-poṣadha-varṣaṃ- pravāraṇā-kaṭhina-cīvara-carma-bhaiṣajya-karma-pratikriyā-kālākālasaṃpāta-bhūmyantarasthacaraṇa-parikarma-karmabheda-cakrabheda-adhikaraṇa-śayanāsanavastu-ityanenānukrameṇa kṛtsnasya vinayavidheḥ saṃniveśanam|",
    "750:38": "yasmāt ayamatra abhisaṃdhiḥ-nyā[yyā etena vidhinā pravrajyopasaṃpadoḥ upalabdhiḥ|",
    "750:39": "'eteṣāṃ ca evaṃvidhānāṃ] ceha saṃgrahaḥ,",
    "750:40": "evaṃvidhāścātra varjyāḥ|",
    "750:41": "ityasya pūrvaṃ vaktuṃ yogaḥ iti ādau pravrajyāvastunaḥ saṃniveśanam|",
    "750:42": "śāsane praviṣṭasya anupete 'tra vṛtte śikṣāniḥ kṣepaṇādinā iyaṃ śikṣā|",
    "750:43": "ityato'nantaraṃ vibhaṅgasya [saṃniveśanam]||",
    "750:44": "poṣadhavastvādīnāmapi imānyatra krama-kāraṇāni-paripoṣaṇaṃ yathā samāttāyā śi[kṣāyā kāle-kāle sūtramāśritya|",
    "750:45": "tasmāt poṣadhāvastu abhihi] tam||",
    "750:46": "yasmin kāle ekatrāvasthānena arthasaṃpattiḥ tadavasthānagatau vidhiḥ ityato varṣavastu||",
    "750:47": "niyatavāsātmake varṣavāsānte dṛṣṭādibhiḥ tribhiḥ sthānaiḥ saṃghaṃ pravārayāmīti śuddhau satyāṃ utsargadānasya yujyamānatā ityato'nantaraṃ pravāraṇāvastu||",
    "750:48": "vyūhabandhaḥ kaścidasya varṣāvasātmano [niyatavāsa sya prati-kañcukabhūtaḥ vidyate|",
    "750:49": "prasrabdhivihāritārthaṃ avalambanīyaḥ|",
    "750:50": "asya anantaraṃ tasya kramaḥ iti kaṭhinavastu niveśitam||",
    "750:51": "pṛthaktatra nāpattau cīvaravibhāgasya yogaḥ iti apagatattvena tayoḥ vyūhabandhayo cīvaradānasya kālaḥ iti cīvaravidheḥ āśrayaṇam|",
    "750:52": "cīvaraprabhedabhutaṃ jñānaṃ carmaṃ ityatonantaraṃ carmavastu [niveśitam]||",
    "750:53": "na vinā rogapratīkāreṇa eka(ḥ)",
    "750:54": "pṛthagvā vihartu śakyata i[ti sahapratyā] sannābhyāṃ pūrvāparakālābhyāṃ pratha(ma)",
    "750:55": "meva cīvaradānakāle prāyaśo glānyā pātasya bhāvaḥ|",
    "750:56": "tadgato'smāt pratikriyāvidhiyuktarūpa iti bhaiṣajyavastu||",
    "750:57": "utpannotpanneṣu evaṃ viharatāṃ karaṇīyesu anuṣṭhānavidhiḥ,",
    "750:58": "ityatonantaraṃ karmavastu||",
    "750:59": "udvṛttānāṃ praṇidhikarmārhādīnāṃ praṇidhikarmakaraṇādinā niyamanaṃ pratyāpādanaṃ ca avasāraṇādinā yuktamityataḥ pratikriyāvastu||",
    "750:60": "āpannasaṃghāvaśeṣasya ca kālākālasaṃpāta-bhūmyantarasthacaraṇavastunoḥ niyamanapratyāpādanārthaṃ saṃniveśanam|",
    "750:61": "kauśāmbaka-pāṇdulohitaka-pudgalaparivāsikavastūni pratikriyāvastvādi nāmabhiḥ uktāni|",
    "750:62": "saṃjñāntaraniveśanaprayojanaṃ tatraiva krame vakṣyāmaḥ||",
    "750:63": "niyamanādau anupatiṣṭhatāṃ paridamanaṃ yuktarūpamityataḥ parikarmavastu||",
    "750:64": "[poṣadha] sthāpanavastunaḥ etatsaṃjñāntaraṃ vakṣyamāṇārthaṃ dvaidhagateṣu vṛttamityetatkarmacakrabhedavastunī||",
    "750:65": "vyavahāragato vidhiḥ ato'nantaraṃ yujyate|",
    "750:66": "ityasmādadhikaraṇavastu||",
    "750:67": "yatraitad sarvaṃ anyaśca kuśalapakṣo'nuṣṭhīyate sthāne,",
    "750:68": "tadgato'smādvidhiḥ yukta iti śayanāsanavastu niveśitam||",
    "750:69": "kṣudrakādīnāṃ caitad-prabhedabhūtatvāt anatireka ebhyaḥ iti na pṛthaksūtraṇam||",
    "750:70": "yatra yasya yogaḥ tatastatraiva niveśitam|",
    "750:71": "ācāryopādhyāhyānujñānāt [anantaraṃ] yaḥ pravrajyopanayavidhiḥ tadupadarśanārthamāha- (2)",
    "750:72": "sarvasmin sannipatite saṃghe kṛtedaveṣaṃ nipatya pragṛhītāñjaliṃ utkuṭukasthaṃ vṛddhānte yācitavantaṃ trirjñapticaturthena karmaṇā saha pravrajyopasaṃpadau upanayeyuḥ iti purā-kalpaḥ||",
    "750:73": "maṇḍalake saṃghaikadeśasannipātapratiṣedhārthaṃ sarvasmin iti vacanam||",
    "750:74": "na maṇḍalakasthe'pi saṃghai(ka)",
    "750:75": "deśe, kiṃtarhi tadantasīmānivāsini sarvasmin||",
    "750:76": "kṛto'yaṃ veṣo'nena iti kṛtedaṃveṣāḥ||",
    "750:77": "ayamiti buddhaśāsanabhikṣuveṣāpadeśaḥ|",
    "750:78": "apanītakeśaśmaśruṃ bhikṣuveṣaṃ ca prāvṛtricīvaraṃ ityarthaḥ|",
    "750:79": "nipatya iti vṛddhānta iti yadvakṣyate,",
    "750:80": "tasya cābhisaṃbandhaḥ|",
    "750:81": "vṛddhānte nipatya pañcamaṇḍalakena vandanāṃ kṛtvā ityarthaḥ||",
    "750:82": "pragṛhītāñjalimiti kṛtāñjalim||",
    "750:83": "utkuṭukasthamiti utkuṭukikayā'vasthitam|",
    "750:84": "nāsanopaviṣṭam|",
    "750:85": "kvāvasthitamityāha vṛddhānte||",
    "750:86": "nanū niṣaṇṇasya utkuṭukikayā vṛddhānte pragṛhītāñjalitvaṃ ityetatsaṃghādhīne karmaṇi-paribhāṣāyāṃ sarvakarmādhikārikaṃ sūtritam|",
    "750:87": "tata eva ihāpi karmatvāt asya tritayasya prāptau satyāṃ kimiti punarvacanam-'vartamānakalpādhikārikatvāt pragṛhītāñjali' mityādeḥ paribhāṣāto astyasyeha purākalpe siddhiritivacanam||",
    "750:88": "yācitavantamiti kim|",
    "750:89": "pravrajyopasaṃpadau|",
    "750:90": "yācanaṃ punaḥ-“śṛṇotu,",
    "750:91": "bhadantāḥ saṃgho,",
    "750:92": "ahamevaṃ-nāmā ākāṅkṣāmisvākhyāte dharmavinaye pravrajyopasaṃpadaṃ bhikṣubhāvam“ iti vistaraḥ||",
    "750:93": "anena mantreṇa triryācitavantaṃ jñapticaturthena karmaṇā iti tisro vācanā jñapticaturthā yasmin karmaṇi tad jñapticaturthaṃ karma, tena||",
    "750:94": "sahapravrajyopasaṃpadau iti pravrajyopasaṃpacca samānakālaṃ,",
    "750:95": "na krameṇeti||",
    "750:96": "upanayeyuriti saṃghabhūtā bhikṣavaḥ||",
    "750:97": "tathā ca mantraḥ“śṛṇotu,",
    "750:98": "bhadantāḥ saṃgho,",
    "750:99": "ayamevaṃ-nāmā ākāṃkṣati svākhyāte dharmavinaye pravrajyāmupasaṃpadaṃ bhikṣubhāvaṃ yāvat prāvrājita upasaṃpādita evaṃ-nāmā saṃgheneti“||",
    "750:100": "iti purākalpaḥ||",
    "750:101": "iti-śabdaḥ prakāravācī||",
    "750:102": "purākalpa iti vartamānakalpāt prāk evaṃ-prakāraḥ pravrajyopasaṃpadvidhirityarthaḥ||",
    "750:103": "atha kimiti vartamānakalpa eva bhagavatā na prākprajñaptaḥ,",
    "750:104": "kiṃ nā purākalpatyāgena asya vidheḥ punaḥ prajñapanam?",
    "750:105": "[iti cet], viśuddhasattvā hi te tadānīṃ pratipattāraḥ|",
    "750:106": "teṣāṃ na krameṇa viniyamyatvaṃ,",
    "750:107": "na parāvaṣṭaṃbhena pariśikṣaṇaṃ vā|",
    "750:108": "[na] glānyameṣāṃ,",
    "750:109": "kṛtapuṇyatvāt asat na saṃpadyate-'saṃpanne vā bhavantyeṣāṃ svayamevānukampakāḥ|",
    "750:110": "āntarāyikadharmāṇāṃ tadānīṃ anāpatteḥ|",
    "750:111": "tathā'pasartṝṇāṃ ityataḥ purākalpaprajñapanam|",
    "750:112": "yadā tvanyavidhā apyete jātāḥ tadottarasya saṃprattaṃ naiva kaścidupayogaḥ|",
    "750:113": "kimanenehopanibaddhena?",
    "750:114": "yadyapyanena kalpenā[dhunā]'vyavahāraḥ,",
    "750:115": "tathāpi nāstyasyottarādanyatvaṃ,",
    "750:116": "parikaramātrakaṃ tadasya yaduttaratra viśeṣaḥ|",
    "750:117": "tatredaṃ mantratantram|",
    "750:118": "etāvanmātrakamevāsīt,",
    "750:119": "dvikamevaitadāsī(t)|",
    "750:120": "vinayavaśādasya aparasyātravidheḥ vyavasthā-[na]-mityāsyārthasya khyāpanārthaṃ asyopanibandhaḥ|",
    "750:121": "evaṃ saprayojanaḥ purākalpa upadarśitaḥ||",
    "750:122": "vartamānakalpa idānī[mucyate]-(3)",
    "750:123": "niśritasya kaṃcidbhikṣuṃ tatropādhyāyatayā pravrajyopasaṃpadau||",
    "750:124": "kaṃcidbhikṣumiti|",
    "750:125": "nāvaśyaṃ, yanniśritya pravrajyā tamevopasaṃpaditi pradarśanārthaṃ kaṃcit-iti vacanam|",
    "750:126": "'kathaṃ niśritya' āha upādhyāyatayā|",
    "750:127": "'kimartha niśritasya' ityāha tatra iti|",
    "750:128": "pravrajyopasaṃpadapekṣaṃ|",
    "750:129": "nimittasaptamī caiṣā|",
    "750:130": "pravrajyopasaṃpannimittaṃ upādhyāyatvena kaṃcidbhikṣuṃ niśritasya pravrajyopasaṃpadau bhavataḥ,",
    "750:131": "na yathā purākalpe kaṃcidaniśritasyaiveti||",
    "750:132": "pravrajyā punaratra yattasyāṃ arhavṛttaṃ śrāmaṇerasaṃvaraḥ,",
    "750:133": "tenānusaktā veditavyāḥ|",
    "750:134": "pra[vra]jyā śrāmaṇerasaṃvaraśca ubhayamapyenaṃ niśritasya|",
    "750:135": "viśeṣaḥ punaratra upādhyāyādeva pravrajyā,",
    "750:136": "saṃvaraḥ punaranyata iti|",
    "750:137": "niśritasya niśrayaparigrahe vidhimāha-(4)",
    "750:138": "pṛṣṭvā āntarāyikaṃ pariśuddhāya pūrvo [pādhyāyatvenā vakā]śaṃ kuryāt|",
    "750:139": "pravrajyāyā yadāntarāyakaraṃ mātṛvadhādi tadāntarāyikamatra abhipretam|",
    "750:140": "ato'sau niśrayaḥ pravrajyāpekṣamāntarāyikaṃ pṛṣtvā,",
    "750:141": "na santi cet asya te dharmāḥ tataḥ pariśuddhāyāsmai pūrvopādhyāyatvena śrāmaṇeropādhyāyatvena avakāśaṃ kuryāt-'ahaṃ bhadantaṃ pravrājayāmi' iti |",
    "750:142": "tathā ca granthaḥ-“yasya kasyacit pravrajyāpekṣa upasaṃkrāmati,",
    "750:143": "sa tenāntarāyikān dharmān pṛṣṭa udgṛhītavya“ iti|",
    "750:144": "saṃvarāṇāṃ ānupūrvyaṃ darśayannāha-(5)",
    "750:145": "nānupapannasya pūrvaṃ upāsakatva-śrāvaṇeratva-bhikṣutvānāmuttaram|",
    "750:146": "eṣāmupāsakatvādīnāṃ pūrvaṃ-pūrvaṃ parvānupapannasya tādātmyopagatyā anupagatasya uttaraṃ uttaraṃ parva na kāryam|",
    "750:147": "vyavasthākhyānametad||",
    "750:148": "pṛṣṭvā āntarāyikān pravrajyāpekṣaṃ ādāvupāsakatvaṃ grāhayet,",
    "750:149": "tataḥ śrāmaṇeratvaṃ,",
    "750:150": "tato bhikṣutvaṃ bhavati ityasya bodhanārthaṃ|",
    "750:151": "na tvetadarthaṃ pūrvasminnasamāttena bhavatyuttarasya rūḍhiriti||",
    "750:152": "bhikṣusaṃvarasya pūrvaṃ saṃvarāntareṇāpi rūḍhau mukhyamastyeva [mūla]-vacanam|",
    "750:153": "śrāmaṇerasaṃvarastu upāsakasaṃvaraṃ vibhavati iti rūḍhiḥ|",
    "750:154": "bhikṣusaṃvaraḥ pratiśaranaṃ na tvasti[iti] vacanam|",
    "750:155": "śaraṇagamaṇapūrvakaṃ saṃvarādānamiti darśayannāha-(6)",
    "750:156": "śara[ṇa]gatyabhyupaga-[mavaca]nopakramaṃ upāsakatva-śrāmaṇeratvābhyupagamavacanaṃ kurvīta||",
    "750:157": "gatirgamanam|",
    "750:158": "śaraṇagamanasyābhyupagamaḥ śaraṇagatyabhyupagamaḥ- buddhaṃ śaraṇaṃ gacchāmītyādi|",
    "750:159": "tadabhidhāyakaṃ vacanaṃ śaraṇagatyabhyupagamavacanam,",
    "750:160": "tadvacanam|",
    "750:161": "upakrama ārambhaḥ|",
    "750:162": "upāsakatva-śrāmaṇeratvābhyupagamavacanaṃ kurvīta||",
    "750:163": "ko'sau? pratīpattā,",
    "750:164": "ayamarthaḥ|",
    "750:165": "evaṃ samādātrā vaktavyam-“sāmanvāhara bhadanta ahaṃ evaṃ-nāmā buddhaṃ śaraṇaṃ gacchāmi yāvat gaṇānāmagryam,",
    "750:166": "upāsakaṃ māṃ bhadanto dhārayatu yāvajjīvam,",
    "750:167": "samanvāhara bhadanta ahamevaṃ-nāmā buddhaṃ yāvat gaṇānāmagryaṃ|",
    "750:168": "śrāmaṇeraṃ māṃ ācāryo dhārayatu||",
    "750:169": "“ evaṃ bhūtāveva saṃdarbhau triḥ āvartayitavyau||",
    "750:170": "ye[na]tu ke[na]ciccharaṇagamanaṃ ādau trirāvartya tataḥ paścādupāsakaṃ māṃ bhadanto dhārayatu,",
    "750:171": "śrāmaṇeraṃ māmācārya ityabhidhīyate,",
    "750:172": "so'sau vedayitavyaḥ||",
    "750:173": "-yasmādanayoḥ saṃvarasamādānavacasoḥ,",
    "750:174": "evaṃ sati,",
    "750:175": "śaraṇagamanoktiḥ naiva aṅgabhāvaṃ pratipadyate|",
    "750:176": "kiñca yena prāgeva śaraṇagamanamātraṃ [abhyupagamyate] tasya saṃvarādānakāle śaraṇagamanasyāvacanīyatāpattiḥ||",
    "750:177": "avaśyaṃ caitad nirvāṇāśayaprarūpaṇārthaṃ asminkāle vaktavyam|",
    "750:178": "evam hyetad saṃvarasamādānavacasoḥ aṅgaṃ bhūtaṃ bhavati, nānyathā|",
    "750:179": "na ca nirvāṇāśaya-dārḍhyamantareṇa saṃvarasyotthānam||",
    "750:180": "yasmāt nirvāṇānuguṇyaḥ saṃvaraḥ,",
    "750:181": "upasaṃpadastarhi śaraṇagamanavacanamantareṇa kathaṃ rūḍhiḥ?",
    "750:182": "naiṣa doṣaḥ|",
    "750:183": "upasaṃpacchabdādeva tadarthasiddheḥ|",
    "750:184": "sarvākaranīyaviratilakṣaṇatvāt,",
    "750:185": "sarvātmanā hi nirvāṇopagatiḥ upasaṃpad|",
    "750:186": "yataḥ upasaṃpadi sthitaḥ nirvāṇānuguṇyo vyavasthito bhavati||",
    "750:187": "kurvīta ityātmanepadaṃ pratipattyā etat karanīyaṃ ityetatsaṃdarśanārtham|",
    "750:188": "yadatraparo'bhidhatte śikṣaṇaṃ taditi mantavyaṃ,",
    "750:189": "na dānagrahaṇam,",
    "750:190": "upoṣadhe'pi pratipatturevaitatkaraṇīyaṃ iti mantavyam|",
    "750:191": "yatte dānagrahaṇadharmaḥ tatra iti kecid varṇayanti śikṣaṇādeva|",
    "750:192": "bhrāntirasau teṣāmiti jñeyam,",
    "750:193": "tulyatvātsamādānasya||",
    "750:194": "(7) anantaramasya śikṣotkīrttanaṃ [abhyupagamarūpeṇa] iti||",
    "750:195": "asya iti upāsakatva-śrāmaṇeratvābhyupagamavacanasyānantaraṃ upāsaka-śrāmaṇerakaśikṣāyāḥ tacchikṣāpadānāṃ yathāyogamutkīrtanam|",
    "750:196": "pūrvatra pañcānāṃ,",
    "750:197": "uttaratra daśānām,",
    "750:198": "kena prakāreṇa ityāha-abhyupagamarūpeṇa|",
    "750:199": "itaśca itaśca prativiramāmi iti,",
    "750:200": "no tu idaṃ cedaṃ ca rakṣyaṃ yattvayā samāttam iti||",
    "750:201": "(8) svayaṃ upāsakatāṃ upanīya,",
    "750:202": "ārocakāya saṃghasya arpayet bhikṣave||",
    "750:203": "svayamiti prakṛtatvāt upādhyāyaḥ,",
    "750:204": "sa hi tatpravrājane kṛtāvakāśaḥ|",
    "750:205": "sa svayamevopāsakatāmupanīya upāsakasaṃvaraṃ dattvā|",
    "750:206": "yastaṃ pravrajyāpekṣaṃ saṃghasya ārocayate,",
    "750:207": "tasmai samarpayeta bhikṣave-'ārocayaina'miti|",
    "750:208": "bhikṣusaṃbandhādasyeti-kartavyatājātasya|",
    "750:209": "svārthamevaitadupādhyāyasyeti pradarśanārthamātmanepadam||",
    "750:210": "[jñaptyādi]-karmātmakatvādasya anupasaṃpannenāpi saṃghe pravrajyāpekṣasya ārocanaṃ na virudhyata ityasya vikalpasya vyudāsārthaṃ bhikṣave iti vacanam|",
    "750:211": "tathā ca granthaḥ-tataḥ paścāt bhikṣuradhyeṣitavyaḥ-yo'syārocayate iti||",
    "750:212": "ārocako'pi (9) 'kaccitpariśuddha' iti samarpitāramupādhyāyaṃ pṛṣtvā,",
    "750:213": "śuddhaṃ santaṃ pravrajyāpekṣaṃ ārocaye [t]- “śruṇotu bhadantāḥ,",
    "750:214": "saṃgho samanvāhrīyatṃ-ayamevaṃ - nāmā pravrajyāpekṣo gṛhītāvadātavasanaḥ“ ityādinā mantreṇārocayediti yatparasmaipadaṃ tad paravyāpāreṇāsya pravṛtterasvārthatvāt|",
    "750:215": "na hi atra yathā upādhyāye putra iva pravṛtteḥ svārthatvamevāsya ||",
    "750:216": "kathaṃ avasthite saṃghe ārocayedityāha-(10)",
    "750:217": "sarvasannipāte vā [sanniṣaṇṇe'] nulayane vā||",
    "750:218": "anuparigaṇikayā ityasyedaṃ vivaraṇaṃ anulayanamiti|",
    "750:219": "parigaṇo hi layanaviśeṣaḥ||",
    "750:220": "yeṣāṃ saṃnidhau ārocyate teṣāṃ yo vidhiḥ taddarśayannāha-(11)",
    "750:221": "sa cetpariśuddha iti sarve brū yuḥ||",
    "750:222": "sa cet yadīryarthaḥ|",
    "750:223": "ārocanottarakālaṃ pravrajyāpekṣaḥ||",
    "750:224": "(12) upādhyāyaṃ yāceta yāñcāmantreṇa|",
    "750:225": "upādhyāyaścāsya(13)",
    "750:226": "keśa śmaśrūnava-[tārayetācūḍam]||",
    "750:227": "upādhyāyatvena adhiṣṭhāpayan nāpitakārya-saṃdarśanārthaṃ avatārayeta iti ātmanepadam|",
    "750:228": "na tu evaṃ mantavyaṃ upāḍhyāyenaivaitad svayaṃ kartavyamiti|",
    "750:229": "na pāraṃparyeṇa kāritamakāritaṃ mantavyaṃ,",
    "750:230": "arthārthatvātpravṛtteḥ|",
    "750:231": "tasmāt saṃpanne'rthe pravṛttilopaḥ|",
    "750:232": "tatra apratīkṣyopādhyāyopayogaṃ keśaśmaśru-avatārane anyena saṃpādite na punarupādhyāye-nātra pravartitavyamiti mantavyam||",
    "750:233": "ācūḍamiti cūḍāto'nyat|",
    "750:234": "daḍhikāpanaye'pi na tathā vairūpyabuddhiryathā syāt|",
    "750:235": "tasmānniścito'yaṃ na vā iti praśnena vijñānārthamasya sthāpanam-(14)",
    "750:236": "avatāryatāṃ cūḍeti pṛṣṭenānujñāte, tam||",
    "750:237": "avatāryatāṃ cūḍā iti pṛṣṭena satā pravrājyena yadyanujñātaṃ bhavati,",
    "750:238": "tato'nujñāte tena cūḍāvataraṇe tāṃ cūḍāṃ avatāra[yedi]tyanuvartate|",
    "750:239": "evama[va]tāri takeśaśmaśruḥ (15) snāyāt||",
    "750:240": "kālānurūpeṇāmbhasā|",
    "750:241": "snānottarakālaṃ ca (16)",
    "750:242": "upādhyāyaḥ kāṣā[yā]ṇi vastrāṇi dadyāt||",
    "750:243": "so'pyupādhyāyasya (17)",
    "750:244": "pādayoḥ nipatya pratigṛhṇīta||",
    "750:245": "tataḥ svayaṃ tasya (18)",
    "750:246": "upādhyāyaḥ prāvṛṇuyāt|",
    "750:247": "prāvṛṇvaṃśca ṣāṇḍha-paṇḍaka-avyañjana-ubhayavyañjanatvadoṣaparihārārthaṃ(19)",
    "750:248": "vyañjanaṃ pratyavekṣeta asaṃcetitam||",
    "750:249": "na ca vinagnaṃ kṛtvā,",
    "750:250": "api tu asaṃcetitaṃ-yathā'sau na [jā]nī te 'dṛṣṭaṃ me'nena vyañjana'miti|",
    "750:251": "abhyupagamādupādhyāyasyaitatkarma|",
    "750:252": "anyenā'pi bhikṣuṇā pratyayitena kṛtamāgamitam|",
    "750:253": "kṛtamityeva upādhyāyeneti mantavyam||",
    "750:254": "(20) pravrajyāmupanayet śaraṇagamanopakramam||",
    "750:255": "'ahaṃ evaṃ-nāmā buddhaṃ yāvad gaṇānāmagryaṃ,",
    "750:256": "taṃ bhagavantaṃ śākyamuniṃ 'yāvatpravrajyāliṅgaṃ samādade' ityanena ma[ntreṇopādhyāya]ḥ śaraṇagamanaprārambhaṃ pravrajyāmupanayet,",
    "750:257": "na vinā śaraṇagamanenādibhūtena ityarthaḥ|",
    "750:258": "nānvayaṃ saṃvara ? iti|",
    "750:259": "ko'syāṃ śa[ra]ṇagamanopakramatvenārtha iti kecidāhuḥ|",
    "750:260": "tadasamyak|",
    "750:261": "yasmāt pravrajyā nāma niveśanaparityāgaḥ,",
    "750:262": "sarvaṃ ca sāstravaṃ vastu,",
    "750:263": "abhiratasya tatra niveśanaṃ,",
    "750:264": "tasmāt saṃsāravaimukhyaṃ niveśanaparityāgasya kārtsnyam|",
    "750:265": "na ca nirvāṇā pāśrayeṇa saṃsāravaimukhyasya saṃpattiḥ|",
    "750:266": "tasmāt, saṃvaravat atrāpi nirvāṇāśayaprarūpaṇaṃ kartavyam ityatrāpi śaraṇagamanopakramam|",
    "750:267": "kecit pravrajyopanayanamantre 'pravrajyāliṅgaṃ samādade' ityataḥ purastāt 'śrāmaṇeraṃ māṃ upādhyāyo dhārayatu' iti paṭhanti' tadayuktam|",
    "750:268": "prarūḍhasya punaḥ prarohābhāvataḥ,",
    "750:269": "samāttasya ca samādāna [anupapatteḥ],",
    "750:270": "ācāryeṇa mantre cāsya paṭhitavye'nupapattiḥ|",
    "750:271": "śrāmaṇeratvopanayanamantre pravrajyopagatirapi taiḥ paṭhyate-'taṃ bhagavantaṃ śākyamuniṃ yāvat-pravrajyāliṅgaṃ samādade|",
    "750:272": "arthahetoḥ upādhyāyasya nāma gṛhṇāmi|",
    "750:273": "evaṃ nāmnopādhyāyena śrāmaṇeraṃ māmācāryo dhārayatu' iti|",
    "750:274": "samāttasya ca samādānānupapatteḥ ayuktam||",
    "750:275": "(21) yāñcānantaraṃ vā|",
    "750:276": "iti pravrajyā[mupana]-yeta iti vartate|",
    "750:277": "vā śabdo matavikalpārthaḥ|",
    "750:278": "keṣāṃcitpāṭhaḥ-'upādhyāyayāñcānantarameva anavatāritakeśaśmaśruḥ pravrājayitavya, iti|",
    "750:279": "ayamabhiprāyaḥ tesāṃ-yathā śrāmaṇeratvaṃ evaṃ keśāvatāraṇādikamapi pravrajitasyaiva vṛttamiti|",
    "750:280": "ta[ta] eva pāṭhavikalpasyopanibandhaḥ|",
    "750:281": "evaṃ pravrajyopādhyāyaḥ taṃ-(22)",
    "750:282": "śrāmaṇeratvopanāyine arpayet bhikṣave|",
    "750:283": "yo'sya śrāmaṇeratvamupanayati,",
    "750:284": "śrāmaṇeratvamupanetuṃ śīlamasyeti śāmaṇeratvopanāyī |",
    "750:285": "yadasya śāmaṇerasaṃvaropanetuḥ upanayanābhijñānaṃ prati cetasaḥ praguṇatvaṃ e(ta)",
    "750:286": "datra tacchīlyena āśritaṃ ve(di)tavyam|",
    "750:287": "yasyopanayanārthaṃ arpyate|",
    "750:288": "sau-(23)'kaścit pariśuddha' iti pṛṣṭvā śuddhamupanayet||",
    "750:289": "(24) sa ācārya iti||",
    "750:290": "ya eṣa śrāmaṇeratvopanāyī sa ācāryo draṣṭavyaḥ||",
    "750:291": "(25) rahonuśāsaka-karmakāraka-niśrayadāyaka-pāṭhakāśca|",
    "750:292": "ācāryā iti|",
    "750:293": "samuccayārthaḥ ca-śabdaḥ||",
    "750:294": "kiyataiṣāṃ ācāryatvānāṃ jātatvamityāha-(26)",
    "750:295": "vṛtte'rthe bhūtatvam|",
    "750:296": "ityāha-yenārthena mantravyavasthā,",
    "750:297": "tadyathā-śrāmaṇeratvopanayanena arthena śrāmaṇerācāryatve vṛtte tasminnavasite arthe,",
    "750:298": "ācāryatvādeḥ bhūtatvam-jātatā|",
    "750:299": "tasmāt vṛtteṣūpanayanādiṣu eṣāṃ ācāryatvānāṃ jātatvaṃ veditavyam|",
    "750:300": "kimupādhyāyatvasyāpi yenārthena asau upādhyāyaḥ tasminnavasite'rthe jātatvamityāha-(27)",
    "750:301": "abhupagatāvupādhyāyasya yāñcāyāṃ tadudbhūtiḥ||",
    "750:302": "yāñcākāle upādhyāyasya ya'bhyupagatiḥ tasyāṃ upādhyāyatvasya udbhūtiḥ|",
    "750:303": "na pravrajyopanayane upasaṃpannalakṣaṇasya vā āvṛtte'rthe|",
    "750:304": "yenarthena vṛttenaiṣāṃ [ācāryatvopā] dhyāyatvānāṃ janma,",
    "750:305": "tasyārthasya kadā vṛttatā ityāha-(28)",
    "750:306": "āvṛttau tṛtīye'ṅge antyāyāṃ vṛttatvam||",
    "750:307": "yatrāvarttī so'rtho,",
    "750:308": "yadaṃśaṃ ācāryatvādīnāṃ vṛttatvaṃ sā āvṛttiḥ|",
    "750:309": "tasyāṃ arthasya vṛttatva|",
    "750:310": "tisraśca tāścāvṛttayaḥ|",
    "750:311": "tatra na jñāyate ka[ta]rasyāmāvṛttau āvṛttervā katamasminnaṃśa iti|",
    "750:312": "tatra idamucyate-tatra antyāyāṃ paścimā[yām|",
    "750:313": "tadāvṛtti] stasyāḥ tṛtīyo yoṃ'śaḥ,",
    "750:314": "tasmin tasyārthasya [vṛttatvaṃ] mantavyam||",
    "750:315": "udāharaṇena enamarthaṃ prajñapayati- (29)",
    "750:316": "tadyathā parotkīrtanakāle śrāmaṇeratvasya||",
    "750:317": "parasya puanetuḥ utkīrtanakāle|",
    "750:318": "śrāmaṇeraṃ ca mamityataḥ parastāt 'ācārya' iti yatparotkīrtanaṃ,",
    "750:319": "tatra śrāmaṇeratvakārake yaḥ upanetuḥ arthaḥ śrāmaṇerasaṃvaro nāma,",
    "750:320": "tasya vṛtta[tvaṃ mantavyaṃ,",
    "750:321": "ā-] cāryo dhārayatu ityatra mantavyam,",
    "750:322": "na bhadanto dhārayatu iti||",
    "750:323": "(30) paścime'tra upādhyāyatvasya iti|",
    "750:324": "vṛttatvaṃ iti vartate||",
    "750:325": "atreti parotkīrtanakāle bahūpādhyāyayācane 'samanvāhara' iti śabdāt bhikṣusaṃbaṃdhotkīrtanātparāṇi upādhyāyotkīrtanāni|",
    "750:326": "tatra yattṛtīyotkīrtanaṃ upādhyāyena pravrajiṣyāmi upasaṃpatsye vā iti,",
    "750:327": "ataḥ pūrvaṃ yaḥ [tasminkāle] upādhyāyārthaḥ tasya amyupagama[sya] ātmano vṛttatvam|",
    "750:328": "tasminneva kāle pravrajyāyāmupādhyāyena iti vaktavyam|",
    "750:329": "upasaṃpadi ca|",
    "750:330": "yadi pūrvameva nopādhyāyo bhavati,",
    "750:331": "nācāryeṇa vā,",
    "750:332": "bhadantena vā iti|",
    "750:333": "apracchedataḥ cātra tṛtīyoṃ'śo veditavyaḥ,",
    "750:334": "nākṣaraparimāṇataḥ|",
    "750:335": "evaṃ hi upādhyāyayācane trayaḥ pracchedāḥ bhavanti- 'ahaṃ evaṃ-nāmā bhadantamupādhyāyaṃ yāce'|",
    "750:336": "'[bhadanto]me upādhyāyo bhavatu'|",
    "750:337": "'bhadantenopādhyāyena pravrajiṣya,",
    "750:338": "upasaṃpatsye vā' iti||",
    "750:339": "śrāmaṇeratvopagatau tu prabaṃdhapracchedau-śaraṇagamanaṃ śrāmaṇeratvābhyupagamaśca|",
    "750:340": "tatra paścimaṃ pracchedaṃ avāntarārthānugatyā śrāmaṇeraṃ māmiti,",
    "750:341": "ācāryo dhārayatu iti dvidhā kṛtvā tritvamadhyavasitam|",
    "750:342": "kasmātpunaḥ asamāptāyāmeva ābṛttau tṛtīye'ṅgatvasya vṛttatvaṃ bhavati,",
    "750:343": "yadbhūyaḥ kṛtaṃ iti kṛtvā sarveṣveva cāyaṃ sīmābandhādiṣu vidhirdraṣṭavyaḥ|",
    "750:344": "tadevaṃ raho'nuśāsakasya aparyavasitāyāṃ rahasyanuśiṣṭau ācāryatvaṃ śrāmaṇeratvopanāyino'tra kāle karmakārakasya evaṃvidhamiti kṛtam||",
    "750:345": "niśrayadāyakapāthakayoḥ kadā iti na jñāyate|",
    "750:346": "anavasthitatvāt niśrayadānapāṭhakayoḥ parimāṇasya||",
    "750:347": "tatra yāvatā anayoḥ ācāryatā-kṛ[ta] tvaṃ tadākhyāyate-(31)",
    "750:348": "paryanto niḥśrayadānasyaikarātraṃ niśrayatvena pratyupasthānam|",
    "750:349": "ekarātraḥ eko'horātraḥ, ekarātram|",
    "750:350": "niśrayācāryasya niśritaṃ prati niśrayatvena yatpratyupasthānameva [paryantatvaṃ],",
    "750:351": "niśrayadānasya paryantaḥ|",
    "750:352": "tathā ca graṃthaḥ -'niśrayācāryaḥ katamaḥ,",
    "750:353": "yasyāntike ekāmapi rātriṃ niśrayeṇoṣito bhavati' iti|",
    "750:354": "ataḥ prabhṛti asya paripūrṇarūpatvaṃ,",
    "750:355": "arvāk tatspṛṣṭimātrakaṃ agataparyantaṃ akṛtatvena manasi nilīyamānaṃ na niśrayasaṃkhyāṃ gantumarhati||",
    "750:356": "(32) pāṭhasya trirekagāthā-parivartanam||",
    "750:357": "yasyāntikāt paṭhanābhiprāyeṇa trirekāgāthā parivartitā sa pāṭhācāryaḥ|",
    "750:358": "evaṃ hi pāṭhasya paryantaḥ|",
    "750:359": "tathā ca graṃthaḥ -'pāṭhācāryaḥ katamaḥ?",
    "750:360": "yasyāntikāt āvṛttasya dvikā'pi gāthā triḥ parivartyaṃ udgṛhītā bhavati' iti|",
    "750:361": "tad [ya]matra ārṣagranthābhiprāyo lakṣyate||",
    "750:362": "pāṭhācāryeṇa uktasya paṭhituḥ anuvadanamudgrahaḥ|",
    "750:363": "sakṛduktau ca spṛṣṭimātrakaṃ aparipūrṇarūpaṃ paṭhanaṃ manasi nilīyate|",
    "750:364": "triḥprabhṛti tu gataparyanta iva prabandho'valakṣyate|",
    "750:365": "tasmāt eṣa nyāyyaḥ pāṭhaparyantaḥ iti||",
    "750:366": "ācāryo ratnasiṃhastu āha-pāṭhaparyantāḥ evaṃ-vidhā eva,",
    "750:367": "yaddarśanāṭ tenedaṃ sūtraṃ praṇītam||",
    "750:368": "evaṃ tu yujyate,",
    "750:369": "yasmād yadasau granthaṃ anapekṣya sūtrayati||",
    "750:370": "tatropapattimācaṣṭe,",
    "750:371": "idaṃ tu yuktimantareṇa sūtramātramevopanibaddham,",
    "750:372": "tasya niyamenātra kvacidevaṃrūpeṇa ārṣeṇa bhavitavyamiti||",
    "750:373": "(33) nā'paṭhanābhiprāyeṇa uccāraṇe pāṭhatvam|",
    "750:374": "apaṭhanābhi[prāyeṇa]yaduccāraṇaṃ|",
    "750:375": "tadyathā, svādhyāyanikādau pāṭha evāsau na bhavati|",
    "750:376": "abhyasanābhiprāyeṇa uccāraṇe asya vyavahārasya prasiddhatvāt|",
    "750:377": "tasmāt nātaḥ ācāryatvasyotthānam||",
    "750:378": "(34) nānyathā enau upapadayet||",
    "750:379": "enau ācāryopādhyāyau|",
    "750:380": "upo[ccāri]padaṃ upapadam|",
    "750:381": "āyuṣmantabhadanta-sthaviropapadaiḥ nopapadayitavyau|",
    "750:382": "nirupapadanāmagrahaṇaṃ tu anayoḥ ['vṛddhasya nirupapadaṃ nāṃa na gṛhṇīyāt ityanenaiva pratiṣiddhaṃ veditavyam||",
    "750:383": "ācāryaḥ 'ācārya' eva vaktavyaḥ|",
    "750:384": "upādhyāyaśca 'upādhyāya' iti||",
    "750:385": "(35) naivamanyamiti||",
    "750:386": "ācāryopādhyāyābhyāmanyaḥ pudgalaḥ upādhyāyācāryaśabdābhyāṃ nopapadayitavyaḥ||",
    "750:387": "(36) nānuktvā sahitaṃ arthahetoḥ nāma gṛhaṇāmi ityupādhyāyanāma gṛhṇīyāt||",
    "750:388": "sahitamiti upādhyāyanāmagrahaṇena|",
    "750:389": "arthahetoḥ nāma gṛhṇāmītyanena vākyena sahitaṃ upādhyāyanāma gṛhṇīyāt,",
    "750:390": "naitatpadaṃ anuktvā ityarthaḥ||",
    "750:391": "taccāsmin samanantarasahitakaraṃ,",
    "750:392": "yatra vacane virato'yaṃ pravṛtteḥ iti buddhiḥ||",
    "750:393": "śrāmaṇeratvopanayavidhiḥ||",
    "750:394": "(ii) upasaṃpadvidhiḥ",
    "750:395": "(37) saṃghādupasaṃpat||",
    "750:396": "na yathā pravrajyāśrāmaṇeratvopagamaśca pudgalāt,",
    "750:397": "api tu saṃghādupasaṃpat||",
    "750:398": "(38) upādhyāyatāyāṃ unmukhībhūtaḥ karmakārakaṃ adhīcchet rahonuśāsakaṃ ca bhikṣum||",
    "750:399": "upādhyāyatāyāṃ unmukhībhūta iti upasaṃpadupādhyāyatvena pratypasthitaḥ|",
    "750:400": "adhīcchet iti adhyeṣet|",
    "750:401": "rahonuśāsakañceti adhīcchet|",
    "750:402": "bhikṣumiti rahonuśāsakārthaṃ bhikṣugrahaṇaṃ,",
    "750:403": "na karmakārakārtham|",
    "750:404": "karmaparibhāṣāyāṃ yaḥ karmavidhiruktaḥ tata eva tasya bhikṣutvasiddheḥ||",
    "750:405": "(39) upādhyāyaṃ yāceta|",
    "750:406": "iti upasaṃpādyaḥ [saṃgha] -madhye||",
    "750:407": "(40) sa svayamenaṃ tricīvaramadhiṣṭhāpayet||",
    "750:408": "sa iti upādhyāyaḥ||",
    "750:409": "svayamiti nā'tra ucchvāsakalpo muṇḍanādāviva asya,",
    "750:410": "svayametatkartavyamityarthaḥ|",
    "750:411": "enamiti upasaṃpādyam|",
    "750:412": "sati saṃbhave,",
    "750:413": "[adhiṣṭhāpayet] chinnasyūtam,",
    "750:414": "asati anyaditi cīvaravastunaḥ pratipattavyam||",
    "750:415": "veṣārthatvā adhiṣṭhān,",
    "750:416": "adhiṣṭhānānantaraṃ eṣāṃ prāvaraṇamiti mantavyam||",
    "750:417": "(41) pātraṃ copadarśya monaṃ adhikaṃ pāṇḍare (raṃ)",
    "750:418": "veti saṃghe||",
    "750:419": "upadarśya iti saṃghe ityanenāsya saṃbandhaḥ||",
    "750:420": "kimarthamupadarśanamityāha-monamadhika pāṇḍa[raṃ]veti etaddoṣaparihārārtha,",
    "750:421": "evaṃvidhasya adhi[ṣṭhā]namanyāyyam|",
    "750:422": "upadarśya saṃghe adhiṣṭhāpayet ityanuvartate||",
    "750:423": "(42) supātramiti anevaṃtve brū yuḥ sarve||",
    "750:424": "iti yathāsaṃnipatitā bhikṣavaḥ|",
    "750:425": "evaṃ-bhāvaḥ evaṃtvam|",
    "750:426": "[tadūnatvā]-didoṣopetatvam|",
    "750:427": "naivaṃ-tvaṃ anaivaṃ-tvaṃ,",
    "750:428": "etaddoṣavimuktatvaṃ ityarthaḥ||",
    "750:429": "(43) apakramite,",
    "750:430": "ka iti ākhyāpya rahonuśāsakaṃ utsāhya karmakārakaḥ saṃgha enamanujñāpayet||",
    "750:431": "apakramita iti maṇḍalakasthānādanyatra apanītopasaṃpādye,",
    "750:432": "rahonuśāsakagatasya karmaṇo na śravaṇa,",
    "750:433": "atra apakāsanārthaḥ,",
    "750:434": "nā'nyo dṛśyate|",
    "750:435": "tasmāt yatra sthitasyāsya etacchravaṇaṃ na gacchati,",
    "750:436": "tatra iti karmavidheḥ gantavyam|",
    "750:437": "purastād vakṣyate-darśanopavicāre enaṃ apakāsanena sthāpayeyuḥ gaṇābhimukhaṃ pragṛhītāñjalimiti|",
    "750:438": "ka iti ākhyāpyeti ko'dhīṣṭaḥ evaṃ-nāmnā evaṃ-nāmnā rahonuśāsakaḥ ityanena mantreṇa 'ahamevaṃ-nāmā' ityākhyāpya rahonuśāsakam|",
    "750:439": "utsāhya iti tvameva rahonuśāsakaḥ,",
    "750:440": "utsahase tvaṃ ityā dinā enamiti rahonuśāsakaṃ anujñāpayet iti|",
    "750:441": "etadarthaṃ karmakārakaḥ jñaptiṃ kuryāt||",
    "750:442": "kecit etadgate mantre yat saṃghasya evaṃ-nāmānaṃ rahonuśāsakaṃ saṃmanyeta iti paṭhanti tad ayuktam,",
    "750:443": "karmavācanāyāḥ api kartavyatā'patteḥ,",
    "750:444": "akāraṇāccāsyāḥ|",
    "750:445": "naiṣā saṃmatiranujñapanametad,",
    "750:446": "iti vyavasthā|",
    "750:447": "tad yadevaṃ-nāmā rahonuśāsakaḥ evaṃ-nāmānaṃ rahasi anuśiṣyādityatra [abhyanujñāyāṃ yuktaṃ,",
    "750:448": "tadanu] jñapanaṃ evaṃ sūtritaṃ,",
    "750:449": "na saṃmatiḥ||",
    "750:450": "(44) śruṇu tvamiti rahasi anuśiṣyāt||",
    "750:451": "rahonuśāsaka iti sāmarthyāt gantavyam||",
    "750:452": "śruṇu tvamāyuṣman,",
    "750:453": "ayaṃ te satyakālaḥ ityādeḥ mantrasya śṛṇu tvamityanena paden ulliṅganam|",
    "750:454": "tiṣṭha, mā|",
    "750:455": "śabditaḥ āgamiṣyasi ityenamuktvā iti samanuśiṣṭe||",
    "750:456": "(45) samanuśiṣṭa iti saṃghāya pariśuddhiṃ nivedya||",
    "750:457": "iti vyavasthā||",
    "750:458": "śruṇotu bhadantaḥ saṃgho'ya manuśiṣto mayā evaṃ-nāmetyādinā mantreṇa|",
    "750:459": "kimāgacchatu iti āgamaṇaṃ pṛcchet||",
    "750:460": "iti saṃghaḥ||",
    "750:461": "(46) sa cet pariśuddha iti sarve brūyuḥ||",
    "750:462": "iti upasaṃpādaka-bhikṣavaḥ||",
    "750:463": "kecidatra pūrvatra ca pravrajyārthamārocanāvacane prativacanaṃ adhīyate-sarvasaṃghena vaktavyaṃ sa cet pariśuddha iti|",
    "750:464": "tena vaktavyaṃ pariśuddha iti-tadanupapannam|",
    "750:465": "vakture[tadbhārāro]paṇaṃ,",
    "750:466": "rahonuśāsakena prathamamevākhyātatvāt||",
    "750:467": "(47) upasaṃpadaṃ karmakārako yācayet||",
    "750:468": "upa[saṃpa]tprekṣo||",
    "750:469": "(48) anujñāpayitvā saṃghaṃ āntarāyikaṃ pṛcchet||",
    "750:470": "āntarāyikaparipraśnārtha jñaptiṃ kṛtvā|",
    "750:471": "śruṇu tvaṃ āyuṣman,",
    "750:472": "ayaṃ te satyakālaḥ,",
    "750:473": "ayaṃ te bnūtakāla ityādinā mantreṇa āntarāyikaparipraśnaḥ||",
    "750:474": "(49) upasaṃpadamupanayet||",
    "750:475": "jñapticaturthena karmaṇā||",
    "750:476": "[avasarārtha karma]kārakaḥ||",
    "750:477": "(50) chāyāṃ vedayeta anantaraṃ mitāmiti|",
    "750:478": "upasaṃpadupanayanāntaraṃ chāyāmupasaṃpannāya vedayetetyarthaḥ|",
    "750:479": "anantaraṃ avilambitam|",
    "750:480": "kathaṃ vedayeta ityāha-mitāṃ saśeṣakāryasya āsanabhaṅgāyogāt karmakārakādanyena asya mānasya yogaḥ|",
    "750:481": "tatpunaḥ mānamasya padādīnāṃ kena ityāha-(51)",
    "750:482": "śaṃkunāṃ catura [ṅgulena eta] tsādhu||",
    "750:483": "etaditi mānaṃ ciratvābhāvāya caturaṅgulena mānaṃ śobhanam||",
    "750:484": "(52) puruṣatvena asyānuvyavahāraḥ||",
    "750:485": "sādhu iti vartate|",
    "750:486": "asyeti caturaṅgulasya śaṃkoḥ,",
    "750:487": "yāvantaḥ śaṅkavaḥ tāvat pauruṣīcchāyā vaktavyā ityarthaḥ||",
    "750:488": "(53) ahorātrāṃśaṃ pūrvāhaṇādikaṃ|",
    "750:489": "vedayeta ityanuvartate|",
    "750:490": "pūrvāhaṇo madhyāhan ityādi granthottam||",
    "750:491": "(54) samayaṃ ca [pañcaite||",
    "750:492": "vedaye]- ta|",
    "750:493": "pañcaite iti samayāḥ (55)",
    "750:494": "haimantiko,",
    "750:495": "griṣmiko,",
    "750:496": "vārṣiko,",
    "750:497": "mitavārṣiko,",
    "750:498": "dīrghavārṣikaḥ iti||",
    "750:499": "parimāṇameṣāmucyate-(56)",
    "750:500": "cāturmāsikau pūrvau|",
    "750:501": "haimantiko grīṣmikaśca||",
    "750:502": "(57) māsaṃ paraṃ|",
    "750:503": "iti vārṣikaḥ||",
    "750:504": "(58) tato ahorātrah iti|",
    "750:505": "tato vārṣikātparo mitavārṣikaḥ eko ahorātraḥ||",
    "750:506": "(59) tadūnaṃ antyo māsatrayam iti|",
    "750:507": "tenai kena ahorātreṇa ūnaṃ māsatrayaṃ,",
    "750:508": "antyaḥ samayo dīrghavārṣikaḥ||",
    "750:509": "samayavedanāntaraṃ upasaṃpannamātrāya karmakārako -(60)",
    "750:510": "niḥśrayānārocayet||",
    "750:511": "pāṃsukūlādayaste catvāraḥ||",
    "750:512": "(61) patanīyān dharmān|",
    "750:513": "pārājikān||",
    "750:514": "(62) śramaṇakārakāṃśca|",
    "750:515": "ākruṣṭenana pratyākroṣṭavyamityādikān ārocayediti vartate||",
    "750:516": "(63)saṃpannatāṃ samyaktayā ca prepsitasya udgrāhya śīla sāmānyagatatā''rāgaṇe niyuñjīta||",
    "750:517": "prakarṣeṇepsitaṃ prepsitaṃ abhipretam|",
    "750:518": "yaste bhūtapūrva āśāsakaḥ 'kaccidahaṃ labheya' ityādi idamasyābhilaṣitam|",
    "750:519": "tasya saṃpannatāmudgrāhya sattvaṃ,",
    "750:520": "etarhi pravrajita-upasampannetyādinā|",
    "750:521": "samyaktā punaḥ sampannatāyāḥ pratirūpeṇopādhyāyena ityādinā abhihitā|",
    "750:522": "saṃpannatāmudgrāhya kiṃ karttavyam ityāha-śīla sāmānya gatatā-ārāgaṇe niyuñjīta||",
    "750:523": "yatra varṣaśatopasaṃpannena ityādinā śīlena sāmānyagatatā śīlasāmānyagatatā|",
    "750:524": "tasyā ārāgaṇaṃ ārādhanam||",
    "750:525": "(64) pātrikasaṃbandha-pratibimbane niyuñjīta|",
    "750:526": "iti sarvatra adhikṛtaṃ veditavyam||",
    "750:527": "pātrikasaṃbandho mātāpitṛsambandhaḥ,",
    "750:528": "tasya pratibimbanaṃ-adyāgreṇa te upādhyāyasya mātṛpitṛ-saṃjñetyādinā|",
    "750:529": "evaṃ te so'bhyasto gṛhisaṃbaṃdhaḥ pratibimbayitavyaḥ iti||",
    "750:530": "(65) vinīta-saṃvāsatāyām|",
    "750:531": "adyāgreṇa te sagauraveṇa ityādinā||",
    "750:532": "(66) prayojanānuṣṭhāne||",
    "750:533": "adyāgreṇa te uddeṣṭavyamityādinā|",
    "750:534": "(67) saṃpatyasyamānatāṃ asamākhyātāṃ samāttaparijñānasya ācakṣīta||",
    "750:535": "imāni ca imāni te mayā audārikaudārikau [itye] -vamādinā,",
    "750:536": "saṃprati anākhyātasya samāttasya vṛttasya parijñāmeva saṃpatsyate iti||",
    "750:537": "(68) ādare niyuñjīta||",
    "750:538": "'eṣatvamupasaṃpanna' iti gāthābhyāṃ 'prāstadikasya' iti anayā kṣaṇasampado daurlabhyaṃ darśayati,",
    "750:539": "yasmāt asatsvapi anyeṣu akṣaṇeṣu,",
    "750:540": "labdhe'pi prāpye'nukampakaiḥ dṛṣṭi saṃpanne ca manuṣyatve bahavo'tra apariśuddhisaṃkhyā antarāyā [vairū] pyaṃ ca|",
    "750:541": "tasmāt durlabhā eṣā||",
    "750:542": "(69) sopāyākhyānaṃ ca saṃpādane||",
    "750:543": "sahopāyākhyānena sopāyākhyānam,",
    "750:544": "yadarthaṃ pravrajyopasaṃpat tatsaṃpādane niyuñjīta-upasaṃpannastvaṃ āyuṣman apramādena saṃpādaya ityanena|",
    "750:545": "tadyathā anuprāptastvaṃ etatsthānaṃ,",
    "750:546": "abhiratiridānīmatra kartavyā iti|",
    "750:547": "sāmīcyām ādau triḥkaraṇaṃ saṃghasaṃghaṭitāyāṃ anuśiṣṭau ca niṣa[ṇṇasyo] tkuṭukikayā purataḥ iṣṭake pārṣṇibhyāṃ rahonuśiṣṭau upasaṃpadi sthitasya pātraṃ vāme pāṇau pratiṣthāpya,",
    "750:548": "praticchādya dakṣiṇena pāṇinā ityādeḥ karmavastuni vakṣyamāṇatvāt iha anupanibandhaḥ||",
    "750:549": "upasaṃpad vidhiḥ||",
    "750:550": "(iii) niśrayagatam",
    "750:551": "(70) nānavalokya niśrayam niśritakaraṇīyaṃ kuryāt||",
    "750:552": "apṛcchanaṃ anavalokanam,",
    "750:553": "apṛṣtvā na kiñcitkuryādityarthaḥ||",
    "750:554": "karaṇīyeṣu avalokanaprasaktasya kiṃñcitkaraṇīyasya apṛṣtvā'pi karaṇamuktaṃ bhagavatā, ityāha-(71)",
    "750:555": "muktvā uccāraprasrāvaṃ dantakāṣṭhavisarjanaṃ sopavicāravihāracaityābhivandanam||",
    "750:556": "yad antarvyāpārasaṃkhyena kaṇḍanādinā vyāpāreṇa abhivyāpyate taccaityāṅganam,",
    "750:557": "so'tropavicāro yujyate|",
    "750:558": "saha upavicāreṇa sopavicāraḥ,",
    "750:559": "tatra caityaṃ,",
    "750:560": "tasyābhivaṃdanam||",
    "750:561": "(72) ekānnapañcāśat-vyāmaparyantādvihārato gamanam||",
    "750:562": "muktvā ityanubandhaḥ|",
    "750:563": "ekānna[pañcāśat] iti 'āṭa'-sandhiḥ ekānnapañcāśat-vyāmasya paryantādyāvat ityarthaḥ||",
    "750:564": "yatra vihāre khātako vā prākāro vā anyo vā parivāro vidyate,",
    "750:565": "tatra sa vihārānta iti adhyavasānaṃ yujyate|",
    "750:566": "anekaprākārādi-sadbhāve sarvabāhyaḥ|",
    "750:567": "tasmāt tatra tasya bāhyapārśvamasya pramāṇasyāvadhiḥ|",
    "750:568": "yastu[nopa]-vicāraḥ tatra vihārabhittirevāvadhiḥ|",
    "750:569": "yadatra parataḥ pūrvoktasyopavicārasya sthānaṃ,",
    "750:570": "na tadgataṃ caityaṃ abhivanditavyam,",
    "750:571": "ityatropatiṣṭhate ||",
    "750:572": "parisarpaṇabhūtasya etadanujñānam ||",
    "750:573": "anyacca, ataḥ caityābhivandanamiti tatra kiṃ pratipattavyam?",
    "750:574": "-tadartha na gantavyam anāpṛṣṭvā|",
    "750:575": "parisarpaṇārthaṃ tu gatena vanditavyamiti||",
    "750:576": "dvividhametatkaraṇīyam-[ārambha]-bhutaṃ abhinamanabhūtaṃ ca|",
    "750:577": "tatra yadārambhabhūtaṃ tasyaiva pratiṣedhaḥ,",
    "750:578": "abhinamanabhūtasya tu apratiṣedhyatvaṃ vyavatiṣṭhate||",
    "750:579": "nānāpṛcchya ālapitavyaṃ,",
    "750:580": "na saṃlapitavyaṃ,",
    "750:581": "na pratisaṃmoditavyaṃ,",
    "750:582": "na prativacanaṃ dātavyaṃ,",
    "750:583": "nodakadigdhena pāṇinā dharmitena pādau vā mukhaṃ vā hṛdayādikaṃ vā anuparimārṣṭavyaṃ,",
    "750:584": "nodakena hastādeḥ [parimārjanaṃ(?)",
    "750:585": "rajovakīrṇa]-vasrādi prasphoṭayitavyaṃ ityādeḥ iti hāsapadabhūtasya vṛttasya āpatteḥ||",
    "750:586": "upānaha-dantakāṣṭha-pāṭhaḥ svādhyāyopasaṃhārāṇāṃ karaṇapratīṣṭoḥ tajjāṭīyasya bhikṣorantikāditi viśeṣaparigrahāt abhipretamatra abhinamanabhūtaṃ iti gamyate|",
    "750:587": "duṣṭo'tra pravrajito jñātaḥ śaṃkito vā anāpṛṣṭo [aparityakta] vyo(?), nānyaḥ|",
    "750:588": "na hi paṭhati,",
    "750:589": "svādhyāyaṃ vā kurvati,",
    "750:590": "upasaṃhārasya tadanurūpe kāle karaṇaṃ ityādeḥ karaṇayītvena prajñānam|",
    "750:591": "abhinamanaprakāratvena hyetasya manasi nilayanam|",
    "750:592": "duṣṭe tu vipakṣānugatitvena etatpratibhāsāmāṇaṃ ārambhatvena khyātimupagacchati|",
    "750:593": "tasmāt yatra yatnaḥ kartavya ityatrābhiprāyo dṛśyate||",
    "750:594": "udakapānasya anāpṛcchākaraṇaṃ anena pravicāreṇa kṛtaṃ veditavyam||",
    "750:595": "tadvidhaṃ hyetad yadvidhaṃ dharmitasya gātrāṇāmudakena saṃsparśanam||",
    "750:596": "niśritavṛttaṃ ucyate-(73)",
    "750:597": "pātracīvarakarmaṇi,",
    "750:598": "glānopasthāne,",
    "750:599": "kaukṛtyaprativinodane,",
    "750:600": "pāpakadṛṣṭigatapratiniḥsarge tīvraṃ autsukyamāpadyeta-aho bata ahaṃ kuryām kārayeyaṃ vā iti||",
    "750:601": "raṅgakarma api atra kecit paṭhanti|",
    "750:602": "tasya cīvarakarmaṇo nātirekāt grahaṇam||",
    "750:603": "(74) saṃghe praṇidhātukāme-utkṣepaṇīyādi-praṇidhikarma kartukāme saṃghe aho bata saṃgho niśrayasyedaṃ praṇidhikarma na kuryāt||",
    "750:604": "iti tīvramautsukyamāpadyate,",
    "750:605": "nivartate-yāvat āvṛhet iti sarvatraitadanuṣaktaṃ veditavyam||",
    "750:606": "(75) kṛte avasārayet||",
    "750:607": "iti praṇidhikarmaṇi kṛte-aho bata saṃgho'sya avasārayet iti||",
    "750:608": "(76) parivā [sa]-mūlaparivāsamānāpya-mūlamānāpya-ābarhaṇārthini niśraye aho brata saṃgho asya aprivāsādicatuṣkaṃ dadyāt,",
    "750:609": "ābarhaṇārthini aho bata ābṛhet iti||",
    "750:610": "(77) so'pyetadasmai kuryāt,",
    "750:611": "utsṛjyāvalokanam||",
    "750:612": "so'pi niśrayaḥ|",
    "750:613": "etad pātracīvarakarmādi|",
    "750:614": "asmai niśritāya kuryāt|",
    "750:615": "utsṛjyāvalokanaṃ avalokanamekaṃ muktvā||",
    "750:616": "(78) nonadaśava [ṣaḥ upasaṃpadaḥ u]-pādhyāyatva-niḥśrayatva-aniśritavāsān kuryāt||",
    "750:617": "upasaṃpadāya ūnadaśavarṣaḥ sa etat trayaṃ na kuryāt||",
    "750:618": "(79) anūna-daśavarṣo'pi upasaṃpadā,",
    "750:619": "nāsamanvitiḥ kenacidanantarebhyaḥ samāyogena||",
    "750:620": "ye'nantaraṃ vakṣyamāṇāḥ pañcāṅgikāḥ samāyogāḥ tebhyaḥ yena kenacit ekenā'pi samanvito yogyo[nā'nya i]ti bhāvaḥ|",
    "750:621": "evañca yaduktaṃ aparairapi pañcabhirdharmaiḥ samanvāgatena ityatra na samuccayo vijñātavyaḥ ebhiḥ imaiśca aparairiti|",
    "750:622": "api tu ebhiḥ tāvatkartavyaṃ ityuktam,",
    "750:623": "imairapi aparaiḥ iti vikalpaḥ||",
    "750:624": "kuta etad?|",
    "750:625": "asaṃbhavāt sarvāsāmāsāṃ pañcikānāṃ sākṣyasya||",
    "750:626": "ādyāyāṃ tu pañcikāyāṃ daśavarṣa[tvāṅga] ukte daśavarṣo bhavatyupasaṃpadeti |",
    "750:627": "tadebhiḥ daśavarṣagrahaṇaṃ ādau sarvasya uttarasya eṣa viṣāyaparigraha iti khyāpanārtham|",
    "750:628": "sthitārthatvaṃ vinaye,",
    "750:629": "daśavarṣatve sati upādhyākaraṇādau kāraṇaṃ|",
    "750:630": "viśeṣabhūtatvāṃ śeṣasya tatrā'sti cet saviśeṣatvaṃ uttamakalpaḥ|",
    "750:631": "na cet etanmātrakamapi atrāvalambi[tavyam|",
    "750:632": "yathā] śaikṣatvādeḥ viśeṣasya laṅghyatvam evamasyāpi daśavarṣatve sati vinaye sthitārthatvasyeti|",
    "750:633": "te idānīṃ samāyogāṃ ucyante|",
    "750:634": "(80) glānopasthāna-kaukṛtyaprativinodana-pāpakadṛṣṭigatapratiniḥsarga-anabhiratiṣṭhānapramīlanānāṃ karaṇakāraṇe sāmarthyam||",
    "750:635": "kaukṛtyaprativinodanakaraṇasāmarthyagrahaṇena [vinaye sthitārtha-] tvasya pratipādanam|",
    "750:636": "dṛṣṭigatapratiniḥsargagrahaṇena dharmasthitau kuśalatvasya|",
    "750:637": "anabhiratisthitipramīlanagrahaṇena apayujyatvasya ādeyavākyatvasya vā||",
    "750:638": "nā'tra kāraṇagrahaṇena aśaktenā'pi karaṇaṃ kṛtaṃ mantavyam|",
    "750:639": "api tu vineyavaśāt gamyatve sati,",
    "750:640": "parapravartanāyāṃ vyāpāragamane sāmarthyasya upagṛhītatvam|",
    "750:641": "evañca atra bhavati anatilaṅghyasya kāraṇasya vinaye sthitārthatvasya alaṅghanam||",
    "750:642": "(81) prākśaikṣatvāt apañcake sa-śīlavattā bāhuśrutyam||",
    "750:643": "śaikṣatvaṃ aśaikṣatā ityataḥ prāk yatsahoktaṃ pañcakaṃ na bhavati,",
    "750:644": "tadyathā-śraddhāśīlādisamāyogābhyāmanye samāyogāḥ tad śīlavattayā'pi bāhuśrutyena ca sahitaṃ veditavyam|",
    "750:645": "saha śīlavattā-bāhuśrutyābhyāṃ śīlavattā-bāhuśrutyaṃ pañcakam|",
    "750:646": "śīlavatta atra duḥśīlena sārdhaṃ saṃvāsasyaiva ayogāt prativiśiṣṭā,",
    "750:647": "yathā kalyāṇo'yam iti manyante [sā]'sya veditavyā||",
    "750:648": "bāhuśrutyaṃ punaḥ yasmin samāyoge piṭakānāṃ grahaṇaṃ vidyate,",
    "750:649": "tatra tadvipakṣabhūtānāṃ parapravādānāṃ,",
    "750:650": "vastu-pada-vākyādyaṅgānāṃ,",
    "750:651": "chandovicityādeḥ,",
    "750:652": "itihāsavṛttakānāṃ vā abhijñatvaṃ yatra na vidyate tatra piṭakānāṃ grahaṇaṃ boddhavyam||",
    "750:653": "(82)piṭakābhijñatvam||",
    "750:654": "sūtra-vinaya-mātṛkābhijñatvaṃ,",
    "750:655": "śīlavattā bāhuśrutyaṃ ca prakṣipya pañcakam|",
    "750:656": "vinaye uktam-'sūtradharo,",
    "750:657": "vinayadharo,",
    "750:658": "mātṛkādharaḥ;",
    "750:659": "sūtravyakto,",
    "750:660": "vinayasya vyakto,",
    "750:661": "mātṛkāyāḥ vyaktaḥ,",
    "750:662": "sūtrakuśalo,",
    "750:663": "vinayakuśalo,",
    "750:664": "mātṛkākuśalaḥ,",
    "750:665": "sūtrakovido,",
    "750:666": "vina[ya]kovido,",
    "750:667": "mātṛkākovidaḥ' iti|",
    "750:668": "tatra udgṛhītasyā vismṛtiḥ sūtrādidhāraṇam,",
    "750:669": "piṭakatraye cedam||",
    "750:670": "ekatra gatasya itaratradarśanāt sāṃkaryeṇa avasthitam|",
    "750:671": "tathāvasthitasyāsya vivekena paricchedasāmarthyaṃ idaṃ kauśalam|",
    "750:672": "yuktyāgamābhyāṃ sūtrādiyojanaṃ kovidatvam||",
    "750:673": "tathā yojitena yatparapratipādanasāmarthyam etad vyaktatvam||",
    "750:674": "sahāvismṛtyā sarvametad abhijñatvamiti sāmānyena abhijñāvacanenoktam||",
    "750:675": "(83) grāheṇa eṣāṃ pratibalatvam||",
    "750:676": "piṭakānāṃ nānabhijñaḥ teṣu tad-grāhaṇe pratibalo bhavati,",
    "750:677": "tasmāt viśeṣasyaitad piṭakābhijñavacanaṃ veditavyam||",
    "750:678": "(84) adhiśīlacittaprajñā śikṣattā||",
    "750:679": "śikṣadbhāvaḥ śikṣattā,",
    "750:680": "dvaṃdvaikavadbhāvaḥ||",
    "750:681": "adhiśīlagrahaṇena sarvasya vinayavṛttasya grahaṇam,",
    "750:682": "adhicittagrahaṇena [dhyānānām],",
    "750:683": "adhiprajñagrahaṇena satyadarśanābhyāsasya ||",
    "750:684": "(85) pratibalatvaṃ vā śikṣaṇāyām ||",
    "750:685": "adhiśīlādāviti saṃpratyayotpādanārthaṃ vā-śabdaḥ kṛtaḥ,",
    "750:686": "na vikalpārtham|",
    "750:687": "nāśikṣitaḥ adhiśīlādau tacchikṣaṇe pratibalo bhavati|",
    "750:688": "viśeṣasyaiva etad 'śikṣā' iti vacanaṃ iti veditavyam||",
    "750:689": "(86) evaṃ adhyācāravinayaṃ prātimokṣam, iti|",
    "750:690": "evaṃ iti anena śikṣattā,",
    "750:691": "pratibalatvaṃ vā śikṣaṇāyāṃ ityasya parāmarśaḥ||",
    "750:692": "tataśca dvāvetau samāyogau bhavataḥ|",
    "750:693": "tatra adhyācāraḥ āsamudācārikam,",
    "750:694": "vinayaḥ śeṣabhūtam|",
    "750:695": "prātimokṣaśikṣaṇāḥ vastuvidhayaśca saparikarāḥ prātimokṣaḥ tadākhyaḥ|",
    "750:696": "tatra paryāpannāni śikṣāpadāni||",
    "750:697": "(87) śraddhā-śīla-śruta-tyāga-prajñāsaṃpannatvam||",
    "750:698": "śīlagrahaṇenātra vinayasya grahaṇam||",
    "750:699": "(88) śīla-samādhi-prajñā-vimukti-tajjñāna darśanaiḥ||",
    "750:700": "saṃpannatvamityanubandhaḥ|",
    "750:701": "śīlasaṃpannagrahaṇena atra vinayakhyākṣiptatvaṃ,",
    "750:702": "nānyathā,",
    "750:703": "bhikṣośīla-saṃpatteḥ saṃbhavaḥ iti|",
    "750:704": "tajjñāne iti tacchabdena vimukteḥ parāmarśaḥ,",
    "750:705": "vibhuktijñānadarśanamiti||",
    "750:706": "(89) sārabdhavīryatvaprājñatvaṃ ca||",
    "750:707": "prākśaikṣatvācchīlavattābāhuśrutyaṃ ityasya ca-śabdātpratyupasthānam|",
    "750:708": "ita ūrdhvaṃ prākśaikṣatvāt yatsahoktaṃ pañcakaṃ na bhavati tadārabdhaṃ-vīryatvaprājñatvābhyāṃ ca sahoktaṃ veditavyam|",
    "750:709": "śīlavattābāhuśrutyābhyāṃ ca trīṇyatra ekakānyuktāni-(90-92)",
    "750:710": "smṛtimatvam||",
    "750:711": "pratisaṃlīnatvam||",
    "750:712": "samāhitatvam|",
    "750:713": "iti||",
    "750:714": "teṣāṃ etaccatuṣka-pūraṇam-śīlavān bhavati bahuśrutaḥ,",
    "750:715": "ārabdhavīryaḥ,",
    "750:716": "prājñaḥ, smṛtimān|",
    "750:717": "punaretaccatuṣkamuktvā pratisaṃlīnaśca bhavatīti vaktavyam|",
    "750:718": "punaḥ samāhita iti||",
    "750:719": "(93) śaikṣatvamiti|",
    "750:720": "śaikṣeṇa śīlaskandhena samanvāgato bhavati|",
    "750:721": "śaikṣeṇa samādhi-prajñā-vimukti-vimukteḥ jñānadarśanaskandena ityasya eṣā saṃgrahaḥ||",
    "750:722": "(94) aśaikṣatā iti||",
    "750:723": "aśaikṣeṇa śīlaskandhena ityādeḥ yad anayoḥ dharmatā-viniyataṃ vṛttaṃ tatra yatsādhvasādhutāparijñānaṃ,",
    "750:724": "tad tāvat anayoḥ ādhigamikameva|",
    "750:725": "yadāpattivyavasthāparijñānaṃ [yacca śiṣṭasya] vinayavidheḥ,",
    "750:726": "tatrāpyetau daśavarṣāditvāt svātantrye vyavasthitau niyataṃ kṛtaprayatnau iti na atra anatilaṅdhyakāraṇā[d] atilaṃghanaṃ kṛtaṃ veditavyam||",
    "750:727": "(95) utpatti-prajñapti-anuprajñaptiḥ-pratikṣepa-abhyanujñā-bhijñatvam||",
    "750:728": "ata etad utpannamiti śikṣapadotpattinidāne asyotpattiśabdenā-bhidhānam|",
    "750:729": "śikṣāpadavyavasthāpanaṃ prajñaptiḥ|",
    "750:730": "prajñaptigraḥaṇena iyatā antike ca sthūlātyayo deśayitavyaḥ ityādeḥ grahaṇam|",
    "750:731": "idamatra punaḥ pratikṣiptaṃ abhyanujñātaṃ ceti anuprajñaptiḥ|",
    "750:732": "tadyathā-upānadabhyanujñānena saṇasaṇāpattiḥ ityādeḥ viśeṣasya pratiṣedhaḥ|",
    "750:733": "akālabhojanapratikṣepe ca glānasya vaidyavacanādabhyanujñānam|",
    "750:734": "atyantamidaṃ na kartavyamiti hi vidhānaṃ pratikṣepaḥ|",
    "750:735": "tadyathā-tṛṇāgreṇāpi madyasyāpānaṃ abrahmacaryādi ca|",
    "750:736": "abhyanujñā punaḥ yasya karaṇīyasya akaraṇe vā nā'sti doṣaḥ kāmacāro'tra pravṛttau|",
    "750:737": "tadyathā-paravādinigrahārthaṃ bahiḥśāstrāṇi adhyeyānītyādi|",
    "750:738": "atra akaraṇe karaṇe [ca] na kaścidāpattidoṣaḥ|",
    "750:739": "etāvacca karaṇīyākaraṇīyaparijñānaṃ prativinaye śeyam|",
    "750:740": "tade tad avinayābhijñatvaṃ adhikaṃ pañcakena khyāpitaṃ veditavyaṃ,",
    "750:741": "āpattyādipañcakena ca||",
    "750:742": "(96) āntarāyika-anāntarāyikābhijñatvaṃ ākhyāpitā'naśāsakatvaṃ (ca)||",
    "750:743": "ātnarāyika-anāntarāyika-abhijñatvaṃ ca ākhyāpitā ca anuśāsakatvaṃ ceti vigrahaḥ|",
    "750:744": "akaraṇīyaṃ yadvinaye tad āntarāyikaṃ,",
    "750:745": "karaṇīyaṃ yattad anāntarāyikaṃ,",
    "750:746": "tayoḥ abhijña-tvaṃ vinaye sthitārthatvasya etad-dvayaṃ udbhāvakam|",
    "750:747": "ākhyāpitā punaḥ vaktuṃ bodhayituṃ vā asyaitad-dvayasya kauśalabhūtaṃ sāmarthyaṃ anālasyaṃ vā|",
    "750:748": "anuśāsakatvaṃ vyātikrame saṃsthāpanānurūpaṃ vaktṛtvaṃ,",
    "750:749": "ālasye ca avartanānurūpaṃ ācakṣako bhavati,",
    "750:750": "anuśāsaka ityasyai[va] pāṭhasyārtha uktaḥ||",
    "750:751": "kecidanayoḥ sthāne 'avavadati ' 'anuśāsti' iti paṭhanti|",
    "750:752": "tatra anuśāsti iti tulyaṃ anuśāsako bhavatīti-anena|",
    "750:753": "avavadatīti manasikārārthaṃ ya upadeśaḥ tasyānena abhidhānam||",
    "750:754": "etadarthaṃ pravrajyā|",
    "750:755": "tasmādeṣo'tra viśeṣato arhati,",
    "750:756": "parṣatsaṃgrahaṃ iti vā asyopasaṃgrahaḥ||",
    "750:757": "(97) saha grahaṇapratibalatvena niśrayasyopaniśrayasya vā||",
    "750:758": "grāhaṇe pratibalatvaṃ grāhaṇa atibalatvaṃ,",
    "750:759": "saha anena grāhaṇapratibalatvenaita dāntarāyikā'bhijñatvādipañcakam|",
    "750:760": "dvāvetau samāyogau,",
    "750:761": "eko niśrayagataṃ atra catuṣke prakṣipya,",
    "750:762": "aparaḥ upaniśrayagataṃ iti pratipādanārthaṃ vā śabdaḥ|",
    "750:763": "upādhyāye anyatra prakrāmati,",
    "750:764": "niśrayagrāhaṇe pratibalatvamupayujyate|",
    "750:765": "upādhyāye anyatra vā niśraye tāvatkālikābhiprāyeṇa prakrāmati tiṣṭhati ca kasyaci jjanasya vaśāt upaniśrayagrāhaṇe (pratibalatvaṃ)",
    "750:766": "upayujyate||",
    "750:767": "(98) āpatti-anāpatti-gurulaghutābhijñatva-pravṛttaprātimokṣavistaratvam||",
    "750:768": "tatra āpatyanāpatti-abhijñatvasya karaṇīya(-akaraṇīya-)",
    "750:769": "viniyoge niśrita-pratyupayogaḥ,",
    "750:770": "gurulaghutābhijñatvasya sthūlātyayadeśanāyām|",
    "750:771": "pravṛttaprātimokṣavistaratvena vinaye adhiṣṭhitārthatvaṃ darśitam|",
    "750:772": "[ta]ccānena vistaraśabdena vinayasya gṛhītatvam|",
    "750:773": "na ca mantavyaḥ prātimokṣavistaraśabdo na bibhaṅgāt-śiṣṭasya vastukṣudrakādeḥ pratipādakaḥ iti|",
    "750:774": "sarvasyāsya prātimokṣavistarabhūtatvāt|",
    "750:775": "sarvasya ādyādapi prātimokṣādutthānam|",
    "750:776": "'yaḥ punaḥ bhikṣu-bhikśuṇībhiḥ sārdhaṃ' ityataḥ pravrajyāvastunaḥ (utthānam)|",
    "750:777": "'poṣadhaṃ āyuṣmanta' iti [poṣadhava] stunaḥ,",
    "750:778": "'poṣadhaviśeṣaḥ pravāraṇā ūnavarṣakāḥ“ iti vārṣikavastunaḥ|",
    "750:779": "ataeva pravāraṇāvastuno varṣāvāsābhisaṃbaṃdhena vyavasthāpanāt|",
    "750:780": "'uddhṛte kaṭhina“ iti kaṭhinavastunaḥ,",
    "750:781": "“niṣṭhitacīvareṇa bhikṣuṇā“ iti cīvaravastunaḥ|",
    "750:782": "'cīvarapakṣaṃ carma-bhaiṣajyapakṣaṃ ceti' tadutthānakāraṇādeva carmavastunaḥ,",
    "750:783": "'yāni tāni bhagavatā glānā[nāṃ bhikṣūṇāṃ bhaiṣajyāni amyanujñātāni' iti bhaiṣajyavastunaḥ|",
    "750:784": "'anāgatānāṃ āyuṣmatāṃ ca chandaṃ ca pariśuddhiṃ ca ārocayata,",
    "750:785": "mā samagrasya saṃghasya bhedaya parākramata' ityādeḥ sauśāmbikavastunaḥ saṃghabhedavastunaśca|",
    "750:786": "ataśca pravrajyādikarma-saṃsūcakāt alābhaśca,",
    "750:787": "ihāpi tenetyādeśca karmavastunaḥ|",
    "750:788": "saṃkrāmaṃ tena bhikṣuṇā saṃghe parivastavyam iti [ādinā pāṇḍulohitavastunaḥ|",
    "750:789": "akāmatvena karmādinā parivāsavastunaḥ||",
    "750:790": "yad āpattivyavasthānasya paścāt karaṇadeśanā saṃghāvaśeṣapratideśanā ca,",
    "750:791": "t asmāt poṣadhasthāpanavastunaḥ|",
    "750:792": "'bhikṣūṇāṃ mahāvihāra' ityanena śayanāsanavastunaḥ|",
    "750:793": "adhikaraṇasāmarthyapradarśanārtha api āpattipoṣadhavyavasthāpanāt adhikaraṇavastunaḥ|",
    "750:794": "vacaṇāṅgabhūtaṃ tajjātīya-anyacchīlā (cāro iti)",
    "750:795": "dvividhatvena prātimokṣaḥ vastūnāṃ śeṣaśca|",
    "750:796": "kṣudrakāṇāṃ mātṛkāgatavastūnāṃ ca uktiḥ ityādīnāṃ nirdeśaḥ pṛcchā|",
    "750:797": "caryānirdeśastu pṛcchā-vinītakaraṇāni|",
    "750:798": "carmavastvādayaḥ dārakeṣu|",
    "750:799": "tathāhi etadanavaśiṣṭaṃ prātimokṣavistaratvaṃ na bhavati|",
    "750:800": "vibhaṅgamātreṇa pravṛtte pravrajyādikaraṇaṃ na bhavati,",
    "750:801": "evaṃ karaṇīyatveṣvapi etanmātrapradarśanatvāt||",
    "750:802": "(99) vṛddhābhāve navakaṃ niśrayet||",
    "750:803": "yadi vṛddhaḥ yena kenā'pi pratirūpakena pañcakena samanvāgataḥ na syāt,",
    "750:804": "tadā'yaṃ vidhiḥ-bhadantaḥ bhikṣuḥ upasaṃpadaḥ ūnaṣaṣtivarṣaḥ,",
    "750:805": "anena prātimokṣasūtraṃ vistareṇa udgṛhya paṭhitvā (dhāritaṃ)",
    "750:806": "na bhavati tena,",
    "750:807": "anyatra prakramitaṃ vā tena,",
    "750:808": "upāli,",
    "750:809": "anyaniśrayeṇa bhavitavyam iti uktam|",
    "750:810": "atra ṣaṣṭivarṣaḥ asvataṃtraḥ (=niśritaḥ)",
    "750:811": "api bāhuśrutyasya viśeṣābhāvāt 'vṛdhābhāve' ityādi uktam|",
    "750:812": "(100) sāmīciṃ kevalaṃ sthāpayitvā|",
    "750:813": "ityasmin vandanā na śīlavrate paryāṃpannā,",
    "750:814": "anyatra bṛddhasya niśritena navakena (saha)",
    "750:815": "anusaṃvāsayitavyaḥ ityabhiprāyaḥ||",
    "750:816": "(101) caret aniśritaḥ pañcavarṣaḥ paścimasamāyogena samanvitaḥ janapadacārikām||",
    "750:817": "āpatti anāpatti-ityādiḥ paścimasamāyogaḥ,",
    "750:818": "tena ca samanvitaḥ pañcavarṣaḥ aniśritaḥ janapadacārikāṃ caret||",
    "750:819": "(102) nānyathā traividyo'pi||",
    "750:820": "pañcadharmaiḥ samanvāgataḥ,",
    "750:821": "ūnapañcavarṣo'pi,",
    "750:822": "yato mārgāt vinayabhraṣṭo'pi tato pañcavarṣaśīlabhāva-samāyogāt duḥkhavipariṇato bhavati|",
    "750:823": "aparipūrṇavarṣo na bhavati ityatra abhisaṃdhiḥ dṛṣṭaḥ|",
    "750:824": "'traividyau'pi' iti|",
    "750:825": "niśraye niśritārthaṃ karaṇīyākaranīyaparijñānaṃ dvividhaṃ ca parivinītam|",
    "750:826": "tatra yadyapi asya dharmatā abhijñānatvāt,",
    "750:827": "pūrvanivāsajñānatvena pravṛtti-darśanatvāt,",
    "750:828": "duṣkara-alpasaṃvitpratisevanayā āgatasaṃpadā ca karaṇīyākaraṇīyesu parijñānaṃ siddhaṃ bhavati|",
    "750:829": "evaṃ parivineyārthaṃ niśrayaṃ niśrayet|",
    "750:830": "yadartheṃna duḥkhavyavahāravinayatve pūrvātma-sahitabhāvasya svabhāvaparihārāt|",
    "750:831": "arhatāṃ pūrvasvabhāvaparihāraḥ śrūyate|",
    "750:832": "kaścidarhan pūjākṣetraḥ,",
    "750:833": "pūjākṣetrebhyaḥ saṃtīrṇaḥ,",
    "750:834": "āyuṣmān pilindavatsaḥ ca gaṅgādevyai 'vṛṣalī'rti coditavān ityādi|",
    "750:835": "anyacca, vinayaparijñānaṃ kathamapi na kṛtaṃ bhavati,",
    "750:836": "duṣkaratvāt|",
    "750:837": "sthūlakumāryoḥ sārdhaṃ ekabhūmau anavasthānavat udyameṣu ca antarāyabāhulyāt|",
    "750:838": "yataḥ prakaraṇamidaṃ vividhaṃ bhavati||",
    "750:839": "] (yaduta) cet bhadanta traividyaḥ trivarṣa-trimalaprahīṇaḥ,",
    "750:840": "sa ca pañcabhirdharmaiḥ samanvāgataḥ[na] syāt,",
    "750:841": "tenā'pi aniśritena janapadacārikā caritavyā?",
    "750:842": "nopālin ityuktam||",
    "750:843": "rakṣyaṃ cānena vinayagataṃ,",
    "750:844": "dūreṇa dūraṃ apasārayatu enaṃ parihṛtatāsaṃpattyartham|",
    "750:845": "yadadhyācārāt pareṣāṃ aprasādaḥ syāt tatparihārārtham|",
    "750:846": "śikṣasu kṛtārtho'pi atrādaravān,",
    "750:847": "gauravotpādanārtham|",
    "750:848": "[śāsa] nasthityarthaṃ ca prasiddhatādyatikramo gacchati|",
    "750:849": "kenacidatikrame sati iti dhvaṃso'nyathā śāsanasya saṃpadyate|",
    "750:850": "tasmāt, yathaiva anyasya atra ananujñānaṃ tathaiva trividyasya||",
    "750:851": "niśrayagatam||",
    "750:852": "(iv) saṃgrāhyagatam",
    "750:853": "(103) mā'si tīrthyaḥ iti pravrajyārthaṃ upasaṃkrāntaṃ pṛcchet,",
    "750:854": "upasaṃpādakāśca||",
    "750:855": "pṛcchet ityupādhyāyaḥ|",
    "750:856": "pṛccheyuḥ iti pariṇātasya upasaṃ[pādakā i-] tyanena saṃbaṃdhaḥ|",
    "750:857": "upasaṃpādakaireva sa praśnaḥ yo rahonuśāsakena,",
    "750:858": "tanniyuktatvāttasya||",
    "750:859": "(104) na-anārādhitacittaṃ,",
    "750:860": "utsṛjya śākyaṃ āgneyaṃ ca jaṭilaṃ,",
    "750:861": "tīrthyaṃ pravrājayeyuḥ upasaṃpādayeyurvā||",
    "750:862": "śākyāgneyajātyoḥ nūnaṃ kiñcidāśayasabhāgyaṃ lakṣitam-'niyataṃ anayoḥ pratipattau satyāṃ bhā[vataḥ prati-]pattiḥ na kṛtakena “ iti||",
    "750:863": "yataḥ etadanujñātamiti pratipattavyam-yacca uktaṃ-'dadāmyahaṃ jñātīnāṃ jñātiparihārami'ti,",
    "750:864": "tatra jñātitvaṃ ananupaśyatāṃ eṣāṃ bhavataḥ pratipattiḥ bhaviṣyatīti bhagavatā'babuddham,",
    "750:865": "tato jñātinimittaṃ-parihāro datta iti uktamiti|",
    "750:866": "āgneyo'tra pravṛttaḥ agniparicaraṇakarmaṇi bhāvataḥ,",
    "750:867": "tadāśaya [-pariśuddhau varta-] māno gṛhīta iti veditavyam,",
    "750:868": "tadbhūtasya āśayavipatteḥ asaṃbhāvyatvāt||",
    "750:869": "kṛt etad tīrthya-anārādhitādi-tīrthyānta-varjaṃ[na]m iti śabdāt pūrvatīrthyaśabdaṃ varjayitvā,",
    "750:870": "'anārādhitacittaṃ' utsṛjya 'śākyaṃ āgneyaṃ ca jaṭilaṃ tīrthyaṃ' ityetacca anārādhitaśabdādi-tīrthyaśabdāntaṃ varjayitvā yadetad 'mā'si' ityādyu[ktaṃ ta-] tkṛt-saṃjñaṃ veditavyam|",
    "750:871": "yatra 'kṛt' ityucyate tatra 'mā'si' iti pravrajyārthamupasaṃkrāntaṃ pṛcchet,",
    "750:872": "uparsaṃpādakāśca na pravrājayeyuḥ upasaṃpādayeyurvā' iti uccāritaṃ pratipattavyam||",
    "750:873": "kṛt-pradeśā iti urdhvaṃ atraiva pravrajyāvastuni kṣudrakeṣu ca etadgatesu|",
    "750:874": "kiyatā tīrthyaḥ ārādhitacitto vaktavyaḥ iti nirjñānārthaṃ āha-(105)",
    "750:875": "ratnānāṃ varṇasya tīrthyānāmavarṇasya bhutasya uktau akupyatvaṃ ārādhitacittatā||",
    "750:876": "na kupyatīti akupyam,",
    "750:877": "akupyadbhāvo'kupyatvam||",
    "750:878": "(106) tadartha atadvantamenaṃ kṛtopāsakatāntaṃ caturo māsān parivāsayet saṃgho datvā [parivāsaṃ karmaṇā||",
    "750:879": "'tadarthamiti' ārādhitacittatārthaṃ,",
    "750:880": "tacca atadvantaṃ iti an(?)",
    "750:881": "ārādhitacittavantam|",
    "750:882": "'tad' iti tīrthyam|",
    "750:883": "kṛtopāsakatāntaṃ iti upāsakatāntavidhiṃ kṛtvā upāsakatāntaḥ|",
    "750:884": "evaṃ tatra jñapticaturthena karmaṇā saṃghaḥ caturo māsān parivāsaṃ dattvā parivāsayet||",
    "750:885": "parivāsadāno (107)",
    "750:886": "saṃghāt tasya bhaktam||",
    "750:887": "(108) upādhyāyāt cīvaram||",
    "750:888": "(109) kartṛtvaṃ karmādānasya (110)",
    "750:889": "paripūrṇa] pañcadaśavarṣo'si iti pravrajyārtha upasaṃkrāntaṃ pṛcchet||",
    "750:890": "upādhyāyaḥ||",
    "750:891": "(111)nonaṃ asamarthaṃ kākoḍḍāyane,",
    "750:892": "samartha vā saptavarṣaṃ pravrājaye-yuḥ||",
    "750:893": "dvāvetau na pravrājyau-asamarthaśca pañcadaśavarṣatvādūnaḥ samarthaśca saptavarṣatvāt|",
    "750:894": "na pravrājayeyuḥ iti bahuvacanaṃ kimartham|",
    "750:895": "ārocakena ayaṃ aśuddha iti jñātvā na ārocayitavyam,",
    "750:896": "saṃghe[na] na anujñātavyam,",
    "750:897": "śrāmaṇeratvopanāyinā śrāmaṇeratvaṃ nopanetavyam iti upasaṃgrahārtham||",
    "750:898": "(112) na ekata ūrdhvai śramaṇoddeśamupasthāpayet||",
    "750:899": "dvitīyaśramaṇoddeśānupasthāpane dvitīyasyāpravrājanamapi āpannaṃ tadapavādārtham āha-(113)",
    "750:900": "aruciścet anakadhyaṃ pravrajyāyāṃ,",
    "750:901": "pravrajyātiriktaṃ upasaṃpādayet||",
    "750:902": "dvayoḥ pravrajyārthaṃ ekatra āvābhyāṃ pravrajitavyam-ityevaṃ niścitya āgatayoḥ yadi anaikadhyaṃ pṛthakpravrajyāyāṃ aruciḥ,",
    "750:903": "tataḥ ubhau pravrājya ekasmādatiricyamānaḥ upasaṃpādyaḥ||",
    "750:904": "(114) ūnaścet anyasma upaniśrityarthaṃ arpayet||",
    "750:905": "viṃśativarṣatvādyadi ūnaḥ tato anyasmai bhikṣave upaniśrayārthaṃ arpayitavyaḥ||",
    "750:906": "yasya upaniśrayārthaṃ arpitaḥ-(115)",
    "750:907": "nāsau tamācchindyāt||",
    "750:908": "yena arpitaḥ sa enaṃ (116)",
    "750:909": "upasaṃpādayet|",
    "750:910": "aprayacchato balāt anādāya||",
    "750:911": "yataḥ kalpārthaṃ parasya upaniśrayeṇa dānaṃ,",
    "750:912": "na samarpitakatayā,",
    "750:913": "tasmāt a[nā]cchedaḥ||",
    "750:914": "(117) kṛt dāsaḥ||",
    "750:915": "kṛdityanayā saṃjñayā 'mā'si“ ityādeḥ saṃjñino dāse saṃbandhinaḥ prtyupasthanam|",
    "750:916": "ato'smin saṃjñānidaśe yo'tirikto'ṅgīkriyate,",
    "750:917": "sa yathārthaṃ pariṇato'pi yathāsthānaṃ saṃniviśate|",
    "750:918": "vākyaṃ cedamatra jñāyate|",
    "750:919": "'mā'si dāsa' iti pravrajyārthaṃ upasaṃkrāntaṃ pṛcchet,",
    "750:920": "upasaṃpādakāśca na dāsaṃ pravrājayeyu[rupasaṃpā] dayeyuḥ vā iti||",
    "750:921": "(118) vyasiste kasyacitkiṃviddeyaṃ alpaṃ vā prabhūtaṃ vā||",
    "750:922": "vigatāsirvyasiḥ|",
    "750:923": "asiśabdavarjitaḥ kṛt vācyaḥ ityarthaḥ|",
    "750:924": "'asi' ityasya ca sthāne 'te' iti vaktavyam,",
    "750:925": "tataśca idaṃ vākyam-“mā te kasyacitkiṃciddeyaṃ alpaṃ vā prabhūtaṃ vā“ iti pravrajyārthamupasaṃkrāntaṃ pṛcchet,",
    "750:926": "upasaṃpādakāśca,",
    "750:927": "na ṛṇavantaṃ pravrājaye[yurupa] saṃpādayeyuśca iti mantrāt|",
    "750:928": "atra śakṣyāmi pravrajyopasaṃpadaṃ vā ādātuṃ iti pratijānānaṃ muktvā,",
    "750:929": "na ṛṇavantaṃ iti viśeṣaḥ pratipattavyaḥ||",
    "750:930": "(119) jīvatpitṛkaṃ ananujñātaṃ tābhyāṃ adūradeśaṃ pravrajyāpekṣaṃ saptāhaṃ dhārayet|",
    "750:931": "jīvataḥ pitarau yasyāsau jivatpitṛkaḥ,",
    "750:932": "tābhyāmiti mātāpitṛbhyām|",
    "750:933": "tābhyāṃ śabdācca mātāpitroratra pitṛ-śabdaḥ iti||",
    "750:934": "(120) nānārocitaṃ dūradeśamapi enaṃ saṃghe pravrājayet||",
    "750:935": "enamiti jīvatpitṛkaṃ anujñātam|",
    "750:936": "tābhyāṃ ājīvatpitṛkasya tu anujñātasya vā mātāpitṛbhyāṃ anārocanamapi nirdoṣamiti pratipattavyam|",
    "750:937": "tathā vā'jīvātpitṛke pṛcchāpāṭhaḥ-yasya tāvat bhadanta mātāpitarau kālagatau bhavataḥ tiryagyonigatau vā ta(sya keśāvaro-] paṇāya sarvasaṃgho'valokayitavyaḥ,",
    "750:938": "'no hīdaṃ upālin' iti|",
    "750:939": "dūradeśagrahaṇaṃ kimarthaṃ kṛtam|",
    "750:940": "yato anyatamayā gṛhapatipatnyā putraḥ pravrajitaḥ āgatyoktaḥ-'tvaṃ eṣāṃ śākyaputrīyāṇāṃ caurāṇāṃ madhye kasmāt pravrajitaḥ,",
    "750:941": "ehi gaccāvaḥ“,",
    "750:942": "tayā'saugṛhītvā gṛhaṃ nītaḥ|",
    "750:943": "tadevaṃ cauryeṇa samudācāro'tra ādīnavaḥ,",
    "750:944": "na ca dūradeśake asyā-bhāvaḥ,",
    "750:945": "svasthānasthābhyāmapi śrutvā kṛtasya ādīnavabhutatvāt,",
    "750:946": "āgatyāpi ca ādīnavakaraṇasya saṃbhavatvāt,",
    "750:947": "tasmāt dūradeśamapi iti sūtritam||",
    "750:948": "(121) yuktaṃ pravrajyāpekṣasya saṃghena bhaktadānam||",
    "750:949": "yuktamiti naiṣa niyamaḥ,",
    "750:950": "avadhyāne tesāṃ bhikṣūṇāṃ pravṛtteḥ iti khyāpayati||",
    "750:951": "(122) kṛt anujñāto'si mātāpitṛbhyāṃ ante muktvā dūradeśakam||",
    "750:952": "anujñato'si ti mā'sītyasya sthāne etad|",
    "750:953": "kṛditi anena uktasyānte muktvā dūradeśakamityayaṃ śabdo'dhikaḥ pratipattavyaḥ|",
    "750:954": "tataśca idaṃ vākyaṃ-anujñato'si mātāpitṛbhyāmiti|",
    "750:955": "pravrajyārthamityādi yāvat nānanujñātaṃ mātāpitṛbhyāṃ pravrājayeyurupasaṃpādayeyurvā muktvā dūradeśakam iti||",
    "750:956": "(123) ma'si glāna ityupasaṃpasaṃkrāntaṃ pṛcchet||",
    "750:957": "pravrajyārthamiti prakaraṇāt gantavyam||",
    "750:958": "(124) mā te glānyaṃ kiñcidastīti vā||",
    "750:959": "pāthavikalpasya eṣa upanibandhaḥ|",
    "750:960": "dvayoḥ anyataraḥ vaktavya iti darśayati||",
    "750:961": "(125) viśeṣata upasaṃpādakāḥ||",
    "750:962": "pṛcchedityasya pariṇatasya pṛcche [yu] rityanuṣaṅgaḥ bhavanti khalu purusāṇāmete evaṃ-rūpāḥ kāye kāyikābādhāḥ,",
    "750:963": "tadyathā-kuṣṭhaṃ gaṇḍaṃ [ca] ityādi-viśeṣayuktam|",
    "750:964": "na etāvanmātrakaṃ 'mā'si glāna' iti||",
    "750:965": "(126) na glānaṃ pravrājayeyurupasaṃpādayeyurvā||",
    "750:966": "ārocaka-pravrājaka-śrāmaṇeratvopanāyisaṃghānāṃ bahūnāṃ vyāpāra iti bahuvacanam||",
    "750:967": "(127) kṛt prākpraṇihitāt||",
    "750:968": "“na abhyupagato nimittaviparyayaṃ praṇihitaṃ“ ityataḥ prāk yāvannirdeśaḥ sarvatra kṛditi adhikṛtaṃ veditavyam|",
    "750:969": "sarve te kṛtsaṃbaṃdhinaḥ||",
    "750:970": "(128) nāsti asya prarohaṇadharmatā iti ca||",
    "750:971": "yo'tra pratiṣidhyate nirmitādiḥ tasya 'ca'-śabdaḥ prākpraṇihitāditi saṃbaṃdhārthaḥ||",
    "750:972": "(129) nāśanaṃ evaṃvidhasya liṅginaḥ||",
    "750:973": "evaṃvidhasyeti aprarohaṇadharminaḥ|",
    "750:974": "liṅgi [na] iti pravrajitasya upasaṃpannasya vā||",
    "750:975": "gṛhasthabhūtasya tu bhikṣumadhye vasato yātrika-prayojanavaśāt nāśanaṃ na vā||",
    "750:976": "idānīṃ kṛdādisaṃbandhino nirdiśyante(130) nirmitaḥ||",
    "750:977": "'mā'si nirmita' iti pravrajyārthaṃ upasaṃkrāntaṃ pṛcchet,",
    "750:978": "upasaṃpādakāśca,",
    "750:979": "na nirmitaṃ pravrājayeyuḥ upasaṃpādayeyurvā||",
    "750:980": "'nāstyasya prarohaṇadharmatā,",
    "750:981": "nāśanaṃ evaṃ-vidhasya liṅginaḥ' ityevaṃ anyatrāpi paṇḍakādau yojyam||",
    "750:982": "(131) paṇḍakaḥ||",
    "750:983": "pāñcavidhyamasyeti||",
    "750:984": "asyeti paḍākasya||",
    "750:985": "[pañcavidhaṃ katamam|",
    "750:986": "] ||",
    "750:987": "(132) jātyā-, pakṣa-,",
    "750:988": "āsaktaprādurbhāva-,",
    "750:989": "īrṣyā[prādurbhāva]-āpatkṛt iti||",
    "750:990": "jātyā jāti paṇḍako,",
    "750:991": "yo janmanā eva nastrī na puruṣaḥ||",
    "750:992": "pakṣa iti yaḥ pakṣe strī pakṣe puruṣaḥ sa pakṣapaṇḍakaḥ|",
    "750:993": "pakṣo'rdhamāsaḥ||",
    "750:994": "āsaktaprādurbhāva iti yasya pareṇa upakrāntasya prādurbhāvo bhavati [sa] āsaktapaṇḍakaḥ||",
    "750:995": "īrṣyayā yasya pareṇa upakrāntaṃ striyaṃ dṛṣṭvā prādurbhāvo bhavati sa īrṣyāpaṇḍakaḥ||",
    "750:996": "ā[pa]tkṛt iti āpatpaṇḍako,",
    "750:997": "yasya chedādinā puruṣendriyaṃ vinasṭaṃ bhavati||",
    "750:998": "(133) antyasyātra doṣabhaktua nāśanam||",
    "750:999": "antyasyeti āpatpaṇḍakasya||",
    "750:1000": "sapadi paṇḍakadoṣaṃ bhajate,",
    "750:1001": "tato nāśayitavyo,",
    "750:1002": "nānyathā ityarthaḥ||",
    "750:1003": "(134) steya-saṃvāsika||",
    "750:1004": "ityasya lakṣaṇamāha-jānato akṛtatāṃ vidheḥ upasaṃpado aprarūḍhatāṃ vā dvitīyāyāṃ saṃghena sārdhaṃ karmaṇaḥ pratyanubhūtatāyāṃ tattvam|",
    "750:1005": "upasaṃpadgato yo vidhiḥ jñaptyādikaḥ tasya akṛtatvaṃ jānataḥ,",
    "750:1006": "kṛtatve'pi arūḍhatāṃ,",
    "750:1007": "yadyapi vidhikṛto na tūpasaṃpadrūḍhaḥ,",
    "750:1008": "ūnaviṃśati-varṣatā[di]nā doṣeṇeti|",
    "750:1009": "saṃghena sārdhaṃ dvitīyasya karmaṇaḥ pratyanubhave tattvaṃ iti steyasaṃvāsikatvam||",
    "750:1010": "nanūktam-'yataścopālin,",
    "750:1011": "prakṛtisthaiḥ bhikṣubhiḥ sārdhaṃ dve trīṇi vā poṣadhakarmāṇi pratyanubhūtāni bhavanti iyatā steya-saṃvāsika' iti|",
    "750:1012": "atha kasmāt 'trīṇi vā' ityetanna sūtritam?",
    "750:1013": "-yato naitanniyamakāri vacanam,",
    "750:1014": "api tu prabandhasyaitad pradarśanam|",
    "750:1015": "prabandhamārabhamāṇo dhvasyata iti|",
    "750:1016": "itarathā dve iti asya vyavasthānasya 'trīṇi vā' ityetad ucchvāsa iti vijñāyate||",
    "750:1017": "tataśca kṛtrimametad prajñaptikaṃ,",
    "750:1018": "na dharmatayā vyavasthāyītyāpadyate ca||",
    "750:1019": "atra ca grantho'pi|",
    "750:1020": "kathāvastuni syāt,",
    "750:1021": "yena vastunā steyasaṃvāsiko na pravrājayitavyo nopasaṃpādayitavyaḥ,",
    "750:1022": "tenaiva vastunā pravrājayitavyaḥ upasaṃpādayitavya syāt[iti cet] āha-yena dvau trayo vā poṣadhāḥ pratyanubhūtā bhavanti,",
    "750:1023": "ayaṃ na pravrājayitavyo nopasaṃpādayitavyaḥ|",
    "750:1024": "yena tu sakṛtpoṣadhaḥ anubhūto bhavati ayaṃ pravrājayitavya upasaṃpādayitavyaśceti,",
    "750:1025": "na hi anyathā ekaṃśena,",
    "750:1026": "dvayapratyanubhavena arhatvam||",
    "750:1027": "yuktiḥ punaḥ yasmādatra prathamaṃ pravartamānaḥ sāśaṃko bhavati,",
    "750:1028": "nāsya tasmin mithyātvaṃ prakṛtitāṃ gataṃ bhavati,",
    "750:1029": "prabadhnaṃstu tanmayatāṃ āpadyata iti||",
    "750:1030": "nanu atra poṣadhagrahaṇaṃ kṛtam,",
    "750:1031": "tadeha kasmāt aviśeṣeṇa sarvakarmapratyanubhāvaḥ,",
    "750:1032": "ucyate-saṃghasaṃniśraye etad-karaṇīye antarbhavanam,",
    "750:1033": "yat poṣadhe tulyaṃ vā anyeṣāmapi karmaṇāṃ saṃghābhiniśrayatvam||",
    "750:1034": "tasmāt nidarśanatvena popadhagrahaṇaṃ vyavasthitam||",
    "750:1035": "aparipūrṇaṃ-upasaṃpad-āpattipṛcchākarmaṇi atra āgamo'pi bhavati|",
    "750:1036": "jñapticaturthena karmaṇā anupasaṃpanne saṃghakarmaṇi poṣadhe vā pravāraṇāyāṃ vā dvādaśapudgalo ddīṣṭānubhūtiḥ,",
    "750:1037": "etāvatā steyasaṃvāsako bhavati ityuktam|",
    "750:1038": "yāvat anupasaṃpannena akaraṇīyānulakṣitaṃ saṃghasya pravrajyā''rocanādi tad sarvasaṃghāghīnatvāt [saṃgha?",
    "750:1039": "] karmapakṣatvam|",
    "750:1040": "tataḥ karmagrahaṇamapi atra pratipattavyam,",
    "750:1041": "yadi tasya pravrajyā''rocana-śrāmaṇeratvopapatti-rahonuśāsana pāriśuddhi saṃgraha-parivāsādyārocanānāṃ anuprāptīnāṃ api pratyanubhūtasya steyasaṃvāsikatvaṃ vyavasthitam||",
    "750:1042": "(135) tīrthikaprakrāntaka iti||",
    "750:1043": "tatsvarūpaparijñāpanārtham-(136)",
    "750:1044": "samāttedaṃ-pravrajyasya taddṛṣṭeḥ nikṣipyedaṃ cīvaraṃ tena dhvajena tatrāruṇodgamane tattvam||",
    "750:1045": "ityuktam|",
    "750:1046": "samāttedaṃ pravrajyasya iti samādānena pravrajyā asya,",
    "750:1047": "taddṛṣṭeriti tīrthikānāṃ dṛṣṭau,",
    "750:1048": "asyāṃ sthitaḥ taddṛṣṭikaḥ|",
    "750:1049": "cīvaramidaṃ nikṣipya iti sugatabhikṣuveṣaṃ utsṛjya|",
    "750:1050": "tena dhvajena iti tīrthikasya dhvajena|",
    "750:1051": "tatra iti tīrthikasya avasthitau|",
    "750:1052": "aruṇodgamane tattvam tīrthikāvakrāntakatvam||",
    "750:1053": "(137) tadakṛtamapi steyavat||",
    "750:1054": "tathāgataveṣamutkṣipya abhikāṃkṣitasya tīrthikasya abhikāṃkṣitaliṅgena ācchādya uṣite aruṇodgamanaṃ iti|",
    "750:1055": "idaṃ tathāgataliṅgasamādānam,",
    "750:1056": "na tīrthikadṛṣṭiḥ|",
    "750:1057": "idaṃ tadakṛtam||",
    "750:1058": "paścāt imasminnakṛte anyathāpi tīrthikagatatvaṃ bhavati cet,",
    "750:1059": "tadyathā steyavat||",
    "750:1060": "steyasyā'pi antarbhūtam(?)",
    "750:1061": "tato anubhūtidvayamityarthaḥ|",
    "750:1062": "(iti)steyasaṃvāsikatvaṃ uktam||",
    "750:1063": "(138-145) mātṛghātakaḥ||",
    "750:1064": "pitṛghātakaḥ||",
    "750:1065": "arhadghātakaḥ||",
    "750:1066": "saṃghabhedakaḥ||",
    "750:1067": "tathāgatasyāntike duṣṭacittena rudhirotpādakaḥ||",
    "750:1068": "bhikṣuṇidūṣakaḥ||",
    "750:1069": "caturṇāṃ pārājikānāṃ anyatamāmāpattiṃ āpannaḥ [na veti]||",
    "750:1070": "na abhyupagato nimittaviparyayaṃ praṇihitaṃ pravrajyopasaṃpadoḥ akaraṇam||",
    "750:1071": "iti nimittaviparyayaḥ iti yena nimittena kalahavivādādinā tarjanīyādi iṣṭakarmakaraṇaṃ bhavati tasya viparyayaḥ kalahavivādādyabhāvaḥ||",
    "750:1072": "praṇihitānabhyupagamo hi sādhanatvābhāvaḥ||",
    "750:1073": "(134)upasaṃpadaḥ kṣānti-jñaptiriti||",
    "750:1074": "akṣāntā anupasaṃpannāḥ,",
    "750:1075": "upasaṃpannatvakṣamatvāt punaḥ anyakṣāntikāryaṃ na kṣāntiriti kṣāntikāryam|",
    "750:1076": "'bhadantāḥ bhikṣavaḥ,",
    "750:1077": "tarjanīyakarmaṇaḥ tāvat upasaṃpatkaraṇe upasaṃpaditikaraṇaṃ anupasaṃpaditi vā karaṇaṃ (iti)",
    "750:1078": "upamaṇḍalopasaṃpad uktā|",
    "750:1079": "upasaṃpatkaraṇe sātisāre sati,",
    "750:1080": "kṣāntirhi jñaptiḥ iti nidāne uktam||",
    "750:1081": "(147) upasaṃpadaṃ anupapannaścet,",
    "750:1082": "sāmagrī punaḥ praṇidhānam||",
    "750:1083": "iti upasaṃpadaḥ kalahākaraṇatvādi nimittaviparyaye anupapannaḥ cet sāmagryāṃ punaḥ karma kartavyamityarthaḥ||",
    "750:1084": "(148) adarśanoktau mṛṣā cet,",
    "750:1085": "prāyaścittikam||",
    "750:1086": "iti āpattiḥ mayā na dṛṣṭā iti mṛṣoktau āpattikaraṇe asya prāyaścittikam||",
    "750:1087": "etādṛśanyāyavataḥ mṛṣāvādeṣu prāyaścittikābhāvaḥ na prajñaptavyaḥ||",
    "750:1088": "hastacchinnāḥ pādacchinnā aṅgulīphaṇahastakāḥ|",
    "750:1089": "anoṣṭhakāśca citrāṅgāḥ ativṛddhā atibālakāḥ||",
    "750:1090": "khañjaḥ kāṇḍarikaḥ kāṇaḥ kuṇiḥ kubjo'tha vāmanaḥ|",
    "750:1091": "galagaṇḍamūkabadhirāḥ pīṭhasarpī (ca) ślīpadaḥ||",
    "750:1092": "strīcchinnā bhāracchinnā mārgacchinnāśca ye narāḥ|",
    "750:1093": "tālamuktāḥ kandalīcchinnā evaṃ-rūpā hi puruṣāḥ||",
    "750:1094": "-pratikṣiptā maharṣiṇā||",
    "750:1095": "prāsādikasya pravrajyā pariśuddhasyopasaṃpadā|",
    "750:1096": "ākhyātā satyanāmnā vai saṃbuddhena prajānatā||iti||",
    "750:1097": "hastacchinā iti maṇibandhamudgṛhya yeṣāṃ hastāḥ chinnāḥ||",
    "750:1098": "pādacchinnā iti yeṣāṃ āgulphaṃ chedaḥ te pādacchinnāḥ||",
    "750:1099": "yesāṃ hastāṅgulayo nāgaphaṇasaḍṛśāḥ aṅgulīphaṇahastakāḥ|",
    "750:1100": "yeṣāṃ oṣṭhakadvayābhāvaḥ te anoṣṭhakāḥ||",
    "750:1101": "yesāṃ kāye citracinhāni te citrāṅgāḥ|",
    "750:1102": "hastādiṣu citritaḥ citrāṅgāḥ|",
    "750:1103": "avirataṃ sravanta iva ityādayaḥ||",
    "750:1104": "ativṛddhā iti śatavārṣikādayaḥ|",
    "750:1105": "atibālakā iti kākoḍḍāpane'samarthaḥ asaptavarṣakaḥ||",
    "750:1106": "khañjā iti pādena khañjagamanāḥ||",
    "750:1107": "kāṇḍarika iti sakthipakṣa-gṛdhrasīvātena saṃdhvastagamanaḥ||",
    "750:1108": "kāṇaḥ ekākṣaḥ||",
    "750:1109": "kuṇiḥ yasya maṇibandhapakṣe cihnamātrahaste sati kiñcidapi karaṇe asamarthaḥ||",
    "750:1110": "galagaḍaḥ grīvā-gaṇḍikā yasya sa galagaṇḍaḥ||",
    "750:1111": "mūkaḥ vāgasamarthaḥ||",
    "750:1112": "pīṭhasarpi iti ādhārārthaṃ hastadvayaṃ pratiṣṭhāpya caturūpeṇa sarpati|",
    "750:1113": "dvitīyaḥ paryāyaḥ phakkaḥ ityapi|",
    "750:1114": "strīcchinnaḥ||",
    "750:1115": "strīṇāṃ utkaṭasevanayā kṣatavīryaḥ,",
    "750:1116": "yasya kāyaḥ asukhaḥ strīcchinnaḥ||",
    "750:1117": "tathaiva akṣamabhāradhāraṇāt mārgagamanātiśayatvāt ca yathānukrameṇa bhāracchinnā mārgacchinnāśca||",
    "750:1118": "tālamuktāḥ,",
    "750:1119": "ye samyagbhojane asamarthatvāt udigaranti||",
    "750:1120": "kecidevaṃ vadanti-ye niruddhakramaṇena hatagranthitvāt gamanāvarodhena iva parikramākāriṇaḥ,",
    "750:1121": "ye ca yuvānaḥ karṣāntarvyāṃdhyādibhiḥ tathaiva asamarthitāḥ aparyantāḥ,",
    "750:1122": "prabalajīrṇatayā ca upakliṣṭa-?",
    "750:1123": "-sadṛśāḥ sarvakāryeṣu asamarthāḥ te kandalīcchinnā iva,",
    "750:1124": "taiḥ na yauvanahāniḥ ityarthaḥ||",
    "750:1125": "iti saṃgrāhyagatam||",
    "750:1126": "samāptaṃ ca pravrajyāvastu||",
    "750:1127": "(v) kṣudrakādigatam",
    "750:1128": "(149) kṛt rājabhaṭaḥ|",
    "750:1129": "ananujñātaṃ rājñā adūradeśikam||",
    "750:1130": "ityasmin 'na rājabhaṭo'si' iti pravrajyātvamupasaṃkrāntaṃ praṣṭavyam|",
    "750:1131": "upasaṃpādakairapi rājabhaṭaḥ rājñā'nanujñātaḥ adūradeśikaḥ na pravrājayitavyaḥ upasaṃpādayitavyaśca iti||",
    "750:1132": "yaḥ pravrajyāvastumārgaṃ gṛhṇāti tasmai etena upadeṣṭavyam|",
    "750:1133": "yo rājā vā tadvijitaḥ prabhurvā,",
    "750:1134": "tena yena kenacit mārṣeṃṇa vā tatpadasaṃbaddhaḥ sa atra adūradeśikaḥ||",
    "750:1135": "(150) kṛt cauro prajñātaḥ||",
    "750:1136": "iti rājñā nā'nanujñātaḥ adūradeśikaḥ ityetannirākaraṇārtha punaḥ kṛcchabdaḥ|",
    "750:1137": "cauro] nāsi dhvajabaddhakaḥ iti pravrajyārthaṃ upasaṃkrāntaḥ pṛcchet upasaṃpādakāśca,",
    "750:1138": "na cauraṃ dhvajabaddhakaṃ pravrājayeyuḥ upasaṃpādayeyurvā|",
    "750:1139": "ityetāvatā evamapi atra vidhānasya bhāvaḥ||",
    "750:1140": "prajñātacauro dhvajabaddhakaḥ|",
    "750:1141": "yatra yasya na prajñāyamānatvaṃ na tatra tasya dhvajabaddhakatvam||",
    "750:1142": "(151) na rathakāra-[carmakāra]-caṇḍāla-pukkala tadvidhān pravrājayet||",
    "750:1143": "rathakāraḥ carmakāraḥ,",
    "750:1144": "tadvidhān iti abhokṣya-[anu]śrāmaṇeratvaśikṣamāṇatva-upasaṃpādanā'narhatvaṃ rathakārādīnāṃ apravrājane nimittam|",
    "750:1145": "tasmāt āsāṃ api etadakaraṇīyatvasya pratipādanam||",
    "750:1146": "(152) nidarśanaṃ hastacchinnādayaḥ||",
    "750:1147": "yadetad pravrajyāvastuni hastacchinna-pādacchinnetyādi uktaṃ nidarśanaṃ tadveditavyam,",
    "750:1148": "na parisaṃkhyānam|",
    "750:1149": "yeṣāmetad nidarśanaṃ tānīdānīṃ upanyasyati—",
    "750:1150": "haridrakeśā harikeśā haritakeśāstathaiva ca|",
    "750:1151": "avadātakeśāśca ye narā nāgakeṣā akeśakāḥ|",
    "750:1152": "ghātīśirā bahuśirā atisthūlā vipāṭakāḥ|",
    "750:1153": "kharasūkaraśīrsāśca dviśīrṣā alpaśīrṣikāḥ|",
    "750:1154": "hastikarṇā aśvakarṇā goṇamarkaṭakarṇakāḥ|",
    "750:1155": "kharasūkarakarṇāśca ekakarṇā akarṇakāḥ|",
    "750:1156": "lohitākṣā atīvākṣā cullākṣā atipiṅgalāḥ|",
    "750:1157": "kācākṣā budbudākṣāśca ekākṣāścāpyanakṣakāḥ|",
    "750:1158": "[hasti] nāsā aśvanāsā goṇamarkaṭanāsakāḥ|",
    "750:1159": "kharasūkaranāsāśca ekanāsā anāsakāḥ|",
    "750:1160": "hastijoḍā aśvajoḍā goṇamarkaṭajoḍakāḥ|",
    "750:1161": "kharasūkarajoḍāśca ekajoḍā ajoḍakāḥ|",
    "750:1162": "hastidanta aśvadantā goṇamarkaṭadantakāḥ|",
    "750:1163": "kharasūkaradantāśca ekadantā adantakāḥ|",
    "750:1164": "atigrīvā agrīvāśca skandhākśā atikubjakāḥ|",
    "750:1165": "lāṅgūlacchinnā vātāṇḍā ekāṇḍā apyanaṇḍakāḥ|",
    "750:1166": "atidīrghā'tihrasvāśca kṛśāścā'tikilāsinaḥ|",
    "750:1167": "caturbhiśca chavivarṇaiḥ khelāvikaṭakāstathā|",
    "750:1168": "evaṃ-vidhānāmapi taṃ pratikṣepaṃ adhārayet||",
    "750:1169": "tamiti hastacchinnāḥ pādachinnāḥ ityevamādikaṃ pratikṣepaṃ evaṃ vidhānāmapi pradhārayet ityarthaḥ||",
    "750:1170": "haridrā iva raktā keśā yeṣāṃ te haridrakeśāḥ|",
    "750:1171": "siṃhakeśā harikeśā||",
    "750:1172": "nīlyā iva raktā keśā yeṣāṃ haritakeśāḥ||",
    "750:1173": "janmanā eva śuklā keṣā yesāṃ te avadātakeśā,",
    "750:1174": "na tu palitinaḥ||",
    "750:1175": "hastina iva yeṣāṃ keśā te nāgakeśā||",
    "750:1176": "tāmrabhājanamiva ślakṣṇaṃ vigatakeśaśiro yeṣāṃ te akeśakāḥ||",
    "750:1177": "yasya śirasi tasraḥ catasro vā sthūlavalayaḥ,",
    "750:1178": "yābhiḥ nimnonnataṃ lakṣyate,",
    "750:1179": "sa ghāṭośiraḥ||",
    "750:1180": "yeṣāṃ piśvitamiva śarīraṃ vaipulavataḥ||",
    "750:1181": "[pṛthagvat] saṃkṣiptakaṃ te vipātakāḥ||",
    "750:1182": "yasya atisaṃkṣipte vartulākṣiṇī te saṃcūrṇākṣāḥ [=cullākṣāḥ?]||",
    "750:1183": "śiraso'ntaḥ praviṣṭatvāt skandhasthāne akṣiṇī yasya asau skandhākṣaḥ||",
    "750:1184": "lāṅgūlaṃ yasya prasravakaraṇaṃ ta[d yasya chinnaṃ] sa lāṅgūlachinnaḥ||",
    "750:1185": "yesāṃ svalpenā'pi vyāpāreṇa viśiṣṭaśramotpattiḥ te'tikilāsinaḥ,",
    "750:1186": "klamasyaitadabhidhānam||",
    "750:1187": "caturbhiśca chavivarṇaiḥ iti nīlapatīlohitāvadātaiḥ (ninditarūpāḥ)|",
    "750:1188": "ye evaṃvidhā varṇaviśeṣāḥ teṣāṃ eva pratikṣepaḥ na tu ye devānāmiva praśasyarūpāḥ||",
    "750:1189": "evaṃ tāvat evaṃvidhānāṃ pravrājanādikaṃ pratikṣiptam|",
    "750:1190": "pravrajitopasaṃpannānāmeṣāṃ api saṃgraho na ityu padarśanāya āha||",
    "750:1191": "(153) na jātikāyaduṣṭaṃ pravrajitaṃ upasthāpayet||",
    "750:1192": "rathakārādikaṃ abhokṣyaṃ jātiduṣṭam|",
    "750:1193": "hastacchinnādikaṃ varṇataḥ saṃsthānato vā kāyena duṣṭaṃ|",
    "750:1194": "nopasthāpayet,",
    "750:1195": "vāsasthāne'pi antardāne,",
    "750:1196": "na anuparivāritvena ca,",
    "750:1197": "na kevalaṃ niśrayadāne|",
    "750:1198": "tathā ca bhikṣuṇā parṣad dūṣakaparṣad,",
    "750:1199": "na upasthāpayitavyā,",
    "750:1200": "upasthāpayati sātisāro bhavati|",
    "750:1201": "ityuktvā kiyatā parṣad dū[ṣakā] parṣad iti vaktavyā?|",
    "750:1202": "jātito varṇasaṃsthānena ca||",
    "750:1203": "kathaṃ jātitaḥ?|",
    "750:1204": "rathakāracaṇḍālapukkasakulāt||",
    "750:1205": "kathaṃ varṇasaṃsthānataḥ?",
    "750:1206": "haridrakeśā ityādyatroktam||",
    "750:1207": "(154) yujyate naikasyopādhyāyasya ekena vacasā upasaṃpādanaṃ ātrayāt|",
    "750:1208": "anekasyeti dviprabhṛteḥ|",
    "750:1209": "eka upādhyāyaḥ asyeti ekopādhyāyaḥ, tasya|",
    "750:1210": "ekena vacasā iti ekaprajñaptyā|",
    "750:1211": "ki yato'nekasya ityāha|",
    "750:1212": "ātrayāṭ tribhyo yāvat yujyate,",
    "750:1213": "na pareṇa ityarthaḥ||",
    "750:1214": "'na gaṇo gaṇasya karmāṇi karoti' ityāgamāt||",
    "750:1215": "kecit-aṃgīkṛtopādhyāyabhedaṃ atra granthaṃ kurvate 'labhyaṃ bhadanta ekakāle ekakṣaṇe ekena karmakārakeṇa ekayā jñaptyā dvābhyāṃ karmāṇi kartum?",
    "750:1216": "kṛtāni ca vaktavyāni?",
    "750:1217": "na ca saṃghaḥ tena sā tisāro bhavati'?",
    "750:1218": "-' labhyaṃ upālin sa cet karmakārako bhikṣuḥ pratibalo bhavati|",
    "750:1219": "upādhyāyānāṃ nāmaparikīrtanaṃ kartuṃ upasaṃpatprekṣāṇāṃ ca jñaptiṃ ca na hāpayati karma ca karoti' ityādi||",
    "750:1220": "ārya-upālino dāsakaḥ pālakaśca śrāmaṇerakau sapremakau gatau,",
    "750:1221": "anyonyānurakṣayā'yugapat nopasaṃpādyau,",
    "750:1222": "[tasmāt pṛthak] dvau nopasaṃpadyate||",
    "750:1223": "etannidānaṃ ekopādhyāyasya anekasya upasaṃpādanānujñāne,",
    "750:1224": "asmānnidānāt ekopādhyāyasya anekasyāṅgīkaraṇaṃ atra nidānāt dṛśyate|",
    "750:1225": "ityevaṃ aṅgīkṛtaṃ na caitaṃ prayujyate||",
    "750:1226": "(155) ābhāvaḥ tulyasamayānāṃ parasparaṃ sāmocīkaraṇasya||",
    "750:1227": "ekakāle ekakarmavācanopasaṃpāditānāṃ,",
    "750:1228": "pṛthagvā upasaṃpannānāṃ,",
    "750:1229": "yeṣāṃ tulyasamayaḥ tesāṃ sāmīcīkaraṇasya parasparaṃ abhāvaḥ|",
    "750:1230": "sāmīcī vandanā||",
    "750:1231": "(156) saṃprāpte prāthamyam||",
    "750:1232": "tulyasamayānāṃ lābhakarmādānoddeśādi sthānaṃ,",
    "750:1233": "yaḥ prathamaṃ saṃprāptaḥ 'yathāgatikayā lābho grahītavyaḥ' iti vacanāt tasya lābhagrahaṇe prāthamyam||",
    "750:1234": "karmādāne yaḥ paścādāgataḥ tena pūrvakarma kartavyam paścādāgataḥ karmādāne prathamaṃ iti vacanāt|",
    "750:1235": "prathamaṃ kāryatādi ayamarthaḥ|",
    "750:1236": "lābhagrahaṇe prathamaṃ sthānaṃ saṃprāpte prāthamyam,",
    "750:1237": "karmādānakaraṇe pañcātsthānaṃ saṃprāpte prāthamyamiti||",
    "750:1238": "(157) na dvyaṅgulādūrdhvaṃ āraṇyakaḥ keśān dhārayet||",
    "750:1239": "(158) naitad arvāktvāt grāmāntikaḥ||",
    "750:1240": "arvāgbhāvaḥ arvāktvam|",
    "750:1241": "etasya dvyaṅgulasya arvāgbhāvāt ūrdhvaṃ dvyarghāṅgula pramāṇatā saṃprāptā|",
    "750:1242": "yāvanna dhārayitavyā ityatra jñānaṃ bhava[tīti veditavyam|",
    "750:1243": "grantho']tra-āraṇyakena bhikṣuṇā dvyaṅgulā bālā dhārayitavyā,",
    "750:1244": "arvāk grāmāntikena iti||",
    "750:1245": "kecit-'dvyaṅgulāvartā' iti dvyaṅgulasthāne adhīyate|",
    "750:1246": "yadyasya pāṭhasya dvyaṅgulapramāṇa āvarto yeṣāṃ ityarthaḥ,",
    "750:1247": "anarthāntaratvaṃ pūrvakātpāṭhāt||",
    "750:1248": "atha dvyaṅgulasya āvarta ityayuktatā|",
    "750:1249": "liṅgāntardhānabhūtatvāt iyato dīrghatvam,",
    "750:1250": "asya yena ca nidānadoṣe śikṣā padaṃ prajñaptaṃ taddoṣāpātasya ca tadavasthatvāt|",
    "750:1251": "yasmāt atiriktapañcāṅgulamettpramāṇaṃ,",
    "750:1252": "pravrajyākālikamuṇḍanādividhānāt parato'pi muṇḍanādiḥ karaṇīyatvaṃ nyāyyam|",
    "750:1253": "ityatra asya sthāne viniveśanam||",
    "750:1254": "(159-162) na golomakān keśān chedet||",
    "750:1255": "muktvā vraṇasāmantakam||",
    "750:1256": "na cūḍāṃ kārayet||",
    "750:1257": "na saṃbādhi-[pradeśe] romakarma kārayet||",
    "750:1258": "iti||",
    "750:1259": "na kārayediti anuṣaṅgaḥ|",
    "750:1260": "saṃbādha-pradeśo guhyasthānam||",
    "750:1261": "(163) kārayet vraṇanimittaṃ arūḍhau anyathā vijñān sthavirasthavirān avalokyeti||",
    "750:1262": "arūḍhau anyatheti-bhagavānāha-'kaṣāyaiḥ (pañcabhiḥ tataḥ)",
    "750:1263": "śodhayitavyam|",
    "750:1264": "paścāt yadi svāsthyaṃ na bhavati,",
    "750:1265": "sūtradhara-vinayadhara-mātṛkāḍharān bhikśūn āpṛsṭvā saṃbādhaśmaśru kārayitavyam' ityatra granthaḥ||",
    "750:1266": "tatra nidarśanametad,",
    "750:1267": "śocanavidhānaṃ yujyate iti prakārāntarāṇyapi cikitsitasya avaruddhāni,",
    "750:1268": "sthavirasthavirān bhikṣūnavalokya vraṇanimittaṃ prāṇakanimittaṃ vā saṃbādhe pradeśe romakarma kārayitavyamiti|",
    "750:1269": "apareṣāṃ atra granthaḥ,",
    "750:1270": "tatra pramukhaviditaṃ kṛtamiti eta davalokanam|",
    "750:1271": "dvābhyāṃ ca vṛddhābhyāṃ pramukhatvaṃ śīlato dharmavinayābhijñatayā ca,",
    "750:1272": "ityubhayamapi etad avalokyagataṃ saṃgṛhītam vijñātaṃ tatra|",
    "750:1273": "piṭakadharatvavacanaṃ vijñānam|",
    "750:1274": "prāṇakanimittaṃ atra vraṇagataprāṇakābhiprāyaṃ yujyate,",
    "750:1275": "na yūkādyabhiprāyam|",
    "750:1276": "asya ca vraṇanimittatvenaiva antaḥkṛtatvamiti na gṛhītam||",
    "750:1277": "(164) na aṅganāḍīmapi [tannimittaṃ] kārayet||",
    "750:1278": "atannimittaṃ iti avraṇanimittaṃ|",
    "750:1279": "jaṅdhāmuṇḍanaṃ aṅganāḍī||",
    "750:1280": "(165) na anyatra kāye||",
    "750:1281": "iti||",
    "750:1282": "saṃbādha-aṅganāḍībhyāṃ anyatra kāye grīvātaḥ prabhṛti yaḥ kāyānuvyavahāraḥ tatra eṣa romakarma-pratiṣedhaḥ|",
    "750:1283": "tasmānnānena keśaśmaśruṇo'pi kartavyatāpratiṣedhaḥ|",
    "750:1284": "nāsāromṇaḥ śātanasya abhūdvacanaṃ iti prasiddhe pratyayaḥ||",
    "750:1285": "mātṛkā yāmatra granthaḥ-keśaśmaśrū sthāpayitvā tadanyeṣu aṃgapratyaṃgeṣu roma na śātayitavyam|",
    "750:1286": "yaḥ śātayet duskṛtaḥ syāt āpattiḥ iti||",
    "750:1287": "(166-168) kṣuradhārakaṃ vā nakhacchedaṃ bhajeta vāsīmukhaṃ vā|",
    "750:1288": "naiṣāṃ mṛṣṭiṃ bhajet||",
    "750:1289": "bhajeta lekhaṃ malāvakṛṣṭyai|",
    "750:1290": "na cīvareṇa keśaśmaśrū avatārayeteti||",
    "750:1291": "upariprāvaraṇasya atra grahaṇaṃ yujyate,",
    "750:1292": "na antarvāsasaḥ|",
    "750:1293": "sarvasya ca na saṃghāṭi-uttarāsaṃgayoḥ eva|",
    "750:1294": "atra paribhuktasya anyadupariprāvaraṇaṃ yujyate|",
    "750:1295": "ityatra pratikṣepanimittasya vyavasthāpanāt||",
    "750:1296": "(169) dhārayet keśapratigrahaṇam||",
    "750:1297": "iti cīvaraṃ keśapratigrahaṇam,",
    "750:1298": "tadarthameva yasya upayogaḥ|",
    "750:1299": "pratigṛhyante anena keśāḥ iti tu niruktiḥ|",
    "750:1300": "cīvaramiti kuta etad,",
    "750:1301": "'cīvaraṃ keśapratigrahanaṃ adhiṣṭhānaṃ' iti adhiṣṭhānamantre vacanāt|",
    "750:1302": "kathaṃ puna etad vijñāyate prāvaraṇārthamiti?",
    "750:1303": "na punaḥ tatraiva keśānāmavatāraṇārthamiti|",
    "750:1304": "abhāve saṃkakṣikābhidhānāt|",
    "750:1305": "apratikṣepaṃ hi saṃkakṣikāyāṃ keśāvatāraṇam||",
    "750:1306": "(170) abhāve saṃkakṣikayā||",
    "750:1307": "keśapratigrahaṇasya cīvarasyābhāve saṃkakṣikayā āvṛtayā keśaśmaśrū avatārayet||",
    "750:1308": "(171) na saṃstare|",
    "750:1309": "iti na keśaśmaśrū avatārayet|",
    "750:1310": "nidāneṣvapi ādāveva nakhacchedanam iti etadante granthaḥ||",
    "750:1311": "(172) na yatra sāṃdhika-saṃmārjanīnipātaḥ||",
    "750:1312": "iti vihārādhikārikametad||",
    "750:1313": "(173-174) avatārayeta prāsādādau jīrṇo glāno vā vātātapavarṣeṣu ca||",
    "750:1314": "taṃ pradeśaṃ parikarmayet||",
    "750:1315": "niṣkeśatvaṃ nirudakatvaṃ ca parikarmaṇaḥ|",
    "750:1316": "tadyathā saṃpadyate tathā karaṇīyam||",
    "750:1317": "(175) saṃkirṇe bālocchāraṇam||",
    "750:1318": "sasaṃkāre pradeśe ityarthaḥ||",
    "750:1319": "(176) evaṃ nakhacchedanam||",
    "750:1320": "na saṃstare ityādeḥ eṣo'tideśaḥ|",
    "750:1321": "keśapratigrahe nipuṇagrāhiṇī kriyamāṇā bhūmau kṛtā bhavati|",
    "750:1322": "tasmāt nātracchedanena yatra sāṃdhika-saṃmārjanī nipātaḥ|",
    "750:1323": "ityasya atikrāntatvaṃ,",
    "750:1324": "parikarmabhavyatā vā bhūmeḥ|",
    "750:1325": "keśaśmaśru-avatāraṇe asya parihārasya asaṃbhavo veditavyaḥ||",
    "750:1326": "(177) na anadhiṣṭhitā bhikṣuṇī eṣā purūṣeṇāvītarāgā keśāṃśchedayet||",
    "750:1327": "eṣā iti bhikṣuṇī avītarāgā iti 'anāpattiryadi vītarāgā syāt' ityatra granthaḥ|",
    "750:1328": "chedayeta iti muṇḍanasya caitadatriavaṃ vacanam|",
    "750:1329": "atha mahāprajāpatī gautamī pañcabhiḥ śākyāyanikāśataiḥ sārdha svayameva keśāṃśchedayitvā kāṣāyāṇi vastrāṇī ācchādya iti keśacchedanasya uktasya '[evameva tvaṃ gautamī muṇḍā śobhanā]' iti muṇḍātvena abhidhānāt;",
    "750:1330": "dīrghatvāt keśānāṃ anya-muṇḍane sanimittametadabhidhānam|",
    "750:1331": "anyatra anuvyavahāraḥ-avītarāgā bhikṣunī bhikṣuṇyā anadhiṣṭhitā na [puruṣeṇa] keśāṃśchedayet ityarthaḥ||",
    "750:1332": "(178) saṃrajyamānāṃ adhiṣṭhātrī samanuśiṣyāt-'smṛtimupasthāpaya kimasmin klevare sāramasti' iti|",
    "750:1333": "saṃrajyamānāṃ iti kalpake tāṃ bhikṣuṇīm||",
    "750:1334": "(179) mātṛsaṃjñā bhaginyā duhituśceti kalpake [upasthāpaya] iti|",
    "750:1335": "saṃrajyamānāṃ adhiṣṭhātrī samanuśiṣyāt -mātrādisaṃjñāmupasthāpaya iti||",
    "750:1336": "(180) snānaṃ kṛte'tra kurvīta iti||",
    "750:1337": "atra iti keśaśmaśru-avatāraṇe||",
    "750:1338": "(181) pacāṅgikaṃ vā śaucamiti||",
    "750:1339": "kalpāntara-upādānārthaṃ vā śabdaḥ||",
    "750:1340": "satyapi pānīyasya saṃbhave,",
    "750:1341": "kalpata evaitad-'bhikṣuṇā keśapratigrahaṇaṃ dhārayitavyam,",
    "750:1342": "snātavyaṃ vā,",
    "750:1343": "antato hastapādā prakṣālayativyāḥ' ityatra granthaḥ||",
    "750:1344": "(182) na nagnaṃ snāyāt iti|",
    "750:1345": "trimaṇḍalācchāditatve paripūrṇaṃ anagnatvam|",
    "750:1346": "yāvat trimaṇḍalācchādite romāṅgajātayoḥ chāditvam,",
    "750:1347": "tāvat chāditatvena sarvasya (aparasya)",
    "750:1348": "aparihartavyatā iti etad atra sāmarthyāt gantavyam||",
    "750:1349": "(183)na bhikṣuṇī puruṣatīrthe snāyāt,",
    "750:1350": "na strītīrthe cūrṇena iti||",
    "750:1351": "puruṣatīrthe bhikṣaṇyāḥ snānasya eva pratiṣedhaḥ|",
    "750:1352": "strītīrthe tu mudgacūrṇādinā,",
    "750:1353": "kevalasya (prādeśika snānasya)",
    "750:1354": "aprativedhaḥ|",
    "750:1355": "'dvādaśavargiṇyaḥ strītīrthe snānti,",
    "750:1356": "gṛhapati-patnīnāṃ snāntīnāṃ auddhatyaṃ kurvanti,",
    "750:1357": "māṣacūrṇādi kṣipanti|",
    "750:1358": "bhagavānāha-na bhikṣuṇyā strītīrthe cūrṇena snātavyam' ityatra granthaḥ||",
    "750:1359": "(184) kalpyate mudgādeḥ gandhaparibhāvitam cūrṇamiti||",
    "750:1360": "sarvādhikāritā'tra||",
    "750:1361": "(185-186) pratigrahaṇamasya||",
    "750:1362": "bhaiṣajyaparibhāvitasya ca glānena||",
    "750:1363": "iti, 'kalpayate' ityanuṣaṅgaḥ||",
    "750:1364": "(187) na bhikṣuṇī yoṣiti cūrṇaṃ kṣipet||",
    "750:1365": "snānakāle api anyadā'pīti-viśeṣāparigrahāt pratipattiḥ nagna (tva)",
    "750:1366": "-parihāraprasaṃgena ucyate||",
    "750:1367": "(188) no'grathitādhastyapūrvapaścimanivasitānto niśrayaṇīmadhirohet||",
    "750:1368": "nivasitasya vāsasaḥ pūrvapaścimādhastyaḥ adhastādbhavāntaḥ agrathito yena ityarthaḥ|",
    "750:1369": "kaupīnaduṣṭi-parihāram etad|",
    "750:1370": "vṛkṣādyadhirohe'pi ca kaupīnadarśanasya saṃvittiḥ|",
    "750:1371": "tasmāt nidarśanamatra niśrayanī-grahaṇaṃ pratipattavyam|",
    "750:1372": "āpadi adhirohe yatpratīkārārthaṃ yo'dirohaḥ tasya cet nivasanasyaiva grathanenoparodhaḥ anurakṣyatvamasya|",
    "750:1373": "na cenneti, vṛkṣādhirohānujñānāt gantavyam||",
    "750:1374": "(189) na anyadā evaṃ syāt||",
    "750:1375": "niśrayaṇyadhirohaṇād anyasminkāle na grathitādhastyapūrvapaścima nivasitāntena [sāmīcīsthitena] bhavitavyamityarthaḥ|",
    "750:1376": "antarmukhasya kaupīnapakṣatvaṃ iti tannāgnyasya atra pradeśe pariharaṇamucyate|",
    "750:1377": "(190) na apraticchanna-vaktrāya avṛtiṃ bhajeta||",
    "750:1378": "apraticchannasya vastrādinā yā avṛtiḥ apraticchannavaktrāya avṛti stāṃ na bhajet|",
    "750:1379": "'vijṃbhamāṇena bhikṣuṇā hastena mukhaṃ pratichādayitavyam' ityatra granthaḥ|",
    "750:1380": "nidarśanamatra hasto vyavatiṣṭhate||",
    "750:1381": "vijṛṃbhaṇaṃ ca kāmakāro yadvidhāraṇaṃ pratītamadhikṛtya etadevamuktam|",
    "750:1382": "asati āśaktau yadapāvaraṇaṃ na tadbhajane doṣaḥ||",
    "750:1383": "(191-192) dhārayet snātraśāṭākam||",
    "750:1384": "āsaktiḥ dvipuṭe prāṇakānām|",
    "750:1385": "saktiriti vaktavyaṃ granthacchāyā-yāṃ saṃpattyarthaṃ ā-iti upādānam|",
    "750:1386": "kāraṇādeśametad|",
    "750:1387": "yasmāt saktiḥ dvipuṭe vāsasi prāṇakānāṃ,",
    "750:1388": "tasmānna saprāṇake'mbhasi tadvidhena vāsasā snātavyamityarthaḥ||",
    "750:1389": "(193) traicīvariko'pi iti||",
    "750:1390": "dhārayet snātraśāṭakamityunubandhaḥ|",
    "750:1391": "grantho'tra-“bhagavānāha-traicīvarikeṇa bhikṣuṇā snātraśātako dhārayitavyaḥ“ iti||",
    "750:1392": "kecit 'anadhiṣṭhāya dhārayitavyaḥ' ityadhī yate, tadyuktam|",
    "750:1393": "snātraśāṭakaṃ sametya anutpādite saṃkalpe naiḥsargikasya utthānāt niyataṃ eṣa saṃkalpo'tra utpādayitavyaḥ|",
    "750:1394": "asya cotpādane jātaṃ bhavati atra mānasasya adhiṣṭhānasya kartavyattvam|",
    "750:1395": "tataśca anyasyādhiṣṭhānasya karanaṃ yuktam,",
    "750:1396": "sukaratvāt vācikasya asmādeva anujñānāt na anenāsya samādānamraṃśo bhavatīti veditavyam||",
    "750:1397": "(194) patrāṇi abhave dattvā purataḥ pṛṣṭhataśca pratigupte pradeśe snānamiti||",
    "750:1398": "sarve na traicīvarikā eva|",
    "750:1399": "[atra granthaḥ]-apareṣāṃ snātraśāṭakasya prāptirnāsti,",
    "750:1400": "bhagavānāha-taiḥ patrāṇi purataḥ pṛṣṭhataśca datvā pratigupte pradeśe snātavyamiti aviśeṣeṇa etadabhihitam||",
    "750:1401": "(195) mocanena saktasya prāṇinaḥ apagatiḥ||",
    "750:1402": "ekapuṭāt atyāsaktiḥ dvipuṭe prāṇakānāmiti ataḥ pratipattiḥ|",
    "750:1403": "nāsya śāṭake dvipuṭatvasya abhāvaḥ|",
    "750:1404": "tasmāt nānena saprāṇake'mbhasi snātavyamityatra sthitaṃ veditavyam||",
    "750:1405": "(196) udakabhrame vihāre etaditi||",
    "750:1406": "vihāre cediti etad snānaṃ kriyate udakabhrama eva kartavyaṃ nānyatra||",
    "750:1407": "(197) cchoraṇaṃ ca dravasya||",
    "750:1408": "iti pādaprakṣālanādikasya dravasya udakabhrama eva cchoraṇaṃ nānyatra||",
    "750:1409": "(198-199) karaṇaṃ snātraśālikāyāḥ||",
    "750:1410": "[asyāṃ] iṣṭakāstārasya ādānam||",
    "750:1411": "[asyāṃ] snātraśālikāyāḥ||",
    "750:1412": "(200) udakabhramasya mokṣaḥ|",
    "750:1413": "syandanikāyāḥ śocanam||",
    "750:1414": "bhagavānāha-udakabhramo proktavyaḥ||",
    "750:1415": "syandanikā bhavati,",
    "750:1416": "bhagavānāha,",
    "750:1417": "kālānukālaṃ śocayitavyā|",
    "750:1418": "api tu udakabhrame eva snātavyamiti,",
    "750:1419": "tatsaṃgrahārthamāha||",
    "750:1420": "(201) bhrame snātau anutthānam||",
    "750:1421": "syandanikāyā ityanubandhaḥ|",
    "750:1422": "snātiḥ snānam|",
    "750:1423": "syaṃdanikā iti pratividheḥ ākhyānametad|",
    "750:1424": "bhrame snāne sati anutthānaṃ syandanikāyāḥ|",
    "750:1425": "na tu bhrame eva snātavyamiti niyamabhūtaṃ,",
    "750:1426": "snānārthatvāt śālikāyāḥ||",
    "750:1427": "(202) neṭṭanodgharṣeṇa kāyaṃ śodhayet pādābhyāmanyam||",
    "750:1428": "na iṭṭanena bhikṣuṇā kāyo gharṣitavyaḥ iti granthaḥ |",
    "750:1429": "anyamiti pādavyatiriktam|",
    "750:1430": "tayoḥ tu apratiṣedhaḥ||",
    "750:1431": "(203) nidarśanametad tīkṣṇaśauṭīrayoḥ|",
    "750:1432": "īṭṭanam kīdṛśasya dravyasyetyāha-tīkṣṇaśastrakādi,",
    "750:1433": "śautīraṃ ṣaunakādi cittavikārasaṃpādanāt|",
    "750:1434": "ājñaptaṃ bhagavatā-na iṭṭanena kāyo ghṛṣitavya iti|",
    "750:1435": "bhikṣavaḥ śuktyā ghṛṣanti,",
    "750:1436": "bhagavānāha-muṇḍaśuktiḥ karanīyā ityatra granthaḥ|",
    "750:1437": "atra hi tīkṣṇatvāt śukteḥ pratiṣedhaḥ|",
    "750:1438": "tasmāt nidarśanaṃ iṭṭanam|",
    "750:1439": "anyasyāpi tīkṣṇasya śauṭīrasya ca dravyasya tenā pi kāyo no ghṛṣitavyaḥ||",
    "750:1440": "(204) agninā śukteḥ śodhanam||",
    "750:1441": "pratāpanamātrakaṃ ca agninā asyāḥ śodhanam|",
    "750:1442": "anyathā śukternāśāt||",
    "750:1443": "(205) na kiñcitkenacit āmuṣṭicailavartte(ḥ)",
    "750:1444": "bhikṣuṇī uddhṛṣet||",
    "750:1445": "na kiṃciditi kāyam,",
    "750:1446": "mṛduṣtrīśarīram,",
    "750:1447": "mṛduślakṣṇādapi tasmin vikārasya saṃpattiḥ|",
    "750:1448": "sunikṛṣṭenāpi etatkaraṇe striyaḥ sauṭīrapitatvamiti bhikṣuṇīṣu sarvapratiṣedhaḥ bhavati|",
    "750:1449": "kiñcinmuṣṭi[taḥ] sukumārāntaraṃ vastramiti,",
    "750:1450": "muṣṭimātratvena uktvā cailavartteḥ vacanam||",
    "750:1451": "(206) na anapagatasaṃbhāvakodakaḥ cīvarāṇi prāvṛṇvīta||",
    "750:1452": "prāvriyamāṇacīvaravināśaparihārārthametad|",
    "750:1453": "tasmādeṣāṃ udakaṃ anapagataṃ yasya iti gatiḥ|",
    "750:1454": "yaḥ ādhānaṃ na icchetpratīkṣituṃ,",
    "750:1455": "taṃ prati uttarau vidhī||",
    "750:1456": "(207-208) dhārayetkāyaproñchanam||",
    "750:1457": "abhāve muhūrttaṃ utkuṭukena sthitvā snātraśāṭakena proñchanamiti||",
    "750:1458": "yāvatā vā anena saṃpannena snātraśāṭakaproñchanārthasaṃpattiḥ tāvatā'sya yāvatyā kālamātrayā saṃpattiḥ tadupalakṣaṇamatra muhūrtaḥ|",
    "750:1459": "stokasya vā yasya tasya muhūrtamiti abhidhānametad|",
    "750:1460": "utkuṭukena sthitvā iti evaṃ āśu-apagamasya ambhasaḥ kāyāt saṃpattiḥ guptarūpaṃ caitadavasthānam|",
    "750:1461": "ato'sya [nāgnyasya] na yuktaṃ bhajanamityatra saṃśrayaṇam||",
    "750:1462": "(209-210) pratiṣeveta jentākam||",
    "750:1463": "karaṇḍasya karaṇaṃ uccharkare sādhu||",
    "750:1464": "jentākārthaṃ āvāsaḥ karaṇḍakaḥ|",
    "750:1465": "udgataśarkaram,",
    "750:1466": "uccharkare pradeśe karaṇḍaḥ kartavyaḥ||",
    "750:1467": "ityatra granthaḥ-'saṃpadyate anyapradeśe gatādapi ato aparipūrṇārthaḥ|",
    "750:1468": "uccharkare tu paripūrṇārthasaṃpādakatvāt sādhutvaṃ' ityarthaḥ|",
    "750:1469": "e [vama] trāpi 'sādhu' śabdaprayoge veditavyam|",
    "750:1470": "tatra karaṇḍe yatkartavyaṃ taddarśanārthamāha-(211)",
    "750:1471": "vahiḥ saṃvṛttasya antarviśālasya samudrākṛteḥ vātāyanasya mokṣo madhye||",
    "750:1472": "karaṇḍagatabhittimadhye nā'dho nā'pyūrdhvamityarthaḥ||",
    "750:1473": "(212) jālavātāyanaka-vāṭikā-cakrikā-ghaṭikā-sūcīnāṃ atra viniveśanam||",
    "750:1474": "atra iti vātāyane||",
    "750:1475": "(213) aja[padakada]ṇḍopasthāpanaṃ ca||",
    "750:1476": "atra ityasya saṃbaṃdhopanayanārthaḥ 'ca'-śabdaḥ||",
    "750:1477": "tena ajapadakena daṇḍena vātāyane sūcī praveśyate niṣkāsyate||",
    "750:1478": "(214) dvāre kavāṭa-arguḍa-kaṭakāyāṃ ghaṭṭasamāyojanam||",
    "750:1479": "dvāra iti karaṇḍadvāre||",
    "750:1480": "(215) taptajalasthāpanārthaṃ abhyantarapārśvakapotamālākaraṇam||",
    "750:1481": "piṇḍikā'tra kapoṭamālā yasyāṃ [jalaghaṭā]ḥ sthāpyante||",
    "750:1482": "(216-217) agnikaraṇasthāne bhūmau iṣṭakā-stāra-dānam||",
    "750:1483": "agneḥ anirvāṇāya saṃvarttanam||",
    "750:1484": "(iti) vartulīkaraṇam||",
    "750:1485": "(218) tadartha āyasasphijadharaṇam||",
    "750:1486": "tadarthamiti agnisaṃvarttanārtham||",
    "750:1487": "(219) jvalatyagnau aklamāya praveśapariharaṇam||",
    "750:1488": "jentākaśālāyām||",
    "750:1489": "(220) tamikānutpattaye saktūnāṃ kaṭutailamrakṣitānāṃ aganau prakṣepaḥ||",
    "750:1490": "agnimadaḥ tamikā||",
    "750:1491": "(221) daurga-ndhyavinivṛttaye dhūpadānam||",
    "750:1492": "yad tatsaktubhirdaurgandhyaṃ kṛtam||",
    "750:1493": "(222-223) cikkasapiṇḍikayā kṣipratailadharaṇe pratividhānam||",
    "750:1494": "āmalakapiṇḍikayā ca|",
    "750:1495": "kakṣapiṇḍiko'tra āsanam||",
    "750:1496": "atra jentāke kakṣapiṇḍakāsanam|",
    "750:1497": "nāsya snehena āsanārtham,",
    "750:1498": "ityasya anujñānam||",
    "750:1499": "(224) tṛṇairbhūmerāstaranaṃ ādraiḥ,",
    "750:1500": "autpattikena ārdreṇa temanena vā||",
    "750:1501": "tatra autpattikaṃ utpattyā eva yadārdratvam,",
    "750:1502": "[tadabhāve] temanena yadārdratvaṃ tatsaṃśrayaṇīyam,",
    "750:1503": "adāho'tra arthaḥ||",
    "750:1504": "(225-226-227-228) kaṇḍūyanārthaṃ āyasadarvikākaraṇam||",
    "750:1505": "cidreṇa upanibadhya sūtrakeṇa asyāḥ sthāpanaṃ upadhivārikeṇa gupte pradeśe||",
    "750:1506": "nirmāditatāsaṃpatyarthaṃ asyāṃ agnikalpakaraṇam||",
    "750:1507": "asnānaṃ tatra||",
    "750:1508": "tatra iti jantāke||",
    "750:1509": "(229) śālāyāḥ tadartha karaṇam||",
    "750:1510": "tadarthamiti snānārtham|| (230)",
    "750:1511": "anāśāya snapayanacīvarāṇāṃ iṣṭakābaddhagarta karaṇam||",
    "750:1512": "[snapayanacī] varāṇāṃ anāśārthaṃ garte avatīrṇena snānaṃ uttamasthena udakadānam|",
    "750:1513": "ityataḥ āpannaṃ veditavyam||",
    "750:1514": "(231) udakabhramasya asya mokṣaḥ||",
    "750:1515": "asya iti gartasya||",
    "750:1516": "(232) śiṣṭānāṃ atyuṣṇatāyāṃ jalasya ārocanamiti|",
    "750:1517": "uṣṇaṃ udakaṃ ityavetya pariśiṣṭānāṃ pravrajitānāṃ ārocayet ityarthaḥ||",
    "750:1518": "(233) śītenāsya bhedaḥ iti||",
    "750:1519": "uṣṇasya ambhasaḥ||",
    "750:1520": "(234) sekādau api||",
    "750:1521": "sekādyartha mapi śītena asya bhedaḥ||",
    "750:1522": "(235-236-237-238-239) pāṣī-gomaya-dantakāṣṭhaparipurṇakarparopasthāpanam||",
    "750:1523": "kṣāmatā cet purobhaktikā(ka?)-karaṇam|",
    "750:1524": "ṃadhyapātena pratyupatiṣthamānaṃ ajñātaṃ atraitadgato nirjñānārthaṃ pṛccheta||",
    "750:1525": "[dvārapālasya etadarthaṃ sthāpanaṃ||",
    "750:1526": "apraveśārthaṃ ca bhikṣoḥ] iti||",
    "750:1527": "madhyapātena iti yuṣmadanyatamo'haṃ etyantarbhāvena|",
    "750:1528": "etadgata iti jentākagataḥ|",
    "750:1529": "kimayaṃ bhikṣuḥ uta ājīvikādiḥ iti [nirjñānārthaṃ] pṛcchet||",
    "750:1530": "dvārapālasya etadarthaṃ sthāpanam iti ajñātasya madhyapātena pratyupatiṣṭhamānasya nirjñānāya praśnārthaṃ apraveśārthaṃ ca iti|",
    "750:1531": "nāyamasmadanyatama iti praśnena asya jñātasya|",
    "750:1532": "kīdṛśasya dvārapālasya ityāha bhikṣoḥ|",
    "750:1533": "nidarśanametad anupasaṃpannasyāpi pravrajitasyaḥ;",
    "750:1534": "bhikṣunīṣu vā tatpakṣasyeva pudgalasya||",
    "750:1535": "(240) nāśraddhasya atra praveśaṃ dadyāt||",
    "750:1536": "atra iti jentāke|",
    "750:1537": "pratyupatiṣthamānasyāpi madhyapātena,",
    "750:1538": "eṣo'tra aparo dvārapālasyārthaḥ||",
    "750:1539": "(241) sārdhavihārī-antevāsikaiḥ atra parikarmakaraṇam||",
    "750:1540": "atra iti jentāke||",
    "750:1541": "(242) navakeriti aparamiti||",
    "750:1542": "matāntarasyaitatpradarśanam|",
    "750:1543": "keṣāṃcit pāthāntaram|",
    "750:1544": "navakaiḥ parikarma jantāke kartavyamiti|",
    "750:1545": "rūpadarśanārthaṃ parikarmaṇaḥ āha-||",
    "750:1546": "(243-244) dīpanakaṭāhaka-taila-dantakāṣṭha-gomaya-mṛccūrṇa-pāṇīyādyupasthāpana-kāṣṭhapratyavekṣaṇa-udvarttana-snehena snapana-saṃmārjana-saṃkārocchoraṇādau||",
    "750:1547": "parikarmaṇaḥ karaṇaṃ tesāṃ paraspareṇa|",
    "750:1548": "iti sārdhaṃ-vihāryantevāsināṃ udvarttanādeḥ parikarmaṇaḥ parasparaṃ karaṇam||",
    "750:1549": "(245) pīṭhaśuktikayoḥ caukṣitāṃ kṛtvā nikṣepo yathāsthāne||",
    "750:1550": "ityādi śabdaira (pekṣitasya ? )",
    "750:1551": "parikarmaṇaḥ saṃgrahamātṛkāyāṃ “etadādinā agrataḥ sthitvā “vitapet“ ityantam||",
    "750:1552": "(246) sarvatra eṣa bhāṇḍe vidhiḥ||",
    "750:1553": "caukṣatāṃ kṛtvā yathāsthāṇe nikṣepa iti 'eṣaḥ'||",
    "750:1554": "(247) sarvamupakaraṇaṃ suguptake lāyitaṃ kuryāt||",
    "750:1555": "na bhāṇḍagrahaṇena kasyacidupakaraṇasya agrahaṇam,",
    "750:1556": "anyatra tu jentakāntān|",
    "750:1557": "vidhānārthametatsūtram-|",
    "750:1558": "(248) alpaśabdo'tra praviśet||",
    "750:1559": "jentāke||",
    "750:1560": "(249-250) prāsādikaḥ|",
    "750:1561": "susaṃvṛtteyaḥ [īryāpatha-prāsādika-] saṃprajānan|",
    "750:1562": "susaṃvṛtaḥ svīryaśca kāyavācoḥ avikṣepaṃ susaṃvṛtteyatvena darśayati|",
    "750:1563": "saṃprajānannityanena cetasaḥ|",
    "750:1564": "[īryāpatha]-prāsādikatvasya etatprakāradvayena darśanam||",
    "750:1565": "(251) nāgrataḥ sthitvā vitapet||",
    "750:1566": "na paraṃ vitapaṃtaṃ vyavadhāya ātmanā vitapedityarthaḥ||",
    "750:1567": "(252) saṃgaṇikāvarjanamiti||",
    "750:1568": "atreti vartate,",
    "750:1569": "kāmānuguṇaṃ pratipadya jentāke vṛttaṃ,",
    "750:1570": "'saṃdīpikā ca kāmānāṃ saṃgaṇikā' iti ato'syā varjanaṃ atra viśeṣataḥ||",
    "750:1571": "(253) āryatūṣṇībhāvāvalaṃbanamiti||",
    "750:1572": "atretyeva [saṃbadhyate]|",
    "750:1573": "asad-vikalpa-tadanuguṇacittavinivartanārthaṃ etatsūtram|",
    "750:1574": "yoniso-manasikāra-saṃmukhīkaraṇaṃ ārya-tūṣṇībhavo veditavyaḥ||",
    "750:1575": "(254) tridaṇḍakādānaṃ gantavye||",
    "750:1576": "gamanakāle||",
    "750:1577": "(255) naikarcāvaraḥ parika[rma kuryāta]||",
    "750:1578": "jentākagrahaṇamatra kaiścitkriyate kāyagatakhyāpitaṃ paraspara-grahaṇam|",
    "750:1579": "na bhikṣubhiḥ jentāke ekacīvaraiḥ parasparaṃ parikarma kartavyamiti|",
    "750:1580": "sarvatra parikarmaṇi na kāyagata eva sarvatra ca sthāne,",
    "750:1581": "na jentāke eva asya vidheḥ vyavatiṣṭhamānatā,",
    "750:1582": "iti tannāśritam||",
    "750:1583": "(256) naitad kāyasya aśraddhena kārayet||",
    "750:1584": "'etad' iti parikarma,",
    "750:1585": "yad [bāhyaṃ] bhārodvahanādikaṃ karma na pratiṣidhyate||",
    "750:1586": "(257) anitvarā atra pūrvatra ca śraddhā abhisaṃhitā||",
    "750:1587": "'anitvarā' iti cirakālotpattyā yā aniṣkampā sā anitvarā|",
    "750:1588": "'atra' iti anantaroke parikarmavidhau|",
    "750:1589": "'pūrvatra ca' iti 'nāśraddhasya atra praveśaṃ dadyāt' ityatra|",
    "750:1590": "'abhisaṃhitā' iti abhipretā||",
    "750:1591": "(258) na siṃhasamaḥ śṛgālasamamu(pa)tiṣṭheta||",
    "750:1592": "śīlavatā duḥśīlasya upasthāpanaṃ na kāryamityarthaḥ|",
    "750:1593": "apavādo'sya kriyate||",
    "750:1594": "(259-260) paramaduḥśīlau ācāryopādhyāyau upastiṣṭheta||",
    "750:1595": "mātāpitṛglānāṃśca agārikānapi||",
    "750:1596": "paramopakāritvādeṣāṃ ityetad abhyanujñānam||",
    "750:1597": "(261) snānaṃ saṃbhārakasnātreṇa||",
    "750:1598": "[glānaḥ]|",
    "750:1599": "atra nidānaṃ paṭhyate|",
    "750:1600": "glāna-grahaṇaṃ prajñaptau na kṛtam,",
    "750:1601": "[na cānyasya] anyatra apratirūpatvam|",
    "750:1602": "viśeṣāparigrahāt sarvādhikarikaṃ upanibaddham|",
    "750:1603": "ta tsvarūpopapradarśanārthaṃ āha-||",
    "750:1604": "(262) vātaharamūla-gaṇḍa-patra puṣpa-phalakvāthasnānaṃ tadākhyam||",
    "750:1605": "saṃbhārakasnātrākhyaṃ ityarthaḥ||",
    "750:1606": "vṛṃhaṇaṃ snāne'rthaḥ|",
    "750:1607": "ityeṣāṃ atra aṅgatvam|",
    "750:1608": "kathaṃ snānamityāha-||",
    "750:1609": "(263-264) abhyakṣā'rūkṣatārtham|",
    "750:1610": "upasnānakena apagatyai tasya||",
    "750:1611": "tasya arūkṣatārthasya [tailādi-] abhyaṃgasya apagatyarthaṃ upasnānakena,",
    "750:1612": "abhyakṣā ityarthaḥ||",
    "750:1613": "(265) [pūrvārthaṃ] udakumbhe paścime dvitrasnehabindu-dānam||",
    "750:1614": "pūrvārthamiti arūkṣatārtham|",
    "750:1615": "dvau trayo vā snehabindavaḥ paścime udakumbhe deyāḥ ityarthaḥ||",
    "750:1616": "(266) snāyāt ayodroṇikāyām|",
    "750:1617": "dhārayedenāṃ glānaḥ iti||",
    "750:1618": "enāmiti ayodroṇikām|",
    "750:1619": "dharaṇaṃ aglānena asyāḥ na yujyate,",
    "750:1620": "na upayojanaṃ ayaspiṇḍavat,",
    "750:1621": "ityasya pratipattavyam|",
    "750:1622": "[au]ddhatyaṃ evaṃ-jātīyakasya vinārthena karaṇam,",
    "750:1623": "tacca sarvaṃ duṣkṛtamiti gamyamānatvāt na sūtritam||",
    "750:1624": "(267) dadyāt upari asyāḥ pidhānakam||",
    "750:1625": "uṣṇa syodakasya śītabhāvaparihārārtham||",
    "750:1626": "(268) grīvāyāṃ cātra gaṇḍopadhānikām||",
    "750:1627": "dadyāt iti vartate|",
    "750:1628": "avilaṃbitamatra snānam,",
    "750:1629": "aduḥkhanārtham|",
    "750:1630": "ato asyāḥ dānam||",
    "750:1631": "(269) na yatra kva cana pādau prakṣālayet||",
    "750:1632": "vihārādhikṛtametad||",
    "750:1633": "(270) sthānamasya pranāḍimukham||",
    "750:1634": "'asya' iti pādaprakṣālanasya|",
    "750:1635": "bhagavānāha 'pranāḍīmukhe prakṣālayitavyam' ityatra granthaḥ||",
    "750:1636": "(271) kārayeran pādadhāvanikām|",
    "750:1637": "anayā vinā pranāḍīmukhādau arthasiddhervidhātaḥ|",
    "750:1638": "iti kāmakāro'tra,",
    "750:1639": "na niyamaḥ iti saṃdarśanārtham ādau kriyāpadasya prayogaḥ|",
    "750:1640": "sāṃghikaṃ vastu asyāḥ sthānam|",
    "750:1641": "na ca sāṃghike vastuni ekasya prasaṃgaḥ iti bahuvacanam|",
    "750:1642": "kasminpradeśe ityāha-||",
    "750:1643": "(272) uparivihārasya pūrvadakṣiṇakoṇe||",
    "750:1644": "kimākāramiti -(273)",
    "750:1645": "karmākṛtiṃ kharām|",
    "750:1646": "malāpaharaṇamatra arthaḥ||",
    "750:1647": "(274) upasthāpayet kaṭhillam||",
    "750:1648": "pratigrahasyaitannām|",
    "750:1649": "kimmayaṃ ityāha-mṛṇmayam,",
    "750:1650": "na suvarṇa-rūpya-vaīḍūrya-sphaṭikamayāni kaṭhillāni upasthāpayitavyāni,",
    "750:1651": "api tu mṛṇmaya[mi]tyatra granthaḥ|",
    "750:1652": "kiṃ-saṃsthānam-||",
    "750:1653": "(275) hastipadabudhnaṃ karṇikāvantam iti|",
    "750:1654": "aluṭhanamatra arthaḥ|",
    "750:1655": "karṇikāvanta miti dhāvyamānapādāvasthānārthaṃ etatkaraṇam|",
    "750:1656": "kva saṃniviṣṭayā karṇikayā tadvantamityāha-||",
    "750:1657": "(276) madhye saṃniviṣṭayā|",
    "750:1658": "kimākārayā ityāha-||",
    "750:1659": "(277) kadambapuṣpākārayā kharayā ca||",
    "750:1660": "pādā'picchalanārthaṃ kharatvam||",
    "750:1661": "(278) prakṣālya sthāpanaṃ avāṅmukhasya||",
    "750:1662": "prāsādikatārtha etatprakṣālanam|",
    "750:1663": "nairmalyaṃ prāsādikatvam|",
    "750:1664": "na cāsya yad tatra śaucodakaṃ avatiṣṭhate|",
    "750:1665": "tataḥ na saṃpattiḥ,",
    "750:1666": "tasmāt anyenāmbhasā iti mantavyam|",
    "750:1667": "'pādau prakṣālya bahirvihārasya pranāḍīmukhe vā pādodakaṃ chorayitvā punaḥ prakṣālya' ityatra granthaḥ|",
    "750:1668": "kva sthāpanamityāha-||",
    "750:1669": "(279-282) talakopari sāṃdhikasya|",
    "750:1670": "paudgalikasya layane kapāṭasaṃghau||",
    "750:1671": "pātranirmādanādi yatrapradeśe vihāre kuryāt,",
    "750:1672": "tasyā mārjanaṃ udakena pralepanaṃ vā||",
    "750:1673": "kuntaphalākāreṇa mṛdaṅgasya vā|",
    "750:1674": "ākāreṇeti vartate|",
    "750:1675": "kena pralepanamityāha-||",
    "750:1676": "(283) gomayena mṛdā vā||",
    "750:1677": "[ityucyate]||",
    "750:1678": "(284) na vidyate ratnārthatāyāṃ pralipteḥ ākārasya [niyamaḥ]||",
    "750:1679": "(285-287) na apātrakaṃ pravrājayeyuḥ upasaṃpādayeyurvāṃ||",
    "750:1680": "nonena adhikena pāṇḍunā vā|",
    "750:1681": "trīṇi pātrāṇi,",
    "750:1682": "jyeṣṭhaṃ madhyaṃ kanīya iti||",
    "750:1683": "tatpramāṇanirjñānārtha ucyate-||",
    "750:1684": "(288) śeṣeṇa ūrdhvabhāgānta-anantarāt aṃguṣṭhodarāt pakvataṇḍulaprasthasya ūrdhvaṃ vā,",
    "750:1685": "taddvayānmāgadhakasya udvāhi sasūpasavyaṃjanasya etanmadhyaṃ [tajñāyyam]||",
    "750:1686": "ūrdhvabhāgasya nādhobhāgasya|",
    "750:1687": "antato nānyasmāt pradeśādanantaraṃ,",
    "750:1688": "yad aṃguṣṭhodaraṃ,",
    "750:1689": "parvapradeśe yā aṃguṣṭhasya pṛthutā, tanmātram|",
    "750:1690": "tataḥ śeṣeṇādhareṇa [aṃśena] prasthaṃ vā pakkānāṃ taṇḍulānāṃ māgadhakaṃ,",
    "750:1691": "tata ūrdhvaṃ vā dviguṇaṃ prasthaṃ,",
    "750:1692": "yāvat svānurūpavyaṃjanasahitaṃ yāvadudvahati,",
    "750:1693": "tadetad anapetaṃ āpyaṃ ityarthaḥ|",
    "750:1694": "taila-ghṛta-madhuḥ-udakādīnāṃ dvātrīṃśatpalāni māgadhakaḥ prasthaḥ|",
    "750:1695": "anyeṣāṃ adravāṇāṃ ṣoḍaśeti dravyamātravyaṃjakānām||",
    "750:1696": "tataḥ, ṣoḍaśānāṃ atra palānāṃ māgadhakena prasthena abhidhānaṃ iti pratipattavyam||",
    "750:1697": "“yatra dvau māgadhakau pakkataṇḍulaprasthau sasūpavyaṃjanau prakṣiptau aṅguṣṭhodareṇa tittikaṃ na spṛśataḥ tad jyeṣṭham|",
    "750:1698": "yatraikaḥ tatkanīyo,",
    "750:1699": "atrāntarāt madhyam|",
    "750:1700": "“ ityatra granthaḥ|",
    "750:1701": "vyaṃjanīyārthatvena atra sūpavyaṃjanayoḥ grahaṇāt bhāgaśaḥ sūpavyaṃjanayoḥ atra temanatvaṃ iti śritam,",
    "750:1702": "tasmāt anekatve vyaṃjana-prabhedānāṃ bhāgaśo'tra abhiniśreyatvam|",
    "750:1703": "yāvatā vyaṃjanena bhojanīyaṃ vyaṃjitaṃ bhavati,",
    "750:1704": "tavato vyaṃjanasya pātrapramāṇe saṃśreyatā,",
    "750:1705": "na pareṇa ityarthaḥ|",
    "750:1706": "palasya deśabhedena hīna-madhya-utkṛṣṭa-sāṃkaryadoṣavyudāsārtha āmnāyāgataṃ pramāṇamucyate|",
    "750:1707": "-“māṣo'ṣṭaraktiko jñeyaḥ|",
    "750:1708": "tolo [māṣāṣṭa] kaḥ smṛtaḥ||",
    "750:1709": "tolaṃ suvarṇamityāhuḥ|",
    "750:1710": "palaṃ tvaṣṭasuvarṇakam“ ||",
    "750:1711": "(289) na bhikṣuṇī ūrdhvaṃ bhikṣukanīyasaḥ|",
    "750:1712": "dhārayet||",
    "750:1713": "yad bhikṣūṇāṃ kanīyaḥ tadasyāḥ jeṣṭham|",
    "750:1714": "kanīyo'syāḥ yāvatpātra mātrakapiṇḍapātasaṃpādanaṃ ityarthāt pratipattiḥ||",
    "750:1715": "(290) trapumaṇḍalakasya anayā'tra niṣāde dānam|",
    "750:1716": "anayā iti bhikṣuṇyā|",
    "750:1717": "atra iti pātre|",
    "750:1718": "yena pradeśena asya niṣādo bhūmau tiṣṭhāpanaṃ sastu niṣādaḥ,",
    "750:1719": "tatra ityarthaḥ|",
    "750:1720": "kimākārasya ityāha-||",
    "750:1721": "(291) bodhivaṭapatrakasya pāṇitalakasya vā (292)",
    "750:1722": "parimāṇaśca||",
    "750:1723": "na kevalaṃ ākāṣrataḥ parimāṇato'pi etāvadeva etaddeyam|",
    "750:1724": "na adhikam atikramādarthasya|",
    "750:1725": "monasaṃpatteḥ ityarthaḥ|",
    "750:1726": "bhūsparśe koṭaka-alaganaṃ atra etad dāne'rthaḥ||",
    "750:1727": "(293) bhavati satattvaṃ yācitena||",
    "750:1728": "sa-tattvaṃ yācitasapātratvam|",
    "750:1729": "na yācitenānena nāpātrakaṃ pravrājayeyuḥ upasaṃpādayeyurvā||",
    "750:1730": "“na varṣāsu apātrākaḥ syāt“-ityevamādikaṃ atikrāntaṃ bhavati ityasyaitatkaraṇam||",
    "750:1731": "(294) tadvatpañcakam||",
    "750:1732": "tricīvaraṃ,",
    "750:1733": "niṣadanaṃ,",
    "750:1734": "pariśrāvaṇaṃ ca yathāpātreṇa bhavati sa-tattvaṃ evamanenāpi ityarthaḥ||",
    "750:1735": "“tasmāt anujānāmi yācitakairapi ṣaḍbhiḥ pariṣkāraiḥ pravrājayitavyam“ ityatra granthaḥ|",
    "750:1736": "parisrāvaṇa-niṣadanābhyāṃ api vinā na pravrajayitavyaṃ iti [tritayam]|",
    "750:1737": "ataḥ āpannaṃ veditavyam||",
    "750:1738": "(295-296-297) na varṣāsu apātrakaḥ syāt||",
    "750:1739": "na janapadacārikaṃ caret||",
    "750:1740": "caret sabhayatāyāṃ kupātrakeṇa|",
    "750:1741": "“upanandena apātrakaḥ pravrājitaḥ,",
    "750:1742": "sa bhikṣubhiḥ sārdhaṃ janapadacārikaṃ caran karvaṭakaṃ anuprāptaḥ|",
    "750:1743": "tatra gṛhapatinā bhikṣavo bhaktena upanimantritāḥ|",
    "750:1744": "yāvat tasya navapravrājyasya pātraṃ nāṣti,",
    "750:1745": "sa gṛhapatiḥ avadhyāyati bhagavānāha-'na bhikṣuṇā pātreṇa vinā janapadacārikā caritavyā|",
    "750:1746": "adatta-ādāyikaiḥ musyante,",
    "750:1747": "bhagavānāha-'kupātraṃ netavyaṃ,",
    "750:1748": "pātraṃ sthāpayitavyam,",
    "750:1749": "varṣāsu pātraṃ upasthāpayitavyam' ityatra granthaḥ||",
    "750:1750": "(298-299-300) na pravrājayet abhāve||",
    "750:1751": "na utthitaḥ pātraṃ karṣayet,",
    "750:1752": "prakṣipet, śoṣayedvā||",
    "750:1753": "mātrayā paribhuṃjīta|",
    "750:1754": "tad-bhogapradarśanārthamāha-||",
    "750:1755": "(301) na anyenātra niḥsargaṃ akṣipet|",
    "750:1756": "anyena iti bhājanāntareṇa|",
    "750:1757": "niḥsargamiti choraṇadharmakam||",
    "750:1758": "(302) na anena saṃkāraṃ chorayet||",
    "750:1759": "nāvacaṃ chorayet iti vartate||",
    "750:1760": "(303-308) na hastamukhodakaṃ dadyāt||",
    "750:1761": "na pramadanadharmaṇā śrāmaṇereṇa nirmādayeta||",
    "750:1762": "na savālukena go-śakṛtā ||",
    "750:1763": "na atyārdraṃ pratiśāmayeta |",
    "750:1764": "nātiśuṣkaṃ adhyupekṣeta |",
    "750:1765": "na śilāyāṃ sthāpayet||",
    "750:1766": "tāvatkālikametad sthāpanam||",
    "750:1767": "(309) na aśucau pradeśe||",
    "750:1768": "(310) na yatra kva cana||",
    "750:1769": "pradeśa iti vartate sthāpanaṃ ca||",
    "750:1770": "(311) nāsmin nikṣipet||",
    "750:1771": "yatra kva cana atināmanārthaṃ eṣa niṣedhaḥ,",
    "750:1772": "na tatkālārtham||",
    "750:1773": "(312) mālakasya etadarthaṃ karaṇam||",
    "750:1774": "pātrasthāpanārtham||",
    "750:1775": "mālakamiti gavākṣakasya nāma|",
    "750:1776": "kathaṃ karaṇamityāha-||",
    "750:1777": "(313) uttiṣṭhatorvihāraparigaṇayoḥ na khananena bhitteḥ||",
    "750:1778": "(314) cakorakasya āraṇyakaiḥ||",
    "750:1779": "pātrasthāpanārthakaraṇam|",
    "750:1780": "ākāśa-mālakamityasya pāṭhāntareṇa vyavahāraḥ kimmayasya ityāha-||",
    "750:1781": "(315) latāmayasya rajjvā vā|",
    "750:1782": "vikārasya rajjumayasyetyarthaḥ||",
    "750:1783": "(316) liptasya gomayamṛdā||",
    "750:1784": "(317) sa-tadvidhapidhānasya||",
    "750:1785": "pidhānakamapi asya latāmayaṃ rajjumayaṃ ca āliptaṃ gomayamṛdā kartavyamityarthaḥ||",
    "750:1786": "(318-319-320) lambanamasya kāntārikayā vṛkṣe sādhu||",
    "750:1787": "na bhūmau sthāpanam||",
    "750:1788": "na enaṃ anyatra nayet||",
    "750:1789": "(iti) cakorakam||",
    "750:1790": "(321) prakṣiptaṃ sthavikāyāṃ nayet||",
    "750:1791": "pātram||",
    "750:1792": "(322) na hastena iti nayet||",
    "750:1793": "(323) kakṣayā asya||",
    "750:1794": "iti pātrasya (324)",
    "750:1795": "nayanaṃ ālayanakaṃ dattvā||",
    "750:1796": "(325) pṛthaksthavi[kā]su pātrabhaiṣajyakolāhalāni sthāpayet||",
    "750:1797": "anyasyāṃ pātraṃ,",
    "750:1798": "anyasyāṃ bhaiṣajyaṃ,",
    "750:1799": "anyasyāṃ lolāhalamityarthaḥ||",
    "750:1800": "kolāhalaṃ punaḥ ārā-vadhrikādidravyam||",
    "750:1801": "(326) dhārayedenaḥ||",
    "750:1802": "iti pātrādisthavikāḥ||",
    "750:1803": "(327) na tulyāvalambanānāṃ āsu ālayanakānāṃ niveśaṃ upayuñjīta||",
    "750:1804": "āsu iti pātrādisthavikāsu na-tulyabalambanānāṃ ālayanakā dātavyā ityarthaḥ|",
    "750:1805": "tathā ca “ārya,",
    "750:1806": "kimayaṃ mṛdaṅgaḥ“ iti nidānam|",
    "750:1807": "ataḥ tulyaniveśopayogapratiṣedhaparaṃ etad||",
    "750:1808": "(328) avistīrṇānāṃ ca duḥkha'nicchuḥ]||",
    "750:1809": "na ālayanakānāṃ niveśaṃ upayuñjīta|",
    "750:1810": "kiṃkāra[ṇa]mityāha-duḥkhā'nicchuḥ|",
    "750:1811": "-(329) saṃkocāsaṃpattaye na matadānam||",
    "750:1812": "kasminpradeśe na matadānamityāha-||",
    "750:1813": "(330) madhye||",
    "750:1814": "ālayana kamiti prakaraṇāt gantavyam|",
    "750:1815": "pṛthaktvasya asya madhye,",
    "750:1816": "na dīrghasya iti arthāt gantavyam||",
    "750:1817": "(331) sthānāya asyeti antarāntare kākapadakadānam||",
    "750:1818": "(332-335) cakṣuriva pātraṃ pālayet||",
    "750:1819": "tvacamivasaṃghāṭim||",
    "750:1820": "śiṣṭaṃ ca cīvaraṃ ca||",
    "750:1821": "na pratisaṃskaraṇamupekṣeta||",
    "750:1822": "bandhana-pacana-dhāvana-secana-raṃjanāni-|",
    "750:1823": "ubhayaṃ hi pātraṃ cīvaraṃ ca apekṣya etadvacanam||",
    "750:1824": "(336) anutiṣṭhet pātra bandhanaṃ pratigupte pradeśe||",
    "750:1825": "nāpra-tigupta etad kriyamāṇaṃ aprasādavastu iti khyāpanārthaṃ etatsūtram||",
    "750:1826": "(337-338) upasthāpayet saṃghaḥ karmārabhāṇḍikām||",
    "750:1827": "chidrasyataditi||",
    "750:1828": "bandhanam||",
    "750:1829": "(339) na tu sādhu guḍa-jatu-siktha-trapu-sīsaiḥ||",
    "750:1830": "kena tarhi sādhu ityāha-||",
    "750:1831": "(340) sādhu paṭṭikā-kīlikā-thiggalikā-makaradantikā[bhiḥ]||",
    "750:1832": "(341) cūrṇikayā ca|",
    "750:1833": "lohasya pāṣāṇasya vā||",
    "750:1834": "bandhanaṃ sādhu iti anubandhaḥ||",
    "750:1835": "(342) tailena dhṛṣṭiriti||",
    "750:1836": "cūrṇikayā|",
    "750:1837": "kuto yāvaditi āha-(343)",
    "750:1838": "āsiktha-sādṛśyāt||",
    "750:1839": "kena dhṛṣṭiḥ ityāha-||",
    "750:1840": "(344) lohena kuruvindena vā||",
    "750:1841": "anena [cūrṇikāyāḥ tailena ārdrīkṛtvā yāvat sikthasadṛśībhāvaḥ tā-[va]tdhṛṣṭirityarthaḥ||",
    "750:1842": "(345) uṣṇe dānamiti||",
    "750:1843": "pātre iti prakaraṇāt pratipattiḥ|",
    "750:1844": "tāṃ ca pātre dattāṃ cūrṇikām||",
    "750:1845": "(346) avaguṇṭhya ūrjena (?)",
    "750:1846": "mṛdā'nulipya,",
    "750:1847": "pākasya dānam||",
    "750:1848": "ityanuṣaṅgaḥ|",
    "750:1849": "kīdṛśasya pākasya dānamityāha-|",
    "750:1850": "madhyasya||",
    "750:1851": "(347) dhṛṣṭistailena|",
    "750:1852": "tasya bandhasya tailatemanena dhṛṣtiḥ||",
    "750:1853": "(348) guḍa-mṛdā mṛṇmayasya iti||",
    "750:1854": "mṛṇmayasya pātrasya guḍa-mṛdā bandhaḥ||",
    "750:1855": "paṭṭikā ityādeḥ pañcakasya sthāne-guḍa-mṛd-grahaṇam|",
    "750:1856": "tasmāt śeṣasya ato'tra sādhutvaṃ na ityāeḥ pūrvasyānuṣaṅgaḥ yathāsaṃbhavaṃ veditavyaḥ||",
    "750:1857": "bhujyamānatve saṃskārasya pratyupayogaṃ upāyaḥ|",
    "750:1858": "tatra kiyatā kālena pātrasya ta[dasaṃskṛ] tatvaṃ,",
    "750:1859": "yena tapanārhatā,",
    "750:1860": "ityatra ucyate-||",
    "750:1861": "(349) bhujyamānatve pākyatvaṃ māsaṣaṭkānte||",
    "750:1862": "tadetad viśeṣoktaṃ-mārte yotyate-||",
    "750:1863": "(350) mārta cet pakṣasya||",
    "750:1864": "-ante pākyatvaṃ ityanuṣaṅgaḥ|",
    "750:1865": "abhujyamānatve'pi yathāyogaṃ pātrasya pratisaṃskaranaṃ anuṣṭheyam||",
    "750:1866": "(351) varṣāścet, virukṣaṇa-mrakṣitatvena kāryāṃntarāle saṃyojyatvam||",
    "750:1867": "prāṇyupaghānamantareṇa [a śakyatāyāṃ] adeyatve varṣāsu pākasya adeyatve avasthite,",
    "750:1868": "yāpanasya etadākhyānam|",
    "750:1869": "dvayoḥ upayogakālayoḥ madhyaṃ kāryāntarālam|",
    "750:1870": "tatra asya pātrasya virūkṣaṇena mrakṣitattvena ca saṃyojyatvam|",
    "750:1871": "kāryaṃ kṛtvā mrakṣayitvā sthāpayitavyam||",
    "750:1872": "aparatra kāryakāle virūkṣayitavyaṃ ityevametatsaṃyojanaṃ ityarthatvāt gantavyām||",
    "750:1873": "(352) pacanamasyā||",
    "750:1874": "pātrasya||",
    "750:1875": "(353) naitadātmanā kartu ayuktam||",
    "750:1876": "pravrajitasya [ātmanā kartuṃ ayuktam] ityarthaḥ||",
    "750:1877": "(354) kaṭāhakasya tadarthaṃ upasthāpanam||",
    "750:1878": "tadarthamiti pākārtham|",
    "750:1879": "kīdṛśasyetyāha-||",
    "750:1880": "tattvotpatteḥ|",
    "750:1881": "tadbhāvatattve kaṭāhakatvena eva yasyotpattiḥ,",
    "750:1882": "tadbhūtatayā eva yasya karaṇaṃ,",
    "750:1883": "na ghaṭādyavayavadvayena ityarthaḥ|",
    "750:1884": "kimasyaiva ekasya, na ityāha-||",
    "750:1885": "(355) tattvotpatteḥ karparakasya vā||",
    "750:1886": "upasthāpanamityanubandhaḥ|",
    "750:1887": "yathāsya karparakāmena kaṭāhakasya saṃpādanārthaṃ sādhu ghaṭādeḥ bhedanakena [deśita tvāt]-||",
    "750:1888": "(356) bhasmanā pūrayitvā sādhu bhedanaṃ ghaṭabhedanakena||",
    "750:1889": "[kathamiti cet ghaṭabhedakena ityuktam]|",
    "750:1890": "lohamayasya etad kīlakasya nāma-||",
    "750:1891": "(357) dhāraṇamasyeti||",
    "750:1892": "ghaṭabhedanakasya||",
    "750:1893": "(358) tena avacchādanaṃ apalāyidhūmam||",
    "750:1894": "tena kaṭāhakena pātrasyā'vacchādanaṃ kīdṛśamityāha-apalāyīdhūmam|",
    "750:1895": "tadvidhaṃ etatkartavyaṃ yadvidheḥ dhūmo na palāyate ityarthaḥ|",
    "750:1896": "kiṃ aliptenaiva bahiḥ kaṭāhakena ityāha-||",
    "750:1897": "(359) dattatuṣamṛttikābahila pena||",
    "750:1898": "dattaḥ tuṣamṛttikayā bahirlepo yasmin tenetyarthaḥ|",
    "750:1899": "abhyantare kimadattena asya kasyacita dravyasya lepena ityāha -||",
    "750:1900": "(360) piṇyākena gomayena vā liptābhyantareṇa||",
    "750:1901": "kiṃ aśuṣkena dattālepena ityāha-||",
    "750:1902": "(361) upagataśoṣeṇa|",
    "750:1903": "kīdṛśyāṃ kimastarāyāṃ vā bhūmau nihitasya pātrasya anena avacchādanaṃ ityāha-||",
    "750:1904": "(362) kṛtaparikarmāyāṃ bhūmau vā stṛtatuṣāyāṃ avakīrṇaṃ rūciradhūmakarakapiṇyākādidravyāyāṃ nihitasya adhobilam||",
    "750:1905": "tuṣāṇāmupari rocanaśīla-dhūmakarakānāṃ piṇyākādīnāṃ dravyāṇāṃ avakīrṇamityarthaḥ|",
    "750:1906": "kathaṃ nihitasya ityāha-adho bilam|",
    "750:1907": "kimataḥ paraṃ kartavyamityāha-||",
    "750:1908": "(363) gomayai|",
    "750:1909": "palālena vā avaguṇṭhya ādīpanam||",
    "750:1910": "(364) suśītalasya apanayanamiti|",
    "750:1911": "pātrasya||",
    "750:1912": "(365) āniṣpanna-raṃga saṃpatteḥ āvṛttiḥ||",
    "750:1913": "tāvatpāko deyo yāvat raṃgasaṃpannam||",
    "750:1914": "(336) nirmādya nirmādya āropaṇam||",
    "750:1915": "pratipākaṃ nirmādayitavyamityarthaḥ||",
    "750:1916": "(337) sāmantakasya prāṇakānāṃ anukampayā saṃmārjanaṃ sekaśca||",
    "750:1917": "ambhasā sāmantakasyaiva|",
    "750:1918": "uktaṃ-'na apātrakaṃ pravrājayeyuḥ' ityetatprasaṃgāgataṃ saparikaraṃ pātravidhānam||",
    "750:1919": "aparaṃ pravrajyāvastusaṃbaṃdhā ducyate-||",
    "750:1920": "(368) prarohasya parivyaṃjanaṃ ajñātau varṣāgrasya upasaṃpādyāṃgīkaraṇam|",
    "750:1921": "prarohasyeti bālaprarohasya|",
    "750:1922": "kasminpradeśe ityāha-|",
    "750:1923": "parivyaṃjanaṃ,",
    "750:1924": "vyaṃjanātsamantataḥ|",
    "750:1925": "ajñātau varṣāgrasya upāsaṃpādyasya aṃgīkaraṇam|",
    "750:1926": "aprajñāyamāne viṃśativarṣatve upasaṃpannibhittaṃ vyaṃjanasāmantakena romajanmano aṃgīkaraṇamityarthaḥ|",
    "750:1927": "vyajyate anena puruṣabhāvaḥ iti vyaṃjanam|",
    "750:1928": "puruṣendiryam||",
    "750:1929": "(369) vyājena asya pratyvekṣaṇam||",
    "750:1930": "asyeti parivyaṃjanaṃ romaprarohasya|",
    "750:1931": "kīdṛśena vyājenetyāha-||",
    "750:1932": "(370) ūrdhvanāgadantaka-cīvaravaṃśastha bhāvāvatāraṇādinā|",
    "750:1933": "ucce nāgadantake cīvaravaṃśe'vatiṣṭhato vastrādeḥ bhāvasya avatāraṇa-āropaṇādinā||",
    "750:1934": "(371) na upasaṃpatprekṣaṃ vṛkṣamadhirohayet|",
    "750:1935": "(372) na bahiḥ sīmāṃ preṣayet||",
    "750:1936": "upasaṃpatprekṣamiti|",
    "750:1937": "avadarśana-upavicārāntaḥ atra sīṃā vyatiṣṭhate|",
    "750:1938": "kuto darśanopavicārāntaḥ upasaṃpādanasthānaṃ tatsthānāt|",
    "750:1939": "uccalitāyāṃ upasaṃpādanasthānam|",
    "750:1940": "tadarthaṃ vyāpṛtāt śāsanādhimuktāt śīlavataḥ ca bhikṣoḥ sopadhivāra-vihārasthānato gamane tanmārgapratipannāt|",
    "750:1941": "anyada vihāra-taditikaraṇīya-caṃkramaṇa-atināmanasthānagatāt-(373)",
    "750:1942": "darśanopavicāra enaṃ apakāsane sthāpayeyuḥ ganābhimukhaṃ pragṛhītāṃjalim||",
    "750:1943": "enamiti upasaṃpatprekṣam|",
    "750:1944": "apakāsana iti rahonuśāsakagatasya karmaṇo aśravathaṃ saṃghamadhyāt asya pṛthakjñāpanaṃ yattadatra apakāsanagrahaṇena gṛhītam|",
    "750:1945": "apakāsane gaṇābhimukhaṃ pragṛhītāñjalīḥ saṃghamadhyāt anapakāsito na kartavyaḥ ityarthaḥ||",
    "750:1946": "(347) na gṛhiṇo niśrayānārocayet||",
    "750:1947": "(375) na upasaṃpannamātrāya na ārocayet||",
    "750:1948": "niśrayāniti vartate|",
    "750:1949": "'gṛhaniśritāya niśrayaṃ na ārocayet'-yāvat 'apravrajitāya' iti|",
    "750:1950": "asya paścāt ayaṃ granthaḥ-anyatamaḥ brāhmaṇadārakaḥ pravrajyopasaṃpadārthaṃ upādhyāyena yāvatpiṇḍapātaṃ gaccha iti ājñaptaḥ,",
    "750:1951": "tena ājñapte sati svabhikṣā(yācana)",
    "750:1952": "hetunā udvignaḥ,",
    "750:1953": "kiṃ pravrajitenā'pi piṇḍapātaḥ kartavyaḥ iti śikṣāṃ pratiṣedhate,",
    "750:1954": "bhagavatā garhitvā uktam-“upasaṃpannamātrāya catvāraḥ niśrayā ārocayitavyāḥ“ ityatra saṃgraho'yam||",
    "750:1955": "(376)yatra niśrayā'bhāvaḥ tatra poṣadhopāsanā-niśrayapratijñā-grahaṇaṃ ca na kartavyam||",
    "750:1956": "(377) niḥśrayapratijñāgrahaṇaṃ pūrvaṃ nānurakṣitavyam||",
    "750:1957": "niśrayābhāve “pratijñāyāḥ pāścāt arthasiddhiḥ dṛśyate' (iti)",
    "750:1958": "etadvacanaṃ dṛṣṭam,",
    "750:1959": "tatra purvakasmin sati paścāt pratijñā kartavyā iti jñāyate,",
    "750:1960": "iti veditavyam||",
    "750:1961": "(378) paścādapi dvimāsatodhikam||",
    "750:1962": "paścāditi grahaṇam|",
    "750:1963": "dvimāsato'dhikaṃ niśrayā'bhāve na rakṣitavyam ityasya anupratiṣedhārthaṃ 'api'-śabdaḥ|",
    "750:1964": "dvimāsaṃ nāśrityāpi niśritaṃ kartavyaṃ ityatra jñātavyam||",
    "750:1965": "(379) vastu-karma-upasthāpakaparihāreṇa enaṃ parīccheyuḥ||",
    "750:1966": "evaṃ iti vastu,",
    "750:1967": "vastvādiparihāraiḥ enaṃ vastu parīccheyuḥ|",
    "750:1968": "vastu-parihāraḥ iti niśraya-gṛhe parihāraḥ|",
    "750:1969": "niśrayārhasaṃghe pudgalabahulatvāt parīccheyuḥ,",
    "750:1970": "ityalam vistareṇa||",
    "750:1971": "(380) daharamadhyeṣu abhāve vṛddhataramāpṛcchet||",
    "750:1972": "abhāve iti niśrayasya|",
    "750:1973": "'varṣāvāse aniśritaḥ,",
    "750:1974": "ityukte vacane niśritānāṃ madhye ekavarṣīyaṃ ācāryakālamatītya varṣā-vicchedāt vihāre aniśritya gatānāṃ vihāre anāśrayaḥ api na kartavyaḥ,",
    "750:1975": "kṛtvā tu sātisāro bhavati|",
    "750:1976": "atha ca yasteṣu ativṛddhaḥ sa praṣṭavyaḥ|",
    "750:1977": "tadanantaraṃ pravāritena ācāryaparihāraḥ kartavyaḥ|",
    "750:1978": "uktagranthe etad saṃgṛhītaṃ bhavati|",
    "750:1979": "arthataḥ(?) tesāṃ vṛddhataro daharaḥ sa niśritaḥ|",
    "750:1980": "vṛddhatarastatra dahareṇa prārthito bhavati,",
    "750:1981": "'niścaye aniśrita' iti veditavyam||",
    "750:1982": "(381) bhāve'pi upaniśrayatvena||",
    "750:1983": "iti niśraye|",
    "750:1984": "bhāve'pi āśraya sya āśraye|",
    "750:1985": "dahareṣu vṛddhataraḥ praṣṭavyaḥ|",
    "750:1986": "atrāyaṃ granthaḥ -“upaniśrayatvena ayameva upādhyāyasamaḥ bhavati|",
    "750:1987": "ayameva tena praṣṭavyaḥ|",
    "750:1988": "ayameva tasya śikṣito bhavati,",
    "750:1989": "paṭhito'pi pāthito bhavati“ iti pravrajyāvastuni nirmāṇe (?) uktam||",
    "750:1990": "(382) na anavalokya tajjātīyaṃ parikarmayet tena vā ātmānam||",
    "750:1991": "atra tajjātīyaṃ nikāyāntara-pravrajitaṃ jñātaṃ āśaṃkitaṃ vā||",
    "750:1992": "(383) nirdoṣaṃ abhāve [niśrayārhasya] pravṛttaparyeṣaṇasya aniśritasya vā'pi||",
    "750:1993": "nirdoṣamiti nirapavādam|",
    "750:1994": "abhāve iti āśrayasya|",
    "750:1995": "nirapavādaḥ kasminniti cet-tadarthaṃ pravṛttapareṣaṇa ityādyuktam||",
    "750:1996": "kiyatkālamiti cet-||",
    "750:1997": "(384) āpañcarātraniṣṭhānāta||",
    "750:1998": "ityuktam|",
    "750:1999": "yāvatpañcarātraparyantamityrathaḥ|",
    "750:2000": "yāvatpañcarātratvaṃ hi 'lābhe arhatvam'|",
    "750:2001": "atra granthaḥ nidānāt-'aniśirtaṃ deśaṃ,",
    "750:2002": "upāli',",
    "750:2003": "yāvat gatvā parīkṣya pañcarātramupādāya'||",
    "750:2004": "(385) arhatvaṃ ca lābhe||",
    "750:2005": "ityuktaṃ bhavati||",
    "750:2006": "tadapi apratihatasaṃbaṃdhe niśrayaparyeṣaṇe ceti||",
    "750:2007": "(386-387) viśramya āgantuko dvitīye tṛtīye vā anhi niśrayaṃ gṛhṇīta||",
    "750:2008": "na ekāhasya arthe||",
    "750:2009": "iti niśrayaṃ gṛhṇīta ityetena anubandhaḥ||",
    "750:2010": "(388) anyaṃ asāṃnidhye niśritasya āpṛcchet||",
    "750:2011": "niśrayakṛtena 'niśritaḥ'|",
    "750:2012": "eṣa karmaṇi ka-(=ktaḥ)",
    "750:2013": "(pratyayaḥ)",
    "750:2014": "niśrayatvena grahaṇe ityarthaḥ||",
    "750:2015": "(389) nirdoṃṣama-nāpṛṣṭau gatasya karmādāne apara-tad-āgatau||",
    "750:2016": "karmādānanimittaṃ gatasya aparasya karmādānasya āgamane doṣābhāvo'nāpṛṣṭau ityarthaḥ|",
    "750:2017": "vibhaṅgādetad śayanāsana-śikṣāpadāt|",
    "750:2018": "'niśrayaṃ gṛhṇītaṃ' iti vartate||",
    "750:2019": "[(390) na yasya tasyāntikāt||",
    "750:2020": "] (391) nirjñāya vṛtta-jñāna-parivārānugrāhakatvaṃ praśnādinā asya grahaṇam||",
    "750:2021": "vṛttaṃ ca jñānaṃ ca parivāraśca grāhakatvaṃ ca anuvādanādau pravartamāna tāṃ asya pudgalasya praśnena anyena vā samācāreṇa jñātvā niśrayasya grahaṇamityarthaḥ|",
    "750:2022": "[katamena vidhinā iti cet]||",
    "750:2023": "(392) saṃvaravat||",
    "750:2024": "iti upāsaka-saṃvarādivat mantrādinā vidhinā ityarthaḥ||",
    "750:2025": "pragṛhītāñjalinā saṃvarasya grahaṇam|",
    "750:2026": "asya tu-||",
    "750:2027": "(393)-(394) prapīḍya ubhābhyāṃ pāṇibhyāṃ ubhau pādatalau|",
    "750:2028": "parīkṣya dānamiti||",
    "750:2029": "niśrayasya kimasya saṃvaro rūḍhaḥ śaikṣaśca|",
    "750:2030": "śāsane sthāpayituṃ ityeṣā parīkṣā||",
    "750:2031": "(395) putra-pitṛ-saṃjñayoḥ niveśanam||",
    "750:2032": "yathāsaṃkhyaṃ niśrayaniśritābhyāṃ parasparam||",
    "750:2033": "(396) tattve eva upādhyāye niśritatvam||",
    "750:2034": "tadbhāvaḥ tattā,",
    "750:2035": "tacchabdena upādhyāyasya parāmarśaḥ|",
    "750:2036": "upādhyāye sthite upādhyayatā eva niśritvam-[atrāpi] karmaṇi ktaḥ|",
    "750:2037": "niśrīyata iti niśritaḥ,",
    "750:2038": "niśraya ityarthaḥ|",
    "750:2039": "tadbhāve niśritattvam||",
    "750:2040": "(397) tasmāt agrahaṇamasya tatra||",
    "750:2041": "asyeti niśrayasya|",
    "750:2042": "tatreti upādhyāye|",
    "750:2043": "etaduktaṃ bhavati-yasmādupādhyāyatve eva niśrayatvaṃ,",
    "750:2044": "tasmāt 'na yasya tasyāntikāt' niśrayo grāhyaḥ iti||",
    "750:2045": "(398) nirapekṣatāsaṃpattiḥ ubhayoḥ āttaniśrayadhvaṃse kāraṇam||",
    "750:2046": "ubhayoriti niśritaniśritavatoḥ sākṣeṇa krameṇa vā nirapekṣatāyāḥ saṃpattiḥ saṃpannatā|",
    "750:2047": "āttasya gṛhītasya niśrayasya dhvaṃse kāraṇam|",
    "750:2048": "ekatra nirapekṣa[tā-bhūte] tāvat niśrayasyānuvṛttiḥ yāvat aparo nirapekṣābhūtaḥ iti|",
    "750:2049": "parṣaṃtsaṃbaṃdha eṣa yā [niśrita-] niśritatva-upagatiḥ,",
    "750:2050": "na caikasya sāpekṣatāyāṃ parṣatsaṃbaṃdhasya apetatvam,",
    "750:2051": "ityeṣā atra vyavasthā||",
    "750:2052": "[sahadarśaṃnāt upādhyāyasya udghāto niśrayo vaktavyaḥ]-(399)",
    "750:2053": "sannipattau anaupādhyāyena abhimatena pravṛttiḥ||",
    "750:2054": "yadukte upādhyāye saṃnihite nānyaḥ āprāptavyaḥ ityasya tatpratipādanam|",
    "750:2055": "[sāpe ] kṣatve parṣatsaṃbaṃdhāpagamasya|",
    "750:2056": "upādhyāyagatāt niśrayādanyo niśrayaḥ anaupādhyāyaḥ|",
    "750:2057": "sannipatanaṃ sannipattiḥ,",
    "750:2058": "tena sannipattau satyāṃ abhimatena niśrayeṇa niśritasya pravṛttiḥ|",
    "750:2059": "yo'sya rocate tasya niśrayeṇa vastavyam ityarthaḥ||",
    "750:2060": "(400)tenaiva tena||",
    "750:2061": "tena upādhyāyagatena niśrayena sannipāte,",
    "750:2062": "tenaiva upādhyāyena pravṛttiḥ|",
    "750:2063": "[nāstyatra kādācitkaṃ akādācitkaṃ ca]||",
    "750:2064": "(401) nirantaraṃ duṣṭavā upādhyāyaṃ āsanaṃ muñceta||",
    "750:2065": "nidarśanaṃ upādhyāyaḥ,",
    "750:2066": "anyatrā'pi niśraye vidheḥ vyavasthānāt||",
    "750:2067": "(402-403) trirdivasena niśrita upasaṃkrāmet tadvihārasthaḥ||",
    "750:2068": "araṇyavāsī krośe cet pratyaham||",
    "750:2069": "yadi krośe tadaraṇyaṃ bhavati,",
    "750:2070": "yatra niśrayo bhavati pratyahamāgatya upasaṃkrāmet ityarthaḥ||",
    "750:2071": "(404-405) pañcaṣaiḥ ahobhiḥ krośapañcake||",
    "750:2072": "poṣadhe ca ardha-tṛtīyeṣu yojanesu||",
    "750:2073": "ataḥ paraṃ eka [sīmā tva]-syābhāvāt niśrayatvasyābhāvo veditavyaḥ||",
    "750:2074": "(406-409) na niśritaṃ avasādanārthaṃ nāvasādayet||",
    "750:2075": "pañcāvasādanā-||",
    "750:2076": "anāsāyo, anavavādaḥ,",
    "750:2077": "upasthānadharmābhiṣaiḥ",
    "750:2078": "asaṃbhogaḥ,",
    "750:2079": "prārabdhakuśalapakṣasamucchedo niśrayapratipraśraṃbhaṇaṃ ca||",
    "750:2080": "aśraddhasya etadarhatvaṃ kusīdasya durvacaso,",
    "750:2081": "nāhatasya,",
    "750:2082": "pāpamitrasya ca||",
    "750:2083": "avasādanārhatvameva||",
    "750:2084": "(410) avasāditasaṃgrahe anyasya sthūlātyayaḥ||",
    "750:2085": "evamapi kriyamāṇe yadi asau kṣamāṇe ādaraṃ na kurute,",
    "750:2086": "tatra kiṃ kartavyam-|",
    "750:2087": "(411) anādutau bhikṣoḥ praguṇīkaraṇāya prayogaḥ abhijñasya||",
    "750:2088": "kīdṛśasyetyāha-abhijñasya,",
    "750:2089": "yastatpraguṇīkaraṇāya abhijñaḥ tasya||",
    "750:2090": "(412) tyaktaḥ nimittasya kṣamaṇaṃ kṣamayataḥ||",
    "750:2091": "yena nimittena avasāditaḥ,",
    "750:2092": "tasya parityāge kṣamaṇam|",
    "750:2093": "na ca evameva,",
    "750:2094": "kiṃ tarhi,",
    "750:2095": "kṣamayataḥ-||",
    "750:2096": "(413-415) na anarhamavasādayet||",
    "750:2097": "na arhasya na kṣameta||",
    "750:2098": "na anarhasya kṣameta||",
    "750:2099": "sarvathā||",
    "750:2100": "(416-418) niṣkāsanaṃ aka[ra]ṇīyatāyaṃ layanāt||",
    "750:2101": "parisrāvaṇa-kuṇḍike datvā sāntarottaraṃ ca śrāmaṇerasya||",
    "750:2102": "upasaṃpatprekṣaścet pañca pariṣkārān||",
    "750:2103": "datvā niṣkāsanamiti anubandhaḥ|",
    "750:2104": "parisrāvaṇasya prāgeva uktatvāt,",
    "750:2105": "yaditinoktaṃ (tri)",
    "750:2106": "cīvaraṃ niṣadanaṃ pātraṃ ceti pañca||",
    "750:2107": "(419) upasaṃpannasya ca||",
    "750:2108": "pañcapariṣkārānityabandhaḥ||",
    "750:2109": "(420-421) na siṃhaniṣuro bhavet||",
    "750:2110": "na vighātasaṃ vartanaṃ kriyākāraṃ kurvīran||",
    "750:2111": "saṃghabhūtā bhikṣavaḥ||",
    "750:2112": "(422) paliguddhatā parthuṣitatvaṃ āsyasya||",
    "750:2113": "(nāśo rādhate(?)",
    "750:2114": ", rātrivāsādutthitena dantakāṣthena anyena vā mukhe,",
    "750:2115": "niśrayasya anyasya vā vandanaṃ abhyavaharaṇaṃ vā akāryam iti asyaitatpratipādanam|",
    "750:2116": "“na bhikṣuṇā dantakāṣṭhaṃ avisarjyaṃ piṇḍapātaḥ paribhoktavyaḥ|",
    "750:2117": "bhukte sātisāro bhavati“ iti|",
    "750:2118": "vastumanāntarīyake nidāne yaduktaṃ-'apratigrāhita-saṃnihitābhyavahāraḥ pratikṣepagataḥ eṣaḥ|",
    "750:2119": "anavetya mukhamalaṃ āhārapakṣatāṃ bhavadbhiḥ atikramaḥ kriyate ityasya,",
    "750:2120": "tadevaṃ pratipādanam||",
    "750:2121": "niśrayavṛttau ihokttikaṃ-“sārdhaṃvihārī antevāsī vā kalyameva utthāya parimāṇḍalaṃ nivasya āvṛtya ca,",
    "750:2122": "dantakāṣṭhaṃ visarjya antaḥ sīmni caityavaṃdanaṃ kṛtvā ityādi yatpariśodhatvaṃ mukhamālasya tadetaddantakāṣthaṃ visṛjya“ ityatra vacanam|",
    "750:2123": "ataḥ etatsūtram-||",
    "750:2124": "(423) visarjayeddantakāṣṭham|",
    "750:2125": "ṃaitad pratirūpam,",
    "750:2126": "tasmāt mukhamālaśodhanārthaṃ avalaṃbanīyatvamasya|",
    "750:2127": "kathaṃ visarjayedityāha||",
    "750:2128": "(424) praticchannameva||",
    "750:2129": "(425) uccāraprasrāvikriyā ca||",
    "750:2130": "praticchannameva||",
    "750:2131": "(426) nopabhogyasya ante vṛkṣasya kuḍyasya vā||",
    "750:2132": "ante iti samīpe,",
    "750:2133": "yatra mahājanaḥ sadā āste tadatra upabhogyaḥ,",
    "750:2134": "na tatra dantakāṣṭhavisarjanādi kartavyamityarthaḥ||",
    "750:2135": "(427) pramāṇamasya dvādaśakāṅgulīnāṃ prabhṛtyā'ṣṭakāt||",
    "750:2136": "asyeti dantakāṣṭhasya|",
    "750:2137": "ā-aṣaṭakādipāṭhe'tra saṃdhiḥ dvādaśāṅgulamārabhya yāvat aṣṭāṃgulatvaṃ pramāṇamasya ityarthaḥ||",
    "750:2138": "(428) ācatuṣkottarāt abhāve bahuśleṣmaṇaḥ||",
    "750:2139": "aṃgulicatuṣkasya yaduttaraṃ anantaraṃ pramāṇaṃ tad yāvadbhāve pūrvapramāṇasya,",
    "750:2140": "bahuśleṣmaṇe dantakāṣṭha sya pramāṇam|",
    "750:2141": "grantho'smin- “atrāntarānmadhyam,",
    "750:2142": "api tu ye bahuśleṣmāṇaḥ taiḥ caturaṃgulavinirmuktaṃ dantakāṣṭhaṃ visarjayitavyam“ iti||",
    "750:2143": "(429) na ayuktatvaṃ visarjanasya layane kaṭhillakasyopari||",
    "750:2144": "visarjanasya iti prakṛtatvāṭ dantakāṣṭhavisarjanasya||",
    "750:2145": "(430) nā'saṃpattiḥ atra gupteḥ pranāḍīmukhe||",
    "750:2146": "atra dantakāṣṭhavisarjane pranāḍīmukhe guptiḥ praticchannatā saṃpadyata eva ityarthaḥ||",
    "750:2147": "(431) hastasāmaṃ takasya atra evaṃ-jātīyake saṃbhāvyatvam||",
    "750:2148": "atreti praṇāḍīmukhe|",
    "750:2149": "evaṃ-jātīyake iti dantakāṣṭhavisarjanajātīyake,",
    "750:2150": "pādadhāvanādau karaṇīye|",
    "750:2151": "hastasāmantakasya saṃbhāvyatvaṃ na hastasāmantakāt pareṇa dantakāṣṭhavisarjanādi kartavyamityarthaḥ||",
    "750:2152": "(432) jihvāmasya anunirlikhet|",
    "750:2153": "asyeti dantakāṣthavisarjanasya||",
    "750:2154": "(433) upasthāpayet jihvānirlekhanikām||",
    "750:2155": "(434) sūcīdravyam||",
    "750:2156": "sūcīpuṭā kriyate raiti-tāmra-ayaḥ kāṃsaiḥ tadrūpaiḥ ityarthaḥ||",
    "750:2157": "(435) kalpate atrārthe dantakāṣthavidalaḥ||",
    "750:2158": "atrārthe iti jihvānirlepanārthe||",
    "750:2159": "(436) parasparaṃ asyā'tīkṣṇatāyai dhṛṣṭiḥ||",
    "750:2160": "parasparamiti anyonyam,",
    "750:2161": "asyeti dantakāṣṭhavidalasya||",
    "750:2162": "(437-438) na tīkṣṇena dantaṃ jihvāṃ karṇaṃ coddhṛṣet||",
    "750:2163": "na aśanaiḥ|",
    "750:2164": "śanaiḥ uddhṛṣedityarthaḥ||",
    "750:2165": "(439) abādhayantaṃ māṃsam||",
    "750:2166": "iti dantamāṃ sādi||",
    "750:2167": "(440)-na aprākṣālya digdhaṃ mukhamalena pradeśaṃ [anavaguṇṭhya vā pāṃśunā dantajihvayoḥ pavanaṃ chorayet]||",
    "750:2168": "dantakāṣṭhasya pavanaṃ chorayet ityanena saṃbaṃdhaḥ |",
    "750:2169": "asaṃbhave ambhasaḥ anavaguṇṭhya vā pāṃśunā dantajihvayoḥ pavanaṃ chorayet|",
    "750:2170": "pavanaṃ punaḥ anayoḥ yathākramaṃ dantakāṣthaṃ vidalaṃ ca||",
    "750:2171": "(441) na viśabdyeti||",
    "750:2172": "yathoktaṃ dvayaṃ chorayet||",
    "750:2173": "(442) nidarśanametad||",
    "750:2174": "viśabdanasya dantajihvayoḥ pavanaṃ,",
    "750:2175": "anyadapi anena ākṣiptamityarthaḥ|",
    "750:2176": "nidarśanena yadākṣiptaṃ taddarśayati-||",
    "750:2177": "(443) uccāra-prasrāva-kheṭa-siṃghāṇaka-vānta-viriktamapyanyacca||",
    "750:2178": "bhavati akheṭabhūtaṃ vāntaṃ,",
    "750:2179": "viriktaṃ vānuccārabhūtam,",
    "750:2180": "-tadyathā nāsāvireke atisāriṇaśca,",
    "750:2181": "yathā pītanirgame|",
    "750:2182": "tasmāt uccāra-kheṭābhidhāne satyapi vānta-virikta-grahaṇam|",
    "750:2183": "uccāridiṣu atirikta [sya sa]rvasya upasaṃgrahārthaṃ anyacca-itivacanam||",
    "750:2184": "(444) nirmādanasya ato'pi saṃpattiḥ||",
    "750:2185": "uṣāṭuka-gomayādapi||",
    "750:2186": "iti dantakāṣthavisarjanāt|",
    "750:2187": "uṣāṭuka-gomayādapi saṃpattiḥ-|",
    "750:2188": "“dantakāsthasya alābhe gomayena uṣāṭukena ca mukhaṃ śodhayitavyam“ ityatra granthaḥ||",
    "750:2189": "(445) caityaṃ anantaraṃ kāyakaraṇīyānuṣṭhānāt vandeta||",
    "750:2190": "dantakāṣṭhavisarjanāntaraṃ yatkaraniyānuṣṭhānaṃ, tasmāt-||",
    "750:2191": "(a) niśritapratipad",
    "750:2192": "(446) atha niśrita-pratipat||",
    "750:2193": "atha-śabdo'dhikarārthaṃ nānantaryārthaḥ|",
    "750:2194": "ita ūrdhvaṃ niśrita-pratipat adhikṛtā veditavyā||",
    "750:2195": "(447) ato'nantaraṃ kālyaṃ upasaṃkramya vandanam||",
    "750:2196": "ataḥ iti kāyakaraṇīyānuṣṭhānāntarāt caityavandanāṭ niyatam|",
    "750:2197": "niśritasya svāsthyakalye kāyakaraṇīyānusthānaṃ,",
    "750:2198": "ityataḥ kālyataraṃ niśrayasya iti pratipattavyam|",
    "750:2199": "pariśuddha-āsyena vandanasya agratve iṣṭavyatvāt|",
    "750:2200": "anyathā niśritasya vighātajāteḥ|",
    "750:2201": "na ca mantavyaṃ-uṣāṭuka dantakāṣṭhopanāmanaṃ ityanenāsya virodhaḥ iti,",
    "750:2202": "glānādau avakāśasadbhāvāt||",
    "750:2203": "(448) vārtā-pṛcchanam||",
    "750:2204": "(449) uṣāṭukadantakāṣṭhopanāmanam||",
    "750:2205": "(450)mahānasaṃ avalokya ārocanam||",
    "750:2206": "iti yattatra upakalpitamanupānaṃ tasya ārocanasya-||",
    "750:2207": "(451) priyasya upanāmyatvena manasikaraṇam||",
    "750:2208": "iti ārocite yatrāsau prītiṃ saṃdarśayati tasya priyasya upanāmayiṣyāmi asyedaṃ ityevaṃ manasikaraṇam||",
    "750:2209": "(452) pātranirmādanam||",
    "750:2210": "(453) piṇḍapātikaścet niścayo bhavati rāvakasya ca||",
    "750:2211": "ravakṣaraka-dvitīya-nāmnaḥ nirmādanam,",
    "750:2212": "raiti śabdaṃ karotīti rāvakaḥ||",
    "750:2213": "(454) saprayojanaṃ cet parisrāvaṇasyā'pi||",
    "750:2214": "nirmādanamiti saṃbaṃdhaḥ|",
    "750:2215": "prayojanaṃ punaḥ kadācit bahireva bhoktavyaṃ bhavati|",
    "750:2216": "[tadapi bhavati cet praṣṭavyam] ||",
    "750:2217": "(455) so'pi cet praśnaḥ||",
    "750:2218": "piṇḍapatiko bhavati,",
    "750:2219": "tataḥ piṇḍapāta-praveśārthaṃ sāhya-asāhya-praveśābhyāṃ kimasya abhirucitamiti jñānārthaṃ praśnaḥ||",
    "750:2220": "(456) sāhyaṃ cet-||",
    "750:2221": "niśrayasya niśritena saha praveśe ||",
    "750:2222": "-abhirucitaṃ tenaiva niśrayena saha praveśaḥ||",
    "750:2223": "(457) viṣamādau purato gatiḥ||",
    "750:2224": "(458) praṇītasya tasmai ca pariṇāmanam||",
    "750:2225": "yadi praṇītaḥ piṇḍapāto labhyate,",
    "750:2226": "tasmai pariṇāmayitavyo asme dehīti||",
    "750:2227": "(459) asahaḥ cet-||",
    "750:2228": "iti praveśaḥ||",
    "750:2229": "-āgatya upadarśanam||",
    "750:2230": "[iti] piṇḍa kasya|",
    "750:2231": "[kīdṛśaṃ pariṇāmayitavyaṃ iti cet-||",
    "750:2232": ") (460) varatarasya upanāmanam yattatra prapītakhādyabhojanaṃ bhavati,",
    "750:2233": "tanniśrayāya upanāmayitavyaṃ gṛhāṇa iti||",
    "750:2234": "(461) mātrajña'sau sarvatra syāt||",
    "750:2235": "(iti) niśrayaḥ||",
    "750:2236": "(462-463) udakasthālakapūrṇam||",
    "750:2237": "kālārocanam||",
    "750:2238": "iti bhojana-kalasya||",
    "750:2239": "(464) bhukte pātrādinirmādanam||",
    "750:2240": "(465) sthāpanamasya||",
    "750:2241": "nirmāditasya pātrādeḥ||",
    "750:2242": "(466-471) caityābhivandanāyāṃ uṣāṭukodakādyupanayaḥ||",
    "750:2243": "pādaprakṣālanagatānuṣṭhānam||",
    "750:2244": "śayanāsanaprajñapanam||",
    "750:2245": "pratinivāsanārpaṇam||",
    "750:2246": "nivāsanagrahaṇam||",
    "750:2247": "pādodakādhiṣṭhānakaṭhilla-upanāmanam||",
    "750:2248": "pādaśabdasya udakādhiṣṭhānābhyāṃ pratyekaṃ abhisaṃbaṃdhaḥ|",
    "750:2249": "pādodakapādādhiṣṭhānāṃ kaṭhillānāṃ upanāmanam||",
    "750:2250": "(472-274) upānat-proñchanam||",
    "750:2251": "asammataṃ utthānakārakatvena gṛhitasaṃmārjanīkaṃ dṛṣṭvā alpotsu kaṃ kuryāt||",
    "750:2252": "gṛhīta-sūcīkaṃ ca asammataṃ cīvara sevakatvena||",
    "750:2253": "dṛṣṭvā alpotsukaṃ kuryāt iti vartate|",
    "750:2254": "sammataṃ tu utthānakārakattvena [cīvarasevakatvena vā] alpotsukaṃ akurvato nasti doṣaḥ||",
    "750:2255": "(475) kalpikīkaraṇa-alpaharitāpādāna-puṣpaphalloccaya- daṃtakāṣṭhopasaṃhārādyapi śramaṇoddeśe||",
    "750:2256": "niśrayaṃ prati karaṇīyamiti arthāt gatiḥ|",
    "750:2257": "pūrvoktaṃ ca sarvaṃ iti 'api'-śabdāt|",
    "750:2258": "saṃghe'pi vyāparanīyatāyāṃ asyaitatkaraṇīyamiti anusārād gantavyam||",
    "750:2259": "(476) argaḍaka-ākoṭanena abhyatarasthaṃ bodhayet||",
    "750:2260": "niśrayaṃ anyaṃ ca bhikṣum|",
    "750:2261": "sarvādhikarikaḥ eṣa vidhiḥ||",
    "750:2262": "(477)śanaiḥ etad||",
    "750:2263": "argaḍakākoṭanam||",
    "750:2264": "(478) nāti velam||",
    "750:2265": "iti na muhurmuhuḥ argaḍakaṃ ākoṭayedityarthaḥ|",
    "750:2266": "na tvenaṃ vidhyet||",
    "750:2267": "(479) ena nātivegena prapīḍayet||",
    "750:2268": "enaṃ argaḍakaṃ kavāṭadvitīyasaṃjñaṃ nātivegena kṣipedityarthaḥ||",
    "750:2269": "(480)śanaḥ saprajānan āpraviśet niskrāmecca asaṃgharṣaṇena dvāraśākhe||",
    "750:2270": "yathā anyoḥ dhṛṣṭiḥ na bhavati tathā ityarthaḥ||",
    "750:2271": "(481) satkuryādenam||",
    "750:2272": "[ena miti' niśrayam|",
    "750:2273": "antarāle niśraya-niśritādhikārasya aviccinnatvāt enaṃ-śabdo niśrayaparāmarśārthaḥ||",
    "750:2274": "(482) ālīyeta||",
    "750:2275": "enamityanuṣaṅgaḥ,",
    "750:2276": "saṃśliṣṭena niśrayasya vihartavyam,",
    "750:2277": "na dūrībhavitavyamityarthaḥ||",
    "750:2278": "(483) na tadviruddhamiti||",
    "750:2279": "ālīyeta ityanubandhaḥ|",
    "750:2280": "niśrayaviruddhasya na upaśliṣyāt ityathaḥ||",
    "750:2281": "(484) apatrapeta ataḥ||",
    "750:2282": "ataḥ iti niśrayāt|",
    "750:2283": "yāvaduktaṃ bhavati-salajjenāsya bhavitavyamiti||",
    "750:2284": "(485) dakṣo'sya kṛtye syāt||",
    "750:2285": "dakṣo'nalasaḥ,",
    "750:2286": "asya niśrayasya||",
    "750:2287": "(486) satkṛtyakārī||",
    "750:2288": "yadasya karaṇīyaṃ tatsakṛtya katavyamityarthaḥ||",
    "750:2289": "(487) prāsādikaprasthānaḥ||",
    "750:2290": "prāsādikena abhikramādinā yuktaḥ||",
    "750:2291": "(488) hrīmān sagauravaḥ|",
    "750:2292": "yadyapi hrīviśeṣo gauravaṃ,",
    "750:2293": "tathāpi netacchabdādasya gatiḥ ityasya grahaṇam|",
    "750:2294": "prasara-saṃ koco hrīḥ||",
    "750:2295": "(489) sapratīśa iti||",
    "750:2296": "parāyattatāsaṃvedanarūpo apatrāpyaviśeṣaḥ sapratīśatā||",
    "750:2297": "(490) nīcacittaḥ||",
    "750:2298": "nihatamānaḥ||",
    "750:2299": "(491) saṃprajānan ahāpayan svakāryam||",
    "750:2300": "dhyānādhyayanādikam||",
    "750:2301": "[(492) kiṃ-kuśalagaveṣī kṛtye vā||",
    "750:2302": "etadgata-niśrayagrahaṇā'pṛcchatā parivāradānādau ca anyatra vā niśritena kiṃkuśalagaveṣiṇā bhavitavyaṃ,",
    "750:2303": "na lokayātrāpareṇa etatkartavyaṃ ityarthaḥ||",
    "750:2304": "(493) vikriyāṃ] āpadyamānaṃ nivārayet||",
    "750:2305": "yadyasau niśrayaḥ kāṃcidvikriyāmāpadyeta,",
    "750:2306": "sa niśritena vārayitavyaḥ||",
    "750:2307": "(494) avṛddhau kuśale anyatra tatkare samarpaṇāṃ yāceta||",
    "750:2308": "yadi asya niśritasya tasminniśraye kuśaleṃ na vṛddharbhavati,",
    "750:2309": "tato'sau enaṃ anyasmin kuśalavṛddhikare niśraye samarpaṇāṃ yāceta||",
    "750:2310": "so'pi enaṃ praśnādinā-(495)",
    "750:2311": "nirjñāya niśrayārhe arpayet||",
    "750:2312": "[tato'pi ? ] paraṃ niśrayeṇa niśritasya karaṇīyam-||",
    "750:2313": "(496-497-498) pāpamitrāt vāraṇam||",
    "750:2314": "kuśale niyogaḥ||",
    "750:2315": "tadupasaṃhāraḥ||",
    "750:2316": "kuśalopasaṃhāraḥ ityarthaḥ||",
    "750:2317": "(499) [vyutthā] panāyāṃ āpatteḥ ānulomike jīvitapariṣkārasaṃpattau ca udyogaḥ||",
    "750:2318": "yathā niśritasya etad-dvayaṃ saṃpādyate tathā niśrayeṇa udyogaḥ karanīyaḥ |",
    "750:2319": "so'pyetad asmai kuryāt iti [catuḥ]-atikrāntātsūtrāt niśritenāpi ni [śrayasya] etad-dvayasaṃpattau udyogaḥ kartavyaḥ iti pratipattavyam||",
    "750:2320": "(500) sārdhavihārī antevāsika-upādhyāya-ācārya-samānopādhyāya samānācārya-ālaptaka-saṃlaptakasaṃstutaka-sapremakaṃ glānamupatiṣṭheta||",
    "750:2321": "ālaptako hi nāma priyatāṃ ālapanādi-priyācaraṇena upanītaḥ|",
    "750:2322": "saṃlaptako yena sārdhaṃ asya viśvastakasya kālena kālaṃ saṃlāpo vartate||",
    "750:2323": "saṃstutako yena sārdhaṃ asya ekatra [sthāna-] gamanādinā saṃstavopagamanāt aṅgāṅgībhāvo jātaḥ|",
    "750:2324": "sapremako yad dṛṣṭvā śrutvā vā vinā'ṅgāṅgībhāvena prītimātrakamutpannam||",
    "750:2325": "(501) pūrvakriyā'bhāve uttara iti||",
    "750:2326": "sārdhavihārī-antevāsyādiṇāṃ pūrveṇa upasthānakaraṇasyābhāve uttara-uttaraḥ upatiṣṭhet|",
    "750:2327": "sārdhavihāriṇā upasthānakaraṇasyā'bhāve antevāsikaḥ upatiṣṭhet,",
    "750:2328": "tena upādhyāyaḥ,",
    "750:2329": "tena ācārya ityādi|",
    "750:2330": "gurutvāt upādhyā-yasya tataḥ pūrvayoḥ prathamaṃ arhatvaṃ,",
    "750:2331": "ācāryacca antevāsikasya,",
    "750:2332": "sārdhāṃvihāriṇo antevāsikāt|",
    "750:2333": "ataśca pratyasannataratvāt kṣiptasya pūrvasya prathamaṃ arhatvam||",
    "750:2334": "(502) pāthācāryasyāpi atra gṛhītatā||",
    "750:2335": "ityācāryagrahaṇena ca||",
    "750:2336": "(503) sāhye aśaktau niśritaṃ yena pravṛttiḥ||",
    "750:2337": "sāhya iti glānyasya anekatra upastheye||",
    "750:2338": "aśaktau iti yadyekataḥ api upasthātumaśaktiḥ,",
    "750:2339": "tato niśritamupa[tiṣṭhe] dityarthaḥ|",
    "750:2340": "katamaṃ niśritamityāha-yena pravṛtti,",
    "750:2341": "yamāpṛṣṭvā karaṇīyaṃ karoti|",
    "750:2342": "antarā, yadā yasya yena atipattiḥ,",
    "750:2343": "tadā tasmin pravrartitavyam|",
    "750:2344": "atyayakāriṇāṃ atipattau,",
    "750:2345": "sarvamutsṛjya ityarthāt gantavyam||",
    "750:2346": "(504) pravrajitavat atra prārabdha-talliṅgaḥ||",
    "750:2347": "atreti glānopasthānaviṣayatve,",
    "750:2348": "yaḥ pravrajyārthaṃ muṇḍanādinā veṣamātreṇa yojitaḥ nādyāpi pravrājitaḥ sa pravrajitavat drasṭavyaḥ|",
    "750:2349": "yathā pravrajitasyopasthānaṃ tathā tasya glānasya kartavyamityartha||",
    "750:2350": "(505) na glānaṃ sabrahmacāriṇaṃ abhyupekṣeran||",
    "750:2351": "(506) upāsthāyakaṃ asya abhāve dadīran ā'ntāt|",
    "750:2352": "abhāva iti sārdhaṃ vihāryādeḥ|",
    "750:2353": "kuto yāvaddeyam ityāha-ā'ntāt iti|",
    "750:2354": "yadi dattenā'pi ekena abhavo bhavati upasthāyakasya,",
    "750:2355": "tne aśaktyā saṃbhāvanakārya-asadbhāvāt aparaṃ dadīran|",
    "750:2356": "evaṃ yāvatparyantabhūtaḥ saṃghasya ityarthaḥ|",
    "750:2357": "“sarvasyābhāve saṃghena upasthāyako deyo glānāvasthāṃ paricchidya,",
    "750:2358": "eko vā dvau vā saṃbahulā vā,",
    "750:2359": "antataḥ sarvasaṃghena upasthāpanaṃ karaṇīyam“-ityatra granthaḥ||",
    "750:2360": "[bhaiṣajyapratiśaraṇatvāt-] (507)",
    "750:2361": "kalpate bhaiṣajyaṃ saṃghataḥ kevalasya glānasya paribhoga iti||",
    "750:2362": "muṇḍagṛhapatidravye bhaiṣajyaṃ [yad] tatsāṃghikāyāṃ glānakoṣṭhikāyāṃ sthāpayitavyam,",
    "750:2363": "glānaiḥ bhikṣubiḥ paribhoktavyaṃ iti yattasyaitena saṃgrahaḥ||",
    "750:2364": "(508) asatve etad upasthāpakaḥ samādāpayet iti||",
    "750:2365": "abhāve sati etad upasthāpakena samādāpayitavyam||",
    "750:2366": "(509) asaṃpattau sāṃdhikaṃ dadīran||",
    "750:2367": "yadi samādāpyamānamapi na saṃpadyate,",
    "750:2368": "tataḥ sāṃdhikaṃ deyamityarthaḥ||",
    "750:2369": "(510) abhāve (sāṃdhikasya)",
    "750:2370": "bauddhikaṃ āśarīragatāditi||",
    "750:2371": "āmuktakamapi yatpratimāyāṃ caitye vā ābharaṇādibhirapi yāvaddeyaṃ anyābhāve kaḥ [puna] rvādo'nyasyetyarthaḥ||",
    "750:2372": "(511) pānaka-chatrāropaṇādikārān enamuddiśya [sāṃdhikāt] kuryuḥ||",
    "750:2373": "asaṃpattāviti vartate,",
    "750:2374": "svasyābhāve, sāṃdhikat|",
    "750:2375": "asyeti sāṃghikasya (512)",
    "750:2376": "abhāve asya bauddhikāt|",
    "750:2377": "(513) deyatvaṃ ābhyāṃ ārtasya tenāmṛtyau sati vibhave||",
    "750:2378": "ābhyāmiti sāṃghikabauddhikābhyām,",
    "750:2379": "asati tu dāne doṣābhāvaḥ||",
    "750:2380": "(514) nopasthāyakaḥ enaṃ nopatiṣṭhet||",
    "750:2381": "enamiti glānam||",
    "750:2382": "(515) na arthyāṃ asya dharmyā ca ājñāṃ vilomayet||",
    "750:2383": "arthyāmiti jīvitapātra-pratisaṃyuktām|",
    "750:2384": "asyeti glānasya|",
    "750:2385": "dharmyāmiti puṇyopasthāna pratisaṃyuktām||",
    "750:2386": "(516) nādhyavasāna-vastūpayācito vidhārayet||",
    "750:2387": "adhyavasānavastu yatra pātrādau glānasya tṛṣṇā|",
    "750:2388": "upayācita iti glānena,",
    "750:2389": "upasthāyakaḥ||",
    "750:2390": "(517) na nāvavadet iti||",
    "750:2391": "glānamupasthāyakaḥ||",
    "750:2392": "(519) nainaṃ glāno atilaṃghayet upasthāyakena kṛtaṃ avavādaṃ na glāno atikramedityarthaḥ||",
    "750:2393": "(519) sāṃghikādenaṃ asau upasthāyakaḥ-maraṇaśaṃkāyāṃ śayanāsanādutthāpya paudagalike niveśayeta||",
    "750:2394": "(520) abhyaṃjana-snapanapūrvakatāvyājena iti||",
    "750:2395": "abhyaṃjana-snapanapūrvakatayā vyājabhūtayā niveśayet ityarthaṃḥ|",
    "750:2396": "vyājasya atra pradhānatvāt,",
    "750:2397": "nidarśanametad-dvayaṃ veditavyam||",
    "750:2398": "(521) yatnavān tadavasthāparicchede syāt||",
    "750:2399": "iti maraṇāvasthāparicchede yasyāṃ śarīrāvasthāyāṃ maraṇāśaṃkā bhavati tasyāmityarthaḥ|",
    "750:2400": "yatnaśca atra muhurmuhuḥ pratyavekṣaṇam||",
    "750:2401": "(522) tatkāryatvaṃ tatkṛtasaṃkleśānāṃ tanmṛtacīvarāṇāṃ dhāvanasya||",
    "750:2402": "tena glānena kṛtasaṃkleśānāṃ tanmṛtacīvarāṇāṃ iti yasyāsau glānasya upasthāyakaḥ tasya eva mṛtasya yadi tāni cīvarāṇi bhavanti,",
    "750:2403": "na anyasya,",
    "750:2404": "tesāṃ dhāvanam|",
    "750:2405": "tasya upasthāyakasya karaṇīyamityarthaḥ||",
    "750:2406": "(523) saṃghasya tatsthaviraḥ saṃnipāte pūrvagamaḥ syāt||",
    "750:2407": "niśraya-niśritaprakāra eṣāḥ ityetasminnavadhau saṃghasthavirādhikārasya upanyāsaḥ|",
    "750:2408": "saṃghasya saṃnipāte saṃghasthaviraḥ pūrvaṃgamo bhavedityarthaḥ||",
    "750:2409": "(524) gamane vilaṃbitaṃ udīkṣeta||",
    "750:2410": "tatsthaviraḥ||",
    "750:2411": "(525) te'pi enamiti|",
    "750:2412": "yeṣāṃ asau sthaviraḥ,",
    "750:2413": "te'pi enaṃ gamanavilaṃbitaṃ udīkṣeran||",
    "750:2414": "(526) anirgataṃ ca dūraṃ gatvā||",
    "750:2415": "(527) grāmānte ca|",
    "750:2416": "samīpavācī atra antaśabdaḥ||",
    "750:2417": "(528) praveśaścet atra anuyāntam||",
    "750:2418": "praveśaścedabhipreto anvāgacchantaṃ enaṃ grāmānte udīkṣeran|",
    "750:2419": "udīkṣamāṇānāṃ-(529)",
    "750:2420": "dūtaścet syāt “āgamaya yāvatsthavira āgacchati“ iti brūyuḥ||",
    "750:2421": "enamiti dūtam||",
    "750:2422": "(530) pāṇyudakadāne ca gatatve abhyavahārāya asti cetkālaḥ iti||",
    "750:2423": "gatatve bhojanāya pānakāya vā pāṇyudakadānavelāyāṃ yadi bilambamānānāṃ kālo'sti,",
    "750:2424": "tato dūtamenaṃ brayuḥ-“āgamaya yāvat saṃghasthavira āgacchati“ iti||",
    "750:2425": "(531) asati atra upadeśe asyāsanaṃ muñceran||",
    "750:2426": "asati udīkṣaṇakāle bhojanādi-upaveśe saṃghasthavirasya āsanaṃ moktavyam||",
    "750:2427": "(532) saṃniṣaṇṇatāyāṃ [bahiśca pra] tyavekṣeta||",
    "750:2428": "saṃniṣaṇṇaḥ antargṛhe,",
    "750:2429": "bahiḥ iti āśramapadāt||",
    "750:2430": "anayoḥ avasthayoḥ pratyavekṣaṇāṃ saṃghasthavireṇa kartavyam||",
    "750:2431": "mā'tra kaścit dusprāvṛto anivasto vā ityedarthaṃ-||",
    "750:2432": "(533) dusprāvṛtatve durnivastatāyāṃ vā sauṣṭhavārthaṃ anayoḥ nimittaṃ asmai kurvīta||",
    "750:2433": "anayoḥ iti duṣprāvṛtatā-durnivastatayoḥ|",
    "750:2434": "nimittamasmai iti yo'sau duṣprāvṛto durnivasto vā||",
    "750:2435": "(534) aprativedhe anantareṇa kārayet||",
    "750:2436": "yadi asau durnivastaḥ saṃghasthavireṇa kriyamāṇaṃ nimittaṃ na pratividhyati,",
    "750:2437": "tato yastasyā'nantaraḥ tena kārayet||",
    "750:2438": "(535) asaṃpattau svayam||",
    "750:2439": "evamapi sauṣṭhavakāraṇasya asaṃpattau svayameva kārayet|",
    "750:2440": "nimittasya aprativedhe vacanena kārayet||",
    "750:2441": "(536) na enāna saṃ [lā] payet navakān|",
    "750:2442": "yeṣāṃ sa tatra saṃghasthaviraḥ-||",
    "750:2443": "(537) yatraiṣāṃ vihārāraṇyayoḥ vṛttiḥ tadvṛttaṃ grāhayet [niyuñjīta ca]||",
    "750:2444": "yeṣāmiti navakānām|",
    "750:2445": "tadvṛttamiti vihāravṛttaṃ araṇyavṛttaṃ ca|",
    "750:2446": "niyuñjīta ceti,",
    "750:2447": "na kevalaṃ tadvṛttaṃ grāhayet,",
    "750:2448": "api tu tasya vṛttasyānuṣṭhāne niyogo'pi eṣāṃ kāryaḥ||",
    "750:2449": "(b) paścāt-śramaṇaḥ",
    "750:2450": "(538) āgantukaḥ pratyavekṣya ā[vā] sikānāṃ ārocayet śayanāsanārtham||",
    "750:2451": "śayanāsanārthaṃ āgantukasaṃghasthaviraḥ pratyavekṣeta,",
    "750:2452": "yeṣāṃ asau saṃghasthaviraḥ āvāsikānāṃ,",
    "750:2453": "ārocayet śayanāsanārtham||",
    "750:2454": "(539) gamiko dik-sārtha-āvāsa-śayanāsana sahāyakāṃścaglānye na-sahāyitvena tolayitvā prakramet||",
    "750:2455": "gamikaḥ saṃghasthaviraḥ|",
    "750:2456": "gamikānāmiti arthātpratipattiḥ-yasyāṃ diśi gantavyāṃ yena sārthena mārgeṇa ca ya āvāsaḥ tatra ca gatasya śayanāsanaṃ tad sarvaṃ buddhyā yuktāyuktatayā saṃtolya,",
    "750:2457": "sahāyakāṃśca glānye sati na kenacit kaścitparityaktavyaḥ,",
    "750:2458": "ityevaṃ tolayitvā tato yathābhimatasthānasaṃpādanārthaṃ prakramedityarthaḥ||",
    "750:2459": "(540) sarvaṃ paścāt mā kasyacit kiṃcit pramuṣitamiti apetya ādūraṃ utsmārayet||",
    "750:2460": "saṃghasthavira eva||",
    "750:2461": "(541) anuddhatān anunnaḍḍatve na[va]kān pratiṣṭhāpayet||",
    "750:2462": "anupaśamaḥ auddhatyam,",
    "750:2463": "stabdhatvaṃ [unnaḍatvaṃ] tadviparyaye pratiṣṭhāpayedityarthaḥ||",
    "750:2464": "(542) kuśalaṃ ca upagatān sarvaḥ sarvān iti||",
    "750:2465": "anuddhatānanunnaḍḍatve pratiṣṭhāpayet ityanuṣaṅgaḥ|",
    "750:2466": "na gamikaḥ sthavira eva,",
    "750:2467": "api tu anye'pi|",
    "750:2468": "na ca navakāneva api tu anyānapītyarthaḥ||",
    "750:2469": "(543) saṃjānīta|",
    "750:2470": "gamikaḥ saṃghasthaviraḥ||",
    "750:2471": "saṃghacaryā-īryā-upadeśa-uddeśādiṃ-bhaktalābha-glānasaṃvidhānādi-karanīya-saṃpādanena anu-[gṛ]hṇīta||",
    "750:2472": "caryā-gocaraḥ|",
    "750:2473": "īryāpatha-īryā|",
    "750:2474": "tayorupadeśaḥ,",
    "750:2475": "ayaṃ gocaraḥ ayamagocaraḥ evaṃ gantavyamityādi|",
    "750:2476": "uddeśādi ityatra svādhyāyanikādīnāṃ ādiśabdena grahaṇam||",
    "750:2477": "(544) varṣopagato anusaṃjñāya vihāraṃ apratisaṃskurvataḥ saṃskārayet,",
    "750:2478": "saṃskurvato abhyutsāhayet||",
    "750:2479": "(545) parṣadgatān sarvaḥ kathaiṣitāyāṃ anulomikadharmopasaṃhāreṇānugṛhṇīta||",
    "750:2480": "sa cet parṣadgatāḥ kathāṃ eṣante tato yo yasyānukūlo dharmopasaṃhāraḥ tena anugṛhṇīta|",
    "750:2481": "sarvaḥ iti saṃghasthaviraḥ,",
    "750:2482": "na ca varṣopagatasaṃghasthavira eva||",
    "750:2483": "(546) tūṣṇītve ra[tā]n upekṣeta||",
    "750:2484": "tūṣṇībhāvaḥ tūṣṇītvam|",
    "750:2485": "āryaḥ atra tūṣṇīṃbhāvo'bhipretaḥ,",
    "750:2486": "na maunamātram||",
    "750:2487": "(547) gṛhiṇaḥ upagatān bhaktān saṃvibhājayet||",
    "750:2488": "yuktameṣāṃ bhaktaṃ dātumiti|",
    "750:2489": "bhikṣūn bodhayitvā yadi te bhikṣavaḥ saṃghasthavireṇa uktāḥ saṃvibhāgaṃ na kurvanti,",
    "750:2490": "te vā gṛhiṇo bhoktuṃ necchanti tataḥ-||",
    "750:2491": "(548) akaraṇe aniṣṭau vā dharmyāmetāṃ kathāṃ kṛtvā idamasmākaṃ saṃvidyate iti brūyāt||",
    "750:2492": "(549) parṣadaṃ tadvān sarvaḥ pratyavekṣeta||",
    "750:2493": "sarvaḥ parṣadvān,",
    "750:2494": "na saṃghasthaviraḥ eva ityarthaḥ||",
    "750:2495": "(550) mudhācāriṇaṃ nigṛhṇīyāt||",
    "750:2496": "sarvaḥ parṣadvān ityanuṣaṅgaḥ|",
    "750:2497": "yathā na vṛthā kālamatināmayati,",
    "750:2498": "na nirarthikāṃ pravrajyāṃ karoti tathā kartavyamityarthaḥ||",
    "750:2499": "(551) gamanādi atra yathā etatkuryāt||",
    "750:2500": "evaṃ gantavyaṃ,",
    "750:2501": "evaṃ sthātavyaṃ ityādi saṃniveśāpekṣaḥ 'ādi'-śabdaḥ||",
    "750:2502": "'atra' iti parṣadi|",
    "750:2503": "'yathā etad' iti yathā parṣad,",
    "750:2504": "parṣadanurūpaṃ ityarthaḥ||",
    "750:2505": "(552) a-nānātiryak-kathaḥ syāt||",
    "750:2506": "atra iti vartate|",
    "750:2507": "dharmavinayādapakrāntā'pārśvena asya vartinī,",
    "750:2508": "tiryak kathā,",
    "750:2509": "nānākathāviprakīrṇāḥ||",
    "750:2510": "(553-554) na puraḥ paścācchamaṇo gacchet||",
    "750:2511": "na tiṣṭhediti||",
    "750:2512": "purataḥ paścāt (vā)",
    "750:2513": "śramaṇe na tiṣṭhedityartha||",
    "750:2514": "(555) ukto brūyāditi||",
    "750:2515": "nānuktena kiṃcidvaktavyam||",
    "750:2516": "(556) saṃpādayedveti||",
    "750:2517": "yadasya ucyate puraḥśramaṇena tatsaṃpādayet ityarthaḥ||",
    "750:2518": "(557) na antarākathāṃ avapātayet iti||",
    "750:2519": "puraḥśramaṇe kathāṃ kurvāṇe,",
    "750:2520": "na antarā-kathāṃ kuryādityarthaḥ||",
    "750:2521": "(558) adharmaṃ bhāṣamāṇaṃ|",
    "750:2522": "(iti) puraḥśramaṇaṃ|",
    "750:2523": "prativadet||",
    "750:2524": "(559-560) dharmaṃ anumodeta||",
    "750:2525": "saṃpannadhārmikaṃ lābhaṃ pratigṛhṇīta||",
    "750:2526": "iti paścācchramaṇaḥ||",
    "750:2527": "etatpaścāt-śramaṇavṛttam||",
    "750:2528": "(c) kulopasaṃkrāmī-bhikṣugatam|",
    "750:2529": "kulopasaṃkramiṇo vṛttamucyate||",
    "750:2530": "(561) anunnaḍaḥ|",
    "750:2531": "iti sarvaḥ|",
    "750:2532": "kule syāt anunnaḍaḥ anavasthitaḥ||",
    "750:2533": "gṛhādapakramitukāmatā,",
    "750:2534": "anavasthitatvam||",
    "750:2535": "(562) avakṣiptacakṣuriti||",
    "750:2536": "viṣayebhyaḥ pratisaṃvṛtacakṣurityarthaḥ||",
    "750:2537": "(563) dharmyāṃ gṛhibhyaḥ kathāṃ kuryāt||",
    "750:2538": "(564)dāna-dama-saṃyama-brahmacaryavāsopoṣadha-śaraṇa-gamana-śikṣāpadagrahaṇeṣu enānniyuñjīta||",
    "750:2539": "enāniti gṛhiṇaḥ|",
    "750:2540": "damo vaśīkaraṇam,",
    "750:2541": "vaśīkṛtatvaṃ cendriyāṇāṃ kāyavācośca saṃyamo'visaraṇaṃ eṣām,",
    "750:2542": "vinayanaṃ viniyatāvasthānam|",
    "750:2543": "brahmacaryavāsaśca iti pravrajitavṛttam,",
    "750:2544": "gṛhitve ca yāvajjīvikā grāmyadharmāt prativiratiḥ||",
    "750:2545": "(565) sarvatra-āpattimukhabhūte prasthāne smṛtaḥ pratipadyeta||",
    "750:2546": "smṛta iti āpattiṣu ityarthāt gatiḥ|",
    "750:2547": "kula[prave] śādau yadgamanādiprasthānaṃ āpatti-utthānadvārabhūtaṃ,",
    "750:2548": "tatra tathā smṛtrupasthāpyā yathā na kiṃcidāpadyate||",
    "750:2549": "(566) na na-śiṣṭaḥ anugama iti||",
    "750:2550": "pratipadyeta ityanuṣaṅga|",
    "750:2551": "nānuśiṣṭo'yaṃ anubaddhaḥ,",
    "750:2552": "tena na pratipadyeta|",
    "750:2553": "na vilaṅghayeta asyānuśāsanīmityarthaḥ||",
    "750:2554": "(567) ehi iti svāgatapūrva-priyālāpyabhigate syāditi||",
    "750:2555": "ehi iti svāgatālāpī pūrvaṃ ca āgatālapanāt priyālāpī syādityarthaḥ|",
    "750:2556": "[abhi]gate iti gṛhiṇi pravrajite vā||",
    "750:2557": "(568) uttānamukhavarṇaḥ|",
    "750:2558": "iti agahanāyamānaḥ||",
    "750:2559": "(569) smitapūrvaṃgama iti||",
    "750:2560": "smitena prathamaṃ gantā,",
    "750:2561": "sāṃmukhyasya dātā ityarthaḥ||",
    "750:2562": "bhavati sāntare'pi prasthāne sasmitatvamiti, āha-||",
    "750:2563": "(570) vigatabhrukuṭiḥḥ||",
    "750:2564": "(571) gṛhī cedabhyāgataḥ,",
    "750:2565": "dharmyāṃ asmai kathāṃ kuryāt||",
    "750:2566": "(572) [anāgacchati atra grāmāntikaḥ saṃraṃjanīyaṃ yathā śākti pravartayet]||",
    "750:2567": "[anāgacchati iti gṛhini|",
    "750:2568": "grāmāntiko bhikṣuḥ|",
    "750:2569": "saṃraṃjanīyaṃ bhojanādinā] yathāśakti pravartayet||",
    "750:2570": "(573) pānīyā'sanamupasthāpayet||",
    "750:2571": "āraṇyake'pi,",
    "750:2572": "pānīyaṃ āsanaṃ ceti vigrahaḥ||",
    "750:2573": "(574) saṃmārga-śayanāsanaprajñapanapānīyasthāpana-cāraṇa-bhaktaniḥsargān navakaḥ kuryāt||",
    "750:2574": "yatra tatra samāgame samāgame sarvametattena navakena kartavyam||",
    "750:2575": "(575) upagacchet vilomāṃ parijanakriyāṃ,",
    "750:2576": "na cet sva-paropaghātāya||",
    "750:2577": "upagacchediti adhyupekṣeta|",
    "750:2578": "na cet abhyupagamyamānā ātmanaḥ paresāṃ vā upadhātāya bhavati||",
    "750:2579": "(576) asmai cet-||",
    "750:2580": "parijanasya sā kriyā upaghātāya cet||",
    "750:2581": "śaktau satyāṃ samucchidya enāṃ-vilomāṃ kriyāṃ anyām||",
    "750:2582": "dharmyāṃ-||",
    "750:2583": "kriyām||",
    "750:2584": "utpādya tathā-||",
    "750:2585": "parijanaṃ||",
    "750:2586": "saṃjñāpayet||",
    "750:2587": "(577) bhaṅge'praroge vā tannidānaṃ parijanasya pratisaṃskaraṇam||",
    "750:2588": "iti tasyāṃ dharmyāyāṃ kriyāyāṃ utpādyamānāyāṃ tasya parijanasya yadi cittabhaṅgo bhavati durmanaskatā'praroge vā anyena prakramaṇaṃ tasya pratisaṃskaraṇam|",
    "750:2589": "tathā dānādinā pratisaṃskartavyam|",
    "750:2590": "parijane yathā'sya etad dvayaṃ na bhavatīti||",
    "750:2591": "(578) aśaktatve anyena prakramaṇam||",
    "750:2592": "iti samucchettumaśaktatve anyena prakramitavyam||",
    "750:2593": "(579) na tu tatpratyayaṃ vigṛhya-||",
    "750:2594": "parijanasya||",
    "750:2595": "brūyāt||",
    "750:2596": "(580) saṃghārāme'parādhyanstathā kuryādyathā svayaṃ grāhikayā grahaṇaṃ gacchet||",
    "750:2597": "(581) agacchantamanārocya sahasā kasyacit kumāra-mitra-amātya-bhaṭṭa rājaputrebhyaḥ pādamūlikān grāhayitvā śuddhikāyāṃ parṣadi nihanyāt||",
    "750:2598": "grāhayitvā iti bodhayitvā|",
    "750:2599": "śuddhikāparṣad yatra na daṇḍyate tatra nihanyāt parājayedityarthaḥ|",
    "750:2600": "kumārādināṃ tu yatprāgbodhanaṃ tadetadartham āparājitaḥ tadāśrayeṇa nāpakuryāt ityarthaḥ||",
    "750:2601": "uktaṃ pravrajyāvastusambaddhaṃ bhikṣugatam||",
    "750:2602": "(d) bhikṣuṇīgatam|",
    "750:2603": "bhikṣuṇīgatamidānīmucyate||",
    "750:2604": "tatra yat pravrajyopasaṃpadoḥ 'puruṣaḥ' uktaṃ,",
    "750:2605": "tadeva striyāmiti aṅgokṛtya viśeṣaḥ ākhyāyate||",
    "750:2606": "(582) bhikṣuṇī bhikṣusthāne||",
    "750:2607": "saṃghaikadeśabhūtaḥ [ekabhū-] to vā upādhyāyarocakādi yatra bhikṣurukto bhikṣunī tatra draṣṭavyā ityarthaḥ||",
    "750:2608": "kiṃ sarvasya bhikṣoḥ sthāne'tha kasyacidityāha-||",
    "750:2609": "(583) sarvasya pravrajyāyām||",
    "750:2610": "pravrajyāviṣaye sarvasya upādhyāyādeḥ bhikṣoḥ sthāne bhikṣuṇī pratipattavyā|",
    "750:2611": "upādhyāyikārtha ārocanaṃ,",
    "750:2612": "śrāmaṇerīsaṃvaradāṇaṃ ityetatsarvaṃ bhikṣuṇībhireva anuṣṭhātavyam|",
    "750:2613": "nāstyatra bhikṣoradhikāra [ityasya] tat-pratipādanam||",
    "750:2614": "(584) upasaṃpadi anyasya tadyācanādau karmakatuḥ||",
    "750:2615": "upasaṃpadi na sarvasya bhikṣoḥ sthāne bhikṣuṇī draṣṭavyā|",
    "750:2616": "api tu upasaṃpadyācanādau,",
    "750:2617": "yaḥ karmakartā tato'nyasya bhikṣoḥ sthāne bhikṣuṇī upasaṃpadyācanātprabhṛti karmakārako'tra bhikṣureva na bhikṣuṇī iti uktaṃ bhavati|",
    "750:2618": "prāk tu upasaṃpadyācanā[yāḥ] bhikṣuṇī karmakārikā,",
    "750:2619": "yā'sau kevalabhikṣuṇīsaṃghamadhye brahmacaryopasthāne saṃvṛtiṃ dadāti iti||",
    "750:2620": "(585) atrāca[ya]ssaṃghaḥ||",
    "750:2621": "atra upasaṃpadi yācanādau bhikṣusaṃghaḥ||",
    "750:2622": "ācayabhūtaḥ pratipattavyaḥ|",
    "750:2623": "ubhayasaṃghe sannipatite yācanātprabhṛti karma kartavya mityarthaḥ||",
    "750:2624": "(586) kathanaṃ bhikṣuṇyāntaritaṃ āntarāyiko syāt vā||",
    "750:2625": "ityāntarāyikakathane saṃghamadhye kriyete-ekaṃ kevalabhikṣuṇīsaṃghamadhye,",
    "750:2626": "brahmacaryopasthāna-saṃvṛtidānanimittadvayamubhayasaṃghamadhye||",
    "750:2627": "dvayasyā'pi eṣa vidhiḥ pratipattavyaḥ|",
    "750:2628": "lajjānimittametaduktam-tasmāt kāmacāravijñānārthaṃ ādau kriyāpada prayogaḥ||",
    "750:2629": "(587) śikṣamāṇātvaṃ nāma striyāmaparaṃ parva||",
    "750:2630": "śrāmaṇerikātvaṃ bhikṣuṇītvaṃ ityetatparvadvayaṃ puruṣasādhāraṇam|",
    "750:2631": "idaṃ tu tṛtīyaṃ asyāḥ parva|",
    "750:2632": "tacca-||",
    "750:2633": "(588) niśritāyāmeva||",
    "750:2634": "śrāmaṇerikātva-bhikṣunītvābhyāṃ aviśeṣatāsaṃdarśanārthaḥ 'eva'śabdaḥ,",
    "750:2635": "yathā ime parvaṇī|",
    "750:2636": "niśritāyāmevaṃ etadapīti|",
    "750:2637": "ataśca upādhyāyikātvena bhikṣuṇīṃ kāñcicca,",
    "750:2638": "na tāmeva yāṃ śrāmaṇerikārthaṃ iti pratipattiḥ|",
    "750:2639": "tadevaṃ striyāṃ tritvamupādhyāyasya,",
    "750:2640": "puruṣe tu dvitvaṃ iti jātaṃ bhavati|",
    "750:2641": "kasyāmavasthāyāṃ śikṣamāṇātvaṃ nāma striyāṃ aparaṃ parva,",
    "750:2642": "kiyantaṃ vā kālaṃ asya caraṇaṃ ityāha-||",
    "750:2643": "(589) śrāmaṇerikātva-bhikṣuṇītvayoḥ antarāle varṣadvayacaraṇasya kālaḥ||",
    "750:2644": "tāvantaṃ kālaṃ ācaritvena upasaṃpādanaṃ ityevaṃ kālapari graho,",
    "750:2645": "na atrordhva caritavyametad vratamiti|",
    "750:2646": "tasmāt na pūrṇatve'sya kālasya prāgupasaṃpatteḥ aśikṣitavyaṃ asyāṃ śikṣāyām,",
    "750:2647": "dhvaṃso vā asya saṃvarasya iti pratipattavyam|",
    "750:2648": "ko'sya śikṣamāṇātva-prarohasya kāla ityāha-||",
    "750:2649": "(590) tadūnopasaṃpatkālādyādikaḥ prarohasyeti||",
    "750:2650": "upasaṃpatkālasyādiḥ|",
    "750:2651": "sa dvi[vi]dho'syāḥ|",
    "750:2652": "kumārikāyāḥ viṃśativarṣatvaṃ,",
    "750:2653": "gṛhoṣitāyāḥ dvādaśavarṣatvam|",
    "750:2654": "tena caraṇakālena varṣadvayena ūna-upasaṃpatkālādinā ādiḥ,",
    "750:2655": "[tadūnopasaṃ patkālādiḥ] asya kālasya so'yaṃ kālaḥ tadūnopasaṃpatkālādyādikaḥ|",
    "750:2656": "eṣo'sya śikṣamāṇātvaprarohasya kālaḥ|",
    "750:2657": "kumārikāyāḥ aṣṭādaśatvaṃ varṣāṇāṃ,",
    "750:2658": "gṛhīṣitāyāḥ daśavarṣatvamityarthaḥ||",
    "750:2659": "grantho'tra bhikṣunīvibhaṅge-“yā gṛhoṣitā daśa varṣā,",
    "750:2660": "kumārikābhūtā vā aṣṭādaśavarṣā|",
    "750:2661": "tasyāḥ dve varṣe śikṣā saṃvṛtirdeyā“ iti||",
    "750:2662": "upasaṃpatkālasya atra vighau aṃgīkṛtasya viśeṣaḥ ākhyāyate-||",
    "750:2663": "(591) dvādaśatvaṃ varṣāṇāṃ upasaṃpadi-ūḍhatāyāṃ ādiḥ||",
    "750:2664": "ūḍhatāyāṃ kṛtāvāhanatayā kṛtavivāhatāyāṃ,",
    "750:2665": "dvādaśatvaṃ varṣāṇāṃ upasaṃpadi kālasya ādiḥ||",
    "750:2666": "(592) dānādutthānam|",
    "750:2667": "śikṣamāṇātvasya ityanuṣāṅgaḥ|",
    "750:2668": "kena [dā] nādityāha-||",
    "750:2669": "(593) bhikṣuṇīsaṃghena||",
    "750:2670": "kathamityāha-||",
    "750:2671": "(594) śikṣāsaṃvṛtiriti dānam||",
    "750:2672": "“iyaṃ evaṃnāmā śikṣāsaṃvṛtiṃ yācate,",
    "750:2673": "yāvattatsaṃghaḥ śikṣāsaṃvṛtiṃ dadāti“ ityevamādeḥ mantrasya etadulliṃganam||",
    "750:2674": "(595) anantaramasya śikṣotkīrtanam asya śikṣāsaṃvṛtidānasya anantaraṃ śikṣāyāḥ utkīrtanam -ṣaṇṇāṃ dharmāṇāṃ,",
    "750:2675": "ṣaṇṇāṃ anudharmāṇām||",
    "750:2676": "tatra ṣaṭ dharmāḥ katame—",
    "750:2677": "nai kākinī pravrajet mārgam|",
    "750:2678": "nadīpāraṃ na saṃtaret||",
    "750:2679": "na spṛśet puruṣaṃ, tena|",
    "750:2680": "naukāgāre saha svapet||",
    "750:2681": "sāṃcaritraṃ tu no kuryāt|",
    "750:2682": "avadyaṃ chādayenna ca||",
    "750:2683": "ityete śikṣamāṇāyāḥ|",
    "750:2684": "ṣaṭ-dharmāḥ parikīrtitāḥ||",
    "750:2685": "ṣaṭ anudharmāḥ katame|-",
    "750:2686": "jātarūpaṃ na gṛhṇīyāt|",
    "750:2687": "na guhye roma śātayet||",
    "750:2688": "na khanet pṛthivīṃ cā'pi|",
    "750:2689": "na chindyāt haritaṃ tṛṇam|",
    "750:2690": "nā'pratigrāhitaṃ svādet|",
    "750:2691": "svādetsaṃnihitaṃ na ca||",
    "750:2692": "uktā ime'nudharmāḥ ṣaṭ|",
    "750:2693": "śikṣamāṇeṣu śikṣaṇāt||",
    "750:2694": "(596) na alabdhabrahmacaryopasthāna-saṃvṛteḥ upasaṃpad||",
    "750:2695": "upasaṃpad atra brahmacaryam,",
    "750:2696": "tasyopasthānaṃ upajananaṃ,",
    "750:2697": "brahmacaryopasthānāya saṃvṛtiḥ brahmcaryopasthānasaṃvṛtiḥ,",
    "750:2698": "sā na labdhā yayā sā iyaṃ alabdhabrahmacaryopasthānasaṃvṛtiḥ, tasyāḥ|",
    "750:2699": "upasaṃpad na bhavati,",
    "750:2700": "[yasmāt] upasaṃpadārthā saiṣāṃ saṃvṛtiḥ|",
    "750:2701": "kṣetratāyāṃ niyamanaṃ ityato asyāṃ alabdhārthā nopasaṃpad|",
    "750:2702": "kadā asyāḥ dānam-(597)",
    "750:2703": "rahonuśāsanādūrdhvaṃ taddānam||",
    "750:2704": "tasya brahmacaryopasthānasaṃvṛteḥ dānam||",
    "750:2705": "kenetyāha--||",
    "750:2706": "(598) saṃghena||",
    "750:2707": "prakṛtatvāt bhikṣuṇīsaṃghena pratipattiḥ||",
    "750:2708": "kiṃ evameva asyā dānamityāha-||",
    "750:2709": "(599) pṛṣṭvā āntarāyikam||",
    "750:2710": "tadevaṃ asyāḥ trayaḥ āntarāyikapraśnāḥ bhavanti|",
    "750:2711": "eko-rahonuśāsikayā bhikṣuṇyā,",
    "750:2712": "dvitīyaḥ-kevalabhikṣuṇī saṃghamadhye brahmacaryopasthāna-saṃvṛtyaṃgabhūtaḥ,",
    "750:2713": "tṛtīyaḥ ubhayasaṃghe yācitāyāmupasaṃpadi upasaṃpadaṅgabhūtaḥ|",
    "750:2714": "yacanamatra yācite|",
    "750:2715": "karmādānaṃ ityataḥ prāptam,",
    "750:2716": "tato'syāmapi yācitāyāmeva dānaṃ yuktarūpaṃ, ityāha-||",
    "750:2717": "(600) yācitāyāmiti||",
    "750:2718": "yācitāyāṃ brahmacaryopasthānasaṃvṛtau asyāḥ brahmacaryopasthānasaṃvṛterdānaṃ,",
    "750:2719": "na ayācitāyāmityarthaḥ||",
    "750:2720": "(601) paṃcatvaṃ cīvareṣu||",
    "750:2721": "bhikṣuṇyāḥ tricīvaraṃ,",
    "750:2722": "kusūlakaṃ saṃkakṣikā ca adhike||",
    "750:2723": "(602) niśrayeṣu vivṛkṣamūlatvam||",
    "750:2724": "vivarjitavṛkṣamūlatvaṃ,",
    "750:2725": "vṛkṣamūlaṃ varjayitvā anye trayo'syāḥ niśrayāḥ||",
    "750:2726": "(603) aṣṭatvaṃ patanīyeṣu||",
    "750:2727": "'sparśaḥ paṃjaranikṣepaḥ praticchādo nivāraṇaṃ' ityadhikāścatvāraḥ||",
    "750:2728": "(604) gurudharmārocanam||",
    "750:2729": "aṣṭau gurudharmā ārocayitavyāḥ|",
    "750:2730": "te punaḥ-“upasaṃpad bhikṣubhyaḥ|",
    "750:2731": "pratipakṣaṃ cāvavādaparyeṣṭiḥ||",
    "750:2732": "nā'bhikṣuka āvāse|",
    "750:2733": "kutraci varṣopagamanaṃ ca||",
    "750:2734": "bhikṣorāpa tsucodanam|",
    "750:2735": "aroṣaṇaṃ vandanā ca navakasya||",
    "750:2736": "ubhayagaṇāt mānāpyam|",
    "750:2737": "pravāraṇā ceti gurudharmāḥ||",
    "750:2738": "“ kasmin kāle tadārocanamityāha-||",
    "750:2739": "(605) patanīyaśramaṇakarakāntarāle||",
    "750:2740": "(606) kṛt-ṣaṭke||",
    "750:2741": "'pūrvapravrajite' ti-ato yāvatkṛt iti asya yaḥ saṃjñāvān 'mā'si' iti pravrajyārthamupasaṃkrāntāṃ pṛcchet upasaṃpādakāśca na pravrājayeyurupasaṃpāda[ye]yurvā iti sa pratipattavyaḥ ityarthaḥ||",
    "750:2742": "(607) nāsti asyāḥ prarohaṇadharmatā iti ca||",
    "750:2743": "etacca atra vidhiṣaṭkaṃ pratipattavyam|",
    "750:2744": "nāśanaṃ evaṃvidhasya liṅginaḥ ityetatsarvādhikārikatvāt vaktavyam|",
    "750:2745": "punariheti veditavyam|",
    "750:2746": "katamatṣaṭkamityāha-||",
    "750:2747": "(608)-(613) ubhayavyaṃjanā||",
    "750:2748": "saṃbhinnavyaṃjanā||",
    "750:2749": "sadāprasravaṇī||",
    "750:2750": "alohinī||",
    "750:2751": "naimittikī||",
    "750:2752": "keyaṃ naimittikī nāma ityāha-||",
    "750:2753": "nimittamātrabhūtavyaṃjanā tadākhyā||",
    "750:2754": "nimittamātrabhūtaṃ vyaṃjanaṃ yasyāḥ tasyāḥ naimittikīti ākhyā, saṃjñā||",
    "750:2755": "(614) pūrvapravrajitā|",
    "750:2756": "mā'si ubhayavyaṃjanā' yāvat 'mā'si pūrvaṃ pravrajitā' iti pravrajyārthamupasaṃkrāntāṃ pṛcchet||",
    "750:2757": "yāvat'nāsti asyāḥ prarohaṇadharmatā' ityeṣa atra nayaḥ pratipattavyaḥ||",
    "750:2758": "kṣudrakādipravrajyāvastugatam||",
    "750:2759": "(vi) pṛcchāgatam|",
    "750:2760": "(a) saṃvara-asaṃvarau",
    "750:2761": "(615) na amanuṣyagatikauttarakauravakayoḥ savarasya kṣetratvam||",
    "750:2762": "manuṣyagateḥ anyasyāṃ gatau upapannaḥ,",
    "750:2763": "manuṣyagatikatve'pi auttara-kauravakaḥ [ca];",
    "750:2764": "naiṣāṃ saṃvaraḥ ārohati ityarthaḥ||",
    "750:2765": "(616) na tatīyasyāṃ parivṛttau vyaṃjanasya||",
    "750:2766": "saṃvarasya na kṣetratvamityanubandhaḥ||",
    "750:2767": "yasya trir-vyaṃjanaṃ parivartate,",
    "750:2768": "na tasya saṃvaro rohatītyarthaḥ||",
    "750:2769": "(617) na prathamadvayoḥ dvastiriti||",
    "750:2770": "na prathamadvitīyayoḥ vyaṃjanaparivṛtyoḥ dhvaṃsaḥ saṃvarasyetyarthaḥ|",
    "750:2771": "kṣudrakebhyaḥ etadvidhidvayaṃ sādṛśyād hṛṣṭam||",
    "750:2772": "(618) utthānaṃ gṛhyamāṇatve||",
    "750:2773": "samādīyamānatve vyaṃjanaparivṛttau satyāṃ utthānaṃ saṃvarasya||",
    "750:2774": "“upasaṃpadāpekṣiṇo vyaṃjanaṃ parivartate-upasaṃpanno vaktavyo'nupasaṃpanno vaktavyaḥ||",
    "750:2775": "āha-anupasaṃpanno vaktavyaḥ||",
    "750:2776": "bhikṣubhyo hi bhikṣuṇyā upasaṃpadā bhikṣuṇībhāvaḥ paryeṣitavyaḥ“ iti atra granthaḥ||",
    "750:2777": "nidarśanamatra puruṣasyavyañjanaparivṛttiḥ|",
    "750:2778": "nirāśaṅka-taratvāt anyatvamatra vidheḥ|",
    "750:2779": "upasaṃpadyamānāvastho'tra upasaṃpatprekṣī gṛhītaḥ,",
    "750:2780": "prākparivṛtto bhikṣumātrasaṃnipātasya ayogāt||",
    "750:2781": "(619) anupādhyāyakatāyāṃ tadvataḥ||",
    "750:2782": "tadvataḥ iti upādhyāyavataḥ|",
    "750:2783": "saṃvarasya vinā'pi upādhyāyena bhavati utthānam||",
    "750:2784": "(620) anupasaṃpannatve'sya||",
    "750:2785": "upādhyāyasyopa saṃpannatve'pi upādhyāyavataḥ saṃvarasya bhavatyutthānam?-||",
    "750:2786": "(621) na, jānāne'sya abhikṣutvam||",
    "750:2787": "na utthānaṃ upādhyāyavataḥ saṃvarasya jānāne samādātari asyopādhyāyasya abhikṣutvaṃ anupasaṃpannatvaṃ dhvastatāṃ vā|",
    "750:2788": "grantho'tra-'upasaṃpadāpekṣī stainyasaṃvāsikena upādhyāyena upasaṃpādyate,",
    "750:2789": "upasaṃpanno vaktavyaḥ,",
    "750:2790": "anupasaṃpanno vaktavyaḥ?-|",
    "750:2791": "āha-yadi jānīte stainyasaṃvāsiko me upādhyāyaḥ ityanupasaṃpanno vaktavyaḥ|",
    "750:2792": "yadi na jānāti,",
    "750:2793": "upasaṃpanno vaktavyaḥ||",
    "750:2794": "evaṃ pūrvāpannakena upādhyāyena“........ityādi||||",
    "750:2795": "ādivyagrakeṇāgārikeṇa upādhyāyeneti|",
    "750:2796": "nanu ca anupādhyāyatve'pi saṃvarasyotthānam,",
    "750:2797": "tatkathaṃ jānāne asyā'bhikṣutvaṃ na bhavati,",
    "750:2798": "yasmāt vipanno jānā[tī] tyāśayo bhavati,",
    "750:2799": "śīle'nāhato bhavati,",
    "750:2800": "anartho vā śīlena ityataḥ etadutthānam [iti cet, tanna]|",
    "750:2801": "nājānāti anupādhyāyatāṃ yāvat,",
    "750:2802": "tasmāt avirodho'tra anutthānasya||",
    "750:2803": "yattu upādhyāyasya anupasaṃpannatve saṃvarasya utthānamuktaṃ saṃghamadhikṛtya etad,",
    "750:2804": "saṃghasyānupasaṃpannatāṃ jānānena bhavati utthānaṃ,",
    "750:2805": "na upasaṃpatprekṣī [itī]||",
    "750:2806": "(622) nainaṃ pratyācakṣaṇe||",
    "750:2807": "saṃvaramukhatvāt upādhyāyasya tad-pratyācakṣaṇe nāsti saṃvarasya utthānam||",
    "750:2808": "grantho'tra-upasaṃpadyamānaḥ upādyāyaṃ pratyākhyātaṃ upasaṃpanno vaktavyo'nupasaṃpanno vaktavyaḥ?",
    "750:2809": "-āha-anupasaṃpanno vakta[vya] iti||",
    "750:2810": "(623) na anayoḥ nāma-anudbhāvane||",
    "750:2811": "anayoḥ kṣetropādhyāyoḥ samādātrā [karma] kārakeṇa vā nāmānutkīrtane na bhavati saṃvarasya utthānam||",
    "750:2812": "(624) na saṃghasya tadyoneḥ||",
    "750:2813": "samādātṛ-karmakārakābhyāṃ anyatareṇā'pi saṃghasya nāmno'nudbhāvane,",
    "750:2814": "tadyoneḥ,",
    "750:2815": "saṃghayoneḥ,",
    "750:2816": "tadvaṃśasya,",
    "750:2817": "saṃvarasya na bhavatyutthānam||",
    "750:2818": "grantho'tra-“samādātāraṃ prati trayaḥ pudgalāḥ anupasaṃpannāḥ,",
    "750:2819": "ātmano nāma na ācaṣṭe,",
    "750:2820": "upādhyāyasya nāma nācaṣṭe,",
    "750:2821": "upasaṃpadaṃ ca na jānāti“ iti|",
    "750:2822": "karmakārakaṃ prati ayaṃ granthaḥ -“trayāṇāṃ nāma na parikīrtayati-upādhyāyasya,",
    "750:2823": "upasaṃpadāprekṣinaḥ,",
    "750:2824": "saṃghasya ca|",
    "750:2825": "upasaṃpanno vaktavyaḥ,",
    "750:2826": "anupasaṃpanno vaktavyaḥ iti|",
    "750:2827": "[āha-anupasaṃpanno vaktavya iti]|",
    "750:2828": "apratyupasthāpanametad,",
    "750:2829": "gṛhītṛtvena yadatra samādātuḥ ātmano nāmā'nukīrtanam |",
    "750:2830": "saṃghasyaitad pratyupasthāpanam |",
    "750:2831": "anugṛhītatvena yat saṃghasyā nena nāmānudbhāvanam|",
    "750:2832": "yad karmakārakeṇa samādātuḥ tadviṣayatvasya upanīteḥ tadakaraṇam|",
    "750:2833": "yatsaṃghasya saṃghakartṛkatvasya upanīteḥ tadkaraṇam|",
    "750:2834": "yadupādhyāyasya karmakārakeṇa nāmā'nudbhāvanaṃ,",
    "750:2835": "tadapi saṃghakartṛkatvasyaiva upanīteḥ akaraṇam|",
    "750:2836": "yasmāt yatra karmaṇi tatra saṃghasya kartṛtvapratipattiḥ,",
    "750:2837": "tato'nyasya tatkarmaṇaḥ karaṇam|",
    "750:2838": "yadupādhyāyasya samādātrā nāmānudbhāvanaṃ,",
    "750:2839": "tad yasya karmaṇaḥ karaṇaṃ sopādhyāyakasya,",
    "750:2840": "na tatra tasya viṣayatvena pratyupasthānam|",
    "750:2841": "tadanutthānaṃ eṣāṃ nāmānudbhāvane saṃvarasya||",
    "750:2842": "(625) na'gārika-tīrthikadhvaje||",
    "750:2843": "pratyekaṃ dhvajaśabdasya parisamāptiḥ|",
    "750:2844": "āgārikadhvaje tīrthikadhvaje iti bahuvrīhiścātra samāsaḥ|",
    "750:2845": "āgārikadhvajo dhvajo yasya,",
    "750:2846": "tīrthikadhvajo dhvajo yasya|",
    "750:2847": "ābhyāṃ dhvajābhyāṃ gṛhītābhyāṃ na bhavati saṃvarasyotthānam|",
    "750:2848": "veṣaścātra dhvajaḥ||",
    "750:2849": "(626) na nagnakupita puphālinīṣu||",
    "750:2850": "saṃvarasyotthānaṃ ityanuṣaṅgaḥ|",
    "750:2851": "samādānato nagnībhūtasya tīrthikadhvajaḥ iti anenaiva saṃgrahāt|",
    "750:2852": "anyārthaṃ nagnagrahaṇam,",
    "750:2853": "pramuktapragrahatvaṃ asyāmavasthāyāṃ cittasya iti saṃvarasyānutthānam|",
    "750:2854": "kupitatve sthairyabhaṅgaḥ|",
    "750:2855": "puṃphāliṇīṃ tāvatā bhadantā upasaṃpādayanti,",
    "750:2856": "upasaṃpannā vaktavyā atha anupasaṃpannā?",
    "750:2857": "[āha]-anupasaṃpannā vaktavyā|",
    "750:2858": "upasaṃpādakāśca sātisārā iti|",
    "750:2859": "puṃphālinī puraḥ yatsaṃyogāt puruṣo mriyate||",
    "750:2860": "(627) na nimittaviparyayā'nabhyupetau utkṣiptakasya||",
    "750:2861": "sa-dṛṣṭeḥ virati āśayasya saṃvarasaṃpattiḥ,",
    "750:2862": "tasmāt yena nimittena āpattyadarśanādinā-utkṣepaṇīyaṃ karmakṛtaṃ bhavati,",
    "750:2863": "tadviparyaya-anabhyupagame nāṣti saṃvarasya utthānam|",
    "750:2864": "nidarśanamatra utkṣiptakaḥ|",
    "750:2865": "sarvapraṇihiteṣu eṣa vidhiḥ|",
    "750:2866": "kalahakaraṇādi-āśayasyāpi avirati-āśayatvāt||",
    "750:2867": "(628) duṣkṛtamātrakaṃ apūrva-parvatāyām|",
    "750:2868": "vinā upāsakatvena śrāmaṇeratvopagatau,",
    "750:2869": "vinā śrāmaṇeratvena bhikṣutvopagatau duṣkṛtamātrakaṃ bhavati,",
    "750:2870": "na anutthānaṃ saṃvarasya||",
    "750:2871": "grantho'tra- “āgārika-apravrajitakaṃ upasaṃpādayanti,",
    "750:2872": "upasaṃpanno vaktavyo'nupasaṃpanno vaktavya ityāha-'upasaṃpannaḥ,",
    "750:2873": "upālin,",
    "750:2874": "upasaṃpādakāśca āpadyante duṣkṛtā [patti]miti“||",
    "750:2875": "(629-630) ayāñcāyāmupādhyāyasya antarāyikayā'praśne||",
    "750:2876": "ubhayatra atra duskṛtamātrakam,",
    "750:2877": "na anutthānaṃ saṃvarasyetyanuṣaraṅgaḥ||",
    "750:2878": "(631) pratijñāne'sya asato dāne||",
    "750:2879": "asato iti asaṃvidyamānasya,",
    "750:2880": "samādātra antarāyikasya 'asti me'ntarāyikam' iti pratijñāne saṃvarasya dāne duṣkṛtamāṭrakaṃ,",
    "750:2881": "na anutthānam||",
    "750:2882": "nidāneṣvatra granthaḥ-“antarāyikaiḥ tāvat bhadanta dharmaiḥ samanvāgatam,",
    "750:2883": "'samanvāgato'sti'iti vadantaṃ upasaṃpādayanti|",
    "750:2884": "upasaṃpanno vaktavyo'nupasaṃpanno vaktavyaḥ,",
    "750:2885": "āha-'upasampannaḥ' upasaṃpādakāstu sātisārāḥ“ iti|",
    "750:2886": "tad atra antarāyikaṃ abhipretaṃ vyavatiṣṭhate,",
    "750:2887": "yadvidhe tu ahamupasaṃpannaḥ||",
    "750:2888": "(632) na puruṣānukṛtitvaṃ striyā,",
    "750:2889": "strya nakṛtitvaṃ ca puruṣasya vyaṃjanāntaraprakāraḥ||",
    "750:2890": "nātra anutthānaṃ saṃvarasya,",
    "750:2891": "etatpradarśanaṃ-vyañjanāntarasya prakāratvāt atrotthānaṃ na syāt|",
    "750:2892": "na caitadeṣa bhavati-||",
    "750:2893": "(b) ākṣiptatvam||",
    "750:2894": "(633) ākṣiptatvamasya hastacchinnādinā|",
    "750:2895": "asya puruṣasya anukṛtitvasya hastacchinnāḥ pādacchinnā ityādinā ākṣiptatvam,",
    "750:2896": "ākṣiptatvācca duṣkṛtāmā[trami]tyuktaṃ bhavati||",
    "750:2897": "(634) pāpalakṣaṇa-bhinnakalpadvīpāntarajayoḥ||",
    "750:2898": "anayorapi hastacchinnādinā ākṣiptatvamityarthaḥ||",
    "750:2899": "“pāpalakṣaṇaṃ upasaṃpādayanti“ [iti] yāvadupasaṃpanno vaktavyaḥ|",
    "750:2900": "bhikṣavastu upasaṃpādakāḥ āpadyante duṣkṛtāmiti“ pāpalakṣaṇe granthaḥ||",
    "750:2901": "[nidāna]-dvīpāntarajo'pi granthaḥ-jambudvīpakā bhikṣavaḥ pūrvavidehakamupasaṃpādayanti,",
    "750:2902": "upasapanno vaktavyaḥ'.......... yāvad-'upasaṃpannaḥ, upālin'|",
    "750:2903": "'upasaṃpadakāstu sātisārāḥ'|",
    "750:2904": "[iti] vistareṇa cakrapeyālaṃ karvatyam||",
    "750:2905": "saṃsthāna-pramāṇa-daśābhedo manuṣyāṇāṃ yatra dvīpe tanmātravyudāśasavaraṃ atra dvīpagrahaṇaṃ vyavatiṣṭhate|",
    "750:2906": "etadatra bhinnakalpagrahaṇena viśeṣitamukhādibhedo'pi atra kalpabhedo'bhipretaḥ|",
    "750:2907": "evaṃ ca ekadvīpakānāmapi eṣa mukha-karṇaprāvaraṇādīnāṃ pratikṣiptatvaṃ veditavyam||",
    "750:2908": "(635) ekanakha-samudralekha-pakṣahata-liṅgaśiro-gulmakeśa-antarbahirdvi-kubja-ṣaṭsahitā'naṅguli-pakṣma-nakula-kiṃpila-viparīta-milita-śikya-kaśmīlita-akṣākṣa-akṣiśāla-śantra-dardru-vicarcika-pīta-avadāta-rakta-nāḍīkarṇa-kaṇḍu-piṇḍa-sthūlakacchu-aṇḍalāṅgūlapraticchanna-mūḍha-ajihva-ekahastapāda-[ahastapāda]-nīlakeśa-hastyaśvaśvagomeṣamṛgamatsyāhi-dīrghabahuśīrṣa-tālakaṅṭhaśūleryāpathacchinnebhyaśca anābādhikānāṃ,",
    "750:2909": "glānena ca itareṣām||",
    "750:2910": "ekanakhādīnāṃ ca adhuktānāṃ [hasta] chinnādinā ākṣiptatvaṃ,",
    "750:2911": "itaresāṃ tu ābādhikānāṃ,",
    "750:2912": "glānena 'mā'si glānaḥ' ityanena ākṣiptatvaṃ ityarthaḥ||",
    "750:2913": "ekanakho, yasya ekameva nakham|",
    "750:2914": "samudralekho,",
    "750:2915": "yasya mudrāyuktamiva lekhaṃ śarīrāvayavaḥ|",
    "750:2916": "pakṣaheto, yasya ekaṃ pārśvaṃ śuṣkam|",
    "750:2917": "liṅgaśirā, yasya liṅgākāraṃ śiraḥ|",
    "750:2918": "gulmakeśo yasya vidūṣakasya ivā'ntarāgulmena avasthitāḥ keśāḥ|",
    "750:2919": "antarbahidvikubja iti pratyekaṃ kubjaśabdasya parisamāptiḥ,",
    "750:2920": "antaḥ kubjo bahīḥ kubjaḥ antarbahiḥ kubja iti,",
    "750:2921": "uktametad anyatra-'kāṇaḥ,",
    "750:2922": "kuṇiḥ,",
    "750:2923": "kubjo'tha,",
    "750:2924": "vāma' iti,",
    "750:2925": "prabhedasaṃdarśanārthaṃ tvetad|",
    "750:2926": "ṣaṭ-sahitā'naṅguli[riti] aṅguliśabdasya pratyekaṃ parisamāptiḥ|",
    "750:2927": "ṣaḍṅguliḥ sahitāṅguliḥ anaṅguliśceti |",
    "750:2928": "ṣḍaṅgulitvaṃ,",
    "750:2929": "sahitāṅgulitvaṃ, (anaṅgu)",
    "750:2930": "litvamātrakam |",
    "750:2931": "aṅguliphaṇāhastakatvenā'tra saktāṅgulitvasya antarbhāvaḥ|",
    "750:2932": "pakṣma-nakula-kiṃpila-viparīta-milita-śikya-kaśmīlita-akṣākṣa-iti akṣaśabdasya pratyeka samāptiḥ-pakṣamākṣaḥ,",
    "750:2933": "nakulākṣaḥ,",
    "750:2934": "kiṃpilākṣaḥ,",
    "750:2935": "viparītākṣaḥ,",
    "750:2936": "militākṣaḥ,",
    "750:2937": "śikyākṣaḥ,",
    "750:2938": "kaśmīlitākṣaḥ, akṣākṣaḥ|",
    "750:2939": "pakṣmākṣo, yasya akṣṇo'ntaḥ carmapuṭe pakṣmasaṃbhavaḥ|",
    "750:2940": "[nakulākṣaḥ yasya akṣaḥ nakulākṣavat|",
    "750:2941": "] ulūkākṣaḥ kiṃpilākṣo [kapilākṣākṣatvāt] rakṣākṣaḥ sadṛśākṣo vā|",
    "750:2942": "apāṅgasamīpavarti yo akṣyavayavaḥ sa yasya nāsāsamīpe,",
    "750:2943": "tatsamīpavarti ca apāṅgaṃ sametya,",
    "750:2944": "asau viparītākṣaḥ|",
    "750:2945": "yasya vigatanāsāvaṃśe parasparaṃ akṣiṇī-saṃśleṣṭe,",
    "750:2946": "asau militākṣaḥ|",
    "750:2947": "śikyākṣo, yasya śikyavat atilaṃbite akṣiṇī|",
    "750:2948": "galitapakṣmaromatvāt vigaladraktamāsavat akṣṇaḥ paryanto yasya asau kaśmīlitākṣaḥ|",
    "750:2949": "akṣākṣaḥ iti akṣayoḥ akṣiṇī yasya asau akṣākṣaḥ|",
    "750:2950": "akṣiśāla-śantra dardru-vicarcikā iti akṣiśabdasya pratyekaṃ nipātaḥ|",
    "750:2951": "akṣiśālaḥ, akṣiśantraḥ,",
    "750:2952": "akṣidardruḥ akṣivicarcikā|",
    "750:2953": "ativiśāle yasya akṣiṇī asau viśālākṣaḥ||",
    "750:2954": "pītāvadātaraktanāḍīkarṇa iti karṇaśabdasya pratyekaṃ nipātaḥ-pītakarṇaḥ,",
    "750:2955": "avadānakarṇa,",
    "750:2956": "raktakarṇaḥ,",
    "750:2957": "nāḍīkarṇa iti||",
    "750:2958": "kaṇḍu-piṇḍa-sthūlakacchuriti kacchuśabdasya pratyekaṃ saṃbandhaḥ-kaṇḍukacchuḥ,",
    "750:2959": "piṇḍakacchuḥ,",
    "750:2960": "sthūlakacchuriti||",
    "750:2961": "aṇḍalāṅgulapraticchanna iti aṇḍābhyāṃ lāṅgūlaḥ praticchannaḥ asya iti aṇḍalāṅgūlapraticchanna iti aṇḍābhyāṃ lāṅgūlaḥ praticchannaḥ asya iti aṇḍalāṅgūlapraticchanaḥ||",
    "750:2962": "mūḍha-ajihva-ekahastapāda iti,",
    "750:2963": "mūḍha ityanena upasaṃpadaṃ na jānātītyasya saṃgṛhītatvam||",
    "750:2964": "ajihva iti [jihvāhī] nasya|",
    "750:2965": "mūkavadhira iti mūkagraḥaṇena satyāṃ jihvāyāṃ vaktumasamarthaḥ jihvāhīnaḥ,",
    "750:2966": "anyasya ajihva iti uktatvāt||",
    "750:2967": "[ekahastapādaḥ iti ekaśabdasya] hastapādaśabdayoḥ pratyekaṃ saṃbandhaḥ- ekahastaḥ,",
    "750:2968": "ekapādaḥ,",
    "750:2969": "ahastapāda iti||",
    "750:2970": "nīlakeśa iti aharitabhūtaṃ nīlaṃ,",
    "750:2971": "tasmāt haritagrahaṇena nīlasyoktatvam||",
    "750:2972": "hasti-aśva-śva-go-meṣa-mṛga-matsya-ahi-dīrgha-bahuśīrṣa iti śīrṣaśabdasya pratyekaṃ abhisaṃbaṃdhaḥ-hastiśīrṣaḥ aśvaśīrṣaḥ,",
    "750:2973": "śvaśīrṣo,",
    "750:2974": "gośīrṣaḥ,",
    "750:2975": "meṣaśīrṣaḥ,",
    "750:2976": "mṛgaśīrṣaḥ,",
    "750:2977": "matsyaśīrṣaṃḥ,",
    "750:2978": "ahiśīrṣaḥ,",
    "750:2979": "dīrghaśīrṣa,",
    "750:2980": "bahuśīrṣaḥ iti|",
    "750:2981": "'sarvanīlaḥ sarvapītaḥ sarvalohitaḥ sarvāvadāta' iti etadapi yatpaṭhyate,",
    "750:2982": "eṣāmapi caturbhiḥ bhūtaṃ chavi-varṇaiḥ ityuktatvam||",
    "750:2983": "tālakaṇṭha[vat-śūla-] śūlacchinna-īryāpathacchinna iti||",
    "750:2984": "(636) caureṇa dasyoḥ||",
    "750:2985": "ākṣiptatvamiti anuṣaṅgaḥ|",
    "750:2986": "pāpavṛttirūpatā sāmānyena|",
    "750:2987": "nanu naiva asya ataḥ pṛthaktvam?",
    "750:2988": "-bhavani hi adasyubhūto'pi cauraḥ saghṛṇaḥ paraharaṇaḥ,",
    "750:2989": "sarveṇa sarvaṃ yadbhūyasā yasya vā abhiprāṇātipātapravarttā|",
    "750:2990": "dasyuśca acaurabhūtaḥ nirghṛṇo vadhyaghātakādiḥ|",
    "750:2991": "tasmāt pṛthaktvamevāsya bhavati||",
    "750:2992": "(c) anujñā",
    "750:2993": "(637) pitṛ-vat pitrāśayatve anujñāyāṃ rājā||",
    "750:2994": "pitrāśayatvena rājñā'nujñātaḥ pitṛbhyāmevānujñāto draṣṭavyaḥ|",
    "750:2995": "rājānujñayā pravrājite [adoṣo] draṣṭavyaḥ iti bhāvaḥ||",
    "750:2996": "(638) parigṛhītroḥ anujñāna-dhāraṇā-ārocaneṣu pitṛtvam||",
    "750:2997": "asatyapi janakatve mātāpitṛparigraheṇa avasthitayoḥ anujñāne saptāhadhāraṇe saṃghe ca ārocane [mātā-] pitṛtvaṃ,",
    "750:2998": "na janakayoreva parigṛhītṛtvena avasthitayoḥ ityarthaḥ|",
    "750:2999": "“putrakṛtakaṃ tāvat,",
    "750:3000": "bhadanta,",
    "750:3001": "upasaṃpādayanti,",
    "750:3002": "kasya sakāśā[dava]sāritavyaḥ?",
    "750:3003": "-yasya putratvamupagataḥ,",
    "750:3004": "evaṃ dhītikṛtikā yasya dhītitvaṃ upagatikā“-ityatra granthaḥ||",
    "750:3005": "(639) na amanuṣyagatikayoḥ||",
    "750:3006": "anujñānadhāraṇā'rocaneṣu pitṛtvaṃ ityanuṣaṅgaḥ||",
    "750:3007": "“yasya tāvat,",
    "750:3008": "bhadanta,",
    "750:3009": "mātāpitarau kālagatu bhavataḥ,",
    "750:3010": "tiryagyonigatau vā,",
    "750:3011": "tasya keśāvaropaṇāya sarvasaṃgho'valokayitavyaḥ?",
    "750:3012": "-no hīdaṃ, upālin“ ityatra granthaḥ||",
    "750:3013": "(640) na ataḥ ānantaryotthāṇam||",
    "750:3014": "amanuṣyagatikābhyāṃ pitṛbhyām ānantaryotthānam||",
    "750:3015": "(641) janakābhyāmetad,",
    "750:3016": "parivṛttavyaṃjanābhyāmapi||",
    "750:3017": "apuṃstvamapi mātṛgatātve'pi tuṣka strītvaṃ utthānamānantaryasya||",
    "750:3018": "(642) etad-kṛtvaṃ mātṛghātakādau tattvam||",
    "750:3019": "etatkṛtvaṃ ānantaryakṛtvaṃ,",
    "750:3020": "yad māṭṛghātakādeḥ pravrājanaṃ pratiṣiddhaṃ tatra ānantaryakṛtvaṃ tattu pratipattavyam|",
    "750:3021": "ānantaryakārī na pravrājyaḥ ityevaṃ puna stad|",
    "750:3022": "na sarvamātṛghāṭako na pravrājya ityevaṃ ca|",
    "750:3023": "tiryagyonigatamātṛghātakasya apratiṣiddhaṃ bhavati pravrājanam||",
    "750:3024": "(d) saṃkīrṇam",
    "750:3025": "kasmin bhikṣuṇyāṃ kṛte bhikṣuṇīdūṣakatvaṃ jātaṃ bhavati,",
    "750:3026": "bhikṣuṇyā'pi bhikṣudūṣakatvaṃ bhavati,",
    "750:3027": "kenārthena etadubhayamityāha-||",
    "750:3028": "(643) dūṣakatvaṃ abrahmacaryeṇa svādayatoḥ,",
    "750:3029": "aparājitatve||",
    "750:3030": "“kiyatā, bhadanta,",
    "750:3031": "bhikṣuṇīdūṣako vaktavyaḥ?",
    "750:3032": "-yena abrahmacaryeṇa,",
    "750:3033": "[upālin],",
    "750:3034": "bhikṣuṇī dūṣitā bhavati“ iti granthaḥ|",
    "750:3035": "kiṃ yattaccetasoḥ asyotthānamityāha?",
    "750:3036": "- svadayatoḥ|",
    "750:3037": "gamya'pi dūṣakatvasyosthānaṃ,",
    "750:3038": "gantaryapi ityasya saṃdarśanārthaṃ atra dvivacanam|",
    "750:3039": "no tu sahite pratiyogisvādanena dūṣakatvasya utthānam,",
    "750:3040": "ityasya na hi anya-pradoṣeṇa anyasya saṃbaṃdhaḥ,",
    "750:3041": "iti anaṅgatvaṃ atra pratiyogisvādasya|",
    "750:3042": "vītarāgadūṣaṇe ca dūṣakatvānutthānaprasaṃgāt|",
    "750:3043": "'chandaśaḥ' iti yadvacanaṃ,",
    "750:3044": "eṣo'tra āgamaḥ|",
    "750:3045": "svecchayā ityasya arthaḥ|",
    "750:3046": "pārājitatve'pi bhikṣu-bhikṣuṇītvaṃ vidyate kim,",
    "750:3047": "tadavasthayoḥ nā'pyanayoḥ dūṣaṇe dūṣakatva mityatra āha- aparājitatve|",
    "750:3048": "grantho'tra -“aṣṭau tāvat,",
    "750:3049": "bhadanta,",
    "750:3050": "pudgalā pratyekavastubhīḥ bhikṣuṇīṃ dūṣayanti|",
    "750:3051": "duṣṭā sā bhikṣuṇī vaktavyā?",
    "750:3052": "duṣṭā, upālin, vaktavyā|",
    "750:3053": "katarāḥ tatra pudgalā bhikṣuṇī-dūṣakā vaktavyāḥ?",
    "750:3054": "-āha, na kaściditi|",
    "750:3055": "nipātane vā āmarṣaṇe vā aparājitatvaṃ bhikṣuṇyā iti hi etad adūṣakatva-vijñānam|",
    "750:3056": "kathaṃ tarhi ?",
    "750:3057": "-anyenārthena nipatitāyāṃ,",
    "750:3058": "nikubjayāṃ vā,",
    "750:3059": "asvīkurvatyāṃ,",
    "750:3060": "āmarṣaṇa-parāmarṣana-saṃpraveśane,",
    "750:3061": "nipātyāpi asvīkāre tayā nipātanasya|",
    "750:3062": "svayaṃ vā saṃspṛśantyā puruṣagātraṃ,",
    "750:3063": "puruṣasyopakrāntiḥ||",
    "750:3064": "(644) arhatvaṃ pravrajyopasaṃpadoḥ upagatau puṃstvasya hīnāyāṃ yoṣiti||",
    "750:3065": "śikṣāṃ pratyākhyāya hīnāyāṃ vṛttāyāṃ striyāṃ vyaṃjanaparivṛttyā puṃstvogatau arhatvaṃ pravrajyopasaṃpadoḥ|",
    "750:3066": "na-strītvāvasthāyāṃ iva anarhatvaṃ ityarthaḥ||",
    "750:3067": "(645) asādhāraṇaṃ ca pārājayikaṃ adhyācaritavatyām||",
    "750:3068": "'arhatvaṃ pravrajyopasaṃpadoḥ upagatau puṃstvasya hīnāyāṃ yoṣiti'-ityanubandhaḥ||",
    "750:3069": "(646) āvāsikānāṃ strīupasaṃpādane aṅgatvaṃ||",
    "750:3070": "poṣadhavastu atra granthaḥ-“yaduktaṃ bhagavatā bhikṣuṇī bhiḥ bhikṣūṇāmantike bhikṣuṇībhāvaḥ paryeṣitavyaḥ iti katamesāṃ bhikṣūṇāṃ āvāsika-naivāsikānāṃ, upālin“, iti|",
    "750:3071": "tatsthānagatā vāsasthaṃ bhikṣusaṃghaṃ upaniśritya bhikṣuṇīnāṃ vāsaḥ|",
    "750:3072": "tataḥ kālena kālaṃ avavāda-anuśāsanīmārgaṇāt,",
    "750:3073": "na ca niśrayātikramo yuktaḥ ityetad vijñānam|",
    "750:3074": "āvāsikatvamevātra viropitataratvena viśiṣyamāṇaṃ naivāsikatvaṃ vyavatiṣṭhate||",
    "750:3075": "(647) dhvaṃso bhavatvasya [utsṛ]ṣṭau||",
    "750:3076": "bhavadbhāvye bhavatvaṃ jāyamānatvamityarthaḥ|",
    "750:3077": "gṛhyamāṇe saṃvare tasya saṃvarasya yadbhavatvaṃ tasya tadavasthasya utsṛṣṭau pratyākhyānādinā utsarge dhvaṃso bhavati|",
    "750:3078": "āvedha eṣa saṃvarasya yajjāyamānatvam|",
    "750:3079": "na ca āneghasya pratyudāvṛttiḥ laṅghanādau dṛśyate|",
    "750:3080": "tasmāt, na bhavatyasyā'jāyamānatve saṃvarasya pratyudāvṛttiḥ iti yo manyeta tannābhinivṛttyartha etatsūtram|",
    "750:3081": "muktakeṣu atra granthaḥ--“upasaṃpannastābat,",
    "750:3082": "upālin,",
    "750:3083": "gṛhitvaṃ pratijānāno anupasaṃpanno vaktavyaḥ|",
    "750:3084": "prāgeva upasaṃpadya māna iti||",
    "750:3085": "pṛcchā prāyaṃ pravrajyāvastugatam||",
    "750:3086": "vinayavṛttau [svavyākhyā nataḥ] pravrajyāvastu samāptam||"
}