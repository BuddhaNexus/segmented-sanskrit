{
  "SA15n1261:0": "vinītadevakṛtā",
  "SA15n1261:1": "santānāntarasiddhiṭīkā",
  "SA15n1261:2": "[ mūlasahitā ]",
  "SA15n1261:3": "buddhipūrvāṃ kriyāṃ dṛṣṭvā svadehe'nyatra tadgrahāt |",
  "SA15n1261:4": "jñāyate yadi dhīścittamātre'pyeṣa nayaḥ samaḥ ||",
  "SA15n1261:5": "cittamātramidaṃ sarvamuktavān yo jagadguruḥ |",
  "SA15n1261:6": "santānāntarasiddhastaṃ praṇipatya vivicyate ||",
  "SA15n1261:7": "buddhipūrvāṃ kriyām ityādiślokenāsya prakaraṇasyābhidheyasambandhaprayojanāni darśitāni |",
  "SA15n1261:8": "tatra santānāntarasattā'bhidheyam |",
  "SA15n1261:9": "santānāntarasattāyāḥ siddhiḥ prayojanam |",
  "SA15n1261:10": "tasya prayojanasyāpi prakaraṇenānena sādhyamānatvāttena sahāsyopāyopeyalakṣaṇasambandhaḥ |",
  "SA15n1261:11": "kāryakāraṇādisambandhānāmasminnevāntarbhāvānna pṛthagvacanam |",
  "SA15n1261:12": "bāhyārthavādinaḥ kila vijñānamātratāyāṃ santānāntarasattā nopapadyata iti codayanti |",
  "SA15n1261:13": "tathāhi, ta evamāhuḥ - yeṣāṃ cittamātrameva sat,",
  "SA15n1261:14": "asaṃśca bāhyārthaḥ,",
  "SA15n1261:15": "na teṣāṃ prāṇyantarapratipattaye pratyakṣapramāṇamasti;",
  "SA15n1261:16": "jñānamātrasya svāṃśamātrālambanatvāt,",
  "SA15n1261:17": "vastutastu ālambanābhāvāt |",
  "SA15n1261:18": "nāpyanumānam,",
  "SA15n1261:19": "kāyavākkarmābhāvāt |",
  "SA15n1261:20": "atha kāyavāgvijñaptibhyāṃ prāṇyantaramanumīyate cet;",
  "SA15n1261:21": "vijñānamātratāpakṣe kāyavākkarmaṇorvijñaptī na staḥ |",
  "SA15n1261:22": "nāpyāgamaḥ sambhavati,",
  "SA15n1261:23": "tasya rūpaskandhāntarbhāvāt,",
  "SA15n1261:24": "etasya ca pratikṣepāt |",
  "SA15n1261:25": "tathāhi, āgamaḥ śabdātmako vā bhaved vyañjanasvabhāvo vā |",
  "SA15n1261:26": "ubhayamapyetad bhavatpakṣe nāsti |",
  "SA15n1261:27": "nāpi tadviṣaye rūpiṇa āgamasya prāmāṇyamiṣyate |",
  "SA15n1261:28": "yato hyayaṃ viṣayaḥ pramāṇadvayaviṣayātīto mataḥ |",
  "SA15n1261:29": "tathā sati, āgamādapi prāṇyantaraṃ pratipattuṃ na śakyata iti cet ?",
  "SA15n1261:30": "tathā vipratipannā bāhyārthāvādina evaṃ vaktavyāḥ |",
  "SA15n1261:31": "vayamapi pratyakṣataḥ prāṇyantaraṃ naiva pratipadyāmahe |",
  "SA15n1261:32": "na hi pratyakṣādarvāgdarśinaḥ prāṇyantaramavagacchanti |",
  "SA15n1261:33": "nāpyāgamo vyañjanasvabhāvaḥ |",
  "SA15n1261:34": "kintu praṇetṛvaśād yo vākyapadavyañjanaviśeṣapratibhāsijñānotpādaḥ saḥ |",
  "SA15n1261:35": "sa tu pratipattṛsantāne sannapyupacāratastathāgatasya vā kapilasya vā kaṇādasya vā karturvacanamiti vyapadiśyate |",
  "SA15n1261:36": "evaṃ sarve'pi bauddhā vācakaṃ śabdasāmānyākāraṃ jñānaṃ manyante;",
  "SA15n1261:37": "na cāsti śabdaviśeṣaḥ,",
  "SA15n1261:38": "'tasya pūrvamadṛṣṭatvād' ityādihetubhiḥ viśeṣākārasya vācakatvabhāvapratiṣedhāt |",
  "SA15n1261:39": "vayamapi nāgamataḥ prāṇyantarapratipattimabhyupagacchāmaḥ,",
  "SA15n1261:40": "api tvanumānāt |",
  "SA15n1261:41": "taccānumānaṃ kāyavākkarmaṇorabhāve'pi yathā pravartate yaddarśayitumāha - buddhipūrvāmityādi |",
  "SA15n1261:42": "eṣa tāvat samudāyārthaḥ |",
  "SA15n1261:43": "avayavārthastūcyate |",
  "SA15n1261:44": "buddhiḥ jñānam |",
  "SA15n1261:45": "sā cātra gamanāgamanasaṃlāpecchārūpā parigṛhyate,",
  "SA15n1261:46": "kriyāhetutvāt tasyāḥ |",
  "SA15n1261:47": "sā'sti pūrvaṃ yasyāḥ kriyāyāḥ sā buddhipūrvā |",
  "SA15n1261:48": "pūrveti śabdenātra kāraṇasya nirdeśaḥ,",
  "SA15n1261:49": "kāraṇasya pūrvavartitvāt |",
  "SA15n1261:50": "yadi nāma bāhyārthavādibhiḥ svasantāne tāṃ buddhipūrvāṃ kriyāṃ pratyakṣānumānābhyāmupalabhya paścātparasantāne grahād vivakṣitarūpā dhīḥ vijñānaṃ gamyate,",
  "SA15n1261:51": "tadā cittamātre'pyeṣa nayaḥ samaḥ |",
  "SA15n1261:52": "atra kriyetyupalakṣaṇam |",
  "SA15n1261:53": "mukhakāntiraktimādīnāmapi cittāntarasya gamakatvāt |",
  "SA15n1261:54": "yadīti vacanena vakṣyamāṇabidhinā parapakṣe'numānābhāvaṃ darśayati ||1 ||",
  "SA15n1261:55": "anumānamabhyupagamya tulyatāṃ khyāpayannāha -",
  "SA15n1261:56": "ātmani cittaspandanapūrvau kriyābhilāpau dṛṣṭvā'nyatra tayordarśanād yadi spandanamanumīyeta,",
  "SA15n1261:57": "cittamātre'pyeṣa nayaḥ samaḥ |",
  "SA15n1261:58": "ataścittamātratāvādī api paracittamanumātuṃ śaknoti |",
  "SA15n1261:59": "ātmanītyādi |",
  "SA15n1261:60": "cittasya spandanaṃ cittaspandanam |",
  "SA15n1261:61": "atra spandaneti śabdaścikīrṣāyāṃ vartate |",
  "SA15n1261:62": "kriyābhilāpau tu kāyavāgvijñaptyoḥ |",
  "SA15n1261:63": "tenāyamartho bhavati - ātmani jigamiṣāvivakṣāpūrvayoḥ kriyābhilāpayordarśanāt parasantāne'pi tau kriyābhilāpau copalabhya cittaspandanamanumīyata iti cet ?",
  "SA15n1261:64": "cittamātratāvāde'pyeṣa nayaḥ samaḥ |",
  "SA15n1261:65": "tathā sati, so'pi paracittamanumīyāt |",
  "SA15n1261:66": "atra spandanetyaviśeṣeṇoktam,",
  "SA15n1261:67": "tathāpi pūrvaṃ cittaspandanamiti prakṛtenābhisambandhanīyam |",
  "SA15n1261:68": "tasmāt sāmānyaśabdā api prakaraṇasāmarthyād viśeṣeṣvavatiṣṭhante ||2 ||",
  "SA15n1261:69": "nanu bāhyārthavāde tu paracittanimittake kāyavākkarmaṇī liṅgatvena svīkriyete,",
  "SA15n1261:70": "antarjñeyavāde tayorabhāvāt kathaṃ sāmyamiti cet ? evamāha -",
  "SA15n1261:71": "tacca kāyavāgvijñaptipratibhāsi jñānaṃ jñānāntaraspandanaviśeṣeṇa vinā bhavatītyevaṃ na matam |",
  "SA15n1261:72": "taccetyādi |",
  "SA15n1261:73": "antarjñeyavādināpi kāyavāgvijñāptipratibhāsi kāyavāgvijñaptakārakaṃ jñānaṃ paracittasya spandanaviśeṣeṇa vinā bhavatīti na manyate |",
  "SA15n1261:74": "svajñānādanyad yajjñānaṃ tat jñānāntaram |",
  "SA15n1261:75": "tatsamprayuktaṃ spandanaṃ jñānāntaraspandanam,",
  "SA15n1261:76": "tasya viśeṣastena |",
  "SA15n1261:77": "viśeṣeti vacanena cikīrṣā,",
  "SA15n1261:78": "vivakṣā ca parigṛhyete ||3 ||",
  "SA15n1261:79": "bāhyārthavādimatamāśaṅkyate -",
  "SA15n1261:80": "atha parajñānasya kriyāyā anupalambhāt paradhīranumātuṃ na yujyata iti cet ?",
  "SA15n1261:81": "na; tulyatvāt |",
  "SA15n1261:82": "atha parajñānasya kriyāyetyādi |",
  "SA15n1261:83": "na bhavatā kadāpi parajñānapūrvake kriyāvāgākārake jñāne upalabhyete |",
  "SA15n1261:84": "bhavatā tatkathamanumīyeta iti pūrvapākṣāśaṅkā |",
  "SA15n1261:85": "antarjñeyavādyāha - na;",
  "SA15n1261:86": "tulyatvāditi |",
  "SA15n1261:87": "naiṣa doṣaḥ |",
  "SA15n1261:88": "yato hi, eṣa upālambho bhavatāmapi tulyaḥ ||4 ||",
  "SA15n1261:89": "tattulyatvaṃ darśayati -",
  "SA15n1261:90": "paro'pi parajñānapūrvau tau kadāpi na paśyati |",
  "SA15n1261:91": "ataḥ tenāpi tanna jñāyate |",
  "SA15n1261:92": "paro'pītyādi |",
  "SA15n1261:93": "bāhyārthavādyapi paracittaspandanapūrvakau tau kriyābhilāpau na kadāpi paśyati |",
  "SA15n1261:94": "tasmāt tenāpi paracittaṃ na pratipadyate |",
  "SA15n1261:95": "atyantāsambaddho hyeṣa upālambhaḥ |",
  "SA15n1261:96": "na hi samarthanāya prasiddhasambandho'nvekṣaṇīyaḥ,",
  "SA15n1261:97": "api tu doṣasāmyādeva paro nigṛhītaḥ |",
  "SA15n1261:98": "tasmānna doṣāntaramucyate ||5 ||",
  "SA15n1261:99": "atrāsti paracittānumānopāya iti bāhyārthavādimatamāśaṅkayāha -",
  "SA15n1261:100": "ātmanaścittasya paravartinornimittatvānupapatteḥ paracittaṃ jñāyata it cet ?",
  "SA15n1261:101": "kiṃ na yujyate ?",
  "SA15n1261:102": "ātmanaścittasya paravartinorityādi |",
  "SA15n1261:103": "yasmādātmanaścittaṃ santānāntaravartinoḥ kriyābhilāpayoḥ kāraṇatvena na yujyate,",
  "SA15n1261:104": "tasmātparacittamanumīyata iti pūrvapakṣāśaṅkā |",
  "SA15n1261:105": "siddhantabādyāha - kiṃ na yujyata it |",
  "SA15n1261:106": "kathamātmanaścittaṃ paravartinornimittitvena nopapadyate ? ucyatām ||6 ||",
  "SA15n1261:107": "paro'yuktatvaṃ darśayitumāha -",
  "SA15n1261:108": "svasamutthāpakacittasya pratisaṃvedanābhāvāt |",
  "SA15n1261:109": "svasamutthāpakacittasya pratisaṃvedanābhāvāditi |",
  "SA15n1261:110": "parasantānabartinau kriyābhilāpau ātmacittanimittakau vā syātām ,",
  "SA15n1261:111": "paracittanimittakau veti dvidhā parīkṣā |",
  "SA15n1261:112": "na tāvadātmacittaminittakau,",
  "SA15n1261:113": "yasmānna svasantāne tayorsamutthāpakacoittasya saṃvedanaṃ bhavati ||7 ||",
  "SA15n1261:114": "hetupasaṃharannāha -",
  "SA15n1261:115": "ātmacittaśrayiṇoścātmani darśanāt |",
  "SA15n1261:116": "ātmacittaśrayiṇoścetyādi |",
  "SA15n1261:117": "ahaṃ gacchāmi,",
  "SA15n1261:118": "ahaṃ vadāmīti ye svacittanimittake kāravākkarmaṇī te svasantāne upalabhyete |",
  "SA15n1261:119": "ātmanaścittamāśrayata iti vigrahaḥ |",
  "SA15n1261:120": "atra āśrayīti śabdo nimittake ||8 ||",
  "SA15n1261:121": "bhavatvātmacittanimittakayoḥ svasantāne darśanam |",
  "SA15n1261:122": "tena kim ? tasmādāha -",
  "SA15n1261:123": "tāvapi yadi yathā syātāṃ tādṛśāvupalabhyeyātām |",
  "SA15n1261:124": "tāvapītyādi |",
  "SA15n1261:125": "paravartikriyābhilāpāvapi yadyātmacittaśrayiṇau syātām,",
  "SA15n1261:126": "tadā tāvapi ātmani dṛśyeyātām ||9 ||",
  "SA15n1261:127": "atha tau kathaṃ dṛśyete ? āha -",
  "SA15n1261:128": "anyathā darśanādanyannimittaṃ sidhyatīti cet ?",
  "SA15n1261:129": "anyathetyādi |",
  "SA15n1261:130": "ayaṃ gacchati,",
  "SA15n1261:131": "ayaṃ vadatītyevaṃ vicchinnadeśe dṛśyete |",
  "SA15n1261:132": "svacittanimittakatvābhāve sati sāmārthyāccittāntaraṃ sidhyatīti pūrvapakṣāśaṅkā ||10 ||",
  "SA15n1261:133": "siddhāntavādyāha -",
  "SA15n1261:134": "aparasminnapi samānameva,",
  "SA15n1261:135": "svasamutthāpakacittasya saṃvedanābhāvāt |",
  "SA15n1261:136": "aparasminnapītyādi |",
  "SA15n1261:137": "antarjñeyavāde'pi svasantāne vicchinnadeśapratibhāsinoḥ kriyābhilāpapratibhāsijñānayoḥ samutthāpakacittasya pratisaṃvedanaṃ na bhavati ||11 ||",
  "SA15n1261:138": "hetorupasaṃhāro'pi tukya iti darśayannāha -",
  "SA15n1261:139": "svacittaspandananimittake vijñāptipratibhāsinī jñāne cāntarmukhapratibhāsinī pratīteḥ bahirmukhapratibhāsinī anyanimittāditpadyete |",
  "SA15n1261:140": "svacittaspandananimittake vijñāptipratibhāsinī jñāne cetyādi |",
  "SA15n1261:141": "ye svacittaspandananimittake kriyāvākpratibhāsinī jñāne te cāntarmukhapratibhāsinī ' ahaṃ gacchami,",
  "SA15n1261:142": "ahaṃ vadāmi' ityātmasambaddhavijñaptipratibhāsinī pratīyete |",
  "SA15n1261:143": "parasantānavartinī tu ' ayaṃ gacchami ,",
  "SA15n1261:144": "ayaṃ vadati' iti bahirmukhapratibhāsinī pratīyete |",
  "SA15n1261:145": "tasmādanyanimittadutpadyeta iti siddham |",
  "SA15n1261:146": "svacittasya spandanaṃ svacittaspandanam,",
  "SA15n1261:147": "tannimittaṃ yasyeti vigrahaḥ ||12 ||",
  "SA15n1261:148": "bāhyārthavādī bahirmukhajñānayoḥ spandanakāraṇatve sandihati -",
  "SA15n1261:149": "animitte eva bahirmukhapratibhāsinīti kinneṣyete cet ?",
  "SA15n1261:150": "animitte eva bahirmukhapratibhāsinītyādi |",
  "SA15n1261:151": "ye bahirmukhapratibhāsinī jñāne te'nimitte iti kinneṣyete ?",
  "SA15n1261:152": "na spandananimittale iti vākyaśeṣaḥ |",
  "SA15n1261:153": "bahirmukhetiśabdo vicchinnālambane |",
  "SA15n1261:154": "bahirmukhaṃ pratibhāsituṃ śīlaṃ yayoste bahirmukhapratibhāsinī |",
  "SA15n1261:155": "nāsti nimittamanayoriti animitte |",
  "SA15n1261:156": "bhavatu kila nimittāmātrasya pratiṣedhaḥ tathāpi prakaraṇavaśāt spandanamātrasya pratiṣedho draṣṭavyaḥ ||13 ||",
  "SA15n1261:157": "siddhāntavādyāha -",
  "SA15n1261:158": "animittatve sarvasyānimittatvaṃ prasajyeta |",
  "SA15n1261:159": "animittatva ityādi |",
  "SA15n1261:160": "yadi vicchinnapratibhāsinī kriyāvāgākārake jñāne spandanābhāve'pi vinā kiṃcana kriyāvāgākāraṃ bhavet,",
  "SA15n1261:161": "tadā sarvāṇyapi kriyāvāgākārakāṇi jñānāni spandanena vinā bhaveyuḥ;",
  "SA15n1261:162": "viśeṣābhāvādityabhiprāyaḥ ||14 ||",
  "SA15n1261:163": "tatra yadyevaṃ vicintyeta - vicchinnāvicchinnakṛto bhedastvastyeva |",
  "SA15n1261:164": "tena vicchinnapratibhāsinoḥ animittatvam,",
  "SA15n1261:165": "itarayostu sanimittatvamiti | ata āha -",
  "SA15n1261:166": "vicchinnāvicchinnapratibhāsakṛto bhedo na jñānayoḥ spandanatvanimittabhedavibhāgakṛt |",
  "SA15n1261:167": "vicchinnavicchinnapratibhāsetyādi |",
  "SA15n1261:168": "vicchinnaḥ pratibhāso vicchinnapratibhāsaḥ |",
  "SA15n1261:169": "tena kṛto bhedo viśeṣalakṣaṇaḥ |",
  "SA15n1261:170": "sa tu yato na jñānayoḥ spandanatvanimittasya bhedakaḥ;",
  "SA15n1261:171": "bahirmukhapratibhāsinī spandananimittake na bhavataḥ,",
  "SA15n1261:172": "itare tu spandananimittake iti |",
  "SA15n1261:173": "vibhāgastvatra vibhajya sthāpanaṃ nikṣepo vā ||15 ||",
  "SA15n1261:174": "atha nimittatvabhedābhāve ko doṣaḥ syāt ? āha -",
  "SA15n1261:175": "tenāvicchinnapratibhāsinorapyanimittatvaṃ bhavet,",
  "SA15n1261:176": "viśeṣābhāvāt |",
  "SA15n1261:177": "tenāvicchinnetyādi |",
  "SA15n1261:178": "yato hyatra bhinnabhūtayoḥ jñānayoḥ kriyāvākpratibhāsatve na kaścid viśeṣo'sti |",
  "SA15n1261:179": "tasmād viśeṣābhāvādubhayamapi spandanatvanimittakaṃ na bhavet,",
  "SA15n1261:180": "atha vobhayamapi spandananimittakam ||16 ||",
  "SA15n1261:181": "tadevaṃ jñānadvayasya sāmyaṃ sādhayitvopasaṃharannāha -",
  "SA15n1261:182": "tathā sati, avicchinnatvaviśiṣṭaḥ pratibhāsabheda eva spandanapūrvako na bhavati |",
  "SA15n1261:183": "kintarhi ? vicchinnasyāpi kriyāviśeṣasya pratibhāsa eva |",
  "SA15n1261:184": "tathā sati, avicchinnatvaviśiṣṭaḥ pratibhāsabheda ityādi |",
  "SA15n1261:185": "yasmādevaṃ jñānadvayasya sāmyam,",
  "SA15n1261:186": "tasmād yo'vicchinnatvaviśiṣṭaḥ kriyāvākpratibhāsaḥ sa kevalaṃ spandananimittako na bhavati |",
  "SA15n1261:187": "kintarhi ? vicchinnapratibhāsasyāpi kriyāviśeṣasya pratibhāsamātraṃ spandananimittakam |",
  "SA15n1261:188": "vicchinno viśeṣo'syāstīti padvigrahaḥ |",
  "SA15n1261:189": "kriyāviśeṣetyanena kriyābhilāpau darśayati |",
  "SA15n1261:190": "eveti śabdo mātrārthe draṣṭavyaḥ |",
  "SA15n1261:191": "tenātrāyaṃ samudāyārthaḥ - vicchinnāvicchinnabhedamanapekṣya sāmānyena kriyābhilāpayoḥ pratibhāsamātraṃ spandananimittakam |",
  "SA15n1261:192": "yato hi kaścid vicchinno'pi pratibhāsa spandanapūrvako dṛśyate,",
  "SA15n1261:193": "kaścittavavicchinno'pi nātmaspandanapūrvaka iti ||17 ||",
  "SA15n1261:194": "tasyaiva hetorvyabhicāraṃ vyājena darśayati -",
  "SA15n1261:195": "śaropalaprakṣepaṇayantranirmāṇaparapracālanādikriyāviśeṣapratibhāsināṃ vicchinnasyāpi pratibhāsasya spandanapūrvakatvāt |",
  "SA15n1261:196": "śaropalaprakṣepaṇetayādi |",
  "SA15n1261:197": "śarāścopalāśca śaropalam,",
  "SA15n1261:198": "śaropalau ca |",
  "SA15n1261:199": "tayoḥ śaropalayoḥ prakṣepaṇamiti vigrahaḥ |",
  "SA15n1261:200": "śaropalaprakṣepaṇāni yantraṃ ca nirmāṇaṃ ca parapracālanaṃ cetivigrahaḥ |",
  "SA15n1261:201": "ādiśabdena māyādīnāṃ saṃgrahaḥ |",
  "SA15n1261:202": "teṣāṃ kriyāviśeṣastu yathāyogaṃ deśāntaragamanādilakṣaṇaḥ |",
  "SA15n1261:203": "tatra upalayantrayoḥ kriyāviśeṣo deśāntaragamanalakṣaṇaḥ |",
  "SA15n1261:204": "nirmāṇasya kriyāviśeṣaḥ kṛtyābhidhānalakṣaṇaḥ |",
  "SA15n1261:205": "parapracālanasya kriyāviśeṣaḥ gatilakṣaṇaḥ |",
  "SA15n1261:206": "yeṣāṃ jñānānāṃ śaraprakṣepaṇādikriyāviśeṣapratibhāso'sti tāni tathā |",
  "SA15n1261:207": "bhavatu eteṣāṃ kriyāviśeṣāṇāṃ vicchinnaḥ pratibhāsaḥ,",
  "SA15n1261:208": "tathāpi spandanapūrvakatvam |",
  "SA15n1261:209": "etaduktaṃ bhavati - vicchinnapratibhāso'spandanapūrvakatvena na vyāpta iti ||18 ||",
  "SA15n1261:210": "avicchinnapratibhāse'pi vyabhicāraṃ darśayannāha -",
  "SA15n1261:211": "parakṛtacālanādīnāṃ cāvicchinnasyāpyatadpūrvakatvāt |",
  "SA15n1261:212": "parakṛtacālanādīnāṃ cāvicchinnasyāpītyādi |",
  "SA15n1261:213": "pareṇa kṛtaṃ cālanamiti samāsaḥ |",
  "SA15n1261:214": "ādiśabdena bhrāmaṇādīnāṃ saṃgrahaḥ |",
  "SA15n1261:215": "parakṛtacālanādināmavicchinnapratibhāsānāṃ nātmaspandanapūrvakatvaṃ dṛśyate |",
  "SA15n1261:216": "etaduktaṃ bhavati - bhavantu ete svadehasambaddhāḥ,",
  "SA15n1261:217": "tathāpi nātmaspandanapūrvakā iti ||19 ||",
  "SA15n1261:218": "tadevamubhayatrāpi vyabhicārasadbhāvaṃ sādhayitvopasaṃharannāha -",
  "SA15n1261:219": "tena hyatra kriyāviśeṣamātreṇa spandanasya pratītiriti yujyate |",
  "SA15n1261:220": "tena hyatra kriyāviśeṣamātreṇetyādi |",
  "SA15n1261:221": "yasmādevamubhayatra vyabhicārasadbhāvaḥ sādhitaḥ ,",
  "SA15n1261:222": "tasmāt kriyāvākyapratibhāsamātreṇa paracittamanumātuṃ śakyate;",
  "SA15n1261:223": "na tu vicchinnāvicchinnapratibhāsamātreṇa |",
  "SA15n1261:224": "kriyāviśeṣeti śabdaḥ kāyavāgjñiptipratibhāsaṃ darśayati |",
  "SA15n1261:225": "mātreti śabdo vicchinnāvicchinnayoḥ bhedaṃ nirākaroti ||20 ||",
  "SA15n1261:226": "tatra yadyevaṃ cintyeta - śaraprakṣepaṇādikriyāviśeṣāṇāṃ pratibhāsāstu vicchinnapratibhāsatve'pi spandanatvapūrvakāḥ;",
  "SA15n1261:227": "tadanyā vicchinnapratibhāsāstu na tathā syuḥ ? tasmādāha -",
  "SA15n1261:228": "tatra yadi kasyacidapūrvakatvam,",
  "SA15n1261:229": "na ko'pi tatpūrvaka syāt;",
  "SA15n1261:230": "viśeṣābhāvāt |",
  "SA15n1261:231": "tatra yadi kasyacidapūrvakatvamityādi |",
  "SA15n1261:232": "yadi vicchinnāvicchinnajñānayoranyatarat spandanatvanibandhanaṃ neṣyate,",
  "SA15n1261:233": "tadā kimapi spandanatvapūrvakaṃ na syāt |",
  "SA15n1261:234": "kathamiti cet ?",
  "SA15n1261:235": "āha - viśeṣābhāvāditi |",
  "SA15n1261:236": "sugamametad ||21 ||",
  "SA15n1261:237": "upasaṃharannāha -",
  "SA15n1261:238": "ataḥ kriyāviśeṣasāmānyaṃ spandanaviśeṣasāmānyasya gamakam |",
  "SA15n1261:239": "ataḥ kriyāviśeṣasāmānyamityādi |",
  "SA15n1261:240": "yato hi yadi kasyacidatatpūrvakatvaṃ bhavet sarvasyātatpūrvakatvaṃ prasajyeta |",
  "SA15n1261:241": "ataḥ kriyāviśeṣamutsṛjya kriyāviśeṣasāmānyena spandanaviśeṣasāmānyamanumīyate |",
  "SA15n1261:242": "kriyāviśeṣetivacanaṃ kriyābhilāpau darśayati |",
  "SA15n1261:243": "sāmānyamiti śabdaḥ bahirantarmukhakṛtaṃ bhedaṃ pariharati |",
  "SA15n1261:244": "na hyevaṃ śakyate'numātum - ṃrāgād vadatīti vā dveṣādvā mohādvā |",
  "SA15n1261:245": "tasmādeṣo'tra samudāyārthaḥ - kriyābhilāpamātreṇa spandanamātramanumeyam,",
  "SA15n1261:246": "na tu spandanaviśeṣam;",
  "SA15n1261:247": "viśeṣe liṅgasya vyabhiucāraditi ||22 ||",
  "SA15n1261:248": "bāhyārthavādena samānatāṃ darśayitumāha -",
  "SA15n1261:249": "tatra yathā kriyāmupalabhya,",
  "SA15n1261:250": "ātmani spandanānupalambhādanyatra spandapratītiḥ;",
  "SA15n1261:251": "tathā kriyāpratibhāsopalambhane'pi |",
  "SA15n1261:252": "tatra yathā kriyāmupalabhyetyādi |",
  "SA15n1261:253": "bāhyārthavādinā yadi kriyāmupalabhya,",
  "SA15n1261:254": "ātmani spandanānupalambhāt sāmarthyādanyatra spandanamanumīyata iti cet |",
  "SA15n1261:255": "antarjñeyavāde'pi tattulyam;",
  "SA15n1261:256": "kriyāpratibhāsamupalabhya,",
  "SA15n1261:257": "ātmani spandanānupalambhāt sāmarthyādanyatra spandanamanumīyate || 23 ||",
  "SA15n1261:258": "bāhyārthavādinā vicchinnapratibhāsasyānimittakatvaṃ yatpūrva coditam,",
  "SA15n1261:259": "tadapi samānamiti darśayitum āha -",
  "SA15n1261:260": "samānametat;",
  "SA15n1261:261": "paro'pi parakriyābhilāpayornimittaṃ nāstīti kinnecchati ?",
  "SA15n1261:262": "samānametadityādi |",
  "SA15n1261:263": "bāhyārthavādyapi prāṇyantarasaṃbaddhapratibhāsinau kriyābhilāpau animittakāviti necchati ||24 ||",
  "SA15n1261:264": "bāhyārthavādyanimittau nābhyupagacchati |",
  "SA15n1261:265": "tadavaśyamabhyupagantavyamiti darśayitumāha -",
  "SA15n1261:266": "tenāvaśyaṃ tau spandananimittakatvāttadabhāve na bhavata iti vaktavyam |",
  "SA15n1261:267": "tenāvaśyamityādi |",
  "SA15n1261:268": "tathāvipratipannena bāhyārthavādināvaśyamiyamupapattirvaktavyā - tayoḥ kriyābhilāpayoḥ spandanajanyarūpatvāt spandanābhāve tau na bhavata iti ||25 ||",
  "SA15n1261:269": "athābhyupagatā'pīyamupapattiḥ kiṃ tayeti cet ? āha -",
  "SA15n1261:270": "paro'pi tayoḥ pratibhāsau tathaiva vadet |",
  "SA15n1261:271": "ataḥ nānayoḥ parasparaṃ bhedaḥ |",
  "SA15n1261:272": "paro'pi tayoḥ pratibhāsau tathaivetyādi |",
  "SA15n1261:273": "antarjñeyavādyapi tathaiva vadet - vicchinnapratibhāsijñāne spandanajanyarūpatvāttadabhāve na bhavata iti |",
  "SA15n1261:274": "tathā sati nānayoḥ bāhyārthavādāntarjñeyavādayoḥ parasparaṃ bhedo'sti |",
  "SA15n1261:275": "etaduktaṃ bhavati - yathā bāhyārthavādī parasambaddhakriyābhilāpau spandanajanyarūpatvāt tadabhāve na bhavata iti vadati,",
  "SA15n1261:276": "tathaivāntarjñeyavādyapi bāhirmukhapratibhāsijñāne spandanajanyatvāt tadabhāve na bhavata iti vadet |",
  "SA15n1261:277": "tathā sati nānayoḥ parasparaṃ kaścidbhedo |'stīti ||26 ||",
  "SA15n1261:278": "bāhyārthavādināmāśaṅkāmudbhāvayitumāha -",
  "SA15n1261:279": "yadi tatra pratibhāsinyoḥ spandananimittakatvamucyate,",
  "SA15n1261:280": "svapnāvasthāyāmapi kinnocyate ?",
  "SA15n1261:281": "yadi tatra pratibhāsinyorityādi |",
  "SA15n1261:282": "kriyābhilāpapratibhāsijñānayoḥ spandananimittakatvaṃ vadan yogācāraḥ svapnāvasthāyāmapi tayoḥ spandananimittakatvaṃ kinna vadatīti pūrvapakṣāśaṅkā ||27 ||",
  "SA15n1261:283": "siddhāntavādyāha -",
  "SA15n1261:284": "sarvaṃ samānam |",
  "SA15n1261:285": "paro'pi svapnopalabdhaparakriyāvācau spandananimittike iti kinna vadati ?",
  "SA15n1261:286": "sarvaṃ samānamityādi |",
  "SA15n1261:287": "na kevalaṃ pūrvaṃ samānam |",
  "SA15n1261:288": "kiṃ tarhi ? etadapi pūrveṇa saha sarvaṃ samānamiti śeṣaḥ |",
  "SA15n1261:289": "tāmeva samānatāṃ darśayitumāha - paro'pi svapnopalabdhaparakriyāvācāvityādi |",
  "SA15n1261:290": "bāhyārthavādyapi svapnāvasthāyāṃ yau parasambaddhau kriyābhilāpāvupalabhyete tau paracittanimittakāviti kinna vadati ||28 |",
  "SA15n1261:291": "bāhyārthavādīnāmuttaramāśaṅkyāha -",
  "SA15n1261:292": "tayorabhāvāditi cet ?",
  "SA15n1261:293": "tayorabhāvāditi cediti |",
  "SA15n1261:294": "svapne tu kriyābhilāpāveva na staḥ |",
  "SA15n1261:295": "tatkathamabhāvasya spandananimittakatā bhavedityucyet ||29 ||",
  "SA15n1261:296": "antarjñeyavādyāha -",
  "SA15n1261:297": "tathopalabdhisāmyāt kinna staḥ ?",
  "SA15n1261:298": "tathopalabdhisāmyāt kinna staḥ iti |",
  "SA15n1261:299": "yathā jāgradavasthāyāṃ kriyābhilāpayorupalabdhiḥ tathā svapnāvasthāyāmapi |",
  "SA15n1261:300": "tasmāt kriyābhilāpayorupalabdhasāmyāt kasmānna tau staḥ ||30 ||",
  "SA15n1261:301": "bāhyārthavādīnāṃ matamāśaṅkyāha -",
  "SA15n1261:302": "atha middhenopahatatvāt puruṣasyārthaśūnyaṃ vijñānaṃ jāyata iti cet |",
  "SA15n1261:303": "atha middhenetyādi |",
  "SA15n1261:304": "puruṣasya middhenopahatatvāt bhrāntirbhavati |",
  "SA15n1261:305": "tasmādarthaśūnye vijñāne jāyete |",
  "SA15n1261:306": "tena svapne tayorabhāva iti pūrvapakṣāśaṅkā ||31 ||",
  "SA15n1261:307": "siddhāntavādyāha -",
  "SA15n1261:308": "paramate'pi tasmādeva parādhipatyaśūnyaṃ vijñānamupajāyate |",
  "SA15n1261:309": "paramata ityādi |",
  "SA15n1261:310": "antarjñeyavādīnāṃ mate'pitasmāt middhena bhrāntatvādeva parādhipatyarahite kriyābhilāpākāreke jñāne jāyete itīṣṭam ||32 ||",
  "SA15n1261:311": "evaṃ tāvat sautrāntikena saha samānatāṃ pratipādya vaibhāṣikamatāśaṅkyāha -",
  "SA15n1261:312": "atha svapne'pi jñānasyārthavattvāttadopalabhyamānānyapi santānāntarāṇyeva iti cet |",
  "SA15n1261:313": "atha svapne'pi jñānasyārthavattvādityādi |",
  "SA15n1261:314": "svapne'pi jñānasyārthavattvāt svapnāvasthāyāṃ yeṣāṃ prāṇināmupalabdhirbhavati te ca sattvāḥ santyeva satyataḥ |",
  "SA15n1261:315": "tasmāt kathaṃ sāmyamiti pūrvapakṣāśaṅkā ||33 ||",
  "SA15n1261:316": "siddhāntavādyāha -",
  "SA15n1261:317": "paraṃ prativigrahītuṃ yadi yuktyāgamarahitastathāvidho'sadvādaḥ samāśriyeta,",
  "SA15n1261:318": "tadā parābhimataṃ tasya parādhipatyaṃ na ko'pi nivārayet |",
  "SA15n1261:319": "paraṃ prativigrahītuṃ yadi yuktvāgamarahita ityādi |",
  "SA15n1261:320": "yaḥ yuktyā āgamācca rahitaḥ sa yuktyāgamarahitaḥ |",
  "SA15n1261:321": "yuktyāgamarahito'sau vādo'sādhutvādasadevādaḥ |",
  "SA15n1261:322": "yadi vaibhāṣikāḥ yogācārān prativigrahītuṃ tamabhyupagaccheyuḥ,",
  "SA15n1261:323": "anena ca mama parājaya iti |",
  "SA15n1261:324": "na, ayuktatvāt |",
  "SA15n1261:325": "tadā yogācārabhimataṃ sattvasya tathāvidhaparadhipatyamapi na kaścinnivārayet |",
  "SA15n1261:326": "tathāhi, bhavadbhiḥ svapnāvasthāyāṃ ye sattvāḥ abhyupagatāḥ,",
  "SA15n1261:327": "teṣāmevādhipatyādasmākaṃ vijñaptipratibhāsāḥ jāyanta iti vaktavyaṃ bhavet |",
  "SA15n1261:328": "tena hi yad viṣamatvaṃ yuktyāgamarahitatvaṃ tadevaṃ draṣṭavyam |",
  "SA15n1261:329": "na kutaścidāgamataḥ svapnadṛṣṭarūpasya sadbhāvaḥ prajñāyate |",
  "SA15n1261:330": "yuktyāpi nopapadyate |",
  "SA15n1261:331": "tathā sati svapnadṛṣṭarūpasya sapratighatvaṃ sanidarśanatvañca bhavet |",
  "SA15n1261:332": "tena hi hastyādīnāṃ gavākṣādiṣu praveśo nopapadyeta,",
  "SA15n1261:333": "taddeśasthairapi dṛśyo bhavet |",
  "SA15n1261:334": "atha sanidarśanaṃ sapratighaṃ ca neṣyate,",
  "SA15n1261:335": "tadā rūpameva tanna bhavet |",
  "SA15n1261:336": "nāpyavijñaptiniyamaḥ,",
  "SA15n1261:337": "tadanabhyupagamāt |",
  "SA15n1261:338": "yadātmānaṃ bahirgataṃ prekṣate,",
  "SA15n1261:339": "tadā santānasya dvitvamapi prasajyeta |",
  "SA15n1261:340": "prāṇyantaradarśane'pūrvasattvotpattitpattirapi prasajyeta |",
  "SA15n1261:341": "svapnakṛtābrahmācaryāt pārājikatvamapi prasajyeta |",
  "SA15n1261:342": "svapnadṛṣṭarūpasya sadbhāvābhyupagame tvevemādayo bahavo doṣā prasajyante ||34 ||",
  "SA15n1261:343": "evaṃ tāvat samānatāṃ prasādhya svapakṣe yuktyāgamarahitatvaṃ parihartumāha -",
  "SA15n1261:344": "etat keṣāñcinmata eva sarvāṇi tathāvidhāni ġyānāni santānāntarāyattāni |",
  "SA15n1261:345": "viśeṣastu sākṣātparamparayā ca |",
  "SA15n1261:346": "etat keṣāñcinmata ityādi |",
  "SA15n1261:347": "etadityāveśenoktam |",
  "SA15n1261:348": "keṣāzncid yogācārāṇāṃ mata eva jāgradavasthāvat svapne'pi tathāvidhānī kriyāvāgākārajñānāni parasantānā yattāni bhavanti |",
  "SA15n1261:349": "viśeṣastu etāvanmātram - jāgradavasthāyāṃ sākṣādāyattāni,",
  "SA15n1261:350": "svapnāvasthāyāṃ tu prāyeṇa paramparayā ||35 ||",
  "SA15n1261:351": "svapne'pi sākṣādvṛtteḥ sambhāvanāṃ pratipādayitumāha -",
  "SA15n1261:352": "kadācit svapne'pi tasya sākṣātsantānāntarāyattatā iṣṭaiva |",
  "SA15n1261:353": "kadācit svapne'pītyādi |",
  "SA15n1261:354": "sugamametat ||36 ||",
  "SA15n1261:355": "sākṣādvṛttitvaṃ darśannāha -",
  "SA15n1261:356": "devādyadhiṣṭhānataḥ satyasvapnadarśanāt |",
  "SA15n1261:357": "devādyadhiṣṭhānata ityādi |",
  "SA15n1261:358": "devādyadhiṣṭhānataḥ supriyavaṇijo vijñaptipratibhāsīni jñānāni jāyante ādītyanena yogipiśācādīnāmadhiṣṭhānāni saṃgṛhītāni ||37 ||",
  "SA15n1261:359": "svapakṣamupasaṃharannāha -",
  "SA15n1261:360": "tasmādasya naitadasadvādasamāśrayaḥ |",
  "SA15n1261:361": "tasmādasyetyādi |",
  "SA15n1261:362": "tasmādasyaivaṃvādino yogācārasya nāsadvādasamāśrayaḥ ||38 ||",
  "SA15n1261:363": "punaścāparasmin samānatāṃ sādhayituṃ sautrāntikaṃ pṛcchati -",
  "SA15n1261:364": "tāvattayā kriyayā'pi taccittaṃ kathaṃ jñāyate ?",
  "SA15n1261:365": "tāvattayā kriyayetyādi |",
  "SA15n1261:366": "vijñaptipratibhāsasya gamakatvamityabhimataṃ tāvadavasthāpyam |",
  "SA15n1261:367": "muhurbhavataiva paryanuyujyate - kasmāt bhavatparikalpitayā tayā kriyayā paracittaṃ jñāyate ||39 ||",
  "SA15n1261:368": "tathā paryanuyoge sautrāntika āha -",
  "SA15n1261:369": "cittasya kāryatvāt |",
  "SA15n1261:370": "cittasya kāryatvāditi |",
  "SA15n1261:371": "yasmāccittasya kāryam ,",
  "SA15n1261:372": "tasmāt sā gamikā ||40 ||",
  "SA15n1261:373": "siddhāntavādyāha -",
  "SA15n1261:374": "tasya kāryatvaṃ tu cittantare'pi tulyamiti kathanna jñāyate ?",
  "SA15n1261:375": "tasya kāryatvamityādi kriyā cittasya kāryatvāccittasya gamiketi cet ?",
  "SA15n1261:376": "cittasya tatkāryatvaṃ tu kriyāpratibhāsijñāne'pi tulyatvāttena kriyāpratibhāsenāpi kasmāt paracittaṃ na jñāyate ||41 ||",
  "SA15n1261:377": "siddhāntavādī hetūpasaṃhāravyājena parapratibhāsijñānameva liṅgatvenābhyupagamayitumāha -",
  "SA15n1261:378": "api ca, yadi tatkriyā svasattāmātreṇa svasantānaṃ pratyāyet,",
  "SA15n1261:379": "tadānupalabhya mānenāpi syāttathā pratipattiḥ |",
  "SA15n1261:380": "api ca, yadi tatkriyetyādi |",
  "SA15n1261:381": "kiñceyaṃ kriyā sattāmātrāt paracittamavabodhayed ohosvit jñānāt ?",
  "SA15n1261:382": "yadi tāvad sattāmātrāditi,",
  "SA15n1261:383": "tadā kriyāmanupalabhyamānenāpi prāṇinā paracitta pratipadyeta ||42 ||",
  "SA15n1261:384": "paramatamāśaṅkyāha -",
  "SA15n1261:385": "na; jñānāpekṣatvālliṅgasyeti cet |",
  "SA15n1261:386": "na; jñānāpekṣatvādityādi |",
  "SA15n1261:387": "na hi liṅgaṃ sattāmātrāt gamakaṃ bhavati |",
  "SA15n1261:388": "kiṃ tarhi ? jñānāt |",
  "SA15n1261:389": "tasmānnāyaṃ doṣaḥ ||43 ||",
  "SA15n1261:390": "siddhāntavādyāha -",
  "SA15n1261:391": "tadā tatra kimanayā paramparayā - paracittāt kriyā,",
  "SA15n1261:392": "kriyātaḥ jñānam,",
  "SA15n1261:393": "jñānāttasya pratipattiriti |",
  "SA15n1261:394": "tadā tatretyādi syānmatam - liṅga jñānamapekṣya gamakamiti |",
  "SA15n1261:395": "hanta, tarhi na kiñcit prayojanamanayā paramparayā |",
  "SA15n1261:396": "tāṃ paramparāṃ darśayannāha - paracittāt kriyetyādi |",
  "SA15n1261:397": "paramparā tu paracittāt kriyā utpadyate ,",
  "SA15n1261:398": "kriyātaḥ jñānam,",
  "SA15n1261:399": "jñānāttasya pratipattiriti ||44 ||",
  "SA15n1261:400": "kaśya punarnyāya iti cedāha -",
  "SA15n1261:401": "paracittaprabhavadharmi kriyāpratibhāsijñānamevāsya gamakaṃ bhavati |",
  "SA15n1261:402": "paracittaprabhavadharmītyādi |",
  "SA15n1261:403": "paracittaprabhavadharmi kriyāpratibhāsijñānameva gamakamiti manvīta |",
  "SA15n1261:404": "paracittaprabhavadharmo'syāstīti vigrahaḥ ||45 ||",
  "SA15n1261:405": "kriyetyapi yujyeta,",
  "SA15n1261:406": "kriyāpratibhāsijñānamityapi yujyeta |",
  "SA15n1261:407": "kaścātra viśeṣaḥ ? tasmād āha -",
  "SA15n1261:408": "tasyādhigatistvantaśastadāśritatvāt |",
  "SA15n1261:409": "tasyādhigatistvantaśa ityādi |",
  "SA15n1261:410": "yato hyabhyupagatāyāmapi kriyāyāṃ paracittasyādhigatistu kriyāpratibhāsijñānādhīnaiva |",
  "SA15n1261:411": "tasmāttadevāstu |",
  "SA15n1261:412": "kimanayā parikalpitayā kriyayā ||46 ||",
  "SA15n1261:413": "evaṃ paraṃ nigṛhya svamatamākhyātumāha -",
  "SA15n1261:414": "spandanamātrasāmānyāṃ kriyābhilāpajñānasāmānyasya kāraṇatvāt kāryeṇa lāraṇasya gatiḥ |",
  "SA15n1261:415": "spandanamātrasāmānyaṃ kriyābhilāpajñānasāmānyasyetyādi |",
  "SA15n1261:416": "kriyābhilāpajñānasya sāmānyaṃ kriyābhilāpajñānasāmānyam |",
  "SA15n1261:417": "tasya kāraṇaṃ tvaviśeṣeṇa spandanamātramiṣṭam |",
  "SA15n1261:418": "tathā sati kriyāpratibhāsijñānasāmānyaṃ spandanamātrasāmānyasya gamakamiṣyate |",
  "SA15n1261:419": "ata eva uktam - kāryeṇa karaṇasya gati iti |",
  "SA15n1261:420": "jñānasāmānyetyatra sāmānyeti śabdena vicchinnāvicchinnapratibhāsakṛtaviśeṣaḥ nirākṛtaḥ |",
  "SA15n1261:421": "spandanamātretyatra mātreti śabdena rāgādikṛtaviśiṣṭaspandanaṃ nirākriyate ||47 ||",
  "SA15n1261:422": "evaṃ sāmānyena kāryakāraṇabhāvaṃ nirdiśya kāryasya bhedamupadarśayitumāha -",
  "SA15n1261:423": "tatra ātmaspandananimittakasyāntarmukhavṛttiḥ,",
  "SA15n1261:424": "anyasyānyathā |",
  "SA15n1261:425": "prāyeṇādhikṛtya asau bhedaḥ |",
  "SA15n1261:426": "tatra ātmaspandananimittakasyetyādi |",
  "SA15n1261:427": "ātmaspandanātsamutthitaṃ yajjñānaṃ tasyāntarmukhapratibhāsatayā vṛttiḥ,",
  "SA15n1261:428": "paraspandanātsamutthitasya tu bahirmukhapratibhāsatayā |",
  "SA15n1261:429": "mukheti śabdo'trālambane vartate |",
  "SA15n1261:430": "prāyeṇādhikṛtyetyanena śaraprakṣepaṇādīnāaṃ parakṛtacālanādīnāṃ ca pradarśanam |48 ||",
  "SA15n1261:431": "tatra syānmatam - bhavatu jāgradavasthāyāṃ kāryakāraṇabhāvaḥ,",
  "SA15n1261:432": "svapnāvasthāyāṃ tu tatkathamiti cet ? āha -",
  "SA15n1261:433": "etayoḥ saḥ kāryakāraṇabhāvaḥ svāpādyavasthāyāmitarasyāmapi ca samānaḥ |",
  "SA15n1261:434": "etayoḥ saḥ kāryakāraṇabhāva ityādi |",
  "SA15n1261:435": "yaścānantaroktaḥ kāryakāraṇabhāvaḥ,",
  "SA15n1261:436": "saḥ svāpajāgradavasthayośca samānaḥ |",
  "SA15n1261:437": "ādītyanena kāmaśokādibhirupahatāvasthānāṃ parigrahaḥ ||49 ||",
  "SA15n1261:438": "nanu svapne samutthāpakaspandanameva nāsti |",
  "SA15n1261:439": "tatkathaṃ kāryakāraṇabhāvasya samānateti | tasmādāha -",
  "SA15n1261:440": "bhrāntyavasthāyāṃ yathāsvaṃ pratyayaviśeṣopāśrayāt paraspandanādinimittodbhūtavijñānavāsanaiva kadācitparābhogādeḥ vyavahitādapi vṛttiṃ labhate,",
  "SA15n1261:441": "na tu atyantāsadābhogāt |",
  "SA15n1261:442": "bhrāntyavasthāyāmityādi |",
  "SA15n1261:443": "bhrāntyavasthāyāmiti middhenopahatādyavasthāyām |",
  "SA15n1261:444": "yathāsvamityanena svapnasya middhaviśeṣaḥ,",
  "SA15n1261:445": "narakādeḥ karmavipākāvasthā ca parogṛhyate |",
  "SA15n1261:446": "pratyayaviśeṣo middhādiḥ |",
  "SA15n1261:447": "upāśrayaṇam upāśrayaḥ |",
  "SA15n1261:448": "pratyayaviśeṣasya upāśrayaḥ pratyayaviśeṣopāśrayaḥ |",
  "SA15n1261:449": "pratyayaviśeṣamupāśrayata iti yāvat |",
  "SA15n1261:450": "paracittena saṃprayuktaṃ spandanaṃ paraspandanam |",
  "SA15n1261:451": "ādītyanena mukhakāntiraktimādīnāṃ janakacittasya paroigrahaḥ paraspandanādi ca nimittaṃ ceti samāsaḥ |",
  "SA15n1261:452": "nimittatvamatrādhipatipratyayatvamiti draṣṭavyam |",
  "SA15n1261:453": "yasya kriyādipratibhāsivijñānasya tadanyasmāt spandanādinimittādudbhavituṃ śīlamasti tat paraspandādinimittodbhūtavijñānam |",
  "SA15n1261:454": "tasya vāsanā śaktiḥ |",
  "SA15n1261:455": "parābhogaḥ paramanaskāraḥ ādītyanena tatkālabhāvināṃ tadanyapratyayānāṃ parigrahaḥ |",
  "SA15n1261:456": "vyavahitaḥ kālaviprakṛṣṭaḥ |",
  "SA15n1261:457": "apīti śabdo'vyavahite devādyadhiṣṭhānāt svapnadarśane'pi |",
  "SA15n1261:458": "tasyāḥ vṛttilābhaḥ kriyāpratibhāsivijñānajananayogyātmatayā samavadhānam |",
  "SA15n1261:459": "evamuktaṃ bhavati - bhrāntyavasthāyāṃ pratyayaviśeṣasya upāśrayāt paraspandanādinimittadudbhūtavijñānavāsanā kadācit vyavahitād parābhogādapi vṛttiṃ labhate |",
  "SA15n1261:460": "yasyāstu parābhogo'tyantāsanna tasmād vṛttiṃ labhate ||50 ||",
  "SA15n1261:461": "evaṃ svapnāvasthāyāmapi kriyāpratibhāsijñānānāṃ spandananimittakatvaṃ sādhayitvā upasaṃhartum āha -",
  "SA15n1261:462": "tasmāt sarvāvasthāsu kriyādivijñapteḥ cittaspandanamanumīyata eva |",
  "SA15n1261:463": "tasmāt sarvāvasthāsvityādi yasmādevamavyabhicāritvaṃ sādhitam,",
  "SA15n1261:464": "tasmāt svāpajāgradubhayorapyavasthayoḥ kriyāpratibhāsāt cittaspandanamanumīyata eveti sthitam |",
  "SA15n1261:465": "ādi ityanena abhilāparaktimādivijñaptīnāṃ parigrahaḥ ||51 ||",
  "SA15n1261:466": "evaṃ svamataṃ nirdoṣīkṛtya paramate doṣamudbhāvayitumāha -",
  "SA15n1261:467": "kriyātaḥ spandanapratipattau svāpa itarasmiñca syāt pratipattiratha vā naiva kadācana |",
  "SA15n1261:468": "kriyātaḥ spandanapratipattāvityādi |",
  "SA15n1261:469": "yamnate kriyātaḥ spandanasya pratipattiḥ,",
  "SA15n1261:470": "tanmate svpnādāvapi kriyātaḥ spandanasya pratipattirbhavet |",
  "SA15n1261:471": "atha svapne kriyātaḥ spandanasya pratipattirneṣyeta,",
  "SA15n1261:472": "tadā tat jāgradavasthāyāmapi yujyeta na kadāciyt kriyātaḥ spandanasya pratipattirbhavediti vākyaśeṣaḥ ||52 ||",
  "SA15n1261:473": "kathamiti cet ? tasmādāha -",
  "SA15n1261:474": "paraspandanābhāve'pi kriyālambanodayāt |",
  "SA15n1261:475": "paraspandanābhāve'pītyādi |",
  "SA15n1261:476": "tathāhi, svapne paracittaspandanābhāve'pi kriyālambanam udeti |",
  "SA15n1261:477": "yasyābhāve'pi yadutpadyate,",
  "SA15n1261:478": "na tattasya gamakaṃ yuktaṃ ||53 ||",
  "SA15n1261:479": "pratividhātukāmo bāhyārthavādyāha -",
  "SA15n1261:480": "bhavatvālambanodayaḥ, na tu kriyā |",
  "SA15n1261:481": "kriyayā spandanaṃ gamyete |",
  "SA15n1261:482": "bhrāntyavasthāyāṃ kriyaiva na bhavati |",
  "SA15n1261:483": "arthaśūnyajñānodayānna doṣaḥ |",
  "SA15n1261:484": "bhavatvālambanodayarityādi |",
  "SA15n1261:485": "ālambanaṃ tu spandanābhāve'pyutpadyate, na tu kriyā |",
  "SA15n1261:486": "asmākaṃ mate kriyā spandanasya gamakam |",
  "SA15n1261:487": "sā ca bhrāntyavasthāyāṃ na bhavati |",
  "SA15n1261:488": "kathaṃ na bhavati ?",
  "SA15n1261:489": "āha - arthaśūnyajñānodayāditi |",
  "SA15n1261:490": "yasmāt bhrāntyavasthāyāmarthaśūnyāni jñānāni utpadhyante,",
  "SA15n1261:491": "tasmānnaiṣa doṣa iti pūrvapakṣāśaṅkā ||54 ||",
  "SA15n1261:492": "siddhantavādyāha -",
  "SA15n1261:493": "sarvaprakāravyapadeśasāmyāt kadācijjñānamarthaśūnyam,",
  "SA15n1261:494": "anyadānyathetyeṣo'dhikāraḥ kuto labdhaḥ ?",
  "SA15n1261:495": "sarvaprakāravyapadeśasāmyādityādi |",
  "SA15n1261:496": "yasya vyapadeśasya santi sarve prakārāḥ sa sarvaprakāravyapadeśaḥ |",
  "SA15n1261:497": "sarvaprakāravyapadeśasāmye svapnāvasthāyāṃ jñānamarthaśūnyamutpadyate,",
  "SA15n1261:498": "jāgradavasthāyāṃ tu sārthamityetat jñānam,",
  "SA15n1261:499": "adhikāro vā bhavatā kuto labdhaḥ ?",
  "SA15n1261:500": "evamuktaṃ bhavati - jāgradavasthāvat svapnāvasthāyāmapi dṛśyākārādayaḥ sarve santi |",
  "SA15n1261:501": "tatkathaṃ tatra jñānamarthaśūnyamiti ||55 ||",
  "SA15n1261:502": "paramatamāśaṅkitumāha -",
  "SA15n1261:503": "atha middhādinā'vasthā'nyathābhāvaścet |",
  "SA15n1261:504": "atha middhādinetyādi |",
  "SA15n1261:505": "yathāsyāmavasthāyāṃ middhadinā'rthaśūnyajñānānāmutpattirbhavati,",
  "SA15n1261:506": "tathā anyathābhāva it pūrvapakṣāśaṅkā ||56 ||",
  "SA15n1261:507": "siddhāntavādyāha -",
  "SA15n1261:508": "yadyevaṃ sambhavet,",
  "SA15n1261:509": "bhavatu avidyoipaplutatvāttathodayaḥ |",
  "SA15n1261:510": "yadyevaṃ sambhavedityādi |",
  "SA15n1261:511": "yadi bhrāntivaśādavasthā'nyathābhāvādarthaśūnyaṃ jñānaṃ jāyata iti abhyupāgamyeta,",
  "SA15n1261:512": "tadā mahābhramarājñyā avidyāyāḥ sadbhāvāt tadvaśācca sarvāṇi jñānānyarthaśūnyāni jāyanta iti manyeran ||57 ||",
  "SA15n1261:513": "tathā sati ko guṇaḥ ? āha -",
  "SA15n1261:514": "tathā satyarthāntaravādahānyā ete'nekāśakyanigūhanāvatārāḥ mahākṛcchrā uttareṇaikena nihatā bhavanti |",
  "SA15n1261:515": "tathā satyarthāntaravādetyādi |",
  "SA15n1261:516": "arthāntaraṃ vadatīti arthāntaravādaḥ |",
  "SA15n1261:517": "arthāntaravādasyaiva hānyā arthāntaravādahānyā |",
  "SA15n1261:518": "asya kṣemadharmebhyaścyutatvādayukto bhavati |",
  "SA15n1261:519": "yasmārthāntaravādasya aneke avatārāḥ doṣāḥ parihāralakṣaṇenāśakyanigūhanāḥ santyamī anekāśakyanigūhanāvatārāḥ |",
  "SA15n1261:520": "mahāntaḥ kṛcchrāḥ santyasyeti mahākṛcchrāḥ |",
  "SA15n1261:521": "uttereṇaikeneti ekasmāduttarāt |",
  "SA15n1261:522": "nihatāḥ nirākṛtāḥ |",
  "SA15n1261:523": "aśakyanigūhanāvatāratvaṃ tu kṛte ekasya parihāre'nyānyadoṣodbhavāt |",
  "SA15n1261:524": "evamuktaṃ bhavati - yadā'vidyopaplutatvāt sarveṣāṃ jñānānāmarthaśūnyatvamabhyupagamyate,",
  "SA15n1261:525": "tadā'rthāntaravādasya ye'nekāśakyanigūhanāvatārāsta uttareṇaikena nirākṛtā bhavanti ||58 ||",
  "SA15n1261:526": "evaṃ santānāntarasiddhiṃ parisamāpyāvaśiṣṭān durupālambhān parihartukāmaḥ paramatamāśaṅkitum āha -",
  "SA15n1261:527": "nanu tayoḥ darśanāt kāyavāgvijñaptibhyāṃ svamutthāpakacittasyānumānamiti nyāyyam |",
  "SA15n1261:528": "na tu santānāntarasambaddhavijñāptipratibhāsijñāne paravijñaptī bhavitumarhataḥ,",
  "SA15n1261:529": "tayoranupādānopādeyatvāditi cet |",
  "SA15n1261:530": "nanu tayoḥ darśanātkāyavāgvijñaptibhyāmityādi |",
  "SA15n1261:531": "nanvityanenākṣamyatāṃ darśayati |",
  "SA15n1261:532": "nanu kāyavāgvijñaptipratibhāsābhyāṃ tayoḥ samutthāpakacittasyānumānamiti nyāyyam |",
  "SA15n1261:533": "tatra syānmatam - etadapi samānamiti |",
  "SA15n1261:534": "ata āha - santānāntarasambaddhetyādi |",
  "SA15n1261:535": "ye ca śrotṛsantānasambaddhavijñaptipratibhāsijñāne spandanasya gamake iti bhavadbhiriṣṭe,",
  "SA15n1261:536": "kathaṃ te vaktuḥ vijñaptī syātām ?",
  "SA15n1261:537": "atra santāneti śrotuḥ santānaḥ |",
  "SA15n1261:538": "tamapekṣya antareti śabdena vaktuḥ parigrahaḥ |",
  "SA15n1261:539": "kasmānnārhataḥ ?",
  "SA15n1261:540": "ityāha - tayoḥ anupādānopādeyatvāditi |",
  "SA15n1261:541": "ayamabhiprāyaḥ - śrotṛsantānapratibaddhavijñaptipratibhāsasya na vaktuḥ vivakṣayā sahopādānopādeyabhāvaḥ,",
  "SA15n1261:542": "bhinnasantānaparyāppannatvāditi pūrvapakṣaḥ ||59 ||",
  "SA15n1261:543": "tatra siddhāntavādyāha -",
  "SA15n1261:544": "nocyate paracittasamitthitavijñaptirūpatvāt tatra pratibhāsijñānena samutthāpakacittaṃ gamyata iti |",
  "SA15n1261:545": "kiṃ tarhi ? tasya kāryatvāt |",
  "SA15n1261:546": "nocyata ityādi |",
  "SA15n1261:547": "paracittena samutthitā paracittasamitthitā |",
  "SA15n1261:548": "paracittasamitthitā ca vijñaptiśceti paracittasamutthitavijñaptiḥ |",
  "SA15n1261:549": "sā yasya pratibhāsino jñānasya rūpaṃ svabhāvo'sti tattathā |",
  "SA15n1261:550": "tasya bhāvaḥ tattvam |",
  "SA15n1261:551": "tasmāt paracittasamutthitavijñaptirūpatvāt |",
  "SA15n1261:552": "tatra vijñapteḥ pratibhāso'syāstīti pratibhāsi |",
  "SA15n1261:553": "evamuktaṃ bhavati - yasmāt tatra pratibhāsi jñānaṃ paracittasamutthitavijñaptirūpam,",
  "SA15n1261:554": "tasmāt samutthāpakacittaṃ gamyata iti vayamapi nābhyupagacchāmaḥ |",
  "SA15n1261:555": "yadi nābhyupagamyate,",
  "SA15n1261:556": "kiṃ tarhi abhyupagamyata iti cet ?",
  "SA15n1261:557": "āha - kiṃ tarhi ?",
  "SA15n1261:558": "tasya kāryatvād iti |",
  "SA15n1261:559": "yasmād vijñaptipratibhāsijñānaṃ paracittasya kāryam,",
  "SA15n1261:560": "tasmāt paracittaṃ gamyate |",
  "SA15n1261:561": "atra paracittaṃ vaktuścittamabhipretam ||60 ||",
  "SA15n1261:562": "yadi śrotṛsantānājjāte kriyāvāgākārake jñāne vijñaptitvena neṣyete,",
  "SA15n1261:563": "kā punaranyā vijñaptiścet | tasmādāha -",
  "SA15n1261:564": "vijñaptiriti samutthāpakacittasantānājjāte kriyāvāgākārake jñāne eva |",
  "SA15n1261:565": "vijñaptirityādi |",
  "SA15n1261:566": "samutthāpakacittasantānājjāte ye kriyāvāgākārake jñāne te vijñaptitvena vyapadiśyete |",
  "SA15n1261:567": "evamuktaṃ bhavati - vaktureva ye gamanābhilāpane kriyāvāgākārake jñāne te vijñaptīti ucyete ||61 ||",
  "SA15n1261:568": "samutthāpakacittaṃ svaparasantānagatayoḥ kriyāvāgākārakajñāneyoryathā kāraṇabhāvo bhavati taddarśayitumāha -",
  "SA15n1261:569": "samutthāpakacittaṃ ca tayorevopādānakāraṇam,",
  "SA15n1261:570": "santānāntarajñānayostu adhipatipratyayaḥ |",
  "SA15n1261:571": "samutthāpakacittam ca tayorityādi |",
  "SA15n1261:572": "upādānākāraṇamasādhāraṇakāraṇe vartate |",
  "SA15n1261:573": "samutthāpakacittaṃ svasantānagatayoḥ kriyāvāgākārakayorevopādānakāraṇam,",
  "SA15n1261:574": "parasantānasambaddhayostvadhipatipratyayaḥ |",
  "SA15n1261:575": "taccopādānakāraṇaṃ paratamapekṣya upanyastam |",
  "SA15n1261:576": "svamate tu upādānakāraṇamālayavijñānamiṣyate,",
  "SA15n1261:577": "na tu vivakṣācittam ||62 ||",
  "SA15n1261:578": "evaṃ tāvat svasantānāgatayoḥ kriyāvāgākārakayorvijñaptivaṃ pratipāditam |",
  "SA15n1261:579": "santānāntarasaṃbaddhayośca sādhayitumāha -",
  "SA15n1261:580": "vijñapterūpādānātte janite |",
  "SA15n1261:581": "tatsambandhenopacārād vijñaptī bhavataḥ |",
  "SA15n1261:582": "vijñapterūpādānātte janite ityādi |",
  "SA15n1261:583": "vijñapteryadupādānakāraṇaṃ tena te santānāntarasambaddhakriyāvāgākārake jñāne janite |",
  "SA15n1261:584": "tajjanisambandhena tena hetunā upacārād vijñaptīti vyapadiśyete ||63 ||",
  "SA15n1261:585": "syānmatam - svasamutthāpakacittasya vijñāpanād vijñaptiḥ |",
  "SA15n1261:586": "na hi śrotā vaktṛsantānājjāte kriyāvākpratibhāsijñāne upalabhate |",
  "SA15n1261:587": "tathā hi, vaktā śrotā cobhāvapi svasvapratibhāsamanu bhavataḥ |",
  "SA15n1261:588": "tatkathaṃ te'nālambane vijñaptitvena svasamutthāpakasya gamake iti | tasmādāha -",
  "SA15n1261:589": "bhavatu svaparayoḥ svasvapratibhāsasyānubhavaḥ,",
  "SA15n1261:590": "taimirikadvayadṛṣṭadvicandravat |",
  "SA15n1261:591": "tathāvidhavijñānasya hetuḥ vāsanotpādasvabhāvaviśeṣo'nādikālikaikārthagrāhādhyavasāyitvāt,",
  "SA15n1261:592": "ekahetusambhūtayoḥ svaparavijñaptijñānayoḥ vijñaptitvena upacāraḥ |",
  "SA15n1261:593": "bhavatu svaparayorityādi |",
  "SA15n1261:594": "svapareti vaktā śrotā ca |",
  "SA15n1261:595": "svasya svasya pratibhāsasya anubhavaḥ svasvapratibhāsasyānubhavaḥ |",
  "SA15n1261:596": "taimirikadvayena pratibhāsasyānubhavaḥ taimirikadvayadṛṣṭadvicandram |",
  "SA15n1261:597": "tena tulyatvāt tadvat |",
  "SA15n1261:598": "tathāvidhavijñānamiti ekārthagrāhādhyavasāyi vijñānaṃ matam |",
  "SA15n1261:599": "tasya hetuḥ ekārthagrāhādhyavasāyasyānubhavitṛ pūrvavijñānam |",
  "SA15n1261:600": "tajjanitā vāsanā śaktirūpā |",
  "SA15n1261:601": "tasyā utpāda utpādavyayalakṣaṇaparamparāyā udayaḥ |",
  "SA15n1261:602": "svarūpa utpādasvabhāvaḥ |",
  "SA15n1261:603": "tasya viśeṣa ekārthagrāhādhyavasāyivijñānopajanane samarthātmani sthitiḥ |",
  "SA15n1261:604": "anādiścāsau kālaśceti anādikālaḥ |",
  "SA15n1261:605": "tasmādāgato'nādikālikaḥ |",
  "SA15n1261:606": "atha vā'nādikāle bhavo'nādikālikaḥ |",
  "SA15n1261:607": "na ādikālikaḥ anādikālikaḥ |",
  "SA15n1261:608": "ekaścāsau arthaśceti ekārthaḥ |",
  "SA15n1261:609": "gamanavāgādisvaparavijñaptyoḥ buddhyā ekīkaraṇam |",
  "SA15n1261:610": "ekārthagrāheti ekārthagrāhijñānam |",
  "SA15n1261:611": "ekārthagrāhādhyavasāyi iti adhyavasāyijñānam |",
  "SA15n1261:612": "tathā hi, vaktā caivaṃ cintayati - yanmayā kathitaṃ tat śrotrā jñātam |",
  "SA15n1261:613": "śrotā'pyevaṃ cintayati - yadanena kathitaṃ tanmayā pratītam |",
  "SA15n1261:614": "ityevaṃ ekārthagrāhādhyavasāyaḥ |",
  "SA15n1261:615": "ekahetunā samutthāpakena ye sambhūte te ekahetusambhūte |",
  "SA15n1261:616": "svaparavijñaptijñānayoḥ vaktṛśrotṛkriyāvāgākārakajñānayoḥ vijñaptitvenopacāraḥ vijñaptitvena vyapadeśaḥ |",
  "SA15n1261:617": "evaṃ vaktā śrotā ca svasvapratibhāsamanubhavataḥ |",
  "SA15n1261:618": "tathāpi tayoḥ ya ekahetusambhūte kriyāvāgākārakajñāne ta ekārthapratītiniyamād vijñaptitvena vyapadiśyete |",
  "SA15n1261:619": "ekārthagrāhādhyavasāyastu tathāvidhavijñānasya heturvāsanotpādasvabhāvaviśeṣo'nādikālikatvād |",
  "SA15n1261:620": "taimirikadvayadṛṣṭadvicandravaditi dṛṣṭāntaḥ |",
  "SA15n1261:621": "ekaḥ taimirikaḥ dvitīyaṃ taimirikaṃ 'paśya' iti “aparaṃ candraṃ' darśayati |",
  "SA15n1261:622": "tena ca 'dṛśyate“ ityucyate |",
  "SA15n1261:623": "tatra 'mayā asmaidarśitaḥ' ityevaṃ darśakasyābhimāno bhavati |",
  "SA15n1261:624": "śrotā'pi 'anena mahyaṃ darśitaḥ iti cintayati |",
  "SA15n1261:625": "tathāpi tau svasvapratibhāsaṃ prativittaḥ |",
  "SA15n1261:626": "tadvadatrāpi ekārthapratītiniyamāt svaparavijñaptijñānayorvijñaptitvenopacāro bhavati ||64 ||",
  "SA15n1261:627": "tṛṇāvalambina iva bāhyārthabādinaḥ prāhuḥ -",
  "SA15n1261:628": "kiñca kriyādipratibhāsivijñānāt kāryaliṅgājjātaṃ yatparacittajñānaṃ",
  "SA15n1261:629": "tatparacittaṃ viṣayīkriyata āhosvinna ?",
  "SA15n1261:630": "viṣayīkaraṇe'rthāntaraṃ syāt |",
  "SA15n1261:631": "aviṣayatve tu kathaṃ jñānena paracittasattā pratīyate ?",
  "SA15n1261:632": "tatsvarūpājñāne",
  "SA15n1261:633": "tatsiddherasambhavāditi cet ?",
  "SA15n1261:634": "kiñca kriyādipratibhāsītyādi |",
  "SA15n1261:635": "kriyādipratibhāso'sti yasya vijñānasya tat kriyādipratibhāsivijñānam |",
  "SA15n1261:636": "tadeva kāryaliṅgam |",
  "SA15n1261:637": "tasmājjātaṃ kriyādipratibhāsivijñānāt kāryaliṅgājjātaṃ yat paracittasya svarūpaṃ viṣayīkaroti āhosvinneti dvidhā parīkṣā |",
  "SA15n1261:638": "prathamavikalpe doṣaṃ darśayotumāha - viṣayīkaraṇa ityādi |",
  "SA15n1261:639": "yadi nāma viṣayīkaroti,",
  "SA15n1261:640": "tadā tasya viṣayaḥ pṛthak syāt |",
  "SA15n1261:641": "dvitīyavikalpamupadarśayannāha - aviṣayatve tvityādi |",
  "SA15n1261:642": "atha na viṣayīkaroti,",
  "SA15n1261:643": "tadā kathaṃ paracittasattā jñāyate ?",
  "SA15n1261:644": "kathaṃ na jñāyate ?",
  "SA15n1261:645": "āha - tatsvarūpājñāna ityādi |",
  "SA15n1261:646": "tatsvarūpajñānādhīno hi bhāvopacāraḥ |",
  "SA15n1261:647": "sa tu tadabhāve na bhavatīti pūrvapakṣaḥ ||65 ||",
  "SA15n1261:648": "siddhāntavādinaḥ -",
  "SA15n1261:649": "eṣa prasaṅgo'pi samaḥ |",
  "SA15n1261:650": "eṣa prasaṅgo'pi sama iti ||66 ||",
  "SA15n1261:651": "samatāṃ darśayitumāha -",
  "SA15n1261:652": "kriyāvāgbhyāṃ paracittapratipattimatāmapi tatsvarūpaviṣayīkaraṇe svacittajñānavattadākārasyāpi jñānaṃ prasajyeta |",
  "SA15n1261:653": "tadajñāne tu tena tatsvarūpasya grahaṇaṃ katham |",
  "SA15n1261:654": "kriyāvāgbhyāmityādi |",
  "SA15n1261:655": "kiñca yadā bāhyārthāvādibhiḥ kriyāvāgbhyāṃ liṅgābhyāṃ paracittaṃ jñāyate,",
  "SA15n1261:656": "tadā tasya paracittasya svarūpaṃ viṣayīkriyata āhosvinna ?",
  "SA15n1261:657": "yadi nāma viṣayīkriyate ,",
  "SA15n1261:658": "tadā paracittasyākāro'pi jñāyeta |",
  "SA15n1261:659": "atha na viṣayīkriyate,",
  "SA15n1261:660": "tadā tena jñānena pratipattrā vā kathaṃ jñāyeta ? ||67 ||",
  "SA15n1261:661": "bāhyārthāvādināṃ matamāśaṅkitumāha -",
  "SA15n1261:662": "atha liṅgāt sāmānyādhigateḥ nākārasya pratītiriti cet ?",
  "SA15n1261:663": "atha liṅgāt sāmānyādhigate ityādi |",
  "SA15n1261:664": "yasmālliṅgaṃ sāmānyena vyāptam,",
  "SA15n1261:665": "na tu viśeṣeṇa |",
  "SA15n1261:666": "tasmātsāmānyameva jñāyate,",
  "SA15n1261:667": "na viśeṣa iti pūrvapakṣāśaṅkā ||68 ||",
  "SA15n1261:668": "siddhāntavādyāha -",
  "SA15n1261:669": "kiñca tatsāmānyaṃ paracittamevānyadvā''hosvidavācyam |",
  "SA15n1261:670": "kiñca tatsāmānyamityādi |",
  "SA15n1261:671": "kiñca tatsāmānyaṃ paracittameva vā,",
  "SA15n1261:672": "anyadvā,",
  "SA15n1261:673": "āhosvidavācyamiti tridhā parīkṣā ||69 ||",
  "SA15n1261:674": "vikalpadvayaṃ nirākartumāha -",
  "SA15n1261:675": "anyatvāvācyatvayorekatve tvanena tatsāmānyameva gṛhyeta,",
  "SA15n1261:676": "na paracittam |",
  "SA15n1261:677": "tatkathamanena tad gamyate |",
  "SA15n1261:678": "anyatvāvācyayorekatva ityādi |",
  "SA15n1261:679": "anyatvapakṣe sāmānyameva gṛhyeta,",
  "SA15n1261:680": "na paracittam |",
  "SA15n1261:681": "tasmāt kathamanena jñānena tat paracittaṃ jñāyate ?",
  "SA15n1261:682": "avācyatvapakṣe'pi eṣa eva nayaḥ ||70 ||",
  "SA15n1261:683": "abhedapakṣaṃ nirākartumāha -",
  "SA15n1261:684": "nāpi sāmānyaṃ paracittameva |",
  "SA15n1261:685": "tathā sati tadākārastāpi jñānaṃ prasajyeta ityuktam |",
  "SA15n1261:686": "nāpi sāmānyaṃ paracittamevetyādi |",
  "SA15n1261:687": "nāpi sāmānyaṃ paracittasya svarūpam |",
  "SA15n1261:688": "kasmāt ? āha - athā satītyādi |",
  "SA15n1261:689": "yadi paracittādananyasya sāmānyasya grahaṇamabhyupagamyate,",
  "SA15n1261:690": "tadā paracittākārasyāpi jñānaṃ prasajyeta ityuktaṃ prāk ||71 ||",
  "SA15n1261:691": "syādetat - tathā'stu,",
  "SA15n1261:692": "ko doṣaḥ ? ucyate -",
  "SA15n1261:693": "na hyeṣā anumānaprakriyā |",
  "SA15n1261:694": "na hyeṣā anumānaprakriyeti ||72 ||",
  "SA15n1261:695": "tadeva vivṛṇoti -",
  "SA15n1261:696": "na hyanumānamarthasvarūpasya grāhakam |",
  "SA15n1261:697": "pratyakṣavat pratibhāsāsaviśiṣṭatvādeḥ prasaṅgāt |",
  "SA15n1261:698": "na hyanumānamarthasvarūpasyetyādi |",
  "SA15n1261:699": "na hyanumānaṃ svalakṣaṇasya grāhakatveneṣyate |",
  "SA15n1261:700": "pratyakṣeti tu vaidharmyadṛṣṭāntaḥ |",
  "SA15n1261:701": "kathanna svalakṣaṇasya grāhakatveneṣyate cet ?",
  "SA15n1261:702": "āha - pratibhāsāviśiṣṭatvādeḥ prasaṅgāditi |",
  "SA15n1261:703": "anumānasyāpi pratyakṣavat sfuṭābhatā syāt |",
  "SA15n1261:704": "ādirityanena pratyakṣodbhūtadharmiṇo atītādiviṣayasya cāgrāhakatvamapi prasajyeta ||73 ||",
  "SA15n1261:705": "syādetat - pratibhāsāviśiṣṭatvābhyupagamyata eveti | āha -",
  "SA15n1261:706": "tena nāsya prāmāṇyam |",
  "SA15n1261:707": "tena nāsya prāmāṇyamiti |",
  "SA15n1261:708": "pratibhāsāviśiṣṭatvādāvabhyupagate sati anumānenārthasvarūpasya grahaṇam |",
  "SA15n1261:709": "tena bhavatu prāmāṇyamiti cet ?",
  "SA15n1261:710": "naiṣa nyāyaḥ ||74 ||",
  "SA15n1261:711": "yadi pramāṇasya svalakṣaṇagrahaṇanibandhanatvaṃ neṣyate,",
  "SA15n1261:712": "tatkathamasya pramāṇyamiti cedāha -",
  "SA15n1261:713": "tatsvarūpāgrahe'pyabhipretārthāvisaṃvādāt prāmāṇyam |",
  "SA15n1261:714": "tatsvarūpāgrahe'pītyādi |",
  "SA15n1261:715": "na hyanumānena viṣayasvarūpasya grahaṇam,",
  "SA15n1261:716": "apitu abhipretārthāvisaṃvādakatvāt prāmāṇyamiṣyate |",
  "SA15n1261:717": "kvacit granthe'tena nāsya prāmāṇyam' iti pāṭhaḥ |",
  "SA15n1261:718": "tatra tvevaṃ yojanīyam - yadā pratibhāsādayo'bhinnāḥ,",
  "SA15n1261:719": "tadā pramāṇameva na taditi |",
  "SA15n1261:720": "yadi anumānena svalakṣaṇaṃ gṛhyeta,",
  "SA15n1261:721": "tarhi pramāṇameva neṣyate |",
  "SA15n1261:722": "katham ? āha - tatsvarūpāgrahe'pītyādi |",
  "SA15n1261:723": "svarūpasyāgrahe'pyabhipretārthāvisaṃvāditvādasya prāmāṇyam,",
  "SA15n1261:724": "na tu svalakṣaṇagrahaṇāditi ||75 ||",
  "SA15n1261:725": "syādevam - svalakṣaṇasyāgrahaṇe'pyaparāparānumānena paracittamanumīyate |",
  "SA15n1261:726": "kathaṃ tadgrahaṇaṃ nivāryate ? ata āha -",
  "SA15n1261:727": "dhūmādiliṅgājjātamapi na vahnyādisvarūpaviṣayi ,",
  "SA15n1261:728": "dṛṣṭenāviśeṣaprasaṅgāt,",
  "SA15n1261:729": "anumānasyātītādau niḥsvabhāvatāyāṃ cāpravṛtteḥ,",
  "SA15n1261:730": "arthakriyāprasaṅgācca |",
  "SA15n1261:731": "dhūmādiliṅgājjātamapītyādi |",
  "SA15n1261:732": "na hi dhūmādiliṅgājjātamanumānaṃ vahnyādeḥ svarūpasya grāhakatveneṣyate |",
  "SA15n1261:733": "katham ? āha - dṛṣṭenāviśeṣaprasaṅġāditi |",
  "SA15n1261:734": "yadyanumānaṃ svalakṣaṇaviṣayaṃ gṛhṇīyāt ,",
  "SA15n1261:735": "tadā pratyakṣeṇa tulyatvaṃ prasajyeta |",
  "SA15n1261:736": "nāpyanumānamatītānāgataviṣayi,",
  "SA15n1261:737": "vastunaḥ niḥsvabhāvatāviṣayi ca syāt |",
  "SA15n1261:738": "pratyakṣapratibhāsasyevānumānavikalpapratibhāsasyāpyarthakriyākāritvaṃ syāt ||76 ||",
  "SA15n1261:739": "syādetat - paracittānumāne tasyāvisaṃvāditvameva nāsti | ata āha -",
  "SA15n1261:740": "paracittānumāne'pyabhipretārthāvisaṃvādo'styeva |",
  "SA15n1261:741": "paracittānumāne'pītyādi ||77 ||",
  "SA15n1261:742": "avisaṃvāditvasyopapattiṃ darśayannāha -",
  "SA15n1261:743": "tatpravartanadvāreṇa prāṇyantarasattāṃ pratipadya punaḥ punarvyavahārapravṛttau tadādhipatyādāgatārthasya prāpteḥ |",
  "SA15n1261:744": "tatpravartanadvāreṇa prāṇyantaramityādi |",
  "SA15n1261:745": "pravṛttivyāpārāt paracittasyānumānam |",
  "SA15n1261:746": "taddvāreṇa prāṇyantarasattāṃ pratipadya yadi punaḥ punarvyavahārapravṛttimabhilāṣavyāyāmānyatrānyatragamanādikāṃ kuryāt,",
  "SA15n1261:747": "tadā prāṇyantararādhipatyenāgato'rthassaṃlāpādiḥ prāpyate |",
  "SA15n1261:748": "atha vā punaḥ punarvyavahārapravṛttimabhilāṣavyāyāmadeśāntaragamanādikāṃ kuryāt,",
  "SA15n1261:749": "tadā prāṇyantarādhipatyena agato'rthaḥ saṃlāpāt |",
  "SA15n1261:750": "atha vā punaḥ punarvyahāre pravartanamiti saṃlāpādanu gṛhapraveśaḥ,",
  "SA15n1261:751": "tadanu āsanadānam,",
  "SA15n1261:752": "tadanu cānnapānadānam,",
  "SA15n1261:753": "tadanu ca śayyāsanaprajñapanam,",
  "SA15n1261:754": "pādaprakṣālanodakadānam,",
  "SA15n1261:755": "pādamardanamityādīni ||78 ||",
  "SA15n1261:756": "kiṃ punaruttaravyahārasādhanāya prāmāṇyamiṣyata iti cet ? ata āha -",
  "SA15n1261:757": "tanmātrafalacintakasya lokasya prāṇyantarānumāne pravṛtteśca |",
  "SA15n1261:758": "tanmātrafalacintakasyetyādi |",
  "SA15n1261:759": "tanmātraṃ falamiti tanmātrafalam |",
  "SA15n1261:760": "taditi śabdo'rthakriyāyāṃ vartate |",
  "SA15n1261:761": "mātreti śabdaḥ māne |",
  "SA15n1261:762": "yo lokaḥ tanmātrafalaṃ cintayati saḥ tanmātrafalacintakaḥ pravṛttaḥ |",
  "SA15n1261:763": "evamuktaṃ bhavati - yo laukikaprāṇyantarasattāmanuminoti ,",
  "SA15n1261:764": "saḥ prāṇyantaradhipatyādāgatām arthakriyāṃ prāpnoti |",
  "SA15n1261:765": "ceti śabdena tanmātraṃ lokasya pravṛttifalamityartho'vasīyate ||79 ||",
  "SA15n1261:766": "kathametat ? āha -",
  "SA15n1261:767": "uttarārthaviśeṣapratibhāsijñānānubhavodayamātreṇa puruṣasya nirākāṅkṣatvāt |",
  "SA15n1261:768": "uttarārthaviśeṣapratibhāsītyādi |",
  "SA15n1261:769": "uttārārthaviśeṣo dāhapākādiḥ |",
  "SA15n1261:770": "tathā pratibhāsituṃ śīlaṃ yasya jñānasya tattathā |",
  "SA15n1261:771": "tasyānubhavaḥ uttarārthaviśeṣapratibhāsijñānānubhavaḥ |",
  "SA15n1261:772": "tasyodaya eva udayamātram |",
  "SA15n1261:773": "nirākāṅkṣa ityākāṅkṣārahitaḥ |",
  "SA15n1261:774": "tasya bhāvaḥ tattvam |",
  "SA15n1261:775": "tasmāt nirākāṅkṣatvāt |",
  "SA15n1261:776": "evamuktaṃ bhavati - yadā puruṣasya vahnyupalabdheranu dāhādipratibhāsijñānānubhavodayaḥ,",
  "SA15n1261:777": "tadaivāyaṃ nirākāṅkṣo bhavati ||80 ||",
  "SA15n1261:778": "bhavatu tanmātreṇaiva puruṣaḥ nirākāṅkṣaḥ,",
  "SA15n1261:779": "kintu kathaṃ tanmātreṇa pūrvajñānasya prāmāṇyamiti cet ? āha -",
  "SA15n1261:780": "pūrvajñānena vyavahārasamāpteḥ kṛtārthatvaṃ pramāṇatvena siddhatvāt |",
  "SA15n1261:781": "pūrvajñānenetyādi |",
  "SA15n1261:782": "yasmād yathoktavidhinā pūrvajñānena vyavahāraparisamāptiḥ,",
  "SA15n1261:783": "tasmād arthakriyākāritvaṃ pramāṇatvena vyavasthāpyate ||81 ||",
  "SA15n1261:784": "atra paro vyabhicāraṃ darśayannāha -",
  "SA15n1261:785": "nanu svapne'pi pūrvajñānāduttarārthapratibhāsijñānāputpadyate |",
  "SA15n1261:786": "na tanmātreṇa",
  "SA15n1261:787": "pūrvajñānasya prāmāṇyaṃ yujyate,",
  "SA15n1261:788": "tadānīṃ sarveṣāṃ jñānānāṃ bhrāntatvāt |",
  "SA15n1261:789": "nanu svapne'pītyādi |",
  "SA15n1261:790": "svapne'pi pūrvajñānanimittakamuttarārthakriyāpratibhāsijñānam utpadyate |",
  "SA15n1261:791": "na tanmātreṇa pūrvajñānasya prāmāṇyaṃ yujyate |",
  "SA15n1261:792": "kathaṃ na yujyate ?",
  "SA15n1261:793": "āha - tadānīṃ sarveṣāṃ jñānānāmityādi |",
  "SA15n1261:794": "svapne sarvāṇi jñānāni bhrāntānyeveti pūrvapakṣaḥ ||82 ||",
  "SA15n1261:795": "siddhāntavādyāha -",
  "SA15n1261:796": "tatra vijñaptijñānaṃ na kadāciccittaspandanādhipatyena vinā udbhavatītyataḥ tābhyāṃ te anumīyete |",
  "SA15n1261:797": "bhrāntivaśāt kadācid vyavahite'pyudeti,",
  "SA15n1261:798": "na tu tadādhipatyarahitatvam |",
  "SA15n1261:799": "viśeṣastvasti sākṣātparamparayā cetyuktam |",
  "SA15n1261:800": "tatra vijñaptijñānamityādi |",
  "SA15n1261:801": "kriyāvāgākārakaṃ jñānaṃ spandanādhipatyena vinā nodbhavati |",
  "SA15n1261:802": "ityataḥ tābhyāṃ te anumīyete |",
  "SA15n1261:803": "viśeṣastvasyeṣaḥ - tato'pio upaplutāvasthāyāṃ vyavahitādhipatyāt paramparayā udayaḥ,",
  "SA15n1261:804": "jāgradavasthāyāṃ tu avyahitatvena |",
  "SA15n1261:805": "sarvametad vivecitaṃ prāgeva ||83 ||",
  "SA15n1261:806": "evaṃ vijñaptijñānānāmubhayorapyavasthayoḥ spandanāyattatvaṃ sādhayitvā svapnāvasthāyāṃ vijñaptijñānād uttarakālabhāvijñānāni yathā spandanāyattāni bhavanti tathā pratipādayitumāha -",
  "SA15n1261:807": "tatra yathā pūrvavijñaptijñānānāṃ paramparayā spandanādhipatyādudayaḥ tathā taduttarāvasthābhāvināmapi |",
  "SA15n1261:808": "tatra yathā pūrvavijñaptijñānānāmityādi |",
  "SA15n1261:809": "svapnāvasthāyāṃ yathā pūrvavijñaptijñānānāṃ paramparayā spandanadhīpatyādudayaḥ,",
  "SA15n1261:810": "tathā taduttarāvasthābhāvināmapi |",
  "SA15n1261:811": "tatra paramparā tvevam - jāgradavasthāyāṃ prathamaṃ tāvat paraspandanādhipatyād vijñaptijñāne,",
  "SA15n1261:812": "tābhyāṃ prāṇyantarasattāyā anumānam,",
  "SA15n1261:813": "prāṇyantarasattānumānāt praveśajñānam,",
  "SA15n1261:814": "tadanu abhivādananamaskārajñāne,",
  "SA15n1261:815": "tābhyāmapyanu saṃlāpāsanadānādijñānam,",
  "SA15n1261:816": "tathā ca paṭhanapāṭhanasvādhyāyādijñānāni,",
  "SA15n1261:817": "tatastāvat kālakrameṇa śayanajñānam,",
  "SA15n1261:818": "tataḥ nidrāmupaiti |",
  "SA15n1261:819": "nidrāpūrvabhāvanāvaśācca punarvijñaptijñānayorudayaḥ |",
  "SA15n1261:820": "tataḥ punaḥ prāṇyantarasattāyā anumānam |",
  "SA15n1261:821": "tataśca punaḥ praveśasaṃlāpādijñānānāmudayaḥ ||84 ||",
  "SA15n1261:822": "praveśādijñānānāṃ pāramparyeṇotpattiḥ |",
  "SA15n1261:823": "tāmeva darśayannāha -",
  "SA15n1261:824": "vijñaptijñānāśrayaspandanottarāvasthācittasantānādeva paramparayotpādaḥ |",
  "SA15n1261:825": "vijñaptijñānāśrayetyādi |",
  "SA15n1261:826": "jāgradavasthāyāṃ vijñaptijñānasyāśrayo yatparasantānavartispandanaṃ tasya uttarāvasthā,",
  "SA15n1261:827": "yā pramātranumānasyottaravartisaṃlāpādivyavahārākārajñānajananasamarthā |",
  "SA15n1261:828": "tadbhāvīni yāni cittāni vijñaptijñānāśrayaspandanottarāvasthācittasantānaḥ,",
  "SA15n1261:829": "tasmād yathoktaprakāreṇa svapnāvasthāyāṃ praveśādijñānānāṃ paramparayotpādaḥ ||85 ||",
  "SA15n1261:830": "syānmatam - bhavatu paramparayotpādaḥ,",
  "SA15n1261:831": "vyabhicārastu tadavastha eva | ata evāha -",
  "SA15n1261:832": "tatrāpi yādṛganumānaṃ tādṛgavisaṃvādo vyavahāraścāpyastyeveti kenāpi na gṛhyete |",
  "SA15n1261:833": "tatrā yādṛganumānamityādi |",
  "SA15n1261:834": "svapnāvasthāyāmapi yādṛk yāvatkālaṃ paracittasya anumānaṃ tādṛk tāvatkālamātraṃ saṃlāpādirūpo'visaṃvādo'styeva |",
  "SA15n1261:835": "anyo'nyasaṃbaddho vyavahāraścāpi tāvatkālamrātramastyeva |",
  "SA15n1261:836": "ityataḥ na kaścid vyabhicāradoṣaḥ |",
  "SA15n1261:837": "anyaiścāsyaivānyathā vyākhyā kriyate |",
  "SA15n1261:838": "ta evaṃ vyācakṣate - tatra svapnāvasthāyāmapi kāryaliṅgasya kāraṇe'vyabhicārād yādṛk utpattidharmatayā paramparayā pūrvajñānasyānumānam,",
  "SA15n1261:839": "tādṛk aprabuddhacittasyāpyarthakriyāpratibhāsodayalakṣaṇo'visaṃvādo'styeva |",
  "SA15n1261:840": "kālaviprakṛṣṭākārānumānasyāvisaṃvādalakṣaṇasadbhāvādeva vyavahāraścāpi |",
  "SA15n1261:841": "ityataḥ kenāpi na gṛhyata iti ||86 ||",
  "SA15n1261:842": "tathā parābhūto'pi bāhyārthavādī dhṛtimatyajan punarācaṣṭe -",
  "SA15n1261:843": "paracittānumānena tatsvarūpāgrahe'pyavisaṃvādād bhavatu tathā prāmāṇyam |",
  "SA15n1261:844": "sākṣāt paracittavidāṃ tu katham ?",
  "SA15n1261:845": "yadi tāvat paracittasya svarūpaṃ sākṣāt",
  "SA15n1261:846": "jānanti, tadā tasyārthāntaragrahaṇaṃ syāt |",
  "SA15n1261:847": "atha na jānanti, kathaṃ te",
  "SA15n1261:848": "sākṣādvidaḥ ?",
  "SA15n1261:849": "paracittānumānenetyādi |",
  "SA15n1261:850": "paracittānumānena tatsvarūpāgrahe'pyavisaṃvādād bhavatu tasya prāmāṇyam,",
  "SA15n1261:851": "ye tu sākṣāt paracittavidaḥ teṣāṃ tu katham ?",
  "SA15n1261:852": "yadi tāvat paracittasya svarūpaṃ sākṣājjānanti,",
  "SA15n1261:853": "tadāsya pratyakṣasya grāhyamarthāntaraṃ syāt |",
  "SA15n1261:854": "atha na jānanti,",
  "SA15n1261:855": "tadā kathaṃ te yoginaḥ sākṣādvida iti matam ||87 ||",
  "SA15n1261:856": "hetumupasaṃharannāha -",
  "SA15n1261:857": "kathaṃ nāma pratyakṣeṇārthasvarūpasyāgrahaṇaṃ ca bhavati |",
  "SA15n1261:858": "atha na ġṛhyate,",
  "SA15n1261:859": "kathaṃ tarhi pramaṇamiti cet ?",
  "SA15n1261:860": "kathaṃ nāma pratyakṣeṇetyādi |",
  "SA15n1261:861": "pratyakṣamarthasvarūpasya grāhakamitīṣyate |",
  "SA15n1261:862": "yadi arthasvarūpaṃ na gṛhyate ,",
  "SA15n1261:863": "kīdṛk tatpratyakṣam ?",
  "SA15n1261:864": "arthasvarūpāgrahaṇe pramāṇatvaṃ nirākartumāha - atha na gṛhyate kathaṃ tarhi pramāṇamiti |",
  "SA15n1261:865": "svarūpagrahaṇanibandhanaṃ hyasya pramāṇatvam |",
  "SA15n1261:866": "iti pūrvapakṣāśaṅkā ||88 ||",
  "SA15n1261:867": "siddhāntavādinaḥ -",
  "SA15n1261:868": "aprahīṇagrāhyagrāhakavikalpayogināṃ paracittajñānamapi vyavahāre'visaṃvādādeva pramāṇam,",
  "SA15n1261:869": "rūpādidarśanavat;",
  "SA15n1261:870": "āśrayāparāvṛtteḥ |",
  "SA15n1261:871": "aprahīṇagrāhyagrāhakavikalpayogināmityādi |",
  "SA15n1261:872": "aprahīṇaḥ grāhyagrāhakavikalpo yeṣāṃ yogināṃ teṣāṃ tathā |",
  "SA15n1261:873": "teṣāṃ yat paracittajñānaṃ tad vyavahāre'visaṃvādādeva pramāṇam,",
  "SA15n1261:874": "asmadādisambaddharūpādidarśanavat |",
  "SA15n1261:875": "na tu svarūpagrahaṇāt |",
  "SA15n1261:876": "aprahīṇagrāhyagrāhakavikalpasya hetum āha - āśrayāparāvṛtteriti |",
  "SA15n1261:877": "tathā hi , teṣāmālayavijñānalakṣaṇamaparāvṛttam |",
  "SA15n1261:878": "tasya parāvṛttiḥ grāhyagrāhakavikalpavāsanāyāḥ prahāṇam ||89 ||",
  "SA15n1261:879": "yadi paracittajñānaṃ na svarūpasya grāhakam,",
  "SA15n1261:880": "kathaṃ tarhi tat sfuṭākārakaṃ bhavatīti cet ? āha -",
  "SA15n1261:881": "yogabalāddhi teṣāṃ jñānaṃ paracittakāraviśeṣānukāri sfuṭābhamupajāyate,",
  "SA15n1261:882": "karmadevādyadhiṣṭhānabalāt satyasvapnadarśanavat |",
  "SA15n1261:883": "yogabalāddhītyādi |",
  "SA15n1261:884": "bhāvanābalāddhi yogināṃ paracittajñānaṃ paracittākāraviśeṣānukāri sfuṭamupajāyate,",
  "SA15n1261:885": "yathā karmabalād devādyadhiṣṭhānabalācca satyasvapnadarśināṃ jñānaṃ sfuṭamarthākāramudeti ||90 ||",
  "SA15n1261:886": "yadyevaṃ cintyeta - bhavatu bhāvanābalādeva yogināṃ paracittajñānam,",
  "SA15n1261:887": "tena cittasvarūpasyāgrahaṇaṃ tu kathamiti | āha -",
  "SA15n1261:888": "teṣāmapi na paracittāviṣayitvena jñānamudeti |",
  "SA15n1261:889": "te'pi tadākārasadṛśasvacittapratibhāsameva jānantītyevamavadhāraṇād paracittavida iti vyavahāraḥ |",
  "SA15n1261:890": "teṣāmapi na paracittaviṣayitvenetyādi |",
  "SA15n1261:891": "tat bhāvanābalājjātamapi paracittasya svarūpaṃ viṣayīkartuṃ na samartham |",
  "SA15n1261:892": "tathāvidhānāṃ yogināṃ grāhyagrāhakaviklpasyāprahīṇatvāt |",
  "SA15n1261:893": "yadi yoginaḥ paracittasya svarūpaṃ na jānanti,",
  "SA15n1261:894": "kathaṃ paracittavida ityavadhāryate cet ?",
  "SA15n1261:895": "āha - te'pi svacittapratibhāsam ityādi |",
  "SA15n1261:896": "yogino'pi paracittākārasadṛśena svacittapratibhāsenaiva paracittaṃ jānanti [ iti paracittavidaḥ ] ityevamavadhāraṇaṃ kṛtvā vyavahāraḥ pravartate || 91 ||",
  "SA15n1261:897": "yadi tat svarūpaṃ na gṛhṇāti,",
  "SA15n1261:898": "kathaṃ tarhi pratyakṣam ?",
  "SA15n1261:899": "kathaṃ ca prāmāṇyamiti cedāha -",
  "SA15n1261:900": "tadākārānukārisfuṭābhatvāt tatpratyakṣam,",
  "SA15n1261:901": "avisaṃvāaditvācca prāmāṇamiti matam |",
  "SA15n1261:902": "tadākārānukārisfuṭābhatvāt tatpratyakṣamityādi |",
  "SA15n1261:903": "yasmāt paracittasyākāraṃ sfuṭamanukaroti,",
  "SA15n1261:904": "tasmāt pratyakṣamiti matam |",
  "SA15n1261:905": "yasmāccāvisaṃvādi tasmāt pramāṇam ||92 ||",
  "SA15n1261:906": "prahīṇagrāhyagrāhakavikalpānāṃ tathāgatānāṃ yat paracittajñānam,",
  "SA15n1261:907": "tat paracittasya svarūpaṃ viṣayīkaroti, āhosvinna |",
  "SA15n1261:908": "yadi karoti,",
  "SA15n1261:909": "tasyārtho'rthāntaraṃ syāt |",
  "SA15n1261:910": "atha na karoti,",
  "SA15n1261:911": "tadā bhagavataḥ jñānamapyayathārtha syāditi cet ? āha -",
  "SA15n1261:912": "acintyo hi bhagavataḥ sarvārthādhigamaḥ,",
  "SA15n1261:913": "sarvathā jñānabhidhānaviṣayātītatvāt |",
  "SA15n1261:914": "acintyo hi bhagavataḥ sarvārthādhigama ityādi |",
  "SA15n1261:915": "acintyo hi yogivaryāṇāṃ tathā gatānāṃ buddhagocaraḥ |",
  "SA15n1261:916": "teṣāṃ tu na kevalaṃ paracittajñānamacintyam,",
  "SA15n1261:917": "api tvaviśeṣeṇa sarvārthasarvākārajñānamapi acintyam |",
  "SA15n1261:918": "kasmāt ? āha - tadavasthāyāḥ sarvathā jñānabhidhānaviṣayātītatvāditi |",
  "SA15n1261:919": "tathāgataḥjñānādanyajñānenāvadhārayitumaśakyatvāt jñānaviṣayātītaḥ |",
  "SA15n1261:920": "tasmād svarūpasya yathāvadanadhigamādeva abhidhānaviṣayātītaḥ |",
  "SA15n1261:921": "tathāgatānāṃ punaḥ dvividhaṃ sarvārthajñānam |",
  "SA15n1261:922": "ādarśajñānena sarvadharmasvabhāvatathatājñānam,",
  "SA15n1261:923": "pratyavekṣaṇajñānena ca sarvavastujñānam |",
  "SA15n1261:924": "tatra ādarśajñānaṃ grāhyagrāhakavikalpenāsamprayuktaṃ bhavati |",
  "SA15n1261:925": "sarvadharmasvabhāvatathatāyāḥ vedanāt sarvārthajñānam,",
  "SA15n1261:926": "lokottarajñānasvabhāvatvāt |",
  "SA15n1261:927": "pratyavekṣaṇajñānaṃ lokottarajñānapṛṣṭhalabdhagrāhyagrāhakavikalpasaṃprayuktāt sarvasūkṣmāvṛtavyavahitavastūnāṃ sarvākāraṃ jānātītyataḥ laukikasarvākārajñānam,",
  "SA15n1261:928": "lokottarajñānapṛṣṭhalabdhalaukikajñānasvabhāvatvāt |",
  "SA15n1261:929": "tasmāt pratyavekṣaṇajñānaṃ sarvārthajñānanayena na virudhyate |",
  "SA15n1261:930": "nāpi vitatham,",
  "SA15n1261:931": "tasya grāhyagrāhakavikalpasadbhāvābhyupagamāt,",
  "SA15n1261:932": "tasya cāvitathatvena darśanāt |",
  "SA15n1261:933": "samatājñānamādarśajñānamālambate,",
  "SA15n1261:934": "pratītyasamutpannavastumātraviṣayitvāt |",
  "SA15n1261:935": "kṛtyānuṣṭhānajñānaṃ tu svasāmānyalakṣaṇaviṣayi |",
  "SA15n1261:936": "evaṃ sati caturjñānasvabhāvaḥ tathāgataḥ |",
  "SA15n1261:937": "tatra ādarśajñānaṃ lokottaram |",
  "SA15n1261:938": "tatpṛṣṭhalabdhānyanyāni ca laukikāni |",
  "SA15n1261:939": "tadevaṃ bhagavataḥ sarvārthajñānam eteṣu caturṣu yathāyogaṃ yojanīyam ||93 ||",
  "SA15n1261:940": "santānāntarasiddherhi vyākhyānād padavigrahaiḥ |",
  "SA15n1261:941": "kuśalaṃ yanmayā'vāptaṃ siddhiṃ tenāpnuyājjanaḥ ||",
  "SA15n1261:942": "santānāntarasaṃsiddhervāṅmātravivṛtiḥ kṛtā |",
  "SA15n1261:943": "ṭīkā vinītadevena saṃbuddhatvābhilāṣiṇā ||",
  "SA15n1261:944": "ācāryavinītadevakṛtā santānāntarasiddhiṭīkā samāptā ||"
}