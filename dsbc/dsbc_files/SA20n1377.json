{
  "SA20n1377:0": "aṣṭādaśo'dhikāraḥ",
  "SA20n1377:1": "lajjāvibhāge ṣoḍaśaḥ ślokāḥ |",
  "SA20n1377:2": "lajjā vipakṣahīnā jñānena gatā ca nirvikalpena |",
  "SA20n1377:3": "hīnānavadyaviṣayā sattvānāṃ pācikā dhīre ||1 ||",
  "SA20n1377:4": "etena svabhāvasahāyālambanakarmasaṃpadā caturvidhaṃ lakṣaṇaṃ bodhisattvalajjāyāḥ saṃdarśitaṃ |",
  "SA20n1377:5": "hīnānavadyaviṣayā |",
  "SA20n1377:6": "śrāvakapratyekabuddhānāṃ [yānaṃ? ]",
  "SA20n1377:7": " tadvi[ddhi]hīnaṃ ca mahāyānādanavadyaṃ ca |",
  "SA20n1377:8": "tena ca bodhisattvo lajjate |",
  "SA20n1377:9": "kathaṃ sattvānāṃ pācikā |",
  "SA20n1377:10": "tasyāmeva lajjā[yāṃ] paraprasthāpanāt |",
  "SA20n1377:11": "ṣaṇṇāṃ pāramitānāṃ vipakṣe vṛddhyā bodhisattvānāṃ |",
  "SA20n1377:12": "pratipakṣe hānitaścāpyatīva saṃpadyate lajjā |",
  "SA20n1377:13": "iyaṃ bodhisattvānāṃ bṛddhyā parihānitaśca lajjā [? ]",
  "SA20n1377:14": " pāramitāviṣakṣavṛddhyā tatpratipakṣaparihāṇyā cātyarthaṃ lajjotpādanāt |",
  "SA20n1377:15": "ṣaṇṇāṃ pāramitānāṃ niṣevaṇālasyato bhavati lajjā |",
  "SA20n1377:16": "kveśānukūladharmaprayogataścaiva dhīrāṇāṃ ||2 ||",
  "SA20n1377:17": "iyamaprayoga[prayoga? ]",
  "SA20n1377:18": "lajjā pāramitābhāvanāyāmaprayogena |",
  "SA20n1377:19": "kleśānukūleṣu dharmeṣvindriyāguptadvāratvādiṣu ca prayogena lajjotpādanāt |",
  "SA20n1377:20": "asamāhitasvabhāvā mṛdumadhyā hīnabhūmikā lajjā |",
  "SA20n1377:21": "hīnāśayā samānā hīnā hi tadanyathā tvadhikā ||3 ||",
  "SA20n1377:22": "iyaṃ mṛdvadhimātrā lajjā |",
  "SA20n1377:23": "pūrvanirdeśānusāreṇāsya ślokasyārtho 'nugantavyaḥ |",
  "SA20n1377:24": "ataḥ paraṃ caturbhistribhiśca ślokairyathākramaṃ lajjāvipakṣe lajjāyāṃ ca doṣaguṇabhedaṃ darśayati |",
  "SA20n1377:25": "lajjārahito dhīmān kleśānadhivāsayatyayoniśataḥ |",
  "SA20n1377:26": "pratighopekṣāmānaḥ sattvānupahanti śīlaṃ ca ||4 ||",
  "SA20n1377:27": "ityatra ātmavyābādhāya cetayate paravyābādhāyobhayavyābādhāya ceti saṃdarśitam |",
  "SA20n1377:28": "ayoniśata ityayoniśo manaskāreṇa |",
  "SA20n1377:29": "kathamupekṣayā sattvānupahanti |",
  "SA20n1377:30": "sattvārthapramādataḥ |",
  "SA20n1377:31": "kaukṛtyātsavilekho bhavati sa saṃmānahānimāpnoti |",
  "SA20n1377:32": "śrāddhātmā[mā]nuṣasaṃghācchāsrā copekṣyate tasmāt ||5 ||",
  "SA20n1377:33": "sahadhārmi kairjinasutairvinindyate lokato 'yaśo labhate |",
  "SA20n1377:34": "dṛṣṭe dharme",
  "SA20n1377:35": "ityanena dṛṣṭadhārmikamavadyaṃ prasavatīti darśitaṃ |",
  "SA20n1377:36": "yathākramamātmaparadevatāśāstṛbhirapavadanāt |",
  "SA20n1377:37": "vijñaiḥ sabrahmacāribhirdharmatayā vigarhaṇāt |",
  "SA20n1377:38": "digvidikṣu ca pāpakāvarṇaniścaraṇāt |",
  "SA20n1377:39": "'nyatra kṣaṇarahito jāyate bhūyaḥ ||6 ||",
  "SA20n1377:40": "ityanena sāṃparāyikamavadyaṃ prasavatīti saṃdarśitamakṣaṇeṣūpapatteḥ |",
  "SA20n1377:41": "prāptāprāptavihāniṃ śuklairdharmaiḥ samāpnute tena |",
  "SA20n1377:42": "ityanena dṛṣṭadharmasāṃparāyikamavadyaṃ prasavatīti saṃdarśitaṃ |",
  "SA20n1377:43": "prāptakuśaladharmaparihāṇitaḥ |",
  "SA20n1377:44": "aprāptaparihāṇitaśca yathākramam |",
  "SA20n1377:45": "duḥkhaṃ viharati tasmānmanaso 'pyasvasthatāmeti ||7 ||",
  "SA20n1377:46": "ityanena tajjaṃ caitasikaṃ duḥkhaṃ daurmanasyaṃ pratisaṃvedayata iti saṃdarśitam |",
  "SA20n1377:47": "ete sarve doṣā hīmatsu bhavanti no jinasuteṣu |",
  "SA20n1377:48": "ityata upādāya lajjāguṇo veditavyaḥ |",
  "SA20n1377:49": "yadete ca doṣā na bhavanti |",
  "SA20n1377:50": "deveṣu ca manujeṣu ca nityaṃ saṃjāyate ca budhaḥ ||8 ||",
  "SA20n1377:51": "ityetadasya vipākaphalaṃ bhavati |",
  "SA20n1377:52": "saṃbhārāṃśca sa bodheḥ kṣipraṃ pūrayati lajjayā dhīmān |",
  "SA20n1377:53": "ityetadadhipatiphalaṃ |",
  "SA20n1377:54": "sattvānāṃ pācanayā na khidyate caiva jinaputraḥ ||9 ||",
  "SA20n1377:55": "ityetatpuruṣakāraphalam |",
  "SA20n1377:56": "sa vipakṣapratipakṣai rahito 'rahitaśca jāyate satataṃ |",
  "SA20n1377:57": "ityete visaṃyoganiṣpandaphale |",
  "SA20n1377:58": "yaduta vipakṣarahitatvaṃ pratipakṣārahitatvaṃ ca |",
  "SA20n1377:59": "ityetamānuśaṃsaṃ hīmānāpnoti jinaputraḥ ||10 ||",
  "SA20n1377:60": "iti yathoktadoṣābhāvaṃ guṇayogaṃ ca prāpnotīti saṃdarśitam |",
  "SA20n1377:61": "doṣamalino hi bālo hīvirahātsuvasanaiḥ sugupto 'pi |",
  "SA20n1377:62": "nirvasano'pi jinasuto hrīvasano muktadoṣamalaḥ ||11 ||",
  "SA20n1377:63": "etena vasraviśeṣaṇaṃ hriyaḥ |",
  "SA20n1377:64": "tadanyavasraprāvṛtasyāpi hrīrahitasya doṣamalinatvāt |",
  "SA20n1377:65": "nagnasyāpi na hrīmato nirmalatvāt |",
  "SA20n1377:66": "ākāśamiva na lipto hrīyukto jinasuto bhavati dharmaiḥ |",
  "SA20n1377:67": "dharmairiti lokadharmaiḥ |",
  "SA20n1377:68": "hībhūṣitaśca śobhati saṃparkagato jinasutānām ||12 ||",
  "SA20n1377:69": "etena ślokena hriya ākāśabhūṣaṇasamatāṃ darśayati |",
  "SA20n1377:70": "māturiva vatsalatvaṃ hriyo vineyeṣu bodhisatvānāṃ |",
  "SA20n1377:71": "trātavyasattvopekṣāyā lajjanāt |",
  "SA20n1377:72": "ārakṣā cāpi hrīḥ saṃsaratāṃ sarvadoṣebhyaḥ ||13 ||",
  "SA20n1377:73": "hastyaśvakāyādibhūtatvāt |",
  "SA20n1377:74": "ebhirvastrādidṛṣṭāntairvihāre kleśapratipakṣatāṃ cāre lokadharmapratipakṣatāṃ |",
  "SA20n1377:75": "sahadhārmikasaṃvāsānukūlatāṃ |",
  "SA20n1377:76": "sattvāparipākānukūlatām |",
  "SA20n1377:77": "akliṣṭasaṃsārānukūlatāṃ ca hriyo darśayati |",
  "SA20n1377:78": "sarveṣu nādhivāsā sarveṣvadhivāsanāpravṛttiśca |",
  "SA20n1377:79": "sarveṣu ca pravṛttirhrīvihitaṃ hīmato liṅgam ||14 ||",
  "SA20n1377:80": "etena caturvidhaṃ hrīkṛtaṃ liṅgaṃ hīmato darśayati |",
  "SA20n1377:81": "yaduta sarvadoṣeṣvanadhivāsanā cāpravṛttiśca |",
  "SA20n1377:82": "sarvaguṇeṣvadhivāsanā ca pravṛttiśca |",
  "SA20n1377:83": "hrībhāvanā pradhānā svacittato dharmato 'dhimokṣācca |",
  "SA20n1377:84": "āśayato 'pi vibhutvādakalpanādaikyataścāpi ||15 ||",
  "SA20n1377:85": "ityasya nirdeśo yathāpūrvaṃ |",
  "SA20n1377:86": "dhṛtivibhāge sapta ślokāḥ |",
  "SA20n1377:87": "dhṛtiśca bodhisattvānāṃ lakṣaṇena prabhedataḥ |",
  "SA20n1377:88": "dṛḍhatvena sa sarvebhyastadanyebhyo viśiṣyate ||16 ||",
  "SA20n1377:89": "vīryaṃ samādhiḥ prajñā ca sattvaṃ dhairyaṃ dhṛtirmatā |",
  "SA20n1377:90": "nirbhīto bodhisattvo hi trayādyasmātpravartate ||17 ||",
  "SA20n1377:91": "etena dhṛtilakṣaṇaṃ saparyāyaṃ sasādhanaṃ coktaṃ |",
  "SA20n1377:92": "vīryādikaṃ lakṣaṇaṃ sattvādikaṃ paryāyaḥ |",
  "SA20n1377:93": "śeṣaṃ sādhanaṃ |",
  "SA20n1377:94": "katamasmāttrayānnirbhītaḥ pravartata ityāha |",
  "SA20n1377:95": "līnatvācca calatvācca mohāccotpadyate bhayaṃ |",
  "SA20n1377:96": "kṛtyeṣu tasmādvijñeyā dhṛtisaṃjñā nije traye ||18 ||",
  "SA20n1377:97": "sarvakāryeṣu hi līnacittatayā vā bhayamutpadyate tadanutsāhataḥ |",
  "SA20n1377:98": "calacittatayā vā cittānavasthānataḥ |",
  "SA20n1377:99": "saṃmohato vā tadupāyajñānataḥ |",
  "SA20n1377:100": "tatpratipakṣāśca yathākramaṃ vīryādayaḥ |",
  "SA20n1377:101": "tasmānnijavīryāditraye dhṛtisaṃjñā veditavyā nija ityapratisaṃkhyānakaraṇīye |",
  "SA20n1377:102": "prakṛtyā praṇidhāne ca nirapekṣatva eva ca |",
  "SA20n1377:103": "sattvavipratipattau ca gambhīryaudāryasaṃśrave ||19 ||",
  "SA20n1377:104": "vineyadurvinayatve kāyācintye jinasya ca |",
  "SA20n1377:105": "duṣkareṣu vicitreṣu saṃsārātyāga eva ca ||20 ||",
  "SA20n1377:106": "niḥsaṃkleśe ca tatraiva dhṛtirdhīrasya jāyate |",
  "SA20n1377:107": "asamā ca tadanyebhyaḥ so 'gre dhṛtimatāṃ yataḥ[mataḥ] ||21 ||",
  "SA20n1377:108": "ebhistribhiḥ ślaukairdhṛtiprabhedaḥ darśayati |",
  "SA20n1377:109": "yathākramaṃ gotrataḥ |",
  "SA20n1377:110": "cittotpādataḥ |",
  "SA20n1377:111": "svārthataḥ |",
  "SA20n1377:112": "satvārthataḥ [parārthataḥ |",
  "SA20n1377:113": "tatvārthataḥ | ]",
  "SA20n1377:114": " prabhāvataḥ |",
  "SA20n1377:115": "satvaparipācanataḥ |",
  "SA20n1377:116": "paramabodhitaśca |",
  "SA20n1377:117": "tatra nirapekṣatvaṃ svārthaprayuktasya kāyajīvitanirapekṣatvādveditavyaṃ |",
  "SA20n1377:118": "punarduṣkaracaryātaḥ |",
  "SA20n1377:119": "saṃcintyabhavopapattitaḥ |",
  "SA20n1377:120": "tadasaṃkleśato 'pi prabhedaḥ |",
  "SA20n1377:121": "kumitraduḥkhagambhīraśravādvīro na kampate |",
  "SA20n1377:122": "śalabhaiḥ pakṣavātaiśca samudraiśca sumeruvat ||22 ||",
  "SA20n1377:123": "etena bodhisattvadhṛterdṛḍhatvaṃ darśayati |",
  "SA20n1377:124": "upamātrayaṃ trayeṇākampane[naṃ] yathākramaṃ veditavyam |",
  "SA20n1377:125": "akhedavibhāge dvau ślaukau |",
  "SA20n1377:126": "akhedo bodhisatvānāmasamastriṣu vastuṣu |",
  "SA20n1377:127": "śrutātṛptimahāvīryaduḥkhe hrīdhṛtiniśritaḥ ||23 ||",
  "SA20n1377:128": "tīvracchando mahābodhāvakhedo dhīmatāṃ mataḥ |",
  "SA20n1377:129": "aniṣpannaśca niṣpannaḥ suniṣpannaśca bhūmiṣu ||24 ||",
  "SA20n1377:130": "ābhyāṃ vastuto niśrayataḥ svabhāvataḥ prabhedataścākhedo nirdiṣṭaḥ |",
  "SA20n1377:131": "triṣu vastuṣu |",
  "SA20n1377:132": "śrutātṛptau |",
  "SA20n1377:133": "dīrghakālavīryārambhe |",
  "SA20n1377:134": "saṃsāraduḥkhe ca |",
  "SA20n1377:135": "hriyaṃ dhṛtiṃ ca niśritya |",
  "SA20n1377:136": "tābhyāṃ hi khedotpattito lajjayate na cotpādayati |",
  "SA20n1377:137": "tīvracchando mahābodhāviti svabhāvaḥ |",
  "SA20n1377:138": "chande hi vyāvṛtte khinno bhavati |",
  "SA20n1377:139": "aniṣpanno 'dhimukticaryābhūmau |",
  "SA20n1377:140": "niṣpannaḥ saptabhūmiṣu |",
  "SA20n1377:141": "suniṣpannaḥ pareṇa ityeṣa prabhedaḥ |",
  "SA20n1377:142": "śāstrajñatāyāṃ dvau ślokau |",
  "SA20n1377:143": "vastunā cādhikāreṇa karmaṇā ca viśiṣyate |",
  "SA20n1377:144": "lakṣaṇenākṣayatvena phalasyodāgamena ca ||25 ||",
  "SA20n1377:145": "śāstrajñatā hi dhīrāṇāṃ samādhimukhadhāraṇī |",
  "SA20n1377:146": "gṛhītā sattvapākāya saddharmasya ca dhāraṇe ||26 ||",
  "SA20n1377:147": "tatra śāstrajñatāyāḥ pañca vidyāsthānāni vastu |",
  "SA20n1377:148": "adhyātmavidyā hetuvidyā śabdavidyā cikitsāvidyā śilpakarmasthānavidyā ca |",
  "SA20n1377:149": "svaparārthakriyā adhikāraḥ |",
  "SA20n1377:150": "karma prathamavastuni svayaṃ pratipattiḥ parebhyaśca tatsamākhyānaṃ |",
  "SA20n1377:151": "dvitīye taddoṣaparijñānaṃ paravādinigrahaśca |",
  "SA20n1377:152": "tṛtīye svayaṃ sunirūktābhidhānaṃ parasaṃpratyayaśca |",
  "SA20n1377:153": "caturthe pareṣāṃ vyādhiśamanaṃ |",
  "SA20n1377:154": "pañcame parebhyastatsaṃvibhāgaḥ |",
  "SA20n1377:155": "lakṣaṇaṃ śāstrajñatāyā etānyeva pañca vastūni śrutāni bhavanti |",
  "SA20n1377:156": "dhṛtāni |",
  "SA20n1377:157": "vacasā parijitāni |",
  "SA20n1377:158": "manasā anvīkṣitāni |",
  "SA20n1377:159": "dṛṣṭyā supratividdhāni |",
  "SA20n1377:160": "śrutvā yathākramaṃ tadudgrahaṇātaḥ |",
  "SA20n1377:161": "svādhyāyataḥ |",
  "SA20n1377:162": "prasannena manasārthacittanato yathāyogaṃ taddoṣaguṇāvagamāt svākhyātadurākhyātāvadhāraṇataśca |",
  "SA20n1377:163": "akṣayatvaṃ nirupadhiśeṣanirvāṇe 'pyakṣayāt |",
  "SA20n1377:164": "phalasamudāgamaḥ sarvadharmasarvākārajñatā |",
  "SA20n1377:165": "sā punareṣā śāsrajñatā bodhisattvānāṃ samādhimukhairdhāraṇīmukhaiśca saṃgṛhītā |",
  "SA20n1377:166": "sattvaparipākāya ca bhavati |",
  "SA20n1377:167": "samādhimukhaistatkṛtyānuṣṭhānāt |",
  "SA20n1377:168": "saddharmapāraṇāya ca dhāraṇībhistaddhāraṇāt |",
  "SA20n1377:169": "lokajñatāyāṃ catvāraḥ ślokāḥ |",
  "SA20n1377:170": "kāyena vacasā caiva satyajñānena cāsamā |",
  "SA20n1377:171": "lokajñatā hi dhīrāṇāṃ tadanyebhyo viśiṣyate ||27 ||",
  "SA20n1377:172": "kathaṃ kāyenetyāha |",
  "SA20n1377:173": "kṛtasmitamukhā nityaṃ |",
  "SA20n1377:174": "kathaṃ vācetyāha |",
  "SA20n1377:175": "dhīrāḥ pūrvābhibhāṣiṇaḥ |",
  "SA20n1377:176": "sā punaḥ kimarthamityāha |",
  "SA20n1377:177": "sattvānāṃ bhājanatvāya |",
  "SA20n1377:178": "kasminnarthe bhājanatvāya |",
  "SA20n1377:179": "saddharmapratipattaye ||28 ||",
  "SA20n1377:180": "kathaṃ satyajñānenetyāha |",
  "SA20n1377:181": "satyadvayādyataśceṣṭo lokānāmudayo 'sakṛt |",
  "SA20n1377:182": "dvayādastaṃgamastasmāt tajjño lokajña ucyate ||29 ||",
  "SA20n1377:183": "dvābhyāṃ satyābhyāṃ lokasyodayaḥ punaḥ punaḥ saṃsāro yaścodayo yena ceti kṛtvā |",
  "SA20n1377:184": "dvābhyāmastaṃgamo nirodhamārgasatyābhyāṃ |",
  "SA20n1377:185": "yaścāstaṃgamo yena ceti kṛtvā |",
  "SA20n1377:186": "tasmāttajjño lokajña ucyate |",
  "SA20n1377:187": "lokasyodayāstaṃgāminyā prajñayā samanvāgatatvāt |",
  "SA20n1377:188": "śamāya prāptaye teṣāṃ dhīmān satyeṣu yujyate |",
  "SA20n1377:189": "satyajñānadyato dhīmān lokajño hi nirucyate ||30 ||",
  "SA20n1377:190": "anena lokajñatāyāḥ karma nirdiṣṭaṃ |",
  "SA20n1377:191": "tatra śamāya duḥkhasamudayasatyayoḥ prāptaye nirodhamārgasatyayoḥ |",
  "SA20n1377:192": "pratisaraṇavibhāge trayaḥ ślokāḥ",
  "SA20n1377:193": "ārṣaśca deśanādharmo artho'bhiprāyiko'sya ca |",
  "SA20n1377:194": "prāmāṇikaśca nītārtho nirjalpā prāptirasya ca ||31 ||",
  "SA20n1377:195": "idaṃ pratisaraṇānāṃ lakṣaṇaṃ |",
  "SA20n1377:196": "tatra prāmāṇiko 'rtho yaḥ pramāṇabhūtena nīto vibhaktaḥ śāstrā vā tatpramāṇīkṛtena vā |",
  "SA20n1377:197": "nirjalpā prāptiradhigamajñānaṃ lokottaraṃ |",
  "SA20n1377:198": "tasyānabhilāpyatvāt |",
  "SA20n1377:199": "śeṣaṃ gatārtham |",
  "SA20n1377:200": "pratikṣepturyathoktasya mithyāsaṃtīritasya ca |",
  "SA20n1377:201": "sābhilāṣa[pa]sya ca prāpteḥ pratiṣedho 'tra deśitaḥ ||32 ||",
  "SA20n1377:202": "prathame pratisaraṇe ārṣadharmapratikṣeptuḥ pudnalasya pratiṣedho deśitaḥ |",
  "SA20n1377:203": "dvitīye yathārutārthasya vyañjanasya nābhiprāyikārthena |",
  "SA20n1377:204": "tṛtīye mithyā cintitārthasya viparītaṃ nīyamānasya |",
  "SA20n1377:205": "caturthe sābhilāṣa[pa]sya jñānasya[ā]pratyātmavedanīyasya |",
  "SA20n1377:206": "adhimuktervicārācca yathāvatparataḥ śravāt |",
  "SA20n1377:207": "nirjalpādapi ca jñānādapraṇāśo hi dhīmatāṃ ||33 ||",
  "SA20n1377:208": "ayaṃ pratisaraṇānuśaṃsaḥ |",
  "SA20n1377:209": "prathamena pratisaraṇenārṣadharmādhimuktito na praṇaśyati |",
  "SA20n1377:210": "dvitīyena svayamābhiprāyikārthavicāraṇāt |",
  "SA20n1377:211": "tṛtīyena paratastadaviparītārthanayaśravāt |",
  "SA20n1377:212": "caturthena lokottarajñānāt |",
  "SA20n1377:213": "pratisaṃvidvibhāge catvāraḥ ślokāḥ |",
  "SA20n1377:214": "asamā bodhisattvānāṃ catasraḥ pratisaṃvidaḥ |",
  "SA20n1377:215": "paryāye lakṣaṇe vākye jñāne jñānācca tā matāḥ ||34 ||",
  "SA20n1377:216": "prathamā paryāye jñānamekaikasyārthasya yāvanto nāmaparyāyāḥ |",
  "SA20n1377:217": "dvitīyā lakṣaṇe yasyārthasya tannāma |",
  "SA20n1377:218": "tṛtīyā vākye pratyekaṃ janapadeṣu yā bhāṣāḥ |",
  "SA20n1377:219": "caturthā jñāne svayaṃ yatpratibhānam |",
  "SA20n1377:220": "idaṃ pratisaṃvidāṃlakṣaṇam |",
  "SA20n1377:221": "deśanāyāṃ prayuktasya yasya yena ca deśanā |",
  "SA20n1377:222": "dharmārthayordvayorvācā jñānenaiva ca deśanā ||35 ||",
  "SA20n1377:223": "dharmasyoddeśanirdeśātsarvathā prāpaṇād dvayoḥ |",
  "SA20n1377:224": "parijñānā[hānā]cca codyānāṃ pratisaṃviccatuṣṭayam ||36 ||",
  "SA20n1377:225": "iti catuṣṭve kāraṇaṃ |",
  "SA20n1377:226": "deśanāyāṃ hi prayuktasya yasya ca deśanā yena ca |",
  "SA20n1377:227": "tatra jñānena prayojanaṃ |",
  "SA20n1377:228": "kasya punardeśanā |",
  "SA20n1377:229": "dharmasyārthasya |",
  "SA20n1377:230": "kena deśanā vacanena jñānena ca |",
  "SA20n1377:231": "tatra dharmārthayordeśanā |",
  "SA20n1377:232": "dharmasyoddeśanirdeśāt |",
  "SA20n1377:233": "vākyena deśanā tayoreva dvayoḥ sarvathā prāpaṇāt |",
  "SA20n1377:234": "jñānena deśanā codyānāṃ pariharaṇāt |",
  "SA20n1377:235": "ato yacca yena ca deśyate tajjñānāt catasraḥ pratisaṃvido vyavasthāpitāḥ |",
  "SA20n1377:236": "pratyātmaṃ samatāmetya yottaratra pravedanā |",
  "SA20n1377:237": "sarvasaṃśayanāśāya pratisaṃvinnirucyate ||37 ||",
  "SA20n1377:238": "etena pratisaṃvidāṃ nirvacanaṃ karma ca darśitaṃ |",
  "SA20n1377:239": "pratyātmaṃ lokottareṇa jñānena sarvadharmasamatāṃ tathatāmavetya uttarakālaṃ tatpṛṣṭhalabdhena jñānena pravedanā paryāyādīnāṃ pratisaṃviditi nirvacanaṃ |",
  "SA20n1377:240": "sarvasaṃśayanāśāya pareṣāmiti karma |",
  "SA20n1377:241": "saṃbhāravibhāge catvāraḥ ślokāḥ |",
  "SA20n1377:242": "saṃbhāro bodhisattvānāṃ puṇyajñānamayo 'samaḥ |",
  "SA20n1377:243": "saṃsāre'bhyudayāyaikaḥ anyo 'saṃkliṣṭasaṃsṛtau ||38 ||",
  "SA20n1377:244": "yaśca saṃbhāro yadarthaṃ ca tatsaṃdarśitam |",
  "SA20n1377:245": "dvividhaḥ saṃbhāraḥ |",
  "SA20n1377:246": "tatra puṇyasaṃbhāraḥ saṃsāre 'bhyudayāya saṃvartate |",
  "SA20n1377:247": "jñānasaṃbhāro 'saṃkliṣṭasaṃsaraṇāya |",
  "SA20n1377:248": "dānaṃ śīlaṃ ca puṇyasya prajñā jñānasya saṃbhṛtiḥ |",
  "SA20n1377:249": "trayaṃ cānyaddvyasyāpi pañcāpi jñānasaṃbhṛtiḥ ||39 ||",
  "SA20n1377:250": "etena pāramitābhistadubhayasaṃbhārasaṃgrahaṃ darśayati |",
  "SA20n1377:251": "kṣāntivīryadhyānabalena hyubhayaṃ kriyate |",
  "SA20n1377:252": "tasmāddvayasaṃbhārasrayaṃ bhavati |",
  "SA20n1377:253": "punaḥ prajñāyāṃ pariṇāmanātsarvāḥ pañca pāramitā jñānasaṃbhāro veditavyaḥ |",
  "SA20n1377:254": "saṃtatyā bhāvanāmetya bhūyo bhūyaḥ śubhasya hi |",
  "SA20n1377:255": "āhāro yaḥ sa saṃbhāro vī[dhī]re sarvārthasādhakaḥ ||40 ||",
  "SA20n1377:256": "etatsaṃbhāranirvacanaṃ karma ca |",
  "SA20n1377:257": "samiti saṃtatyā |",
  "SA20n1377:258": "bhā iti bhāvanāmāgamya |",
  "SA20n1377:259": "ra iti bhūyo bhūya āhāraḥ |",
  "SA20n1377:260": "sarvārthasādhaka iti karma |",
  "SA20n1377:261": "svaparārthayoḥ sādhanāt |",
  "SA20n1377:262": "praveśāyānimittāya anābhogāya saṃbhṛtiḥ |",
  "SA20n1377:263": "abhiṣekāya niṣṭhāyai dhīrāṇāmupacīyate ||41 ||",
  "SA20n1377:264": "ayaṃ saṃbhāraprabhedaḥ |",
  "SA20n1377:265": "tatrādhimukticaryābhūmau saṃbhāro bhūmipraveśāya |",
  "SA20n1377:266": "ṣaṭsu bhūmiṣvanimittāya saptamībhūmisaṃgṛhītāya |",
  "SA20n1377:267": "tasyāṃ nimitta-[ā] samudācārāt |",
  "SA20n1377:268": "saptamyāṃ bhūmāvanābhogāya tadanyabhūmidvayasaṃgṛhītāyā |",
  "SA20n1377:269": "tayoḥ saṃbhārā[ro']bhiṣekāya daśamībhūmisaṃgṛhītāya |",
  "SA20n1377:270": "tasyāṃ saṃbhāro niṣṭhāgamanāya buddhabhūmisaṃgṛhītāya |",
  "SA20n1377:271": "smṛtyupasthānavibhāge trayaḥ ślokāḥ |",
  "SA20n1377:272": "caturdaśabhirākāraiḥ smṛtyupasthānabhāvanā |",
  "SA20n1377:273": "dhīmatāmasamatvātsā tadanyebhyo viśiṣyate ||42 ||",
  "SA20n1377:274": "katamaiścaturdaśabhiḥ |",
  "SA20n1377:275": "niśrayātpratipakṣācca avatārāttathaiva ca |",
  "SA20n1377:276": "ālambanamanaskāraprāptitaśca viśiṣyate ||43 ||",
  "SA20n1377:277": "ānukūlyānuvṛttibhyāṃ parijñotpattito 'parā |",
  "SA20n1377:278": "mātrayā paramatvena bhāvanāsamudāgamāt ||44 ||",
  "SA20n1377:279": "ityebhiścaturdaśabhirākārairbodhisatvānāṃ smṛtyupasthānabhāvanā viśiṣyate |",
  "SA20n1377:280": "kathamāśrayato mahāyāne śrutacintābhāvanāmayīṃ prajñāmāśritya |",
  "SA20n1377:281": "kathaṃ pratipakṣataḥ caturviparyāsapratipakṣāṇāmapyaśuciduḥkhānityānātmasaṃjñānāṃ pratipakṣatvātkāyādidharma nairātmyapraveśataḥ |",
  "SA20n1377:282": "kathamavatārataḥ |",
  "SA20n1377:283": "caturbhiḥ smṛtyupasthānairyathākramaṃ duḥkhasamudayanirodhamārgasatyāvatārātsvayaṃ pareṣāṃ cāvatāraṇāt |",
  "SA20n1377:284": "yathoktaṃ madhyāntavibhāge |",
  "SA20n1377:285": "kathamālambanataḥ sarvasattvakāyādyālambanāt |",
  "SA20n1377:286": "kathaṃ manaskārataḥ kāyādyanupalambhāt |",
  "SA20n1377:287": "kathaṃ prāptitaḥ kāyādīnāṃ na visaṃyogāya nāvisaṃyogāya |",
  "SA20n1377:288": "kathamānukūlyataḥ pāramitānukūlyena tadvipakṣapratipakṣatvāt |",
  "SA20n1377:289": "kathamanuvṛttitaḥ laukikānāṃ śrāvakapratyekabuddhānāṃ cānuvṛttyā tadupasaṃhitasmṛtyupasthānabhāvanāttebhyastadupadeśārthaṃ |",
  "SA20n1377:290": "kathaṃ parijñātaḥ kāyasya māyopamatvaparijñayā tathaivābhūtarūpasaṃprakhyānāt |",
  "SA20n1377:291": "vedanāyāḥ svapnopamatvaparijñayā tathaiva mithyānubhavāt |",
  "SA20n1377:292": "cittasya prakṛtiprabhāsvaratvaparijñayā ākāśavat |",
  "SA20n1377:293": "dharmāṇāmāgantukatvaparijñayā ākāśāganturajodhūmābhranīhāropakleśavat |",
  "SA20n1377:294": "kathamutpattitaḥ saṃcityabhavopapattau cakravartyādibhūtasya viśiṣṭakāyavedanādisaṃpattau tadasaṃkleśataḥ |",
  "SA20n1377:295": "kathaṃ mātrātaḥ mṛdvā api smṛtyupasthānabhāvanāyāstadanyebhyo'dhimātratvāt |",
  "SA20n1377:296": "prakṛtitīkṣṇendriyatayā |",
  "SA20n1377:297": "kathaṃ paramatvena pariniṣpannānāmanābhogamiśropamiśrabhāvanāt |",
  "SA20n1377:298": "kathaṃ bhāvanātaḥ atyantaṃ tadbhāvanāt nirupadhiśeṣanirvāṇe 'pi tadakṣayāt |",
  "SA20n1377:299": "kathaṃ samudāgamataḥ |",
  "SA20n1377:300": "daśasu bhūmiṣu buddhatve ca samudāgamāt |",
  "SA20n1377:301": "samyakprahāṇavibhāge pañca ślokāḥ |",
  "SA20n1377:302": "samyakprahāṇaṃ dhīrāṇāmasamaṃ sarvadehibhiḥ |",
  "SA20n1377:303": "smṛtyupasthānadoṣa[ā]ṇāṃ pratipakṣeṇa bhāvyate ||45 ||",
  "SA20n1377:304": "yāvatyaḥ smṛtyupasthānabhāvanā uktāḥ tadvipakṣāṇāṃ doṣāṇāṃ pratipakṣeṇa samyakprahāṇabhāvaneti samastaṃ samyakprahāṇalakṣaṇam |",
  "SA20n1377:305": "prabhedena punaḥ |",
  "SA20n1377:306": "saṃsārasyopabhoge ca tyāge nivaraṇasya ca |",
  "SA20n1377:307": "manaskārasya ca tyāge praveśe caiva bhūmiṣu ||46 ||",
  "SA20n1377:308": "animittavihāre ca labdhau vyākaraṇasya ca |",
  "SA20n1377:309": "sattvānāṃ paripāke ca abhiṣeke ca dhīmatāṃ ||47 ||",
  "SA20n1377:310": "kṣetrasya ca viśuddhyarthaṃ niṣṭhāgamana eva ca |",
  "SA20n1377:311": "bhāvyate bodhisattvānāṃ vipakṣapratipakṣataḥ ||48 ||",
  "SA20n1377:312": "ayaṃ samyakprahāṇabhāvanāprabhedaḥ |",
  "SA20n1377:313": "saṃsārasyāsaṃkliṣṭaparibhoge saṃpattiṣu |",
  "SA20n1377:314": "pañcanivāraṇatyāge |",
  "SA20n1377:315": "śrāvakapratyekabuddhamanaskāratyāge |",
  "SA20n1377:316": "bhūmipraveśe |",
  "SA20n1377:317": "animittavihāre saptamyāṃ bhūmau |",
  "SA20n1377:318": "vyākaraṇalābhe aṣṭamyāṃ |",
  "SA20n1377:319": "sattvānāṃ paripācane |",
  "SA20n1377:320": "navamyāṃ |",
  "SA20n1377:321": "abhiṣeke ca daśamyāṃ |",
  "SA20n1377:322": "kṣetraviśuddhyarthaṃ traye 'pi |",
  "SA20n1377:323": "niṣṭhāgamane ca buddhabhūmau |",
  "SA20n1377:324": "ye ca vipakṣāsteṣāṃ pratipakṣeṇa samyakprahāṇabhāvanā veditavyā |",
  "SA20n1377:325": "ayamasyāḥ prabhedaḥ |",
  "SA20n1377:326": "chandaṃ niśritya yogasya bhāvanā sanimittikā |",
  "SA20n1377:327": "sarvasamyakprahāṇeṣu pratipakṣo nirucyate ||49 ||",
  "SA20n1377:328": "etena chandaṃ janayati |",
  "SA20n1377:329": "vyāyacchate vīryamārabhate |",
  "SA20n1377:330": "cittaṃ pragṛṇhāti |",
  "SA20n1377:331": "samyak pradadhātīti |",
  "SA20n1377:332": "eṣāṃ padānāmarthanirdeśaḥ |",
  "SA20n1377:333": "chandaṃ hi niśritya śamathavipaśyanākhyaṃ yogaṃ bhāvayatīti vyāyacchate |",
  "SA20n1377:334": "sā ca bhāvanā śamathapragrahopekṣānimittaiḥ saha bhāvyate |",
  "SA20n1377:335": "tasmātsā sanimittikā |",
  "SA20n1377:336": "kathaṃ ca punarbhāvyate |",
  "SA20n1377:337": "yacchamathapragrahopakleśayorlayauddhatyayoḥ pratipakṣeṇa vīryamārabhate |",
  "SA20n1377:338": "kathamārabhate |",
  "SA20n1377:339": "cittaṃ pragṛṇhāti pradadhāti ca |",
  "SA20n1377:340": "[tatra pragṛṇhātītiprajñayā |",
  "SA20n1377:341": "pradadhātīti? ]",
  "SA20n1377:342": " śamathe [na? ]",
  "SA20n1377:343": " samaprāpte co[ptaśco]pekṣāyāṃ pradadhāti |",
  "SA20n1377:344": "eṣā yogabhāvanā yathoktaprabhedeṣu sarvasamyakprahāṇeṣu pratipakṣa ucyate |",
  "SA20n1377:345": "ṛddhipādavibhāge pañca ślokāḥ |",
  "SA20n1377:346": "ṛddhipādāśca catvāro dhīrāṇāmagralakṣaṇāḥ |",
  "SA20n1377:347": "sarvārthasiddhau jāyante ātmanaśca parasya ca ||50 ||",
  "SA20n1377:348": "sarvārthasiddhirlaukikī lokottarā ca veditavyā |",
  "SA20n1377:349": "śeṣaṃ gatārtham |",
  "SA20n1377:350": "niśrayācca prabhedācca upāyādabhinirhṛteḥ |",
  "SA20n1377:351": "vyavasthā ṛddhipādānāṃ dhīmatāṃ sarvatheṣyate ||51 ||",
  "SA20n1377:352": "asyoddeśasya śeṣo nirdeśaḥ |",
  "SA20n1377:353": "dhyānapāramimāśritya prabhedo hi caturvidhaḥ |",
  "SA20n1377:354": "upāyaścābhinirhāraḥ ṣaḍvidhaśca vidhīyate ||52 ||",
  "SA20n1377:355": "dhyānapāramitāniśrayaḥ prabhedaścaturvidhaśchandavīryacittamīmāṃsāsamādhibhedāt |",
  "SA20n1377:356": "upāyaścaturvidha eva |",
  "SA20n1377:357": "abhinirhāraḥ ṣaḍvidhaḥ |",
  "SA20n1377:358": "caturvidha upāyaḥ katamaḥ |",
  "SA20n1377:359": "vyāvasāyika ekaśca dvitiyo 'nugrahātmakaḥ |",
  "SA20n1377:360": "naibandhikastṛtīyaśca caturthaḥ prātipakṣikaḥ ||53 ||",
  "SA20n1377:361": "aṣṭānāṃ prahāṇasaṃskārāṇāṃ chando vyāyāmaḥ śraddhā vyāvasāyikaḥ upāyaḥ |",
  "SA20n1377:362": "śraddadhānasyārthino vyāyāmāt |",
  "SA20n1377:363": "praśrabdhiranugrāhakaḥ |",
  "SA20n1377:364": "smṛtiḥ saṃprajanyaṃ caupanibandhakaḥ |",
  "SA20n1377:365": "ekena cittasyālambanāvisārāt |",
  "SA20n1377:366": "dvitīyena visāraprajñānāt |",
  "SA20n1377:367": "cetanā copekṣā ca prātipakṣika upāyaḥ |",
  "SA20n1377:368": "layauddhatyopakleśayoḥ kleśānāṃ ca pratipakṣatvāt |",
  "SA20n1377:369": "ṣaḍvidho 'bhinirhāraḥ katamaḥ |",
  "SA20n1377:370": "darśanasyāvavādasya sthitivikrīḍitasya ca |",
  "SA20n1377:371": "praṇidhervaśitāyāśca dharmaprāpteśca nirhṛtiḥ ||54 ||",
  "SA20n1377:372": "tatra darśanaṃ cakṣuḥ pañcavidhaṃ māṃsacakṣuḥ dīvyaṃ cakṣuḥ āryaṃ prajñācakṣuḥ dharmacakṣuḥ buddhacakṣuśca |",
  "SA20n1377:373": "avavādaḥ ṣaḍabhijñā yathākramaṃ |",
  "SA20n1377:374": "tābhirupasaṃkramya bhāṣāṃ cittaṃ cāgatiṃ ca gatiṃ ca viditvā niḥsaraṇāyāvavadanāt |",
  "SA20n1377:375": "sthitivikriḍitaṃ yasmāt bodhisattvānāṃ bahuvidhaṃ nirmāṇādibhiḥ samādhivikrīḍitaṃ |",
  "SA20n1377:376": "praṇidhiryena praṇidhijñānena praṇidhānabalikā bodhisattvāḥ praṇidhānavaiśeṣikatayā vikrīḍanti |",
  "SA20n1377:377": "yeṣāṃ na sukaraṃ saṃkhyā kartuṃ kāyasya vā prabhāyā vā svarasya veti vistareṇa yathā daśabhūmike sūtre |",
  "SA20n1377:378": "vaśitā yathā tatraiva daśa vaśitā nirdiṣṭāḥ |",
  "SA20n1377:379": "dharmaprāptirbalavaiśāradyāveṇikabuddhadharmāṇāṃ prāptiḥ |",
  "SA20n1377:380": "ityeṣa darśanādīnāmabhinirhāraḥ ṣaḍvidhaḥ |",
  "SA20n1377:381": "indriyavibhāge ślokaḥ |",
  "SA20n1377:382": "bodhiścaryā śrutaṃ cātra[graṃ]śamatho 'tha vipaśyanā |",
  "SA20n1377:383": "śraddhādīnāṃ padaṃ jñeyamarthasiddhyadhikārataḥ ||55 ||",
  "SA20n1377:384": "śraddhendriyasya bodhiḥ padamālambanamityarthaḥ |",
  "SA20n1377:385": "vīryendriyasya bodhisattvacaryā |",
  "SA20n1377:386": "smṛtīndriyasya mahāyānasaṃgṛhītaṃ śrutaṃ |",
  "SA20n1377:387": "samādhīndriyasya śamathaḥ |",
  "SA20n1377:388": "prajñendriyasya vipaśyanā padaṃ |",
  "SA20n1377:389": "tadarthādhikāreṇaiva caitāni śraddhādīni ādhipatyārthenendriyāṇyucyante |",
  "SA20n1377:390": "balavibhāge ślokaḥ |",
  "SA20n1377:391": "bhūmipraveśasaṃkliṣṭāśceṣṭāḥ śraddhādayaḥ punaḥ |",
  "SA20n1377:392": "vipakṣadurbalatvena ta eva balasaṃjñitāḥ ||56 ||",
  "SA20n1377:393": "gatārthaḥ ślokaḥ |",
  "SA20n1377:394": "bodhyaṅgavibhāge sapta ślokāḥ |",
  "SA20n1377:395": "bhūmiviṣṭasya bodhyaṅgavyavasthānaṃ vidhīyate |",
  "SA20n1377:396": "dharmāṇāṃ sarvasattvānāṃ samatāvagamātpunaḥ ||57 ||",
  "SA20n1377:397": "etena yasyāmavasthāyāṃ yasyāvabodhāt bodhyaṅgāni vyavasthāpyante tadupadiṣṭaṃ |",
  "SA20n1377:398": "bhūmipraviṣṭāvasthāyāṃ sarvadharmāṇāṃ sarvasattvānāṃ ca samatāvabodhādyathākramaṃ dharmanairātmyenātmaparasamatayā ca |",
  "SA20n1377:399": "ataḥ paraṃ cakrādisaptaratnasādharmyaṃ bodhyaṅgānāṃ darśayati |",
  "SA20n1377:400": "smṛtiścarati sarvatra jñeyājitavinirjaye |",
  "SA20n1377:401": "ajitajñeyavinirjayāya |",
  "SA20n1377:402": "yathā cakravartinaścakraratnamajitadeśavinirjayāya |",
  "SA20n1377:403": "sarvakalpanimittānāṃ bhaṅgāya vicayo'sya ca ||58 ||",
  "SA20n1377:404": "yathā hastiratnaṃ pratyarthikabhaṅgāya |",
  "SA20n1377:405": "āśu cāśeṣabodhāya vīryamasya pravartate |",
  "SA20n1377:406": "kṣiprābhijñatotpādanāt |",
  "SA20n1377:407": "yathāśvaratnamāśu samudraparyantamahāpṛthivīgamanāya |",
  "SA20n1377:408": "dharmālokavivṛddhyā ca prītyā āpūryate dhruvam ||59 ||",
  "SA20n1377:409": "ārabdhavīryasya bodhisattvasya dharmālokā vivardhante |",
  "SA20n1377:410": "tataḥ prītiḥ sarvaṃ kāryaṃ[yaṃ] sadā prīṇayati |",
  "SA20n1377:411": "yathā maṇiratnamālokaviśeṣeṇa cakravartinaṃ prīṇayati |",
  "SA20n1377:412": "sarvāvaraṇanirmokṣāt praśrabdhyā sukhameti ca |",
  "SA20n1377:413": "sarvadauṣṭhulyasamutpāda[ṭa]nāt |",
  "SA20n1377:414": "yathā strīratnena cakravartī sukhamanubhavati |",
  "SA20n1377:415": "cintitārthasamṛddhiśca samādherūpajāyate ||60 ||",
  "SA20n1377:416": "yathā cakravartino gṛhapatiratnāt |",
  "SA20n1377:417": "upekṣayā yathākāmaṃ sarvatra viharatyasau |",
  "SA20n1377:418": "pa[pṛ]ṣṭhalabdhāvikalpena vikalpena[vihāreṇa]sadottamaḥ ||61 ||",
  "SA20n1377:419": "upekṣocyate nirvikalpaṃ jñānaṃ tayā bodhisattvaḥ sarvatra yathākāmaṃ viharati |",
  "SA20n1377:420": "tatpṛṣṭhalabdhena ca vihāreṇānyasyopagamāt |",
  "SA20n1377:421": "anyasyāpagamāt |",
  "SA20n1377:422": "nirvikalpena vihāreṇa tatra nirvyāpāratayā vāsakalpanāt |",
  "SA20n1377:423": "yathā cakravartinaḥ pariṇāyakaratnaṃ caturaṅgabalakāyamupanetavyaṃ copapraṇayati[gamayati] |",
  "SA20n1377:424": "apanetavyaṃ cāpanayati |",
  "SA20n1377:425": "tatra ca gatvā vāsaṃ kalpayati yatrākhinnaḥ caturaṅgo bālakāyaḥ paraiti |",
  "SA20n1377:426": "evaṃguṇo bodhisattvaścakravartīva vartate |",
  "SA20n1377:427": "saptaratnopamairnityaṃ bodhyaṅgaiḥ parivāritaḥ ||62 ||",
  "SA20n1377:428": "iti saptaratnopamatvaṃ bodhyaṅgānāṃ nigamayati |",
  "SA20n1377:429": "niśrayāṅgaṃ svabhāvāṅgaṃ niryāṇāṅgaṃ tṛtīyakaṃ |",
  "SA20n1377:430": "caturthamanuśaṃsāṅgamakleśāṅgaṃ trayātmakam ||63 ||",
  "SA20n1377:431": "etena yabdodhyaṅgaṃ yathāṅgaṃ tadabhidyotitaṃ |",
  "SA20n1377:432": "smṛtirniśrayāṅgaṃ sarveṣāṃ tanniśrayeṇa pravṛtteḥ |",
  "SA20n1377:433": "dharmapravicayaḥ svabhāvāṅgaṃ bodhestatsvabhāvatvāt |",
  "SA20n1377:434": "vīryaṃ niryāṇāṅgaṃ tenāprāpyaniṣṭhā yāmadhiṣṭhānāt [vicchedāt] |",
  "SA20n1377:435": "prītiranuśaṃsāṅgaṃ cittasukhatvāt |",
  "SA20n1377:436": "praśrabdhisamādhyupekṣā asaṃkleśāṅgaṃ |",
  "SA20n1377:437": "yena yanniśritya yo 'saṃkleśa iti trividhamasaṃkleśāṅgaṃ veditavyam |",
  "SA20n1377:438": "mārgāṅgavibhāge dvau ślokau |",
  "SA20n1377:439": "yathābodhānuvṛttiśca tadūrdhvamupajāyate |",
  "SA20n1377:440": "yathābodhavyavasthānaṃ praveśaśca vyavasthitau ||64 ||",
  "SA20n1377:441": "karmatrayaviśuddhiśca pratipakṣaśca bhāvanā |",
  "SA20n1377:442": "jñeyāvṛtteśca mārgasya vaiśeṣikaguṇasya ca ||65 ||",
  "SA20n1377:443": "bodhyaṅgakālādūrdhvaṃ yathābhūtāvabodhānuvṛttiḥ samyagdṛṣṭiḥ |",
  "SA20n1377:444": "tasyaivāvabodhasya vyavasthānaṃ paricchedaḥ samyaksaṃkalpaḥ |",
  "SA20n1377:445": "tadvyavasthāne ca sūtrādike bhagavatā kṛte sa eva praveśastena tadarthāvabodhāt |",
  "SA20n1377:446": "karmatrayaviśuddhiḥ samyagvākkarmāntājīvāḥ |",
  "SA20n1377:447": "vākkāyobhayakarmasaṃgrahāt |",
  "SA20n1377:448": "pratipakṣasya bhāvanā samyagvyāyāmādayo yathākramaṃ jñeyāvaraṇasya mārgāvaraṇasya ca vaiśeṣikaguṇāvaraṇasya ca samyagvyāyāmena dīrghaṃ hi kālam akhidyamāno jñeyāvaraṇasya pratipakṣaṃ bhāvayati |",
  "SA20n1377:449": "samyaksmṛtyā śamathapragrahopekṣānimitteṣu layoddhatyābhāvānmārgasaṃmukhībhāvāyāvaraṇasya pratipakṣaṃ bhāvayati |",
  "SA20n1377:450": "samyaksamādhinā vaiśeṣikaguṇābhinirhārāyāvaraṇasya pratipakṣaṃ bhāvayatyevamaṣṭau mārgāṅgāni vyavasthāpyante |",
  "SA20n1377:451": "śamathavipaśyanāvibhāge trayaḥ ślokāḥ |",
  "SA20n1377:452": "cittasya citte sthānācca dharmapravicayādapi |",
  "SA20n1377:453": "samyaksthitimupāśritya śamatho 'tha vipaśyanā ||66 ||",
  "SA20n1377:454": "samyaksamādhiṃ niśritya citte cittasyāvasthānāt |",
  "SA20n1377:455": "dharmāṇāṃ ca pravicayādyathākramaṃ śamatho vipaśyanā ca veditavyā |",
  "SA20n1377:456": "na tu vinā samyaksamādhinetyetacchamathavipaśyanālakṣaṇabhū |",
  "SA20n1377:457": "sarvatragā ca saikāṃśā naikāṃśopaniṣanmatā |",
  "SA20n1377:458": "sā ca śamathavipaśyanā sarvatragā yaṃ yaṃ guṇamākāṅkṣati tatra tatra tadbhāvanāt |",
  "SA20n1377:459": "yathoktaṃ sūtre |",
  "SA20n1377:460": "ākāṅkṣedbhikṣuraho vatāhaṃ viviktaṃ kāmairiti vistareṇa yāvat tena bhikṣuṇā imāveva dvau dharmau bhāvayitavyau |",
  "SA20n1377:461": "yaduta śamathaśca vipaśyanā cetyevamādi |",
  "SA20n1377:462": "ekāṃśā śamathavipaśyanā yadā śamathaṃ bhāvayati |",
  "SA20n1377:463": "vipaśyanāṃ vā |",
  "SA20n1377:464": "ubhayāṃśā yadā yugapadubhayaṃ bhāvayati |",
  "SA20n1377:465": "upaniṣatsaṃmatā śamathavipaśyanā bodhisattvānāmadhimukticaryābhūmau |",
  "SA20n1377:466": "prativedhe ca niryāṇe animitte hyasaṃskṛte ||67 ||",
  "SA20n1377:467": "pariśuddhau viśuddhau ca śamatho 'tha vipaśyanā |",
  "SA20n1377:468": "sarvabhūmigatā dhīre sa yogaḥ sarvasādhakaḥ ||68 ||",
  "SA20n1377:469": "ityupaniṣanmatetyevamādinā śamathavipaśyanāyāḥ prabhedaḥ karma ca nirdiṣṭaṃ |",
  "SA20n1377:470": "yoga upāyo veditavyaḥ |",
  "SA20n1377:471": "tatra prativedhaḥ prathamabhūmipraveśaḥ |",
  "SA20n1377:472": "niryāṇaṃ yāvat ṣaṣṭhī bhūmiḥ |",
  "SA20n1377:473": "tābhiḥ sanimittaprayoganiryāṇāt |",
  "SA20n1377:474": "animittaṃ saptamī bhūmiḥ |",
  "SA20n1377:475": "asaṃskṛtamanyadbhūmitrayamanabhisaṃskāravāhitvāt |",
  "SA20n1377:476": "saṃskāro hi saṃskṛtaṃ tadatra nāstītyasaṃskṛtaṃ |",
  "SA20n1377:477": "tadeva ca bhūmitrayaṃ niśritya buddhakṣetraṃ ca pariśodhayitavyaṃ |",
  "SA20n1377:478": "buddhatvaṃ ca prāptavyaṃ |",
  "SA20n1377:479": "tadetadyathākramaṃ pariśuddhirviśuddhiśca |",
  "SA20n1377:480": "upāyakauśalyavibhāge dvau ślokau |",
  "SA20n1377:481": "pūraye buddhadharmāṇāṃ sattvānāṃ paripācane |",
  "SA20n1377:482": "kṣipraprāptau kriyāśuddhau vartmācchede ca kauśalaṃ ||69 ||",
  "SA20n1377:483": "upāye bodhisattvānāmasamaṃ sarvabhūmiṣu |",
  "SA20n1377:484": "yatkauśalyaṃ samāśritya sarvārthānsādhayanti te ||70 ||",
  "SA20n1377:485": "anenopāyakauśalyasya prabhedaḥ karma ca darśitaṃ |",
  "SA20n1377:486": "tatra buddhadharmaparipūraye nirvikalpaṃ jñānamupāyaḥ |",
  "SA20n1377:487": "sattvaparipācane catvāri saṃgrahavastūni |",
  "SA20n1377:488": "kṣiprābhisaṃbodhe sarvaṃ pāpaṃ pratideśayāmi yāvad bhavatu me jñānaṃ saṃbodhāyeti pratideśanā 'numodanādhyeṣaṇā pariṇāmanā |",
  "SA20n1377:489": "kriyāśuddhau samādhidhāraṇīmukhāni |",
  "SA20n1377:490": "taiḥ sarvārthakriyāsādhanāt |",
  "SA20n1377:491": "vartmānupacchede apratiṣṭhitanirvāṇe |",
  "SA20n1377:492": "asmin pañcavidha upāye sarvabhūmiṣu bodhisattvānāmasamaṃ tadanyaiḥ kauśalamityayaṃ prabhedaḥ |",
  "SA20n1377:493": "sarvasvaparārthasādhanaṃ karma |",
  "SA20n1377:494": "dhāraṇīvibhāge trayaḥ ślokāḥ |",
  "SA20n1377:495": "vipākena śrutābhyāsāt dhāraṇyapi samādhinā |",
  "SA20n1377:496": "parīttā mahatī sā ca mahatī trividhā punaḥ ||71 ||",
  "SA20n1377:497": "apraviṣṭavipraviṣṭānāṃ dhīmatāṃ mṛdumadhyamā |",
  "SA20n1377:498": "aśuddhabhūmikānāṃ hi mahatī śuddhabhūmikā ||72 ||",
  "SA20n1377:499": "dhāraṇī[ṇīṃ]tāṃ samāśritya bodhisatvā punaḥ punaḥ |",
  "SA20n1377:500": "prakāśayanti saddharmaṃ nityaṃ saṃdhārayanti ca ||73 ||",
  "SA20n1377:501": "atrāpi prabhedaḥ karma ca dhāraṇyāḥ saṃdarśitaṃ |",
  "SA20n1377:502": "tatra trividhā dhāraṇī |",
  "SA20n1377:503": "pūrvakarmavipākena |",
  "SA20n1377:504": "śrutābhyāsena |",
  "SA20n1377:505": "dṛṣṭadharmabāhuśrutyena grahaṇadhāraṇasāmarthyaviśeṣaṇāt |",
  "SA20n1377:506": "samādhisaṃniśrayeṇa ca |",
  "SA20n1377:507": "sā punarvipākaśrutābhyāsābhyāṃ parīttā veditavyā |",
  "SA20n1377:508": "samādhinā mahatī |",
  "SA20n1377:509": "sāpi mahatī punastrividhā |",
  "SA20n1377:510": "abhūmipraviṣṭānāṃ mṛdvī bhūmipraviṣṭānām aśuddhabhūmikānāṃ madhyā saptasu bhūmiṣu |",
  "SA20n1377:511": "pariśuddhabhūmikā tvadhimātrā śeṣāsu bhūmiṣu ityayaṃ prabhedo dhāraṇyāḥ |",
  "SA20n1377:512": "saddharmasya prakāśanaṃ dhāraṇaṃ ca karma |",
  "SA20n1377:513": "praṇidhānavibhāge trayaḥ ślokāḥ |",
  "SA20n1377:514": "cetanā chandasahitā jñānena preritā ca tat |",
  "SA20n1377:515": "praṇidhānaṃ hi dhīrāṇāmasamaṃ sarvabhūmiṣu ||74 ||",
  "SA20n1377:516": "hetubhūtaṃ ca vijñeyaṃ cittātsadyaḥ phalaṃ ca tat |",
  "SA20n1377:517": "āyatyāmarthasiddhyarthaṃ cittamātrātsamṛddhitaḥ ||75 ||",
  "SA20n1377:518": "citraṃ mahadviśuddhaṃ ca uttarottarabhūmiṣu |",
  "SA20n1377:519": "ābodherbodhisattvānāṃ svaparārthaprasādhakaṃ ||76 ||",
  "SA20n1377:520": "atra praṇidhānaṃ svabhāvato nidānato bhūmitaḥ prabhedataḥ karmataśca paridīpitaṃ |",
  "SA20n1377:521": "cetanā chandasaṃprayuktā svabhāvaḥ |",
  "SA20n1377:522": "jñānaṃ nidānaṃ |",
  "SA20n1377:523": "sarvabhūmiṣviti bhūmiḥ |",
  "SA20n1377:524": "tacca praṇidhānaṃ hetubhūtaṃ cittādeva sadyaḥ phalatvāt |",
  "SA20n1377:525": "āyatyāṃ vā[cā]bhipretārthasiddhyarthaṃ cittātpunaḥ sadyaḥphalaṃ cittamātrāt yathābhipretārthasamṛddhitā[to] |",
  "SA20n1377:526": "veditavyā[vyaṃ] |",
  "SA20n1377:527": "yena praṇidhānena balikā bodhisattvā vikrīḍanti |",
  "SA20n1377:528": "yasya na sukarā saṃkhyā kartuṃ kāyasya veti vistaraḥ |",
  "SA20n1377:529": "citramadhimukticaryābhūmāvevaṃ caivaṃ ca syāmiti |",
  "SA20n1377:530": "mahadbhumipraviṣṭasya daśa mahāpraṇidhānāni |",
  "SA20n1377:531": "viśuddhamuttarottarāsu bhūmiṣu viśuddhiviśeṣādābodherityeṣa prabhedataḥ |",
  "SA20n1377:532": "svaparārthaprasādhanaṃ karma |",
  "SA20n1377:533": "samādhitrayavibhāge trayaḥ ślokāḥ |",
  "SA20n1377:534": "nairātmyaṃ dvividhaṃ jñeyo hyātmagrāhasya cāśrayaḥ |",
  "SA20n1377:535": "tasya copaśamo nityaṃ samādhitrayagocaraḥ ||77 ||",
  "SA20n1377:536": "trayāṇāṃ samādhīnāṃ trividho gocaro jñeyaḥ |",
  "SA20n1377:537": "pudgaladharmanairātmyaṃ śūnyatāsamādheḥ |",
  "SA20n1377:538": "tadubhayātmagrāhasyāśrayaḥ pañcopādānaskandhā apraṇihitasamādheḥ |",
  "SA20n1377:539": "tasyāśrayasyātyantopaśama ānimittasamādhiḥ | sa eva |",
  "SA20n1377:540": "samādhistrividho jñeyo grāhyagrāhakabhāvataḥ |",
  "SA20n1377:541": "trividhaśca grāhyasya gocarasya grāhakā ye samādhayaḥ |",
  "SA20n1377:542": "te śūnyatādisamādhayaḥ iti grāhyagrāhakabhāvena trayaḥ samādhayo jñātavyāḥ |",
  "SA20n1377:543": "te punaryathākramaṃ |",
  "SA20n1377:544": "nirvikalpo'pi vimukho ratiyuktaśca sarvadā ||78 ||",
  "SA20n1377:545": "śūnyatāsamādhirnirvikalpaḥ |",
  "SA20n1377:546": "pudgaladharmātmanoravikalpanāt |",
  "SA20n1377:547": "apraṇihito vimukhastasmādātmagrāhāśrayāt |",
  "SA20n1377:548": "ānimitto ratisaṃprayuktaḥ sarvakālaṃ tasmiṃstadāśrayopaśame |",
  "SA20n1377:549": "parijñāyai prahāṇāya punaḥ sākṣātkriyāya ca |",
  "SA20n1377:550": "śūnyatādisamādhīnāṃ tridhārthaḥ parikīrtitaḥ ||79 ||",
  "SA20n1377:551": "pudgaladharma naierātmyayoḥ parijñārthaṃ śūnyatā |",
  "SA20n1377:552": "tadātmagrāhāśrayasya prahāṇārthamapraṇihitaḥ |",
  "SA20n1377:553": "tadupaśamasya sākṣātkriyārthamānimittaḥ samādhiḥ |",
  "SA20n1377:554": "dharmoddānavibhāge ślokau |",
  "SA20n1377:555": "samādhyupaniṣattvena dharmoddānacatuṣṭayaṃ |",
  "SA20n1377:556": "deśitaṃ bodhisattvebhyaḥ sattvānāṃ hitakāmyayā ||80 ||",
  "SA20n1377:557": "tatra sarvasaṃskārā anityāḥ sarvasaṃskārā duḥkhāḥ ityapraṇihitasya samādherūpaniṣadbhāvena deśitaṃ |",
  "SA20n1377:558": "sarvadharmā anātmāna iti śūnyatāyāḥ |",
  "SA20n1377:559": "śāntaṃ nirvāṇamiti ānimittasya samādheḥ |",
  "SA20n1377:560": "kaḥ punaranityārtho yāvacchāntārthaḥ ityāha |",
  "SA20n1377:561": "asadartho 'vikalpārthaḥ parikalpārtha eva ca |",
  "SA20n1377:562": "vikalpopaśamārthaśca dhīmatāṃ taccatuṣṭayam ||81 ||",
  "SA20n1377:563": "bodhisattvānāmasadartho 'nityārthaḥ |",
  "SA20n1377:564": "yannityaṃ nāsti tadanityaṃ teṣāṃ yatparikalpitalakṣaṇam |",
  "SA20n1377:565": "abhūtavikalpārtho duḥkhārtho yatparatantralakṣaṇaṃ |",
  "SA20n1377:566": "parikalpamātrārtho 'nātmārthaḥ |",
  "SA20n1377:567": "evaśabdenāvadhāraṇaṃ parikalpita ātmā nāsti parikalpamātraṃ tvastīti parikalpitalakṣaṇasyābhāvārtho 'nātmārtha ityuktaṃ bhavati |",
  "SA20n1377:568": "vikalpopaśamārthaḥ śāntārthaḥ pariniṣpannalakṣaṇaṃ nirvāṇaṃ |",
  "SA20n1377:569": "kṣaṇabhaṅgārtho 'pyanityārtho veditavyaḥ paratantralakṣaṇasya |",
  "SA20n1377:570": "atastatprasādhanārthaṃ kṣaṇikatvavibhāge daśa ślokāḥ |",
  "SA20n1377:571": "ayogāddhetutotpattervirodhātsvayamasthiteḥ |",
  "SA20n1377:572": "abhāvāllakṣaṇaikāntyādanuvṛtternirodhataḥ ||82 ||",
  "SA20n1377:573": "pariṇāmopalabdheśca taddhetutvaphalatvataḥ |",
  "SA20n1377:574": "upāttatvādhipatvā[tyā]cca śuddhasattvānuvṛttitaḥ ||83 ||",
  "SA20n1377:575": "tatra kṣaṇikaṃ sarvaṃ saṃskṛtamiti paścādvacanadiyaṃ pratijñā veditavyā |",
  "SA20n1377:576": "tatpunaḥ kathaṃ sidhyati |",
  "SA20n1377:577": "kṣaṇikatvamantareṇa saṃskārāṇāṃ pravṛtterayogāt |",
  "SA20n1377:578": "prabandhena hi vṛttiḥ pravṛttiḥ |",
  "SA20n1377:579": "sā cāntareṇa pratikṣaṇamutpādanirodhau na yujyate |",
  "SA20n1377:580": "atha kālāntaraṃ sthitvā pūrvottaranirodhotpādataḥ prabandheneṣyate vṛttiḥ |",
  "SA20n1377:581": "tadanantaraṃ pravṛttirna syāt prabandhābhāvāt |",
  "SA20n1377:582": "naiva cotpannasya vinā prabandhena kālāntaraṃ bhāvo yujyate |",
  "SA20n1377:583": "kiṃ kāraṇaṃ hetuta utpattiḥ |",
  "SA20n1377:584": "hetuto hi sarvaṃ saṃskṛtamutpadyate bhavatītyarthaḥ |",
  "SA20n1377:585": "tadyadi bhūtvā punaruttarakālaṃ bhavati tasyāvaśyaṃ hetunā bhavitavyaṃ |",
  "SA20n1377:586": "vinā hetunā ādita ivā[evā]bhāvāt |",
  "SA20n1377:587": "na ca tattenaiva hetunā bhavitumarhati tasyopayu[bhu]ktahetukatvāt |",
  "SA20n1377:588": "na cānyo heturupalambhate |",
  "SA20n1377:589": "tasmātpratikṣaṇamavaśyaṃ pūrvahetukamanyadbhavatīti veditavyaṃ |",
  "SA20n1377:590": "evaṃ vinā prabandhenotpannasya kālāntaraṃ bhāvo na yujyate |",
  "SA20n1377:591": "athāpyevamiṣyeta notpannaṃ punarutpadyate yadarthaṃ hetunā bhavitavyaṃ syādutpannaṃ tu kālāntareṇa paścānnirudhyate notpannamātrameveti |",
  "SA20n1377:592": "tatpaścātkena nirudhyate |",
  "SA20n1377:593": "yadyutpādahetunaiva tadayuktaṃ |",
  "SA20n1377:594": "kiṃ kāraṇam |",
  "SA20n1377:595": "utpādanirodhayorvirodhāt |",
  "SA20n1377:596": "na hi virodhayostulyo heturupalabhyate |",
  "SA20n1377:597": "tadyathā chāyātapayoḥ śītoṣṇayośca |",
  "SA20n1377:598": "kālāntaranirodhasyaiva ca virodhāt |",
  "SA20n1377:599": "kena virodhāt |",
  "SA20n1377:600": "āgamena ca |",
  "SA20n1377:601": "yaduktaṃ bhagavatā |",
  "SA20n1377:602": "māyopamāste bhikṣo saṃskārā āpāyikāstāvatkālikā itvarapratyupasthāyina iti |",
  "SA20n1377:603": "manaskāreṇa ca yogināṃ |",
  "SA20n1377:604": "te hi saṃskārāṇāmudayavyayau manasikurvantaḥ pratikṣaṇaṃ teṣāṃ nirodhaṃ paśyanti |",
  "SA20n1377:605": "anyathā hi teṣāmapi nirvidvirāgavimuktayo na syuryathānyeṣāṃ maraṇakālādiṣu nirodhaṃ paśyatāṃ |",
  "SA20n1377:606": "yadi cotpannaḥ saṃskāraḥ kālāntaraṃ tiṣṭhet sa svayameva vā tiṣṭhetsvayameva sthātuṃ samarthaḥ |",
  "SA20n1377:607": "sthitikāraṇena vā kenacit |",
  "SA20n1377:608": "svayaṃ tāvadavasthānamayuktaṃ |",
  "SA20n1377:609": "kiṃ kāraṇaṃ |",
  "SA20n1377:610": "paścātsvayamasthiteḥ |",
  "SA20n1377:611": "kena vā so 'nte punaḥ sthātuṃ na samarthaḥ |",
  "SA20n1377:612": "sthitikāraṇenāpi na yuktaṃ tasyābhāvāt |",
  "SA20n1377:613": "na hi tatkiṃcidupalabhyate |",
  "SA20n1377:614": "athāpi syādvināpi sthitikāraṇena vināśakāraṇābhāvāt avatiṣṭhate |",
  "SA20n1377:615": "labdhe tu vināśakāraṇe paścādvinaśyati agnimeva śyāmateti |",
  "SA20n1377:616": "tadayuktaṃ,",
  "SA20n1377:617": "tasyābhāvāt |",
  "SA20n1377:618": "na hi vināśakāraṇaṃ paścādapi kiṃcidasti |",
  "SA20n1377:619": "agnināpi śyāmatā vinasyatīti suprasiddhaṃ [na prasiddhaṃ,] |",
  "SA20n1377:620": "visadṛśotpattau tu tasya sāmarthyaṃ prasiddhaṃ |",
  "SA20n1377:621": "tathā hi tatsaṃbandhāt śyāmatāyāḥ saṃtatirvisadṛśī gṛhyate na tu sarvathaivāpravṛttiḥ |",
  "SA20n1377:622": "apāmapi kvāthyamānānāmagnisambandhādalpataratamotpattito 'timāndyādante punaranutpattirgṛhyate |",
  "SA20n1377:623": "na tu sakṛdevāgnisaṃbandhāttadabhāvaḥ |",
  "SA20n1377:624": "naiva cotpannasya kasyacid[ta] sthānaṃ yujyate |",
  "SA20n1377:625": "lakṣaṇaikāntyāt |",
  "SA20n1377:626": "aikāntikaṃ hyetatsaṃskṛtalakṣaṇamuktaṃ bhagavatā yaduta saṃskṛtasyānityatā |",
  "SA20n1377:627": "tadyadi notpannamātraṃ vinaśyet |",
  "SA20n1377:628": "kaṃcitkālamasyānityatā na syāditi anaikāntikamanityatālakṣaṇaṃ prasahya[jya]te |",
  "SA20n1377:629": "athāpi syātpratikṣaṇamapūrvotpattau tadevedamiti pratyabhijñānaṃ na syāditi |",
  "SA20n1377:630": "tadbhavatyeva sādṛśyasya anuvṛttermāyākāra pa[pha]lakavat |",
  "SA20n1377:631": "sādṛśyāttadbuddhirna tadbhāvāditi |",
  "SA20n1377:632": "kathaṃ gamyate |",
  "SA20n1377:633": "nirodhataḥ |",
  "SA20n1377:634": "na hi tathaivāvasthitasyānte nirodhaḥ syādādikṣaṇanirviśiṣṭatvāt |",
  "SA20n1377:635": "tasmānna tattadevetyavadhāryate ante pariṇāmopalabdheśca |",
  "SA20n1377:636": "pariṇāmo hi nāmānyathātvaṃ |",
  "SA20n1377:637": "tadyadi nādita evārabdhaṃ bhavedādhyātmikabāhyānāṃ bhāvānāmante pariṇāmo nopalabhyeta |",
  "SA20n1377:638": "tasmādādita evānyathātvamārabdhaṃ yatkrameṇābhivardhamānamante vyaktimāpadyate kṣīrasyeva dadyavasthāyāṃ |",
  "SA20n1377:639": "yāvattu tadanyathātvaṃ sūkṣmatvānna paricchidyate |",
  "SA20n1377:640": "tāvatsādṛśyānuvṛttestadevedamimi [ti]jñāyata iti siddhaṃ |",
  "SA20n1377:641": "tataśca pratikṣaṇamanyathātvāt |",
  "SA20n1377:642": "kṣaṇikatvaṃ prasiddhaṃ |",
  "SA20n1377:643": "kutaśca prasiddhaṃ |",
  "SA20n1377:644": "taddhetutvaphalatvataḥ |",
  "SA20n1377:645": "kṣaṇikahetutvāt |",
  "SA20n1377:646": "kṣaṇikaphalatvāccetyarthaḥ |",
  "SA20n1377:647": "kṣaṇikaṃ hi cittaṃ prasiddhaṃ tasya cānye saṃskārāścakṣurūpādayo hetutaḥ |",
  "SA20n1377:648": "tasmātte'pi kṣaṇikā iti siddhaṃ |",
  "SA20n1377:649": "na tvakṣaṇikāt kṣaṇikaṃ bhavitumarhati yathā nityādanityamiti |",
  "SA20n1377:650": "cittasya khalvapi sarve saṃskārāḥ phalaṃ |",
  "SA20n1377:651": "kathamidaṃ gamyate |",
  "SA20n1377:652": "upāttatvādādhipatyācchuddhasattvānuvṛttitaśca |",
  "SA20n1377:653": "cittena hi sarve saṃskārāścakṣurādayaḥ sādhiṣṭhānā upāttāḥ sahasaṃmurchanāḥ tadanugrahānuvṛttitaḥ |",
  "SA20n1377:654": "tasmātte cittasya phalaṃ |",
  "SA20n1377:655": "cittasya cādhipatyaṃ saṃskāreṣu |",
  "SA20n1377:656": "yathoktaṃ bhagavatā |",
  "SA20n1377:657": "cittenāyaṃ loko nīyate cittena parikṛṣyate cittasyotpannasyotpannasya vaśe vartate iti |",
  "SA20n1377:658": "tathā vijñānapratyayaṃ nāma rūpamityuktaṃ |",
  "SA20n1377:659": "tasmāccittasya phalaṃ |",
  "SA20n1377:660": "śuddhacittānuvṛttitaśca |",
  "SA20n1377:661": "śuddhaṃ hi yogināṃ cittaṃ saṃskārā anuvartante |",
  "SA20n1377:662": "yathoktaṃ |",
  "SA20n1377:663": "dhyāyī bhikṣuḥ ṛddhimāṃścittavaśe prāpta imaṃ dāruskandhaṃ sacet suvarṇamadhimucyate tadapyasya tathaiva syāditi |",
  "SA20n1377:664": "tasmādapi cittaphalaṃ saṃskārāḥ |",
  "SA20n1377:665": "sattvānuvṛttitaśca |",
  "SA20n1377:666": "tathā hi pāpakāriṣu sattveṣu bāhyā bhāvā hīnā bhavanti |",
  "SA20n1377:667": "puṇyakāriṣu ca praṇītāḥ |",
  "SA20n1377:668": "atastaccittānuvartanāt cittaphalatvaṃ saṃskārāṇāṃ siddhaṃ |",
  "SA20n1377:669": "tataśca teṣāṃ kṣaṇikatvaṃ |",
  "SA20n1377:670": "na hi kṣaṇikasyākṣaṇikaṃ phalaṃ yujyate tadanuvidhāyitvāt |",
  "SA20n1377:671": "evaṃ tāvadaviśeṣeṇa saṃskārāṇāṃ kṣaṇikatvaṃ dvābhyāṃ ślokābhyāṃ sādhitam |",
  "SA20n1377:672": "ādhyātmikānāṃ punaḥ sādhanārthaṃ pañca ślokā veditavyāḥ |",
  "SA20n1377:673": "ādyastaratamenāpi cayenāśrayabhāvataḥ |",
  "SA20n1377:674": "vikāraparipākābhyāṃ tathā hīnaviśiṣṭataḥ ||84 ||",
  "SA20n1377:675": "bhāsvarābhāsvaratvena deśāntaragamena ca |",
  "SA20n1377:676": "sabījābījabhāvena pratibimbena codayaḥ ||85 ||",
  "SA20n1377:677": "caturdaśavidhotpattau hetumānaviśeṣataḥ |",
  "SA20n1377:678": "cayāyā[pā]rthādayogācca āśrayatva asaṃbhavāt ||86 ||",
  "SA20n1377:679": "sthitasyasaṃbhavādante ādyanāśāvikārataḥ |",
  "SA20n1377:680": "tathā hīnaviśiṣṭatve bhāsvarābhāsvare 'pi ca ||87 ||",
  "SA20n1377:681": "gatyabhāvātsthitāyogāccaramatva asaṃbhavāt |",
  "SA20n1377:682": "anuvṛtteśca cittasya kṣaṇikaṃ sarvasaṃskṛtam ||88 ||",
  "SA20n1377:683": "ādyastaratamenāpi yāvatkṣaṇikaṃ sarvasaṃskṛtamiti |",
  "SA20n1377:684": "kathameṣāmebhiḥ kṣaṇikatvaṃ sidhyati |",
  "SA20n1377:685": "ādhyātmikānāṃ hi saṃskārāṇāṃ caturdaśavidha utpādaḥ |",
  "SA20n1377:686": "ādya utpādo yāvatprathamata ātmabhāvābhinirvṛttiḥ |",
  "SA20n1377:687": "taratamena yaḥ prathamajanmakṣaṇādūrdhvaṃ |",
  "SA20n1377:688": "cayena ya āhārasvapnabrahmacaryāsamāpattyupacayena |",
  "SA20n1377:689": "āśrayabhāvataḥ yaścakṣurvijñānādīnāṃ cakṣurādībhirāśrayaiḥ |",
  "SA20n1377:690": "vikāreṇa yo rāgādibhirvarṇādivipariṇāmataḥ |",
  "SA20n1377:691": "paripākena yo garbhabālakumārayuvamadhyamavṛddhāvasthāsu |",
  "SA20n1377:692": "hīnatvena viśiṣṭatvena ca yo durgatau [sugatau ? ]",
  "SA20n1377:693": " cotpadyamānānāṃ yathākramaṃ |",
  "SA20n1377:694": "bhāsvaratvena yo nirmitakāmeṣu paranirmitakāmeṣu rūpārūpyeṣu copapannānāṃ cittamātrādhīnatvāt |",
  "SA20n1377:695": "abhāsvaratvena yastadanyatropapannānāṃ |",
  "SA20n1377:696": "deśāntaragamanena yo 'nyadeśotpādanirodhe 'nyadeśotpādaḥ |",
  "SA20n1377:697": "sabījatvena yo 'hartaścaramān skandhānvarjayitvā |",
  "SA20n1377:698": "abījatvena yasteṣāmevārhataścarameṣāṃ |",
  "SA20n1377:699": "pratibimbatvena yo aṣṭavimokṣadhyāyināṃ samādhivaśena pratibimbānāṃ[khyānāṃ] saṃskārāṇāmutpādaḥ |",
  "SA20n1377:700": "etasyāṃ caturdaśavidhāyāmutpattāvādhyātmikānāṃ saṃskārāṇāṃ kṣaṇikatvaṃ hetumānaviśeṣādibhiḥ kāraṇairveditavyam |",
  "SA20n1377:701": "ādyotpāde tāvat hetutvaviśeṣāt |",
  "SA20n1377:702": "yadi hi tasya hetutvena viśeṣo na syāt taduttarāyāḥ saṃskārapravṛtteruttarottaraviśeṣo nopalabhyeta hetvaviśeṣāt |",
  "SA20n1377:703": "viśeṣe ca sati taduttarebhyastasyānyatvāt kṣaṇikatvasiddhiḥ |",
  "SA20n1377:704": "taratamotpāde mānaviśeṣāt |",
  "SA20n1377:705": "mānaṃ pramāṇamityarthaḥ |",
  "SA20n1377:706": "na hi pratikṣaṇaṃ vinā 'nyatvena parimāṇaviśeṣo bhavet |",
  "SA20n1377:707": "upacayotpāde cayāpārthyāt |",
  "SA20n1377:708": "upastambho hi cayaḥ |",
  "SA20n1377:709": "tasyāpārthyaṃ syādantareṇa kṣaṇikatvaṃ tathaivāvasthitatvāt |",
  "SA20n1377:710": "ayogāccopacayasyaiva |",
  "SA20n1377:711": "na hi pratikṣaṇaṃ vinā puṣṭatarotpattyā yujyetopacayaḥ |",
  "SA20n1377:712": "āśrayabhāvenotpattāvāśritatvāsaṃbhavāt |",
  "SA20n1377:713": "na hi tiṣṭhatyāśraye ca tadāśritasyānavasthānaṃ yujyate |",
  "SA20n1377:714": "yāne tiṣṭhati tadārūḍhānavasthānavadanyathā hyāśrayatvaṃ na saṃbhavet |",
  "SA20n1377:715": "vikārotpattau paripākotpattau ca sthitasyāsaṃbhavāt |",
  "SA20n1377:716": "ādyanāśāvikārataḥ |",
  "SA20n1377:717": "na hi tathāsthitasyaiva rāgādibhirvikāraḥ saṃbhavati |",
  "SA20n1377:718": "na cāvasthāntareṣu paripāka ādāvavināśe satyante vikārābhāvāt |",
  "SA20n1377:719": "tathā hīnaviśiṣṭotpattau kṣaṇikatvaṃ veditavyaṃ yathā vikāraparipākotpattau |",
  "SA20n1377:720": "na hi tathāsthiteṣveva saṃskāreṣu karmavāsanā vṛttiṃ labhate yato durgatau vā syādutpattiḥ sugatau vā |",
  "SA20n1377:721": "krameṇa hi saṃtatipariṇāmaviśeṣāt vṛttilābho yujyate |",
  "SA20n1377:722": "bhāsvarābhāsvare 'pi cotpāde tathaiva kṣaṇikatvaṃ yujyate |",
  "SA20n1377:723": "bhāsvare tāvat tathāsthitasyāsaṃbhavāt cittādhīnavṛttitāyāḥ |",
  "SA20n1377:724": "abhāsvare 'pi cādau vināśamantareṇānte vikārāyogāt |",
  "SA20n1377:725": "deśāntaragamanenotpattau gatyabhāvāt |",
  "SA20n1377:726": "na hi saṃskārāṇāṃ deśāntarasaṃkrāntilakṣaṇā gatirnāma kācit kriyā yujyate |",
  "SA20n1377:727": "sā hyutpannā vā saṃskāraṃ deśāntaraṃ gamayedanutpannā vā |",
  "SA20n1377:728": "yadyutpannā tena gatikāle na kaṃcidgata iti sthitasyaiva gamanaṃ nopapadyate |",
  "SA20n1377:729": "athānutpannā tenāsatyāṃ gatau gata iti na yujyate |",
  "SA20n1377:730": "sā ca kriyā yadi taddeśastha eva saṃskāre kāritraṃ karoti na yujyate |",
  "SA20n1377:731": "sthitasyānyadeśāprāpteḥ |",
  "SA20n1377:732": "athānyadeśasthe na yujyate |",
  "SA20n1377:733": "vinā kriyayānyadeśāprāpteḥ |",
  "SA20n1377:734": "na ca kriyā tatra vā anyatra vā deśe sthitā saṃskārādanyopalabhyate |",
  "SA20n1377:735": "tasmānnāsti saṃskārāṇāṃ deśāntarasaṃtatyutpādādanyā gatiḥ |",
  "SA20n1377:736": "tadabhāvācca siddhaṃ kṣaṇikatvaṃ |",
  "SA20n1377:737": "deśāntaranirantarotpattilakṣaṇā gatirvibhavadbhiḥ kāraṇairveditavyā |",
  "SA20n1377:738": "asti cittavaśena yathā caṅkramaṇādyavasthāsu |",
  "SA20n1377:739": "asti pūrvakarmāvedhena yathāntarābhavaḥ |",
  "SA20n1377:740": "astyabhidhāta[astyākṣipta]vaśena yathā kṣiptasyeṣoḥ |",
  "SA20n1377:741": "asti saṃbandhavaśena yathā yānanadīplavārūḍhānāṃ |",
  "SA20n1377:742": "asti nodanavaśena yathā vāyupreritānāṃ tṛṇādīnām |",
  "SA20n1377:743": "asti svabhāvavaśena yathā vāyostiryaggamanamagnerūrdhvaṃ jvalanamapāṃ nimne syandanaṃ |",
  "SA20n1377:744": "astyanubhāvena yathā mantrauṣadhānubhāvena |",
  "SA20n1377:745": "keṣāṃcidayaskāntānubhāvenāyasāṃ |",
  "SA20n1377:746": "ṛddhyanubhāvena ṛddhimatāṃ |",
  "SA20n1377:747": "sabījābījabhāvenotpattau kṣaṇikatvaṃ veditavyaṃ sthitāyogāccaramāsaṃbhavācca |",
  "SA20n1377:748": "na hi pratikṣaṇaṃ hetubhāvamantareṇa tathāsthitasyānyasminkāle punarbījabhāvo yujyate |",
  "SA20n1377:749": "nirbījatvaṃ vā carame kṣaṇe |",
  "SA20n1377:750": "na ca śakyaṃ pūrvaṃ sabījatvaṃ carame kṣaṇe nirbījatvamabhyupagantuṃ |",
  "SA20n1377:751": "tadabhāve caramatvāsaṃbhavāt |",
  "SA20n1377:752": "tathā hi caramatvameva na saṃbhavati |",
  "SA20n1377:753": "pratibimbotpattau kṣaṇikatvaṃ cittānuvṛttito veditavyaṃ |",
  "SA20n1377:754": "pratikṣaṇaṃ cittavaśena tadutpādāt |",
  "SA20n1377:755": "ekāntāt[evaṃ tāvat]sādhitamādhyātmikaṃ sarvasaṃskṛtaṃ kṣaṇikamiti |",
  "SA20n1377:756": "bāhyasyedānīṃ kṣaṇikatvaṃ tribhiḥ ślokaiḥ sādhayati |",
  "SA20n1377:757": "bhūtānāṃ ṣaḍivadhārthasya kṣaṇikatvaṃ vidhīyate |",
  "SA20n1377:758": "śoṣavṛddheḥ prakṛtyā ca calatvād vṛddhihānitaḥ ||89 ||",
  "SA20n1377:759": "tatsaṃbhavātpṛthivyāśca pariṇāmacatuṣṭayāt |",
  "SA20n1377:760": "varṇagandharasasparśatulyatvācca tathaiva tat ||90 ||",
  "SA20n1377:761": "indhanādhīnavṛttitvāttāratamyopalabdhitaḥ |",
  "SA20n1377:762": "cittānuvṛtteḥ pṛcchātaḥ kṣaṇikaṃ bāhyamapyataḥ ||91 ||",
  "SA20n1377:763": "kiṃ punastadbāhyaṃ |",
  "SA20n1377:764": "catvāri mahābhūtāni |",
  "SA20n1377:765": "ṣaḍivadhaścārthaḥ |",
  "SA20n1377:766": "varṇagandharasasparśaśabdā dharmāyatanikaṃ ca rūpam |",
  "SA20n1377:767": "ato bhūtānāṃ ṣaḍivadhārthasya ca kṣaṇikatvaṃ vidhīyate |",
  "SA20n1377:768": "kathaṃ vidhīyate |",
  "SA20n1377:769": "apāṃ tāvacchoṣavṛddheḥ |",
  "SA20n1377:770": "utsasarastaṭāgādiṣvapāṃ krameṇa vṛddhiḥ śoṣaścopalabhyate |",
  "SA20n1377:771": "taccobhayamantareṇa pratikṣaṇaṃ pariṇāmaṃ na syātpaścādviśeṣakāraṇābhāvāt |",
  "SA20n1377:772": "vāyoḥ prakṛtyā calatvād vṛddhihānitaśca |",
  "SA20n1377:773": "na hyavasthitasya calatvaṃ syāttatsvābhāvāditi[gatyabhāvāditi] prasādhitametat |",
  "SA20n1377:774": "na ca vṛddhihāsau tathaivāvasthitatvāt |",
  "SA20n1377:775": "pṛthivyāstatsaṃbhavāt pariṇāmacatuṣṭayācca |",
  "SA20n1377:776": "tacchabdenāpaśca gṛhyante vāyuśca |",
  "SA20n1377:777": "adbhyo hi vāyusahitābhyaḥ pṛthivī saṃbhūtā vivartakāle |",
  "SA20n1377:778": "tasmāttatphalatvāt sāpi kṣaṇikā veditavyā |",
  "SA20n1377:779": "caturvidhaśca pariṇāmaḥ pṛthivyā upalabhyate |",
  "SA20n1377:780": "karmakṛtaḥ sattvānāṃ karmaviśeṣāt |",
  "SA20n1377:781": "upakramakṛtaḥ prahādibhiḥ |",
  "SA20n1377:782": "bhūtakṛto 'gnyādibhiḥ |",
  "SA20n1377:783": "kālakṛtaḥ kālāntarapariṇāmataḥ[vāsataḥ] |",
  "SA20n1377:784": "sa cāntareṇa pratikṣaṇamanyotpattiṃ na yujyate vināśakāraṇābhāvāt |",
  "SA20n1377:785": "varṇagandharasasparśānāṃ pṛthivyādibhistulyakāraṇatvāt tathaiva kṣaṇikatvaṃ veditavyaṃ |",
  "SA20n1377:786": "tejasaḥ punaḥ kṣaṇikatvamindhanādhīnavṛttitvāt |",
  "SA20n1377:787": "na hi tejasyutpanne tejaḥ sahotpannamindhanaṃ tathaivāvatiṣṭhate |",
  "SA20n1377:788": "na ca dagdhendhanaṃ tejaḥ sthātuṃ samarthaṃ |",
  "SA20n1377:789": "mā bhūdante 'pyanindhanasyāvasthānamiti |",
  "SA20n1377:790": "ślokabandhānurodhādvarṇādīnāṃ pūrvamabhidhānaṃ paścāttejasaḥ |",
  "SA20n1377:791": "śabdaḥ punaryo 'pi kālāntaramupalabhyate ghaṇṭādīnāṃ tasyāpi kṣaṇikatvaṃ veditavyaṃ tāratamyopalabdheḥ |",
  "SA20n1377:792": "na hyasati kṣaṇikatve pratikṣaṇamandataratamopalabdhiḥ syāt |",
  "SA20n1377:793": "dharmāyatanikasyāpi rūpasya kṣaṇikatvaṃ prasiddhameva cittānuvṛtteryathā pūrvamuktaṃ |",
  "SA20n1377:794": "tasmādvāhyamapi kṣaṇikaṃ prasiddhaṃ |",
  "SA20n1377:795": "pṛcchrayate khalvapi sarvasaṃskārāṇāṃ kṣaṇikatvaṃ sidhyati kathaṃ kṛtvā |",
  "SA20n1377:796": "idaṃ tāvadayamakṣaṇikavādī praṣṭavyaḥ |",
  "SA20n1377:797": "kasmādbhavānanityatvamicchati na [? ]",
  "SA20n1377:798": " saṃskārāṇāṃ kṣaṇikatvaṃ necchatīti |",
  "SA20n1377:799": "yadyevaṃ vadet pratikṣaṇamanya[nitya]tvasyāgrahaṇāditi sa idaṃ syādvacanīyaḥ |",
  "SA20n1377:800": "prasiddhakṣaṇikabhāveṣvapi pradīpādiṣu niścalāvasthāyāṃ tadagrahaṇādakṣaṇikatvaṃ kasmānneṣyate |",
  "SA20n1377:801": "yadyevaṃ vadet pūrvavatpaścādagrahaṇāditi |",
  "SA20n1377:802": "sa idaṃ syādvacanīyaḥ |",
  "SA20n1377:803": "saṃskārāṇāmapi kasmādevaṃ neṣyate |",
  "SA20n1377:804": "yadyevaṃ vadet vilakṣaṇatvāt pradīpāditadanyasaṃskārāṇāmiti |",
  "SA20n1377:805": "sa idaṃ syādvacanīyaḥ |",
  "SA20n1377:806": "dvividhaṃ hi vailakṣaṇyaṃ svabhāvavailakṣaṇyaṃ vṛttivailakṣaṇyaṃ ca |",
  "SA20n1377:807": "tadyadi tāvat svabhāvavailakṣaṇyamabhipretamata eva dṛṣṭāntatvaṃ yujyate |",
  "SA20n1377:808": "na hi tatsvabhāva eva tasya dṛṣṭānto bhavati yathā pradīpaḥ pradīpasya gaurvā goriti |",
  "SA20n1377:809": "atha vṛttivailakṣaṇyamata eva dṛṣṭāntatvaṃ pradīpādīnāṃ prasiddhatvāt |",
  "SA20n1377:810": "kṣaṇikatvānuvṛtteḥ punaḥ sa idaṃ praṣṭavyaḥ |",
  "SA20n1377:811": "kaccidicchasi yāne tiṣṭhati yānārūḍho gacchediti |",
  "SA20n1377:812": "yadi no hīti vadet |",
  "SA20n1377:813": "sa idaṃ syādvacanīyaḥ |",
  "SA20n1377:814": "cakṣurādiṣu tiṣṭhatsu tadāśritaṃ vijñānaṃ prabandhena gacchatīti na yujyate |",
  "SA20n1377:815": "yadyevaṃ vadet nanu ca dṛṣṭaṃ vartisaṃniśrite pradīpe prabandhena gacchati vartyā avasthānamiti |",
  "SA20n1377:816": "sa idaṃ syādvacanīyaḥ |",
  "SA20n1377:817": "na dṛṣṭaṃ tatprabandhena vartyāḥ pratikṣaṇaṃ vikārotpatteriti |",
  "SA20n1377:818": "yadyevaṃ vadet sati kṣaṇikattve saṃskārāṇāṃ kasmātpradīpādiva kṣaṇiakatvaṃ na siddhamiti |",
  "SA20n1377:819": "sa idaṃ syādvacanīyaḥ viparyāsavastutvāt |",
  "SA20n1377:820": "sadṛśasaṃtatiprabandhavṛttyā hi kṣaṇikatvameṣāṃ na prajñāyate |",
  "SA20n1377:821": "yataḥ satyapyaparāparatve tadevedamiti viparyāso jāyate |",
  "SA20n1377:822": "itarathā hi anityanityaviparyāso na syāttadabhāve saṃkleśo na syāt kutaḥ punarvyavadānamityevaṃ paryanuyogato 'pi kṣaṇikatvaṃ sarvasaṃskārāṇāṃ prasiddhaṃ |",
  "SA20n1377:823": "pudgalanairātmyaprasādhanārthaṃ nairātmyavibhāge dvādaśa ślokāḥ |",
  "SA20n1377:824": "prajñaptyastitayā vācyaḥ pudgalo dravyato na tu |",
  "SA20n1377:825": "nopalambhādviparyāsāt saṃkleśāt kliṣṭahetutaḥ ||92 ||",
  "SA20n1377:826": "ekatvānyatvatovācyastasmāddoṣadvayādasau |",
  "SA20n1377:827": "skandhātmatvaprasaṅgācca taddravyatvaprasaṅgataḥ ||93 ||",
  "SA20n1377:828": "dravyasan yadyavācyaśca vacanīyaṃ prayojanaṃ |",
  "SA20n1377:829": "ekatvānyatvato 'vācyo na yukto niṣprayojanaḥ ||94 ||",
  "SA20n1377:830": "lakṣaṇāllokadṛṣṭācca śāstrato 'pi na yujyate |",
  "SA20n1377:831": "indhanāgnyoravācyatvamupalabdherdvayena hi ||95 ||",
  "SA20n1377:832": "dvaye sati ca vijñānasaṃbhavātpratyayo na saḥ |",
  "SA20n1377:833": "nairarthakyādato draṣṭā yāvanmoktā na yujyate ||96 ||",
  "SA20n1377:834": "svāmitve sati cānityamaniṣṭaṃ na pravartayet |",
  "SA20n1377:835": "tatkarmalakṣaṇaṃ sādhyaṃ saṃbodho bādhyate tridhā ||97 ||",
  "SA20n1377:836": "darśanādau ca tadyatnaḥ svayaṃbhūrna trayādapi |",
  "SA20n1377:837": "tadyatnapratyayatvaṃ ca niryatnaṃ darśanādikaṃ ||98 ||",
  "SA20n1377:838": "akartṛtvādanityatvātsakṛnnityapravṛttitaḥ |",
  "SA20n1377:839": "darśanādiṣu yatnasya svayaṃbhūtvaṃ na yujyate ||99 ||",
  "SA20n1377:840": "tathā sthitasya naṣṭasya prāgabhāvādanityataḥ |",
  "SA20n1377:841": "tṛtīyapakṣābhāvācca pratyayatvaṃ na yujyate ||100 ||",
  "SA20n1377:842": "sarvadharmā anātmānaḥ paramārthena śūnyatā |",
  "SA20n1377:843": "ātmopalambhe doṣaśca deśito yata eva ca ||101 ||",
  "SA20n1377:844": "saṃkleśavyavadāne ca avasthācchedabhinnake |",
  "SA20n1377:845": "vṛttisaṃtānabhedo hi pudgalenopadarśitaḥ ||102 ||",
  "SA20n1377:846": "ātmadṛṣṭiranutpādyā abhyāso 'nādikālikaḥ |",
  "SA20n1377:847": "ayatnamokṣaḥ sarveṣāṃ na mokṣaḥ pudgalo'sti vā ||103 ||",
  "SA20n1377:848": "pudgala kimastīti vaktavyo nāstīti vaktavyaḥ |āha |",
  "SA20n1377:849": "prajñaptyastitayā vācyaḥ pudgalo dravyato na tu |",
  "SA20n1377:850": "yataśca prajñaptito 'stīti vaktavyo dravyato nāstīti vaktavyaḥ |",
  "SA20n1377:851": "evamanekāṃśavādaparigrahe naivāstitve doṣāvakāśo na nāstitve |",
  "SA20n1377:852": "sa punardravyato nāstīti kathaṃ veditavyaḥ |",
  "SA20n1377:853": "nopalambhāt |",
  "SA20n1377:854": "na hi sa dravyata upalabhyate rūpādivat |",
  "SA20n1377:855": "upalabdhirhi nāma buddhyā pratipattiḥ |",
  "SA20n1377:856": "na ca pudgalaṃ buddhyā na pratipadyante pudgalavādinaḥ |",
  "SA20n1377:857": "uktaṃ ca bhagavatā |",
  "SA20n1377:858": "dṛṣṭa eva dharme ātmānamupalabhate prajñāpayatīti kathaṃ nopalabdho bhavati |",
  "SA20n1377:859": "na sa evamupalabhyamāno dravyata upalabdho bhavati |",
  "SA20n1377:860": "kiṃ kāraṇaṃ |",
  "SA20n1377:861": "viparyāsāt tathā hyanātmanyātmeti viparyāsa ukto bhagavatā |",
  "SA20n1377:862": "tasmādya evaṃ pudgalagrāho viparyāsaḥ saḥ |",
  "SA20n1377:863": "kathamidaṃ gamyate |",
  "SA20n1377:864": "saṃkleśāt |",
  "SA20n1377:865": "satkāyadṛṣṭikleśalakṣaṇo hyeṣa saṃkleśo yaduta ahaṃ mameti |",
  "SA20n1377:866": "na ca [cā] viparyāsaḥ saṃkleśo bhavitumarhati |",
  "SA20n1377:867": "na[sa] caiṣa saṃkleśa iti kathaṃ veditavyaṃ |",
  "SA20n1377:868": "kliṣṭahetutaḥ |",
  "SA20n1377:869": "tathāhi taddhetukāḥ kliṣṭā rāgādaya utpadyante |",
  "SA20n1377:870": "yatra punarvastuni rūpādisaṃjñakeprajñaptiḥ pudgala iti tasmātkimekatvena pudgalo vaktavya āhosvidanyetvena | āha |",
  "SA20n1377:871": "ekatvānyatvato'vācyastasmādasau |",
  "SA20n1377:872": "kiṃ kāraṇaṃ |",
  "SA20n1377:873": "doṣadvayāt |",
  "SA20n1377:874": "katamasmāddoṣadvayāt |",
  "SA20n1377:875": "skandhātmatvaprasaṅgācca taddravyatvaprasaṅgataḥ |",
  "SA20n1377:876": "ekatve hi skandhānāmātmatvaṃ prasajyate pudgalasya ca dravyasattvaṃ |",
  "SA20n1377:877": "athānyatve pudgalasya dravyasattvaṃ |",
  "SA20n1377:878": "evaṃ hi pudgalasya prajñaptito'stitvādavaktavyatvaṃ yuktaṃ |",
  "SA20n1377:879": "tenāvyākṛtavastusiddhiḥ |",
  "SA20n1377:880": "ye punaḥ śāstuḥ śāsanamatikramya pudgalasya dravyato 'stitvamicchanti ta idaṃ syurvacanīyāḥ |",
  "SA20n1377:881": "dravyasanyadyavācyaśca vacanīyaṃ prayojanaṃ |",
  "SA20n1377:882": "kiṃ kāraṇaṃ |",
  "SA20n1377:883": "ekatvānyatvato 'vācyo na yukto niṣprayojanaḥ |",
  "SA20n1377:884": "atha dṛṣṭāntamātrāt pudgalasyāvaktavyatvamiccheyuḥ |",
  "SA20n1377:885": "yathāgnirindhanānnānyo nānanyo vaktavya iti |",
  "SA20n1377:886": "ta idaṃ syurvacanīyāḥ |",
  "SA20n1377:887": "lakṣaṇāllokadṛṣṭācca śāstrato 'pi na yujyate |",
  "SA20n1377:888": "indhanāgnyoravācyatvamupalabdherdvayena hi |",
  "SA20n1377:889": "ekatvenānyatvena ca agnirhi nāma tejodhāturindhanaṃ śeṣāṇi bhūtāni |",
  "SA20n1377:890": "teṣāṃ ca bhinnaṃ lakṣaṇamityanya evāgnirindhanāt |",
  "SA20n1377:891": "loke ca vināpyagninā dṛṣṭamindhanaṃ kāṣṭhādi vināpi cendhanenāgniriti siddhamanyatvaṃ |",
  "SA20n1377:892": "śāstre ca bhagavatā na kvacidagnīndhanayoravācyatvamuktamityayuktametat |",
  "SA20n1377:893": "vina punarindhanenāgnirastīti kathamidaṃ vijñāyate |",
  "SA20n1377:894": "upalabdhestathā hi vāyunā vikṣiptaṃ dūramapi jvalatparaiti |",
  "SA20n1377:895": "athāpi syādvānustatrendhanamiti ata evāgnīndhanayoranyatvamiti siddhiḥ |",
  "SA20n1377:896": "kutaḥ |",
  "SA20n1377:897": "dvayena hi upalabdheriti prakṛtaṃ |",
  "SA20n1377:898": "dvayaṃ hi tatropalabhyate arcirvāyuścendhanatvena |",
  "SA20n1377:899": "astyeva pudgalo ya eṣa draṣṭā yāvadvijñātā kartā bhoktā jñātā moktā ca |",
  "SA20n1377:900": "na sa draṣṭā yujyate |",
  "SA20n1377:901": "nāpi yāvanmoktā |",
  "SA20n1377:902": "sa hi darśānādisaṃjñakānāṃ vijñānānāṃ pratyayabhāvena vā kartā bhavet svāmitvena vā |",
  "SA20n1377:903": "tatra tāvat |",
  "SA20n1377:904": "dvayaṃ pratītya vijñānasaṃbhavātpratyayo na saḥ |",
  "SA20n1377:905": "kiṃ kāraṇaṃ |",
  "SA20n1377:906": "nairarthakyāt |",
  "SA20n1377:907": "na hi tasya tatra kiṃcitsāmarthyaṃ dṛṣṭaṃ |",
  "SA20n1377:908": "svāmitve sati vānityamaniṣṭaṃ na pravartayet ||",
  "SA20n1377:909": "sa hi vijñānapravṛttau svāmībhavannani[bhavanni]ṣṭaṃ vijñānamanityaṃ na pravartayet |",
  "SA20n1377:910": "aniṣṭaṃ ca |",
  "SA20n1377:911": "naiva tasmādubhayathāpyasaṃbhavāt |",
  "SA20n1377:912": "asau draṣṭā yāvanmoktā na yujyate |",
  "SA20n1377:913": "api khalu yadi dravyataḥ pudgalo 'sti |",
  "SA20n1377:914": "tatkarmalakṣaṇaṃ sādhyaṃ",
  "SA20n1377:915": "yadi dravyato 'stitasya karmāpyupalabhyate |",
  "SA20n1377:916": "yathā cakṣurādīnāṃ darśanādilakṣaṇaṃ ca rūpaprasādādi |",
  "SA20n1377:917": "na caivaṃ pudgalasya |",
  "SA20n1377:918": "tasmānna so 'sti dravyataḥ |",
  "SA20n1377:919": "tasmiṃśca dravyata iṣyamāṇe buddhasya bhagavataḥ |",
  "SA20n1377:920": "saṃbodho bādhyate tridhā |",
  "SA20n1377:921": "gambhīrābhisaṃbodhaḥ |",
  "SA20n1377:922": "asādhāraṇābhisaṃbodhaḥ |",
  "SA20n1377:923": "lokottarābhisaṃbodhaśca |",
  "SA20n1377:924": "na hi pudgalābhisaṃbodhe kiṃcidgambhīramabhisaṃbuddhaṃ bhavati |",
  "SA20n1377:925": "na tīrthyāsādhāraṇaṃ |",
  "SA20n1377:926": "na lokānucittaṃ |",
  "SA20n1377:927": "tathā hyeṣa grāhaḥ sarvalokagamyaḥ |",
  "SA20n1377:928": "tīrthyābhiniviṣṭaḥ |",
  "SA20n1377:929": "dirghasaṃsārocittaśca |",
  "SA20n1377:930": "api khalu pudgalo draṣṭā bhavan yāvadvijñātā darśanādiṣu saprayatno vā bhavenniṣprayatno vā |",
  "SA20n1377:931": "saprayatnasya vā punarasau prayatnaḥ svayaṃbhūrvā bhavedākasmikaḥ |",
  "SA20n1377:932": "tatpratyayo[vā?]",
  "SA20n1377:933": "darśanādau ca tadyatnaḥ svayaṃbhūrna trayādapi |",
  "SA20n1377:934": "tasmādeva ca doṣatrayādvakṣyamāṇāt",
  "SA20n1377:935": "tadyatnapratyayatvaṃ ca",
  "SA20n1377:936": "neti vartate |",
  "SA20n1377:937": "niṣprayatnasya vā punaḥ sataḥ siddhaṃ bhavati |",
  "SA20n1377:938": "niryatnaṃ darśanādikam |",
  "SA20n1377:939": "ityasati vyāpāre pudgalasya darśanādau kathamasau draṣṭā bhavati |",
  "SA20n1377:940": "yāvadvijñātā |",
  "SA20n1377:941": "doṣatrayādityuktaṃ katamasmāddoṣatrayāt |",
  "SA20n1377:942": "akartṛtvādanityatvātsakṛnnityapravṛttitaḥ |",
  "SA20n1377:943": "darśanādiṣu yatnasya svayaṃbhūtvaṃ na yujyate ||",
  "SA20n1377:944": "yadi darśanādiṣu prayatna ākasmiko yato darśanādīni |",
  "SA20n1377:945": "na tarhi teṣāṃ pudgalaḥ karteti kathamasau draṣṭā bhavati yāvadvijñātā sati vākasmikatve nirapekṣatvāt na kadācitprayatno na syādanityo na syāt |",
  "SA20n1377:946": "nitye ca prayatne darśanādīnāṃ yugapacca nityaṃ ca pravṛttiḥ syāditi doṣaḥ |",
  "SA20n1377:947": "tasmānna yujyate darśanādiṣu prayatnasya svayaṃbhūtvaṃ |",
  "SA20n1377:948": "tathā sthitasya naṣṭasya prāgabhāvādanityataḥ |",
  "SA20n1377:949": "tṛtīyapakṣābhāvācca pratyayatvaṃ na yujyate ||",
  "SA20n1377:950": "atha pudgalapratyayaḥ prayatnaḥ syāt |",
  "SA20n1377:951": "tasya tathā sthitasya pratyayatvaṃ na yujyate |",
  "SA20n1377:952": "prāgabhāvāt |",
  "SA20n1377:953": "sati hi tatpratyayatve na kadācitpudgalo nāstīti |",
  "SA20n1377:954": "kimarthaṃ prāk prayatno na syādyadā notpannaḥ |",
  "SA20n1377:955": "vinaṣṭasyāpi pratyayatvaṃ na yujyate pudgalasyānityatvaprasaṅgāt |",
  "SA20n1377:956": "tṛtīyaśca kaścitpakṣo nāsti yanna sthito na vinaṣṭaḥ syāditi |",
  "SA20n1377:957": "tatpratyayo 'pi prayatno na yujyate |",
  "SA20n1377:958": "evaṃ tāvadyuktimāśritya dravyataḥ pudgalo nopalabhyate |",
  "SA20n1377:959": "sarve dharmā anātmānaḥ paramārthena śūnyatā |",
  "SA20n1377:960": "ātmopalambhe doṣaśca deśito yata eva ca ||",
  "SA20n1377:961": "dharmoddāneṣu hi bhagavatā sarve dharmā anātmāna iti deśitaṃ paramārthaśūnyatāyāmasti karmāsti vipākaḥ kārakastu nopalabhyate ya imāṃśca skandhānnikṣipati anyāṃśca skandhānpratisaṃdadhāti |",
  "SA20n1377:962": "anyatra dharmasaṃketāditi deśitaṃ |",
  "SA20n1377:963": "pañcakeṣu pañcādīnavā ātmopalambha iti deśitā |",
  "SA20n1377:964": "ātmadṛṣṭirbhavati jīvadṛṣṭiḥ nirviśeṣo bhavati tīrthikaiḥ |",
  "SA20n1377:965": "unmārgapratipanno bhavati |",
  "SA20n1377:966": "śūnyatāyāmasya cittaṃ na praskandati na prasīdati na saṃtiṣṭhate nādhimucyate |",
  "SA20n1377:967": "āryadharmā asya na vyavadāyante |",
  "SA20n1377:968": "evamāgamato 'pi na yujyate |",
  "SA20n1377:969": "pudgalo 'pi hi bhagavatā tatra tatra deśitaḥ |",
  "SA20n1377:970": "parijñātāvī bhārahāraḥ śraddhānusāryādipudgalavyavasthānata ityasati dravyato 'stitve kasmāddeśitaḥ |",
  "SA20n1377:971": "saṃkleśe vyavadāne ca avasthācchedabhinnake |",
  "SA20n1377:972": "vṛttisaṃtānabhedo hi pudgalenopadarśitaḥ ||",
  "SA20n1377:973": "avasthābhinne hi saṃkleśavyavadāne chedabhinne ca |",
  "SA20n1377:974": "pudgalaprajñaptimantareṇa tadvṛttibhedaḥ saṃtānabhedaśca deśayituṃ na śakyaḥ |",
  "SA20n1377:975": "tatra parijñāsūtre parijñeyā dharmāḥ saṃkleśaḥ parijñā vyavadānaṃ |",
  "SA20n1377:976": "bhārahārasūtre |",
  "SA20n1377:977": "bhāro bhārādānaṃ ca saṃkleśaḥ |",
  "SA20n1377:978": "bhāranikṣepaṇaṃ vyavadānaṃ |",
  "SA20n1377:979": "tayorvṛttibhedaḥ saṃtānabhedaścāntareṇa parijñātāvibhārahārapudgalaprajñaptiṃ na śakyeta deśayituṃ |",
  "SA20n1377:980": "bodhipakṣāśca dharmā bahudhāvasthāḥ prayogadarśanabhāvanāniṣṭhāmārga viśeṣabhedataḥ |",
  "SA20n1377:981": "teṣāṃ vṛttibhedaḥ saṃtānabhedaścāntareṇa śraddhānusāryādipudgalaprajñaptiṃ na śakyeta deśayituṃ |",
  "SA20n1377:982": "yenāsati dravyato 'stitve pudgalo deśita ityayamatra nayo veditavyaḥ |",
  "SA20n1377:983": "itarathā hi pudgaladeśanā niṣprayojanā prāpnoti |",
  "SA20n1377:984": "na hi tāvadasāvātmadṛṣṭyutpādanārthaṃ yujyate yasmāt",
  "SA20n1377:985": "ātmadṛṣṭiranūtpādyā",
  "SA20n1377:986": "pūrvamevotpannatvāt |",
  "SA20n1377:987": "nāpi tadabhyāsārthaṃ yasmādātmadṛṣṭer",
  "SA20n1377:988": "abhyāso 'nādikālikaḥ |",
  "SA20n1377:989": "yadi cātmadarśanena mokṣa ityasau deśyeta |",
  "SA20n1377:990": "evaṃ sati syāt",
  "SA20n1377:991": "ayatnamokṣaḥ sarveṣāṃ",
  "SA20n1377:992": "tathā hi sarveṣāṃ na dṛṣṭasatyānāmātmadarśanaṃ vidyate |",
  "SA20n1377:993": "naiva vā mokṣo 'stīti prāpnoti |",
  "SA20n1377:994": "na hi pūrvamātmānamanātmato gṛhītvā satyābhisamayakāle kaścidātmato gṛhṇāti |",
  "SA20n1377:995": "yathā duḥkhaṃ duḥkhataḥ pūrvamagṛhītvā paścādgṛhṇātīti yathāpūrvaṃ tathā paścādapi mokṣo na syāt |",
  "SA20n1377:996": "sati cātmanyavaśyamahaṃkāramamakārābhyāmātmatṛṣṇayā cānyaiśca tannidānaiḥ kleśairbhavitavyamiti ato 'pi mokṣo na syāt |",
  "SA20n1377:997": "na vā pudgalo 'stīti abhyupagantavyaṃ |",
  "SA20n1377:998": "tasminhi sati niyatamete doṣāḥ prasajyante |",
  "SA20n1377:999": "evamebhirguṇairnityaṃ bodhisattvāḥ samanvitāḥ |",
  "SA20n1377:1000": "ātmārthaṃ ca na riñcanti parārthaṃ sādhayanti ca ||104 ||",
  "SA20n1377:1001": "hīdhṛtiprabhṛtīnāṃ guṇānāṃ samāsena karma nirdiṣṭam |",
  "SA20n1377:1002": " || mahāyānasutrālaṃkāre bodhipakṣādhikāraḥ[aṣṭādaśaḥ] samāptaḥ ||"
}