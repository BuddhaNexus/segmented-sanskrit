{
  "S06n562:0": "6 anumodanāpariṇāmanāparivartaḥ ṣaṣṭhaḥ |",
  "S06n562:1": "atha khalu maitreyo bodhisattvo mahāsattva āyuṣmantaṃ subhūtiṃ sthaviramāmantrayate sma-yacca khalu punaḥ ārya subhūte bodhisattvasya mahāsattvasya anumodanāpariṇāmanāsahagataṃ puṇyakriyāvastu,",
  "S06n562:2": "yacca sarvasattvānāṃ dānamayaṃ puṇyakriyāvastu,",
  "S06n562:3": "śīlamayaṃ puṇyakriyāvastu,",
  "S06n562:4": "bhāvanāmayaṃ puṇyakriyāvastu,",
  "S06n562:5": "idameva tato bodhisattvasya mahāsattvasya anumodanāpariṇāmanāsahagataṃ puṇyakriyāvastu agramākhyāyate,",
  "S06n562:6": "śreṣṭhamākhyāyate,",
  "S06n562:7": "jyeṣṭhamākhyāyate,",
  "S06n562:8": "varamākhyāyate,",
  "S06n562:9": "pravaramākhyāyate,",
  "S06n562:10": "praṇītamākhyāyate,",
  "S06n562:11": "uttamamākhyāyate,",
  "S06n562:12": "anuttamamākhyāyate,",
  "S06n562:13": "niruttamamākhyāyate,",
  "S06n562:14": "asamamākhyāyate,",
  "S06n562:15": "asamasamamākhyāyate ||",
  "S06n562:16": "evamukte āyupyān subhūtiḥ sthaviraṃ maitreyaṃ bodhisattvaṃ mahāsattvametadavocat-yatpunarayaṃ maitreya bodhisattvo mahāsattvo daśadiśi loke sarvataḥ sarvatra gatayā aprameyāprameyeṣu asaṃkhyeyāsaṃkhyeṣu aparimāṇāparimāṇeṣu acintyācintyeṣu anantāparyanteṣu trisāhasramahāsāhasreṣu lokadhātuṣu atīte'dhvani ekaikasyāṃ diśi ekaikasmiṃstrisāhasramahāsāhasre lokadhātau aprameyāprameyāṇāyāmasaṃkhyeyāsaṃkhyeyānāmaparimāṇāparimāṇānāmacintyācintyānāmanantā",
  "S06n562:17": "-paryantānāmanupadhiśeṣe nirvāṇadhātau parinirvṛtānāṃ tathāgatānāmarhatāṃ samyaksaṃbuddhānāṃ chinnavartmanāṃ chinnavartmanīnāṃ chinnaprapañcabhavanetrīkāṇāṃ paryāttabāṣpāṇāṃ marditakaṇṭakānāṃ svapahṛtabhārāṇāmanuprāptasvakārthānāṃ parikṣīṇabhavasaṃyojanānāṃ samyagājñāsuvimuktacittānāṃ sarvacetovaśiparamapāramiprāptānāṃ yāvatprathamacittotpādamupādāya yāvacca anuttarāṃ samyaksaṃbodhimabhisaṃbuddhānāṃ yāvacca anupadhiśeṣe nirvāṇadhātau parinirvṛtānāṃ yāvacca saddharmo nāntarhitaḥ,",
  "S06n562:18": "etasminnantare yasteṣāṃ buddhānāṃ bhagavatāṃ śīlaskandhaḥ samādhiskandhaḥ prajñāskandho vimuktiskandho vimuktijñānadarśanaskandhaśca,",
  "S06n562:19": "yāni ca ṣaṭpāramitāpratisaṃyuktāni kuśalamūlāni,",
  "S06n562:20": "buddhaguṇasaṃpatpratisaṃyuktāni kuśalamūlāni,",
  "S06n562:21": "balavaiśāradyapāramitāpratisaṃyuktāni kuśalamūlāni,",
  "S06n562:22": "evamabhijñāpāramitāpratisaṃyuktāni parijñāpāramitāpratisaṃyuktāni praṇidhānapāramitāpratisaṃyuktāni sarvajñajñānasaṃpatpratisaṃyuktāni kuśalamūlāni,",
  "S06n562:23": "yā ca hitaiṣitā,",
  "S06n562:24": "yā ca mahāmaitrī,",
  "S06n562:25": "yā ca mahākaruṇā,",
  "S06n562:26": "ye ca aprameyāsaṃkhyeyā buddhaguṇāḥ,",
  "S06n562:27": "yā ca anuttarā samyaksaṃbodhiḥ,",
  "S06n562:28": "yacca anuttaraṃ samyaksaṃbodhisukham,",
  "S06n562:29": "yā ca sarvadharmaiśvaryapāramitā,",
  "S06n562:30": "yaśca aparimeyo'nabhibhūtaḥ sarvābhibhūtaḥ paramaṛddhyabhisaṃskāraḥ,",
  "S06n562:31": "yacca anāvaraṇamasaṅgamapratihatamasamamasamasamamanupamamaparimeyaṃ tathāgatayathābhūtajñānabalam,",
  "S06n562:32": "yadbuddhajñānabalam,",
  "S06n562:33": "balānāṃ yadbuddhajñānadarśanam,",
  "S06n562:34": "yā ca daśabalapāramitā,",
  "S06n562:35": "yaśca caturvaiśāradyaparamasukhaparipūrṇo'dhigamaḥ,",
  "S06n562:36": "yaśca sarvadharmāṇāṃ paramārthābhinirhāreṇa dharmādhigamaḥ,",
  "S06n562:37": "yacca dharmacakrapravartanam,",
  "S06n562:38": "dharmolkāpragrahaṇam,",
  "S06n562:39": "dharmabherīsaṃpratāḍanam,",
  "S06n562:40": "dharmaśaṅkhaprapūraṇam,",
  "S06n562:41": "dharmaśaṅkhapravyāharaṇam,",
  "S06n562:42": "dharmakhaḍgapraharaṇam,",
  "S06n562:43": "dharmavṛṣṭipravarṣaṇam,",
  "S06n562:44": "dharmayajñayajanam,",
  "S06n562:45": "dharmadānena sarvasattvasaṃtarpaṇam,",
  "S06n562:46": "dharmadānasaṃpravāraṇam,",
  "S06n562:47": "ye ca tatra dharmadeśanāsu buddhadharmeṣu pratyekabuddhadharmeṣu śrāvakadharmeṣu vā vinītāḥ śikṣitā adhimuktā niyatāḥ saṃbodhiparāyaṇāḥ,",
  "S06n562:48": "teṣāṃ ca sarveṣāṃ yāni kuśalamūlāni,",
  "S06n562:49": "ye ca tairbuddhairbhagavadbhirbodhisattvā mahāsattvā vyākṛtā anuttarāyāṃ samyaksaṃbodhau,",
  "S06n562:50": "teṣāṃ ca sarveṣāṃ yāni kuśalamūlāni ṣaṭpāramitāpratisaṃyuktāni,",
  "S06n562:51": "ye ca pratyekabuddhayānikāḥ pudgalā vyākṛtāḥ pratyekabodhau,",
  "S06n562:52": "teṣāṃ ca sarveṣāṃ yāni kuśalamūlāni,",
  "S06n562:53": "yacca śrāvakayānikānāṃ pudgalānāṃ dānamayaṃ puṇyakriyāvastu,",
  "S06n562:54": "śīlamayaṃ puṇyakriyāvastu,",
  "S06n562:55": "bhāvanāmayaṃ puṇyakriyāvastu,",
  "S06n562:56": "yāni ca śaikṣāṇyanāsravāṇi kuśalamūlāni,",
  "S06n562:57": "yāni ca aśaikṣāṇyanāsravāṇi kuśalamūlāni,",
  "S06n562:58": "yaiśca pṛthagjanaistatra dharmakuśalamūlānyavaropitāni,",
  "S06n562:59": "teṣāṃ ca buddhānāṃ bhagavatāṃ catasṛṇāṃ parṣadāṃ bhikṣūṇāṃ bhikṣuṇīnāṃ upāsakānāmupāsikānām,",
  "S06n562:60": "yacca dānamayaṃ puṇyakriyāvastu,",
  "S06n562:61": "śīlamayaṃ puṇyakriyāvastu,",
  "S06n562:62": "bhāvanāmayaṃ puṇyakriyāvastu,",
  "S06n562:63": "yaiśca tatra teṣāṃ buddhānāṃ bhagavatāṃ dharmaṃ deśayatāṃ devairnāgairyakṣairgandharvairasurairgaruḍaiḥ kinnarairmahoragairmanuṣyāmanuṣyairvā yaiśca tiryagyonigatairapi sattvaiḥ kuśalamūlānyavaropitāni,",
  "S06n562:64": "yaiśca teṣāṃ buddhānāṃ bhagavatāṃ parinirvāpayatāmapi kuśalamūlānyavaropitāni,",
  "S06n562:65": "yaiśca tatra teṣāṃ buddhānāṃ bhagavatāṃ parinirvṛtānāmapi kuśalamūlānyavaropitāni,",
  "S06n562:66": "buddhaṃ ca bhagavantamāgamya dharmaṃ cāgamya saṃghaṃ cāgamya manobhāvanīyāṃśca pudgalānāgamya teṣāṃ ca sarveṣāṃ yāni kuśalamūlāni,",
  "S06n562:67": "tatsarvaṃ kuśalamūlaṃ niravaśeṣāniravaśeṣamanavaśeṣamaikadhyamabhisaṃkṣipya piṇḍayitvā tulayitvā agrayā anumodanayā anumodeta,",
  "S06n562:68": "śreṣṭhayā jyeṣṭhayā varayā pravarayā praṇītayā uttamayā anuttamayā niruttarayā asamayā asamasamayā anumodanayā anumodeta |",
  "S06n562:69": "evamanumodya anumodanāsahagataṃ puṇyakriyāvastu anuttarāyāṃ samyaksaṃbodhau pariṇāmayāmīti vācaṃ bhāṣeta-anuttarāyāḥ samyaksaṃbodherāhārakaṃ bhavatviti |",
  "S06n562:70": "tatra bodhisattvayānikaḥ pudgalo yairvastubhiranumodeta,",
  "S06n562:71": "yairārambaṇairyairākāraistaccittamutpādayet,",
  "S06n562:72": "api nu tāni vastūni tāni vā ārambaṇāni te vā ākārāstathopalabhyeran yathā nimittīkaroti?",
  "S06n562:73": "evamukte maitreyo bodhisattvo mahāsattva āyuṣmantaṃ subhūtiṃ sthavirametadavocat-na tāni bhadanta subhūte vastūni tāni vā ārambaṇāni te vā ākārāstathopalabhyante yathā nimittīkaroti |",
  "S06n562:74": "evamukte āyuṣmān subhūtiḥ sthaviro maitreyaṃ bodhisattvaṃ mahāsattvametadavocat-yadi so'saṃvidyamānaṃ vastu asaṃvidyamānamārambaṇamārambaṇīkuryāt,",
  "S06n562:75": "nimittīkuryāt tatkathamasya saṃjñāviparyāsaścittaviparyāso dṛṣṭiviparyāso na bhavet?",
  "S06n562:76": "tatkasya hetoḥ?",
  "S06n562:77": "tathā hi rāgo'pyasaṃvidyamānaṃ vastu anitye nityamiti duḥkhe sukhamiti anātmanyātmeti aśubhe śubhamiti vikalpya saṃkalpya utpadyate,",
  "S06n562:78": "saṃjñāviparyāsaścittaviparyāso dṛṣṭiviparyāsaḥ |",
  "S06n562:79": "athāpi yathā vastu yathā ārambaṇaṃ yathā ākārastathā bodhistathā cittam,",
  "S06n562:80": "evaṃ sarvadharmāḥ sarvadhātavaḥ |",
  "S06n562:81": "yadi ca yathā vastu yathā ārambaṇaṃ yathā ākārastathā bodhistathā cittam,",
  "S06n562:82": "tatkatamairvastubhiḥkatamairārambaṇaiḥ katamairākāraiḥ katamaṃ cittamanuttarāyāṃ samyaksaṃbodhau pariṇāmayati?",
  "S06n562:83": "katamadvā anumodanāsahagataṃ puṇyakriyāvastu kva anuttarāyāṃ samyaksaṃbodhau pariṇāmayati?",
  "S06n562:84": "atha khalu maitreyo bodhisattvo mahāsattva āyuṣmantaṃ subhūtiṃ sthavirametadavocat-nedamārya subhūte navayānasaṃprasthitasya bodhisattvasya mahāsattvasya purato bhāṣitavyaṃ nopadeṣṭavyam |",
  "S06n562:85": "tatkasya hetoḥ?",
  "S06n562:86": "yadapi hi syāttasya śraddhāmātrakaṃ premamātrakaṃ prasādamātrakaṃ gauravamātrakam,",
  "S06n562:87": "tadapi tasya sarvamantardhīyeta |",
  "S06n562:88": "avinivartanīyasyedamārya subhūte bodhisattvasya mahāsattvasya purato bhāṣitavyamupadeṣṭavyam |",
  "S06n562:89": "yo vā kalyāṇamitropastabdho sattvo mahāsattvo bhavet,",
  "S06n562:90": "so'tra nāvaleṣyate na saṃleṣyate na vipatsyati na viṣādamāpatsyate,",
  "S06n562:91": "na vipṛṣṭhīkariṣyati mānasam,",
  "S06n562:92": "na bhagnapṛṣṭhīkariṣyati,",
  "S06n562:93": "notrasiṣyati na saṃtrasiṣyati na saṃtrāsamāpatsyate |",
  "S06n562:94": "evaṃ ca bodhisattvena mahāsattvena anumodanāsahagataṃ puṇyakriyāvastu sarvajñatāyāṃ pariṇāmayitavyam ||",
  "S06n562:95": "atha khalvāyuṣmān subhūtiḥ sthaviro maitreyaṃ bodhisattvaṃ mahāsattvametadavocat-yena maitreya cittenānumodya yatpariṇāmayati,",
  "S06n562:96": "taccittaṃ kṣīṇaṃ niruddhaṃ vigataṃ vipariṇatam |",
  "S06n562:97": "tatkatamattaccittaṃ yena pariṇāmayati anuttarāyai samyaksaṃbodhaye?",
  "S06n562:98": "katamadvā taccittamanumodanāsahagataṃ puṇyakriyāvastu yatpariṇāmayatyanuttarāyai samyaksaṃbodhaye?",
  "S06n562:99": "kathaṃ vā śakyaṃ cittena cittaṃ pariṇāmayituṃ yadā dvayościttayoḥ samavadhānaṃ nāsti,",
  "S06n562:100": "na ca taccittasvabhāvatā śakyā pariṇāmayitum?",
  "S06n562:101": "atha khalu śakro devānāmindra āyuṣmantaṃ subhūtiṃ sthavirametadavocat-mā khalvārya subhūte navayānasaṃprasthitā bodhisattvā mahāsattvā imaṃ nirdeśaṃ śrutvā utrasiṣuḥ saṃtrasiṣuḥ saṃtrāsamāpatsyante?",
  "S06n562:102": "kathaṃ cārya subhūte bodhisattvena mahāsattvena tadanumodanāsahagataṃ puṇyakriyāvastu anuttarāyai samyaksaṃbodhaye pariṇāmayitavyam?",
  "S06n562:103": "kathaṃ ca anumodanāsahagataṃ puṇyakriyāvastu parigṛhṇatā anumodanāsahagataṃ cittaṃ pariṇāmayatā tadanumodanāsahagataṃ cittaṃ suparigṛhītaṃ supariṇāmitaṃ bhavati?",
  "S06n562:104": "atha khalvāyuṣmān subhūtiḥ sthaviro maitreyaṃ bodhisattvaṃ mahāsattvamārabhya maitreyaṃ bodhisattvaṃ mahāsattvamadhiṣṭhānaṃ kṛtvā maitreyaṃ bodhisattvaṃ mahāsattvamāmantrayate sma-iha maitreya bodhisattvo mahāsattvasteṣāmatītānāṃ buddhānāṃ bhagavatāṃ chinnavartmanāṃ chinnavartmanīnāṃ chinnaprapañcabhavanetrīkāṇāṃ paryāttabāṣpāṇāṃ marditakaṇṭakānāmapahṛtabhārāṇāmanuprāptasvakārthānāṃ parikṣīṇabhavasaṃyojanānāṃ samyagājñāsuvimuktacittānāṃ sarvacetovaśiparamapāramitāprāptānāṃ daśasu dikṣu aprameyāsaṃkhyeyeṣu trisāhasramahāsāhasreṣu lokadhātuṣu ekaikasyāṃ diśi ekaikasmiṃśca trisāhasramahāsāhasre lokadhātau aprameyāsaṃkhyeyānāṃ buddhānāṃ bhagavatāṃ parinirvṛtānāṃ yāvatprathamacittotpādamupādāya yāvacca anuttarāṃ samyaksaṃbodhimabhisaṃbuddhānāṃ yāvacca anupadhiśeṣe nirvāṇadhātau parinirvṛtānāṃ yāvacca saddharmo nāntarhitaḥ,",
  "S06n562:105": "etasminnantare yāni teṣāṃ buddhānāṃ bhagavatāṃ kuśalamūlāni pāramitāpratisaṃyuktāni,",
  "S06n562:106": "yaśca teṣāṃ buddhānāṃ bhagavatāṃ puṇyābhisaṃskāraḥ kuśalamūlābhisaṃskāraḥ,",
  "S06n562:107": "yaśca teṣāṃ buddhānāṃ bhagavatāṃ śīlaskandhaḥ samādhiskandhaḥ prajñāskandho vimuktiskandho vimuktijñānadarśanaskandhaḥ,",
  "S06n562:108": "yā ca hitaiṣitā,",
  "S06n562:109": "yā ca mahāmaitrī,",
  "S06n562:110": "yā ca mahākaruṇā,",
  "S06n562:111": "ye ca aprameyāsaṃkhyeyā buddhaguṇāḥ,",
  "S06n562:112": "yaśca tairbuddhairbhagavadbhirdharmo deśitaḥ,",
  "S06n562:113": "ye ca tasmin dharme śikṣitā adhimuktāḥ pratiṣṭhitāḥ,",
  "S06n562:114": "teṣāṃ ca yāni kuśalamūlāni,",
  "S06n562:115": "ye ca tairbuddhairbhagavadbhirbodhisattvā mahāsattvāvyākṛtā anuttarāyāṃ samyaksaṃbodhau,",
  "S06n562:116": "teṣāṃ ca yāni kuśalamūlāni ṣaṭpāramitāpratisaṃyuktāni,",
  "S06n562:117": "ye ca pratyekabuddhayānikāḥ pudgalā vyākṛtāḥ pratyekabodhau,",
  "S06n562:118": "teṣāṃ ca yāni kuśalamūlāni,",
  "S06n562:119": "yāni ca śrāvakayānikānāṃ pudgalānāṃ dānamayāni kuśalamūlāni śīlamayāni kuśalamūlāni bhāvanāmayāni kuśalamūlāni,",
  "S06n562:120": "yāni ca śaikṣāṇyanāsravāṇi kuśalamūlāni,",
  "S06n562:121": "yāni ca aśaikṣāṇyanāsravāṇi kuśalamūlāni,",
  "S06n562:122": "yaiśca tasmin dharme pṛthagjanaiḥ kuśalamūlānyavaropitāni,",
  "S06n562:123": "yaiśca devanāgayakṣagandharvāsuragaruḍakinnaramahoragamanuṣyāmanuṣyairvā sa dharmaḥ śrutaḥ,",
  "S06n562:124": "śrutvā ca kuśalamūlānyavaropitāni,",
  "S06n562:125": "yaiśca tiryagyonigatairapi sattvaiḥ sa dharmaḥ śrutaḥ,",
  "S06n562:126": "śrutvā ca kuśalamūlānyavaropitāni,",
  "S06n562:127": "yaiśca teṣu buddheṣu bhagavatsu parinirvāpayatsu parinirvṛteṣu ca kuśalamūlānyavaropitāni,",
  "S06n562:128": "teṣāṃ ca sarveṣāṃ yāni kuśalamūlāni,",
  "S06n562:129": "tāni sarvāṇyekato'bhisaṃkṣipya piṇḍayitvā tulayitvā niravaśeṣya niravaśeṣamanumodeta |",
  "S06n562:130": "anumodya anumodanāsahagataṃ puṇyakriyāvastu anuttarāyāṃ samyaksaṃbodhau pariṇāmayate,",
  "S06n562:131": "pariṇāmayato bodhisattvasya mahāsattvasya kathaṃ na saṃjñāviparyāso na cittaviparyāso na dṛṣṭiviparyāso bhavati?",
  "S06n562:132": "evamukte maitreyo bodhisattvo mahāsattva āyuṣmantaṃ subhūtiṃ sthavirametadavocat-sacedārya subhūte bodhisattvo mahāsattvo yena cittena yatpariṇāmayati,",
  "S06n562:133": "tasmiṃścitte na cittasaṃjñī bhavati |",
  "S06n562:134": "evaṃ bodhisattvena mahāsattvena anumodanāsahagataṃ puṇyakriyāvastu anuttarāyai samyaksaṃbodhaye pariṇāmitaṃ bhavati,",
  "S06n562:135": "yathā taccittaṃ na saṃjānīte idaṃ taccittamiti |",
  "S06n562:136": "evaṃ bodhisattvasya mahāsattvasya na saṃjñāviparyāso na cittaviparyāso na dṛṣṭiviparyāso bhavati |",
  "S06n562:137": "atha yena cittena yatpariṇāmayati,",
  "S06n562:138": "taccittaṃ saṃjānīte idaṃ taccittamiti cittasaṃjñī bhavati |",
  "S06n562:139": "evaṃ bodhisattvasya mahāsattvasya saṃjñāviparyāsaścittaviparyāso dṛṣṭiviparyāso bhavati |",
  "S06n562:140": "sacetpunarbodhisattvo mahāsattvo yaccittaṃ pariṇāmayati,",
  "S06n562:141": "taccittamevaṃ saṃjānīte,",
  "S06n562:142": "evaṃ samanvāharati |",
  "S06n562:143": "taccittaṃ samanvāhriyamāṇameva kṣīṇaṃ kṣīṇamityevaṃ saṃjānīte,",
  "S06n562:144": "niruddhaṃ vigataṃ vipariṇatamityevaṃ saṃjānīte |",
  "S06n562:145": "yacca kṣīṇaṃ na tacchakyaṃ pariṇāmayitum |",
  "S06n562:146": "yenāpi cittena pariṇāmyate,",
  "S06n562:147": "tasyāpi cittasya saiva dharmatā |",
  "S06n562:148": "yairapi dharmaiḥ pariṇāmyate,",
  "S06n562:149": "teṣāmapi dharmāṇāṃ saiva dharmatā |",
  "S06n562:150": "yeṣvapi dharmeṣu pariṇāmyate,",
  "S06n562:151": "teṣāmapi dharmāṇāṃ saiva dharmateti |",
  "S06n562:152": "sacedevaṃ pariṇāmayati,",
  "S06n562:153": "samyakpariṇāmayati,",
  "S06n562:154": "na mithyā pariṇāmayati |",
  "S06n562:155": "evaṃ ca bodhisattvena mahāsattvena pariṇāmayitavyam ||",
  "S06n562:156": "punaraparam ārya subhūte bodhisattvena mahāsattvena yathā atītānāmevamanāgatānāṃ buddhānāṃ bhagavatāṃ chinnavartmanāṃ chinnavartmanīnāṃ chinnaprapañcabhavanetrīkāṇāmaprameyāṇāmasaṃkhyeyānāṃ yāvatprathamacittotpādamupādāya yāvacca anuttarāṃ samyaksaṃbodhimabhisaṃbhotsyante,",
  "S06n562:157": "yāvacca anupadhiśeṣe nirvāṇadhātau parinirvāsyanti,",
  "S06n562:158": "yāvacca saddharmo nāntardhāsyati,",
  "S06n562:159": "etasminnantare yāni teṣāṃ buddhānāṃ bhagavatāṃ pāramitāpratisaṃyuktāni kuśalamūlāni,",
  "S06n562:160": "yaśca teṣāṃ buddhānāṃ bhagavatāṃ śīlaskandhaḥ samādhiskandhaḥ prajñāskandho vimuktiskandho vimuktijñānadarśanaskandhaḥ,",
  "S06n562:161": "yā ca hitaiṣitā,",
  "S06n562:162": "yā ca mahāmaitrī,",
  "S06n562:163": "yā ca mahākaruṇā,",
  "S06n562:164": "ye ca aprameyāsaṃkhyeyā buddhaguṇāḥ,",
  "S06n562:165": "ye ca te buddhā bhagavanto dharmaṃ deśayiṣyanti,",
  "S06n562:166": "ye ca tasmin dharme śikṣiṣyante'dhimokṣayiṣyanti pratiṣṭhāsyanti,",
  "S06n562:167": "teṣāṃ ca yāni kuśalamūlāni yāṃśca te buddhā bhagavanto bodhisattvān mahāsattvān vyākariṣyanti anuttarāyāṃ samyaksaṃbodhau,",
  "S06n562:168": "teṣāṃ ca yāni ṣaṭpāramitāpratisaṃyuktāni kuśalamūlāni,",
  "S06n562:169": "yāṃśca te buddhā bhagavantaḥ pratyekabuddhayānikān pudgalān vyākariṣyanti pratyekabodhau,",
  "S06n562:170": "teṣāṃ ca yāni kuśalamūlāni,",
  "S06n562:171": "yāni ca śrāvakayānikānāṃ pudgalānāṃ dānamayāni kuśalamūlāni śīlamayāni kuśalamūlāni bhāvanāmayāni kuśalamūlāni,",
  "S06n562:172": "yāni ca śaikṣāṇyanāsravāṇi kuśalamūlāni,",
  "S06n562:173": "yāni ca aśaikṣāṇyanāsravāṇi kuśalamūlāni,",
  "S06n562:174": "ye ca tasmin dharme pṛthagjanāḥ kuśalamūlānyavaropayiṣyanti,",
  "S06n562:175": "ye ca devanāgayakṣagandharvāsuragaruḍakinnaramahoragamanuṣyāmanuṣyāḥ kuśalamūlānyavaropayiṣyanti,",
  "S06n562:176": "ye ca tiryagyonigatā api sattvāstaṃ dharmaṃ śroṣyanti,",
  "S06n562:177": "śrutvā ca kuśalamūlānyavaropayiṣyanti,",
  "S06n562:178": "ye ca sattvāsteṣu buddheṣu bhagavatsu parinirvāyatsu parinirvṛteṣu ca kuśalamūlānyavaropayiṣyanti,",
  "S06n562:179": "teṣāṃ ca sarveṣāṃ yāni kuśalamūlāni,",
  "S06n562:180": "tāni sarvāṇyekato'bhisaṃkṣipya piṇḍayitvā tulayitvā niravaśeṣya niravaśeṣamanumoditavyāni |",
  "S06n562:181": "anumodya anumodanāsahagataṃ puṇyakriyāvastu anuttarāyai samyaksaṃbodhaye pariṇāmayato bodhisattvasya mahāsattvasya kathaṃ na saṃjñāviparyāso na cittaviparyāso na dṛṣṭiviparyāso bhavati?",
  "S06n562:182": "sacedbodhisattvo mahāsattvo yena cittena yatpariṇāmayati,",
  "S06n562:183": "tasmiṃścitte na cittasaṃjñī bhavati |",
  "S06n562:184": "evaṃ bodhisattvena mahāsattvena anumodanāsahagataṃ puṇyakriyāvastu anuttarāyai samyaksaṃbodhaye pariṇāmitaṃ bhavati |",
  "S06n562:185": "sa yathā taccittaṃ na saṃjānīte idaṃ cittamiti,",
  "S06n562:186": "evaṃ bodhisattvasya mahāsattvasya na saṃjñāviparyāso na cittaviparyāso na dṛṣṭiviparyāso bhavati |",
  "S06n562:187": "atha yena cittena yatpariṇāmayati taccittaṃ saṃjānīte-idaṃ taccittamiti cittasaṃjñī bhavati |",
  "S06n562:188": "evaṃ bodhisattvasya mahāsattvasya saṃjñāviparyāsaścittaviparyāso dṛṣṭiviparyāso bhavati |",
  "S06n562:189": "sacetpunarbodhisattvo mahāsattvo yaccittaṃ pariṇāmayati taccittamevaṃ saṃjānīte evaṃ samānvāharati,",
  "S06n562:190": "taccittaṃ samanvāhriyamāṇameva kṣīṇaṃ kṣīṇamityevaṃ saṃjānīte,",
  "S06n562:191": "niruddhaṃ vigataṃ vipariṇatamityevaṃ saṃjānīte |",
  "S06n562:192": "yacca kṣīṇaṃ na tacchakyaṃ pariṇāmayitum |",
  "S06n562:193": "yenāpi cittena pariṇāmyate,",
  "S06n562:194": "tasyāpi cittasya saiva dharmatā |",
  "S06n562:195": "yairapi dharmaiḥ pariṇāmyate,",
  "S06n562:196": "teṣāmapi dharmāṇāṃ saiva dharmatā |",
  "S06n562:197": "yeṣvapi dharmeṣu pariṇāmyate,",
  "S06n562:198": "teṣāmapi dharmāṇāṃ saiva dharmateti |",
  "S06n562:199": "sacedevaṃ pariṇāmayati,",
  "S06n562:200": "samyakpariṇāmayati,",
  "S06n562:201": "na mithyā pariṇāmayati |",
  "S06n562:202": "evaṃ ca bodhisattvena mahāsattvena pariṇāmayitavyam ||",
  "S06n562:203": "punaraparamārya subhūte bodhisattvena mahāsattvena pratyutpannānāṃ buddhānāṃ bhagavatāṃ chinnavartmanāṃ chinnavartmanīnāṃ chinnaprapañcabhavanetrīkāṇāmaprameyāṇāmasaṃkhyeyānāmaprameyāsaṃkhyeyeṣu trisāhasra mahāsāhasreṣu lokadhātuṣu tiṣṭhatāṃ dhriyamāṇānāṃ yāpayatāṃ yāvatprathamacittotpādamupādāya yāvacca anuttarāṃ samyaksaṃbodhimabhisaṃbudhyante,",
  "S06n562:204": "yāvacca nirupadhiśeṣe nirvāṇadhātau parinirvānti,",
  "S06n562:205": "yāvacca saddharmo nāntardadhāti,",
  "S06n562:206": "etasminnantare yāni teṣāṃ buddhānāṃ bhagavatāṃ pāramitāpratisaṃyuktāni kuśalamūlāni,",
  "S06n562:207": "yaśca teṣāṃ buddhānāṃ bhagavatāṃ śīlaskandhaḥ samādhiskandhaḥ prajñāskandho vimuktiskandho vimuktijñānadarśanaskandhaḥ,",
  "S06n562:208": "yā ca hitaiṣitā,",
  "S06n562:209": "yā ca mahāmaitrī,",
  "S06n562:210": "yā ca mahākaruṇā,",
  "S06n562:211": "ye ca aprameyāsaṃkhyeyā buddhaguṇāḥ,",
  "S06n562:212": "yaṃ ca te buddhā bhagavanto dharmaṃ deśayanti,",
  "S06n562:213": "ye ca tasmin dharme śikṣante'dhimokṣayanti pratitiṣṭhanti,",
  "S06n562:214": "teṣāṃ ca yāni kuśalamūlāni,",
  "S06n562:215": "yāṃśca te buddhā bhagavanto bodhisattvān mahāsattvān vyākurvanti anuttarāyāṃ samyaksaṃbodhau,",
  "S06n562:216": "teṣāṃ ca yāni ṣaṭpāramitāpratisaṃyuktāni kuśalamūlāni,",
  "S06n562:217": "yāṃśca te buddhā bhagavantaḥ pratyekabuddhayānikān pudgalān vyākurvanti pratyekabodhau,",
  "S06n562:218": "teṣāṃ ca yāni kuśalamūlāni,",
  "S06n562:219": "yāni ca śrāvakayānikānāṃ pudgalānāṃ dānamayāni kuśalamūlāni śīlamayāni kuśalamūlāni bhāvanāmayāni kuśalamūlāni,",
  "S06n562:220": "yāni ca śaikṣāṇyanāsravāṇi kuśalamūlāni,",
  "S06n562:221": "yāni ca aśaikṣāṇyanāsravāṇi kuśalamulāni,",
  "S06n562:222": "ye ca tasmin dharme pṛthagjanāḥ kuśalamūlānyavaropayanti,",
  "S06n562:223": "ye ca devānāgayakṣagandharvāsuragaruḍakinnaramahoragā manuṣyāmanuṣyā vā taṃ dharmaṃ śṛṇvanti,",
  "S06n562:224": "śrutvā ca kuśalamūlānyavaropayanti,",
  "S06n562:225": "ye ca tiryagyonigatā api sattvāstaṃ dharmaṃ śṛṇvanti,",
  "S06n562:226": "śrutvā ca kuśalamūlānyavaropayanti,",
  "S06n562:227": "ye ca teṣu buddheṣu bhagavatsu parinirvāyatsu parinirvṛteṣu ca kuśalamūlānyavaropayanti,",
  "S06n562:228": "teṣāṃ ca sarveṣāṃ yāni kuśalamulāni,",
  "S06n562:229": "tāni sarvāṇyekato'bhisaṃkṣipya piṇḍayitvā tulayitvā niravaśeṣya niravaśeṣamanumoditavyāni |",
  "S06n562:230": "anumodya anumodanāsahagataṃ puṇyakriyāvastu anuttarāyai samyaksaṃbodhaye pariṇāmayato bodhisattvasya mahāsattvasya kathaṃ na saṃjñāviparyāso na cittaviparyāso na dṛṣṭiviparyāso bhavati?",
  "S06n562:231": "sacedbodhisattvo mahāsattvo yena cittena yatpariṇāmayati,",
  "S06n562:232": "tasmiṃścitte na cittasaṃjñī bhavati |",
  "S06n562:233": "evaṃ bodhisattvena mahāsattvena anumodanāsahagataṃ puṇyakriyāvastu anuttarāyai samyaksaṃbodhaye pariṇāmitaṃ bhavati-yathā taccittaṃ na saṃjānīte idaṃ taccittamiti |",
  "S06n562:234": "evaṃ bodhisattvasya mahāsattvasya na saṃjñāviparyāso na cittaviparyāso na dṛṣṭiviparyāso bhavati |",
  "S06n562:235": "atha yena cittena yatpariṇāmayati taccittaṃ saṃjānīte idaṃ taccittamiti cittasaṃjñī bhavati |",
  "S06n562:236": "evaṃ bodhisattvasya mahāsattvasya saṃjñāviparyāsaścittaviparyāso dṛṣṭiviparyāso bhavati |",
  "S06n562:237": "sacetpunarbodhisattvo mahāsattvo yaccittaṃ pariṇāmayati,",
  "S06n562:238": "taccittamevaṃ saṃjānīte evaṃ samanvāharati-taccittaṃ samanvāhriyamāṇameva kṣīṇaṃ kṣīṇamityevaṃ saṃjānīte,",
  "S06n562:239": "niruddhaṃ vigataṃ vipariṇatamityevaṃ saṃjānīte |",
  "S06n562:240": "yacca kṣīṇaṃ na tacchakyaṃ pariṇāmayitum |",
  "S06n562:241": "yenāpi cittena pariṇāmyate,",
  "S06n562:242": "tasyāpi cittasya saiva dharmatā |",
  "S06n562:243": "yairapi dharmaiḥ pariṇāmyate,",
  "S06n562:244": "teṣāmapi dharmāṇāṃ saiva dharmatā |",
  "S06n562:245": "yeṣvapi dharmeṣu pariṇāmyate,",
  "S06n562:246": "teṣāmapi dharmāṇāṃ saiva dharmateti |",
  "S06n562:247": "sacedevaṃ pariṇāmayati,",
  "S06n562:248": "samyakpariṇāmayati,",
  "S06n562:249": "na mithyā pariṇāmayati |",
  "S06n562:250": "evaṃ ca bodhisattvena mahāsattvena pariṇāmayitavyam ||",
  "S06n562:251": "punaraparamārya subhūte bodhisattvo mahāsattvo'tītānāgatapratyutpannānāṃ buddhānāṃ bhagavatāṃ chinnavartmanāṃ chinnavartmanīnāṃ chinnaprapañcabhavanetrīkāṇāmaprameyāṇāmasaṃkhyeyānāṃ yāvatprathamacittotpādamupādāya yāvacca anuttarāṃ samyaksaṃbodhimabhisaṃbuddhā abhisaṃbhotsyante abhisaṃbudhyante ca,",
  "S06n562:252": "yāvacca nirupadhiśeṣe nirvāṇadhātau parinirvṛtāḥ parinirvāsyanti parinirvānti ca,",
  "S06n562:253": "yāvacca saddharmo nāntarhito nāntardhāsyati nāntardadhāti ca,",
  "S06n562:254": "etasminnantare yāni teṣāṃ buddhānāṃ bhagavatāṃ ṣaṭpāramitāpratisaṃyuktāni kuśalamūlāni,",
  "S06n562:255": "yaśca teṣāṃ buddhānāṃ bhagavatāṃ śīlaskandhaḥ samādhiskandhaḥ prajñāskandho vimuktiskandho vimuktijñānadarśanaskandhaḥ,",
  "S06n562:256": "yā ca hitaiṣitā,",
  "S06n562:257": "yā ca mahāmaitrī,",
  "S06n562:258": "yā ca mahākaruṇā,",
  "S06n562:259": "ye ca aprameyāsaṃkhyeyā buddhaguṇāḥ,",
  "S06n562:260": "yaiśca tairbuddhairbhagavadbhirdharmo deśito deśayiṣyate deśyate ca,",
  "S06n562:261": "ye ca tasmin dharme śikṣitāḥ śikṣiṣyante śikṣante ca,",
  "S06n562:262": "adhimuktā adhimokṣayiṣyanti adhimokṣayanti ca,",
  "S06n562:263": "sthitāḥ sthāsyanti tiṣṭhanti ca,",
  "S06n562:264": "teṣāṃ ca sarveṣāṃ yāni kuśalamūlāni,",
  "S06n562:265": "ye ca tairbuddhairbhagavadbhirbodhisattvā mahāsattvā vyākṛtā vyākariṣyante vyākriyante ca anuttarāyāṃ samyaksaṃbodhau,",
  "S06n562:266": "teṣāṃ ca sarveṣāṃ yāni kuśalamūlāni,",
  "S06n562:267": "ye ca pratyekabuddhayānikāḥ pudgalā vyākṛtā vyākariṣyante vyākriyante ca pratyekabodhau,",
  "S06n562:268": "teṣāṃ ca sarveṣāṃ yāni kuśalamūlāni,",
  "S06n562:269": "yāni ca śrāvakayānikānāṃ pudgalānāṃ dānamayāni kuśalamūlāni śīlamayāni kuśalamūlāni bhāvanāmayāni kuśalamūlāni,",
  "S06n562:270": "yāni ca śaikṣāṇyanāsravāṇi kuśalamūlāni,",
  "S06n562:271": "yāni ca aśaikṣāṇyanāsravāṇi kuśalamūlāni,",
  "S06n562:272": "yaiśca tasmin dharme pṛthagjanaiḥ kuśalamūlānyavaropitāni avaropayiṣyante'varopyante ca,",
  "S06n562:273": "yaiśca devanāgayakṣagandharvāsuragaruḍakinnaramahoragairmanuṣyāmanuṣyairvā sa dharmaḥ śrutaḥ śroṣyate śrūyate ca,",
  "S06n562:274": "śrutvā ca kuśalamūlānyavaropitāni avaropayiṣyante'varopyante ca,",
  "S06n562:275": "yaiśca tiryagyonigatairapi sattvaiḥ sa dharmaḥ śrutaḥ śroṣyate śrūyate ca,",
  "S06n562:276": "śrutvā ca kuśalamūlāni avaropitānyavaropayiṣyante'varopyante ca,",
  "S06n562:277": "yaiśca sattvaisteṣu buddheṣu bhagavatsu parinirvṛteṣu parinirvāsyatsu parinirvāyatsu ca kuśalamūlānyavaropitāni avaropayiṣyante'varopyante ca,",
  "S06n562:278": "teṣāṃ ca sarveṣāṃ yāni kuśalamūlāni,",
  "S06n562:279": "tāni sarvāṇyakato'bhisaṃkṣipya piṇḍayitvā tulayitvā niravaśeṣya niravaśeṣamagrayā anumodanayā anumodeta,",
  "S06n562:280": "śreṣṭhayā jyeṣṭhayā varayā pravarayā praṇītayā uttamayā anuttamayā niruttamayā asamayā asamasamayā anumodanayā anumodeta |",
  "S06n562:281": "evamanumodya anumodanāsahagataṃ puṇyakriyāvastu anuttarāyai samyaksaṃbodhaye pariṇāmayāmīti vācaṃ bhāṣeta- anuttarāyāḥ samyaksaṃbodherāhārakaṃ bhavatviti |",
  "S06n562:282": "tasya kathaṃ bodhisattvasya mahāsattvasya na saṃjñāviparyāso na cittaviparyāso na dṛṣṭiviparyāso bhavati?",
  "S06n562:283": "sacetpariṇāmayan evaṃ samanvāharati-te dharmāḥ kṣīṇā niruddhā vigatā vipariṇatāḥ,",
  "S06n562:284": "sa ca dharmo'kṣayo yatra pariṇāmyate ityevaṃ pariṇāmitaṃ bhavatyanuttarāyāṃ samyaksaṃbodhau |",
  "S06n562:285": "sacetpunarevamupaparīkṣate-na dharmo dharmaṃ pariṇāmayati,",
  "S06n562:286": "ityapi pariṇāmitaṃ bhavatyanuttarāyāṃ samyaksaṃbodhau |",
  "S06n562:287": "evaṃ bhadantaṃ subhūte pariṇāmayato bodhisattvasya mahāsattvasya na saṃjñāviparyāso na cittaviparyāso na dṛṣṭiviparyāso bhavati |",
  "S06n562:288": "tatkasya hetoḥ?",
  "S06n562:289": "tathā hi sa tāṃ pariṇāmanāṃ nābhiniviśate |",
  "S06n562:290": "sacetpunarevaṃ saṃjānīte-na cittaṃ cittaṃ jānāti,",
  "S06n562:291": "na dharmo dharmaṃ jānāti,",
  "S06n562:292": "ityapi pariṇāmitaṃ bhavatyanuttarāyai samyaksaṃbodhaye |",
  "S06n562:293": "ayaṃ bodhisattvasya mahāsattvasyānuttaraḥ pariṇāmaḥ |",
  "S06n562:294": "sacetpunarbodhisattvastaṃ puṇyābhisaṃskāraṃ saṃjānīte,",
  "S06n562:295": "na pariṇāmayatyanuttarāyāṃ samyaksaṃbodhau |",
  "S06n562:296": "tatkasya hetoḥ?",
  "S06n562:297": "tathā hi sa tāṃ pariṇāmanāmabhiniviśate |",
  "S06n562:298": "sacetpunarasyaivaṃ bhavati-so'pi puṇyābhisaṃskāro viviktaḥ śāntaḥ,",
  "S06n562:299": "yadapyanumodanāsahagataṃ puṇyakriyāvastu tadapi viviktaṃ śāntamiti pariṇāmayatyanuttarāyāṃ samyaksaṃbodhau |",
  "S06n562:300": "sacedevamapi na saṃjānīte-sarvasaṃskārāḥ śāntā viviktā iti,",
  "S06n562:301": "evamiyaṃ tasya bodhisattvasya mahāsattvasya prajñāpāramitā yadapi tatteṣāṃ buddhānāṃ bhagavatāṃ parinirvṛtānāṃ kuśalamūlam |",
  "S06n562:302": "yādṛśa eva sa pariṇāmastādṛśameva tatkuśalamūlam,",
  "S06n562:303": "yenāpi tatpariṇāmitaṃ tadapi tajjātikaṃ tallakṣaṇaṃ tannikāyaṃ tatsvabhāvam |",
  "S06n562:304": "sacedevaṃ saṃjānīte,",
  "S06n562:305": "na pariṇāmayatyanuttarāyāṃ samyaksaṃbodhau |",
  "S06n562:306": "tatkasya hetoḥ?",
  "S06n562:307": "na hi buddhā bhagavanto nimittayogena pariṇāmanāmabhyanujānanti |",
  "S06n562:308": "yaccātītaṃ tatkṣīṇaṃ niruddhaṃ vigataṃ vipariṇatam,",
  "S06n562:309": "yadapyanāgataṃ tadapyasaṃprāptam,",
  "S06n562:310": "pratyutpannasya sthitirnopalabhyate,",
  "S06n562:311": "yacca nopalabhyate tannaiva nimittaṃ na viṣayaḥ |",
  "S06n562:312": "sacedevaṃ nimittīkaroti,",
  "S06n562:313": "na samanvāharati na pariṇāmayatyanuttarāyāṃ samyaksaṃbodhau |",
  "S06n562:314": "atha smṛtivaikalyena na nimittīkaroti na samanvāharati na manasi karoti smṛtivaikalyādanavabodhādvā,",
  "S06n562:315": "evamapi na pariṇāmayatyanuttarāyāṃ samyaksaṃbodhau |",
  "S06n562:316": "atha tannimitaṃ samanvāharati,",
  "S06n562:317": "na ca nimittīkaroti,",
  "S06n562:318": "evaṃ pariṇāmitaṃ bhavati tatkuśalamūlaṃ bodhisattvena mahāsattvenānuttarāyāṃ samyaksaṃbodhau |",
  "S06n562:319": "evamatra bodhisattvena mahāsattvena śikṣitavyam-idaṃ tadbodhisattvasya mahāsattvasyopāyakauśalaṃ veditavyam |",
  "S06n562:320": "yenopāyakauśalena kuśalamūlaṃ pariṇāmayati,",
  "S06n562:321": "sa āsannaḥ sarvajñatāyāḥ |",
  "S06n562:322": "atra copāyakauśalaṃ śikṣitukāmena bodhisattvena mahāsattvena iyameva prajñāpāramitā abhīkṣṇaṃ śrotavyā udgrahītavyā dhārayitavyā vācayitavyā paryavāptavyā pravartayitavyā deśayitavyā upadeṣṭavyā uddeṣṭavyā svādhyātavyā paripraśnīkartavyā |",
  "S06n562:323": "tatkasya hetoḥ?",
  "S06n562:324": "na hi prajñāpāramitāmanāgamya śakyeyamaśrutavatā prajñāpāramitāpariṇāmanākriyā praveṣṭum |",
  "S06n562:325": "tatra ya evaṃ vadet-śakyamanāgamya prajñāpāramitāṃ tatpuṇyakriyāvastu anuttarāyāṃ samyaksaṃbodhau pariṇāmayitumiti,",
  "S06n562:326": "sa maivaṃ vocaditi syādvacanīyaḥ |",
  "S06n562:327": "tatkasya hetoḥ?",
  "S06n562:328": "niruddhā hi te ātmabhāvāḥ,",
  "S06n562:329": "niruddhā hi te saṃskārāḥ,",
  "S06n562:330": "śāntā viviktā virahitā upalabdhinaḥ |",
  "S06n562:331": "api tu khalu punaḥ sa pudgalo nimittīkṛtya vikalpya ca yathābhūtamayathābhūte yathābhūtasaṃjñī upalambhamanupalambhe pariṇāmayet,",
  "S06n562:332": "tasya kuśalamūlaṃ buddhā bhagavanta evaṃ pariṇāmitamanuttarāyāṃ samyaksaṃbodhau nābhyanujānanti |",
  "S06n562:333": "tatkasya hetoḥ?",
  "S06n562:334": "eṣa eva hi tasya mahānupalambho bhavati,",
  "S06n562:335": "yatsa parinirvāṇamapi buddhānāṃ bhagavatāṃ nimittīkaroti vikalpayati ca |",
  "S06n562:336": "ākārataśca nirvāṇamupalabhate |",
  "S06n562:337": "na copalambhasaṃjñinastathāgatā arhantaḥ samyaksaṃbuddhāḥ pariṇāmanāṃ mahārthakarīṃ vadanti |",
  "S06n562:338": "tatkasya hetoḥ?",
  "S06n562:339": "saviṣaḥ saśalyo hyeṣaḥ pariṇāmaḥ |",
  "S06n562:340": "tadyathāpi nāma praṇītaṃ bhojanaṃ saviṣaṃ bhavet,",
  "S06n562:341": "kiṃ cāpi tadvarṇataśca gandhataśca rasataśca sparśataśca abhilaṣaṇīyaṃ bhavati,",
  "S06n562:342": "api tu khalu punaḥ saviṣatvātparivarjanīyaṃ bhavati paṇḍitānām,",
  "S06n562:343": "na paribhogāya |",
  "S06n562:344": "tadeva bālajātīyo duṣprajñajātīyaḥ puruṣaḥ paribhoktavyaṃ manyeta |",
  "S06n562:345": "tasya tadbhojanaṃ paribhuñjānasya varṇatasya gandhataśca rasataśca sparśataśca svādeṣu sukhakaraṃ pariṇāme cāsya duḥkhavipākaṃ bhavati |",
  "S06n562:346": "sa tatonidānaṃ maraṇaṃ vā nigacchet,",
  "S06n562:347": "maraṇamātrakaṃ vā duḥkham |",
  "S06n562:348": "evameva ārya subhūte ihaike durgṛhītena durupalakṣitena duḥsvādhyātena subhāṣitasyārthamajānānā yathābhūtamarthamanavabudhyamānā evamavavadiṣyanti,",
  "S06n562:349": "evamanuśāsiṣyanti-ehi tvaṃ kulaputra atītānāgatapratyutpannānāṃ buddhānāṃ bhagavatāṃ śīlaskandhaṃ samādhiskandhaṃ prajñāskandhaṃ vimuktiskandhaṃ vimuktijñānadarśanaskandham |",
  "S06n562:350": "teṣāṃ ca śrāvakāṇāṃ yaistatra teṣvatītānāgatapratyutpanneṣu buddheṣu bhagavatsu kuśalamūlānyavaropitāni avaropayiṣyante'varopyante ca,",
  "S06n562:351": "yāvacca saddharmo nāntarhito nāntardhāsyati nāntardadhāti ca,",
  "S06n562:352": "etasminnantare teṣāṃ buddhānāṃ bhagavatāṃ yāvatprathamacittotpādamupādāya yāvacca anuttarāṃ samyaksaṃbodhimabhisaṃbuddhānāṃ bhagavatāṃ yāvacca anupadhiśeṣe nirvāṇadhātau parinirvṛtānām,",
  "S06n562:353": "ye ca tairbuddhairbhagavadbhirbodhisattvā mahāsattvā anuttarāyāṃ samyaksaṃbodhau vyākṛtā vyākariṣyante vyākriyante ca,",
  "S06n562:354": "teṣāṃ ca yāni kuśalamūlānyavaropitāni avaropayiṣyante'varopyante ca,",
  "S06n562:355": "ye ca pratyekabuddhayānikāḥ pudgalā vyākṛtā vyākariṣyante vyākriyante ca pratyekabodhau,",
  "S06n562:356": "teṣāṃ ca yāni kuśalamūlānyavaropitāni avaropayiṣyante'varopyante ca,",
  "S06n562:357": "ye ca śrāvakayānikāḥ pudgalā vyākṛtā vyākariṣyante vyākriyante ca śrāvakabodhau,",
  "S06n562:358": "teṣāṃ ca yāni kuśalamūlānyavaropitāni avaropayiṣyante'varopyante ca,",
  "S06n562:359": "yāni ca pṛthagjanānāmaprameyāsaṃkhyeyeṣu lokadhātuṣu atītānāgatapratyutpannānāṃ buddhānāṃ bhagavatāṃ sarvalokadhātuṣu tatsarvaṃ kuśalamūlamekato'bhisaṃkṣipya piṇḍayitvā tulayitvā niravaśeṣya niravaśeṣamanumodya anumodanāsahagataṃ puṇyakriyāvastu anuttarāyāṃ samyaksaṃbodhau pariṇāmayati |",
  "S06n562:360": "evaṃ sa pariṇāmo nimittayogena pariṇāmyamāno viṣatvāya saṃpravartate,",
  "S06n562:361": "tadyathāpi nāma tatsaviṣaṃ bhojanameva |",
  "S06n562:362": "nāstyupalambhasaṃjñinaḥ pariṇāmanā |",
  "S06n562:363": "tatkasya hetoḥ?",
  "S06n562:364": "saviṣatvādupalambhasya |",
  "S06n562:365": "tasmādbodhisattvayānikena pudgalena naivaṃ śikṣitavyam |",
  "S06n562:366": "kathaṃ punaranena śikṣitavyam?",
  "S06n562:367": "kathamatītānāgatapratyutpannānāṃ buddhānāṃ bhagavatāṃ kuśalamūlaṃ parigrahītavyam?",
  "S06n562:368": "kathaṃ ca parigṛhītaṃ suparigṛhītaṃ bhavati?",
  "S06n562:369": "kathaṃ ca pariṇāmayitavyam?",
  "S06n562:370": "kathaṃ ca pariṇāmitaṃ supariṇāmitaṃ bhavatyanuttarāyāṃ samyaksaṃbodhau?",
  "S06n562:371": "ihānena bodhisattvayānikena kulaputreṇa vā kuladuhitrā vā tathāgatamanabhyākhyātukāmena evaṃ tatsarvaṃ kuśalamūlamanumoditavyamevaṃ pariṇāmayitavyaṃ yathā te tathāgatā arhantaḥ samyaksaṃbuddhā buddhajñānena buddhacakṣuṣā jānanti paśyanti tatkuśalamūlaṃ yajjātikaṃ yannikāyaṃ yādṛśaṃ yatsvabhāvaṃ yallakṣaṇam |",
  "S06n562:372": "yayā dharmatayā saṃvidyate tathā anumode tatkuśalamūlam,",
  "S06n562:373": "yathā ca te tathāgatā arhantaḥ samyaksaṃbuddhā abhyanujānanti pariṇāmyamānaṃ tatkuśalamūlamanuttarāyāṃ samyaksaṃbodhau,",
  "S06n562:374": "tathāhaṃ pariṇāmayāmīti |",
  "S06n562:375": "evamanumodamāna evaṃ pariṇāmayan bodhisattvo mahāsattvo'naparāddho bhavati |",
  "S06n562:376": "buddhānāṃ bhagavatāṃ samyaktvānumoditaṃ pariṇāmitaṃ ca bhavati tatkuśalamūlamanuttarāyai samyaksaṃbodhaye,",
  "S06n562:377": "na ca tāṃstathāgatānarhataḥ samyaksaṃbuddhānabhyākhyāti |",
  "S06n562:378": "evaṃ cāsya pariṇāmo nirviṣaḥ pariṇāmo mahāpariṇāmo dharmadhātupariṇāmaḥ paripūrṇaḥ suparipūrṇo bhavati adhyāśayena adhimuktyā pariṇāmayataḥ ||",
  "S06n562:379": "punaraparaṃ bodhisattvayānikena kulaputreṇa vā kuladuhitrā vā evaṃ pariṇāmayitavyam-yacchīlaṃ yaḥ samādhiryā prajñā yā vimuktiryadvimuktijñānadarśanaṃ tadyathā aparyāpannaṃ kāmadhātau aparyāpannaṃ rūpadhātau aparyāpannamārūīpyadhātau nāpyatītaṃ na anāgataṃ na pratyutpannam |",
  "S06n562:380": "tatkasya hetoḥ?",
  "S06n562:381": "tryadhvatraidhātukāparyāpannatvāt |",
  "S06n562:382": "tathaiva pariṇāmo'pyaparyāpannaḥ |",
  "S06n562:383": "yatrāpi dharme sa pariṇāmaḥ pariṇāmyate,",
  "S06n562:384": "so'pi dharmo'paryāpannaḥ |",
  "S06n562:385": "sacedevamadhimuñcati,",
  "S06n562:386": "evaṃ pariṇāmayatastasya bodhisattvasya mahāsattvasya avinaṣṭaḥ pariṇāmo bhavatyaparyāpanno nirviṣaḥ pariṇāmo mahāpariṇāmo dharmadhātupariṇāmaḥ paripūrṇaḥ suparipūrṇo bhavati |",
  "S06n562:387": "atha taṃ pariṇāmayati niviśate nimittīkaroti,",
  "S06n562:388": "mithyā pariṇāmayati |",
  "S06n562:389": "tatra yo'yaṃ pariṇāmo bodhisattvasya mahāsattvasya,",
  "S06n562:390": "anayā dharmadhātupariṇāmanayā yathā buddhā bhagavanto jānanti,",
  "S06n562:391": "yathā cābhyanujānanti tatkuśalamūlamanuttarāyāṃ samyaksaṃbodhau pariṇāmitamevaṃ supariṇāmitaṃ bhavatīti,",
  "S06n562:392": "tathāhaṃ pariṇāmayāmi ityayaṃ samyakpariṇāmaḥ |",
  "S06n562:393": "evaṃ ca pariṇāmitaṃ supariṇāmitaṃ bhavatyanuttarāyāṃ samyaksaṃbodhau ||",
  "S06n562:394": "atha khalu bhagavānāyuṣmate subhūtaye sādhukāramadāt-sādhu sādhu subhūte |",
  "S06n562:395": "śāstṛkṛtyaṃ tvaṃ subhūte karoṣi,",
  "S06n562:396": "yastvaṃ bodhisattvānāṃ mahāsattvānāṃ dharmaṃ deśayasi |",
  "S06n562:397": "tatkasya hetoḥ?",
  "S06n562:398": "yo hyayaṃ subhūte pariṇāmaḥ,",
  "S06n562:399": "dharmadhātupariṇāmo'yaṃ bodhisattvasya mahāsattvasya |",
  "S06n562:400": "asyāmeva dharmatāyāṃ yathā buddhā bhagavanto jānanti paśyanti,",
  "S06n562:401": "tatkuśalamūlaṃ yajjātikaṃ yannikāyaṃ yādṛśaṃ yatsvabhāvaṃ yallakṣaṇaṃ yayā dharmatayā saṃvidyate,",
  "S06n562:402": "tathā anumode |",
  "S06n562:403": "yathā ca abhyanujānanti,",
  "S06n562:404": "tathāhaṃ pariṇāmayāmīti |",
  "S06n562:405": "atra yaḥ puṇyaskandho yaśca gaṅgānadīvālukopameṣu trisāhasramahāsāhasreṣu lokadhātuṣu ye sattvāḥ,",
  "S06n562:406": "tān sarvān kaścideva kulaputro vā kuladuhitā vā daśasu kuśaleṣu karmapatheṣu samādāpayetpratiṣṭhāpayet,",
  "S06n562:407": "tasya yaḥ puṇyābhisaṃskāraḥ,",
  "S06n562:408": "tato'yameva bodhisattvasya mahāsattvasya dharmadhātupariṇāmajaḥ puṇyaskandho'gra ākhyāyate,",
  "S06n562:409": "śreṣṭha ākhyāyate,",
  "S06n562:410": "jyeṣṭha ākhyāyate,",
  "S06n562:411": "vara ākhyāyate,",
  "S06n562:412": "pravara ākhyāyate,",
  "S06n562:413": "praṇīta ākhyāyate,",
  "S06n562:414": "uttama ākhyāyate,",
  "S06n562:415": "anuttama ākhyāyate,",
  "S06n562:416": "niruttama ākhyāyate,",
  "S06n562:417": "asama ākhyāyate,",
  "S06n562:418": "asamasama ākhyāyate |",
  "S06n562:419": "tiṣṭhatu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sarvasattvān daśasu kuśaleṣu karmapatheṣu pratiṣṭhāpya puṇyābhisaṃskāraḥ,",
  "S06n562:420": "yāvantaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
  "S06n562:421": "te sarve caturṇāṃ dhyānānāṃ lābhino bhaveyuḥ,",
  "S06n562:422": "teṣāṃ ca yaḥ puṇyābhisaṃskāraḥ,",
  "S06n562:423": "tato'yameva bodhisattvasya mahāsattvasya pariṇāmanāsahagataḥ puṇyaskandho'gra ākhyāyate,",
  "S06n562:424": "śreṣṭha ākhyāyate,",
  "S06n562:425": "jyeṣṭha ākhyāyate,",
  "S06n562:426": "vara ākhyāyate,",
  "S06n562:427": "pravara ākhyāyate,",
  "S06n562:428": "praṇīta ākhyāyate,",
  "S06n562:429": "uttama ākhyāyate,",
  "S06n562:430": "anuttama ākhyāyate,",
  "S06n562:431": "niruttama ākhyāyate,",
  "S06n562:432": "asama ākhyāyate,",
  "S06n562:433": "asamasama ākhyāyate |",
  "S06n562:434": "tiṣṭhatu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sarvasattvānāṃ caturdhyānaniṣpādanasaṃbhūtaḥ puṇyābhisaṃskāraḥ,",
  "S06n562:435": "ye subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
  "S06n562:436": "te sarve caturṇāmapramāṇānāṃ lābhino bhaveyuḥ |",
  "S06n562:437": "tiṣṭhatu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu caturapramāṇalābhināṃ sarvasattvānāṃ puṇyābhisaṃskāraḥ,",
  "S06n562:438": "ye subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
  "S06n562:439": "te sarve catasṛṇāmārūpyasamāpattīnāṃ lābhino bhaveyuḥ |",
  "S06n562:440": "tiṣṭhatu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu caturārūpyasamāpattilābhināṃ sarvasattvānāṃ puṇyābhisaṃskāraḥ,",
  "S06n562:441": "ye subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
  "S06n562:442": "te sarve pañcānāmabhijñānāṃ lābhino bhaveyuḥ |",
  "S06n562:443": "tiṣṭhatu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu pañcābhijñānāṃ sarvasattvānāṃ puṇyābhisaṃskāraḥ,",
  "S06n562:444": "ye subhūte gaṅgānadīvālukopameṣu trisāhasramahāsāhasreṣu lokadhātuṣu srotaāpannā bhaveyuḥ |",
  "S06n562:445": "tiṣṭhatu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sarvasattvānāṃ srotaāpannānāṃ puṇyābhisaṃskāraḥ,",
  "S06n562:446": "ye subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
  "S06n562:447": "te sarve sakṛdāgāmino bhaveyuḥ |",
  "S06n562:448": "tiṣṭhatu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sarvasattvānāṃ sakṛdāgāmināṃ puṇyābhisaṃskāraḥ,",
  "S06n562:449": "yāvantaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
  "S06n562:450": "te sarve anāgāmino bhaveyuḥ |",
  "S06n562:451": "tiṣṭhatu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sarvasattvānāmanāgāmināṃ puṇyābhisaṃskāraḥ,",
  "S06n562:452": "yāvantaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ te sarve arhanto bhaveyuḥ |",
  "S06n562:453": "tiṣṭhatu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sarvasattvānāmarhatāṃ puṇyaskandhaḥ,",
  "S06n562:454": "ye subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
  "S06n562:455": "te sarve pratyekabuddhā bhaveyuḥ |",
  "S06n562:456": "tiṣṭhatu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sarvasattvānāṃ pratyekabuddhānāṃ puṇyaskandhaḥ,",
  "S06n562:457": "ye subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
  "S06n562:458": "te sarve anuttarāyāṃ samyaksaṃbodhau saṃprasthitā bhaveyuḥ |",
  "S06n562:459": "ye sarve anyeṣvanyeṣu gaṅgānadīvālukopameṣu trisāhasramahāsāhasreṣu lokadhātuṣu ye sattvāḥ,",
  "S06n562:460": "tān sarvānekaiko bodhisattvaścīvarapiṇḍapātaśayanāsanaglānapratyayabhaiṣajyapariṣkārairgaṅgānadīvālukopamān kalpānupatiṣṭhet sarvasukhopadhānaiḥ,",
  "S06n562:461": "sarvaiḥ sukhasparśavihāraiḥ,",
  "S06n562:462": "tacca dānamupalambhasaṃjñino dadyuḥ |",
  "S06n562:463": "etena paryāyeṇa tān sarvasattvānekaikaṃ parikalpya tāṃśca sarvabodhisattvānekaiko bodhisattvo gaṅgānadīvālukopamān kalpānupatiṣṭheccīvarapiṇḍapātaśayanāsanaglānapratyayabhaiṣajyapariṣkāraiḥ sarvasukhopadhānaiḥ,",
  "S06n562:464": "sarvaiḥ sukhasparśavihāraiḥ satkuryādgurukuryānmānayetpūjayedarcayedapacāyet |",
  "S06n562:465": "evamekaikasteṣāṃ sarveṣāṃ bodhisattvānāmanena paryāyeṇa dānaṃ dadyāt,",
  "S06n562:466": "evaṃ sarve'pi te dānaṃ dadyuḥ |",
  "S06n562:467": "tatkiṃ manyase subhūte api nu te bodhisattvāstatonidānaṃ bahu puṇyaṃ prasaveyuḥ?",
  "S06n562:468": "subhūtirāha-bahu bhagavan,",
  "S06n562:469": "bahu sugata |",
  "S06n562:470": "aprameyaṃ bhagavan,",
  "S06n562:471": "aprameyaṃ sugata |",
  "S06n562:472": "saṃkhyāpi bhagavaṃstasya puṇyaskandhasya na sukarā kartum,",
  "S06n562:473": "gaṇanāpi upamāpi aupamyamapi upanisāpi upaniṣadapi bhagavaṃstasya puṇyaskandhasya na sukarā kartum |",
  "S06n562:474": "sacedbhagavan rūpī bhavet,",
  "S06n562:475": "sa puṇyaskandho gaṅgānadīvālukopameṣvapi trisāhasramahāsāhasreṣu lokadhātuṣu na māyet ||",
  "S06n562:476": "evamukte bhagavānāyuṣmataṃ subhūtiṃ sthavirametadavocat-evametatsubhūte, evametat |",
  "S06n562:477": "yatra khalu punaḥ subhūte bodhisattvayānikaḥ pudgalaḥ prajñāpāramitopāyakauśalyaparigṛhīto'nena dharmadhātupariṇāmena tatkuśalamūlamanuttarāyāṃ samyaksaṃbodhau pariṇāmayet,",
  "S06n562:478": "puṇyaṃ prasavati |",
  "S06n562:479": "asya subhūte puṇyaskandhasya dharmadhātupariṇāmajasya asau pūrvaka upalambhasaṃjñināṃ bodhisattvānāṃ dānamayaḥ puṇyābhisaṃskāraḥ śatatamīmapi kalāṃ nopaiti,",
  "S06n562:480": "sahasratamīmapi śatasahasratamīmapi koṭītamīmapi koṭīśatatamīmapi koṭīsahasratamīmapi koṭīśatasahasratamīmapi koṭīniyutaśatasahasratamīmapi kalāṃ nopaiti,",
  "S06n562:481": "saṃkhyāmapi kalāmapi gaṇanāmapi upamāmapi aupamyamapi upanisāmapi upaniṣadamapi na kṣamate |",
  "S06n562:482": "tatkasya hetoḥ?",
  "S06n562:483": "tathā hi teṣāṃ paurvakāṇāmupalambhasaṃjñināṃ bodhisattvānāṃ subahvapi dānaṃ dattaṃ subahvityapi parisaṃkhyātaṃ bhavati ||",
  "S06n562:484": "atha khalu cāturmahārājakāyikānāṃ devaputrāṇāṃ viṃśatisahasrāṇi prāñjalīni namasyanti bhagavantametadavocan-mahāpariṇāmo'yaṃ bhagavan bodhisattvānāṃ mahāsattvānāṃ yaduta prajñāpāramitopāyakauśalyaparigṛhītānāṃ kuśalamūlapariṇāmaḥ sarvajñatāyai,",
  "S06n562:485": "yatra hi nāma teṣāmaupalambhikānāṃ bodhisattvānāṃ tāvantaṃ dānamayaṃ puṇyābhisaṃskāramabhibhavati |",
  "S06n562:486": "atha khalu trāyastriṃśakāyikānāṃ devaputrāṇāṃ śatasahasrāṇi divyapuṣpadhūpagandhamālyavilepanacūrṇavarṣairdivyai ratnavarṣairdivyaiśca vastravarṣairbhagavantamabhyavākirannabhiprākiran |",
  "S06n562:487": "divyaiśchatrairdivyairdhvajairdivyābhirghaṇṭābhirdivyābhiḥ patākābhiḥ samantācca divyadīpamālābhirbahuvidhābhiśca divyābhiḥ pūjābhirbhagavantaṃ satkurvanti sma,",
  "S06n562:488": "gurukurvanti sma mānayanti sma pūjayanti sma arcayanti sma apacāyanti sma,",
  "S06n562:489": "divyāni ca vādyānyabhipravādayāmāsuḥ |",
  "S06n562:490": "evaṃ ca vācamabhāṣanta-mahāpariṇāmo batāyaṃ bhagavan bodhisattvasya mahāsattvasya yo'yaṃ dharmadhātupariṇāmaḥ,",
  "S06n562:491": "yatra hi nāma tatteṣāmaupalambhikānāṃ bodhisattvānāṃ mahāsattvānāṃ dānamayaṃ puṇyābhisaṃskāraskandhamabhibhavati yathāpi nāma prajñāpāramitopāyakauśalyaparigṛhītatvādasya mahāpariṇāmasya |",
  "S06n562:492": "evamanyebhyo'pi devanikāyebhyo devaputrā āgatya bhagavantaṃ parameṇa satkāreṇa parameṇa gurukāreṇa paramayā mānanayā paramayā pūjanayā paramayā arcanayā paramayā apacāyanayā satkṛtya gurukṛtya mānayitvā pūjayitvā arcayitvā apacāyya evameva śabdamudīrayanti sma,",
  "S06n562:493": "ghoṣamanuśrāvayanti sma |",
  "S06n562:494": "evaṃ peyālena kartavyam |",
  "S06n562:495": "yāmāstuṣitā nirmāṇaratayaḥ paranirmitavaśavartino brahmakāyikā brahmapurohitā brahmapārṣadyā mahābrahmāṇaḥ parīttābhā apramāṇābhā ābhāsvarāḥ parīttaśubhā apramāṇaśubhāḥ śubhakṛtsnā anabhrakāḥ puṇyaprasavā bṛhatphalā asaṃjñisattvā abṛhā atapāḥ sudṛśāḥ sudarśanā akaniṣṭhāśca devāḥ,",
  "S06n562:496": "te'pyevamevāñjaliṃ kṛtvā bhagavantaṃ namasyanta etadavocan-āścaryaṃ bhagavan yāvadayaṃ bodhisattvānāṃ mahāsattvānāṃ prajñāpāramitopāyakauśalyaparigṛhītānāṃ kuśalamūlapariṇāmaḥ,",
  "S06n562:497": "yasteṣāmupalambhasaṃjñināṃ bodhisattvānāṃ tāvaccirarātrasaṃcitamamapi tathā mahāvistarasamudānītamapi puṇyaskandhamabhibhavati ||",
  "S06n562:498": "atha khalu bhagavāṃstān śuddhāvāsakāyikān devaputrānādīn kṛtvā sarvāṃstān devaputrānāmantrayate sma-tiṣṭhatu khalu punardevaputrā gaṅgānadīvālukopameṣu trisāhasramahāsāhasreṣu lokadhātuṣu sarvasattvānāmanuttarāṃ samyaksaṃbodhimabhisaṃprasthitānāmanuttarāyāḥ samyaksaṃbodheḥ pratilambhāya dānaṃ dadatāṃ puṇyābhisaṃskāraḥ anena paryāyeṇa,",
  "S06n562:499": "ye'pi te devaputrā anyeṣvanyeṣu gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
  "S06n562:500": "te'pi sarve anuttarāyāṃ samyaksaṃbodhau praṇidhānaṃ kṛtvā bodhāya cittamutpādya anyeṣvanyeṣu gaṅgānadīvālukopameṣu trisāhasramahāsāhasreṣu lokadhātuṣu sarvasattvānāṃ cīvarapiṇḍapātaśayanāsanaglānapratyayabhaiṣajyapariṣkāraiḥ sarvasukhopadhānaiḥ sarvaiḥ sukhasparśavihārairekaiko bodhisattvo gaṅgānadīvālukopamān kalpāṃstiṣṭhan dānaṃ dadyāt,",
  "S06n562:501": "evaṃ sarve'pi yāvatte copalambhasaṃjñino dānaṃ dadyuḥ |",
  "S06n562:502": "etena paryāyeṇa tān sarvasattvānekaikaṃ parikalpya tāṃśca sarvabodhisattvānekaiko bodhisattvo yāvatsarve te bodhisattvā gaṅgānadīvālukopamān kalpāṃstiṣṭhantastān sarvasattvāṃścīvarapiṇḍapātaśayanāsanaglānapratyayabhaiṣajyapariṣkāraiḥ sarvasukhopadhānaiḥ sarvaiḥ sukhasparśavihārairupatiṣṭheyuḥ,",
  "S06n562:503": "tacca dānamupalambhasaṃjñino dadyuḥ |",
  "S06n562:504": "yaśca bodhisattvo mahāsattvaḥ prajñāpāramitopāyakauśalyaparigṛhīto'tītānāgatapratyutpannānāṃ buddhānāṃ bhagavatāṃ śīlaskandhaṃ samādhiskandhaṃ prajñāskandhaṃ vimuktiskandhaṃ vimuktijñānadarśanaskandhaṃ teṣāṃ ca bodhisattvapratyekabuddhaśrāvakayānikānāṃ pudgalānāṃ yaiśca tatra anyairapi sattvaiḥ kuśalamūlānyavaropitānyavaropayiṣyante'varopyante ca,",
  "S06n562:505": "tatsarvamekato'bhisaṃkṣipya piṇḍayitvā tulayitvā niravaśeṣya niravaśeṣamagrayā anumodanayā anumodate |",
  "S06n562:506": "śreṣṭhayā jyeṣṭhayā varayā pravarayā praṇītayā uttamayā anuttamayā niruttamayā uttarottarayā asamayā asamasamayā apratisamayā acintyayā anumodanayā anumodate |",
  "S06n562:507": "anumodya anumodanāsahagataṃ puṇyakriyāvastu anuttarāyāṃ samyaksaṃbodhau pariṇāmayati-anuttarāyāḥ samyaksaṃbodherāhārakaṃ bhavatviti |",
  "S06n562:508": "asyānumodanāpariṇāmanāsahagatasya puṇyakriyāvastunaḥ so'pi paurvaka aupalambhikānāṃ bodhisattvānāṃ puṇyābhisaṃskāraḥ śatatamīmapi kalāṃ nopaiti,",
  "S06n562:509": "sahasratamīmapi śatasahasratamīmapi koṭītamīmapi koṭīśatatamīmapi koṭīsahasratamīmapi koṭīśatasahasratamīmapi koṭīniyutaśatasahasratamīmapi kalāṃ nopaiti,",
  "S06n562:510": "saṃkhyāmapi kalāmapi gaṇanāmapi upamāmapi aupamyamapi upanisāmapi upaniṣadamapi na kṣamate |",
  "S06n562:511": "tatkasya hetoḥ?",
  "S06n562:512": "tathā hi te bodhisattvāḥ sarve'pyupalambhasaṃjñino dānaṃ dadati ||",
  "S06n562:513": "atha khalvāyuṣmān subhūtirbhagavantametadavocat-yadbhagavānevamāha-atītānāgatapratyutpannānāṃ sarveṣāṃ buddhānāṃ bhagavatāṃ bodhisattvapratyekabuddhaśrāvakasaṃghānāṃ sarvasattvānāṃ ca atītānāgatapratyutpannaṃ yannāma kuśalamūlaṃ tatsarvamekato'bhisaṃkṣipya piṇḍayitvā tulayitvā niravaśeṣya niravaśeṣamanumodate agrayā anumodanayā |",
  "S06n562:514": "śreṣṭhayā jyeṣṭhayā varayā pravarayā praṇītayā uttamayā anuttamayā niruttamayā uttarottarayā asamayā asamasamayā apratisamayā acintyayā anumodate iti |",
  "S06n562:515": "tatra kiyatā bhagavan agrānumodanā bhavati ?",
  "S06n562:516": "evamukte bhagavānāyuṣmantaṃ subhūtimetadavocat-yadi subhūte bodhisattvayānikaḥ pudgalo'tītāgatapratyutpannān gṛhṇīte na manyate nopalabhate na kalpayati na vikalpayati na paśyati na samanupaśyati,",
  "S06n562:517": "evaṃ cainān dharmānupaparīkṣate-kalpanāviṭhapitāḥ sarvadharmāḥ,",
  "S06n562:518": "ajātā anirjātā anāgatikā agatikāḥ |",
  "S06n562:519": "nātra kaściddharma utpanno nāpi kaściddharma utpatsyate nāpi kaściddharma utpadyate,",
  "S06n562:520": "nāpi kaściddharmo niruddho nāpi kaściddharmo nirutsyate nāpi kaściddharmo nirudhyate |",
  "S06n562:521": "ityevametān dharmānupaparīkṣya yathaiṣāṃ dharmāṇāṃ dharmatā tathānumodate |",
  "S06n562:522": "anumodya tathaiva pariṇāmayatyanuttarāyāṃ samyaksaṃbodhau |",
  "S06n562:523": "iyatā subhūte bodhisattvasya mahāsattvasya agrā anumodanā bhavati |",
  "S06n562:524": "asya subhūte kuśalamūlapariṇāmasya teṣāṃ paurvakāṇāṃ bodhisattvānāmupalambhasaṃjñināmupalambhadṛṣṭikāṇāṃ taddānamayaṃ puṇyakriyāvastu śatatamīmapi kalāṃ nopaiti,",
  "S06n562:525": "sahasratamīmapi śatasahasratamīmapi koṭītamīmapi koṭīśatatamīmapi koṭīsahasratamīmapi koṭīśatasahasratamīmapi koṭīniyutaśatasahasratamīmapi kalāṃ nopaiti,",
  "S06n562:526": "saṃkhyāmapi kalāmapi gaṇanāmapi upamāmapi aupamyamapi upanisāmapi upaniṣadamapi na kṣamate ||",
  "S06n562:527": "punaraparaṃ subhūte bodhisattvayānikena pudgalena atītānāgatapratyutpannānāṃ sarveṣāṃ buddhānāṃ bhagavatāṃ dānamanumoditukāmena śīlamanumoditukāmena kṣāntimanumoditukāmena vīryamanumoditukāmena dhyānamanumoditukāmena prajñāmanumoditakāmena evamanumoditavyam-yathā vimuktistathā dānam,",
  "S06n562:528": "yathā vimuktistathā śīlaṃ,",
  "S06n562:529": "yathā vimuktistathā kṣāntiḥ,",
  "S06n562:530": "yathā vimuktistathā vīryam,",
  "S06n562:531": "yathā vimuktistathā dhyānam,",
  "S06n562:532": "yathā vimuktistathā prajñā,",
  "S06n562:533": "yathā vimuktistathā vimuktijñānadarśanam,",
  "S06n562:534": "yathā vimuktistathā anumodanā,",
  "S06n562:535": "yathā vimuktistathā anumodanāsahagataṃ puṇyakriyāvastu,",
  "S06n562:536": "yathā vimuktistathā pariṇāmanā,",
  "S06n562:537": "yathā vimuktistathā buddhā bhagavantaḥ pratyekabuddhāśca,",
  "S06n562:538": "yathā vimuktistathā teṣāṃ śrāvakā ye parinirvṛtāḥ,",
  "S06n562:539": "yathā vimuktistathā te dharmā ye'tītā niruddhāḥ,",
  "S06n562:540": "yathā vimuktistathā te dharmā ye'nāgatā anutpannāḥ,",
  "S06n562:541": "yathā vimuktistathā te dharmā ye etarhi pratyutpannā vartamānāḥ,",
  "S06n562:542": "yathā vimuktistathā te'tītā buddhā bhagavantasteṣāṃ ca śrāvakāḥ,",
  "S06n562:543": "yathā vimuktistathā te'nāgatā buddhā bhagavantasteṣāṃ ca śrāvakāḥ,",
  "S06n562:544": "yathā vimuktistathā te pratyutpannā buddhā bhagavantasteṣāṃ ca śrāvakāḥ,",
  "S06n562:545": "ye etarhyaprameyeṣvasaṃkhyeyeṣu lokadhātuṣu tiṣṭhanti dhriyante yāpayanti,",
  "S06n562:546": "yathā vimuktistathātītānāgata pratyutpannā buddhā bhagavantaḥ |",
  "S06n562:547": "evameteṣāṃ dharmāṇāmabaddhānāmamuktānāmasaktānāṃ yā dharmatā,",
  "S06n562:548": "tāmanuttarayā anumodanayā anumode |",
  "S06n562:549": "anumodya anumodanāsahagataṃ puṇyakriyāvastu anuttarāya samyaksaṃbodhau pariṇāmayāmi apariṇāmanāyogena asaṃkrāntito'viṃnāśata iti |",
  "S06n562:550": "iyatā subhūte bodhisattvasya mahāsattvasya agrā anumodanā bhavati |",
  "S06n562:551": "tiṣṭhantu khalu punaḥ subhūte te'pi ye'nyeṣvanyeṣu gaṅgānadīvālukopameṣu trisāhasramahāsāhasreṣu lokadhātuṣu sarvasattvā anuttarāyāṃ samyaksaṃbodhau saṃprasthitāḥ,",
  "S06n562:552": "anuttarāyāṃ samyaksaṃbodhau saṃprasthāya anyeṣvanyeṣu gaṅgānadīvālukopameṣu trisāhasramahāsāhasreṣu lokadhātuṣu sarvasattvānāṃ bodhāya cittamutpādya sarve'pyekaiko bodhisattvaḥ ekaikasmai bodhisattvāya gaṅgānadīvālukopamān kalpāṃstiṣṭhan dānaṃ dadyādupalambhasaṃjñī cīvarapiṇḍapātaśayanāsanaglānapratyayabhaiṣajyapariṣkāraiḥ sarvasukhopadhānaiḥ sarvasukhasparśavihārairupatiṣṭhan,",
  "S06n562:553": "anena paryāyeṇa sarve'pi te sarvebhya upatiṣṭhantaḥ upalambhasaṃjñino dānaṃ dadyuḥ |",
  "S06n562:554": "ye subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
  "S06n562:555": "te sarve'nuttarāṃ samyaksaṃbodhimabhisaṃpratiṣṭheran |",
  "S06n562:556": "anuttarāṃ samyaksaṃbodhimabhisaṃprasthāya gaṅgānadīvālukopamān kalpān kāyasucaritaṃ vāksucaritaṃ manaḥsucaritamupalambhasaṃjñinaḥ śīlaṃ samādāya varteran |",
  "S06n562:557": "anena paryāyeṇa sarve'pi te bodhisattvā ekaiko bodhisattvo gaṅgānadīvālukopamān kalpāṃstiṣṭhan gaṅgānadīvālukopamān kalpān kāyasucaritaṃ vāksucaritaṃ manaḥsucaritamupalambhasaṃjñī śīlaṃ samādāya varteta |",
  "S06n562:558": "etena paryāyeṇa sarve'pi te bodhisattvā upalambhasaṃjñinaḥ śīlaṃ samādāya varteran |",
  "S06n562:559": "yaśca bodhisattvo mahāsattvaḥ prajñāpāramitopāyakauśalyaparigṛhīto'tītānāgatapratyutpannānāṃ buddhānāṃ bhagavatāṃ śīlasamādhiprajñāvimuktivimuktijñānadarśanaskandhāṃsteṣāṃ ca pratyekabuddhānāṃ śīlasamādhiprajñāvimuktijñānadarśanaskandhāṃsteṣāṃ ca śrāvakāṇāṃ śīlasamādhiprajñāvimuktivimuktijñānadarśanaskandhān sarvasattvānāṃ ca atītānāgatapratyutpannaṃ kuśalamūlaṃ sarvamekato'bhisaṃkṣipya piṇḍayitvā tulayitvā niravaśeṣya niravaśeṣamanumodate'grayā anumodanayā |",
  "S06n562:560": "śreṣṭhayā jyeṣṭhayā varayā pravarayā praṇītayā uttamayā anuttamayā niruttamayā uttarottarayā asamayā asamasamayā apratisamayā acintayā anumodanayā anumodate |",
  "S06n562:561": "anumodya anumodanāsahagataṃ puṇyakriyāvastu anuttarāyāṃ samyaksaṃbodhau pariṇāmayati |",
  "S06n562:562": "asya subhūte anumodanāsahagatasya puṇyakriyāvastuno'sau paurvaka aupalambhikānāṃ bodhisattvāna śīlamayaḥ puṇyābhisaṃskāraḥ śatatamīmapi kalāṃ nopaiti,",
  "S06n562:563": "sahasratamīmapi śatasahasratamīmapi koṭītamīmapi koṭīśatatamīmapi koṭīsahasratamīmapi koṭīśatasahasratamīmapi koṭīniyutaśatasahasratamīmapi kalāṃ nopaiti,",
  "S06n562:564": "saṃkhyāmapi kalāmapi gaṇanāmapi upamāmapi aupamyamapi upanisāmapi upaniṣadamapi na kṣamate |",
  "S06n562:565": "tatkasya hetoḥ?",
  "S06n562:566": "tathā hi te bodhisattvā upalambhasaṃjñinaḥ śīlaṃ samādāya vartanta iti |",
  "S06n562:567": "tiṣṭhantu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sarvasattvā anuttarāṃ samyaksaṃbodhimabhisaṃprasthitāḥ,",
  "S06n562:568": "anuttarāṃ samyaksaṃbodhimabhisaṃprasthāya gaṅgānadīvālukopamān kalpān kāyasucaritaṃ vāksucaritaṃ manaḥsucaritaṃ śīlaṃ samādāya vartamānā upalambhasaṃjñinaḥ,",
  "S06n562:569": "ye subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
  "S06n562:570": "te sarve anuttarāṃ samyaksaṃbodhimabhisaṃpratiṣṭheran |",
  "S06n562:571": "anuttarāṃ samyaksaṃbodhimabhisaṃprasthāya gaṅgānadīvālukopamān kalpāṃstiṣṭhanto'nyeṣvanyeṣu gaṅgānadīvālukopameṣu trisāhasramahāsāhasreṣu lokadhātuṣu sarvairekaiko bodhisattva ākruṣṭo'bhihataḥ paribhāṣitaḥ samāna eva,",
  "S06n562:572": "sarve'pi te upalambhasaṃjñinaḥ kṣāntiṃ samādāya varteran,",
  "S06n562:573": "yāvatsarve te bodhisattvāḥ kṣāntiṃ samādāya vartamānāḥ,",
  "S06n562:574": "etena paryāyeṇa sarve te bodhisattvā ekaiko bodhisattvo gaṅgānadīvālukopamān kalpāṃstiṣṭhan gaṅgānadīvālukopamān kalpānanyeṣvanyeṣu gaṅgānadīvālukopameṣu trisāhasramahāsāhasreṣu lokadhātuṣu sarvairākruṣṭo'bhihataḥ paribhāṣitaḥ samānaḥ upalambhasaṃjñī kṣāntiṃ samādāya varteta |",
  "S06n562:575": "evaṃ sarve'pi te sarvairākruṣṭā abhihatāḥ paribhāṣitāḥ samānā upalambhasaṃjñinaḥ kṣāntiṃ samādāya varteran |",
  "S06n562:576": "yaśca bodhisattvo mahāsattvo'nayā prajñāpāramitayā upāyakauśalyena ca parigṛhīto'tītānāgatapratyutpannānāṃ buddhānāṃ bhagavatāṃ śīlaskandhaṃ samādhiskandhaṃ prajñāskandhaṃ vimuktiskandhaṃ vimuktijñānadarśanaskandhaṃ teṣāṃ ca pratyekabuddhānāṃ śīlasamādhiprajñāvimuktivimuktijñānadarśanaskandhāṃsteṣāṃ ca śrāvakāṇāṃ śīlasamādhiprajñāvimuktivimuktijñānadarśanaskandhān sarvasattvānāṃ ca atītānāgatapratyutpannaṃ kuśalamūlaṃ sarvamekato'bhisaṃkṣipya piṇḍayitvā tulayitvā niravaśeṣya niravaśeṣamanumodate agrayā anumodanayā |",
  "S06n562:577": "śreṣṭhayā jyeṣṭhayā varayā pravarayā praṇītayā uttamayā anuttamayā niruttamayā uttarottarayā asamayā asamasamayā apratisamayā acintayā anumodanayā anumodate |",
  "S06n562:578": "anumodya anumodanāsahagataṃ puṇyakriyāvastu anuttarāyāṃ samyaksaṃbodhau pariṇāmayati |",
  "S06n562:579": "asya subhūte anumodanāsahagatasya puṇyakriyāvastuno'sau paurvakāṇāmaupalambhikānāṃ bodhisattvānāṃ kṣāntisahagataḥ puṇyābhisaṃskāraḥ śatatamīmapi kalāṃ nopaiti,",
  "S06n562:580": "sahasratamīmapi śatasahasratamīmapi koṭītamīmapi koṭīśatatamīmapi koṭīsahasratamīmapi koṭīśatasahasratamīmapi koṭīniyutaśatasahasratamīmapi kalāṃ nopaiti,",
  "S06n562:581": "saṃkhyāmapi kalāmapi gaṇanāmapi upamāmapi aupamyamapi upanisāmapi upaniṣadamapi na kṣamate |",
  "S06n562:582": "tatkasya hetoḥ?",
  "S06n562:583": "tathā hi te bodhisattvā upalambhasaṃjñinaḥ kṣāntiṃ samādāya vartante |",
  "S06n562:584": "tiṣṭhantu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sarvasattvāḥ anuttarāṃ samyaksaṃbodhimabhisaṃprasthitāḥ |",
  "S06n562:585": "anuttarāṃ samyaksaṃbodhimabhisaṃprasthāya anyeṣvanyeṣu gaṅgānadīvālukopameṣu trisāhasramahāsāhasreṣu lokadhātuṣu sarvairākruṣṭā abhihatāḥ paribhāṣitāḥ samānāḥ upalambhasaṃjñino gaṅgānadīvālukopamān kalpān kṣāntiṃ samādāya vartamānāḥ |",
  "S06n562:586": "ye subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
  "S06n562:587": "te sarve'nuttarāyāṃ samyaksaṃbodhau saṃprasthitā bhaveyuḥ,",
  "S06n562:588": "anuttarāyāṃ samyaksaṃbodhau saṃprasthāya gaṅgānadīvālukopamān kalpāṃstiṣṭhantaścaṃkramābhirūḍhā gaṅgānadīvālukopamān kalpān aviṣīdanto'nabhībhūtāḥ styānamiddhenopalambhasaṃjñino vīryaṃ samādāya varteran |",
  "S06n562:589": "yaśca bodhisattvo mahāsattvaḥ prajñāpāramitopāyakauśalyaparigṛhīto'tītānāgatapratyutpannānāṃ buddhānāṃ bhagavatāṃ śīlasamādhiprajñāvimuktivimuktijñānadarśanaskandhāṃsteṣāṃ ca pratyekabuddhānāṃ śīlasamādhiprajñāvimuktivimuktijñānadarśanaskandhāṃsteṣāṃ ca śrāvakāṇāṃ śīlasamādhiprajñāvimuktivimuktijñānadarśanaskandhān sarvasattvānāṃ ca atītānāgatapratyutpannānān kuśalamūlābhisaṃskārān sarvānekato'bhisaṃkṣipya piṇḍayitvā tulayitvā niravaśeṣya niravaśeṣamanumodate agrayā anumodanayā |",
  "S06n562:590": "śreṣṭhayā jyeṣṭhayā varayā pravarayā praṇītayā uttamayā anuttamayā niruttarayā uttarottarayā asamayā asamasamayā apratisamayā acintyayā anumodanayā anumodate |",
  "S06n562:591": "anumodya anumodanāsahagataṃ puṇyakriyāvastu anuttarāyāṃ samyaksaṃbodhau pariṇāmayati |",
  "S06n562:592": "asya subhūte anumodanāsahagatasya puṇyakriyāvastuno'sau paurvaka aupalambhikānāṃ bodhisattvānāṃ vīryamayaḥ puṇyābhisaṃskāraḥ śatatamīmapi kalāṃ nopaiti,",
  "S06n562:593": "sahasratamīmapi śatasahasratamīmapi koṭītamīmapi koṭīśatatamīmapi koṭīsahasratamīmapi koṭīśatasahasratamīmapi koṭīniyutaśatasahasratamīmapi kalāṃ nopaiti,",
  "S06n562:594": "saṃkhyāmapi kalāmapi gaṇanāmapi upamāmapi aupamyamapi upanisāmapi upaniṣadamapi na kṣamate |",
  "S06n562:595": "tatkasya hetoḥ?",
  "S06n562:596": "tathā hi te bodhisattvāḥ sarve'pyupalambhasaṃjñino vīryaṃ samādāya vartante |",
  "S06n562:597": "tiṣṭhantu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sarvasattvā anuttarāyāṃ samyaksaṃbodhau saṃprasthitāḥ,",
  "S06n562:598": "anuttarāyāṃ samyaksaṃbodhau saṃprasthāya gaṅgānadīvālukopamān kalpāṃstiṣṭhantaścaṃkramābhirūḍhā gaṅgānadīvālukopamān kalpān aviṣīdanto'nabhibhūtāḥ styānamiddhenopalambhasaṃjñino vīryaṃ samādāya vartamānāḥ |",
  "S06n562:599": "ye'pi te subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
  "S06n562:600": "te sarve'nuttarāyāṃ samyaksaṃbodhau saṃprasthitā bhaveyuḥ |",
  "S06n562:601": "te sarve'nuttarāyāṃ samyaksaṃbodhau saṃprasthāya gaṅgānadīvālukopamān kalpānupalambhasaṃjñinaścatvāri dhyānāni samāpadyeran |",
  "S06n562:602": "yaśca bodhisattvo mahāsattvo'nayā prajñāpāramitayā upāyakauśalyena ca parigṛhīto'tītānāgatapratyutpannānāṃ sarveṣāṃ buddhānāṃ bhagavatāṃ śīlasamādhiprajñāvimuktivimuktijñānadarśanaskandhāṃsteṣāṃ ca pratyekabuddhānāṃ śīlasamādhiprajñāvimuktivimuktijñānadarśanaskandhāṃsteṣāṃ ca śrāvakāṇāṃ śīlasamādhiprajñāvimuktivimuktijñānadarśanaskandhān sarvasattvānāṃ ca atītānāgatapratyutpannān kuśalamūlābhisaṃskārān sarvānekato'bhisaṃkṣipya pīṇḍayitvā tulayitvā niravaśeṣya niravaśeṣamanumodate agrayā anumodanayā |",
  "S06n562:603": "śreṣṭhayā jyeṣṭhayā varayā pravarayā praṇītayā uttamayā anuttamayā niruttarayā uttarottarayā asamayā asamasamayā apratisamayā acintyayā anumodanayā anumodate |",
  "S06n562:604": "anumodya anumodanāsahagataṃ puṇyatriyāvastu anuttarāyāṃ samyaksaṃbodhau pariṇāmayati |",
  "S06n562:605": "asya subhūte anumodanāsahagatasya puṇyakriyāvastuno'sau paurvaka aupalambhikānāṃ bodhisattvānāṃ caturdhyānamayaḥ puṇyābhisaṃskāraḥ śatatamīmapi kalāṃ nopaiti,",
  "S06n562:606": "sahasratamīmapi śatasahasratamīmapi koṭītamīmapi koṭīśatatamīmapi koṭīsahasratamīmapi koṭīśatasahasratamīmapi koṭīniyutaśatasahasratamīmapi kalāṃ nopaiti,",
  "S06n562:607": "saṃkhyāmapi kalāmapi gaṇanāmapi upamāmapi aupamyamapi upanisāmapi upaniṣadamapi na kṣamate |",
  "S06n562:608": "tatkasya hetoḥ?",
  "S06n562:609": "tathā hi te bodhisattvā upalambhasaṃjñino dhyānāni samāpadyante iti ||",
  "S06n562:610": "āryāṣṭasāhasrikāyāṃ prajñāpāramitāyāmanumodanāpariṇāmanāparivarto nāma ṣaṣṭhaḥ ||"
}