{
  "S08n714:0": "sarva tathāgata tattva saṅgrah",
  "S08n714:1": "CHAPTER 1",
  "S08n714:2": "VAJRADHATU-MAHA-MANDALA-VIDHI-VISTARA",
  "S08n714:3": "MANDALA I.1",
  "S08n714:4": "[evaṃ mayā śru] tamekasmin samaye bhagavān sarvatathāgata-vajrādhiṣṭhānasamayajñānavividhaviśeṣasamanvāgataḥ,",
  "S08n714:5": "sarvatathāgataratnamukuṭatraidhātukadharmarājyābhiṣekaprāptaḥ,",
  "S08n714:6": "sarvatathāgatasarvajñānamahāyogīśvaraḥ,",
  "S08n714:7": "sarvatathāgatasarvamudrāsamatādhigataviśvakāryakaraṇatāśeṣānavaśeṣasattvadhātusarvāśāparipūrakaḥ,",
  "S08n714:8": "mahākṛpo vairocanaḥ śāśvatastryadhvasamayavyavasthitaḥ sarvakāyavākcittavajrastathāgataḥ,",
  "S08n714:9": "sarvatathāgatādhyuṣitapraśastastavite mahāmaṇiratnapratyupte vicitravarṇaghaṇṭāvasaktamārutoddhatapaṭṭasrakcāmarahārārdhahāracandropaśobhite akaniṣṭhadevarājasya bhavane vijahāra |",
  "S08n714:10": "navanavatibhirbodhisattvakoṭibhiḥ sārdhaṃ,",
  "S08n714:11": "tadyathā vajrapāṇinā ca bodhisattvena,",
  "S08n714:12": "avalokiteśvareṇa ca bodhisattvena,",
  "S08n714:13": "ākāśagarbheṇa ca,",
  "S08n714:14": "vajramuṣṭinā ca,",
  "S08n714:15": "mañjuśriyā ca,",
  "S08n714:16": "sahacittotpādadharmacakrapravartinā ca,",
  "S08n714:17": "gaganagañjena ca sarvamārabalapramardinā ca,",
  "S08n714:18": "evaṃpramukhairnavanavatibhirbodhisattvakoṭibhiḥ;",
  "S08n714:19": "gaṅgānadīvālukāsamākhyātaiśca tathāgataiḥ,",
  "S08n714:20": "tadyathāpi nāma tilabimbamiva paripūrṇaṃ jambūdvīpe saṃdṛśyate |",
  "S08n714:21": "taiścāprameyaistathāgatairekaikasmācca tathāgatakāyādaprameyāsaṃkhyeyāni buddhakṣetrāṇi saṃdṛśyante,",
  "S08n714:22": "teṣu ca buddhakṣetreṣu imameva dharmanayaṃ deśayanti sma |",
  "S08n714:23": "atha bhagavān mahāvairocanaḥ sarvākāśadhātusadāvasthitakāyavākcittavajraḥ sarvatathāgatasamavasaraṇatayā sarvavajradhātvavabodhanajñānasattvaḥ sarvākāśadhātuparamāṇurajo vajrādhiṣṭhānasambhavajñānagarbhaḥ sarvatathāgatānantatayā mahavajrajñānābhiṣekaratnaḥ sarvākāśaspharaṇatathatājñānābhisambodhyabhisambodhibhūtaḥ sarvatathāgatātmabhāvaśuddhitayāsvabhāvaśuddhasarvadharmaḥ sarvākāśacaryāgryaḥ sarvatathāgatāmoghājñākāritayā sarvāsamānuttaraviśvakarmā |",
  "S08n714:24": "sarvatathāgatamahābodhidṛḍhasattvaḥ sarvatathāgatakarṣaṇasamayaḥ sarvatathāgatānurāgaṇajñāneśvaraḥ sarvatathāgatasādhukāraḥ sarvatathāgatamahābhiṣekaratnaḥ sarvatathāgatasūryaprabhāmaṇḍalaḥ sarvatathāgatacintārājamaṇiratnaketuḥ sarvatathāgatamahāhāsaḥ sarvatathāgatamahāśuddhadharmaḥ sarvatathāgataprajñājñānaḥ sarvatathāgatacakraḥ sarvatathāgatamahāvīryasudṛḍhakavacaḥ sarvatathāgatarakṣaparipālanavajrayakṣaḥ sarvatathāgatakāyavākcittavajrabandhamudrājñānaḥ |",
  "S08n714:25": "Eulogy of Samantabhadra the mahabodhistattva",
  "S08n714:26": "samantabhadraḥ svamoghaḥ māraḥ prāmodyanāyakaḥ |",
  "S08n714:27": "khagarbhaḥ su[mahāte]jā ratnaketurmahāsmitaḥ ||1 ||",
  "S08n714:28": "avalokitamaheśaś ca mañjuśrīḥ sarvamaṇḍalaḥ |",
  "S08n714:29": "avāco viśvakarmā ca vīryaścaṇḍo [dṛḍhagrahaḥ] ||2 ||",
  "S08n714:30": "vajro'ṅ kuśaḥ śarastuṣṭiḥ ratnaḥ sūryo dhvajaḥ smitaḥ |",
  "S08n714:31": "padmaḥ kośaḥ sucakro vāk karma varma ravayo grahaḥ ||3 ||",
  "S08n714:32": "anādinidha[naḥ śānto rudraḥ krodho mahā]kṣamaḥ |",
  "S08n714:33": "yakṣaḥ surākṣaso dhīraḥ sauriḥ saurirmahāvibhuḥ ||4 ||",
  "S08n714:34": "umāpatiḥ prajānātho viṣṇurjiṣṇurmahāmuniḥ |",
  "S08n714:35": "lokapālo nabho bhūmi[striloka]stu tridhātukaḥ ||5 ||",
  "S08n714:36": "mahābhūtaḥ susattvārthaḥ sarvaḥ śarvaḥ pitāmahaḥ |",
  "S08n714:37": "saṃsāro nirvṛtiḥ śaśvat samyagvṛttirmahāmahaḥ ||6 ||",
  "S08n714:38": "buddhaḥ śuddho mahāyānastribhavaḥ śāśvato hisaḥ |",
  "S08n714:39": "trilokavijayī śambhuḥ śambhunāthaḥ pradāmakaḥ ||7 ||",
  "S08n714:40": "vajranāthaḥ subhūmyagryo jñānaḥ pāramitānayaḥ |",
  "S08n714:41": "vimokṣo bodhisattvaśca caryaḥ sarvatathāgataḥ ||8 ||",
  "S08n714:42": "buddhārtho buddhahṛdayaḥ sarvabodhiranuttaraḥ |",
  "S08n714:43": "vairocano jino nāthaḥ svayaṃbhūrdhāraṇī smṛtiḥ ||9 ||",
  "S08n714:44": "mahāsattvo mahāmudraḥ samādhirbuddhakarmakṛt |",
  "S08n714:45": "sarvabuddhātmako bhūtaḥ sattvo nityārthabodhakaḥ ||10 ||",
  "S08n714:46": "mahāsthāṇurmahākālo mahārāgo mahāsukhaḥ |",
  "S08n714:47": "mahāpāpo mahāgryāgryaḥ sarvāgryo bhuvaneśvaraḥ ||11 ||",
  "S08n714:48": "bhagavān mahābodhicittaḥ samantabhadro mahābodhisattvaḥ sarvatathāgatahṛdayeṣu vijahāra |",
  "S08n714:49": "atha sarvatathāgatairidaṃ buddhakṣetraṃ tadyathā tilabimbamiva paripūrṇama ||",
  "S08n714:50": "atha khalu sarvatathāgatā mahāsamājamāpadya,",
  "S08n714:51": "yena sarvārthasiddhirbodhisattvo mahāsattvaḥ bodhimaṇḍaniṣaṇṇastenopajagmuḥ |",
  "S08n714:52": "upetya bodhisattvasya sāṃbhogikaiḥ kāyairdarśanandatvaivamāhuḥ-“kathaṃ kulaputrānuttarāṃ samyaksambodhim abhisaṃbhotsyase,",
  "S08n714:53": "yastvaṃ sarvatathāgatatattvānabhijñatayā sarvaduḥkarāṇyutsahasī-?” ti |",
  "S08n714:54": "atha sarvārthasiddhirbodhisattvo mahāsatvassarvatathāgatacoditaḥsamānastata āsphānasamādhito vyutthāya,",
  "S08n714:55": "sarvatathāgatān praṇipatyāhū yaivamāha-“bhagavantastathāgatā ājñāpayata kathaṃ pratipadyāmi kīdṛśaṃ tat tattvam” iti |",
  "S08n714:56": "evamukte sarvatathāgatāstaṃ bodhisattvamekakaṇṭhenaivamāhuḥ-“pratipadyasva kulaputra svacittapratyavekṣaṇasamādhānena prakṛtisiddhena rucijaptena mantreṇa” iti oṃ cittaprativedhaṃ karomi |",
  "S08n714:57": "atha bodhisattvaḥ sarvatathāgatānevamāha-“ājñātaṃ me bhagavantastathāgatāḥ svahṛdi candramaṇḍalākāraṃ paśyāmi |",
  "S08n714:58": "” sarvatathāgatāḥ procuḥ-“prakṛtiprabhāsvaramidaṃ kulaputra cittaṃ,",
  "S08n714:59": "tadyathā parikarṣyate tat tathaiva bhavati |",
  "S08n714:60": "tadyathāpi nāma śvetavastre rāgarañjanam” iti |",
  "S08n714:61": "atha sarvatathāgatāḥ prakṛtiprabhāsvaracittajñānasya sphītīkaraṇahetoḥ punarapi tasmai bodhisattvāya oṃ bodhicittamutpādayāmi ityanena prakṛtisiddhena mantreṇa bodhicittamutpāditavantaḥ |",
  "S08n714:62": "atha bodhisattvaḥ punarapi sarvatathāgatājñayā bodhicittamutpādyaivamāha-“yat taccandramaṇḍalākāraṃ taccandramaṇḍalameva paśyāmi” |",
  "S08n714:63": "sarvatathāgatā āhuḥ-“sarvatathāgatahṛdayante samantabhadraścittotpādaḥ sāmīcībhūtaḥ,",
  "S08n714:64": "tatsādhu pratipadyatām,",
  "S08n714:65": "sarvatathāgatasamantabhadracittotpādasya dṛḍhīkaraṇahetoḥ svahṛdi candramaṇḍale vajrabimbaṃ cintayānena mantreṇa oṃ tiṣṭha vajra |",
  "S08n714:66": "bodhisattva āha-“paśyāmi bhagavantastathāgatāścandramaṇḍale vajram” |",
  "S08n714:67": "sarvatathāgatā āhuḥ-“dṛḍhīkurvidaṃ sarvatathāgatasamantabhadracittavajramanena mantreṇa oṃ vajrātmako'ham ||",
  "S08n714:68": "atha yāvantaḥ sarvākāśadhātusamavasaraṇāḥ sarvatathāgatakāyavākcittavajradhātavaḥ,",
  "S08n714:69": "te sarve sarvatathāgatādhiṣṭhānena tasmin sattvavajre praviṣṭāḥ |",
  "S08n714:70": "tataḥ sarvatathāgataiḥ sa bhagavān sarvārthasiddhirmahābodhisattvo vajradhāturvajradhāturiti vajranāmābhiṣekeṇābhiṣiktaḥ |",
  "S08n714:71": "atha vajradhāturmahābodhisattvastān sarvatathāgatānevamāha “paśyāmi bhagavantastathāgatāḥ sarvatathāgatakāyamātmānam” |",
  "S08n714:72": "sarvatathāgatāḥ prāhuḥ-“tena hi mahāsattva sattvavajraṃ sarvākāravaropetaṃ buddhabimbamātmānaṃ bhāvayānena prakṛtisiddhena mantreṇa rucitaḥ parijapya oṃ yathā sarvatathāgatāstathāham” ||",
  "S08n714:73": "athaivamukte vajradhāturmahābodhisattvastathāgatamātmānamabhisambudhya,",
  "S08n714:74": "tān sarvatathāgatān praṇipatyāhū yaivamāha “adhitiṣṭhata māṃ bhagavantastathāgatā imāmabhisaṃbodhiṃ dṛḍhīkuruta ceti” |",
  "S08n714:75": "athaivamukte sarvatathāgatā vajradhātostathāgatasya tasmin sattvavajre praviṣṭā iti ||",
  "S08n714:76": "atha bhagavān vajradhātustathāgatastasmin eva kṣaṇe sarvatathāgatasamatājñānābhisaṃbuddha sarvatathāgatavajrasamatājñānamudrāguhyasamayapraviṣṭaḥ sarvatathāgatadharmasamatājñānādhigamasvabhāvaśuddhaḥ sarvatathāgatasarvasamatāprakṛtiprabhāsvarajñānākarabhūtastathāgato'rhān samyaksaṃbuddhaḥ saṃvṛtta iti ||",
  "S08n714:77": "atha sarvatathāgatāḥ punarapi tataḥ sarvatathāgatasattvavajrān niḥsṛtyākāśagarbhamahāmaṇiratnābhiṣekeṇābhiṣicyāvalokiteśvaradharmajñānamutpādya sarvatathāgataviśvakarmatāyāṃ pratiṣṭhāpya yena sumerugirimūrdhā yena ca vajramaṇiratnaśikharakūṭāgārastenopasaṃkrāntāḥ,",
  "S08n714:78": "upasaṃkramya vajradhātuntathāgataṃ sarvatathāgatatve'dhiṣṭhya,",
  "S08n714:79": "sarvatathāgatasiṃhāsane sarvatomukhaṃ pratiṣṭhāpayāmāsuriti ||",
  "S08n714:80": "Emanation of the 37 deities from samadhi",
  "S08n714:81": "atha khalu akṣobhyastathāgato ratnasaṃbhavaśca tathāgato lokeśvararājaśca tathāgato amoghasiddhiśca tathāgataḥ sarvatathāgatatvaṃ svayamātmanyadhiṣṭhāya,",
  "S08n714:82": "bhagavataḥ śākyamunestathāgatasya sarvasamatāsuprativedhatvāt sarvadiksamatāmabhyālambya,",
  "S08n714:83": "catasṛṣu dikṣu niṣaṇṇāḥ ||",
  "S08n714:84": "I.1.6 Vajrasattva",
  "S08n714:85": "atha bhagavān vairocanastathāgataḥ acirābhisaṃbuddhaḥ sarvatathāgatasamantabhadrahṛdayasarvatathāgatākāśasaṃbhavamahāmaṇiratnābhiṣekābhiṣiktaḥ sarvatathāgatāvalokiteśvaradharmajñānaparamapāramitāprāptaḥ sarvatathāgataviśvakarmatāmoghāpratihataśāsanaḥ paripūrṇakāryaḥ paripūrṇamanorathaḥ sarvatathāgatatvaṃ svayamātmanyadhiṣṭhāya,",
  "S08n714:86": "sarvatathāgatasamantabhadramahābodhisattvasamayasambhavasattvādhiṣṭhānavajraṃ nāma samādhiṃ samāpadyedaṃ sarvatathāgatamahāyānābhisamayaṃ nāma sarvatathāgatahṛdayaṃ svahṛdayāna niścacāra vajrasattva ||",
  "S08n714:87": "athāsmin viniḥsṛtamātre sarvathāgatahṛdayebhyaḥ sa eva bhagavāṃ samantabhadraścandramaṇḍalāni bhūtvā viniḥsṛtya,",
  "S08n714:88": "sarvasattvānāṃ mahābodhicittāni saṃśodhya,",
  "S08n714:89": "sarvatathāgatānāṃ sarvapārśveṣvavasthitāḥ |",
  "S08n714:90": "atha tebhyaścandramaṇḍalebhyaḥ sarvatathāgatajñānavajrāṇi viniḥsṛtya,",
  "S08n714:91": "bhagavato vairocanasya tathāgatasya hṛdaye praviṣṭāni |",
  "S08n714:92": "samantabhadratvācca sudṛḍhatvācca vajrasattvasamādheḥ sarvatathāgatādhiṣṭhānena caikadhanaḥ sakalākāśadhātusamavasaraṇapramāṇo raśmimālo pañcamūrdhā sarvatathāgatakāyavākcittavajramayovajravigrahaḥ prādurbhūya,",
  "S08n714:93": "sarvathāgatahṛdayān niṣkramya pāṇau pratiṣṭhitaḥ |",
  "S08n714:94": "atha tato vajrād vajrākārā raśmayo vicitravarṇarūpāḥ sarvalokadhātvābhāsanaspharaṇā viniścaritāḥ |",
  "S08n714:95": "tebhyaśca vajraraśmimukhebhyaḥ sarvalokadhātuparamāṇurajaḥsamāstathāgatavigrahā viniḥsṛtya,",
  "S08n714:96": "sakaladharmadhātusamavasaraṇeṣu sarvākāśadhātuparyavasāneṣu sarvalokadhātuprasarameghasamudreṣu sarvatathāgatasamatājñānābhijñāsvabhisaṃbodhāt,",
  "S08n714:97": "sarvatathāgatamahābodhicittotpādanasamantabhadravividhacaryāniṣpādanasarva-tathāgatakulārāgaṇamahābodhimaṇḍopasaṃkramaṇasarvamāradharṣaṇasarva-tathāgatasamatāmahābodhyabhisaṃbudhyanadharmacakrapravartanaṃ yāvad aśeṣānavaśeṣasattvadhātuparitrāṇasarvahitasukhasarvatathāgatajñānābhijñottamasiddhiniṣpādanādīni sarvatathāgatavikurvitāni sandarśya,",
  "S08n714:98": "samantabhadratvād vajrasattvasamādheḥ sudṛḍhatvāccaikaghanaḥ samantabhadramahābodhisattvakāyaḥ saṃbhūya,",
  "S08n714:99": "bhagavato vairocanasya hṛdaye sthitvedamudānamudānayāmāsa |",
  "S08n714:100": "aho samantabhadro'haṃ dṛḍhasattvaḥ svayaṃbhuvāṃ |",
  "S08n714:101": "yad dṛḍhatvādakāyo'pi sattvakāyatvamāgataḥ ||",
  "S08n714:102": "atha samantabhadramahābodhisattvakāyo bhagavato hṛdayādavatīrya,",
  "S08n714:103": "sarvatathāgatānāṃ purataścandramaṇḍalāśrito bhūtvājñāṃ mārgayāmāsa ||",
  "S08n714:104": "atha bhagavān sarvatathāgatajñānasamayavajraṃ nāma samādhiṃ samāpadya,",
  "S08n714:105": "sarvatathāgataśīlasamādhiprajñāvimuktivimuktijñānadarśanadharmacakrapravartana-sattvārthamahopāyabalavīryamahājñānasamayamaśeṣānavaśeṣasattvadhātuparitrāṇa-sarvādhipatyasarvasukhasaumanasyānubhavanārtha yāvat sarvatathāgatasamatājñānābhijñānuttaramahāyānābhisamayottamasiddhyavāptiphala-",
  "S08n714:106": "hetostatsarvatathāgatasiddhivajraṃ tasmai samantabhadrāya mahābodhisattvāya sarvatathāgatacakravartitve sarvabuddhakāyaratnamukuṭapaṭṭābhiṣekeṇābhiṣicya pāṇibhyāmanuprādāt |",
  "S08n714:107": "tataḥ sarvatathāgatairvajrapāṇirvajrapāṇiriti vajranāmābhiṣekeṇābhiṣiktaḥ |",
  "S08n714:108": "atha vajrapāṇirbodhisattvo mahāsattvo vāmavajragarvollālanatayā tadavajraṃ svahṛdyutkarṣaṇayogena dhārayannidamudānamudānayāmāsa |",
  "S08n714:109": "idaṃ tatsarvabuddhānāṃ siddhivajramanuttaraṃ |",
  "S08n714:110": "ahaṃ mama kare dattaṃ vajraṃ vajre pratiṣṭhitam || iti ||",
  "S08n714:111": "I.1.7 Vajraraja",
  "S08n714:112": "atha bhagavān punarapyamogharājamahābodhisattvasamayasaṃbhavasattvādhiṣṭhānavajraṃ nāma samādhiṃ samāpadyadaṃ sarvatathāgatākarṣaṇasamayannāma sarvatathāgatahṛdayaṃ svahṛdayānniścacāra vajrarāja ||",
  "S08n714:113": "athāsmin viniḥsṛtamātre sarvatathāgatahṛdayebhyaḥ sa eva bhagavān vajrapāṇi sarvatathāgatamahāṅkuśāni bhūtvā viniḥsṛtya,",
  "S08n714:114": "bhagavato vairocanasya hṛdaye praviṣṭvaikaghano vajrāṅku śamahāvigrahaḥ prādurbhūya,",
  "S08n714:115": "bhagavataḥ pāṇau pratiṣṭhitaḥ |",
  "S08n714:116": "atha tato vajrāṅku śamahāvigrahāt sarvalokadhātuparamāṇurajaḥsamāstathāgatavigrahā viniḥsṛtya,",
  "S08n714:117": "sarvatathāgatakarṣaṇādīni sarvabuddharddhivikurvitāni kṛtvā,",
  "S08n714:118": "svamogharājatvād vajrasattvasamādheḥ sudṛḍhatvāccaikaghanaḥ amogharājamahābodhisattvakāyaḥ saṃbhūya,",
  "S08n714:119": "bhagavato vairocanasya hṛdaye sthitvedamudānamudānayāmāsa |",
  "S08n714:120": "aho hyamogharājāhaṃ vajrasaṃbhavamaṅku śaḥ |",
  "S08n714:121": "yatsarvavyāpino buddhāḥ samākṛṣyanti siddhayaḥ || iti ||",
  "S08n714:122": "atha so'mogharājamahābodhisattvakāyo bhagavato hṛdayādavatīrya,",
  "S08n714:123": "sarvatathāgatānāṃ dakṣiṇacandramaṇḍalāśrito bhūtvā,",
  "S08n714:124": "punarapyājñāṃ mārgayāmāsa ||",
  "S08n714:125": "atha bhagavān sarvatathāgatākarṣaṇasamayavajrannāma samādhiṃ samāpadya,",
  "S08n714:126": "sarvatathāgatākarṣaṇasamayamaśeṣānavaśeṣasattvadhātusarvākarṣaṇasarvasukhasaumanasyānubhavanārthaṃ yāvat sarvatathāgatasamājādhiṣṭhānottamasiddhyarthaṃ tadvajrāṅkuśaṃ tasmai amogharājāya mahābodhisattvāya tathaiva pāṇibhyāmanuprādāt |",
  "S08n714:127": "tataḥ sarvatathāgatairvajrākarṣo vajrākarṣa iti vajranāmābhiṣekeṇābhiṣiktaḥ ||",
  "S08n714:128": "atha vajrākarṣo bodhisattvastena vajrāṅkuśena sarvatathāgatānākarṣayannidamudānamudānayāmāsa |",
  "S08n714:129": "idaṃ tatsarvabuddhānāṃ vajrajñānamanuttaraṃ |",
  "S08n714:130": "yatsarvabuddhārthasiddhyartha samākarṣaṇamuttamama || iti ||",
  "S08n714:131": "I.1.8 Vajraraga",
  "S08n714:132": "atha bhagavān punarapi māramahābodhisattvasamayasaṃbhavasattvādhiṣṭhānavajraṃ nāma samādhiṃ samāpadyedaṃ sarvatathāgatānurāgaṇasamayannāma sarvatathāgatahṛdayaṃ svahṛdayānniścacāra vajrarāga ||",
  "S08n714:133": "athāsmin viniḥsṛtamātre sarvatathāgatahṛdayebhyaḥ sa eva bhagavān vajradharaḥ sarvatathāgatakusumāyudhāni bhūtvā viniḥsṛtya,",
  "S08n714:134": "bhagavato vairocanasya hṛdaye praviṣṭvaikaghano mahāvajravāṇavigrahaḥ prādurbhūya,",
  "S08n714:135": "pāṇau pratiṣṭhitaḥ |",
  "S08n714:136": "atha tato vajravāṇavigrahātsarvalokadhātuparamāṇurajaḥsamāstathāgatavigrahā viniḥsṛtya,",
  "S08n714:137": "sarvatathāgatānurāgaṇādīni sarvabuddharddhivikurvitāni kṛtvā,",
  "S08n714:138": "sumāraṇatvād vajrasattvasamādheḥ sudṛḍhatvāccaikaghano māramahābodhisattvakāyaḥ saṃbhūya,",
  "S08n714:139": "bhagavato vairocanasya hṛdaye sthitvedamudānamudānayāmāsa |",
  "S08n714:140": "aho svabhāvaśuddho'hamanurāgaḥ svayaṃbhuvāṃ |",
  "S08n714:141": "yacchuddhyarthaṃ viraktānāṃ rāgeṇa vinayanti hi ||",
  "S08n714:142": "atha sa māramahābodhisattvakāyo bhagavato hṛdayādavatīrya sarvatathāgatānāṃ vāmacandramaṇḍalāśrito bhūtvā,",
  "S08n714:143": "punarapyājñāṃ mārgayāmāsa ||",
  "S08n714:144": "atha bhagavān sarvatathāgatānurāgaṇādhiṣṭhānavajrannāma samādhiṃ samāpadya,",
  "S08n714:145": "sarvatathāgatamāraṇavajrasamayamaśeṣānavaśeṣatvadhātvanurāgaṇarsāsukhasaumanasyānubhavanārthaṃ yāvat sarvatathāgatamārakarmottamasiddhyavāptiphalahetostadvajravāṇaṃ tasmai mārāya mahābodhisattvāya tathaiva pāṇibhyāmanuprādāt |",
  "S08n714:146": "tataḥ sarvatathāgatairvajradhanurvajradhanuriti vajranāmābhiṣekeṇābhiṣiktaḥ ||",
  "S08n714:147": "atha vajradhanurbodhisattvo mahāsattvastena vajravāṇena sarvatathāgatān mārayannidamudānamudānayāmāsa |",
  "S08n714:148": "idantatsarvabuddhānāṃ rāgajñānamanāvilaṃ |",
  "S08n714:149": "hatvā virāgaṃ rāgeṇa sarvasaukhyaṃ dadanti hi ||",
  "S08n714:150": "I.1.9 Vajrasadhu",
  "S08n714:151": "atha bhagavān punarapi prāmodyarājamahābodhisattvasamayasaṃbhavasattvādhiṣṭhānavajrannāma samādhiṃ samāpadyedaṃ sarvatathāgatapramodasamayannāma sarvatathāgatahṛdayaṃ svahṛdayānniścacāra vajrasādhu ||",
  "S08n714:152": "athāsmin viniḥsṛtamātre sarvatathāgatahṛdayebhyaḥ sa eva bhagavān vajradharaḥ sādhukārāṇi bhūtvā,",
  "S08n714:153": "bhagavato vairocanasya hṛdaye praviṣṭvaikaghano bhūtvā,",
  "S08n714:154": "vajratuṣṭivigrahaḥ prādurbhūya,",
  "S08n714:155": "bhagavataḥ pāṇau pratiṣṭhitaḥ |",
  "S08n714:156": "atha tato vajratuṣṭivigrahāt sarvalokadhātuparamāṇurajaḥsamāḥ tathāgatavigrahā viniḥsṛtya,",
  "S08n714:157": "sarvatathāgatasādhukārādīni sarvabuddharddhivikurvitāni kṛtvā,",
  "S08n714:158": "suprāmodyatvād vajrasattvasamādheḥ sudṛḍhatvāc caikaghanaḥ prāmodyarājamahābodhisattvakāyaḥ saṃbhūya,",
  "S08n714:159": "bhagavato vairocanasya tathāgatasya hṛdaye sthitvedamudānamudānayāmāsa |",
  "S08n714:160": "aho hi sādhukāro'haṃ sarvaḥ sarvavidāṃ varaḥ |",
  "S08n714:161": "yad vikalpaprahīṇānāṃ tuṣṭiṃ janayati dhruvaṃ ||",
  "S08n714:162": "atha sa prāmodyarājamahābodhisattvakāyo bhagavato vairocanasya hṛdayādavatīrya,",
  "S08n714:163": "sarvatathāgatānāṃ pṛṣṭhataścandramaṇḍalāśrito bhūtvā,",
  "S08n714:164": "punarapyājñāṃ mārgayāmāsa ||",
  "S08n714:165": "atha bhagavān sarvatathāgatasaṃtoṣaṇavajrannāma samādhiṃ saṃpādya,",
  "S08n714:166": "sarvatathāgatānuttaraprāmodyajñānasamayaśeṣānavaśeṣasattvadhātusarvasattva-",
  "S08n714:167": "santoṣaṇamahāsukhasaumanasyānubhavanārtha yāvat sarvatathāgatānuttaraharṣarasottamasiddhiprāptiphalahetostadvajratuṣṭiṃ tasmai prāmodyarājāya mahābodhisattvāya tathaiva pāṇibhyāmanuprādāt |",
  "S08n714:168": "tataḥ sarvatathāgatairvajraharṣo vajraharṣa iti vajranāmābhiṣekeṇābhiṣiktaḥ ||",
  "S08n714:169": "atha vajraharṣo bodhisattvastena vajratuṣṭinā sarvatathāgatān sādhukāraiḥ praharṣayannidamudānamudānayāmāsa |",
  "S08n714:170": "idaṃ tatsarvabuddhānāṃ sādhukārapravartakaṃ |",
  "S08n714:171": "sarvatuṣṭikaraṃ vajraṃ divyaṃ prāmodyavardhanam || iti ||",
  "S08n714:172": "mahābodhicittaṃ,",
  "S08n714:173": "sarvatathāgatakarṣaṇasamayaḥ,",
  "S08n714:174": "sarvatathāgatānurāgaṇajñānaṃ,",
  "S08n714:175": "mahātuṣṭiriti sarvatathāgatamahāsamayasattvāḥ ||",
  "S08n714:176": "I.1.10 Vajraratna",
  "S08n714:177": "atha bhagavān punarapyākāśagarbhamahābodhisattvasamayasaṃbhavaratnādhiṣṭhānavajrannāma samādhiṃ samāpadyedaṃ sarvatathāgatābhiṣekasamayannāma sarvatathāgatahṛdayaṃ svahṛdayānniścacāra vajraratnaḥ ||",
  "S08n714:178": "athāsmin viniḥsṛtamātre sarvatathāgatahṛdayebhyaḥ sarvākāśasamatājñānasuprativedhatvād,",
  "S08n714:179": "vajrasattvasamādheḥ sa eva bhagavān vajradharaḥ sarvākāśarasamayo bhūtvā viniḥsṛtās,",
  "S08n714:180": "taiḥ sarvaiḥ sarvākāśaraśmibhiḥ sarvalokadhātavo'vabhāsitāḥ,",
  "S08n714:181": "sarvākāśadhātusamāḥ saṃvṛtā abhūvan |",
  "S08n714:182": "atha sarvatathāgatādhiṣṭhānena sarvo'sākāśadhāturbhagavato vairocanasya hṛdaye praviṣṭāḥ |",
  "S08n714:183": "suparibhāvitatvācca vajrasattvasamādheḥ sarvākāśadhātugarbhamayaḥ sarvalokadhātusamavasaraṇapramāṇo mahāvajraratnavigrahaḥ prādurbhūya,",
  "S08n714:184": "bhagavataḥ pāṇau pratiṣṭhitaḥ |",
  "S08n714:185": "atha tasmād vajraratnavigrahāt sarvalokadhātuparamāṇurajaḥsamāstathāgatavigrahāḥ prādurbhūya,",
  "S08n714:186": "sarvatathāgatābhiṣekādīni sarvatathāgatarddhivikurvitāni sarvalokadhātuṣu kṛtvā,",
  "S08n714:187": "sarvākāśadhātugarbhasusaṃbhavatvādvajrasattvasamādheḥ sudṛḍhatvāccaikaghanaḥ ākāśagarbhamahābodhisattvakāyaḥ saṃbhūya,",
  "S08n714:188": "bhagavato vairocanasya hṛdaye sthitvedamudānamudānayāmāsa |",
  "S08n714:189": "aho hi svabhiṣeko'haṃ vajraratnamanuttaraṃ |",
  "S08n714:190": "yanniḥsaṃgā api jināstridhātupatayaḥ smṛtāḥ ||",
  "S08n714:191": "atha sa ākāśagarbhamahābodhisattvakāyo bhagavato hṛdayādavatīrya,",
  "S08n714:192": "sarvatathāgatānāṃ purataścandramaṇḍalāśrito bhūtvā,",
  "S08n714:193": "punarapyājñāṃ mārgayāmāsa ||",
  "S08n714:194": "atha bhagavān sarvatathāgatamaṇiratnavajrannāma samādhiṃ samāpadya,",
  "S08n714:195": "sarvatathāgatābhiprāyaparipūrṇasamayamaśeṣānavaśeṣasattvadhātusarvārthapariprāptisarva-",
  "S08n714:196": "sukhasaumanasyānubhavanārthaṃ yāvat sarvatathāgatārthasaṃpaduttamasiddhiprāptyai taṃ vajramaṇiṃ tasmai ākāśagarbhāya mahābodhisattvāya vajraratnacakravartitve vajraratnāṅkurābhiṣekeṇābhiṣicya pāṇibhyāmanuprādāt |",
  "S08n714:197": "tataḥ sarvatathāgatairvajragarbho vajragarbha iti vajranāmābhiṣekeṇābhiṣiktaḥ |",
  "S08n714:198": "atha vajragarbho mahābodhisattvastaṃ vajramaṇiṃ svābhiṣekasthāne sthāpayannidamudānamudānayāmāsa |",
  "S08n714:199": "idaṃ tat sarvabuddhānāṃ sattvadhātvabhiṣecanaṃ |",
  "S08n714:200": "ahammama kare dattaṃ ratne ratnanniyojitaṃ ||",
  "S08n714:201": "I.1.11 Vajrateja",
  "S08n714:202": "atha bhagavān punarapi mahātejamahābodhisattvasamayasaṃbhavaratnādhiṣṭhānavajrannāma samādhiṃ samāpadyadaṃ sarvatathāgataraśmisamayannāma sarvatathāgatahṛdayaṃ svahṛdayānniścacāra vajrateja ||",
  "S08n714:203": "athāsmin viniḥsṛtamātre sarvatathāgatahṛdayebhyaḥ sa eva bhagavān vajrapāṇiḥ mahāsūryamaṇḍalāni bhūtvā,",
  "S08n714:204": "bhagavato vairocanasya hṛdaye praviṣṭvaikaghano vajrasūryavigrahaḥ prādurbhūya,",
  "S08n714:205": "bhagavataḥ pāṇau pratiṣṭhitaḥ |",
  "S08n714:206": "atha tato vajrasūryamaṇḍalātsarvalokadhātuparamāṇurajaḥsamāḥ tathāgatavigrahā viniḥsṛtya,",
  "S08n714:207": "sarvatathāgataraśmipramuñcanādīni sarvatathāgatarddhivikurvitāni kṛtvā,",
  "S08n714:208": "sumahātejastvād vajrasattvasamādheḥ sudṛḍhatvāccaikaghano mahātejamahābodhisattvakāyaḥ saṃbhūya,",
  "S08n714:209": "bhagavato vairocanasya hṛdaye sthitvedamudānamudānayāmāsa |",
  "S08n714:210": "aho hyanupamaṃ tejaḥ sattvadhātvavabhāsanaṃ |",
  "S08n714:211": "yacchodhayati śuddhānāṃ buddhānāmapi tāyināṃ |",
  "S08n714:212": "atha sa vimalatejamahābodhisattvakāyo bhagavato hṛdayādavatīrya,",
  "S08n714:213": "sarvatathāgatānāṃ dakṣiṇacandramaṇḍalāśrito bhūtvā,",
  "S08n714:214": "punarapyājñāṃ mārgayāmāsa ||",
  "S08n714:215": "atha bhagavān sarvatathāgataprabhāmaṇḍalādhiṣṭhānavajrannāma samādhiṃ samāpadya,",
  "S08n714:216": "sarvatathāgataraśmisamayamaśeṣānavaśeṣasattvadhātvanupamatejaḥsarvasukhasaumanasyānubhavanārthaṃ yāvatsarvatathāgatasvayaṃprabhāvāptyuttamasiddhaye tadvajrasūryaṃ tasmai mahātejase mahābodhisattvāya tathaiva pāṇibhyāmanuprādāt |",
  "S08n714:217": "tataḥ sarvatathāgatairvajraprabho vajraprabha iti vajranāmābhiṣekeṇābhiṣiktaḥ ||",
  "S08n714:218": "atha vajraprabho mahābodhisattvastena vajrasūryeṇa sarvatathāgatānavabhāsayannidamudānamudānayāmāsa |",
  "S08n714:219": "idaṃ tatsarvabuddhānāmajñānadhvāntanāśanaṃ |",
  "S08n714:220": "paramāṇurajaḥsaṃkhyasūryādhikataraprabham || iti ||",
  "S08n714:221": "I.1.12 Vajraketu",
  "S08n714:222": "atha bhagavān punarapi ratnaketumahābodhisattvasamayasaṃbhavaratnādhiṣṭhānavajrannāma samādhiṃ samāpadyedaṃ sarvatathāgatāśāparipūraṇasamayannāma sarvatathāgatahṛdayaṃ svahṛdayānniścacāra vajraketu ||",
  "S08n714:223": "athāsmin viniḥsṛtamātre sarvatathāgatahṛdayebhyaḥ sa eva bhagavān vajradharo vicitravarṇarūpālaṅkārasaṃsthānāḥ patākā bhūtvā viniḥsṛtya,",
  "S08n714:224": "bhagavato vairocanasya hṛdaye praviṣṭvaikaghano vajradhvajavigrahaḥ prādurbhūya,",
  "S08n714:225": "bhagavataḥ pāṇau pratiṣṭhitaḥ |",
  "S08n714:226": "atha tato vajradhvajavigrahāt sarvalokadhātuparamāṇurajaḥsamāstathāgatavigrahā viniścaritvā,",
  "S08n714:227": "sarvatathāgataratnadhvajocchrepaṇādīni sarvabuddharddhivikurvitāni kṛtvā,",
  "S08n714:228": "mahāratnaketutvād vajrasattvasamādheḥ sadṛḍhatvāccaikaghano ratnaketumahābodhisattvakāyaḥ saṃbhūya,",
  "S08n714:229": "bhagavato vairocanasya tathāgatasya hṛdaye sthitvedamudānamudānayāmāsa |",
  "S08n714:230": "aho hyasadṛśaḥ keturahaṃ sarvārthasiddhīnāṃ |",
  "S08n714:231": "yatsarvāśāparipūrṇānāṃ sarvārthapratipūraṇaṃ || iti ||",
  "S08n714:232": "atha sa ratnaketurmahābodhisattvakāyo bhagavato hṛdayādavatīrya,",
  "S08n714:233": "sarvatathāgatānāṃ vāmacandramaṇḍalāśrito bhūtvā,",
  "S08n714:234": "punarapyājñāṃ mārgayāmāsa ||",
  "S08n714:235": "atha bhagavān sarvatathāgatocchrayādhiṣṭhānavajrannāma samādhiṃ samāpadya,",
  "S08n714:236": "sarvatathāgatacintārājamaṇidhvajocchrepaṇasamayamaśeṣānavaśeṣasattvadhātusarvāśāpari-pūrisarvasukhasaumanasyānubhavanārthaṃ yāvat sarvatathāgatamahārthottamasiddhiprāptiphalahetoḥ tadvajradhvajaṃ tasmai ratnaketave mahābodhisattvāya tathaiva pāṇibhyāmanuprādāt |",
  "S08n714:237": "tataḥ sarvatathāgatairvajrayaṣṭirvajrayaṣṭiriti vajranāmabhiṣekeṇābhiṣiktaḥ |",
  "S08n714:238": "atha vajrayaṣṭirbodhisattvo mahāsattvastena vajradhvajena sarvatathāgatān dānapāramitāyānniyojayannidamudānamudānayāmāsa |",
  "S08n714:239": "idaṃ tatsarvabuddhānāṃ sarvāśāpaparipūraṇaṃ |",
  "S08n714:240": "cintāmaṇidhvajannāma dānapāramitānayam || iti ||",
  "S08n714:241": "I.1.13 Vajrahasa",
  "S08n714:242": "atha bhagavān punarapi nityaprītipramuditendriyamahābodhisattvasamayasaṃbhavaratnādhiṣṭhānavajrannāma samādhiṃ samāpadyedaṃ sarvatathāgataprītisamayannāma sarvatathāgatahṛdayaṃ svahṛdayānniścacāra vajrahāsa ||",
  "S08n714:243": "athāsmin viniḥsṛtamātre sarvatathāgatahṛdayebhyaḥ sa eva bhagavān vajradharaḥ sarvatathāgatasmitāni bhūtvā viniḥsṛtya,",
  "S08n714:244": "bhagavato vairocanasya hṛdaye praviṣṭvaikaghano vajrasmitavigrahaḥ prādurbhūya,",
  "S08n714:245": "prāṇau pratiṣṭhitaḥ |",
  "S08n714:246": "atha tato vajrasmitavigrahāt sarvalokadhātuparamāṇurajaḥsamāstathāgatavigrahāḥ sarvatathāgatādbhūtādīni sarvabuddharddhivikurvitāni kṛtvā,",
  "S08n714:247": "nityaprītipramuditendriyatvād vajrasattvasamādheḥ sudṛḍhatvāccaikaghano nityaprītipramuditendriyamahābodhisattvakāyaḥ saṃbhūya,",
  "S08n714:248": "bhagavato vairocanasya hṛdaye sthitvedamudānamudānayāmāsa |",
  "S08n714:249": "aho mahāhāsamahaṃ sarvāgryāṇāṃ mahādbhutaṃ |",
  "S08n714:250": "yatprayuñjanti buddhārthe sadaiva susamāhitāḥ ||",
  "S08n714:251": "atha sa nityaprītipramuditendriyamahābodhisattvakāyo bhagavato hṛdayādavatīrya,",
  "S08n714:252": "sarvatathāgatānāṃ pṛṣṭhataścandramaṇḍalāśrito bhūtvā,",
  "S08n714:253": "punarapyājñāṃ mārgayāmāsa ||",
  "S08n714:254": "atha bhagavān sarvatathāgatādbhutādhiṣṭhānavajrannāma samādhiṃ samāpadya,",
  "S08n714:255": "sarvatathāgatādbhutotpādasamayamaśeṣānavaśeṣasattvadhātusarvendriyānuttarasukha-",
  "S08n714:256": "saumanasyānubhavanārthaṃ yāvat sarvatathāgatendriyapariśodhanajñānābhijñāvāptiphalahetostadvajrasmitaṃ tasmai nityaprītipramuditendriyāya mahābodhisattvāya tathaiva pāṇibhyāmanuprādāt |",
  "S08n714:257": "tataḥ sarvatathāgatairvajraprītirvajraprītiriti vajranāmābhiṣekeṇābhiṣiktaḥ ||",
  "S08n714:258": "atha vajraprītirbodhisattvo mahāsattvaḥ tena vajrasmitena sarvatathāgatān praharṣayannidamudānamudānayāmāsa |",
  "S08n714:259": "idantatsarvabuddhānāmadbhutotpādadarśakaṃ |",
  "S08n714:260": "mahāharṣakaraṃ jñānamajñātaṃ paraśāsibhir || iti ||",
  "S08n714:261": "mahābhiṣekaḥ,",
  "S08n714:262": "vyāmaprabhāmaṇḍalaṃ,",
  "S08n714:263": "mahāsattvārtho,",
  "S08n714:264": "mahāharṣaśceti |",
  "S08n714:265": "sarvatathāgatamahābhiṣekasattvāḥ ||",
  "S08n714:266": "I.1.14 Vajradharma",
  "S08n714:267": "atha bhagavān punarapyavalokiteśvaramahābodhisattvasamayasaṃbhavadharmādhiṣṭhānavajrannāma samādhiṃ samāpadyedaṃ sarvatathāgadharmasamayannāma sarvatathāgatahṛdayaṃ svahṛdayānniścacāra vajradharma ||",
  "S08n714:268": "athāsmin viniḥsṛtamātre sarvatathāgatahṛdayebhyaḥ sa eva bhagavān vajradharaḥ svabhāvaśuddhadharmasamatājñānasuprativedhatvāt vajrasattvasamādheḥ saddharmaraśmayo bhūtvā viniścaritaḥ,",
  "S08n714:269": "taiḥ saddharmaraśmibhiḥ sarvalokadhātavo'vabhāsitāḥ,",
  "S08n714:270": "dharmadhātumayāḥ saṃvṛtā abhūvan |",
  "S08n714:271": "sa ca sakalo dharmadhāturbhagavato varocanasya hṛdaye praviṣṭvaikaghanaḥ sarvākāśadhātusamavasaraṇapramāṇo mahāpadmavigrahaḥ prādurbhūya,",
  "S08n714:272": "bhagavataḥ pāṇau pratiṣṭhitaḥ |",
  "S08n714:273": "atha tasmād vajrapadmavigrahāt sarvalokadhātuparamāṇurajaḥsamāstathāgatavigrahā viniḥsṛtya,",
  "S08n714:274": "sarvatathāgatasamādhijñānābhijñādīni sarvabuddharddhivikurvitāni sarvalokadhātuṣu kṛtvā,",
  "S08n714:275": "svavalokanaisvaryatvād vajrasattvasamādheḥ sudṛḍhatvāccaikaghanaḥ avalokiteśvaramahābodhisattvakāyaḥsaṃbhūya,",
  "S08n714:276": "bhagavato vairocanasya tathāgatasya hṛdaye sthitvedamudānamudānayāmāsa |",
  "S08n714:277": "aho hi paramārtho'hamādiśuddhaḥ svayaṃbhuvān |",
  "S08n714:278": "yatkolopamadharmāṇāṃ viśuddhirupalabhyate ||",
  "S08n714:279": "atha so'valokiteśvaramahābodhisattvakāyo bhagavato vairocanasya hṛdayādavatīrya,",
  "S08n714:280": "sarvatathāgatānāṃ purataścandramaṇḍalāśrito bhūtvā,",
  "S08n714:281": "punarapyājñāṃ mārgayāmāsa ||",
  "S08n714:282": "atha bhagavān sarvatathāgatasamādhijñānasamayavajrannāma samādhiṃ samāpadya,",
  "S08n714:283": "sarvatathāgataviśodhanasamayamaśeṣānavaśeṣasattvātmapariśuddhisarvasukhasaumanasyānubhavanārthaṃ yāvat sarvatathāgatadharmajñānābhijñāvāptiphalahetostadvajrapadmaṃ tasma avalokiteśvarāya mahābodhisattvāya saddharmacakravartitve sarvatathāgatadharmakāyābhiṣekeṇābhiṣicya,",
  "S08n714:284": "pāṇibhyāmanuprādāt |",
  "S08n714:285": "tataḥ sarvatathāgatarvajranetro vajranetra iti vajranāmābhiṣekeṇābhiṣiktaḥ ||",
  "S08n714:286": "atha vajranetro bodhisattvo mahāsattvaḥ tadvajrapadmaṃ patravikāsanatayā rāgaviśuddhinirlepasvabhāvāvalokanatathāvalokayannidamudānamudānayāmāsa |",
  "S08n714:287": "idaṃ tatsarvabuddhānāṃ rāgatattvāvabodhanaṃ |",
  "S08n714:288": "ahaṃ mama kare dattaṃ dharma dharme pratiṣṭhitam || iti ||",
  "S08n714:289": "I.1.15 Vajratiksna",
  "S08n714:290": "atha bhagavān punarapi mañjuśrīmahābodhisattvasamayasaṃbhavadharmādhiṣṭhānavajraṃ nāma samādhiṃ samāpadyadaṃ sarvatathāgatamahāprajñājñānasamayannāma sarvatathāgatahṛdayaṃ svahṛdayānniścacāra vajratīkṣṇa ||",
  "S08n714:291": "athāsmin viniḥsṛtamātre sarvatathāgatahṛdayebhyaḥ sa eva bhagavān vajradharaḥ prajñāśastrāṇi bhūtvā viniḥsṛtya,",
  "S08n714:292": "bhagavato vairocanasya hṛdaye praviṣṭvaikadhano vajrakośavigrahaḥ prādurbhūya,",
  "S08n714:293": "bhagavataḥ pāṇau pratiṣṭhitaḥ |",
  "S08n714:294": "atha tato vajrakośavigrahāt sarvalokadhātuparamāṇurajaḥsamāstathāgatavigrahā viniścaritvā,",
  "S08n714:295": "sarvatathāgataprajñājñānādīni sarvabuddharddhivikurvitāni kṛtvā,",
  "S08n714:296": "sumañjuśriyatvāt vajrasattvasamādheḥ sudṛḍhatvāccaikaghano mañjuśrīmahābodhisattvakāyaḥ saṃbhūya,",
  "S08n714:297": "bhagavato vairocanasya hṛdaye sthitvedamudānamudānayāmāsa ||",
  "S08n714:298": "aho hi sarvabuddhānāṃ mañjughoṣamahaṃ smṛtaḥ |",
  "S08n714:299": "yatprajñāyā arūpiṇyā ghoṣatvamupalabhyate ||",
  "S08n714:300": "atha sa mañjuśrīmahābodhisattvakāyo bhagavato hṛdayādavatīrya,",
  "S08n714:301": "sarvatathāgatānāṃ dakṣiṇacandramaṇḍalāśrito bhūtvā,",
  "S08n714:302": "punarapyājñāṃ mārgayāmāsa ||",
  "S08n714:303": "atha bhagavān sarvatathāgataprajñājñānavajraṃ nāma samādhiṃ samāpadya,",
  "S08n714:304": "sarvatathāgatakleśacchedanasamayamaśeṣānavaśeṣasattvadhātusarvaduḥkhacchedana-",
  "S08n714:305": "sarvasukhasaumanasyānubhavanārthaṃ yāvat sarvatathāgataghoṣānugaprajñāpārirpūryuttamasiddhyarthaṃ tasmai mañjuśriye mahābodhisattvāya tadvajrakośaṃ tathaiva pāṇibhyāmanuprādāt |",
  "S08n714:306": "tataḥ sarvatathāgatairvajrabuddhirvajrabuddhiriti vajranāmābhiṣekeṇābhiṣiktaḥ ||",
  "S08n714:307": "atha sa vajrabuddhirbodhisattvo mahāsattvaḥ tena vajrakośena sarvatathāgatān praharannidamudānamudānayāmāsa |",
  "S08n714:308": "idaṃ tatsarvabuddhānāṃ prajñāpāramitānayaṃ |",
  "S08n714:309": "chettāraṃ sarvaśatrūṇāṃ sarvapāpaharaṃ param || iti ||",
  "S08n714:310": "I.1.16 Vajrahetu",
  "S08n714:311": "atha bhagavān punarapi sahacittotpāditadharmacakrapravartimahābodhisattvasamayasaṃbhavadharmādhiṣṭhānavajraṃ nāma samādhiṃ samāpadyedaṃ sarvatathāgatacakrasamayannāma sarvatathāgatahṛdayaṃ svahṛdayānniścacāra vajrahetu ||",
  "S08n714:312": "athāsmin viniḥsṛtamātre sarvatathāgatahṛdayebhyaḥ sa eva bhagavān vajradharo vajradhātumahāmaṇḍalādīni sarvatathāgatamaṇḍalāni bhūtvā viniḥsṛtya,",
  "S08n714:313": "bhagavato vairocanasya hṛdaye praviṣṭvaikaghano vajracakravigrahaḥ prādurbhūya,",
  "S08n714:314": "bhagavataḥ pāṇau pratiṣṭhitaḥ |",
  "S08n714:315": "atha tato vajracakravigrahāt sarvalokadhātuparamāṇurajaḥsamāḥ tathāgatavigrahā viniścaritvā,",
  "S08n714:316": "sahacittotpādadharmacakrapravartanādīni sarvabuddharddhivikurvitāni sarvalokadhātuṣu kṛtvā,",
  "S08n714:317": "sahacittotpādadharmacakrapravartanatvād vajrasattvasamādheḥ sudṛḍhatvāccaikaghanaḥ sahacittotpāditadharmacakrapravartimahābodhisattvakāyaḥ saṃbhūya,",
  "S08n714:318": "bhagavato vairocanasya hṛdaye sthitvedamudānamudānayāmāsa |",
  "S08n714:319": "aho vajramayaṃ cakramahaṃ vajrāgradharmiṇām |",
  "S08n714:320": "yaccittotpādamātreṇa dharmacakraṃ pravartate ||",
  "S08n714:321": "atha sa sahacittotpāditadharmacakrapravartimahābodhisattvakāyo bhagavato hṛdayādavatīrya,",
  "S08n714:322": "sarvatathāgatānāṃ vāmacandramaṇḍalāśrito bhūtvā,",
  "S08n714:323": "punarapyājñāṃ mārgayāmāsa ||",
  "S08n714:324": "atha bhagavān sarvatathāgatacakravajrannāma samādhiṃ samāpadya,",
  "S08n714:325": "sarvatathāgatamahāmaṇḍalasamayaṃ śeṣānavaśeṣasattvadhātupraveśāvaivartikacakrasarvasukhasaumanasyānubhavanārthaṃ yāvat sarvatathāgatasaddharmacakrapravartanottamasiddhinimittaṃ tadvajracakraṃ tasmai sahacittotpāditadharmacakrapravartine mahābodhisattvāya tathaiva pāṇibhyāmanuprādāt |",
  "S08n714:326": "tataḥ sarvatathāgatairvajramaṇḍo vajramaṇḍa iti vajranāmābhiṣekeṇābhiṣiktaḥ ||",
  "S08n714:327": "atha vajramaṇḍo bodhisattvo sahāsattvastena vajracakreṇa sarvatathāgatānavaivartikatve pratiṣṭhāpayannidamudānamudānayāmāsa |",
  "S08n714:328": "idaṃ tat sarvabuddhānāṃ sarvadharmaviśodhakam |",
  "S08n714:329": "avaivartikacakrantu bodhimaṇḍamiti smṛtam || iti ||",
  "S08n714:330": "I.1.17 Vajrabhasa",
  "S08n714:331": "atha bhagavānavācamahābodhisattvasamayasaṃbhavadharmādhiṣṭhānavajrannāma samādhiṃ samāpadyedaṃ sarvatathāgatajāpasamayaṃ nāma sarvatathāgatahṛdayaṃ svahṛdayānniścacāra vajrabhāṣa ||",
  "S08n714:332": "athāsmin viniḥsṛtamātre sarvatathāgatahṛdayebhyaḥ sa eva bhagavān vajrapāṇiḥ sarvatathāgatadharmākṣarāṇi bhūtvā viniḥ sṛtya,",
  "S08n714:333": "bhagavato vairocanasya hṛdaye praviṣṭvaikadhano vajrajāpavigrahaḥ prādurbhūya,",
  "S08n714:334": "bhagavataḥ pāṇau pratiṣṭhitaḥ |",
  "S08n714:335": "atha tato vajrajāpavigrahātsarvalokadhātuparamāṇurajaḥsamāstathāgatavigrahā viniḥsṛtya,",
  "S08n714:336": "sarvatathāgatadharmatādini sarvabuddharddhivikurvitāni kṛtvā svavācatvād vajrasattvasamādheḥ sudṛḍhatvāccaikaghanaḥ avācamahābodhisattvakāyaḥ saṃbhūya,",
  "S08n714:337": "bhagavato vairocanasya hṛdaye sthitvedamudānayāmāsa |",
  "S08n714:338": "aho svayaṃbhuvāṃ guhyaṃ sandhābhāṣamahaṃ smṛtaḥ |",
  "S08n714:339": "yad deśayanti saddharmaṃ vākprapañcavivarjitaṃ ||",
  "S08n714:340": "atha sa avācamahābodhisattvakāyo bhagavato hṛdayādavatīrya,",
  "S08n714:341": "sarvatathāgatānāṃ pṛṣṭhataścandramaṇḍalāśrito bhūtvā,",
  "S08n714:342": "punarapyājñāṃ mārgayāmāsa |",
  "S08n714:343": "atha bhagavān sarvatathāgataguhyavāgvajraṃ nāma samādhiṃ samāpadya,",
  "S08n714:344": "sarvatathāgatavāgjñānasamayaṃ aśeṣānavaśeṣasattvadhātuvāksiddhisarvasukhasaumanasyānubhavanārthaṃ yāvatsarvatathāgatavāgguhyatāprāptyuttamasiddhaye tadvajrajāpaṃ tasmai avācāya mahābodhisattvāya tathaiva pāṇibhyāmanuprādāt |",
  "S08n714:345": "tataḥ sarvatathāgatairvajravāco vajravāca iti vajranāmābhiṣekeṇābhiṣiktaḥ ||",
  "S08n714:346": "atha vajravāco bodhisattvo mahāsattvastena vajrajāpena sarvatathāgatān saṃllāpayannidamudānamudānayāmāsa |",
  "S08n714:347": "idaṃ tatsarvabuddhānāṃ vajrajāpamudāhṛtaṃ |",
  "S08n714:348": "sarvatathāgatānāṃ tu mantrāṇāmāśusādhanam || iti ||",
  "S08n714:349": "vajradharmatājñānaṃ,",
  "S08n714:350": "sarvatathāgataprajñājñānaṃ,",
  "S08n714:351": "mahācakrapravartanajñānaṃ,",
  "S08n714:352": "sarvatathāgatavākprapañcavinivartanajñānaṃ ceti |",
  "S08n714:353": "sarvatathāgatamahājñānasattvāḥ ||",
  "S08n714:354": "I.1.18 Vajrakarma",
  "S08n714:355": "atha bhagavān sarvatathāgataviśvakarmamahābodhisattvasamayasaṃbhavakarmādhiṣṭhānavajraṃ nāma samādhiṃ samāpadya,",
  "S08n714:356": "idaṃ sarvatathāgatakarmasamayannāma sarvatathāgatahṛdayaṃ svahṛdayānniścacāra vajrakarma ||",
  "S08n714:357": "athāsmin viniḥsṛtamātre sarvatathāgatahṛdayebhyaḥ sarvakarmasamatājñānasuprativedhatvāt vajrasattvasamādheḥ sa eva bhagavan vajradharaḥ sarvatathāgatakarmasamayo bhūtvā viniḥsṛtaḥ,",
  "S08n714:358": "taiśca sarvatathāgatakarmaraśmibhiḥ sarvalokadhātavo bhāsitāḥ,",
  "S08n714:359": "sarvatathāgatakarmadhātumayāḥ saṃvṛttāḥ,",
  "S08n714:360": "sa sakalaḥ sarvatathāgatakarmadhāturbhagavato vairocanasya hṛdaye praviṣṭvaikaghanaḥ sarvākāśadhātusamavasaraṇapramāṇastataḥ sarvatathāgatakarmadhātutaḥ karmavajravigrahaḥ prādurbhūya,",
  "S08n714:361": "bhagavataḥ pāṇau pratiṣṭhitaḥ |",
  "S08n714:362": "atha tataḥ karmavajravigrahāt sarvalokadhātuparamāṇurajaḥsamāstathāgatavigrahā viniḥsṛtya,",
  "S08n714:363": "sarvalokadhātuṣu sarvatathāgatakarmādīni sarvabuddharddhivikurvitāni kṛtvā,",
  "S08n714:364": "sarvatathāgatānantakarmatvādvajrasattvasamādheḥ sudṛḍhatvāccaikaghanaḥ sarvatathāgataviśvakarmamahābodhisattvakāyaḥ saṃbhūya,",
  "S08n714:365": "bhagavato vairocanasya hṛdaye sthitvedamudānamudānayāmāsa |",
  "S08n714:366": "aho hyamoghaṃ buddhānāṃ sarvakarmamahaṃ bahu |",
  "S08n714:367": "yadanābhogabuddhārthaṃ vajrakarma pravartate ||",
  "S08n714:368": "atha sa sarvatathāgataviśvakarmamahābodhisattvakāyo bhagavato hṛdayādavatīrya,",
  "S08n714:369": "sarvatathāgatānāṃ purataścandramaṇḍalāśrito bhūtvā,",
  "S08n714:370": "punarapyājñāṃ mārgayāmāsa ||",
  "S08n714:371": "atha bhagavān sarvatathāgatāmoghavajraṃ nāma samādhiṃ samāpadya,",
  "S08n714:372": "sarvatathāgatapūjāpravartanādyaprameyāmoghasarvakarmavidhivistarasamayaśeṣāna-vaśeṣasattvadhātusarvakarmasiddhisarvasukhasaumanasyānubhavanārthaṃ yāvat sarvatathāgatavajrakarmatājñānābhijñottamasiddhiphalahetostatkarmavajraṃ tasmai sarvatathāgataviśvakarmaṇe mahābodhisattvāya sarvakarmacakravartitve sarvatathāgatavajrābhiṣekeṇābhiṣicya,",
  "S08n714:373": "pāṇibhyāmanuprādāt |",
  "S08n714:374": "tataḥ sarvatathāgatairvajraviśvo vajraviśva iti vajramahābhiṣekeṇābhiṣiktaḥ |",
  "S08n714:375": "atha vajraviśvo bodhisattvo mahāsatvastadvajraṃ svahṛdi sthāpya,",
  "S08n714:376": "sarvatathāgatakarmatāyānniyojayannidamudānamudānayāmāsa |",
  "S08n714:377": "idaṃ tatsarvabuddhānāṃ viśvakarmakaraṃ paraṃ |",
  "S08n714:378": "ahaṃ mama kare dattaṃ viśve viśvaṃ niyojitam || iti ||",
  "S08n714:379": "I.1.19 Vajraraksa",
  "S08n714:380": "atha bhagavān duryodhanavīryamahābodhisattvasamayasaṃbhavakarmādhiṣṭhānavajraṃ nāma samādhiṃ samāpadyedaṃ sarvatathāgatarakṣāsamayannāma sarvatathāgatahṛdayaṃ svahṛdayānniścacāra vajrarakṣa ||",
  "S08n714:381": "athāsmin viniḥsṛtamātre sarvatathāgatahṛdayebhyaḥ sa eva bhagavān vajrapāṇirdṛḍhakavacāni bhūtvā viniḥsṛtya,",
  "S08n714:382": "bhagavato vairocanasya hṛdaye praviṣṭvaikaghano mahāvajrakavacavigrahaḥ prādurbhūya,",
  "S08n714:383": "bhagavataḥ pāṇau pratiṣṭhitaḥ |",
  "S08n714:384": "atha tato vajrakavacavigrahātsarvalokadhātuparamāṇurajaḥsamāstathāgatavigrahā viniḥsṛtya,",
  "S08n714:385": "sarvatathāgatarakṣāvidhivistarakarmādīni sarvabuddharddhivikurvitāni kṛtvā,",
  "S08n714:386": "duryodhanavīryatvād vajrasattvasamādheḥ sudṛḍhatvāccaikaghano duryodhanavīryamahābodhisattvavigrahaḥ saṃbhūya,",
  "S08n714:387": "bhagavato vairocanasya hṛdaye sthitvedamudānamudānayāmāsa |",
  "S08n714:388": "aho vīryamayo varmaḥ sudṛḍho'haṃ dṛḍhātmanāṃ |",
  "S08n714:389": "yad dṛḍhatvādakāyānāṃ vajrakāyakaraṃ paraṃ ||",
  "S08n714:390": "atha sa duryodhanavīryamahābodhisattvakāyo bhagavato hṛdayādavatīrya,",
  "S08n714:391": "sarvatathāgatānāṃ dakṣiṇacandramaṇḍalāśrito bhūttvā,",
  "S08n714:392": "punarapyājñāṃ mārgayāmāsa ||",
  "S08n714:393": "atha bhagavān sarvatathāgatadṛḍhavajrannāma samādhiṃ samāpadya,",
  "S08n714:394": "sarvatathāgatavīryapāramitāsamayamaśeṣānavaśeṣasattvadhātuparitrāṇasarvasukhasaumanasyānubhavanārthaṃ yāvatsarvatathāgatavajrakāyaprāptyuttamasiddhihetostadvajravarma tasmai duryodhanavīryāya mahābodhisattvāya pāṇibhyāmanuprādāt |",
  "S08n714:395": "tataḥ sarvatathāgatairvajramitro vajramitra iti vajranāmābhiṣekeṇābhiṣiktaḥ ||",
  "S08n714:396": "atha vajramitro bodhisattvo mahāsattvaḥ tena vajravarmeṇa sarvatathāgatān kavacayannidamudānamudānayāmāsa |",
  "S08n714:397": "idaṃ tatsarvabuddhānāṃ maitrīkavacamuttamaṃ |",
  "S08n714:398": "dṛḍhavīryamahārakṣaṃ mahāmitramudāhṛtama || iti ||",
  "S08n714:399": "I.1.20 Vajrayaksa",
  "S08n714:400": "atha bhagavān punarapi sarvamārapramārdemahābodhisattvasamayasaṃbhavakarmādhiṣṭhānavajrannāma samādhiṃ samāpadyedaṃ sarvatathāgatopāyasamayaṃ nāma sarvatathāgatahṛdayaṃ svahṛdayānniścacāra vajrayakṣa ||",
  "S08n714:401": "athāsmin viniḥsṛtamātre sarvatathāgatahṛdayebhyaḥ sa eva bhagavān vajradharo mahādaṃṣṭrāyudhāni bhūtvā viniḥsṛtya,",
  "S08n714:402": "bhagavato vairocanasya hṛdaye praviṣṭvaikaghano vajradaṃṣṭrāvigrahaḥ prādurbhūya,",
  "S08n714:403": "pāṇau pratiṣṭhitaḥ |",
  "S08n714:404": "atha tato vajradaṃṣṭrāvigrahāt sarvalokadhātuparamāṇurajaḥsamāstathāgatavigrahā viniścaritvā,",
  "S08n714:405": "sarvatathāgataraudravinayādīni sarvabuddharddhivikurvitāni kṛtvā,",
  "S08n714:406": "sarvamārasupramarditvād vajrasattvasamādheḥ sudṛḍhatvāccaikaghanaḥ sarvamārapramardimahābodhisattvakāyaḥ saṃbhūya,",
  "S08n714:407": "bhagavato vairocanasya hṛdaye sthitvedamudānamudānayāmāsa ||",
  "S08n714:408": "aho mahopāyamahaṃ buddhānāṃ karuṇātmanāṃ |",
  "S08n714:409": "yatsattvārthatayā śāntā raudratvamapi kuruvate ||",
  "S08n714:410": "atha sa sarvamārapramardimahābodhisattvakāyo bhagavato hṛdayādavatīrya,",
  "S08n714:411": "sarvatathāgatānāṃ vāmacandramaṇḍalāśrito bhūtvā,",
  "S08n714:412": "punarapyājñāṃ mārgayāmāsa ||",
  "S08n714:413": "atha bhagavān sarvatathāgatapracaṇḍavajrannāma samādhiṃ samāpadya,",
  "S08n714:414": "sarvatathāgataduṣṭavinayasamayamaśeṣānavaśeṣatvadhātvabhayasarvasukhasaumanasyānubhavanārthaṃ yāvatsarvatathāgatamahopāyajñānābhijñāvāptyuttamasiddhiphalahetostadvajradaṃṣṭrāyudhaṃ tasmai sarvamārapramardine mahābodhisattvāya tathaiva pāṇibhyāmanuprādāt |",
  "S08n714:415": "tataḥ sarvatathāgatairvajracaṇḍo vajracaṇḍa iti vajranāmābhiṣekeṇābhiṣiktaḥ ||",
  "S08n714:416": "atha vajracaṇḍo bodhisattvo mahāsattvastadvajradaṃṣṭrāyudhaṃ svamukhe pratiṣṭhāpya,",
  "S08n714:417": "sarvatathāgatān bhīṣayannidamudānamudānayāmāsa |",
  "S08n714:418": "idaṃ tat sarvabuddhānāṃ sarvaduṣṭāgradāmakaṃ |",
  "S08n714:419": "vajradaṃṣṭrāyudhaṃ tīkṣṇamupāyaḥ karūṇātmanām || iti ||",
  "S08n714:420": "I.1.21 Vajrasandhi",
  "S08n714:421": "atha bhagavān punarapi sarvatathāgatamuṣṭimahābodhisattvasamayasaṃbhavakarmādhiṣṭhānavajraṃ nāma samādhiṃ samāpadyadaṃ sarvatathāgatakāyavākcittavajrabandhasamayannāma sarvatathāgatahṛdayaṃ svahṛdayānniścacāra vajrasandhi ||",
  "S08n714:422": "athāsmin viniḥsṛtamātre sarvatathāgatahṛdayebhyaḥ sa eva bhagavān vajradharaḥ sarvatathāgatasarvamudrābandhā bhūtvā viniḥsṛtya,",
  "S08n714:423": "bhagavato vairocanasya hṛdaye praviṣṭvaikaghano vajrabandhavigrahaḥ prādurbhūya,",
  "S08n714:424": "pāṇau pratiṣṭhitaḥ |",
  "S08n714:425": "atha tato vajrabandhavigrahāt sarvalokadhātuparamāṇurajaḥsamāstathāgatavigrahā viniścaritvā,",
  "S08n714:426": "sarvalokadhātuṣu sarvatathāgatamudrājñānādīni sarvabuddharddhivikurvitāni kṛtvā,",
  "S08n714:427": "sarvatathāgatamahāmuṣṭisubandhatvād vajrasattvasamādheḥ sudṛḍhatvāccaikaghanaḥ sarvatathāgatamuṣṭimahābodhisattvakāyaḥ saṃbhūya,",
  "S08n714:428": "bhagavato vairocanasya hṛdaye sthitvedamudānamudānayāmāsa |",
  "S08n714:429": "aho hi sudṛḍho bandhaḥ samayo'haṃ dṛḍhātmanāṃ |",
  "S08n714:430": "yatsarvāśāprasiddhyarthaṃ muktānāmapi bandhanaṃ ||",
  "S08n714:431": "atha sarvatathāgatamuṣṭimahābodhisattvakāyo bhagavato hṛdayādavatīrya,",
  "S08n714:432": "sarvatathāgatānāṃ pṛṣṭhataścandramaṇḍalāśrito bhūtvā,",
  "S08n714:433": "punarapyājñāṃ mārgayāmāsa ||",
  "S08n714:434": "atha bhagavān sarvatathāgatasamayavajrannāma samādhiṃ samāpadya,",
  "S08n714:435": "sarvatathāgatamudrābandhasamayamaśeṣānavaśeṣasattvadhātusarvatathāgatadevatāsānnidhyakalpanāt sarvasiddhisukhasaumanasyānubhavanārthaṃ yāvatsarvatathāgatasarvajñānamudrādhipatyottamasiddhiphalahetostadvajrabandhaṃ tasmai sarvatathāgatamuṣṭaye mahābodhisattvāya tathaiva pāṇibhyāmanuprādāt |",
  "S08n714:436": "tataḥ sarvatathāgatairvajramuṣṭirvajramuṣṭiriti vajranāmābhiṣekeṇābhiṣiktaḥ ||",
  "S08n714:437": "atha sa vajramuṣṭirbodhisattvo mahāsattvaḥ tena vajrabandhena sarvatathāgatān bandhayannidamudānamudānayāmāsa |",
  "S08n714:438": "idaṃ tatsarvabuddhānāṃ mudrābandhaṃ mahādṛḍhaṃ |",
  "S08n714:439": "yatsarvabuddhāśusiddhyarthaṃ samayo duratikramaḥ || iti ||",
  "S08n714:440": "sarvatathāgatapūjāvidhivistarakarma,",
  "S08n714:441": "mahāvīryadṛḍhakavacaḥ,",
  "S08n714:442": "sarvatathāgatamahopāyaḥ,",
  "S08n714:443": "sarvamudrājñānaṃ ceti |",
  "S08n714:444": "sarvatathāgatamahākarmasattvāḥ ||",
  "S08n714:445": "I.1.22 Sattvavajri",
  "S08n714:446": "atha khalvakṣobhyastathāgato bhagavato vairocanasya tathāgatasya sarvatathāgatajñānāni niṣpādya,",
  "S08n714:447": "sarvatathāgatajñānamudraṇārthaṃ vajrāpāramitāsamayobhdavavajrādhiṣṭhānaṃ nāma samādhiṃ samāpadyemāṃ sarvatathāgatavajrasamayāṃ nāma sarvatathāgatamudrāṃ svahṛdayānniścacāra sattvavajri ||",
  "S08n714:448": "athāsyāṃ viniḥsṛtamātrāyāṃ sarvatathāgatahṛdayebhyo vajraraśmayo viniścaritāḥ |",
  "S08n714:449": "tebhyaśca vajraraśmibhyaḥ sa eva bhagavān vajradharaḥ sarvalokadhātuparamāṇurajaḥsamāstathāgatavigrahā bhūtvā,",
  "S08n714:450": "sarvatathāgatavajrapāramitājñānānyāmudrya,",
  "S08n714:451": "punarapyekaghanaḥ sarvalokadhātusamavasaraṇapramāṇo mahāvajravigrahaḥ prādurbhūya,",
  "S08n714:452": "bhagavatovairocanasya purataścandramaṇḍalāśrito bhūtvā,",
  "S08n714:453": "idamudānamudānayāmāsa |",
  "S08n714:454": "aho hi sarvabuddhānāṃ sattvavajramahaṃ dṛḍhaḥ |",
  "S08n714:455": "yad dṛḍhatvādakāyo'pi vajrakāyatvamāgataḥ || iti ||",
  "S08n714:456": "I.1.23 Ratnavajri",
  "S08n714:457": "atha bhagavān ratnasaṃbhavastathāgataḥ bhagavato vairocanasya tathāgatasya sarvatathāgatajñānamudraṇārthaṃ ratnapāramitāsamayasaṃbhavavajrādhiṣṭhānaṃ nāma samādhiṃ samāpadyemāṃ vajraratnasamayāṃ nāma svamudrāṃ svahṛdayānniścacāra ratnavajri ||",
  "S08n714:458": "athāsyāṃ viniḥsṛtamātrāyāṃ sarvatathāgatahṛdayebhyo ratnaraśmayo viniścaritāḥ |",
  "S08n714:459": "tebhyo ratnaraśmibhyaḥ sa eva bhagavān vajradharaḥ sarvalokadhātuparamāṇurajaḥsamāstathāgatavigrahā bhūtvā,",
  "S08n714:460": "sarvatathāgatajñānānyāmudrya,",
  "S08n714:461": "punarapyekaghanaḥ sarvalokadhātusamavasaraṇapramāṇo mahāvajraratnavigrahaḥ prādurbhūya,",
  "S08n714:462": "bhagavato vairocanasya dakṣiṇapārśve candramaṇḍalāśrito bhūtvā,",
  "S08n714:463": "idamudānamudānayāmāsa |",
  "S08n714:464": "aho hi sarvabuddhānāṃ ratnavajramahaṃ smṛtaṃ |",
  "S08n714:465": "yanmudrāṇāṃ hi sarvāsāmabhiṣekanayaṃ dṛḍham || iti ||",
  "S08n714:466": "I.1.24 Dharamavajri",
  "S08n714:467": "atha bhagavān lokeśvararājastathāgato bhagavato vairocanasya tathāgatasya sarvatathāgatajñānamudraṇārthaṃ dharmapāramitāsamayodbhavavajrādhiṣṭhānaṃ nāma samādhiṃ samāpadyemāṃ dharmasamayāṃ nāma svamudrāṃ svahṛdayānniścacāra dharma vajri ||",
  "S08n714:468": "athāsyāṃ viniḥsṛtamātrāyāṃ sarvatathāgatahṛdayebhyaḥ padmaraśmayo viniścaritāḥ |",
  "S08n714:469": "tebhyaḥ padmaraśmibhyaḥ sa eva bhagavān vajradharaḥ sarvalokadhātuparamāṇurajaḥsamāstathāgatavigrahā bhūtvā,",
  "S08n714:470": "sarvatathāgatajñānānyāmudrya,",
  "S08n714:471": "punarapyekaghanaḥ sarvalokadhātusamavasaraṇapramāṇo mahāvajrapadmavigrahaḥ prādurbhūya,",
  "S08n714:472": "bhagavato vairocanasya pṛṣṭhataścandramaṇḍalāśrito bhūtvedamudānamudānayāmāsa |",
  "S08n714:473": "aho hi sarvabuddhānāṃ dharmavajraṃ ahaṃ śuci |",
  "S08n714:474": "yatsvabhāvaviśuddhyā vai rāgo'pi hi sunirmalaḥ || iti ||",
  "S08n714:475": "I.1.25 Karmavajiri",
  "S08n714:476": "atha bhagavānamoghasiddhistathāgato bhagavato vairocanasya tathāgatasya sarvatathāgatajñānamudraṇārthaṃ karmapāramitāsaṃbhavavajrādhiṣṭhānaṃ nāma samādhiṃ samāpadyemāṃ sarvatathāgatakarmasamayāṃ nāma svamudrāṃ svahṛdayānniścacāra karmavajri ||",
  "S08n714:477": "athāsyāṃ viniḥsṛtamātrāyāṃ sarvatathāgatahṛdayebhyaḥ sarvakarmaśmayo viniścaritāḥ |",
  "S08n714:478": "tebhyaśca sarvatathāgatakarmaraśmimabhyaḥ sa eva bhagavān vajradharaḥ sarvalokadhātuparamāṇurajaḥsamāstathāgatavigrahā bhūtvā,",
  "S08n714:479": "sarvatathāgatajñānānyamudrya,",
  "S08n714:480": "punarapyekaghanaḥ sarvalokadhātusamavasaraṇapramāṇaḥ sarvatomukho mahākarmavajravigrahaḥ prādurbhūya,",
  "S08n714:481": "bhagavato vairocanasya vāmapārśve candramaṇḍalāśrito bhūtvā,",
  "S08n714:482": "idamudānamudānayāmāsa ||",
  "S08n714:483": "aho hi sarvabuddhānāṃ karmavajramahaṃ bahu |",
  "S08n714:484": "yadekaḥ sannaśeṣasya sattvadhātoḥ sukarmakṛd || iti ||",
  "S08n714:485": "sarvatathāgatajñānasamayā,",
  "S08n714:486": "mahābhiṣekā,",
  "S08n714:487": "vajradharmatā,",
  "S08n714:488": "sarvapūjā ceti |",
  "S08n714:489": "sarvatathāgatapāramitāḥ ||",
  "S08n714:490": "I.1.26 Vajralasya",
  "S08n714:491": "atha bhagavān vairocanaḥ punarapi sarvatathāgataratipūjāsamayasaṃbhavavajrannāma samādhiṃ samāpadyemāṃ sarvatathāgatakulamahādevīṃ svahṛdayānniścacāra vajralāsye ||",
  "S08n714:492": "athāsyāṃ viniḥsṛtamātrāyāṃ sarvatathāgatahṛdayebhyo vajramudrā viniḥsṛtāḥ |",
  "S08n714:493": "tebhyo vajramudrāmukhabhyaḥ sa eva bhagavān vajradharaḥ sarvalokadhātuparamāṇurajaḥsamāstathāgatavigrahā bhūtvā,",
  "S08n714:494": "punarapyekaghanā mahādevī vajrasattvasadṛśātmabhāvā vicitravarṇarūpaliṅgeryāpathā sarvālaṅkāravibhūṣitā sarvatathāgatakulasaṃgrahabhūtā vajrasattvadayitā saṃbhūya,",
  "S08n714:495": "bhagavato'kṣobhyamaṇḍalavāmapārśve candramaṇḍalāśritā bhūtvā,",
  "S08n714:496": "idamudānamudānayāmāsa |",
  "S08n714:497": "aho na sadṛśī me'sti pūjā hyanyā svayaṃbhuvāṃ |",
  "S08n714:498": "yatkāmaratipūjābhiḥ sarvapūjā pravartate || iti ||",
  "S08n714:499": "I.1.27 Vajramala",
  "S08n714:500": "atha bhagavān punarapi sarvatathāgataratnamālābhiṣekasamayodbhavavajrannāma samādhiṃ samāpadya māṃ sarvatathāgatakulamahādevīṃ svahṛdayānniścacāra vajramāle |",
  "S08n714:501": "athāsyāṃ viniḥsṛtamātrāyāṃ sarvatathāgatahṛdayebhyo mahāratnamudrā viniḥsṛtāḥ |",
  "S08n714:502": "tābhyo mahāratnamudrābhyaḥ sa eva bhagavān vajradharaḥ sarvalokadhātuparamāṇurajaḥsamāstathāgatavigrahā bhūtvā,",
  "S08n714:503": "ekaghanāṃ vajramālāṃ mahādevīṃ tathaiva saṃbhūya,",
  "S08n714:504": "bhagavato ratnasaṃbhavamaṇḍalavāmapārśve pūrṇacandramaṇḍalāśritā bhūtvedamudānamudānayāmāsa |",
  "S08n714:505": "aho hyasadṛśāhaṃ vai ratnapūjeti kīrtitā |",
  "S08n714:506": "yattraidhātukarājyāgryaṃ śāsayanti prapūjitā || iti ||",
  "S08n714:507": "I.1.28 Vajragita",
  "S08n714:508": "atha bhagavān punarapi sarvatathāgatasaṃgītisamayasaṃbhavavajrannāma samādhiṃ samāpadyemāṃ sarvatathāgatakulamahādevīṃ svahṛdayānniścacāra vajragīte ||",
  "S08n714:509": "athāsyāṃ viniḥsṛtamātrāyāṃ sarvatathāgatahṛdaye'bhyaḥ sarvatathāgatadharmamudrā viniścaritāḥ |",
  "S08n714:510": "tābhyaśca sarvatathāgatadharmamudrābhyaḥ sa eva bhagavān vajradharaḥ sarvalokadhātuparamāṇurajaḥsamāstathāgatavigrahā bhūtvā,",
  "S08n714:511": "punarapyekaghanāṃ vajragītāṃ mahādevīṃ saṃbhūya,",
  "S08n714:512": "bhagavato lokeśvararājamaṇḍalavāmapārśve candramaṇḍalāśritā bhūtvedamudānamudānayāmāsa |",
  "S08n714:513": "aho hi saṃgītimayī pūjāhaṃ sarvadarśināṃ |",
  "S08n714:514": "yat toṣayanti pūjābhiḥ pratiśrutkopameṣvapi || iti ||",
  "S08n714:515": "I.1.29 Vajranrtya",
  "S08n714:516": "atha bhagavān punarapi sarvatathāgatanṛtyapūjāsamayodbhavavajraṃ nāma samādhiṃ samāpadyemāṃ sarvatathāgatakulamahādevīṃ svahṛdayānniścacāra vajranṛtye |",
  "S08n714:517": "athāsmina viniḥsṛtamātrāyāṃ sarvatathāgatahṛdayebhyaḥ sarvatathāgatanṛtyapūjāvidhivistarā bhūtvā viniḥsṛtāḥ |",
  "S08n714:518": "tebhyaśca sarvatathāgatasarvanṛttapūjāvidhivistarebhyaḥ sa eva bhagavān vajradharaḥ sarvalokadhātuparamāṇurajaḥsamāstathāgatavigrahā bhūtvā,",
  "S08n714:519": "punarapyekaghanāṃ vajranṛttamahādevīṃ saṃbhūya,",
  "S08n714:520": "bhagavato amoghasiddhestathāgatasya maṇḍalavāmapārśve pūrṇacandramaṇḍalāśritā bhūtvedamudānamudānayāmāsa |",
  "S08n714:521": "aho hyudārapūjāhaṃ sarvapūjārthakariṇāṃ |",
  "S08n714:522": "yadvajranṛttavidhinā buddhapūjā prakalpyate || iti ||",
  "S08n714:523": "sarvatathāgatānuttarasukhasaumanasyasamayā,",
  "S08n714:524": "sarvatathāgatamālā,",
  "S08n714:525": "sarvatathāgatagāthā,",
  "S08n714:526": "sarvatathāgatānuttarapūjākarmakarī ceti |",
  "S08n714:527": "sarvatathāgataguhyapūjāḥ ||",
  "S08n714:528": "I.1.30 Vajradhupa",
  "S08n714:529": "atha punarapi bhagavān akṣobhyastathāgato bhagavato vairocanasya tathāgatasya pūjāpratipūjārtha sarvatathāgatapralhādanasamayodbhavavajrannāma samādhiṃ samāpadyemāṃ sarvatathāgatagaṇikāṃ svahṛdayānniścacāra vajradhūpe ||",
  "S08n714:530": "athāsyāṃ viniḥsṛtamātrāyāṃ sarvatathāgatahṛdayebhyaḥ sa eva bhagavān vajradharaḥ anekavidhā dhūpapūjāmeghavyūhāḥ sarvavajradhātuspharaṇā bhūtvā viniścaritāḥ |",
  "S08n714:531": "tebhyaśca dhūpapūjāmeghasamudrebhyaḥ sarvalokadhātuparamāṇurajaḥsamāstathāgatavigrahā viniḥsṛtya,",
  "S08n714:532": "punarapyekaghano vajradhūpadevatākāyaḥ saṃbhūya,",
  "S08n714:533": "bhagavato vajramaṇiratnaśikharakūṭāgārasya koṇe vāmapārśve candramaṇḍalāśritā bhūtvedamudānamudānayati sma |",
  "S08n714:534": "aho hyaṃ mahāpūjā pralhādanavatī śubhā |",
  "S08n714:535": "yatsattvāveśayogāddhi kṣipraṃ bodhiravāpyate || iti ||",
  "S08n714:536": "I.1.31 Vajrapuspa",
  "S08n714:537": "atha bhagavān ratnasaṃbhavastathāgato bhagavato vairocanasya tathāgatasya pūjāpratipūjārtha ratnābharaṇapūjāsamayasaṃbhavavajraṃ nāma samādhiṃ samāpadyemāṃ sarvatathāgatapratīhārīṃ svahṛdayānniścacāra vajrapuṣpe ||",
  "S08n714:538": "athāsyāṃ viniḥsṛtamātrāyāṃ sarvatathāgatahṛdayebhyaḥ sa eva bhagavān vajradharaḥ sarvapuṣpapūjāvyūhāḥ sarvākāśadhātuspharaṇā bhūtvā viniḥsṛtāstebhyaśca sarvapuṣpapūjāvyūhebhyaḥ sarvalokadhātuparamāṇurajaḥsamāstathāgatavigrahā viniḥsṛtya,",
  "S08n714:539": "punarapyekaghano vajrapuṣpadevatākāyaḥ saṃbhūya,",
  "S08n714:540": "bhagavato vajramaṇiratnaśikharakūṭāgārasya vāmakoṇe candramaṇḍalāśritā bhūtvedamudānamudānayāmāsa |",
  "S08n714:541": "aho hi puṣpapūjāhaṃ sarvālaṅkārakārikā |",
  "S08n714:542": "yattathāgataratnatvaṃ pūjya kṣipramavāpyate || iti ||",
  "S08n714:543": "I.1.32 Vajraloka",
  "S08n714:544": "atha bhagavān lokeśvararājastathāgato bhagavato vairocanasya tathāgatasya pūjāpratipūjārtha sarvatathāgatālokapūjāsamayodbhavavajraṃ nāma samādhiṃ samāpadyemāṃ sarvatathāgatadūtīṃ svahṛdayānniścacāra vajrāloke |",
  "S08n714:545": "athāsyāṃ viniḥsṛtamātrāyāṃ sarvatathāgatahṛdayebhyaḥ sa eva bhagavān vajradharaḥ sarvālokapūjāvyūhāḥ sakaladharmadhātuspharaṇā bhūtvā viniścaritāḥ |",
  "S08n714:546": "tebhyaśca sarvālokapūjāvyūhebhyaḥ sarvalokadhātuparamāṇurajaḥsamāstathāgatavigrahā viniḥsṛtya,",
  "S08n714:547": "punarapyekaghano vajrālokadevatākāyaḥ saṃbhūya,",
  "S08n714:548": "bhagavato vajramaṇiratnaśikharakūṭāgārasya vāmakoṇe candramaṇḍalāśritā bhūtvā,",
  "S08n714:549": "idamudānamudānayāmāsa |",
  "S08n714:550": "aho hyahaṃ mahodārā pūjā dīpamayī śubhā |",
  "S08n714:551": "yadālokavatī kṣipraṃ sarvabuddhadṛśo labhed || iti ||",
  "S08n714:552": "I.1.33 Vajragandha",
  "S08n714:553": "atha bhagavānamoghasiddhistathāgato bhagavato vairocanasya tathāgatasya pūjāpratipūjārthaṃ sarvatathāgatagandhapajāsamayasaṃbhavavajrannāma samādhiṃ samāpadyemāṃ sarvatathāgataceṭīṃ svahṛdayānniścacāra vajragandhe ||",
  "S08n714:554": "athāsyāṃ viniḥsṛtamātrāyāṃ sarvatathāgatahṛdayebhyaḥ sa eva bhagavān vajradharaḥ sarvagandhapūjāvyūhāḥ sarvalokadhātuspharaṇā bhūtvā viniḥsṛtāḥ |",
  "S08n714:555": "tebhyaśca gandhapūjāvyūhebhyaḥ sarvalokadhātuparamāṇurajaḥ samāstathāgatavigrahā viniḥsṛtya punarapyekaghano vajragandhadevatākāyaḥ saṃbhūya,",
  "S08n714:556": "bhagavato vajramaṇiratnaśikharakūṭāgārasya vāmakoṇe candramaṇḍalāśritā bhatvedamudānamudānayāmāsa |",
  "S08n714:557": "aho gandhamayī pūjā divyāhaṃ manoramā |",
  "S08n714:558": "yattathāgatagandho vai sarvakāye dadāti hi || iti ||",
  "S08n714:559": "sarvatathāgatajñānāveśā,",
  "S08n714:560": "mahābodhyaṅgasaṃcayā,",
  "S08n714:561": "sarvatathāgatadharmālokā,",
  "S08n714:562": "śīlasamādhiprajñāvimuktivimuktijñānadarśanagandhā ceti |",
  "S08n714:563": "sarvatathāgatājñākāryaḥ ||",
  "S08n714:564": "I.1.34 Vajrankusa",
  "S08n714:565": "atha bhagavān vairocanastathāgataḥ punarapi sarvatathāgatasamayāṃ kuśamahāsattvasamayasaṃbhavasattvavajrannāma samādhiṃ samāpadyeyaṃ sarvatathāgatasarvamudrāgaṇapatiṃ svahṛdayānniścacāra vajrāṃkuśa ||",
  "S08n714:566": "athāsmin viniḥsṛtamātra sarvatathāgatahṛdayebhyaḥ sa eva bhagavān vajradharaḥ sarvatathāgatasarvamudrāgaṇā bhūtvā viniḥsṛtaḥ |",
  "S08n714:567": "tebhyaśca sarvatathāgatamudrāgaṇebhyaḥ sarvalokadhātuparamāṇurajaḥsamāstathāgatavigrahā viniḥsṛtya,",
  "S08n714:568": "punarapyekaghano vajrāṅkuśamahābodhisattvakāyaḥ saṃbhūya,",
  "S08n714:569": "bhagavato vajramaṇiratnaśikharakūṭāgārasya vajradvāramadhye candramaṇḍalāśrito bhatvā,",
  "S08n714:570": "sarvatathāgatasamayānākarṣayanna,",
  "S08n714:571": "idamudānamudānayāmāsa |",
  "S08n714:572": "aho hi sarvabuddhānāṃ samākarṣamahaṃ dṛḍhaḥ |",
  "S08n714:573": "yanmayā hi samākṛṣṭā bhajante sarvamaṇḍalam || iti ||",
  "S08n714:574": "I.1.35 Vajrapasa",
  "S08n714:575": "atha bhagavān punarapi sarvatathāgatasamayapraveśamahāsattvasamayasaṃbhavasattvavajrannāma samādhiṃ samāpadya maṃ sarvatathāgatamudrāpraveśapratīhāraṃ svahṛdayānniścacāra vajrapāśa ||",
  "S08n714:576": "athāsmin viniḥsṛtamātre sarvatathāgatahṛdayebhyaḥ sa eva bhagavān vajradharaḥ sarvatathāgatasamayapraveśamudrāgaṇā bhūtvā viniścaritaḥ |",
  "S08n714:577": "tebhyaśca sarvatathāgatasamayapraveśamudrāgaṇebhyaḥ sarvalokadhātuparamāṇurajaḥsamāstathāgatavigrahā viniḥsṛtya,",
  "S08n714:578": "punarapyekaghano vajrapāśamahābodhisattvakāyaḥ saṃbhūya,",
  "S08n714:579": "bhagavato vajramaṇiratnaśikharakūṭāgārasya ratnadvāramadhye candramaṇḍalāśrito bhūtvā sarvatathāgatāṃ praveśayann,",
  "S08n714:580": "idamudānamudānayāmāsa |",
  "S08n714:581": "aho hi sarvabuddhānāṃ vajrapāśamahaṃ dṛḍhaḥ |",
  "S08n714:582": "yatsarvāṇupraviṣṭāpi praveśyante mayā punaḥ || iti ||",
  "S08n714:583": "I.1.36 Vajrasphota",
  "S08n714:584": "atha bhagavān punarapi sarvatathāgatasamayasphoṭamahāsattvasamayodbhavasattvavajrannāmasamādhiṃ samāpadyemaṃ sarvatathāgatasamayabandhannāma sarvatathāgatadūtaṃ svahṛdayānniścacāra vajrasphoṭa ||",
  "S08n714:585": "athāsmin viniḥsṛtamātre sarvatathāgatahṛdayebhyaḥ sa eva bhagavān vajradharaḥ sarvatathāgatasamayabandhamudrāgaṇā bhūtvā viniḥsṛtastebhyaśca sarvatathāgatasamayabandhasarvamudrāgaṇebhyaḥ sarvalokadhātuparamāṇurajaḥsamāstathāgatavigrahā viniḥsṛtya,",
  "S08n714:586": "ekaghano vajrasphoṭamahābodhisattvakāyaḥ saṃbhūya,",
  "S08n714:587": "bhagavato vajramaṇiratnaśikharakūṭāgārasya dharmadvāramadhye candramaṇḍalāśrito bhatvā,",
  "S08n714:588": "sarvatathāgatāna bandhayanna,",
  "S08n714:589": "idamudānamudānayāmāsa |",
  "S08n714:590": "aho hi sarvabuddhānāṃ vajrasphoṭamahaṃ dṛḍhaḥ |",
  "S08n714:591": "yatsarvabandhamuktānāṃ sattvārthād bandha iṣyate || iti ||",
  "S08n714:592": "I.1.37 Vajravesa",
  "S08n714:593": "atha bhagavān punarapi sarvatathāgatāveśamahāsattvasamayasaṃbhavasattvavajrannāma samādhiṃ samāpadyemaṃ sarvatathāgatasarvamudrāceṭaṃ svahṛdayānniścacāra vajrāveśaḥ ||",
  "S08n714:594": "athāsmin viniḥsṛtamātre sarvatathāgatahṛdayebhyaḥ sa eva bhagavān vajradharaḥ sarvatathāgatasarvamudrāgaṇā bhūtvā viniścaritaḥ |",
  "S08n714:595": "tebhyaśca sarvatathāgatasarvamudrāgaṇebhyaḥ sarvalokadhātuparamāṇurajaḥ samāstathāgatavigrahā viniḥsṛtya,",
  "S08n714:596": "ekaghano vajrāveśamahābodhisattvavigrahaḥ prādurbhūya,",
  "S08n714:597": "bhagavato vajramaṇiratnaśikharakūṭāgārasya karmadvāramadhye candramaṇḍalāśrito bhūtvā,",
  "S08n714:598": "sarvatathāgatānāveśayanna,",
  "S08n714:599": "idamudānamudānayāmāsa |",
  "S08n714:600": "aho hi sarvabuddhānāṃ vajrāveśamahaṃ dṛḍhaḥ |",
  "S08n714:601": "yatsarvapatayo bhūtvā ceṭā api bhavanti hi || iti ||",
  "S08n714:602": "savatathāgatasamākarṣaṇaṃ,",
  "S08n714:603": "praveśo,",
  "S08n714:604": "bandhaḥ,",
  "S08n714:605": "vaśīkaraṇaṃ ceti |",
  "S08n714:606": "sarvatathāgatājñākarāḥ ||",
  "S08n714:607": "atha bhagavān sarvatathāgatāsamājādhiṣṭhānāya vajrācchaṭikāsaṃjñāmakārṣīt |",
  "S08n714:608": "idaṃ sarvatathāgatasamājādhiṣṭhānahṛdayamabhāṣata vajrasamāja ||",
  "S08n714:609": "atha tena kṣapālavamuhūrtena sarvatathāgatācchaṭikāsaṃjñāsaṃcoditāḥ sarvalokadhātuprasarameghasamudreṣu sarvalokadhātuparamāṇurajaḥsamāstathāgatāḥ sabodhisattvaparṣanmaṇḍalāḥ samājamāpadya,",
  "S08n714:610": "yena bhagavān vajramaṇiratnaśikharakūṭāgāro yena ca bhagavān vairocanastenopajagmurupetya oṃ sarvatathāgatapādavandanāṅkaromi ||",
  "S08n714:611": "ityenena prakṛtisiddhena mantreṇa rucijaptena sarvatathāgatapādavandanāṃ kṛtvedamudānamudānayāmāsuḥ ||",
  "S08n714:612": "aho samantabhadrasya bodhisattvasya satkriyā |",
  "S08n714:613": "yattathāgatacakrasya madhye bhāti tathāgataḥ ||",
  "S08n714:614": "athedamuktvā te daśadiksarvalokadhātusannipatitāḥ sarvatathāgatāḥ sarvatathāgatādhiṣṭhānena bhagavato vairocanasya hṛdaye sabodhisattvaparṣanmaṇḍalāḥ praviṣṭāḥ |",
  "S08n714:615": "tebhyaśca sarvatathāgatahṛdayebhyaḥ svāni svāni bodhisattvaparṣanmaṇḍalāni viniḥsṛtya bhagavato vajramaṇiratnaśikharakūṭāgārasya sarvapārśveṣu maṇḍalībhūtvā samāpadyāvasthitā idamudānamudānayāmāsuḥ |",
  "S08n714:616": "aho hi sarvabuddhānāṃ mahodāryamanādijam |",
  "S08n714:617": "yatsarvāṇuprasaṃkhyā vai buddhā hyekatvamāgatā || iti ||",
  "S08n714:618": "Hymn of 108 Names of Mahavajradhara",
  "S08n714:619": "atha bhagavantaḥ sarvatathāgatāḥ punarapi samājamāgamyāsya vajradhātumahāmaṇḍalasyādhiṣṭhānāyāśeṣānavaśeṣasya ca sattvadhātoḥ paritrāṇasarvahitasukhāvāptyai yāvatsarvatathāgatasamatājñānābhijñābhisaṃbodhyuttamasiddhaye bhagavantaṃ sarvatathāgatādhipatiṃ svavajrasattvamanādinidhanaṃ mahāvajradharamanena nāmāṣṭaśatenādhyeṣitavantaḥ ||",
  "S08n714:620": "vajrasattvamahāsattva vajrasarvatathāgata |",
  "S08n714:621": "samantabhadra vajrādya vajrapāṇe namo'stu te ||1 ||",
  "S08n714:622": "vajrarāja subuddhāgrya vajrāṅkuśatathāgata |",
  "S08n714:623": "amogharāja vajrāgrya vajrākarṣa namostu te ||2 ||",
  "S08n714:624": "vajrarāga mahāsaukhya vajravāṇa vaśaṅkara |",
  "S08n714:625": "bhārakāma mahāvajra vajracāpo namo'stu te ||3 ||",
  "S08n714:626": "vajrasādho susattvāgrya vajratuṣṭi mahārate |",
  "S08n714:627": "prāmodyarāja vajrāgraya vajraharṣa namo'stu te ||4 ||",
  "S08n714:628": "vajraratna suvajrārthaṃ vajrākāśa mahāmaṇe |",
  "S08n714:629": "ākāśagarbha vajrāḍhya vajragarbha namostu te ||5 ||",
  "S08n714:630": "vajrateja mahājvāla vajrasūrya jinaprabha |",
  "S08n714:631": "vajraraśmi mahāteja vajraprabha namo'stu te ||6 ||",
  "S08n714:632": "vajraketu susattvārtha vajradhvaja sutoṣaka |",
  "S08n714:633": "ratnaketu mahāvajra vajrayaṣṭe namo'stu te ||7 ||",
  "S08n714:634": "vajrahāsa mahāhāsa vajrasmita mahādbhuta |",
  "S08n714:635": "prītiprāmodya vajrāgrya vajraprīte namo'stu te ||8 ||",
  "S08n714:636": "vajradharma sutatvārtha vajrapadma suśodhaka |",
  "S08n714:637": "lokeśvara suvajrākṣa vajranetra namo'stu te ||9 ||",
  "S08n714:638": "vajratīkṣṇa mahāyāna vajrakośa mahāyudha |",
  "S08n714:639": "mañjuśrī vajragāṃbhīrya vajrabuddhe namo'stu te ||10 ||",
  "S08n714:640": "vajrahetu mahāmaṇḍa vajracakra mahānaya |",
  "S08n714:641": "supravartana vajrottha vajramaṇḍa namo'stu te ||11 ||",
  "S08n714:642": "vajrabhāṣa suvidyāgrya vajrajāpa susiddhida |",
  "S08n714:643": "avāca vajrasiddhyagra vajravāca namo'stu te ||12 ||",
  "S08n714:644": "vajrakarma suvajrājñā karmavajra susarvaga |",
  "S08n714:645": "vajrāmogha mahodārya vajraviśva namo'stu te ||13 ||",
  "S08n714:646": "vajrarakṣa mahādhairya vajravarma mahādṛḍha |",
  "S08n714:647": "duyodhana suvīryagrya vajravīrya namo'stu te ||14 ||",
  "S08n714:648": "vajrayakṣa mahopāya vajradaṃṣṭra mahābhaya |",
  "S08n714:649": "bhārapramardin vajrogra vajracaṇḍa namo'stu te ||15 ||",
  "S08n714:650": "vajrasandhi susānnidhya vajrabandha pramocaka |",
  "S08n714:651": "vajramuṣṭyagrasamaya vajramuṣṭe namo'stu te ||16 ||",
  "S08n714:652": "yaḥ kaścid dhārayennāmnāmidante'ṣṭadaśataṃ śivam |",
  "S08n714:653": "vajranāmābhiṣekādyaiḥ sarvāgraiḥ so'bhiṣicyate ||17 ||",
  "S08n714:654": "yastu gauṇamidannāmnāṃ mahāvajradharasya tu |",
  "S08n714:655": "śaśvadgeyaṃ stuyāt so'pi bhavedvajradharopamaḥ ||18 ||",
  "S08n714:656": "anenābhiṣṭuto'smābhirnāmnāmaṣṭaśatena tu |",
  "S08n714:657": "mahāyānābhisamayaṃ visphāraya mahānayam ||19 ||",
  "S08n714:658": "adhyeṣayāmastvāṃ nātha bhāṣasva paramaṃ vidhim |",
  "S08n714:659": "sarvabuddhamahācakraṃ mahāmaṇḍalamuttamam ||20 || iti |",
  "S08n714:660": "Delineation of the mandala",
  "S08n714:661": "atha bhagavān vajradharaḥ sarvatathāgatādhyeṣaṇavacanamupaśrutya sarvatathāgatasamayasaṃbhavavajrādhiṣṭhānannāma samādhiṃ samāpadye vajradhātunnāma mahāmaṇḍalamudājahāra |",
  "S08n714:662": "athātaḥ saṃpravakṣyāmi mahāmaṇḍalamuttamam |",
  "S08n714:663": "vajradhātupratīkāśaṃ vajradhāturiti smṛtam ||1 ||",
  "S08n714:664": "upaviśya yathāsyāyaṃ maṇḍalasya tu madhyataḥ |",
  "S08n714:665": "mahāsatvamahāmudrāṃ bhāvayaṃ samadhiṣṭhya ca ||2 ||",
  "S08n714:666": "tathaivotthāya mudrāsthaḥ sarvato vyavalokayet |",
  "S08n714:667": "parikrameta garveṇa vajrasattvamudāharan ||3 ||",
  "S08n714:668": "navena suniyuktena supramāṇena cāruṇā |",
  "S08n714:669": "sūtreṇa sūtrayet prājñairyathāśaktena maṇḍalam ||4 ||",
  "S08n714:670": "caturastraṃ caturdvāraṃ catustoraṇaśobhitam |",
  "S08n714:671": "catuḥsūtrasamāyuktaṃ paṭṭastragdāmabhūṣitam ||5 ||",
  "S08n714:672": "koṇabhāgeṣu sarveṣu dvāraniryūhasandhiṣu |",
  "S08n714:673": "khacitaṃ vajraratnaistu sūtrayedbāhyamaṇḍalam ||6 ||",
  "S08n714:674": "tasya cakrapratīkāśaṃ praviśyābhyantaraṃ puram |",
  "S08n714:675": "vajrasūtraparikṣiptamaṣṭastambhopaśobhitam ||7 ||",
  "S08n714:676": "vajra [staṃbhāgrasthaścandrapañca] maṇḍalamaṇḍitam |",
  "S08n714:677": "madhyamaṇḍalamadhye tu buddhabimbanniveśayet ||8 ||",
  "S08n714:678": "buddhasya sarvapārśveṣu maṇḍalānāntu madhyataḥ |",
  "S08n714:679": "samayāgr yaścatasro hi saṃlikhedanupūrvaśaḥ ||9 ||",
  "S08n714:680": "vajravegena cākramya maṇḍalānāṃ catuṣṭaye |",
  "S08n714:681": "akṣobhyādyāstu caturaḥ sarvabuddhānniveśayet ||10 ||",
  "S08n714:682": "akṣobhyamaṇḍalaṃ kuryātsamaṃ vajradharādibhiḥ |",
  "S08n714:683": "vajragarbhādibhiḥ pūrṇaṃ ratnasaṃbhavamaṇḍalam ||11 ||",
  "S08n714:684": "vajranetrādibhiḥ śuddhaṃ maṇḍalamamitāyuṣaḥ |",
  "S08n714:685": "amoghasiddheḥ saṃlekhyaṃ vajraviśvādimaṇḍalam || iti ||12 ||",
  "S08n714:686": "cakrasya koṇasaṃstheṣu vajradevyaḥ samālikhet |",
  "S08n714:687": "bāhyamaṇḍalakoṇeṣu buddhapūjāḥ samālikhet ||13 ||",
  "S08n714:688": "dvāramadhyeṣu sarveṣu dvārapālacatuṣṭayam |",
  "S08n714:689": "bāhyamaṇḍalasaṃstheṣu mahasatvānniveśayet ||14 ||",
  "S08n714:690": "tato vai samyagāgrīntu mudrāṃ badhvā yathāvidhi |",
  "S08n714:691": "vajrācāryaḥ praviṣṭvā tu sphoṭya mudrāṃ samāviśeta ||15 ||",
  "S08n714:692": "Initiation",
  "S08n714:693": "tatre daṃ sarvāveśahṛdayaṃ bhavati aḥ ||",
  "S08n714:694": "ājñāṃ mārgya yathāvattu svādhiṣṭhānādikantathā |",
  "S08n714:695": "kṛtvoccārya svakannāma tato vajreṇa sādhayeta ||1 ||",
  "S08n714:696": "sattvavajrāṅkuśīṃ badhvā vajrācāryastataḥ punaḥ |",
  "S08n714:697": "kurvannacchaṭasaṃghātaṃ sarvabuddhāṃ samājayet ||2 ||",
  "S08n714:698": "tatkṣaṇaṃ sarvabuddhāstu vajrasattvasamanvitāḥ |",
  "S08n714:699": "sarvamaṇḍalasaṃpūrṇāḥ samājaṃ yānti maṇḍale ||3 ||",
  "S08n714:700": "tataḥ śīghraṃ mahāmudrāṃ [badhvā] vajradharasya tu |",
  "S08n714:701": "uccārayetsakṛdvārannāmāṣṭaśatamuttamama ||4 ||",
  "S08n714:702": "tatastuṣṭāḥ samājena dṛḍhaṃ yānti tathāgatāḥ |",
  "S08n714:703": "vajrasattvaḥ svayaṃsiddho mitratvenopatiṣṭhati ||5 ||",
  "S08n714:704": "tato dvāreṣu sarveṣu karma kṛtvāṅku śādibhiḥ |",
  "S08n714:705": "mahākarmāgr yamudrābhiḥ samayāṃstu niveśayet ||6 ||",
  "S08n714:706": "mudrābhiḥ samayāgryābhiḥ sattvavajrādibhistathā |",
  "S08n714:707": "sādhayeta mahāsattvo jaḥ hūm vaṃ hoḥ pravartayan ||7 ||",
  "S08n714:708": "tato buddhādayaḥ sarvamahāsattvāḥ samagrataḥ |",
  "S08n714:709": "ākṛṣṭā supraviṣṭāśca badhvā yāmyanti tadvaśam ||8 ||",
  "S08n714:710": "tatastu guhyapūjābhiḥ santoṣya sa mahātmanā |",
  "S08n714:711": "vijñayetsarvasatvārthaṃ kurudhvaṃ sarvasiddhaye ||9 || iti ||",
  "S08n714:712": "evaṃ sarvamaṇḍaleṣa vajrācāryakarmeti ||",
  "S08n714:713": "Initiation of the disciple",
  "S08n714:714": "athātra vajradhātumahāmaṇḍale vajraśiṣyapraveśādividhivistaro bhavati ||",
  "S08n714:715": "tatra prathamaṃ tāvat praveśo bhavatyaśeṣānavaśeṣasattvadhātuparitrāṇasarvahitasukhottamasiddhikāryakaraṇatayā |",
  "S08n714:716": "atra mahāmaṇḍalapraveśe pātrāpātraparīkṣā na kāryā |",
  "S08n714:717": "tatkasmāddhetoḥ |",
  "S08n714:718": "santi bhagavantastathāgatāḥ kecit sattvā mahāpāpakāriṇaste idaṃ vajradhātumahāmaṇḍalaṃ dṛṣṭvā praviṣṭā ca sarvāpāyavigatā bhaviṣyanti |",
  "S08n714:719": "santi ca bhagavantaḥ sattvāḥ sarvārthabhojanapānakāmaguṇagṛddhāḥ samayadviṣṭāḥ puraścaraṇādiṣvaśaktāḥ |",
  "S08n714:720": "teṣāmapyatrayathākāmakaraṇīyatayā praviṣṭānāṃ sarvāśāparipūrirbhaviṣyati |",
  "S08n714:721": "santi bhagavantaḥ sattvā nṛtyagītahāsyalāsyāhāravihārapriyatayā sarvatathāgatamahāyānābhisamayadharmatānavabodhatvādanyadevakulamaṇḍalāni praviśanti,",
  "S08n714:722": "sarvāśāparipūrisaṃpadabhūteṣu niruttararatiprītiharṣasaṃbhavakareṣu sarvatathāgatakulamaṇḍaleṣu śikṣāpadabhayabhītā na praviśanti |",
  "S08n714:723": "teṣāmapāyamaṇḍalapraveśa [pathābhimukhavihārāṇāmapyeva] vajradhātumahāmaṇḍalapraveśo yujyata sarvaratiprītyuttamasiddhisukhasaumanasyānubhavanārthaṃ sarvāpāyagatipraveśābhimukhapathavinivartanāya ca |",
  "S08n714:724": "santi ca punarbhagavanto dhārmikāḥ sattvāḥ sarvatathāgataśīlasamādhiprajñottamasiddhyupāyairbuddhabodhiṃ prārthayanto dhyānavimokṣādibhirbhūmibhiryantaḥ kliśyante |",
  "S08n714:725": "teṣāmatraiva vajradhātumahāmaṇḍalapraveśamātreṇaiva sarvatathāgatatvamapi na durlabham,",
  "S08n714:726": "kimaṅgā punaranyā siddhiriti ||",
  "S08n714:727": "tatrādita eva tāvat sarvatathāgatapraṇāmacatuṣṭayaṃ kārayet | tadyathā |",
  "S08n714:728": "sarvaśarīreṇa vajrāñjaliprasāritena praṇamedanena mantreṇa |",
  "S08n714:729": "oṃ sarvatathāgatapūjopasthānāyātmānanniryātayāmi sarvatathāgatavajrasattvādhitiṣṭhasva māṃ ||",
  "S08n714:730": "tathava sthito vajrāñjaliṃ hṛdi kṛtvā lalāṭena praṇamedanena mantreṇa oṃ sarvatathāgatapūjābhiṣekāyātmānanniryātayāmi savatathāgatavajraratnābhiṣiñca mām ||",
  "S08n714:731": "tatastathaivotthāya vajrāṃjalibandhena śirasā mukhena praṇamedanena mantreṇa oṃ sarvatathāgatapūjāpravartanāyātmānaṃ niryātayāmi sarvatathāgatavajradharma pravartaya mām ||",
  "S08n714:732": "tatastathaiva sthito vajrāṃjaliṃ śiraso'vatārya hṛdi kṛtvā murdhnā praṇamedanena mantreṇa oṃ sarvatathāgatapūjākarmaṇe ātmānanniryātayāmi sarvatathātavajrakarma kuru mām ||",
  "S08n714:733": "tato raktavastrottarīyo raktapaṭṭakāvacchāditamukhaḥ sattvavajrimudrāṃ bandhayedanena hṛdayena samayastvam ||",
  "S08n714:734": "tato madhyāṅgulidvayena mālāṃ granthyā praveśayedanena hṛdayena samaya hūṃ ||",
  "S08n714:735": "tataḥ praveśyaivaṃ vadet |",
  "S08n714:736": "“adya tvaṃ sarvatathāgatakule praviṣṭaḥ |",
  "S08n714:737": "tadahaṃ te vajrajñānamutpādayiṣyāmi,",
  "S08n714:738": "yena jñānena tva sarvatathāgatasiddhirapi prāpsyasi,",
  "S08n714:739": "kimutānyāḥ siddhīḥ |",
  "S08n714:740": "na ca tvayādṛṣṭamahāmaṇḍalasya vaktavyaṃ,",
  "S08n714:741": "mā te samayo vyathed” iti |",
  "S08n714:742": "tataḥ svayaṃ vajrācāryaḥ sattvavajramudrāmeva mūrdhvāmukhīṃ badhvā vajraśiṣyasya mūrdhni sthāsyaivaṃ vadet |",
  "S08n714:743": "“ayaṃ te samayavajro mūrdhānaṃ sphalayed,",
  "S08n714:744": "yadi tvaṃ kasyacid brūyāt |”",
  "S08n714:745": "tatastayaiva samayamudrayā udakaṃ śapathahṛdayena sakṛt parijñāpya,",
  "S08n714:746": "tasya śiṣyāya pāyayediti ||",
  "S08n714:747": "tatredaṃ śapathahṛdayaṃ bhavati |",
  "S08n714:748": "vajrasattvaḥ svayante'dya hṛdaye samavasthitaḥ |",
  "S08n714:749": "nirbhidya tatkṣaṇaṃ yāyād yadi brūyādimaṃ nayam ||",
  "S08n714:750": "vajrodaka ṭhaḥ ||",
  "S08n714:751": "tataḥ śiṣyāya brūyāt |",
  "S08n714:752": "“adya prabhṛtyahante vajrapāṇiryatte'haṃ brūyāmidaṃ kuru tatkartavyaṃ,",
  "S08n714:753": "na ca tvayāhamavamantavyo,",
  "S08n714:754": "mā te viṣamāparihāreṇa kālakriyāṃ kṛtvā narapatanaṃ syād” iti uktvā,",
  "S08n714:755": "vaktavyaṃ brūhi,",
  "S08n714:756": "“sarvatathāgatā adhitiṣṭhanto vajrasattvo me āviśatu” |",
  "S08n714:757": "tatastvaramāṇena vajrācāryeṇa sattvavajrimudrāṃ badhvā idamuccārayitavyam |",
  "S08n714:758": "ayaṃ tatsamayo vajraṃ vajrasattvamiti smṛtam |",
  "S08n714:759": "āveśayatu te'dyaiva vajrajñānamanuttaram |",
  "S08n714:760": "vajrāveśa aḥ |",
  "S08n714:761": "tataḥ krodhamuṣṭiṃ badhvā sattvavajrimudrāṃ sphoṭayet,",
  "S08n714:762": "mahāyānābhisamayaṃ ca vajravācā rucitoccārayediti |",
  "S08n714:763": "tataḥ samāviśatyāviṣṭamātrasya divyaṃ jñānamutpadyate |",
  "S08n714:764": "tena jñānena paracittābhyavabudhyati |",
  "S08n714:765": "sarvakāryāṇi cātītānāgatavartamānāni jānāti |",
  "S08n714:766": "hṛdayaṃ cāsya dṛḍhībhavati sarvatathāgataśāsane |",
  "S08n714:767": "sarvaduḥkhāni ca [saṃpra]ṇaśyanti |",
  "S08n714:768": "sarvabhayavigataśca bhavati |",
  "S08n714:769": "avadhyaḥ sarvasattveṣu |",
  "S08n714:770": "sarvatathāgatāścādhitiṣṭhanti |",
  "S08n714:771": "sarvasiddhayaścāsyābhimukhībhavanti |",
  "S08n714:772": "apūrvāṇi cāsyākāraṇaharṣaratiprītikarāṇi sukhānyutpadyante |",
  "S08n714:773": "taiḥ sukhaiḥ keṣāñcitsamādhayo niṣpadyante,",
  "S08n714:774": "keṣāñcida dhāraṇyaḥ,",
  "S08n714:775": "keṣāñcita sarvāśāparipūrayo,",
  "S08n714:776": "yāvat,",
  "S08n714:777": "keṣāñcitsarvatathāgatatvamapi niṣpadyata iti |",
  "S08n714:778": "tatastāṃ mudrāṃ badhvā svahṛdi mokṣayedanena hṛdayena",
  "S08n714:779": "tiṣṭha vajra dṛḍho me bhava,",
  "S08n714:780": "śāśvato me bhava,",
  "S08n714:781": "hṛdayaṃ me'dhitiṣṭha,",
  "S08n714:782": "sarvasiddhiñca me prayaccha,",
  "S08n714:783": "hūṃ ha ha ha ha hoḥ ||",
  "S08n714:784": "tatastāṃ mālāṃ mahāmaṇḍale kṣepayedanena hṛdayena pratīccha vajra hoḥ ||",
  "S08n714:785": "tato yatra patati so'sya sidhyati |",
  "S08n714:786": "tatastāṃ mālāṃ gṛhya tasyaidha śirasi bandhayedanena hadayena oṃ pratigṛṇhatvamimaṃ satvaṃ mahābalaḥ ||",
  "S08n714:787": "tayā bandhayā tena mahāsattvena pratīcchito bhavati,",
  "S08n714:788": "śīghraṃ cāsya sidhyati |",
  "S08n714:789": "tatastathāviṣṭasyaiva mukhabandhaṃ muṃcedanena hṛdayena oṃ vajrasattvaḥ svayante'dya cakṣūddhāṭanatatparaḥ uddhāṭayati sarvākṣo vajracakṣu ranuttaram ||",
  "S08n714:790": "he vajra paśya ||",
  "S08n714:791": "tato mahāmaṇḍalaṃ yathānupūrvato darśayet |",
  "S08n714:792": "mahāmaṇḍale ca dṛṣṭamātre sarvatathāgatairadhiṣṭhyate,",
  "S08n714:793": "vajrasattvaścāsya hṛdaye tiṣṭhati |",
  "S08n714:794": "nānādyatīvaraśmimaṇḍaladarśanādīni prātīhāryavikurvitāni paśyati |",
  "S08n714:795": "sarvatathāgatādhiṣṭhitatvāt |",
  "S08n714:796": "kadācit bhagavān mahāvajradharaḥ svarūpeṇa darśanaṃ dadāti,",
  "S08n714:797": "tathāgato vati |",
  "S08n714:798": "tataḥ prabhṛti sarvārthāḥ sarvamano'bhirucitakāryāṇi sarvasiddhira,",
  "S08n714:799": "yāvad,",
  "S08n714:800": "vajradharatvamapi tathāgatatvaṃ veti |",
  "S08n714:801": "tato mahāmaṇḍalaṃ darśayitvā vajrādhiṣṭhitakalaśād gandhodakenābhiṣiṃcedanena hṛdayena vajrābhiṣiñca ||",
  "S08n714:802": "tatastvekatamāṃ mudrāṃ mālāṃ vadhvā svacinhaṃ pāṇau pratiṣṭhāpyaivaṃ vadet |",
  "S08n714:803": "adyābhiṣiktastvamasi buddhairvajrābhiṣekataḥ |",
  "S08n714:804": "idante sarvabuddhatvaṃ gṛhṇa vajraṃ susiddhaye ||",
  "S08n714:805": "oṃ vajrādhipati tvāmabhiṣiṃcāmi tiṣṭha vajra samayastvam ||",
  "S08n714:806": "tato vajranāmābhiṣekeṇa abhiṣiṃcedanena hṛdayena |",
  "S08n714:807": "oṃ vajrasattva tvāmabhiṣiṃcāmi vajranāmābhiṣekataḥ he vajra nāma ||",
  "S08n714:808": "yasya yannāma kuryāttasya he-śabdaḥ prayoktavya iti ||",
  "S08n714:809": "sarvamaṇḍalapraveśavidhivistaraḥ ||",
  "S08n714:810": "tato brūyāt,",
  "S08n714:811": "“kinte'bhirucirarthotpattisiddhijñānaṃ vā,",
  "S08n714:812": "ṛddhisiddhiniṣpattijñānaṃ vā,",
  "S08n714:813": "vidyādharasiddhiniṣpattijñānaṃ vā,",
  "S08n714:814": "yāvat,",
  "S08n714:815": "sarvatathāgatottamasiddhiniṣpattijñānaṃ ve” ti |",
  "S08n714:816": "tato yasya yadabhirucitaṃ tata tasyocceyam ||",
  "S08n714:817": "tato'rthasiddhiniṣpattimudrājñānaṃ śikṣayet |",
  "S08n714:818": "vajrabimbannidhisthaṃ tu hṛdaye paribhāvayet ||",
  "S08n714:819": "bhāvayan bhūmisaṃsthāni nidhānāni sa paśyati ||1 ||",
  "S08n714:820": "vajrabimbaṃ samālikhya gagane paribhāvayet |",
  "S08n714:821": "patedyatra tu paśyeta nidhitatra vinirdiśet ||2 ||",
  "S08n714:822": "vajrabimbaṃ tu jivhāyāṃ bhāvayed buddhimān naraḥ |",
  "S08n714:823": "atrāstīti svayaṃ vācā bravīti paramārthataḥ ||3 ||",
  "S08n714:824": "vajrabimbamayaṃ sarvaṃ bhāvayaṃ kāyamātmanaḥ |",
  "S08n714:825": "samāviṣṭaḥ patedyatra nidhintatra vinirdiśed || iti ||4 ||",
  "S08n714:826": "tatraitāni [hṛdayāni bhavanti] ||",
  "S08n714:827": "vajranidhi ||",
  "S08n714:828": "ranta nidhi ||",
  "S08n714:829": "dharma nidhi ||",
  "S08n714:830": "karmanidhi ||",
  "S08n714:831": "tato vajraṛddhisiddhiniṣpattimudrājñānaṃ śikṣayet |",
  "S08n714:832": "vajrāveśe samutpanne vajrabimbamayaṃ jalam |",
  "S08n714:833": "bhāvaya[ñchīghraṃsi]ddhastu jalasyopari caṃkramet ||1 ||",
  "S08n714:834": "tathaivāveśamutpadya yad rūpaṃ svayamātmanaḥ |",
  "S08n714:835": "bhāvayaṃ bhavate tattu buddharūpamapi svayam ||2 ||",
  "S08n714:836": "tathaivāviṣṭamātmānamākāśo'hamiti svayam |",
  "S08n714:837": "bhāvayan yāvadiccheta tāvadadṛśyatāṃ brajet ||3 ||",
  "S08n714:838": "vajrāviṣṭaḥ svayaṃ bhatvā vajro'hamiti bhāvayan |",
  "S08n714:839": "yāvadāruhate sthānantāvadākāśago bhaved || iti ||4 ||",
  "S08n714:840": "tatraitāni hṛdayāni bhavanti |",
  "S08n714:841": "vajrajala ||",
  "S08n714:842": "vajrarūpa ||",
  "S08n714:843": "vajrākāśa ||",
  "S08n714:844": "vajramaham ||",
  "S08n714:845": "tato vajravidyādharasiddhiniṣpattimudrājñānaṃ śikṣayet |",
  "S08n714:846": "candrabimbaṃ samālikhya namasyūrdhva samāruhet |",
  "S08n714:847": "pāṇau prabhāvayaṃ vajraṃ vajravidyādharo bhavet ||1 ||",
  "S08n714:848": "candrabimbaṃ samāruhya vajraratnaṃ prabhāvayet |",
  "S08n714:849": "yāvadicchati śuddhātmā tāvadutpatati kṣaṇāt ||2 ||",
  "S08n714:850": "candrabimbābhirūḍhastu vajrapadmaṃ kare sthitam |",
  "S08n714:851": "bhāvayan vajranetraṃ tu dadyād vidyādhṛtāṃ padam ||3 ||",
  "S08n714:852": "candramaṇḍalamadhyasthaḥ karmavajrāṃ tu bhāvayet |",
  "S08n714:853": "vajraviśvadharācchīghraṃ sarvaividyādharo bhaveda || iti ||4 ||",
  "S08n714:854": "atha hṛdayāni bhavanti |",
  "S08n714:855": "vajradhara ||",
  "S08n714:856": "ratnadhara ||",
  "S08n714:857": "padmadhara ||",
  "S08n714:858": "karmadhara ||",
  "S08n714:859": "tataḥ sarvatathāgatottamasiddhiniṣpattimudrājñānaṃ śikṣayet |",
  "S08n714:860": "sarvavajrasamādhintu saṃviṣṭyākāśadhātuṣu |",
  "S08n714:861": "yāvadicchati vajrātmā tāvadutpatati kṣaṇāt ||1 ||",
  "S08n714:862": "sarvaśuddhasamādhintu bhāvayannuttamāṃstathā |",
  "S08n714:863": "paṃcābhijñānavāpnoti śīghraṃ jñānaprasādhaka ||2 ||",
  "S08n714:864": "vajrasattvamayaṃ sarva ākāśamiti saṃspharan |",
  "S08n714:865": "dṛḍhānusmṛtimāñchighraṃ bhavedvajradharaḥ svayam ||3 ||",
  "S08n714:866": "buddhabimbamayaṃ sarvamadhimucya khadhātuṣu |",
  "S08n714:867": "sarvabuddhasamādhiṣu buddhatvāya bhaviṣyati || iti ||4 ||",
  "S08n714:868": "athātra hṛdayāni bhavanti |",
  "S08n714:869": "vajra vajra ||",
  "S08n714:870": "śuddha śuddha ||",
  "S08n714:871": "satva satva ||",
  "S08n714:872": "buddha buddha ||",
  "S08n714:873": "sarvasiddhijñānaniṣpattayaḥ ||",
  "S08n714:874": "atha rahasyādharaṇakṣamo bhavati ||",
  "S08n714:875": "tasya prathamaṃ tāvacchapathahṛdayaṃ bhūyāt |",
  "S08n714:876": "oṃ vajrasattvaḥ svayaṃ te'dya hṛdayaṃ samavasthitaḥ |",
  "S08n714:877": "nirbhidya tat-kṣaṇaṃ yāyādyadi bhūyādidannayam ||",
  "S08n714:878": "tata evaṃ vaden “na tvayedaṃ śapathahṛdayamatikramitavyam;",
  "S08n714:879": "mā te viṣamāparihāreṇākālamaraṇaṃ syād,",
  "S08n714:880": "anenaiva kāyena narakapatanam” |",
  "S08n714:881": "tato rahasyamudrājñānaṃ śikṣayet |",
  "S08n714:882": "vajrāveśaṃ samutpādya tālaṃ dadyāt samāhitaḥ |",
  "S08n714:883": "vajrāṃjalitalaiḥ sūkṣmaṃ parvato'pi vaśaṃ nayet ||1 ||",
  "S08n714:884": "vajratālamudrā ||",
  "S08n714:885": "vajrāveśavidhiṃ yojya vajrabandhatalaiḥ hanet |",
  "S08n714:886": "sūkṣmatālaprayogeṇa parvate'pi samāviśet ||2 ||",
  "S08n714:887": "tathaivāveśavidhinā vajrabandhaprasārite |",
  "S08n714:888": "agrāṃgulisamāsphoṭāddhanet kulaśataṃ kṣaṇāt ||3 ||",
  "S08n714:889": "sūkṣmāveśavidheryogātsarvāgulisamāhitam |",
  "S08n714:890": "vajrabandhavinirmuktaṃ sarvaduḥkhaharaṃ param || iti ||4 ||",
  "S08n714:891": "athāsāṃ guhyasādhanaṃ bhavati |",
  "S08n714:892": "bhagena praviśet kāyaṃ striyāyāḥ puruṣasya vā |",
  "S08n714:893": "praviṣṭvā manasā sarvaṃ tasya kāryaṃ samaṃ sphared || iti |",
  "S08n714:894": "tatraitāni tālahṛdayāni bhavanti |",
  "S08n714:895": "vajra vaśa ||",
  "S08n714:896": "vajra viśa ||",
  "S08n714:897": "vajra hana ||",
  "S08n714:898": "vajra hara ||",
  "S08n714:899": "tato hṛdayaṃ dattvā svakuladevatācaturmudrājñānaṃ śikṣayet |",
  "S08n714:900": "anena vidhinā vaktavyam |",
  "S08n714:901": "“na kasyacit tvayānyasyaiṣāṃ mudrāṇāmakovidasya ekatarāpi mudrā darśayitavyā |",
  "S08n714:902": "tatkasya he toḥ |",
  "S08n714:903": "tathā hi te satvā adṛṣṭamahāmaṇḍalāḥ santo mudrābandhaṃ prayojayanti tadā teṣānna tathā siddhirbhaviṣyati |",
  "S08n714:904": "tataste vicikitsā prāptā viṣamāparihāreṇa śīghrameva kālaṃ kṛtvāvīcīmahānarake patantaḥ |",
  "S08n714:905": "tava cāpāyagamanaṃ syād” iti ||",
  "S08n714:906": "atha sarvatathāgatasatvasādhanamahāmudrājñānaṃ bhavati |",
  "S08n714:907": "cittajñānātsamārabhya vajrasūryaṃ tu bhāvayet |",
  "S08n714:908": "buddhabimbaṃ svamātmānaṃ vajradhātuṃ pravartayan ||1 ||",
  "S08n714:909": "anyā siddhimātrastu jñānamāyurbalaṃ varṣaḥ |",
  "S08n714:910": "prāpnoti sarvagāmitvaṃ buddhatvamapi na durlabham ||2 || iti ||",
  "S08n714:911": "sarvatathāgatābhisaṃbodhimudrā || ||",
  "S08n714:912": "atha vajrasattvasādhanamahāmudrābandho bhavati |",
  "S08n714:913": "sagarvaṃ vajramullāsya vajragarvāṃ samudvahan |",
  "S08n714:914": "kāyavākcittavajraistu vajrasattvaḥ svayaṃ bhaveta ||1 ||",
  "S08n714:915": "anyā sarvagāmī sarvakāmapatiḥ sukhī |",
  "S08n714:916": "ṛddhyāyurbalarūpāgryo vajrasattvasamo bhaved || iti ||2 ||",
  "S08n714:917": "kāyavākcittavajraistu yathā lekhyānusārataḥ |",
  "S08n714:918": "cinhamudrān samopetānmahāsatvāṃstu sādhayet ||3 ||",
  "S08n714:919": "athātra sarvakalpānāṃ sādhanaṃ siddhireva ca |",
  "S08n714:920": "siddhānāṃ ca mahatkarma pravakṣyāmyanupūrvaśaḥ ||4 ||",
  "S08n714:921": "pratyahaṃ prāgyathākālaṃ svādhiṣṭhānādikantathā |",
  "S08n714:922": "kṛtvā tu sādhayetsarvaṃ tataḥ paścād yathāsukham ||5 || iti ||",
  "S08n714:923": "tatrāyaṃ mahāmudrāsādhanavidhivistaro bhavati |",
  "S08n714:924": "vajrāveśaṃ samutpādya mahāmudrāṃ yathāvidhi |",
  "S08n714:925": "badhvā tu paratastaṃ tu mahāsattvaṃ prabhāvayet ||1 ||",
  "S08n714:926": "taṃ dṛṣṭvā jñānasattvaṃ tu svaśarīre prabhāvayet |",
  "S08n714:927": "ākṛṣya praveśya badhvā vaśīkṛtvā ca sādhayet ||",
  "S08n714:928": "tatraiṣāṃ hṛdayāni bhavanti |",
  "S08n714:929": "vajra-sattva aḥ ||",
  "S08n714:930": "vajrāveśahṛdayam ||",
  "S08n714:931": "vajra-sattva dṛśya ||",
  "S08n714:932": "mahāsatvānusmṛtihṛdayam ||",
  "S08n714:933": "jaḥ hūṃ vaṃ hoḥ ||",
  "S08n714:934": "mahāsatvākarṣaṇapraveśanabandhanavaśīkaraṇahṛdayama ||",
  "S08n714:935": "“samayastvam” iti prokte pṛṣṭhataścandramāviśet |",
  "S08n714:936": "tatrātmā bhāvayetsatvaṃ “samayastvam” ahaṃ brūvan ||1 ||",
  "S08n714:937": "yasya sattvasya yā mudrā tāmātmānantu bhāvayet |",
  "S08n714:938": "sādhayedvajrajāpena sarvamudrāprasādhanam ||2 ||",
  "S08n714:939": "“jaḥ hūṃ vaṃ hoḥ” bruvan kāye sarvabuddhān praveśayet |",
  "S08n714:940": "manasā sādhuyogena sādhanaṃ tvaparam mahad || iti ||3 ||",
  "S08n714:941": "athāsāṃ karma pravakṣyāmi vajrakarma niruttaram |",
  "S08n714:942": "buddhānusmṛtisaṃsiddhaḥ śīghraṃ buddhatvamāpnuyāt ||4 ||",
  "S08n714:943": "sattvavajyā tu saṃsiddhaḥ sarvamudrādhipo bhavet |",
  "S08n714:944": "sattvavajra yāntu mudrāyāṃ sarvaratnādhipaḥ sa tu ||5 ||",
  "S08n714:945": "siddhastu dharmavajra yā vai buddhadharmadharo bhavet |",
  "S08n714:946": "karmavajriṇi mudrāyāṃ vajrakarmakaro bhavet ||6 ||",
  "S08n714:947": "siddhyate vajrasattvastu bandhayā sattvamudrayā |",
  "S08n714:948": "ākarṣayedvajradharāṃ vajrākarṣaprayogataḥ ||7 ||",
  "S08n714:949": "vajrarāgamahāmudrā sarvabuddhāṃstu rāgayet |",
  "S08n714:950": "toṣayetsarvabuddhānāṃ vajrasādhaprayogataḥ ||8 ||",
  "S08n714:951": "dadyād buddhābhiṣekāṇi ratnamudrāvidhistathā |",
  "S08n714:952": "vajratejā bhavecchīghraṃ vajratejaḥprayogataḥ ||9 ||",
  "S08n714:953": "vajraketudharaṃ sevya bhavedāśāprapūrakaḥ |",
  "S08n714:954": "vajrahāsavidhiṃ yojya sarvabuddhaiḥ samaṃ haset ||10 ||",
  "S08n714:955": "vajradharmadharo bhūyād vajradharmaprayogataḥ |",
  "S08n714:956": "prajñāgryaḥ sarvabuddhānāṃ vajratīkṣṇaprayogataḥ ||11 ||",
  "S08n714:957": "vajracakradharaṃ sevya dharmacakraṃ sa vartayet |",
  "S08n714:958": "buddhavāksiddhimāpnoti vajrabhāṣaprayogataḥ ||12 ||",
  "S08n714:959": "vajrakarma [gataṃ] kṣipraṃ vajrakarmāgryasādhanāt |",
  "S08n714:960": "nibadhya vajrakavacaṃ vajrakāyatvamāpnuyāt ||13 ||",
  "S08n714:961": "vajrayakṣaṃ tu vai sādhya vajrayakṣasamo bhavet |",
  "S08n714:962": "sarvamudrāprasiddhastu vajramuṣṭinibandhanān ||14 ||",
  "S08n714:963": "vajralāsyāṃ tu vai sādhya mahāvajraratiṃ labhet |",
  "S08n714:964": "vajramālā nibandhastu sarvabuddhābhiṣekadaḥ ||15 ||",
  "S08n714:965": "yojayedvajragītāṃ tu vajragītāprayogataḥ |",
  "S08n714:966": "vajranṛtyāṃ tu saṃyojya sarvabuddhaiḥ sa pūjyate ||16 ||",
  "S08n714:967": "pralhādayejjagatsarvaṃ vajradhūpāprayogataḥ |",
  "S08n714:968": "vajrapuṣpāṃ tu saṃyojya vaśīkuryājjagat sa tu ||17 ||",
  "S08n714:969": "vajrālokamahāmudrā cakṣurdadyātprapūjayan |",
  "S08n714:970": "sarvaduḥkhaharo bhūyādvajragandhaprayogataḥ ||18 ||",
  "S08n714:971": "vajrāṅkuśasamākarṣāt sarvākarṣakaraḥ paraḥ |",
  "S08n714:972": "sarvapraveśako bhūyād vajrapāśaprayogataḥ ||19 ||",
  "S08n714:973": "vajrasphoṭantu saṃyojya sarvabandhakṣayo bhaved |",
  "S08n714:974": "vajrāveśavidhiṃ yojya sarvāveśaprasādhaka ||20 iti || ||",
  "S08n714:975": "atha sarvatathāgatavajrasamayamudrājñānaṃ bhavati |",
  "S08n714:976": "añjaliṃ tu dṛḍhaṃ badhvā sarvāṅagulinibandhitam |",
  "S08n714:977": "vajrāñjaliḥ samākhyāto vajrabandhaḥ subandha [nāt ||1 ||",
  "S08n714:978": "sarva] samayamudrāstu vajrabandhasamudbhavāḥ |",
  "S08n714:979": "tāsāṃ bandhaṃ pravakṣyāmi vajrabandhamanuttaram ||2 ||",
  "S08n714:980": "sattvavajrāṃ dṛḍhīkṛtya madhyamotthāsamāṅakurām |",
  "S08n714:981": "madhyamāntarasaṃkocān dvitīyā buddhavarṇitā ||3 ||",
  "S08n714:982": "madhyamāṅaguṣṭharatnā tu padmasaṃkocamadhyamā |",
  "S08n714:983": "pañcamī buddhamudrā tu tathaivāgrasukuñcitā ||4 ||",
  "S08n714:984": "athātaḥ saṃpravakṣyāmi tathāgatakulasya hi |",
  "S08n714:985": "samayagrāhikā mudrā bandhaṃ siddhiṃ ca karma ca ||5 ||",
  "S08n714:986": "pāṇidvayamaye candre madhyamāṅgulivarjite |",
  "S08n714:987": "antyāṅgulimukhāsaṅgāda vajraṃ vai sattvavajrayā ||6 ||",
  "S08n714:988": "agrāṅkuśāgrasaṃyogād sādhukārapradāyikā |",
  "S08n714:989": "vajrasatvacatuṣkasya siddhimudrāgaṇo hyayam ||7 ||",
  "S08n714:990": "ratnavajrā samāṅaguṣṭhatarjanīmukhasandhanāt |",
  "S08n714:991": "sā eva madhyamānāmakaniṣṭhā suprasāritā ||8 ||",
  "S08n714:992": "patākā tu samānāmakaniṣṭhābhyāṃ samanvitā |",
  "S08n714:993": "hāsasthānasthitā caiva sā eva parivartitā ||9 ||",
  "S08n714:994": "prasāritasamāṅaguṣṭhasthitā kuñcitatarjanī |",
  "S08n714:995": "sā eva varjakośā tu madhyamā mukhasandhitā ||10 ||",
  "S08n714:996": "sā eva tu samānāmakaniṣṭhā cakrasaṃjñitā |",
  "S08n714:997": "niryuktāṅaguṣṭhabandhā tu prasāritamukhotthitā ||11 ||",
  "S08n714:998": "kaniṣṭhāṅaguṣṭhamukhayoḥ samājāt karmavarjitā |",
  "S08n714:999": "sā eva tu samāgryā vai hṛdisthā suprasāritā ||12 ||",
  "S08n714:1000": "kuñcitāgr yāgradaṃṣṭrā tu kaniṣṭhā sandhimokṣitā |",
  "S08n714:1001": "kaniṣṭhāntarato'ṅaguṣṭhau pīḍayetkuñcitāgryayā ||13 ||",
  "S08n714:1002": "hṛdaye tu samāṅaguṣṭhā suprasāritamālinī |",
  "S08n714:1003": "aṅagulyagramakhoddhāntā nṛtyato mūrdhni saṃyutā ||14 ||",
  "S08n714:1004": "vajrabandha tvadho dānāt svāñjaliścordhvadāyikā |",
  "S08n714:1005": "samāṅaguṣṭhanipīḍā ca suprasāritalepanā ||15 ||",
  "S08n714:1006": "ekatarjanīsaṃkocā dvyaṅaguṣṭhagranthibandhitā |",
  "S08n714:1007": "aṅaguṣṭhāgra yakaṭā bandhā vajraṭamuṣṭyagrasandhitā || iti ||16 ||",
  "S08n714:1008": "athāsāṃ sādhanaṃ vakṣye vajrasādhanamuttamam |",
  "S08n714:1009": "svamudrayā hṛdisthayā sattvavajrasamādhinā ||17 ||",
  "S08n714:1010": "athāsāṃ karma vakṣyāmi vajrakarma niruttaram |",
  "S08n714:1011": "vajradhātvādimudrāsu samājena tathāgatāḥ ||18 ||",
  "S08n714:1012": "maṇḍalācāryaśiṣyāṇāmadhiṣṭhāsyanti tatkṣaṇāt |",
  "S08n714:1013": "sattvavajr yāntu baddhāyāṃ bhavedvajradharopamaḥ ||19 ||",
  "S08n714:1014": "vajrāṅkuśyāṃ baddhamātrāyāṃ sarvabuddhāṃ samāh vayet |",
  "S08n714:1015": "rāgavajraprayogeṇa sa buddhānapi rāgayet ||20 ||",
  "S08n714:1016": "[vajrasādhubandhena buddhadānatuṣṭiṃ labhati |]",
  "S08n714:1017": "vajratuṣṭyā jinaiḥ sarvaiḥ sādhukāraiḥ praśaṃsyate ||21 ||",
  "S08n714:1018": "ratnavajr yāntu baddhāyāṃ buddhaiḥ so'pyabhiṣicyate |",
  "S08n714:1019": "vajrasūryāṃ badhvā vai bhaved buddhaprabhopamaḥ ||22 ||",
  "S08n714:1020": "vajraketudharo bhūtvā sarvāśāḥ sa tu pūrayet |",
  "S08n714:1021": "vajrahāsaprayogeṇa sarvabuddhaiḥ samaṃ haset ||23 ||",
  "S08n714:1022": "dharmavajrāṃ samādhāya vajradharmopamo bhavet |",
  "S08n714:1023": "vajrakośāṃ tu saṃgṛhya sarvakleśāṃ cchinatti saḥ ||24 ||",
  "S08n714:1024": "vajracakrāṃ dṛḍhīkṛtvā maṇḍalādhipatirbhavet |",
  "S08n714:1025": "vajrabhāṣaprayogeṇa vajravāksiddhiruttamā ||25 ||",
  "S08n714:1026": "karmavajrāṃ tu sandhāya vajrakarmasamo bhavet |",
  "S08n714:1027": "vajravarmāṃ dṛḍhīkṛtvā kāyo vajramayo bhavet ||26 ||",
  "S08n714:1028": "vajradaṃṣṭrāgramudrayā duṣṭamārāṃ sa bhañjati |",
  "S08n714:1029": "vajramuṣṭiṃ dṛḍhāṃ badhvā sarvamudrāṃ vaśannayet ||27 ||",
  "S08n714:1030": "lāsyayā ratayo divyāḥ mālayā bhūṣaṇāni ca |",
  "S08n714:1031": "gītayā sphuṭavāco nityaṃ pūjāṃ labhati nṛtyayā ||28 ||",
  "S08n714:1032": "dhūpayā lhādayed loka puṣpayā rūpaśobhitām |",
  "S08n714:1033": "dīpayā lokaśuddhitvaṃ gandhayā divyagandhatām ||29 ||",
  "S08n714:1034": "vajrāṅakuśaḥ samākarṣed vajrapāśā praveśayet |",
  "S08n714:1035": "vajrasphoṭā tu bandhayād vajraghaṇṭā samāviśed ||30 || iti ||",
  "S08n714:1036": "atha dhamamudrā bhavanti |",
  "S08n714:1037": "vajrajñānaṃ tu buddhānāṃ vajradhātu dṛḍhaṃkaram |",
  "S08n714:1038": "ataḥ paraṃ pravakṣyāmi dharmamudrā yathāvidhi ||1 ||",
  "S08n714:1039": "“samayastvam” iti prokte sarvamudrāpatirbhavet |",
  "S08n714:1040": "“anyasva” iti vai prokte buddhānākarṣayed dhruvam ||2 ||",
  "S08n714:1041": "“aho sukha” iti prokte buddhānapi sa rāgayet |",
  "S08n714:1042": "“sādhu sādhv” iti vai proktvā sādhukāraiḥ sa toṣayet ||3 ||",
  "S08n714:1043": "“sumaha [ttvam” iti] prokte sarvabuddhābhiṣecanam |",
  "S08n714:1044": "“rūpodyote” -ti vai prokte dharmatejo bhaviṣyati ||4 ||",
  "S08n714:1045": "“artha-prāptira” iti prokte sarvāśāḥ pūrayet sa tu |",
  "S08n714:1046": "“ha ha hūṃ he-” [ti prokte samabuddhahāsaṃ prāpnu] yāt ||5 ||",
  "S08n714:1047": "“sarva-kāri” iti prokte akāryamapi śodhayet |",
  "S08n714:1048": "“duḥ khaccheda” iti prokte sarvaduḥkhāñchinatti saḥ ||6 ||",
  "S08n714:1049": "[ “buddha bodhi” iti] prokte maṇḍalādhipatirbhavet |",
  "S08n714:1050": "“prati-śabda” iti prokte buddhaiḥ sahasamālapet ||7 |",
  "S08n714:1051": "“śubha-siddham” iti prokte vaśitvaṃ sarvato bhavet |",
  "S08n714:1052": "[“nirbhayastvam” iti] prokte nirbhayo bhavettatkṣaṇāt ||8 ||",
  "S08n714:1053": "“śatru bhakṣa” iti prokte sarvaśatrun sa bhakṣayet |",
  "S08n714:1054": "“sarvasiddhir” iti prokte sarvasiddhirbhaviṣyati ||9 ||",
  "S08n714:1055": "[“mahārati” ratiṃ] divyāṃ “rūpaśobhā” tathaiva ca |",
  "S08n714:1056": "“śrotrasaukhyā” sukhaṃ dadyāt “sarvapūjā” supūjatām ||10 ||",
  "S08n714:1057": "“pralhādini” manaḥsaukhyaṃ “phalāgamī” phalāgamā |",
  "S08n714:1058": "“su [tejāgri” mahātejaḥ] “sugandhāṅgi” sugandhatām ||11 ||",
  "S08n714:1059": "“ayāhi jaḥ” samākarṣā “ahi hūṃ hūṃ” praveśikā |",
  "S08n714:1060": "“hesphoṭa vaṃ” mahābandhā “ghaṇṭā aḥ aḥ” pracālite- || ti ||12 ||",
  "S08n714:1061": "athāsāṃ dharmamudrā [sādhanaṃ pra] vakṣyate śubham |",
  "S08n714:1062": "jivhāyāṃ bhāvayed vajrāṃ sarvakarmāṇi kurvate || ti ||13 ||",
  "S08n714:1063": "atha karmamudrābandho bhavati |",
  "S08n714:1064": "vajramuṣṭiṃ dṛḍhāṃ badhvā dvidhīkuryātsamāhitaḥ |",
  "S08n714:1065": "vajramudrādvayaṃ bhūyāt tato bandhaḥ pravakṣyate ||1 ||",
  "S08n714:1066": "vāmavajrāṅagulirgrāhyaṃ dakṣiṇena samutthitā |",
  "S08n714:1067": "bodhāgrī nāma mudreyaṃ buddhabodhipradāyikā ||2 ||",
  "S08n714:1068": "akṣobhyasya bhūmisparśā ratne tu varadā tathā |",
  "S08n714:1069": "amitāyoḥ samādhyagrā amoghasyābhayapradā ||3 ||",
  "S08n714:1070": "ataḥ paraṃ pravakṣyāmi karmamudrā samāsataḥ |",
  "S08n714:1071": "vajrasattvādisattvānāṃ vajrakarmapravartikāḥ ||4 ||",
  "S08n714:1072": "sagarvotkarṣaṇaṃ dvābhyāmaṅku śagrahasaṃsthitā |",
  "S08n714:1073": "vāṇaghantanayogācca sādhukārā hṛdi sthitā ||5 ||",
  "S08n714:1074": "abhiṣeke dvivajraṃ tu hṛdi sūryapradarśanam |",
  "S08n714:1075": "vāmasthabāhudaṇḍā ca tathāsye parivartitā ||6 ||",
  "S08n714:1076": "savyāpasavyavikacā hṛd vāmāṃ khaḍgamāraṇa |",
  "S08n714:1077": "alātacakrabhramitā bajradvayamukhotthitā ||7 ||",
  "S08n714:1078": "vajranṛtyabhramonmuktaṃ kapoloṣṇīṣasaṃsthitā |",
  "S08n714:1079": "kavacā kaniṣṭhadaṃṣṭrāgryā muṣṭidvayanipīḍitā ||8 ||",
  "S08n714:1080": "vajragarvāprayogeṇa namedāśayakaṃpitaiḥ |",
  "S08n714:1081": "mālābandhā mukhodvāntā vajranṛtyapranartitā ||9 ||",
  "S08n714:1082": "vajramuṣṭiprayogeṇa dadyād dhūpādayastathā |",
  "S08n714:1083": "sarvabuddhaprapūjāyāḥ pūjāmudrāḥ prakalpitā ||10 ||",
  "S08n714:1084": "tarjanyaṅkuśabandhena kaniṣṭhāyā mahāṅkuśī |",
  "S08n714:1085": "bāhugranthikaṭāgryābhyāṃ pṛṣṭhayośca nipīḍitā || iti ||11 ||",
  "S08n714:1086": "athāsāṃ sādhanaṃ vakṣye vajrakarmakṛtā samam |",
  "S08n714:1087": "sarvavajramayaṃ vajraṃ hṛdaye paribhāvayed || iti ||12 ||",
  "S08n714:1088": "athāsāṃ karmamudrāṇāṃ vajrakarmāṇyanekadhā |",
  "S08n714:1089": "jñānamuṣṭyāṃ tu baddhāyāṃ buddhajñānaṃ samāviśet ||13 ||",
  "S08n714:1090": "akṣobhyāyāṃ tu bandhāyāmakṣobhyaṃ bhavet manaḥ |",
  "S08n714:1091": "ratnasaṃbhavamudrāyāṃ parānugrahavān bhavet ||14 ||",
  "S08n714:1092": "saddharmacakramudrāyāṃ dharmacakraṃ pravartayet |",
  "S08n714:1093": "abhayāgryā bhaveta kṣipraṃ sarvasattvāmayapradaḥ ||15 ||",
  "S08n714:1094": "jragarvāṃ dṛḍhīkṛtya vajrasatvasukhaṃ labhat |",
  "S08n714:1095": "vajrāṅkuśyā samākarṣet kṣaṇāt sarvatathāgatāna ||16 ||",
  "S08n714:1096": "rāgayed vajravāṇaistu vajrabhāryāmapi svayam |",
  "S08n714:1097": "vajratuṣṭyā jināḥ sarve sādhukārān dadanti hi ||17 ||",
  "S08n714:1098": "mahāvajramaṇiṃ badhvā śāstṛbhiḥ so'bhiṣicyate |",
  "S08n714:1099": "vajrasūryāṃ samādhāya vajrasūryasamo bhavet ||18 ||",
  "S08n714:1100": "vajradhvajāṃ samucchrāpya ratnavṛṣṭiṃ sa varṣayet |",
  "S08n714:1101": "vajrasmitāṃ samādhāya hased buddhaiḥ samaṃ laghu ||19 ||",
  "S08n714:1102": "vajraphullāṃ samādhāya vajradharmaṃ sa paśyati |",
  "S08n714:1103": "vajrakośāṃ dṛḍhaṃ badhvā sarvaduḥkhāñchinatti saḥ ||20 ||",
  "S08n714:1104": "vajracakraṃ samādhāya dharmacakraṃ pravartayet |",
  "S08n714:1105": "sarvaṃ vai buddhavacanaṃ sidhyate vajrajāpataḥ ||21 ||",
  "S08n714:1106": "[vajranṛtyapūjayā buddho'pi vaśibhūtaṃ bhavet |]",
  "S08n714:1107": "vajravarma nibadhvā so vajrasāratvaṃ prāpnuyāt ||22 ||",
  "S08n714:1108": "vajradaṃṣṭraṃ samādhāya [pradhvaṃsed vajratvamapi] |",
  "S08n714:1109": "vajramuṣṭyāhare [t sarvaṃ mudrāsiddhirālabhyate] ||23 ||",
  "S08n714:1110": "vajralāsyā ratin dadyād vajramālā surūpatām |",
  "S08n714:1111": "vajragītā sugītā [tvaṃ vajranṛtyā ca vaśayet] ||24 ||",
  "S08n714:1112": "dhūpayā tu manolhādaṃ puṣpayābharaṇāni tu |",
  "S08n714:1113": "dīpapūjā mahādīptiṃ vajragandhā sugandhatām ||25 ||",
  "S08n714:1114": "vajrāṅkuśyā samākarṣed vajra āśā praveśayet |",
  "S08n714:1115": "bandhayed vajranigaḍā vajraghaṇṭā tu cālayed || iti ||26 ||",
  "S08n714:1116": "atha sarvamudrāṇāṃ sāmānyā bandhavidhivistaro bhavati |",
  "S08n714:1117": "tatrādita eva vajrabandhāṅgulīṃ tālaṃ kṛtvā hṛdaye,",
  "S08n714:1118": "idaṃ hṛdayamuccārayet vajrabandha traṭ ||",
  "S08n714:1119": "tataḥ sarvamudrābandhāḥ svakāyavākcittavajreṣu vaśībhavanti ||",
  "S08n714:1120": "tato vajrāveśasamayamudrāṃ badhvā,",
  "S08n714:1121": "idaṃ hṛdayamuccārayet aḥ ||",
  "S08n714:1122": "tataḥ samāviṣṭā mitratvenopatiṣṭhanti ||",
  "S08n714:1123": "tato mudrāsamayamahāsattvānanusmṛtyedaṃ hṛdayamudāharet mahāsamayasattvo'ham ||",
  "S08n714:1124": "anena sarvamudrāḥ siddhyantīti |",
  "S08n714:1125": "sarvamudrāvidhivistaraḥ || ||",
  "S08n714:1126": "atha sāmānyaḥ sādhanavidhivistaro bhavati |",
  "S08n714:1127": "tatrādita eva svamudrāṃ badhvā svamudrāsatvamātmānaṃ bhāvayedanena hṛdayena samayo'ham ||",
  "S08n714:1128": "tataḥ svamudrāsattvamātmānaṃ bhāvya tenādhiṣṭhāyedanena mantreṇa samayasattvādhitiṣṭhasva mām |",
  "S08n714:1129": "tataḥ sādhayediti |",
  "S08n714:1130": "sādhanāvidhivistaraḥ || ||",
  "S08n714:1131": "atha siddhividhivistaro bhavati |",
  "S08n714:1132": "tatrādita eva arthasiddhimicchatā tena hṛdayena arthasiddhi ||",
  "S08n714:1133": "anena siddhā mudrā mahārthotpattin karoti ||",
  "S08n714:1134": "atha vajrasiddhimicchedanena hṛdayena vajrasiddhi ||",
  "S08n714:1135": "anena yathābhirucitavajrasiddho bhavati ||",
  "S08n714:1136": "atha vidyādharasiddhimicchedanena hṛdayena vajravidyādhara ||",
  "S08n714:1137": "anena yathābhirucitavidyādharasiddhiḥ |",
  "S08n714:1138": "athottamasiddhimicchet svamudrāhṛdayeneti |",
  "S08n714:1139": "siddhividhivistaraḥ || ||",
  "S08n714:1140": "atha sarvamudrāṇāṃ sāmānyaḥ svakāyavākcittavajreṣu vajrīkaraṇavidhivistaro bhavati |",
  "S08n714:1141": "yadā mudrādhiṣṭhānaṃ śithilībhavati,",
  "S08n714:1142": "svayaṃ vā muktukāmo bhavati,",
  "S08n714:1143": "tato'nena hṛdayena dṛḍhīkartavyā |",
  "S08n714:1144": "oṃ vajra sattvasamayamanupālaya,",
  "S08n714:1145": "vajrasattvatvenopatiṣṭha,",
  "S08n714:1146": "dṛḍho me bhava,",
  "S08n714:1147": "sutoṣyo me bhavānurakto me",
  "S08n714:1148": "bhava, supoṣyo me bhava,",
  "S08n714:1149": "sarvasiddhiñca me prayaccha,",
  "S08n714:1150": "sarvakarmasu ca me cittaśreyaḥ kuru hūṃ",
  "S08n714:1151": "ha ha ha ha hoḥ bhagavan sarvatathāgatavajra mā me muṃca,",
  "S08n714:1152": "vajrībhava mahāsamayasatva āḥ ||",
  "S08n714:1153": "“anenānantaryakāriṇo'pi sarvatathāgatamokṣā api saddharmapratikṣepakā api sarvaduṣkṛtakāriṇo'pi sarvatathāgatamudrāsādhakā varjasattvadṛḍhībhāvādihaiva janmanyāsu yathābhirucitāṃ sarvasiddhimuttamasiddhiṃ vajrasiddhiṃ vajrasattvasiddhiṃ vā yāvat tathāgatasiddhiṃ vā prāpsyantī-“tyāha bhagavāṃ sarvatathāgatavajrasattvaḥ || ||",
  "S08n714:1154": "atha svamudrāṇāṃ sāmānyo mokṣavidhivistaro bhavati |",
  "S08n714:1155": "tatrādita eva yatoyataḥ samutpannā mudrā tān tatratatraiva muñcedanena hṛdayena vajra muḥ ||",
  "S08n714:1156": "tato hṛdayotthitayā ratnavajrimudrayā svābhiṣekasthānasthitayābhiṣicyāgrāṅgulibhyāṃ mālāṃ veṣṭavyaṃ badhvā tathaiva kavacaṃ bandhayedanena hṛdayena oṃ ratnavajrābhiṣiñca sarvamudrā me dṛḍhīkuru varakavacena vam ||",
  "S08n714:1157": "tataḥ punaḥ kavacāntaṃ mālābandhaṃ kṛtvā,",
  "S08n714:1158": "samatālayā toṣayedanena hṛdayena vajra tuṣya hoḥ ||",
  "S08n714:1159": "anena vidhinā mudrā muktā baddhāśca toṣitā |",
  "S08n714:1160": "vajratvamupayāsyanti vajrasattvena vā punaḥ ||",
  "S08n714:1161": "vajrasattvaḥ sakṛjjapto yathākāmaṃ sukhātmanā |",
  "S08n714:1162": "sidhyate jāpamātreṇa vajrapāṇivaco yathā ||",
  "S08n714:1163": "ityāha bhagavān samantabhadraḥ ||",
  "S08n714:1164": "vajrasattvādisattvānāṃ sarvasādhanakarmasu |",
  "S08n714:1165": "jāpastu rucito'pyatra sarvakalpeṣu siddhidaḥ ||",
  "S08n714:1166": "hṛnmudrāmantravidyānāṃ yathābhirucitairnayaiḥ |",
  "S08n714:1167": "kalpoktaiḥ svakṛtairvāpi sādhanaṃ tvatra sarvataḥ || iti ||",
  "S08n714:1168": "tataḥ pūjāguhyamudrāmudāharan,",
  "S08n714:1169": "guhyapūjācatuṣṭayaṃ kāryam,",
  "S08n714:1170": "anena vajrastutigītena gāyan |",
  "S08n714:1171": "oṃ vajrasattvasaṃgrahād vajraratnamanuttaram |",
  "S08n714:1172": "vajradharmagāyanaiśca vajrakarmakaro bhava ||",
  "S08n714:1173": "tato'bhyantaramaṇḍale'pyanenaiva vajrastutigītena vajranṛtyakarapuṭena gṛhya dhūpādibhiḥ pūjā kāryā |",
  "S08n714:1174": "tato bāhyamaṇḍale vajradhūpādibhiḥ pūjāṃ kṛtvā,",
  "S08n714:1175": "tāḥ pūjā svasthāneṣu sthāpayet |",
  "S08n714:1176": "tataḥ “sarve yathāśaktyā pūjayantvi” ti sarvatathāgatān vijñāpya,",
  "S08n714:1177": "yathecchayā dhūpādibhiḥ pūjāṃ kārayitvā,",
  "S08n714:1178": "yathā praviṣṭāṃ yathā vibhavataḥ sarvarasāhāravihārādibhiḥ sarvopakaraṇarmahāmaṇḍale niryātitaiḥ santuṣyedaṃ sarvatathāgatasiddhivajravrataṃ dadyāt |",
  "S08n714:1179": "idaṃ tatsarvabuddhatvaṃ vajrasattvakare sthitam |",
  "S08n714:1180": "tvayāpi hi sadā dhāryaṃ vajrapāṇidṛḍhavratama ||",
  "S08n714:1181": "oṃ sarvatathāgatasiddhi vajrasamaya tiṣṭha",
  "S08n714:1182": "eṣa tvā dhārayāmi vajrasatva hi hi hi hi hūṃ ||",
  "S08n714:1183": "tataḥ ”sarveṣāṃ punarapi na kasyacid vaktavyam” iti śapathahṛdayamākhyeyaṃ |",
  "S08n714:1184": "tato yathā praviṣṭān saṃpreṣya sarvatathāgatān vijñāpayet,",
  "S08n714:1185": "satvavajrimudrāṃ badhvordhvato muñced,",
  "S08n714:1186": "idaṃ ca hṛdayamuccārayet |",
  "S08n714:1187": "oṃ kṛto vaḥ sarvasatvārthaḥ siddhirdattā yathānugā |",
  "S08n714:1188": "gacchadhvaṃ buddhaviṣayaṃ punarāgamanāya tu ||",
  "S08n714:1189": "vajrasattva muḥ ||",
  "S08n714:1190": "evaṃ sarvamaṇḍaleṣu kartavyaṃ |",
  "S08n714:1191": "samayāgryā mudrāsu ca mokta iti ||",
  "S08n714:1192": "sarvatathāgatamahāyānābhisamayān mahākalparājād vajradhātumahāmaṇḍalavidhivistaraḥ samāptaḥ ||"
}