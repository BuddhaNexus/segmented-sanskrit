{
  "SA19n1285:0": "āryaśālistambakamahāyānasūtraṭīkā",
  "SA19n1285:1": "(saṃskṛta - punaruddhāraḥ )",
  "SA19n1285:2": "bhāratīyabhāṣāyām - āryaśālistambakamahāyānasūtraṭīkā |",
  "SA19n1285:3": "bhoṭabhāṣāyām - hphagaspā - salu - jaṅapā - śesvyavā - thegpā - chenapoī - doī - gyācher bśadpā",
  "SA19n1285:4": "atha śālistambavibhāṣāyāḥ prathamaṃ paṭalam",
  "SA19n1285:5": "nama āryamañjuśrīkumārabhūtāya |",
  "SA19n1285:6": "tatra ' anantācintyaguṇyaṃ hi ' ityādiṣu anantaguṇyamiti guṇaṃ hi balābhayāsaṃsṛṣṭādiguṇārthe devamanuṣyaiḥ pariceyatvāt,",
  "SA19n1285:7": "sevyatvāt,",
  "SA19n1285:8": "abhyasanīyatvād,",
  "SA19n1285:9": "bhāvanīyatvāt,",
  "SA19n1285:10": "sākṣātkaraṇīyatvāt prāptakaraṇīyatvācca guṇāḥ |",
  "SA19n1285:11": "te guṇāstu bahavaḥ |",
  "SA19n1285:12": "anantācintyeti samastaṃ padam |",
  "SA19n1285:13": "acintyaguṇatvaṃ tu śrāvaka - pratyekabuddha - sarva - pṛthagjana - sarvatārkikagaṇa - cittagocaraṃ samatikramaṇāt |",
  "SA19n1285:14": "tataḥ so'nantācintyaguṇa samanvitaḥ |",
  "SA19n1285:15": "katama iti cet,",
  "SA19n1285:16": "ucyate - sambuddhaṃ karuṇātmakam |",
  "SA19n1285:17": "ityuktam |",
  "SA19n1285:18": "samyagaviparyastañca buddhatvāt sambuddhaḥ |",
  "SA19n1285:19": "sarvadharmānityatvasya duḥkha - śūnya - nairātmyādi - dharmān - pudgalanairātmyasvabhāvatayā yathāvad avabodhatvād buddhaḥ |",
  "SA19n1285:20": "praphullakamalavad buddhervikāsād buddho,",
  "SA19n1285:21": "bodhatvād vā buddhaḥ |",
  "SA19n1285:22": "ajñānanidrā suptajaganmadhye jāgratapuruṣavat,",
  "SA19n1285:23": "yathāvadaviparyastasamyagjñānodayād buddha iti |",
  "SA19n1285:24": "athavā'jñajanāvabodhanād buddhaḥ |",
  "SA19n1285:25": "yathā - parādhīnasya svayameva pratisaṃvedana - dharmatattvāva - bodhavad unmārgabhrāntacittasya saṃsārāṭavīkāntāre janma- jarā - vyādhi- maraṇādi - pīḍitasya vividhadarśanagahanavane kleśāśīviṣabhayāplutāna itastataḥ paribhramato 'nyāṃścāpi sanmārge sanniveśya mokṣānuttaramahānagare praveśakāritvād buddha iti |",
  "SA19n1285:26": "karuṇātmakamiti tu karuṇasvabhāvam |",
  "SA19n1285:27": "kleśakarmaduḥkhanivārakatvāt karuṇaḥ |",
  "SA19n1285:28": "yasmin karuṇātmakatvaṃ svabhāvataḥ sa karuṇātmakaḥ |",
  "SA19n1285:29": "sa sambuddhaḥ ;",
  "SA19n1285:30": "karuṇātmakatāyā api bhūtatvāt saṃbuddhaḥ karuṇātmakaḥ |",
  "SA19n1285:31": "tasmāt taṃ buddhaṃ karuṇātmakaṃ praṇipatya śālistambamiti ityuktam |",
  "SA19n1285:32": "praṇipatyeti samyakpūjayitvā vandanā - gaurava- pravaṇatayā praṇipatya |",
  "SA19n1285:33": "praṇipatya kiṃ karomīti cet- śālistambamiti sūtrasya upanibaddhaśāstrakārikāṃ pravakṣyāmi |",
  "SA19n1285:34": "ityuktam |",
  "SA19n1285:35": "tatra anantācintyaguṇyo hi ityanena svārthasampattirdarśitā |",
  "SA19n1285:36": "karuṇātmaka ityanena parārthasampattiruktā |",
  "SA19n1285:37": "sambuddhaṃ iti buddho hi ( adhigatārthatvāt )",
  "SA19n1285:38": "sarvajña eva |",
  "SA19n1285:39": "' anantācintyaguṇyaṃ hi ' ityanena rāgādirahitatvam ,",
  "SA19n1285:40": "kleśopakleśānāmaguṇānāṃ guṇavirodhatvāt |",
  "SA19n1285:41": "tasmāt tādṛśaṃ sarvajñaṃ viraktaṃ sambuddhaṃ karuṇātmaka iti yaḥ sarvaṃjānan vītarāgaḥ ,",
  "SA19n1285:42": "sa ācāryamuṣṭerabhāvād aparān yathāvagataṃ dharmaṃ diśati |",
  "SA19n1285:43": "anena tu parahitakāritvāt parārthopasampadā diṣṭā |",
  "SA19n1285:44": "evaṃ svaparārthopasampannaṃ taṃ sambuddhaṃ praṇamāmi |",
  "SA19n1285:45": "tathāpi , vivakṣitapadasya vidyamānatvād vivakṣuṇā kimiṣyate?",
  "SA19n1285:46": "iti praśnaḥ |",
  "SA19n1285:47": "uttaraṃ - pravakṣyāmi |",
  "SA19n1285:48": "kiṃ vakṣyāmi ?",
  "SA19n1285:49": "ucyate - śālistambasūtropanibaddha - śāstra - kārikām |",
  "SA19n1285:50": "śāstraṃ racayitum ādau sambandha - prayojana - abhidhānābhidheyacatuṣṭayaṃ kiṃ na nirvacanīyam ?",
  "SA19n1285:51": "atra tadabhāvāt tadārambhaṇam anucitam |",
  "SA19n1285:52": "asambaddhāditvāt pramattapralāpavad ityanārambhaṇīyamiti dharmaḥ |",
  "SA19n1285:53": "śāstramiti dharmī |",
  "SA19n1285:54": "dharmadharmisāmānyaṃ hi pakṣaḥ |",
  "SA19n1285:55": "asambaddhāditvāditi hetuḥ |",
  "SA19n1285:56": "avabodhakatvāt hetuḥ,",
  "SA19n1285:57": "hetvarthasya tu avabodhakatvāt |",
  "SA19n1285:58": "tasmāt asambandhāditvādanārambhaṇīyamiti |",
  "SA19n1285:59": "pramattapralāpavaditi upamā |",
  "SA19n1285:60": "evaṃ vādine ucyate - asambandhāditvāditi yaduktaṃ ityuktahetorasiddham uktāyām atroktau sambandhādayaścatvāraḥ santyeva |",
  "SA19n1285:61": "te ca katame?",
  "SA19n1285:62": "ucyate - śālistambasūtropanibaddha- śāstrakārikāyāḥ vakṣyamāṇatvād atra sambandhaḥ syād eva |",
  "SA19n1285:63": "śālistambasūtramiti tīrthikādyanyeṣu granthaviśeṣaṇatayā anupalabdhatvāt śāstramidaṃ buddhasambaddham |",
  "SA19n1285:64": "tasmāt hetvaertho'siddha eva |",
  "SA19n1285:65": "sambandhabhāvaśca prayojanasyāpyabhāve nāsti |",
  "SA19n1285:66": "tasmāduktam atra prayojanam - hetupratyayārthāvagamārthaṃ pudgala - nairātmya - dharmanairātmya - grāhya - grāhakābhāvāva gamāt kleśajñeyāvaraṇaṃ vibhajya anuttara - samyaksaṃbuddhopalabdhiḥ atra prayojanamastyeva |",
  "SA19n1285:67": "tasmāt saprayojanatvāt cikitsādiśāstravad viracanīyameva |",
  "SA19n1285:68": "yadyad sārthakaṃ tat tat tu viracanīyam |",
  "SA19n1285:69": "yathā cikitsādiśāstravad bhūtatvād upamā'siddhiṃ vakṣyāmi |",
  "SA19n1285:70": "asyābhidhānena śālistambopamayā ādhyātmika - bāhya - pratītyasamutpāda- samupayogād anenābhidhānena śālistambamiti cāpi bhavati |",
  "SA19n1285:71": "tasmādapi artho'siddha eva |",
  "SA19n1285:72": "abhidheyamiti pratītyasamutpādasya dvādaśāṅgasya sapratyayasya pṛthaktaḥ yathākramaṃ lakṣaṇavyavasthāpanāt kartrādīn ahetūn pratikūlahetūn ca vihāya kleśopakleśa prahāṇāt samyagjñānam utpādya anuttaradharmakāyopalambhād idamabhidheyamapyastyeva |",
  "SA19n1285:73": "tasmācca hetvartho'siddha eva |",
  "SA19n1285:74": "tasmāt cikitsādiśāstravad idaṃ śāstraṃ sambandhādisamanvitatvād,",
  "SA19n1285:75": "ārambhaṇīyameva |",
  "SA19n1285:76": "ārambhaṇīyamiti dharmaḥ |",
  "SA19n1285:77": "śāstramiti ca dharmī |",
  "SA19n1285:78": "dharmadharmisādhāraṇo hi pakṣaḥ |",
  "SA19n1285:79": "atra dharmabhāvāddharmī chatrīvat |",
  "SA19n1285:80": "tathā satyapi śāstramārabdhuṃ praṇāmakaraṇaṃ nirarthakam,",
  "SA19n1285:81": "prayojanābhāvāt,",
  "SA19n1285:82": "kākadantaparīkṣādiśāstravat ityasya hetvarthasya siddhatvaṃ darśayitumucyate -",
  "SA19n1285:83": "śāstrārambhaṇāya śāstṛpūjā kṛtā |",
  "SA19n1285:84": "kimarthamiti cet,",
  "SA19n1285:85": "śāstre tatra ca gauravotpādahetubhūtatvād,",
  "SA19n1285:86": "dharmaśravaṇe jātagauravāṇāṃ śravaṇa - cintana - bhāvanāsu gauravaṃ bhavati |",
  "SA19n1285:87": "ajātagauravāṇāṃ tu abhūtatvād hetvarthe ca siddha eva |",
  "SA19n1285:88": "api śiṣṭācāra- nayapradarśanārthaṃ śāstrārambhe śāstuḥ pūjā kṛtā |",
  "SA19n1285:89": "ayaṃ tu sajjanaviduṣām ācāro'sti |",
  "SA19n1285:90": "yadā kaścit prayojanārambhaṇamavatarati prathamam iṣṭadevaṃ praṇamya viśiṣṭaprayojanaṃ praviśati,",
  "SA19n1285:91": "abhīṣṭārtho'ciraṃ sidhyati,",
  "SA19n1285:92": "tasmād anenāpi śāstrakāreṇa tāmeva sadācāranītim anusaratā śāstrārambhaṇe svaśāsturguṇābhidhānapūrvakaṃ praṇāmaṃ kṛtvā śāstravyākhyānāvatārād atra prayojanamastyeva |",
  "SA19n1285:93": "ucyate - śāstrārambhe śāstre praṇāmakaraṇam na niṣphalam śāstari śāstreṣu ca gauravotpādahetvartham , nānyathā |",
  "SA19n1285:94": "tataḥ śāstrārambhe śāstuḥ pūjanaṃ vyavasthitameva |",
  "SA19n1285:95": "tasmācca paraiḥ śāstrādau praṇāmakaraṇaṃ niṣprayojanam iti kimucyate ?",
  "SA19n1285:96": "taddhetorasiddhatāṃ darśayitum kathitam |",
  "SA19n1285:97": "śāstram ārabdhuṃ praṇāmakaraṇaṃ tu cikitsādiśāstravat saprayojanam eva,",
  "SA19n1285:98": "na ca kākadantaparīkṣāvat |",
  "SA19n1285:99": "svaśāstāraṃ praṇamya śālistambasūtropanibaddhāṃ śāstrakārikāṃ pravakṣyāmīti ukte |",
  "SA19n1285:100": "katamā ca sā iti cet - munī rājagṛhasyaiva ityādi kathitam rājagṛhaṃ tu rājño gṛham rājaprasāda ityarthaḥ |",
  "SA19n1285:101": "gṛdhranāmakaparvate iti tu gṛdhrakūṭaparvate |",
  "SA19n1285:102": "tasmādeva saṃgītisūtre ' evaṃ mayā śrutam ityuktam |",
  "SA19n1285:103": "kasmācchrutamiti |",
  "SA19n1285:104": "tasmāduktam |",
  "SA19n1285:105": "bhagavataḥ ekasmin samaye iti ekasmin samaye |",
  "SA19n1285:106": "bhagavān tu bhagnavān iti bhagavān |",
  "SA19n1285:107": "kiṃ bhagnavān iti cet |",
  "SA19n1285:108": "tasmāduktam māracatuṣṭayam |",
  "SA19n1285:109": "kleśa - skandha - devaputra - mṛtyavo mārā ityākhyātāḥ |",
  "SA19n1285:110": "kathaṃ bhagnā iti?",
  "SA19n1285:111": "ucyate - pratipakṣajñānopalabdheḥ |",
  "SA19n1285:112": "darśana - bhāvanā - mārgāvatāranayena catuḥ smṛtyupasthānādisaptatriṃśadbodhipākṣikadharmabhāvanākrameṇa caturāryasatyabhāvanāvibhāvanatayā skandhatathatāparijñānena anitya - duḥkha - śūnya - nairātmyādīnām aviparīta - jñānānvitatvāt pudgaladharmayornairātmya - grāhyagrāhakābhāva - kalpanād ' idaṃ dhātutrayamapi cittamātram ' iti avagamāt kleśajñeyāvaraṇa - rahitadvāreṇa kleśā bhagnāḥ |",
  "SA19n1285:113": "nitya - sukha - śuci - sātmyāviparyāsacatuṣṭayādirahitaḥ anuttaradharmakāya saṃyukto'pratiṣṭhita nirvāṇopalabdheḥ skandhaṃ mṛtyumārañca jayati |",
  "SA19n1285:114": "sarvadharmān māyā - marīci - gandharvanagara - nirmāṇa - pratibimba - pratiśrutka - alātacakra - svapnavat svavabodhāt saṃkleśālayavijñāna - vāsanā - malāpagatatvācca abhūtasaṃkalpān samucchidya mahāmaitryādi - bāṇākṣepeṇa sasainyaṃ makaradhvajaṃ prahṛtya devaputramāraṃ parājayata |",
  "SA19n1285:115": "evaṃ caturmārabhañjanād bhagavān iti |",
  "SA19n1285:116": "punaścoktam -",
  "SA19n1285:117": "caturmārāribhagnatvād bhavatrayasamudgata -",
  "SA19n1285:118": "bhāvyatītaparijñānād bhavastho bhagavāniti |",
  "SA19n1285:119": "tādṛśo bhagavān rājagṛhe gṛdhrakūṭaparvate viharatisma |",
  "SA19n1285:120": "kimartha tannagaraṃ rājagṛhamiti cet |",
  "SA19n1285:121": "ucyate - tannagaraṃ pūrvaṃ kuśīnagaram ityākhyātam |",
  "SA19n1285:122": "yadā tannagare kupitairamānuṣaiḥ punaḥ punaragniḥ kṣiptastadā rājā'vagatya ādiśat ,",
  "SA19n1285:123": "jñānino nāgarikāḥ |",
  "SA19n1285:124": "adya prabhṛti yasya gṛhaṃ prathamaṃ agninā dahyate,",
  "SA19n1285:125": "sa śītavanaṃ mahāśmaśānaṃ gatvā gṛhaṃ nirmāya vased ityājñātavān |",
  "SA19n1285:126": "tataśca karmapratyayavaśena ādau rājaprāsādo'gniṃ prāptaḥ |",
  "SA19n1285:127": "tato rājā amātyānāhūyādiśat - jñānina amātyāḥ jānantu evaṃ ,",
  "SA19n1285:128": "mayaiva tannayaprajñāpāt mayaiva tadatikramo mayi na śobhate, anayatvāt |",
  "SA19n1285:129": "jñānino mantriṇaḥ |",
  "SA19n1285:130": "śītavane mahāśmaśānamadhye rājaprāsādo nirmīyatām (ahaṃ )",
  "SA19n1285:131": "tatra gatvā vatsyāmi |",
  "SA19n1285:132": "tato rājño vacanamātreṇa sarvaistathā kṛtam |",
  "SA19n1285:133": "tadā prathamaṃ rājā tatra gatvā uvāsa |",
  "SA19n1285:134": "tataḥ parairuṣitatvād rājagṛham iti nāmopacaritam |",
  "SA19n1285:135": "tatra rājagṛha - mahānagarasya pūrvottarasīmāyāṃ gṛdhrakūṭanāmaka parvate'sti |",
  "SA19n1285:136": "yasya parvatasya śikharo gṛdhraśirovat sa gṛdhrakūṭaparvata ityucyate |",
  "SA19n1285:137": "athavā pāpena māreṇa gṛdhrākāramabhinirmāya bhagavaccīvaraharaṇārambhe bhagavato'dhiṣṭhānenā - sāmarthyāt tatraiva nikṣiptaṃ,",
  "SA19n1285:138": "taccīvaram adyāpi pāṣāṇībhūya catuṣpuṭitacīvaramiva avatiṣṭhate |",
  "SA19n1285:139": "tadupalakṣitaḥ parvato gṛdhrakūṭa ityucyate |",
  "SA19n1285:140": "muniḥ tadgṛdhrakūṭaparvate viharatisma |",
  "SA19n1285:141": "kimekākī eva? ucyate |",
  "SA19n1285:142": "na, bhikṣūṇāṃ bodhisattvānāṃ saṃghaiḥ sārdhaṃ vyavasthitaḥ |",
  "SA19n1285:143": "bhikṣūṇāṃ arthāt bhikṣusārdhamardhatrayodaśabhiḥ mahatā bhikṣusaṅghena bodhisattvānāṃ ca iti tu saṃbahulaiśca bodhisattva- mahāsattvaiḥ sārdham |",
  "SA19n1285:144": "vyavasthitastu utthāna - saṃcakramaṇa - vyavasthiti - śayanādi - caturvidha - caryayā vyavasthitaḥ |",
  "SA19n1285:145": "ko'sā viti? muniḥ |",
  "SA19n1285:146": "munistu kāya - vāk - cittai rmaunitvāt |",
  "SA19n1285:147": "kāya - vāk - cittāpravṛttermuniḥ |",
  "SA19n1285:148": "kutra na pravartate?",
  "SA19n1285:149": "tasmāduktam |",
  "SA19n1285:150": "kāya - vākcittaduścarite na pravartata ityartho darśitaḥ |",
  "SA19n1285:151": "atra maunitvān muniḥ |",
  "SA19n1285:152": "yuktārthārthāya daṇḍivaditi |",
  "SA19n1285:153": "api ca - kimarthaṃ sthāna - kāla - parivāra - nirdeśaḥ?",
  "SA19n1285:154": "ucyate - cakravartirājasādharmyāt |",
  "SA19n1285:155": "cakravartirājānām ācārastvevamākhyātaḥ -",
  "SA19n1285:156": "yadā brāhmaṇeṣu gṛhastheṣu ca anugrahādi kṛtaṃ tadā nivāsa - sthānaṃ grāma - nagarādi,",
  "SA19n1285:157": "yatra sthitvā tatkāryaṃ,",
  "SA19n1285:158": "sthānaṃ nirucyate |",
  "SA19n1285:159": "kasmin sthāne ? amuke |",
  "SA19n1285:160": "ādhipatyaṃ pradarśayituṃ amātyādibhiḥ sārdham iti |",
  "SA19n1285:161": "kālastu pūrvāparāhṇakālaḥ |",
  "SA19n1285:162": "kāniti? brāhmaṇa - gṛhasthādīn |",
  "SA19n1285:163": "tasmāt bhagavato'pi anuttaradharmacakravartirājatvāt sthāna - kāla - pārivārādaya uktāḥ |",
  "SA19n1285:164": "kutreti? rājagṛhe |",
  "SA19n1285:165": "ekasmin samaye tu prātaḥ kāle |",
  "SA19n1285:166": "kaiścit sārdhamiti ?",
  "SA19n1285:167": "sārdhatrayodaśaśataiḥ bhikṣubhiḥ bodhisattvaiśca |",
  "SA19n1285:168": "kāniti bhikṣūn |",
  "SA19n1285:169": "kimuktamiti?",
  "SA19n1285:170": "śālistambakasūtram |",
  "SA19n1285:171": "punaścoktam -",
  "SA19n1285:172": "kutra kaiścit samaṃ kvāpi kasmāt kasmai ca deśitam |",
  "SA19n1285:173": "upadiśya ca tānyante ānandapadamīritam |",
  "SA19n1285:174": "śālistambaṃ vilokya ca ityādi |",
  "SA19n1285:175": "śālistambaṃ vilokya dṛṣṭvā ityarthaḥ |",
  "SA19n1285:176": "hetupratyayasaṃbhūtam iti hetupratyayajanitam |",
  "SA19n1285:177": "tadutpādaka īśvarādiḥ ko'pi anyo nāstītyabhiprāyaḥ | api coktam -",
  "SA19n1285:178": "bījāderatiriktaṃ hi nānyad heturitīryate |",
  "SA19n1285:179": "pratyakṣādiviruddhatvād |",
  "SA19n1285:180": "bījādaṅkurādi janyate,",
  "SA19n1285:181": "īśvara- pradhāna - svabhāva - kālādirna hetuḥ |",
  "SA19n1285:182": "pratyakṣānumānābhyām anupalabhyamānatvād ākāśotpalavat |",
  "SA19n1285:183": "hetupratyayajaṃ tadvad dvādaśāṅgakramodgatam |",
  "SA19n1285:184": "pratītyamiti yaḥ paśyet | ityuktam |",
  "SA19n1285:185": "hetupratyayābhyāṃ janito dharmaḥ pratītyasamutpādaḥ,",
  "SA19n1285:186": "dvādaśāṅgaḥ bhikṣurbhikṣuṇī anyo vā yaḥ kaścit kṛtādikaṃ ahetu- pratikūlahetu- virahitaṃ paśyati, sa",
  "SA19n1285:187": "dharmaṃ buddhaṃ ca paśyati |",
  "SA19n1285:188": "ityuktvā nāyako bhikṣūn tūṣṇīṃ bhāvamavasthitaḥ |",
  "SA19n1285:189": "aṣṭāṅga māryadharmaṃ phaladharmādhigamasvabhāvatāṃ saskandhanirvāṇaṃ aśeṣa skandhābhidhānamapi ca yathāvat paśyati ityuktvā bhagavāṃstūṣṇīṃ bhāvamavasthitaḥ |",
  "SA19n1285:190": "tadā ityādi tu bhikṣuśāriputro bodhisattvaṃ maitreyam upasaṃkramyedaṃ paryapṛcchat |",
  "SA19n1285:191": "ityuktvā iti bhagavataḥ śāriputreṇa yatsūtraṃ śrutaṃ tad bhikṣūn uktvā upadiśya |",
  "SA19n1285:192": "nāyaka iti vividhopāyanayena sattvānām nayanatvān nāyakaḥ |",
  "SA19n1285:193": "tūṣṇīṃbhāvamavasthitaḥ samādhiṃ samāpadya viharati sm ityadhivacanam |",
  "SA19n1285:194": "bhikṣuḥ śāriputraḥ śrutvā ityuvāca bhikṣuḥ iti - kleśabhañjanād bhikṣuḥ |",
  "SA19n1285:195": "śāriputraḥ śrutvā iti tu bhagavataḥ śrutvā |",
  "SA19n1285:196": "sūtre tadāyuṣmān śāriputro maitreyo bodhisattvo mahāsattvo yatretyādinā deśitavān |",
  "SA19n1285:197": "gatvā maitreyasannidhau tu yatra bodhisattvo maitreyo dine sadāvasthitaḥ,",
  "SA19n1285:198": "tatra gatvā,",
  "SA19n1285:199": "ubhau śilātale upaviśatām |",
  "SA19n1285:200": "athāyuṣmān śāriputro maitreyaṃ bodhisattvametadavocat -",
  "SA19n1285:201": "tathāgate'dya maitreya uktyarthaṃ na vibhajya ca |",
  "SA19n1285:202": "tṛṣṇīṃbhāve sthite cātra tadartho gamyate katham | ityuktam |",
  "SA19n1285:203": "adya maitreya ityuktvā bhikṣūn bhagavān śālistambopamādeśanayā yaduktam - maitreya! sugatoktasūtrāntārthaḥ katamaḥ?",
  "SA19n1285:204": "bhagavatā'pyartho na vibhaktaḥ |",
  "SA19n1285:205": "sarvajñagocara -viṣayāṇāmapi sarvaśrāvaka- pratyekabuddha - viṣayātikrāntatvāt pratītyasamutpādaḥ katamaḥ?",
  "SA19n1285:206": "dharmaḥ katamaḥ?",
  "SA19n1285:207": "buddhaḥ katamaḥ?",
  "SA19n1285:208": "ityādi apṛcchat |",
  "SA19n1285:209": "ayameva sūtrakāreṇa sūtrasambandha uktam -",
  "SA19n1285:210": "kiṃ pratītyaṃ ca dharmaḥ kaḥ buddho'pi katamastathā | ityuktam |",
  "SA19n1285:211": "kathaṃ ca pratītyasamutpādaṃ paśyan dharmaṃ paśyati |",
  "SA19n1285:212": "dharmaṃ paśyan buddhaṃ paśyati? iti tu",
  "SA19n1285:213": "pratītyaṃ tu kathaṃ dṛṣṭvā dharmaṃ buddhaṃ ca paśyati |",
  "SA19n1285:214": "sandeho me'tra brūhīti ūce śārisuto 'jitam |",
  "SA19n1285:215": "sthaviraśāriputraḥ tatsandehotpādād ajitamāha |",
  "SA19n1285:216": "ajitastu maitreyaḥ |",
  "SA19n1285:217": "kiṃ viśeṣaṇako maitreyaḥ?",
  "SA19n1285:218": "bhāvātmikā hi maitrī syān maitreyo'brūta nirṇayam |",
  "SA19n1285:219": "maitrī samādhyanvitatvāt supratiṣṭhatvāt maitrī bhāvātmikā |",
  "SA19n1285:220": "nirṇayamiti tu niścayaḥ |",
  "SA19n1285:221": "abrūteti udīritavān |",
  "SA19n1285:222": "kamiti cet? śāriputram |",
  "SA19n1285:223": "kimuktamiti cet anna bhagavatā ityādi uktam |",
  "SA19n1285:224": "yo bhikṣavaḥ pratītyasamutpādam ityādi |",
  "SA19n1285:225": "katama pratītyasamutpādo nāma |",
  "SA19n1285:226": "yadidam - avidyāpratyayāḥ saṃskārāḥ |",
  "SA19n1285:227": "saṃskārapratyayaṃ vijñānam |",
  "SA19n1285:228": "vijñānapratyayaṃ nāmarūpam |",
  "SA19n1285:229": "nāmarūpapratyayaṃ ṣaḍāyatanam |",
  "SA19n1285:230": "ṣaḍāyatanapratyayaḥ sparśaḥ |",
  "SA19n1285:231": "sparśapratyayā vedanā |",
  "SA19n1285:232": "vedanāpratyayā tṛṣṇā |",
  "SA19n1285:233": "tṛṣṇāpratyayamupādānam |",
  "SA19n1285:234": "upādānapratyayo bhavaḥ |",
  "SA19n1285:235": "bhavapratyayā jātiḥ |",
  "SA19n1285:236": "jātipratyayaṃ jarāmaraṇam |",
  "SA19n1285:237": "jarāmaraṇapratyayāḥ śoka - parideva- duḥkha- daurmanasyopāyāsāḥ sambhavanti |",
  "SA19n1285:238": "evamasya kevalasya mahato duḥkhaskandhasya samudayo bhavati |",
  "SA19n1285:239": "ayamucyate pratītyasamutpādo bhagavatā |",
  "SA19n1285:240": "tatra pratītyasamutpādo nāma sahetukaḥ sapratyayo nāhetuko nāpratyayaḥ |",
  "SA19n1285:241": "tasmāt pratītyasamutpāda ityucyate |",
  "SA19n1285:242": "api ca - avidyādibhavāṅgā'dīnām ayaṃ sambhavakramaḥ kathamavagantavyaḥ?",
  "SA19n1285:243": "lakṣaṇaṃ katamat?",
  "SA19n1285:244": "karma ca katamad iti cet? ucyate |",
  "SA19n1285:245": "tatra pratītyasamutpādo dvābhyāṃ kāraṇābhyāmutpanno'vagantavyaḥ |",
  "SA19n1285:246": "katamābhyāṃ dvābhyām?",
  "SA19n1285:247": "ucyate ?",
  "SA19n1285:248": "hetūpanibandhataḥ pratyayopanibandhataśca |",
  "SA19n1285:249": "sa ca pratītyasamutpādo bāhya ādhyātmikaśca pṛthaktvād dvividho vyavasthāpitaḥ |",
  "SA19n1285:250": "kathamiti? ucyate |",
  "SA19n1285:251": "“ bījādaṅkurotpādāt phalotpādaparyantam |",
  "SA19n1285:252": "bīje sati aṅkuraḥ prādurbhavati phalaprādurbhāvaśca |",
  "SA19n1285:253": "asati ca bīje aṅkurānutpādāt,",
  "SA19n1285:254": "na hi phalotpāda iti |",
  "SA19n1285:255": "bījasya naivaṃ bhavati ahamaṅkuramabhinirvartayāmīti |",
  "SA19n1285:256": "aṅkurasyāpi naivaṃ bhavati ahaṃ bījenābhinirvartita iti |",
  "SA19n1285:257": "evaṃ yāvat puṣpasyāpi naivaṃ bhavati phalamabhinirvartayāmīti |",
  "SA19n1285:258": "phalasyāpi naivaṃ bhavati ahamaṅkura- puṣpābhyām abhinirvartita iti |",
  "SA19n1285:259": "atha punarbīje sati aṅkurāt phalaparyantaṃ prādurbhavati |",
  "SA19n1285:260": "evaṃ bāhyapratītyasamutpādaḥ pratyayopanibandho draṣṭavyaḥ |",
  "SA19n1285:261": "bāhyapratītyasamutpādaḥ pratyayopanibandhaḥ kathaṃ draṣṭavyaḥ? ucyate |",
  "SA19n1285:262": "ṣaṇṇāṃ dhātūnāṃ samavāyāt |",
  "SA19n1285:263": "katameṣāṃ ṣaṇṇāṃ dhātūnāmiti |",
  "SA19n1285:264": "yadidaṃ pṛthivyādi ca kālaśca |",
  "SA19n1285:265": "evaṃ bāhyapratītyasamutpādaḥ pratyayopanibandho draṣṭavyaḥ |",
  "SA19n1285:266": "bījaṃ pṛthivyādau kiṃ hitaṃ kṛtvā hetoḥ pratyayaṃ matamiti |",
  "SA19n1285:267": "pṛthivyādi tu saṃdhāraṇamityādi,",
  "SA19n1285:268": "snehanaṃ ,",
  "SA19n1285:269": "pācanaṃ,",
  "SA19n1285:270": "nirharaṇam,",
  "SA19n1285:271": "anāvaraṇaṃ pariṇāmanāṃ ca kramaśaḥ karoti |",
  "SA19n1285:272": "asatsveṣu na bhavati |",
  "SA19n1285:273": "yadāvikalo bhavati,",
  "SA19n1285:274": "tataḥ sarveṣāṃ samavāyād tadbhavati |",
  "SA19n1285:275": "pṛthivyādau rnaivaṃ bhavati vayaṃ bījasaṃdhāraṇādi karomīti |",
  "SA19n1285:276": "bījasyāpi naivaṃ bhavati ahaṃ eteṣāṃ pratyayena saṃdhāraṇādi kāryeṇa hitaṃ karomi |",
  "SA19n1285:277": "atha punaḥ pṛthivyādiṣu satsu bījādaṅkurādi prādurbhavati,",
  "SA19n1285:278": "asatsu ca na bhavati |",
  "SA19n1285:279": "tasmādeva sūtrakāreṇa uktam |",
  "SA19n1285:280": "dvādaśāṅgamavidyādimaraṇāntaṃ yathākramam |",
  "SA19n1285:281": "ityādi | bhavāṅgo yeṣāmavidyādimaraṇāntam asti ,",
  "SA19n1285:282": "te avidyādi maraṇaparyantāḥ |",
  "SA19n1285:283": "tasmāttarhi bhavantyeva duḥkhaskandhā hi kevalam |",
  "SA19n1285:284": "tasmād iti tu avidyādi kramaśaḥ prādurbhavati |",
  "SA19n1285:285": "duḥkhaskandhastu duḥkha - samūhaḥ |",
  "SA19n1285:286": "kevalamiti ātmātmīyaviyuktaḥ |",
  "SA19n1285:287": "bhavati iti tu utpadyate |",
  "SA19n1285:288": "dharmaścāṣṭāṅgiko mārgaḥ phalaṃ nirvāṇamucyate | ityuktam |",
  "SA19n1285:289": "dharmastu svalakṣaṇadhāraṇād dharmaḥ |",
  "SA19n1285:290": "aṣṭāṅgamārga iti tu mithyādṛṣṭi - mithyāsaṃkalpa - mithyāvāk - mithyākarmānta - mithyājīva- mithyāvyāyāma - mithyā - smṛti - mithyāsamādhayaḥ |",
  "SA19n1285:291": "tatra mithyādṛṣṭiriti mithyādarśanam |",
  "SA19n1285:292": "pañcadṛṣṭayastu satkāya - anta - dṛṣṭi - śīla - mithyāśceti |",
  "SA19n1285:293": "etāḥ sarvā api mithyāśravaṇacintanādiṣu praviṣṭāḥ |",
  "SA19n1285:294": "tasmāt kudṛṣṭitvāt mithyā mārgācaraṇena aniṣṭavipākābhinirvartitatvāt hetu - karma - phalāni apavādāropākāreṇa praviṣṭatvān mithyādṛṣṭiriti |",
  "SA19n1285:295": "tatpratikūlatvāt samyakdṛṣṭiḥ mārgāṅga eva vyavasthāpitā |",
  "SA19n1285:296": "yoniśaḥ sthita- samyakśravaṇa - cintanādayaḥ śraddhāpūrvagatvāt hetu-phala-satya- ratna-karmaphaladi -bhāvadarśanaṃ hi samyakdṛṣṭiḥ |",
  "SA19n1285:297": "samyakmārgopayogād abhīṣṭaphalābhinirhāratvād anitya- duḥkha - śūnya - nairātmyā - dyākāreṇa praviṣṭa tvāt samyakdṛṣṭiriti |",
  "SA19n1285:298": "tatra mithyāsaṃkalpaḥ - saṅkalpa - viparyayaḥ |",
  "SA19n1285:299": "saṅkalpo gocara - viṣayālambanānām adhivacanam |",
  "SA19n1285:300": "gocaramiti ṣaḍviṣayā rūpādayaḥ |",
  "SA19n1285:301": "mithyeti viparyāsaḥ |",
  "SA19n1285:302": "nitya - sukha- śuci - ātmādyākārālambanād rāga-dveṣa- mohavṛddheḥ mithyāsaṃkalpaḥ |",
  "SA19n1285:303": "tadviparītaḥ samyaksaṃkalpaḥ |",
  "SA19n1285:304": "samyaṅnāma aviparyāsaḥ |",
  "SA19n1285:305": "saṃkalpastu kriyā,",
  "SA19n1285:306": "cintanaṃ ca idamidaṃ kariṣya iti ādau citte nidhāya kāya - vāk - citta- caryākuśalaḥ,",
  "SA19n1285:307": "rāga -dveṣa - moha - rahita - svabhāvaḥ,",
  "SA19n1285:308": "anitya - duḥkha - śūnya - nairātmyādisu niyojito yo yoniśomana sikārayogaḥ ( sa)",
  "SA19n1285:309": "samyaṅmārgāṅgam ityucyate |",
  "SA19n1285:310": "mithyāvāgiti durvacanam |",
  "SA19n1285:311": "svaparavisaṃvādākārapravṛttā yā vāk sā mithyāvāk |",
  "SA19n1285:312": "rāga-dveṣa - mohādyākārasambaddhatvād ātmastuti - parapaṃsana - svabhāvena pravṛttā,",
  "SA19n1285:313": "caturvidha - vāgdoṣamiśritā samyak - satya - tathatā - sarvadharmaprahīṇā,",
  "SA19n1285:314": "rāja - caura- strī -gṛhastha - janakathāsvarūpā tuccha -vyarthatā- bahulā sarvāryajana - ninditatvān mithyāvāg ityucyate |",
  "SA19n1285:315": "tatpratikūlatvāt svaparāvisaṃvādākārā rāga- dveṣa - mohādi - rahita - svabhāvā,",
  "SA19n1285:316": "caturvidhavāgdoṣarahita-tvāt satya - samyak - tathatānusāriṇī,",
  "SA19n1285:317": "catuḥsatyānukūlakaraṇā,",
  "SA19n1285:318": "sarvakuśaladharmasaṃgrahā hita - paricchinna - svarūpatvād ātmastuti - parapaṃsanavihīnā anitya - duḥkha - śūnya(tā)",
  "SA19n1285:319": "- nairātmyādi - rūpeṇa pravṛtteḥ sarvārya janāvisaṃvādinī samyaṅmārgānusāritvāt samyagvāg ityucyate |",
  "SA19n1285:320": "mithyā - karmānto viparītakarmakaraṇam |",
  "SA19n1285:321": "karmeti kāya - vāk - citta- duṣkṛta - bījavapanād akṣayavipākaphalābhinirvartita - svabhāvākuśala - karmānta - kāritvāt kṣārādidoṣasaṃsṛṣṭakukṣetre kubījavapanavad anabhīṣṭavipākābhi - nirvartitatvāt paṃsanīyaḥ karmāntastu mithyākarmānta ityucyate |",
  "SA19n1285:322": "karmarati - nidrārati - vādaratyādi - svabhāvaṃ mithyākarma ityucyate |",
  "SA19n1285:323": "svaparāspṛṣṭa duḥkhapratiṣṭhādhārasvabhāvam,",
  "SA19n1285:324": "tadviruddhatvāt samyakkarmāntaḥ |",
  "SA19n1285:325": "aviparītakarmakṛttvāt kāya-vāk - citta- sukṛtabījavapanāt satkṣetrasadṛśasukṛtakarmakṣetre'bhīṣṭavipākābhinirvartita - vidhi - pravṛtteḥ,",
  "SA19n1285:326": "anitya - duḥkha - śūnya(tā)",
  "SA19n1285:327": "- nairātmyādi - svarūpeṇa pravṛtteḥ,",
  "SA19n1285:328": "samyak karmānta - kāritvāt,",
  "SA19n1285:329": "samyak karmāntaḥ,",
  "SA19n1285:330": "sanmārgānusaraṇatvāt samyakmārga ityucyate |",
  "SA19n1285:331": "mithyājīvastu viparītājīvaḥ |",
  "SA19n1285:332": "kapaṭa - lapana- naiṣpeśikatva - naimittikatvena pravṛtya avipanna - kāya - vāgādyupajīvikayā puruṣa - stryādi - nimittadeśanena astra- aśva- kāvya - cikitsāparīkṣā - saṃkhyā - gṛhasthaparīkṣā - kumāraparīkṣā - sāmudrika - lakṣaṇaparīkṣā - nimittajñānādau svaparavisaṃvādarūpeṇa pravṛtteḥ tannayena cīvara - piṇḍādi - sādhanānuvṛttyā vihārastu mithyājīva ityucyate |",
  "SA19n1285:333": "tatpratikūlatvāt samyagājīvastu mārgāṅgamityucyate |",
  "SA19n1285:334": "samyak tu vidyāviyukta - kāya - vāk - cittapravṛtyā cīvarādi - sādhanam ,",
  "SA19n1285:335": "tannayena ājīvaḥ samyagājīvānusaraṇatvāt svaparāvi - saṃvādasvarūpākāratvād āryamārgānuvartitvāt,",
  "SA19n1285:336": "samyagājīvastu mārgasyāṅgameva vyavasthāpitaḥ |",
  "SA19n1285:337": "mithyāvyāyāmaḥ - vyāyāmastu prayatnaḥ |",
  "SA19n1285:338": "mithyā iti viparyāsaḥ |",
  "SA19n1285:339": "asatkāya - vāk - citta - pracāraiḥ svaparāpakāro ,",
  "SA19n1285:340": "yuddhādiprajñaptiḥ,",
  "SA19n1285:341": "dūtādigamanaṃ,",
  "SA19n1285:342": "cāraḥ,",
  "SA19n1285:343": "utpātaḥ,",
  "SA19n1285:344": "nikṣepotkṣepāpohānapoha - sandhi - vidhinotpādaḥ,",
  "SA19n1285:345": "kṣetra - vidyā - vyāpāra- rājyādi - svaparāpakāri - kāya - vāk - citta- pravṛtta - vividhākārārabdhāḥ kriyāḥ prayatnāśca mithyāvyāyāma ityucyante |",
  "SA19n1285:346": "tadviruddhabhūtatvāt samyakvyāyāmaḥ |",
  "SA19n1285:347": "samyak - vyāyāmastu mārgāṅgaeva vyavasthāpitaḥ |",
  "SA19n1285:348": "yā kāyavākcittacaryāsvaparopakāra - mātrakuśalapravṛtyā āryamārgam anusarati sā samyagvyāyāmatvāt samyakvyāyāmaḥ |",
  "SA19n1285:349": "sa mārgāṅgameva ucyate |",
  "SA19n1285:350": "mithyā smṛtiriti kutsanīyā smṛtiḥ mithyāsmṛtiḥ |",
  "SA19n1285:351": "smṛtistu smaraṇam |",
  "SA19n1285:352": "iyam mithyā smṛtiścāpi bhūtatvān mithyāsmṛtiḥ |",
  "SA19n1285:353": "kālatrayaviṣayeṣu pūrvahāsa- ānandānubhūta - rūpa- śabda- gandha - rasa- sparśādīn anusmaran anukathanam |",
  "SA19n1285:354": "tatrāpi adhyavasāna - anurāga- pratighatādi - paridveṣatvāt svaparāpakārakāritvād,",
  "SA19n1285:355": "abhīṣṭavipākasambaddhatvācca mithyā - nimitta- manasikārastu mithyāsmṛtiḥ |",
  "SA19n1285:356": "tadviruddhatvāt samyak - smṛtistu mārgāṅgameva kathitā |",
  "SA19n1285:357": "guṇānusmaraṇaṃ pūrvīkṛtya buddha -dharma- saṃgha - śīla - tyāga - devādyanusmaraṇaṃ samyaksmṛtiḥ mārgāṅgam eva ucyate |",
  "SA19n1285:358": "samādhikāryaṃ - samādhistu dhyānam |",
  "SA19n1285:359": "sarvathā samādhāya dhāraṇatvāt samādhiḥ |",
  "SA19n1285:360": "sa tu mithyā'pi san,",
  "SA19n1285:361": "samādhirapi bhūtatvān mithyāsamādhiḥ mithyeti tu viparyayaḥ |",
  "SA19n1285:362": "īśvara- svabhāva - kāla - pradhānādhyātmātmādyasatsu tatrālambanapūrvakaṃ yaccitta - spharaṇaṃ syāt,",
  "SA19n1285:363": "api tu - rūpādi - bāhyavastūni anitya - duḥkha - śūnya - nairātmyākārīṇi nitya - sukha- śucyātma dṛṣṭayāditayā adhyavasīya teṣu ālambanapūrvakaṃ yaccittaspharaṇam ,",
  "SA19n1285:364": "sādhyavasāya pūrvakaṃ yaccittādhiṣṭhānaṃ tattu mithyāsamādhirityucyate |",
  "SA19n1285:365": "tadviruddhaṃ cittādhiṣṭhānaṃ samyaksamādhirityucyate |",
  "SA19n1285:366": "skandha dhātvāyatanātmātmīyatāśūnyādiṣu anitya- duḥkha -śūnya(tā)",
  "SA19n1285:367": "- nairātmyādyākārapūrvakaṃ cittapratiṣṭhānam |",
  "SA19n1285:368": "cittaikāgratā tu samyak samādhirityucyate |",
  "SA19n1285:369": "sarvadharmasamatāpratipatteḥ samādhiḥ |",
  "SA19n1285:370": "cittaikāgratā ekālambanatvañceti |",
  "SA19n1285:371": "adhivacanam |",
  "SA19n1285:372": "sa samyak - samādhirmārgāṅgameva ucyate |",
  "SA19n1285:373": "evam yaḥ pratītyasamutpādaṃ paśyati sa dharmaṃ paśyati |",
  "SA19n1285:374": "darśanādyaṣṭasetvaṅgaṃ hetudvādaśapūrvagam |",
  "SA19n1285:375": "viśuddhātmā hi yaḥ paśyed dharmatathyaṃ sa paśyati |",
  "SA19n1285:376": "phalaṃ tuṃ śrāmaṇyaphalam |",
  "SA19n1285:377": "tatprāptistu sākṣātkaraṇam |",
  "SA19n1285:378": "sarvasaṃkleśālaya - vijñānabījavāsanāmalāpagatatvād āśrayaparāvṛttimayaṃ manogocarācintyā - prameyaguṇamaṇyalaṅkṛtāyāḥ svaparādhīnātmaka pratyātmavedyasarvasattvārthanirantarānābhoga kṛtātma - sarvaprapañcarahitāyāḥ śamathavipaśyanā- yuganaddha - sarvadharma - tathatāyāḥ adhigamatvāt kleśa - jñeyāvaraṇagirigahvaravanamūla - vidahanasvabhāvatānuttarasamyak - saṃphalaṃ śaikṣajñānaṃ tu phala dharma ityucyate |",
  "SA19n1285:379": "atha śālistamba - vibhāṣāyā dvitīyaṃ paṭalam |",
  "SA19n1285:380": "nirvāṇaṃ nāma sopadhiśeṣa- nirupadhiśeṣa- svabhāvatāpratiṣṭhitanirvāṇamityuktam |",
  "SA19n1285:381": "ajaram, amaram,",
  "SA19n1285:382": "atāpaṃ ,",
  "SA19n1285:383": "sthiraṃ,",
  "SA19n1285:384": "śāntaṃ,",
  "SA19n1285:385": "nityam,",
  "SA19n1285:386": "asaṃhāryam,",
  "SA19n1285:387": "akṣayātmakam,",
  "SA19n1285:388": "ādimadhyāntarahitam advayaṃ dhātutrayavirahitaṃ kāya-vāk - cittakarmasamatikrāntaṃ maṇiratnarājavividharūpasadṛśaṃ guṇamaṇivividhaprabhābhiḥ nirantaraṃ jagadarthakāri śāntaṃ,",
  "SA19n1285:389": "dharmātmaka- kāya - bhūtaṃ nirvāṇaṃ manyate |",
  "SA19n1285:390": "sarvasyādhigamādevaṃ dharmajaṃ buddhameva ca |",
  "SA19n1285:391": "evaṃ tadvat - saṃkleśa- vyavadānātmaka- sarvadharmāṇāṃ dharma- tathatāyāḥ yathāsthitivadavagatatvād buddha ityucyate |",
  "SA19n1285:392": "dharmajaṃ nāma dharmebhyo janitatvād dharmajam |",
  "SA19n1285:393": "dharmeṇa janitam ityadhivacanam |",
  "SA19n1285:394": "tathoktamāryaṃ dṛṣṭatvād yaḥ paśyati sa paśyati |",
  "SA19n1285:395": "tatheti buddhamiti tathoktatvāt,",
  "SA19n1285:396": "tādṛśo bhagavān |",
  "SA19n1285:397": "āryaṃ dṛṣṭatvāditi jñānacakṣuṣā |",
  "SA19n1285:398": "āryastu lokottaraḥ |",
  "SA19n1285:399": "paśyatīti cakṣuṣā |",
  "SA19n1285:400": "yaḥ paśyatīti yaḥ pratītyasamutpādaṃ dharmañcaivaṃ paśyati sa dharmajaḥ,",
  "SA19n1285:401": "dharmajatvād buddhaṃ paśyatīti bhāṣyate |",
  "SA19n1285:402": "tatrā'tra pratītyasamutpādaḥ kīdṛśa ukta iti cet |",
  "SA19n1285:403": "yaḥ pratītyasamutpādam idamityādi |",
  "SA19n1285:404": "prāṇādirahitād yaśca iti tu yaḥ pratītyasamutpādaṃ satataṃ prāṇādirahitaṃ prāṇarahitam,",
  "SA19n1285:405": "apaśyad yuktyanumānābhyāṃ caryāṃ,",
  "SA19n1285:406": "māpanam,",
  "SA19n1285:407": "kalpanām,",
  "SA19n1285:408": "upaparīkṣaṇañca karoti ,",
  "SA19n1285:409": "satatamajīvamiti tu nirjīvam |",
  "SA19n1285:410": "ajīvaṃ ārhatā evaṃ kalpayanti |",
  "SA19n1285:411": "imāni sarvāṇi bāhyābhyantarāṇi vastūni sajīvāni indriyānvitāni |",
  "SA19n1285:412": "tasmāt sarvāścaitāḥ bhūmayaḥ sūkṣmaprāṇibhiḥ pūrṇāḥ |",
  "SA19n1285:413": "tasmāt sarve prāṇino jantūn bhakṣanti |",
  "SA19n1285:414": "ye prāṇinaḥ prāṇino na bhakṣanti te prāṇinastu mokṣaṃ prāpnuvantīti ucyate |",
  "SA19n1285:415": "tasmāt tannirākaraṇāya ajīva- nirjīvetyādi uktam |",
  "SA19n1285:416": "ajīva iti nirjīvaḥ,",
  "SA19n1285:417": "niṣprāṇasyādhivacanam ,",
  "SA19n1285:418": "hetupratyayotpādadharmitvāt |",
  "SA19n1285:419": "hetustu bījādi |",
  "SA19n1285:420": "pratyayaśca pṛthivyādi |",
  "SA19n1285:421": "te'pi parasparamanyonyakalpanā - parikalpanā - vikalpa - rahitvāt tṛṇa - vṛkṣa - bhitti - dharmasadṛśā acalāḥ niṣkriyāśca tasmāt prāṇādirahitatvād ajīvāḥ |",
  "SA19n1285:422": "parasparaṃ hetupratyayopanibaddhajā anyonye cācetanāḥ |",
  "SA19n1285:423": "kriyā karmāpyavabhāsate |",
  "SA19n1285:424": "hetupratyayasantatiriyam anāditaḥ pravṛttā |",
  "SA19n1285:425": "yathājīvakānām ārhatānāṃ vṛkṣā sacetanāḥ santi,",
  "SA19n1285:426": "calatvāt,",
  "SA19n1285:427": "suptatvāt,",
  "SA19n1285:428": "chinne'pi utpādatvāditi,",
  "SA19n1285:429": "yā vyavahāraprajñaptistādṛśī nāsti |",
  "SA19n1285:430": "bāhyavastuṣu sūryasya candrasya ca sparśavaśena layo vistaraśca anumīyete |",
  "SA19n1285:431": "kva teṣāṃ śayanotthānam?",
  "SA19n1285:432": "vāyusañcāravaśād vṛkṣa-śākhādi-kampanānumānāt teṣāṃ gamanāgamanaṃ kuta upalabhyate |",
  "SA19n1285:433": "artho'siddha eva |",
  "SA19n1285:434": "chinne utpāda iti ayam artho'siddha eva iti darśayitum ucyate |",
  "SA19n1285:435": "yadi so'pi sacetanaḥ syat,",
  "SA19n1285:436": "kasmāt chedanāvasthāyāṃ prāṇātipattītyādi duḥkhaṃ nānubhavati |",
  "SA19n1285:437": "anicchādicaryāṃ prārthanādiṃ vā tato'nyatragamanaṃ vā'lpamapi na kurvanti |",
  "SA19n1285:438": "chinne utpādatvāt sacetanatvābhyupagamaścet,",
  "SA19n1285:439": "tarhi yacchede'nutpādaḥ,",
  "SA19n1285:440": "tannivartanād acetanatvameva syāt |",
  "SA19n1285:441": "sacetanānām aṅga-pratyaṅgādicchedānutpāda- dharmitvād acetanatāyā eva prasaṅgo jāyate |",
  "SA19n1285:442": "tasmāt taddhetvartho'siddha eva |",
  "SA19n1285:443": "tasmādajīvaṃ,",
  "SA19n1285:444": "nirjīvam itīdaṃ vyavasthitam |",
  "SA19n1285:445": "yathāvadaviparītamiti ahetoḥ pratikūlahetorviyuktatvāt |",
  "SA19n1285:446": "ajātamiti tu janyajanakarahitatvāt |",
  "SA19n1285:447": "abhūtamiti śāśvatocchedarahitatvāt |",
  "SA19n1285:448": "akṛtamiti tu kartṛrahitatvāt |",
  "SA19n1285:449": "ābhyantarakartṛpuruṣeśvarādipravṛtti - saṃskāra- rahitattvācca |",
  "SA19n1285:450": "apratighamiti tu anāvaraṇasvabhāvatvāt |",
  "SA19n1285:451": "anālambanamiti tu ālambyālambanarahitatvāt |",
  "SA19n1285:452": "vyupaśamasvabhāvamiti tu karmakleśarahitatvāt |",
  "SA19n1285:453": "ekāntaśamasvabhāvamiti sarvaprapañcarahitam sarvakalpanājālarahitam |",
  "SA19n1285:454": "satatasthitam,",
  "SA19n1285:455": "abhayam utpādavināśarahitañca |",
  "SA19n1285:456": "ya etādṛṅnayena dharmamapi paśyati |",
  "SA19n1285:457": "vyupaśāntyanta - saṃyutam ityuktam |",
  "SA19n1285:458": "vyupaśāntyantamiti tu upaśamam ante darśayituṃ vyupaśamaparyantam |",
  "SA19n1285:459": "yastu etādṛśanayena dharmaṃ satatam ajīvādisvabhāvaṃ paśyati |",
  "SA19n1285:460": "pratītyaṃ dharmabuddhau ca śuddhibuddhayā hi paśyati |",
  "SA19n1285:461": "so'nuttaradharmaśarīraṃ buddhaṃ paśyati |",
  "SA19n1285:462": "iti bhagavatā uktam |",
  "SA19n1285:463": "ityasyārthastu yaḥ paśyati |",
  "SA19n1285:464": "āryadharmamabhisaṃbudhya iti tu yo pāpadharmāṇāṃ pāre arthāt dūre sa āryaḥ |",
  "SA19n1285:465": "teṣāṃ dharma āryadharmaḥ,",
  "SA19n1285:466": "samyakdṛṣṭirityādiḥ |",
  "SA19n1285:467": "abhisaṃbudhyeti abhimukhe ekāgratākaraṇāt sākṣātkaraṇācca samādhiprāpterityadhivacanam |",
  "SA19n1285:468": "samyagjñānopanayenaiva iti samyagaviparyayeṇa sarvadharmanairātmyatathatāvagamatvāt |",
  "SA19n1285:469": "anuttaramiti tatpūrvaṃ viśiṣṭadharmasya abhāvaḥ,",
  "SA19n1285:470": "tasmāt tad evānuttaramityuktam |",
  "SA19n1285:471": "dharmakāya iti dharmakāya eva dharmakāyaḥ,",
  "SA19n1285:472": "niśādā - putravat |",
  "SA19n1285:473": "buddha iti dharmāvabodhāt |",
  "SA19n1285:474": "tathāpi yaḥ pratītyasamutpādaṃ paśyati sa dharmakṛtānuttarabodhyaśaikṣasvabhāvatāṃ paśyati |",
  "SA19n1285:475": "yena sa āryajñānagocaradharmaṃ tādṛśaṃ svayathāvad abhisaṃbodheḥ dharmajñaḥ,",
  "SA19n1285:476": "dharmanirmāṇaṃ dharmadarśanam buddhadarśanam iti bhagavatā uktam |",
  "SA19n1285:477": "pratītyasamutpādalakṣaṇaṃ bhedavyavasthāpanārthaṃ pratītyalakṣaṇaṃ tāvad ityuktam |",
  "SA19n1285:478": "kasmāt pratītyasamutpāda ucyate iti cet |",
  "SA19n1285:479": "tasmāduktam -",
  "SA19n1285:480": "sahetvādipadānvitam |",
  "SA19n1285:481": "sahetukaḥ sapratyaya ( ucyate)",
  "SA19n1285:482": "nāhetuko nāpratyayaḥ |",
  "SA19n1285:483": "bhagavatā pratītyasamutpādalakṣaṇaṃ saṃkṣepeṇoktam,",
  "SA19n1285:484": "etatpratyayasyaiva phalam |",
  "SA19n1285:485": "tasmāduktam |",
  "SA19n1285:486": "buddhotpādo bhavenno vā sthiteyaṃ dharmatā yataḥ |",
  "SA19n1285:487": "hetupratyaya- pravāho'vicchinnaḥ |",
  "SA19n1285:488": "hetuphalamavicchinnaṃ anyonyaṃ pravartate |",
  "SA19n1285:489": "atrāhetuḥ pratikūlahetuḥ vā pravartako nivartako vā ko'pi nāsti |",
  "SA19n1285:490": "tasmāt tathāgatānāmutpādādvā anutpādād vā dharmato dharmasthitito dharmaniyamataśca eṣa pravāhaḥ, ityuktam |",
  "SA19n1285:491": "yadi pratyayarahitena ekenaiva hetunā bhāvā utpadya tiṣṭhanti,",
  "SA19n1285:492": "yadi pratyayo'pi hetumanapekṣya kiñcidutpādayituṃ samarthaḥ cettadā te sthitā asthitā iti vaktuṃ yujyeta,",
  "SA19n1285:493": "teṣāmutpādaḥ phalodbhavo'pi nāhetor na cāpratyayāt tathāgatānāmutpādo vā'nutpādo vā eṣā dharmatā dharmasthitatā ca āditaḥ pravartete ||",
  "SA19n1285:494": "tadyathā - pratītyasamutpādasya dharma etatpratyayatāphalamiti bhagavatā pratītyasamutpādaḥ saṃkṣepeṇa uktaḥ |",
  "SA19n1285:495": "atra dharmatā tu hetupratyayaryordharmatā |",
  "SA19n1285:496": "dharmasthitateti avipraṇāśadharmatā |",
  "SA19n1285:497": "dharmaniyāmateti idaṃpratyayatākramaniyāmatā |",
  "SA19n1285:498": "hetupratyaya-kramavat pratītyasamutpādasamateti hetvabhāve pratyayāpravṛttiḥ pratyayābhāve ca na hetu-pravṛttiḥ |",
  "SA19n1285:499": "parasparasāmagryāṃ ca pravṛttiḥ |",
  "SA19n1285:500": "ananyatathateti anyatāvirahitatvāt |",
  "SA19n1285:501": "bhūtateti avisaṃvādatvāt |",
  "SA19n1285:502": "satyatā iti satyānukūlatvāt |",
  "SA19n1285:503": "tathateti arthānvitatvāt |",
  "SA19n1285:504": "aviparītateti tu caturvidhaviparyayarahitatvāt |",
  "SA19n1285:505": "aviparyayateti anukūlatvāt |",
  "SA19n1285:506": "evamapi pratītyasamutpādo'yam ityādi hetupratyayadvividhatvād hetupratyayobhayārtha pratītyasamutpādasya kramo'bhyupagantavyaḥ |",
  "SA19n1285:507": "katamau dvāviti? ucyate |",
  "SA19n1285:508": "hetūpanibandhataḥ pratyayopanibandhataśca |",
  "SA19n1285:509": "tacca bāhyādhyātmika - bhedena caturvidho'vagantavyam -",
  "SA19n1285:510": "bāhya ādhyātmikaścāpi dvividho hetupratyayaḥ | ityuktam |",
  "SA19n1285:511": "evaṃ bāhyādhyātmikaviśeṣeṇa pṛthag hetupratyayānāṃ lakṣaṇa - bhedaḥ kīdṛśa iti cet |",
  "SA19n1285:512": "bāhyo hetustu bījādi ityuktam |",
  "SA19n1285:513": "tatra katamo bāhyaḥ sahetukaḥ pratītyasamutpāda iti uktvā tadidam - bījādaṅkuraḥ |",
  "SA19n1285:514": "aṅkurāt patram |",
  "SA19n1285:515": "patrāt kāṇḍam |",
  "SA19n1285:516": "kāṇḍānnālam |",
  "SA19n1285:517": "nālādgaṇḍaḥ gaṇḍād garbham [garbhācchūkaḥ] puṣpāt phalam ityuktam |",
  "SA19n1285:518": "pratyayaḥ ṣaḍvidho mataḥ |",
  "SA19n1285:519": "iti tvavasthātvād bāhyapratītyasamutpāda iti yojyam |",
  "SA19n1285:520": "ṣaḍvidha iti tu pṛthivyādayaḥ ṣaḍvidhāḥ |",
  "SA19n1285:521": "tasmāttūktam -",
  "SA19n1285:522": "bījāṅkuraprakāṇḍādiḥ phale yadvat pravartate |",
  "SA19n1285:523": "bīje sati aṅkura - kāṇḍādi -phala - paryantānāṃ prādurbhāvād,",
  "SA19n1285:524": "bīje'sati aṅkurakāṇḍādiphalaparyantam na prādurbhavati |",
  "SA19n1285:525": "tatra bījasya naivaṃ bhavati ahamaṅkurādi abhinirvartayāmi iti |",
  "SA19n1285:526": "aṅkurasyāpi naivaṃ bhavati ahaṃ bījādinā abhinirvartitaḥ iti |",
  "SA19n1285:527": "evaṃ yāvat puṣpasya naivaṃ bhavati ahaṃ phalamabhinirvartayāmīti |",
  "SA19n1285:528": "phalasyāpi naivaṃ bhavati ahaṃ puṣpeṇābhinirvartita iti |",
  "SA19n1285:529": "atha punarbīje sati aṅkurāditaḥ phalādi paryantaṃ prādurbhāvaḥ |",
  "SA19n1285:530": "asati na bhavati |",
  "SA19n1285:531": "evaṃ bāhyasya pratītyasamutpādasya hetūpanibandho draṣṭavyaḥ |",
  "SA19n1285:532": "pratyayastu pṛthivyādi kālāntaṃ hi yathā kramam |",
  "SA19n1285:533": "tasmādeva kathaṃ bāhyapratītyasamutpādasya pratyayopanibandho draṣṭavya ityādi uktam |",
  "SA19n1285:534": "bāhyapratītyasamutpādasya pratyayopanibandhāḥ katidhā draṣṭavyā ityuktam ṣaṇṇāṃ dhātūnāṃ samavāyāt |",
  "SA19n1285:535": "katameṣāṃ ṣaṇṇāmiti |",
  "SA19n1285:536": "pṛthivyaptejovāyvākāśartudhātūnāṃ yathākramaṃ samavāyād bāhyapratītyasamutpādasyeti pratyayatā yathākramam |",
  "SA19n1285:537": "kramo yathāvad jñātavyaḥ |",
  "SA19n1285:538": "eṣām hetupratyayānāṃ katamasya karma katamad iti cet?",
  "SA19n1285:539": "tasmād uktam |",
  "SA19n1285:540": "dhāraṇaṃ snehanaṃ pāko dhānyavṛddhiranāvṛtiḥ |",
  "SA19n1285:541": "pariṇāmastathā teṣāṃ kāryaṃ tadvat pravartate ||",
  "SA19n1285:542": "tatra pṛthivīdhāturbījasya saṃdhāraṇakṛtyaṃ karotīti bījamaṅkurotpādonmukhamāśrayatvāt kaṭhinatvameva ucyate |",
  "SA19n1285:543": "abdhātuḥ snehayatīti abhiṣyandayatīti bhāṣitaḥ |",
  "SA19n1285:544": "tejo dhātuḥ paripācayatīti paripuṣṭayavasare upapadyamāne paraspara - sparśeṇoṣṇatā eva paripāka iti ucyate |",
  "SA19n1285:545": "vāyudhātur abhinirharatīti vardhanatvād,",
  "SA19n1285:546": "svāvasthāyāḥ samuddhṛtya bahirā nayanād vāyudhāturbījamabhinirharati vardhayatīti ucyate |",
  "SA19n1285:547": "ākāśadhāturbījāṅkurādīnām anāvaraṇakṛtyaṃ karotīti |",
  "SA19n1285:548": "ākāśadhāturvighnākaraṇatvād anukūlapravṛteḥ bījāṅkurādyanāvaraṇakṛtyaṃ karotītyucyate |",
  "SA19n1285:549": "ṛturapi bījasya pariṇāmanakṛtyaṃ karotīti ṛturapi sarvākāraṃ abhinirharati |",
  "SA19n1285:550": "ṛtau yathāvat parivartamāne bījapariṇāmakṛtyaṃ karotīti |",
  "SA19n1285:551": "sarveṣāmapyavaikalye prādurbhāvaḥ |",
  "SA19n1285:552": "vaikalye tu na prādurbhāvaḥ |",
  "SA19n1285:553": "tasmādeva uktam |",
  "SA19n1285:554": "no cet pratyayasāmagrī bīje bhūte'pi nāṅkuraḥ |",
  "SA19n1285:555": "bījābhāve tu satyevaṃ pratyayabhāvo'pi tādṛśaḥ ||",
  "SA19n1285:556": "tasmādeva uktam |",
  "SA19n1285:557": "sarvasamavāyād bīje niruddhe tato'bhinirhāraḥ syāt |",
  "SA19n1285:558": "hetavaḥ pratyayāstadvad ātmagrāhādivarjitāḥ |",
  "SA19n1285:559": "hetupratyayasāmagryā na naśyet karmaṇaḥ phalam ||",
  "SA19n1285:560": "tatra pṛthivīdhātornaivaṃ bhavati ahaṃ saṃghātakṛtyaṃ karomīti |",
  "SA19n1285:561": "tadvat jale agnau,",
  "SA19n1285:562": "vāyau,",
  "SA19n1285:563": "ākāśe,",
  "SA19n1285:564": "ṛtau cāpi naivaṃ bhavati |",
  "SA19n1285:565": "ātmātmīyagrahābhāvānna karmaphala-prajñapti- praṇāśaḥ,",
  "SA19n1285:566": "sarvatra hetupratyayavaikalyābhāvād ityavagantavyam |",
  "SA19n1285:567": "so'ṅkuro'pīti bījahetukatadaṅkurādīnām utpādo",
  "SA19n1285:568": "na svato parato nāpi na dvayoḥ kartṛkālataḥ |",
  "SA19n1285:569": "īśvarādikṛtaṃ naivaṃ svabhāvānnāpyahetutaḥ || ityuktam |",
  "SA19n1285:570": "svata iti hetupratyayābhāve svata utpādaḥ |",
  "SA19n1285:571": "svabhāvavādina evaṃ kalpanta iti śrūyate |",
  "SA19n1285:572": "bhāvānāṃ svabhāvata satatamatra tiṣṭhati |",
  "SA19n1285:573": "atra na kaścidutpadyate na ca kaścin nirudhyate |",
  "SA19n1285:574": "māyūrasya patravaicitryaṃ,",
  "SA19n1285:575": "kamalādiṣu raktatā,",
  "SA19n1285:576": "kāṇḍādīnāṃ taikṣṇyādikaṃ kena pūrvanirmitamityucyate |",
  "SA19n1285:577": "tasmāt tanmatanirākaraṇāyoktam |",
  "SA19n1285:578": "bhāvānāṃ svata utpādo na yujyate |",
  "SA19n1285:579": "pūrvādhyavasitatvāt |",
  "SA19n1285:580": "utpattimattvena abhyupagamyate,",
  "SA19n1285:581": "hetupratyayatābhyupagamaḥ |",
  "SA19n1285:582": "tasmād vastūnāṃ svabhāvata utpādo na yujyate,",
  "SA19n1285:583": "utpattimatvād ghaṭādivat |",
  "SA19n1285:584": "yasyānusāraṃ bhāvāḥ satataṃ sthitāḥ tadanusāram utpāda - kriyā- karma - sthiti - vināśā api na yujyante,",
  "SA19n1285:585": "utpāda- kriyā- karma - sthiti- vināśā api sākṣād avabhāsante |",
  "SA19n1285:586": "tasmād atra doṣasya prasajyamānatvān na svata ityuktam |",
  "SA19n1285:587": "bhāvānām svata utpādaścet nityamutpādaprasaṃgaḥ syāt, ākāśavat |",
  "SA19n1285:588": "kasyacidapi kutrāpi kadāpi utpādo nirodho vā nāstīti cet-ucyate- pratyakṣavirodhaḥ |",
  "SA19n1285:589": "evaṃ bhāvānāṃ hetupratyayād utpādo bhāsate,",
  "SA19n1285:590": "tasmāt tāvad bhāvānāṃ na svabhāvata utpādaḥ |",
  "SA19n1285:591": "parataḥ iti ātmataḥ |",
  "SA19n1285:592": "pareṣāmutpādako vināśakaścātmāstīti śrūyate |",
  "SA19n1285:593": "bāhyābhyantarasarvavastūni tu ātmaguṇāḥ |",
  "SA19n1285:594": "ātmā antaḥ karaṇapuruṣo'sti |",
  "SA19n1285:595": "tathā sati gamana- āgamana - calana - kampana - nirākaraṇa - manyanā - kriyā- karmāṇi tatraiva anyatrāpi ca pravartante |",
  "SA19n1285:596": "cakṣurādiḥ ātmaguṇaḥ,",
  "SA19n1285:597": "parārthatvāt,",
  "SA19n1285:598": "śayanādyaṅgavaditi |",
  "SA19n1285:599": "parasaṃjñā tu ātmani satyevocyate |",
  "SA19n1285:600": "cakṣurādiḥ tadguṇatvāt,",
  "SA19n1285:601": "tadarthastu parārthaḥ |",
  "SA19n1285:602": "yathā śayanādi parairupayuktatvāt parārthamitivat parārthatvāditi |",
  "SA19n1285:603": "ayaṃ hetuḥ śayanopamayā na yujyate saṃghātatvāt |",
  "SA19n1285:604": "ātmātvasaṃghātasvarūpaḥ |",
  "SA19n1285:605": "katham ātmā asaṃghātaḥ san svaśarīrābhāve śayanādīn aṅgasaṃghān svarūpeṇopakartuṃ yujyate |",
  "SA19n1285:606": "tasmāt sa hetvartho'siddhaḥ,",
  "SA19n1285:607": "asaṃghātasya parārthaniṣpādakatvāt |",
  "SA19n1285:608": "śayanabhedena śayanopamā saṃghātasya parārthatvameva sādhayati |",
  "SA19n1285:609": "ātmanaḥ saṃghātatvād hetupratyayayorutpādopalabdha ātmātmīya iti manyanākārapravṛtteḥ cittamevātmā ityucyate |",
  "SA19n1285:610": "atrāntaḥ karaṇapuruṣaḥ kūrmakeśasvabhāvavad yuktyanumānarahitastu kvacinnāstīti darśayitum bhagavatā bāhyādhyātmikabhāvānāṃ parata utpādo na yujyata ityuktam |",
  "SA19n1285:611": "yadi bhāvānāṃ svato'pi notpādo na ca parato'pi ,",
  "SA19n1285:612": "tadā bhāvānāṃ dvividha utpāda iti cet,",
  "SA19n1285:613": "tasmāt tanmataniṣedhārthamuktam |",
  "SA19n1285:614": "na dvayoḥ na ca kālata ityuktam |",
  "SA19n1285:615": "na svataḥ parataśca na |",
  "SA19n1285:616": "anye tu svaparayoḥ sambandhād bhāvotpādaṃ manyante |",
  "SA19n1285:617": "tasmād ubhayata eva vadanti |",
  "SA19n1285:618": "tathāpi svato'nupalabdhatvāt parataścābhāvāt na dvayoḥ ityuktam |",
  "SA19n1285:619": "hetu-pratyayātiriktaṃ na svato na parata iti bhagavatā uktam |",
  "SA19n1285:620": "yadi ubhayasaṃyoge'pi utpādavināśau neṣṭau,",
  "SA19n1285:621": "tadā paratantreṇa kartrā utpādavināśau bhaviṣyata iti kaiściducyate |",
  "SA19n1285:622": "anye tīrthikāstu karttā nāma kaścid ādyaḥkartā,",
  "SA19n1285:623": "nityo'navacchinno vyāpakaścātmeti kaścidasti,",
  "SA19n1285:624": "sa eva bāhyamābhyantarañcedaṃ sarvam utpādayati vināśayatīti manyante |",
  "SA19n1285:625": "tasmāt tanmatakhaṇḍanārtham uktam |",
  "SA19n1285:626": "bhāvānāmutpādaḥ sthitirvināśaścaiva na kartradhīnāḥ |",
  "SA19n1285:627": "atha kasyeti cet - hetupratyayasambandhād bhāvānāṃ pravṛttirbhāsate |",
  "SA19n1285:628": "kartustu ākāśavan nirvikāratvāt tadadhīnā utpāda - sthitivināśāśca naiva yujyante |",
  "SA19n1285:629": "kasmāditi cet,",
  "SA19n1285:630": "karttari nirvikāra- niṣkriyākāśātmani kriyā karma ca kiñcidapi nāsti |",
  "SA19n1285:631": "utpadyamānā bhāvā hetupratyayāpekṣāḥ pravṛtti - kramodbhūtā eva bhāsante |",
  "SA19n1285:632": "yadanusāraṃ karttāramapekṣate pravṛttistadanusāraṃ bhāvānām utpāda- sthiti-vināśāśca sadā āsannā bhavanti |",
  "SA19n1285:633": "karturnityatvād bhāvānām utpādao- sthiti-vināśā yugapad bhaviṣyanti athavā utpāda - sthiti-vināśā na bhaviṣyanti |",
  "SA19n1285:634": "nityatvāt kvacidapi kiñcidapi utpādo vā vināśo vā na syāt |",
  "SA19n1285:635": "hetuṃ pratyayañca apekṣya pravartamānānāṃ bhāvānāmeva kartṛ- kriyā- hetuphalotpādasamaḥ kramodbhava upalabhyate |",
  "SA19n1285:636": "anutpannā- kāśotpalādīnāntu utpāda- sthiti - vināśā na yujyante |",
  "SA19n1285:637": "avikārahetubhiḥ parasparamāśritya pravartamānaiḥ utpādaniyamo na yujyate |",
  "SA19n1285:638": "nityabhāvādanityo hi samutpādo na yujyate |",
  "SA19n1285:639": "hetutastvavikāratvāt samasyaivodbhave sati |",
  "SA19n1285:640": "hetau phale ca saṃbhinne'vikārastu kathaṃ bhavet |",
  "SA19n1285:641": "hetau vikārasyāpi bhūtatvāt tadasādṛśyapakṣo naṣṭaḥ |",
  "SA19n1285:642": "kriyānanvitavandhyāputrātmani kasyāścit kriyāyāḥ karmaṇo vā niyatena ayuktatvād bhagavaddharmeṣu avisaṃvāditvād bhāvotpādakriyā karttāraṃ nāpekṣate,",
  "SA19n1285:643": "kintu sati hetupratyayasaṅgrahe bhāvānāmutpādavināśau yujyeta ityuktam |",
  "SA19n1285:644": "yadyevam atra bhāvotpāda- sthityanyathā -bhāvatādirabhyupagantavyaḥ |",
  "SA19n1285:645": "bhāvotpādasthitīnāṃ tu jñātavyo heturīśvaraḥ |",
  "SA19n1285:646": "anyeṣāṃ vipratipattiryathāvattairhi bhāṣyate ||",
  "SA19n1285:647": "anyaiḥ sattvabhājanalokayorutpāda- sthiti - vināśāstu īśvarakṛtapraṇāśā avagamyante,",
  "SA19n1285:648": "tadīśvarecchāvaśāt kāya - bhūmitraya - kartrādisaṃbhavaḥ syāditi śrūyate |",
  "SA19n1285:649": "anye tasyaiva cittotpādamātreṇa naraka- preta- tiryak - deva- manuṣyadayāśca sattvāḥ jvara- viṣa- vyādhi - strī - puruṣa - napuṃsaka - sukṛtarūpa - vikṛtarūpa - dasyu- jihma - caurāḥ kāmamithyācāra - prāṇātipāta - mṛṣāvāda - madyapāna - dyūtapraveśa - pratyanta -śabara- ḍombī - nirdaya - krūra - pāruṣyavāda- brahmaghāta- mātṛpitṛghātaka - vyādhādayaḥ ,",
  "SA19n1285:650": "yakṣa - rākṣasa- ḍākinyādayaḥ sarve paraghātakāḥ,",
  "SA19n1285:651": "sukha - duḥkhādayaḥ svargo vimokṣaśca tāni sarvāṇi cittotpādamātreṇoddhṛtānīti vadanti |",
  "SA19n1285:652": "īśvarakartṛtvavādino'tisukumāraprajñā eva,",
  "SA19n1285:653": "atimandaprajñā eva,",
  "SA19n1285:654": "gatānugatikāścaiva yuktiviśeṣarahite tasmin gauravapravaṇatvāt pūrvottaraviruddhaṃ bālayuvakacāṇḍālavadayathārtha pratyakṣādiviruddhaṃ ,",
  "SA19n1285:655": "dāna-vinaya-saṃyama-iṣṭāniṣṭaphalaṃ,",
  "SA19n1285:656": "sukṛtaduṣkṛtakarma,",
  "SA19n1285:657": "gamyāgamyaṃ ,",
  "SA19n1285:658": "bhakṣyābhakṣyaṃ,",
  "SA19n1285:659": "svargāpavargādiphalaviruddhaṃ,",
  "SA19n1285:660": "yuktyāgamādiviruddhaṃ ca vāṅmātreṇa pakṣīkṛtya nijājñānapaṭalena netrācchādanatvād asamarthatvāt paśubhūtāstu paśubhyo'pyatichudratarāḥ paśavaḥ |",
  "SA19n1285:661": "nigūḍhavandhyāputrasvabhāvaṃ paśupatimāśritya,",
  "SA19n1285:662": "janmasthitivināśānāṃ hetutāṃsyaapi tūccatām |",
  "SA19n1285:663": "utpāde sthitau ca sahetuka evābhyupagamyamāne sati nityavādabhaṅgatvād vādotsargaḥ,",
  "SA19n1285:664": "viparītasiddhatvād īśvarasya ahetutvameva sidhyati |",
  "SA19n1285:665": "icchāmātreṇa utpāde sati yugapadeva sampūrṇajagata utpādasthiti-vināśāḥ syuḥ |",
  "SA19n1285:666": "tasmādapi asiddhārthataiva syāt,",
  "SA19n1285:667": "sarveṣāṃ nityotpādaprasaṅgatvāt |",
  "SA19n1285:668": "duḥkha -kuhanā- jihma- aśuci- akṛtajñatādyuddharaṇānāṃ tu prayojanaviśeṣābhāvācca asiddhārthatā |",
  "SA19n1285:669": "taduddharaṇāyāso niṣphalaḥ |",
  "SA19n1285:670": "prayojanābhāve hi kalpanāpūrvaṅgamānāṃ pravṛttirnāsti,",
  "SA19n1285:671": "prayojanāvyāpteḥ |",
  "SA19n1285:672": "tatprayojanavadvyāvṛttau kalpanāpūrvaṅgamānāṃ pravṛtterapi nivṛtteḥ asiddhārthatā'sti |",
  "SA19n1285:673": "hetupratyayavaikalye kramotpādavināśau",
  "SA19n1285:674": "pratyakṣatayā bhāsete,",
  "SA19n1285:675": "avaikalye cānutpādaḥ |",
  "SA19n1285:676": "sattvabhājanalokayorutpadyamānasukhaduḥkhādīnāṃ sthitivināśau kramaśa upalabhyete,",
  "SA19n1285:677": "tasmānna īśvaro hetuḥ |",
  "SA19n1285:678": "kasyacidapi bhāvasya utpāda - sthiti - vināśā na yujyante |",
  "SA19n1285:679": "tasmādapi pratyakṣavirodho'siddhārtha eva |",
  "SA19n1285:680": "nānyat pratyakṣato garīyaḥ pramāṇamiti sarvavādiprasiddham |",
  "SA19n1285:681": "naikānte'rthakriyā |",
  "SA19n1285:682": "dayāpratāpābhāve",
  "SA19n1285:683": "gambhīryaguṇa - darśana - caryā - cintanādi na yujyate |",
  "SA19n1285:684": "ekāntakriyāyuktā yuktayorgāmbhīryaguṇasya rūpādervā ālambana cintanasyaiva ayuktatvāt,",
  "SA19n1285:685": "tattu pratikūlam |",
  "SA19n1285:686": "hetāvasati sarvatra pratyaya eva kathaṃ bhavet |",
  "SA19n1285:687": "ahetau kārakābhāvāt kathamīṣṭe maheśvaraḥ |",
  "SA19n1285:688": "bhāvakartā maheśaścet so'pi kartā na manyate |",
  "SA19n1285:689": "pitrabhāve sutotpattiḥ sā neṣṭā dṛśyate na ca |",
  "SA19n1285:690": "hetuniṣyandasādṛśyaṃ manyante yuktivādinaḥ |",
  "SA19n1285:691": "nityānnityaphalaṃ yuktamanityāccāpyanityakam |",
  "SA19n1285:692": "śālibījātphalaṃ tasmādaṅkurotpāda īkṣyate |",
  "SA19n1285:693": "tathā maheśvare nitye bhāvānāṃ syāt sadodbhavaḥ |",
  "SA19n1285:694": "yathāgnirdāhayetsarvaṃ tathācedīśvaro mataḥ |",
  "SA19n1285:695": "agnihetustathā'nyo'gniḥ īśvare nāsti hetukam |",
  "SA19n1285:696": "kramapravṛttajvālābhiḥ sarvadāho'pi manyate |",
  "SA19n1285:697": "īśvarasyāvikāritvād agnivattvaṃ na yujyate |",
  "SA19n1285:698": "tasmādīśvarakartṛtvābhyupagame bahudoṣasaṃbhavād bhagavatā bhāvānām utpādaḥ īśvarakṛto na yujyate ityuktam |",
  "SA19n1285:699": "pare tu sarvaṃ kālena vivartitaṃ manyante |",
  "SA19n1285:700": "tairevamucyate |",
  "SA19n1285:701": "sthitirbhāvān samutpādya kālenaiva vivartyate |",
  "SA19n1285:702": "bhāvotpādasthitī cāpi kālenaiva vivartite |",
  "SA19n1285:703": "tadevam ucyate |",
  "SA19n1285:704": "atra kāla iti kiṃ nāma?",
  "SA19n1285:705": "nityo vā anityo vā,",
  "SA19n1285:706": "puruṣaḥ strī napuṃsakasvabhāvo vā,",
  "SA19n1285:707": "devo piśāco vā ,",
  "SA19n1285:708": "mūrto'mūrto vā ,",
  "SA19n1285:709": "sakriyo niṣkriyo vā |",
  "SA19n1285:710": "sa nityaścettadā tatra kriyāpekṣā na yujyate |",
  "SA19n1285:711": "utpādaścetsakṛt so'pi viruddhatvān na manyate |",
  "SA19n1285:712": "anityatve'kālasya hetupratyayayogataḥ |",
  "SA19n1285:713": "yadi puṃstrīnapuṃsādi yatkiñcitsyād virudhyate |",
  "SA19n1285:714": "dehyadehikriyādau ca pārasparaviruddhatā |",
  "SA19n1285:715": "nityatve nirvikāratvāt kriyākarma virudhyate |",
  "SA19n1285:716": "evaṃ kālavādināṃ kālavaśena bhāvānāmutpāda - sthiti - vināśābhyu- pagamasyāpi ayuktatvāt tadapyasamañjasameva |",
  "SA19n1285:717": "sūryacandra- nakṣatra - parva- vatsarādi - bāhyābhyantarabhāvānāṃ gatagamyasvabhāvatvāt kālākhyayā bhāvānāmutpāda- sthiti - vināśāstu kālapariṇāmatvena na yujyante |",
  "SA19n1285:718": "anyacca, svabhāvavādina āntarabāhyān sarvabhāvān svabhāvodbhavān manyante |",
  "SA19n1285:719": "bhāvānāṃ svabhāva eva,",
  "SA19n1285:720": "kasyacidbhāvasya utpādasya vināśasya vā kaścidapi heturnāsti |",
  "SA19n1285:721": "khara- snigdha- uṣṇa- laghutva- ślakṣṇa - tīkṣṇāni svabhāva eva |",
  "SA19n1285:722": "madhura - amla - lavaṇa - kaṭukāni asattvabhedā eva |",
  "SA19n1285:723": "deva- mānuṣa - tiryañco rājabrahma - kujātayaḥ |",
  "SA19n1285:724": "sukṛtaṃ duṣkṛtaṃ cāpi sukhaṃ duḥkhaṃ sadā sthitam |",
  "SA19n1285:725": "svabhāvavaimatyā tebhyo bhrāntacittebhya evaṃ vaktavyam |",
  "SA19n1285:726": "svabhāve vikṛte dṛṣṭe pratyakṣādiviruddhatā |",
  "SA19n1285:727": "vikāro vartate yatra nirvikāraḥ kathaṃ bhavet |",
  "SA19n1285:728": "vyaktyanekaprabhedācca janma nāśaśca bhāsate |",
  "SA19n1285:729": "jātervināśasambandhān nirvikāraḥ kathaṃ bhavet |",
  "SA19n1285:730": "svabhāve nirvikāratvāt puruṣādau nirarthake |",
  "SA19n1285:731": "kule rājani kṣetrādau tatphalaṃ cāpi bhāsate |",
  "SA19n1285:732": "svabhāve vikṛte jāte nityavādī tu bhraṃsate |",
  "SA19n1285:733": "mārgo'yaṃ yujyate tasmād hetupratyayavādinām |",
  "SA19n1285:734": "evaṃ svabhāvavādiṣvapi parasparavirodhatvād utpāda - sthiti - vināśānāṃ svabhāvād udbhavo na yujyata ityuktam |",
  "SA19n1285:735": "atha bhāvānām utpāda - sthiti - vināśā ahetuto bhavanti ityapare'hetuvādino hetuṃ vinaiva kevalam bhāvānāmutpāda - nirodhau kalpayanti |",
  "SA19n1285:736": "ahetuvādo'bhyapagamyeta cet,",
  "SA19n1285:737": "hetoḥ aniścitatvāt kṛtapraṇāśa- akṛtābhyāgama- anavasthāśca bhaviṣyanti |",
  "SA19n1285:738": "sukṛta- duṣkṛtādi - pitṛ - putra - brāhmaṇa - rājanya - vaiśya - śūdra- śvapacādi - śucyaśuci - gamyāgamya - bhakṣyābhakṣya - devapiśācādi - dāna - vinaya - saṃyama - japa - tapasyā - upavāsa - niścaya - yāgajñānājñāna - hetvaniścayāt parasparabhedanirṇaya - vyavasthāpi na saṃbhavati |",
  "SA19n1285:739": "tasmāttasyaiva doṣasya prasajyamānatvād ahetuvādo'pi lokādi - viruddhatvād asiddha eva |",
  "SA19n1285:740": "ye cānye pradhāna - paramāṇvādyahetu - pratikūlahetuvādādayaste'pi tenaiva niṣedhi - tavyāḥ | tasmān |",
  "SA19n1285:741": "na svataḥ parato nāpi na dvayoḥ kartṛkālataḥ |",
  "SA19n1285:742": "īśvarādikṛtaṃ naiva svabhāvānnāpyahetutaḥ || ityuktam |",
  "SA19n1285:743": "hetupratyayayorvṛtti rbhāsate'nādikālataḥ ||",
  "SA19n1285:744": "iti tu anādi - kālataḥ prapañca - vāsanābījasya avicchinna - nadīstrotaḥ - pravāhavad anupravṛtteḥ",
  "SA19n1285:745": "hetupratyayayorvṛttirbhāsate'nādikālataḥ | ityuktam |",
  "SA19n1285:746": "tasmādeva sūtre atha punaḥ pṛthivyaptejovāyvākāśartudhātusamavāyād bīje nirudhyamāne aṅkurasyābhinirvṛttirbhavati ityuktam |",
  "SA19n1285:747": "'atha punaḥ' iti tu abhāvādudbhava- sva - para - dvaya- īśvarādi - rahita - bīja - pṛthivyādi - sāmagryā eva aṅkurādi utpadyata iti uktam |",
  "SA19n1285:748": "pañcabhirhetubhirbāhyaḥ pratītyotpāda iṣyate | iti |",
  "SA19n1285:749": "pañcabhirhetubhiriti tu hetupañcakairiti,",
  "SA19n1285:750": "bāhyasyeti bījādeḥ |",
  "SA19n1285:751": "' pratītyotpāda' iti pratītyam |",
  "SA19n1285:752": "śāśvatato na cocchedān na saṅkrānteḥ parīttataḥ |",
  "SA19n1285:753": "hertormahāphalāvāptiḥ sadṛśānuprabodhataḥ |ityuktam |",
  "SA19n1285:754": "' śāśvatato na ' iti yasmādanyadbījam,",
  "SA19n1285:755": "anyo'ṅkuraḥ,",
  "SA19n1285:756": "na ca ya evāṅkurāstadeva bījam,",
  "SA19n1285:757": "bījamevāpi nā'ṅkuraḥ |",
  "SA19n1285:758": "aniruddhād bījādapi aṅkuro notpadyate |",
  "SA19n1285:759": "na ca niruddhād,",
  "SA19n1285:760": "tathāpi bījanirodhe aṅkura utpadyate |",
  "SA19n1285:761": "tasmān na śāśvatato,",
  "SA19n1285:762": "na cocchedāditi na ca pūrvaniruddhādbījādaṅkuro niṣpadyate nācāpyaniruddhād |",
  "SA19n1285:763": "api tu bījād niruddhāt tasminneva samaye'ṅkuro utpadyate |",
  "SA19n1285:764": "ato nocchedataḥ |",
  "SA19n1285:765": "na saṃkrāntitaḥ iti tu bījāṅkurau tu asadṛśau eva |",
  "SA19n1285:766": "tasmāt ' na saṃkrāntitaḥ |",
  "SA19n1285:767": "parīttataḥ hetoriti - parīttabījavapanān mahāphalāvāptiriti tatparītta - hetorbahuphalābhinirvṛttiḥ,",
  "SA19n1285:768": "parīttānmahāphalābhi- nirvṛttitvāt,",
  "SA19n1285:769": "tasmāt parīttahetormahāphalābhinirvṛtiḥ |",
  "SA19n1285:770": "sadṛśānuprabodhād iti tu yādṛśaṃ bījamupyate tādṛśameva phalābhinirvṛtiriti |",
  "SA19n1285:771": "atastatsadṛśānuprabandhaḥ |",
  "SA19n1285:772": "sadṛśāphalābhinirvṛttiḥ |",
  "SA19n1285:773": "bījāṅkurayorbhinnatvād bījaṃ nityaṃ na vartate |",
  "SA19n1285:774": "yataścocchedato nāsti bīje sati tathāṅkuraḥ |",
  "SA19n1285:775": "bījasādṛśyasiddhatvāt tadbhinnaṃ na ceṣyate |",
  "SA19n1285:776": "aṅkurasya phalādīnāṃ saṅkrāntiścāṅkurasya na |",
  "SA19n1285:777": "ekabījaṃ parīttāṇoḥ bījatvenaiva sambhavet |",
  "SA19n1285:778": "tasmāt parīttato hetorjāyate hi mahatphalam |",
  "SA19n1285:779": "upte śālyādi bīje hi śyāmākādiphalaṃ na hi |",
  "SA19n1285:780": "tasmādeva -",
  "SA19n1285:781": "aṅkuro bījavanneṣṭo nirheturno'ṅkurodbhavaḥ |",
  "SA19n1285:782": "samo nirodha utpādas tulonnāmāvanāmavat | ityuktam |",
  "SA19n1285:783": "evam bāhyapratītyasamutpādaḥ parikalpanātmakena anupacayatvena draṣṭavyaḥ |",
  "SA19n1285:784": "tathaivādhyātmikasyāpi hetuśca pratyayo dvidhā |",
  "SA19n1285:785": "tathaivādhyātmikasyāpi bāhya - pratītyasamutpādavad hetupratyayākāradvayopa- nibandhanatvāt pṛthak dvividho'vagantavyaḥ |",
  "SA19n1285:786": "dvidhā hetuścapratyaya iti tu ādhyātmikaḥ pratītyasamutpādo hetūpanibandhanaḥ pratyayopanibandhanaśca dvayākāro'vagantavyaḥ |",
  "SA19n1285:787": "iṣṭa iti abhīṣṭasya ca abhipretasya abhimatasya cetyadhivacanam |",
  "SA19n1285:788": "tatrādhyātmikasya pratītyasamutpādasya hetūpanibandhaḥ kathamavagantavyaḥ? ucyate -",
  "SA19n1285:789": "ādiheturavidyā'sya mṛtyurantyo yathākramam |",
  "SA19n1285:790": "tatrādāvavidyādeśanād ādau avidyā,",
  "SA19n1285:791": "ante maraṇāṅgadeśanatvān mṛtyurante |",
  "SA19n1285:792": "yattayormadhye syāt tat tu madhya iṣyate |",
  "SA19n1285:793": "tasmāt sūtre avidyāpratyayāḥ saṃskārāḥ,",
  "SA19n1285:794": "saṃskārapratyayaṃ vijñānam ,",
  "SA19n1285:795": "vijñānapratyayaṃ nāmarūpam,",
  "SA19n1285:796": "nāmarūpapratyayaṃ ṣaḍāyatanam,",
  "SA19n1285:797": "ṣaḍāyatanapratyayaḥ sparśaḥ,",
  "SA19n1285:798": "sparśapratyayā vedanā,",
  "SA19n1285:799": "vedanāpratyayā tṛṣṇā,",
  "SA19n1285:800": "tṛṣṇāpratyaya mupādānam ,",
  "SA19n1285:801": "upādānapratyayo bhavaḥ,",
  "SA19n1285:802": "bhavapratyayā jātiḥ,",
  "SA19n1285:803": "jātipratyayā jarāmaraṇa - śoka - parideva - duḥkha - daurmanasyopāyāsāḥ saṃbhavanti |",
  "SA19n1285:804": "evamasya kevalasya mahato duḥkhaskandhasya samudayo bhavati | ityuktam |",
  "SA19n1285:805": "sajanmakleśakarmātmā dvādaśāṅgastrikāṇḍakaḥ |",
  "SA19n1285:806": "hetupratyayasambhūtaḥ karttetyādivivarjitaḥ |",
  "SA19n1285:807": "kleśa - karma - jāti - paratantro 'yamātmāpi aṃśatrayeṇa vyavasthāpyate |",
  "SA19n1285:808": "kleśa- paratantrasvabhāvatayā,",
  "SA19n1285:809": "karmaparatantrasvabhāvatayā janmaparatantrasvabhāvatayā ca |",
  "SA19n1285:810": "tatra kleśa paratantra - svabhāvatāyā aṅgāni trīṇi - avidyātṛṣṇopādānāni |",
  "SA19n1285:811": "karma - paratantra - svabhāvatāyāḥ dve aṅge - bhavasaṃskārau |",
  "SA19n1285:812": "jāti - paratantra lakṣaṇamapi śeṣasaptāṅgam - vijñānam ,",
  "SA19n1285:813": "nāmarūpam,",
  "SA19n1285:814": "ṣaḍāyatanam,",
  "SA19n1285:815": "sparśo ,",
  "SA19n1285:816": "vedanā,",
  "SA19n1285:817": "jātiḥ,",
  "SA19n1285:818": "jarāmaraṇañceti |",
  "SA19n1285:819": "apītipadaṃ saṃgrāhyatāṃ darśayati |",
  "SA19n1285:820": "śoka- paridevanā - daurmanasya - upāyāsādīnāṃ priyaviyogā- priyasaṃprayoga - kāmavipattyādīnāṃ ca saṃgrahaḥ |",
  "SA19n1285:821": "evam ayaṃ pratītyasamutpādo dvādaśāṅgaḥ trisvabhāvatayā veditavyaḥ |",
  "SA19n1285:822": "so'pi kartrādi - svabhāvatā - rahito jñātavyaḥ |",
  "SA19n1285:823": "atha śālistambasūtraṭīkāyāṃ tṛtīyaṃ paṭalam |",
  "SA19n1285:824": "avidyā yadi nādau syādante mṛtyurna saṃbhaved |",
  "SA19n1285:825": "' avidyā yadi nādau syād' iti tu yadi avidyā cennābhaviṣyan naiva saṃskārāḥ prajñāsyante |",
  "SA19n1285:826": "tadvad jarāmaraṇaparyantaṃ cennābhaviṣyan naiva śokādi prajñāsyate |",
  "SA19n1285:827": "tebhyo bhinno na kutrāpi hyātmātmīyaśca vidyate |",
  "SA19n1285:828": "tatrāvidyāyā naivaṃ bhavati ahaṃ saṃskārādi abhinirvartayāmītyato jarāmaraṇaparyantaṃ naivaṃ bhavati ahaṃ śokādi abhinirvartayāmīti |",
  "SA19n1285:829": "saṃskārādīnāmapi naivaṃ bhavati vayamavidyādibhyo'bhinirvartitāḥ |",
  "SA19n1285:830": "evam yāvajjarāmaraṇasyāpi naivaṃ bhavati vayaṃ jātyādibhirabhinirvartitā iti |",
  "SA19n1285:831": "avidyāsaṃbhavādādāvante mṛtyuśca bhāsate |",
  "SA19n1285:832": "atha ca satyāmavidyāyāṃ saṃskārādyabhinirvṛttirbhavati,",
  "SA19n1285:833": "prādurbhāvaḥ |",
  "SA19n1285:834": "evaṃ yāvajjarāmaraṇaṃ,",
  "SA19n1285:835": "śokaparidevādyabhinirvṛttirbhavati |",
  "SA19n1285:836": "heturādhyātmikasyāsya |",
  "SA19n1285:837": "evamādhyātmikasya pratītyasamutpādasya hetūpanibandho draṣṭavyaḥ |",
  "SA19n1285:838": "kathamādhyātmikasya pratītyasamutpādasya pratyayopanibandho draṣṭavyaḥ? ucyate -",
  "SA19n1285:839": "pratyayāḥ ṣaṭprakārakāḥ |",
  "SA19n1285:840": "asyeti tu ādhyātmikasya |",
  "SA19n1285:841": "pratyayastu sāmagrī ṣaṭ prakārakā iti ṣaḍvidhāḥ |",
  "SA19n1285:842": "pratyayo 'dhyātmikastvante vijñānaṃ cādike dharā |",
  "SA19n1285:843": "vijñānasyānte parideśanatvād ' ante vijñānam' |",
  "SA19n1285:844": "ādike dharā ityucyate |",
  "SA19n1285:845": "tasmāt sūtre - ṣaṇṇāṃ dhātūnāṃ samavāyāt pṛthivyaptejovāyvākāśa - vijñānādistvādhyātmikasya pratītyasamutpādasya pratyayopanibandho draṣṭavyaḥ | ityuktam |",
  "SA19n1285:846": "kāṭhinyānugrahau pākaḥ śvāsavṛddhiranāvṛtiḥ |",
  "SA19n1285:847": "tatra adhyātma - pṛthivīdhātuḥ katamaḥ?",
  "SA19n1285:848": "yatkāyasambaddha- kaṭhina - karkaśa - rūkṣa - kharagata - keśa - roma- nakha - danta - sveda - mala - carma - māṃsa -snāyu- asthayādi - sadṛśam ,",
  "SA19n1285:849": "anyacca asmin kāye yatkiñcidasti tatsarvaṃ saṃgṛhya pṛthivīdhāturucyate |",
  "SA19n1285:850": "anugraha tu saṃgrahaḥ,",
  "SA19n1285:851": "sambandho - mṛduḥ,",
  "SA19n1285:852": "āliṅganaṃ ,",
  "SA19n1285:853": "piṇḍīkaraṇaṃ snigdhatā ca |",
  "SA19n1285:854": "tadyathā - aśru - sveda - kapha - siṃghāṇaka - majjā - śukra - mūtra - uccāra- rakta -lasīkā - mastaka - grahaṇī - pakvāśayādiḥ anyaccāsmin kāye tādṛśaṃ snigdha - svabhāvaṃ syājjaladhāturucyate |",
  "SA19n1285:855": "pāko nāma pācanam - pāka - pācana - pācaka - uṣṇāgnistāpa - tāpana - vṛtiryaścaitatkāyamadhye aśita - pīta- khāditānāṃ samyaksupācakaḥ |",
  "SA19n1285:856": "anyacca yatkiñcitkaṃ tādṛśaṃ tatsarvaṃ tu tejodhāturucyate |",
  "SA19n1285:857": "śvāsa iti vāyudhātuḥ |",
  "SA19n1285:858": "śvāsastu ucchvāsaḥ,",
  "SA19n1285:859": "āśvāso,",
  "SA19n1285:860": "bhāṣaṇaṃ,",
  "SA19n1285:861": "pralāpo,",
  "SA19n1285:862": "gamanāgamanaṃ kṣayo vṛddhiriti |",
  "SA19n1285:863": "kāyasya vistāraḥ,",
  "SA19n1285:864": "saṅkocaḥ,",
  "SA19n1285:865": "kampanaṃ,",
  "SA19n1285:866": "calanaṃ,",
  "SA19n1285:867": "utkṣepaḥ,",
  "SA19n1285:868": "poṣaṇaṃ,",
  "SA19n1285:869": "vṛddhiḥ,",
  "SA19n1285:870": "pīnasaḥ,",
  "SA19n1285:871": "kāsaḥ,",
  "SA19n1285:872": "chikkā,",
  "SA19n1285:873": "ūrdhvavāyuradhovāyuranyaccāpi etatkāyamadhye yatkiñcit tādṛśamasti tatsarvam ekataḥ piṇḍīkṛtya vāyudhāturityucyate |",
  "SA19n1285:874": "ākāśamiti anāvṛtatvādākāśam |",
  "SA19n1285:875": "āvaraṇaṃ sapratighaṃ saṃvṛtañca |",
  "SA19n1285:876": "rājī - koṣa- antārandhra- mukharandhra- karṇapuṭa- nāsāpuṭa- netrachidrādayaḥ kāyāntaḥ koṣaścāyam ākāśadhāturityucyate |",
  "SA19n1285:877": "nāmarūpānuvṛttiśca pañcavijñānasaṃyutaḥ |",
  "SA19n1285:878": "tasmāt kliṣṭaṃ manaścaivādhyātmika pratyayā ime ||",
  "SA19n1285:879": "tatra nāmānuvṛttiḥ rūpānuvṛttiśca ādhyātmikavijñānadhāturityucyate |",
  "SA19n1285:880": "pañcavijñānasaṃyutaḥ iti tāni pañcavijñānakāyāni,",
  "SA19n1285:881": "tataḥ kliṣṭaṃ manaścāpi iti kleśamayaṃ manaḥ,",
  "SA19n1285:882": "tāni ca caturmahābhūtāni ekataḥ piṇḍīkṛtya naḍakalāpayogena nāmarūpamityucyate |",
  "SA19n1285:883": "tatra nāmeti catvāro'rūpaskandhāḥ - vedanā,",
  "SA19n1285:884": "saṃjñā,",
  "SA19n1285:885": "saṃskāro vijñānaṃ ceti |",
  "SA19n1285:886": "rūpaṃ nāma pitroḥ śukraśoṇitodbhūtaṃ antarābhavamāśritya yat prathamaṃ nāmarūpābhinirvartanaṃ tanniśritya pūrvaṃnāmarūpābhinirvartanaṃ -manovijñānaṃ sāsravaṃ nivṛta - vyākṛta svabhāvam ātmamohādicatuḥkleśātmakam |",
  "SA19n1285:887": "ātmamohaḥ, ātmamānam,",
  "SA19n1285:888": "ātmadṛṣṭiḥ,",
  "SA19n1285:889": "ātmotkarṣaścetyetatkleśasaṃyutaṃ kliṣṭaṃ mana iti ekataḥ piṇḍīkṛtaṃ nāmarūpamityucyate |",
  "SA19n1285:890": "dhātūnāṃ sannipātād vai śarīrotpāda iṣyate |",
  "SA19n1285:891": "anantaroditāḥ ṣaḍdhātavaḥ |",
  "SA19n1285:892": "sannipātād vai iti tu vaikalyābhāvāt |",
  "SA19n1285:893": "śarīramiti tu bhūta - bhautika - saṃnipāta- piṇḍam |",
  "SA19n1285:894": "utpādo nāma prādurbhāvaḥ |",
  "SA19n1285:895": "iṣyate iti tu anumatam |",
  "SA19n1285:896": "asya kartrādi na vartate iti bhāvaḥ |",
  "SA19n1285:897": "ātmātmīyavikalpānāmutpādastairna manyate |",
  "SA19n1285:898": "iti tu asmābhirete utpāditā iti ca tairvayamutpāditā iti te'nyonya vikalpaṃ notpādayanti |",
  "SA19n1285:899": "teṣu satsu samutpādaḥ teṣvasatsu na saṃbhavaḥ |",
  "SA19n1285:900": "pratyayeṣu asatsu śarīrotpādo na yujyate |",
  "SA19n1285:901": "yadā ādhyātmikapratyayādi - vaikalyābhāvastadā saṃnipātāt śarīramutpadyate |",
  "SA19n1285:902": "vaikalye śarīraṃ na utpādyate |",
  "SA19n1285:903": "naivātmādimayāste hi nāpyanyaccāpi kiñcana |",
  "SA19n1285:904": "tatra pṛthivīdhātustu nātmā ahaṃmameti manyanā - viyuktatvāt |",
  "SA19n1285:905": "'na sattvāstu' citta-mano - vijñāna- viyuktatvāt |",
  "SA19n1285:906": "na jīvaḥ calatvābhāvāt |",
  "SA19n1285:907": "na jantustu janyajanaka virahitatvāt |",
  "SA19n1285:908": "' na manujo' manuviyuktatvāt |",
  "SA19n1285:909": "' na mānava' stu antaḥ sthitamānavāsadṛśatvāt |",
  "SA19n1285:910": "' na strī', na pumān - na napuṃsakastu ādhyātmikastrī puruṣa- napuṃsakātmakaḥ |",
  "SA19n1285:911": "na cāhaṃ mam iti tu ātmātmīya -manyanā - viyuktatvāt |",
  "SA19n1285:912": "nāpyanyaccāpi kiñcana iti tu īśvarādi - kartṛ - kriyā- karma - virahitatvāt |",
  "SA19n1285:913": "tadvat jalam,",
  "SA19n1285:914": "agnirvāyurākāśo vijñānadhātuścāpi nātmā,",
  "SA19n1285:915": "na sattvo,",
  "SA19n1285:916": "na jīvo,",
  "SA19n1285:917": "na jantuḥ,",
  "SA19n1285:918": "na manujo,",
  "SA19n1285:919": "na mānavo,",
  "SA19n1285:920": "na strī,",
  "SA19n1285:921": "na pumān,",
  "SA19n1285:922": "na napuṃsakam na cāhaṃ na mama syāt |",
  "SA19n1285:923": "na ceśvarādi anyat kiñcid iti jñātavyam |",
  "SA19n1285:924": "yaikapiṇḍādisaṃjñā sā'vidyā tribhavachādikā |",
  "SA19n1285:925": "tatra katamā'vidyā? ucyate |",
  "SA19n1285:926": "tribhavachādiketyucyate |",
  "SA19n1285:927": "tribhavastu bhavatrayam kāmabhavaḥ,",
  "SA19n1285:928": "rūpabhavaḥ,",
  "SA19n1285:929": "arūpabhavaśca |",
  "SA19n1285:930": "te'pi sattvabhājanaloke vyavahāreṇa dvividhāḥ vyavasthāpitāḥ |",
  "SA19n1285:931": "atha ca dhātu - gati - yoni - bhedena krama- trayeṇa sthāpitaḥ |",
  "SA19n1285:932": "kathamiti cet |",
  "SA19n1285:933": "ucyate - tatra kāmadhātuḥ ṣaṭtriṃśadāśrayanikāyavijñaptyavabhāsaṃ sādhāraṇāsādhāraṇa - svabhāvena ekapiṇḍatvena kalpayan saṃjñayā grahaṇatvād avidyeti ucyate |",
  "SA19n1285:934": "tatra ṣaṭtriṃśadāśrayanikāyāstu aṣṭau uṣṇasvabhāvā mahānarakāḥ,",
  "SA19n1285:935": "śītasvabhāvāḥ aṣṭau mahānarakāḥ |",
  "SA19n1285:936": "saṃjīva - kālasūtra - saṃghāta- raurava - mahāraurava - tapana - pratāpanāvīcayo- 'ṣṭoṣṇanarakāḥ |",
  "SA19n1285:937": "hāhādhara - apapa - aṭaṭa- hāhāvat - arbuda- nirarbuda - padma - mahāpadma - utpalāni śītasvabhāvatvād aṣṭau śītanarakāśca |",
  "SA19n1285:938": "pratyekaḥ prādeśikaśca narakaḥ,",
  "SA19n1285:939": "pretāśrayaḥ,",
  "SA19n1285:940": "tiryagāśrayaḥ,",
  "SA19n1285:941": "asurāāśrayaḥ |",
  "SA19n1285:942": "caturdvīpāḥ,",
  "SA19n1285:943": "aṣṭau antardvīpāśca |",
  "SA19n1285:944": "tatra pretāśrayastu marau aṭavīkāntāre ca |",
  "SA19n1285:945": "tadbhinnastu vibhāgaḥ - grāma- nagara- nigama- śmaśāna - parvata- aṭavī- karvaṭa- dvīpa-nadī - vāyu- sāgara- palvala - taḍāga - kūpa- udyānasthāna - devālaya - mātṛgṛha - nāgaloka- maru - saras- vṛkṣa - śūnyālaya - mahāpatha- nadītaṭa- araṇyavāsa - prapāta- setu - kaulasthāna - mukha - mahāpatha- āpaṇa - catvara- śrṛṅgāṭaka- pāvanatīrthasthāna- jalāśayādiṣu sthitvā svakarmavaśena vijñaptyavabhāsa - vikalpodbhavānāṃ yadajñānaṃ seyamavidyā ityucyate |",
  "SA19n1285:946": "tiryaksthānaṃ madhye - sāgaram |",
  "SA19n1285:947": "yonisthānāni catvāri - aṇḍajo,",
  "SA19n1285:948": "jarāyujaḥ,",
  "SA19n1285:949": "saṃsvedajaḥ,",
  "SA19n1285:950": "upapādukaśca |",
  "SA19n1285:951": "yonyāśrayabhedena vividhā tiryagjagad vijñaptyavabhāsita- vikalpavāsanāliptasantānāḥ |",
  "SA19n1285:952": "tadanyathāvibhaktāḥ - gardabha - sūkara- vānara- gaja- uṣṭra - aśva - mṛga - mahiṣa - gau-gavaya - camarī - śva - śrṛgāla - nakula - mūṣaka - siṃha - vyāghra - tarakṣu - ṛkṣa- vṛka- mārjāra - mīna - kacchapa- makara- śiśumāra- sarpa- pipīlikā - lūtā - pataṃga - tittiri - pipīlaka - kṛmi- valmīka - godhā - kīṭa- jalavāsi - śuka - śārikā - kokilā - mayūra - haṃsa- krauñca - vaka -kāka - gṛdhra - ullūka - jīvañjīva - suparṇādayo'niścita - gatitvāt svakarmavāsanā - pāratantryeṇa avabhāsākāraṃ sthitaṃ tu yadajñānaṃ tadapi avidyā ityucyate |",
  "SA19n1285:953": "asurāṇāṃ caturāśrayastu sumeroścatuḥ pariṣaṇḍamadhye'sti |",
  "SA19n1285:954": "tadbhinnavibhāgena sthitaṃ parvata - aṭavī - vana - udyāna - nadī - grāmādiṣu svakarma - vaśāt prajñaptāvabhāsa - vikalpanodbhūtamanyasthānānāṃ yadajñānaṃ tadapi avidyetyucyate |",
  "SA19n1285:955": "naraka - sattvānāṃ svakarmavaśitānukūlavikalpanodbhavānāṃ tu anavataptamahāsāgarād viṃśatisāhasra-yojanādhobhājanasya vijñapti - svabhāvamūlabhūteṣu anyasthāneṣvabhi - nirvṛttiḥ |",
  "SA19n1285:956": "tato'nyatra pratyekasattvasya narakādi - bhājanasya vijñapti - vikalpanodbhūtasya parvata- aṭavī - maru -darī - prapāta - nadī -tīrādisthānābhinirvṛttaṃ yadajñānamidamapya - vidyetyucyate |",
  "SA19n1285:957": "catvāro dvīpāstu pūrvasyāṃ videhaḥ,",
  "SA19n1285:958": "dakṣiṇasyāṃ jambūdvīpaḥ,",
  "SA19n1285:959": "paścimāyāṃ aparagodānīyaḥ,",
  "SA19n1285:960": "uttarasyāṃ,",
  "SA19n1285:961": "ca kururiti |",
  "SA19n1285:962": "aṣṭāvantardvīpāstu pūrvayāṃ videhaparṣado deho videhaśca |",
  "SA19n1285:963": "dakṣiṇasyāṃ - jambūdvīpa - parṣadaḥ capalaka uttaramantrī ca |",
  "SA19n1285:964": "paścimasyāma -paragodānīya - parṣadaḥ cāmaraścāparacāmaraśca |",
  "SA19n1285:965": "uttarasyāṃ kuru-parṣadaḥ kuruḥ kauravaśca |",
  "SA19n1285:966": "tedvīpopadvīpānāṃ prabhedena vividhā -kāreṇa bhinnāḥ |",
  "SA19n1285:967": "svavijñānāvabhāsavikalpanāvaśenodbhūtaṃ vibhinnaprapaṃca - vāsanāliptaṃ tādṛśaṃ yadajñānam idamapi avidyetyucyate |",
  "SA19n1285:968": "ṣaḍdevānāṃ sattva-bhājanāvabhāsa-vijñaptyavabhāsaviśeṣa-sādhāraṇāsādhāraṇāśeṣasvabhāveṣu piṇḍagrahaṇa-kalpanā- vaśenodbhūtam yadajñānamidamapi avidyetyucyate |",
  "SA19n1285:969": "tatra ṣaḍdevanikāyā iti |",
  "SA19n1285:970": "caturmahārājakāyikāḥ - trāyastriṃśo,",
  "SA19n1285:971": "yāmaḥ,",
  "SA19n1285:972": "tuṣito,",
  "SA19n1285:973": "nirmāṇaratayaḥ paranirmitavaśavartinaśca |",
  "SA19n1285:974": "anye ca vidyādhara-siddhaḥ,",
  "SA19n1285:975": "ṛṣirgaruḍa-gandharvaḥ-kinnara-mahoraga,",
  "SA19n1285:976": "yakṣādayaḥ,",
  "SA19n1285:977": "nakṣatra-graha-tārā-candra-sūryā saparivārāḥ saprāsādāḥ,",
  "SA19n1285:978": "utpāda-vināśa - svakarmavaśena vijñaptyākārāvabhāsa-vikalpanā-vāsanā'nugāmino'ṇḍaja - jarāyuja-saṃsvedaja-upapādukāśca |",
  "SA19n1285:979": "yonyāśraya bhedena vividha-tiryagjagad-vijñaptyavabhāsita-vikalpa-vāsanāliptasantānāḥ gadarbha-sūkara-vānara-gaja-uṣṭra-aśva-mṛga-mahiṣa-gau-gavaya-camarī-śva-śrṛgāla-nakula-mūṣaka-siṃha -vyāghra-tarakṣu-ṛkṣa-vṛka-mārjāra-mīna-kacchapa-makara-śiśumāra-sarpa-pipīlikā-lūtā-pataṃga -tittiri-pipīlaka-kṛmi-vālmīki-godhā -yūkā-kīṭa-jalavāsi-śuka-śārikā-kokila-mayūra-haṃsa-krauñca-vaka-kāka-gṛdhra-ulūka-jīvañjīva-suparṇādayo-'niścitagatitvāt svakarma- vāsanāpāratantryeṇa prajñaptyavabhāsākāra-sthitāḥ |",
  "SA19n1285:980": "evaṃ pṛthaggati-yoni-bahutva-bhedena vibhinna-sattvabhājanalokā ityākhyātāḥ sādhāraṇā-sādhāraṇaviśeṣādipiṇḍagrahodbhūta ekataḥ saṃkṣipya kāmadhāturityucyate |",
  "SA19n1285:981": "parañcoktam -",
  "SA19n1285:982": "dhātugatiyonibhedaiḥ kāmabhavastu ṣaṭtriṃśat |",
  "SA19n1285:983": "narā dvādaśa,",
  "SA19n1285:984": "ṣaḍ devāḥ ṣoḍaśa narakāstathā |",
  "SA19n1285:985": "sāsurapretatiryañcaḥ |",
  "SA19n1285:986": "tādṛśa-vibhinna-vikalpavāsanodbhūtaṃ yadajñānam,",
  "SA19n1285:987": "aparicchinnam,",
  "SA19n1285:988": "avyaktā-varaṇam,",
  "SA19n1285:989": "anavabodham,",
  "SA19n1285:990": "aparijñātāmisraṃ pūrvānta-aparānta-madhya-hetu-karma -phala-satya-ratna-duḥkha-samudaya-nirodha-mārgakaṃ yadajñānaṃ sā'vidyā |",
  "SA19n1285:991": "tridhātvavacchādi ketyucyate |",
  "SA19n1285:992": "tasmāt sūtre- yeṣāmeva ṣaṇṇāṃ dhātūnāmeka - saṃjñā,",
  "SA19n1285:993": "piṇḍasaṃjñā,",
  "SA19n1285:994": "nityasaṃjñā,",
  "SA19n1285:995": "dhruvasaṃjñā,",
  "SA19n1285:996": "śāśvatasaṃjñā,",
  "SA19n1285:997": "sukhasaṃjñā,",
  "SA19n1285:998": "ātmasaṃjñā,",
  "SA19n1285:999": "satva(saṃjñā)",
  "SA19n1285:1000": ", jīva(saṃjñā)",
  "SA19n1285:1001": ", puruṣasaṃjñā,",
  "SA19n1285:1002": "pudgala(saṃjñā)",
  "SA19n1285:1003": ", manuja(saṃjñā)",
  "SA19n1285:1004": ", mānava(saṃjñā)",
  "SA19n1285:1005": ", ahaṃkāra-mamakārasaṃjñā |",
  "SA19n1285:1006": "evamādi vividhamajñānamiyamucyate'vidyeti deśitam |",
  "SA19n1285:1007": "tatra pṛthivīdhātoraṣṭadravyatvād ekasaṃjñā na yujyate |",
  "SA19n1285:1008": "paramāṇūnāṃ parasparaṃ saṃcayātmakatvāt piṇḍagrāho na yujyate |",
  "SA19n1285:1009": "hetupratyayayoḥ sambaddhapravṛteḥ nityasaṃjñā na yujyate |",
  "SA19n1285:1010": "cirakālam asthitatvād dhruvasaṃjñā na yujyate |",
  "SA19n1285:1011": "sahotpāda-vināśatvān na śāśvatasaṃjñā |",
  "SA19n1285:1012": "saṃskāra-vipariṇāma-duḥkhānvitatvān na sukhasaṃjñā |",
  "SA19n1285:1013": "ṣaṭtriṃśad-vidhāśucidravyasamavāyān na śuci saṃjñā |",
  "SA19n1285:1014": "bhūta-bhautika-dravya-vaipulyān na ātmasaṃjñā |",
  "SA19n1285:1015": "cittacaitasikādhiṣṭhānatvān na sattvasaṃjñā |",
  "SA19n1285:1016": "kriyābhāvān na jīvasaṃjñā |",
  "SA19n1285:1017": "api ca |",
  "SA19n1285:1018": "gamanāgamanarahitatvān na pudgalasaṃjñā asti |",
  "SA19n1285:1019": "ahaṃmamamanyanāvirahitvān na manuja - mānavasaṃjñā |",
  "SA19n1285:1020": "ahaṃmametyādi - rahitatvān manujādisaṃjñā na yujyate |",
  "SA19n1285:1021": "evaṃ ṣaṇṇāṃ dhātūnāṃ tadanityādisvabhāvasya yadajñānaṃ iyamavidyetyucyate |",
  "SA19n1285:1022": "tatra avidyeti tu vidyā na bhūtatvād avidyā |",
  "SA19n1285:1023": "na tu vidyābhāvaḥ,",
  "SA19n1285:1024": "abhāvastu na kiñcidapi |",
  "SA19n1285:1025": "avidyā vidyābhinnā vidyāntaramevasti |",
  "SA19n1285:1026": "tasmād abhāvo niṣedho'pi nāsti,",
  "SA19n1285:1027": "paratvamapi nāsti |",
  "SA19n1285:1028": "atha kimiti cet? virodhaḥ |",
  "SA19n1285:1029": "avidyā tu na vidyā'bhāvaḥ vidyādharmato viruddhā avidyeti ucyate |",
  "SA19n1285:1030": "paranirmitavaśavarti taddevo -pariprabhṛti saptadaśāśrayākāravijñaptyavabhāso rūpadhātuḥ |",
  "SA19n1285:1031": "tadudbhavaḥ sattva bhājanaloka -svabhāvaḥ sādhāraṇaḥ,",
  "SA19n1285:1032": "asādhāraṇaśca viśeṣavikalpavaśasambhavaḥ |",
  "SA19n1285:1033": "āśrayāstu caturdhyānānāṃ trividhabhāvanānvitatvād brahmakāyikādayo dvādaśa,",
  "SA19n1285:1034": "caturthadhyānasya miśrabhāvanānvitatvāt pañcāvāsāḥ pañcaśuddhāvāsāḥ |",
  "SA19n1285:1035": "tatra prathame tu brahmakāyika - brahmapurohita-mahābrahmāṇaḥ |",
  "SA19n1285:1036": "dvitīye tu parīttābha-apramāṇābha - ābhāsvarāḥ |",
  "SA19n1285:1037": "tṛtīyestu parīttaśubha - apramāṇaśubha - śubhakṛtsnāḥ |",
  "SA19n1285:1038": "caturthe -anabhraka-puṇyaprasava-bṛhatphalāḥ |",
  "SA19n1285:1039": "śuddhāvāsāstu avṛha-atapa-sudarśana-sudṛga- kaniṣṭhāḥ |",
  "SA19n1285:1040": "caturdhyānabhūmayaḥ-savitarka-avitarka - sukha- upekṣāsaṃprayuktāḥ-dhyānāntara-anāgamyabhūmaya imā yā ajñānam,",
  "SA19n1285:1041": "adarśanam,",
  "SA19n1285:1042": "anabhisamitā imā apyavidyetyucyante |",
  "SA19n1285:1043": "yāśca nāmamātraṃ saṃjñāvabhāsa-vijñapti-vikalpodbhavāḥ catasra ārūpyasamāpattaya ākāśa - vijñānākiñcana-naivasaṃjñānāsaṃjñāyatanam yaccājñāna - anabhisamiti-adarśana-midamapyavidyetyucyate |",
  "SA19n1285:1044": "tasmādeva bhagavatā-",
  "SA19n1285:1045": "caturdhyānānyānāgamyamāntarā bhūmayastathā |",
  "SA19n1285:1046": "ārūpyāyāḥ samāpatteḥ pṛthaksaṃjñācatuṣṭayam |",
  "SA19n1285:1047": "caturbhuvo viśuddhīnāṃ daśabhūdeśanātmikam |",
  "SA19n1285:1048": "maheśaprāptisaṃsthānaṃ tattu nānyattridhātutaḥ |",
  "SA19n1285:1049": "svacittayogayogeśo viśuddhayudbhavabhūstathā |",
  "SA19n1285:1050": "jñānaṃ samādhiḥ rūpaṃ ca vaśitāprativedinaḥ | ityuktam |",
  "SA19n1285:1051": "tatrāpi yadakliṣṭamajñānam,",
  "SA19n1285:1052": "adarśanam,",
  "SA19n1285:1053": "anabhisaṃmatam,",
  "SA19n1285:1054": "anavabodhabhāvanāmārga - jñānotpāda-bādhakaṃ tadapyavidyā ityucyate |",
  "SA19n1285:1055": "tasmādavidyātamastimirapaṭalena nayanāvṛtatvād viṣayeṣu rūpa-śabda-gandha-rasa-sparśa-dharmākāravijñaptiviparyaya-vikalpavāsanāvabhāsatvena nitya-ātma-sukha-śucyādi-viparyāsatvād rāga-dveṣa-moha-vistārād rāgajaṃ karmāpi abhisaṃskaroti |",
  "SA19n1285:1056": "iṣṭavighātakatvād dveṣotpannaṃ karmāpi abhisaṃskaroti |",
  "SA19n1285:1057": "amārge mārgasaṃjñatvād,",
  "SA19n1285:1058": "aśuciṣu śucisaṃjñatvād,",
  "SA19n1285:1059": "amuktau mukti saṃjñatvācca mohajamapi abhisaṃskaroti |",
  "SA19n1285:1060": "taddvayavyāvṛttyā aniñjyamapi abhisaṃskaroti |",
  "SA19n1285:1061": "tatpratyayāt tannidānācca vidyāyāṃ rāga-dveṣa-moha -ahaṃkāra-dṛṣṭi -saṃśaya-īrṣyā-mātsaryānugāmanād akuśala-kāyakarmata ātmano jñānasya ca paritrāṇārtha prāṇātipātaḥ adattādānaṃ,",
  "SA19n1285:1062": "kāmamithyācāraḥ,",
  "SA19n1285:1063": "unmādahetukaṃ madyapānam anyathā-nīpsita-vipākābhinirvartanamapi abhisaṃskaroti |",
  "SA19n1285:1064": "vāco mṛṣāvāda-paiśunya-pāruṣya-pralāpairaniṣṭavipākābhinirvartanamapi abhisaṃskaroti |",
  "SA19n1285:1065": "mānasa-karmaṇo'bhidhyā-vyāpāda-mithyādṛṣṭi-samprayogo'pi abhisaṃskaroti |",
  "SA19n1285:1066": "kāya-vāk-citta-duṣcarita-dharma-samādāna-hetubhiḥ sattvāḥ naraka-preta-tiryag -deva-manuṣyāsureṣu utpatsyante |",
  "SA19n1285:1067": "tasmāda-jñāna-viṣaye rāga-dveṣa mohādiḥ pratyakṣaḥ, ityuktam |",
  "SA19n1285:1068": "tatra avidyayā iti avidyā-pratyayena saṃskārabhāvābhisaṃskāritvād vibhāvitaṃ saṃskārabhāva-prativijñaptisvabhāvaṃ vijñānamabhinirvartate | tasmādeva",
  "SA19n1285:1069": "tataḥ saṃskṛtabhāvānāṃ jñaptirvijñānasaṃbhavā |",
  "SA19n1285:1070": "iti uktam | tataḥ iti tu saṃskāramāśritya bhāvānāṃ vijñaptiriti tu vijñāpakatvād vijñaptiḥ |",
  "SA19n1285:1071": "vijñāne karmavāsanā-sthāpanam ityadhivacanam |",
  "SA19n1285:1072": "vijñānena sahodbhūtāścatusskandhā arūpiṇaḥ |",
  "SA19n1285:1073": "iti vijñānena sahodgatā iti tu vijñānasya hetuta udbhūtāḥ |",
  "SA19n1285:1074": "catuḥskandhā arūpiṇaḥ |",
  "SA19n1285:1075": "iti tu catvāro vijñāna-skandhāḥ vedanā-saṃjñā-saṃskāra-vijñānamityādayaḥ |",
  "SA19n1285:1076": "arūpiṇastu-bhūta -bhautika-saṃcayākāra-rahitatvāt santi,",
  "SA19n1285:1077": "na tu nityam |",
  "SA19n1285:1078": "atha kimiti cet?",
  "SA19n1285:1079": "cittacaitasikasvabhāvo'sti |",
  "SA19n1285:1080": "skandhatvaṃ tu vipula-dravyātmakatvāt |",
  "SA19n1285:1081": "rūpaṃ tu dhātucatuṣṭayam |",
  "SA19n1285:1082": "pitṛmātṛ-śukraśoṇitodbhūtāḥ pṛthivyāpte-jovāyudhātavaḥ |",
  "SA19n1285:1083": "tān saṃgṛhya vijñānapratyayaṃ nāmarūpamityucyate |",
  "SA19n1285:1084": "nāmarūpamupādāya cendriyāyatanodbhavaḥ |",
  "SA19n1285:1085": "iti yatpūrvaṃ indriye satṛṣṇavāsanānāmarūpaṃ sthāpitaṃ tannāmarūpaṃ saṃniśritya cakṣurādi - ṣaḍindriyābhinirvartanena indriyasya ṣaḍāyatanāni prādurbhavantīti |",
  "SA19n1285:1086": "indriya-ṣaḍāyatanāni ṣaḍvijñānāśritāni |",
  "SA19n1285:1087": "rūpādi - viṣayālambana-vijñaptyavabhāsagrahaṇa-svabhāvānāmabhinirvartanād bhagavatā",
  "SA19n1285:1088": "nāmarūpasaṃniśritānīndriyāṇi ṣaḍāyatanamityuktam |",
  "SA19n1285:1089": "viṣayendriyavijñāna-saṃghātāt sparśa sambhavaḥ |",
  "SA19n1285:1090": "ṣaḍindriyāyatanam apekṣya viṣayeṣu indriyavijñānasaṃnipātāt sparśaḥ |",
  "SA19n1285:1091": "indriyavijñānaṃ rūpādiviṣayeṣu sparśa iva nirāntarameva pravartate |",
  "SA19n1285:1092": "atra sparśastu kiñcidapi nāsti |",
  "SA19n1285:1093": "asaṃcita-pañcavijñānāni saṃcita viṣayendriyaiḥ saha yugapadekatra bhūtatvāt sparśavanti santi,",
  "SA19n1285:1094": "na tu sparśa ityucyate |",
  "SA19n1285:1095": "tasmādeva bhagavatā'pi trayāṇāṃ dharmāṇāṃ saṃnipātaḥ sparśa ityuktam |",
  "SA19n1285:1096": "ālambanāvabhāsākāreṇa sparśo jātaḥ |",
  "SA19n1285:1097": "tadvat sparśarasāsvādaniyantraṇe ṣaṭsparśā kāyānāśritya ṣaḍvedanākāyā utpadyante |",
  "SA19n1285:1098": "tasmād vedanā sparśajā jñeyā |",
  "SA19n1285:1099": "ityuktam |",
  "SA19n1285:1100": "vedanā tu sparśeṇa janitā sparśahetūdbhavā ityadhivacanam |",
  "SA19n1285:1101": "tatra vedaneti tadvedayitṛtvād vedanā |",
  "SA19n1285:1102": "vedanā'nubhavaḥ |",
  "SA19n1285:1103": "sukha-duḥkha -aduḥkhāsukhā -saumanasya-daurmanasya -viśiṣṭāḥ |",
  "SA19n1285:1104": "vedanāvabhāsākāravijñapti vikalpanāvaśodbhūtānāṃ trivargabhedena ṣaḍvedanākāyotpādād bhagavatā sparśasahabhavā vedanetyuktam |",
  "SA19n1285:1105": "tadvat kiñcidvedanāsvādasaktā abhiniveśātmikā hi vedanāhetukī tṛṣṇeti tṛṣṇodbhavaḥ |",
  "SA19n1285:1106": "tasmādeva tṛṣṇa ca vedanodgatā ityuktam |",
  "SA19n1285:1107": "tṛṣṇeti tridhāturāgaḥ |",
  "SA19n1285:1108": "rāgo'dhyavasānam,",
  "SA19n1285:1109": "abhilāṣaḥ,",
  "SA19n1285:1110": "āsaktiraviyogākāṃkṣā,",
  "SA19n1285:1111": "nandanaṃ,",
  "SA19n1285:1112": "prema ityadhivacanam |",
  "SA19n1285:1113": "sā ca indriyaviṣayavijñānabhedena tṛṣṇākāyaḥ ṣaḍdhā vyavasthāpitā |",
  "SA19n1285:1114": "tṛṣṇāvabhāsākāra-vijñapti-vaśodbhūta ṣaṭtṛṣṇā -kāyotpādāt sugatena vedanādhyavasānā tṛṣṇetyuktam |",
  "SA19n1285:1115": "evam adhyavasita-tṛṣṇāvṛddhirupādānam |",
  "SA19n1285:1116": "tasmāt tṛṣṇāvṛddhirupādānam ityuktam |",
  "SA19n1285:1117": "tṛṣṇā rāgāliṅgitasya iṣṭāviyogasya hetuḥ |",
  "SA19n1285:1118": "kuśalamakuśalama-vyākṛtādi tūpādānam |",
  "SA19n1285:1119": "upādānārthena upādānam |",
  "SA19n1285:1120": "upapañcamādānaṃ upādānam |",
  "SA19n1285:1121": "yathāgṛhīta-svakarma -pathyadanasya paravaśād upādānādutpādaḥ punarbhava ityucyate |",
  "SA19n1285:1122": "tasmādeva upādānodgato bhava ityuktam |",
  "SA19n1285:1123": "svakarmavāsanāyā yathāvadavabhāsākāra- vijñapti-vikalpanā-vaśenodbhūtasya punarbhavasyābhinirvartanād bhava iti,",
  "SA19n1285:1124": "purnarbhūtatvāt |",
  "SA19n1285:1125": "yathāvat svakarma-vāsanāvaśena iti kuśalākuśalāneñjya-karmavāsanāvaśenetyadhivacanam |",
  "SA19n1285:1126": "evaṃ karmabhavastu hetuḥ syāt |",
  "SA19n1285:1127": "skandhotpādo bhavājjātaḥ |",
  "SA19n1285:1128": "karmabhavasya taddhetoḥ skandhotpādo jātirityucyate |",
  "SA19n1285:1129": "tatra skandhotpādastu skandhānāmutpādaḥ |",
  "SA19n1285:1130": "dhātvāyatanaprāptirapi saṃkṣepeṇa jātirityucyate |",
  "SA19n1285:1131": "tatra skandhastu anekadravyasaṃrāśyarthastu skandhārthaḥ |",
  "SA19n1285:1132": "athavā anityatayaiva dhvaṃsatvāt,",
  "SA19n1285:1133": "utpādānantarameva anityatārākṣasena bhakṣaṇaṃ,",
  "SA19n1285:1134": "pratihananaṃ,",
  "SA19n1285:1135": "vināśanam ityadhivacanam |",
  "SA19n1285:1136": "evamabhinirvṛttau utpādahetunā jātipratyayena jaraiva abhinirvartate,",
  "SA19n1285:1137": "tasmādeva jāterevaṃ jarāpi ca ityuktam |",
  "SA19n1285:1138": "jātipratyayābhinirvartitaskandhānāṃ jīrṇatā tu jarā |",
  "SA19n1285:1139": "daurbalya -khālitya-pālitya-balikāpūrṇatā -vibhugnatā-kubjatva-daurbalya-kharakharatva-daṇḍāvaṣṭambha caryā'vyakti-indriyabhraṃśa-smṛtibhraṃśāḥ iti tādṛśī tu jāti-pratyayena bhinirvartita-skandhānāṃ svakarmākāriṇī vijñaptyavabhāsa- vikalpanāvāsanā - vaśenotpannā jīrṇatā jaretyucyate |",
  "SA19n1285:1140": "evaṃ jarājīrṇa-skandhānyathātvaṃ maraṇamityucyate |",
  "SA19n1285:1141": "tasmādevoktam -",
  "SA19n1285:1142": "skandhābhāvo jarāyā yaḥ sa mṛtyuścetyudīryate |",
  "SA19n1285:1143": "tatra jareti ślathībhūta-jarāpratyayena maraṇasaṃbhavaḥ |",
  "SA19n1285:1144": "tatra maraṇamiti skandhānyathātvam |",
  "SA19n1285:1145": "maraṇa-mṛta-kālakṛta-paralokagamana-saṃkrānti-gati -skandha-vidhvaṃsana-skandhanāśa-āyuḥkṣaya-jīvendriyanirodhetyetādṛśādi - saṃgraho jarāmaraṇam |",
  "SA19n1285:1146": "maraṇāvabhāsākāra-vijñaptivikalpanāvaśena udbhūtaḥ skandhanāśo maraṇam |",
  "SA19n1285:1147": "antāvasthā,",
  "SA19n1285:1148": "antaśayanaṃ,",
  "SA19n1285:1149": "vijñānasaṃkramaṇaṃ,",
  "SA19n1285:1150": "ūṣmahāniḥ,",
  "SA19n1285:1151": "āyurviyogaḥ,",
  "SA19n1285:1152": "kāyikānukaulyatyāgaḥ,",
  "SA19n1285:1153": "bhavasaṃkrāntiḥ,",
  "SA19n1285:1154": "yaśca vijñānāntimāvasthāśrayocchedādyutpanno bahudhāpralāpaḥ,",
  "SA19n1285:1155": "grahaṇam,",
  "SA19n1285:1156": "daurbalyaṃ,",
  "SA19n1285:1157": "parijīrṇatā,",
  "SA19n1285:1158": "dainyaṃ,",
  "SA19n1285:1159": "nirodhānirodhakaḥ,",
  "SA19n1285:1160": "mukhadaurvarṇyaṃ,",
  "SA19n1285:1161": "anāthatā,",
  "SA19n1285:1162": "svakarmavikalpanodbhūta-yamapuruṣaiḥ paraspara-samādānāvabhāsavijñaptiḥ,",
  "SA19n1285:1163": "svalpamātrao-prāṇāvaśeṣe śvāsapraśvāsodbhavā aratiḥ,",
  "SA19n1285:1164": "prakampaḥ,",
  "SA19n1285:1165": "kaṇṭhapariśoṣaṇam,",
  "SA19n1285:1166": "nāsikācchedaḥ,",
  "SA19n1285:1167": "svedaḥ,",
  "SA19n1285:1168": "kledo malaṃ,",
  "SA19n1285:1169": "svamūtroccāra-lālāśarīralepaḥ,",
  "SA19n1285:1170": "niḥsahāyo,",
  "SA19n1285:1171": "mahāndhakāra-prapāta-parvata-pariṣaṇḍa-gahanāṭavī-śūnyālaya-gṛha-prāsāda-ūrdhva-maṇḍapa-kūṭāgāra-agni-kuṇḍa- mahāhrada- palālaskandhagamanam iva cittaviparyastasya skandhāntaragrahaṇaṃ maraṇamityucyate |",
  "SA19n1285:1172": "mūḍhe tu maraṇācchokaḥ |",
  "SA19n1285:1173": "iti satṛṣṇasya antardāhaḥ śokaḥ |",
  "SA19n1285:1174": "antardāhaśca cittaparitāpaḥ |",
  "SA19n1285:1175": "śocanārthena śokaḥ |",
  "SA19n1285:1176": "atha mama priyavastu - iṣṭavastu - viyogo bhaviṣyati iti khidyamānasya santāpācchoka ityucyate |",
  "SA19n1285:1177": "yathākarmodgatākārāvabhāsa-vijñaptyābhibhūtasya ānanda-bhaya-aniṣṭākārotpanno marmoccheda-duḥkha -citta-khedodbhūta- śokāntarotthaḥ-aho,",
  "SA19n1285:1178": "hāhā,",
  "SA19n1285:1179": "kiṃ,",
  "SA19n1285:1180": "kena,",
  "SA19n1285:1181": "katham,",
  "SA19n1285:1182": "kutra śaraṇaṃ gatvā paśyāmi,",
  "SA19n1285:1183": "iha gacchāmi ,",
  "SA19n1285:1184": "gato'ham,",
  "SA19n1285:1185": "gṛhītaḥ,",
  "SA19n1285:1186": "hataḥ,",
  "SA19n1285:1187": "mṛtaḥ,",
  "SA19n1285:1188": "bhakṣitaḥ,",
  "SA19n1285:1189": "vinaṣṭaḥ,",
  "SA19n1285:1190": "pranaṣṭaḥ,",
  "SA19n1285:1191": "aho mātaḥ,",
  "SA19n1285:1192": "aho pitaḥ,",
  "SA19n1285:1193": "bhrātaḥ,",
  "SA19n1285:1194": "bhagini,",
  "SA19n1285:1195": "putra,",
  "SA19n1285:1196": "putri,",
  "SA19n1285:1197": "he bhārya iti anekadhā pralāpo mithyāpadanirnādotpannaḥ pailottakasaṃtāpo daurmanasyam |",
  "SA19n1285:1198": "tasmāt śokataścāpalāpo yo daurmanasyaṃ sa ucyate | ityuktam |",
  "SA19n1285:1199": "daurmanasyasamudbhūtaṃ pañcavijñānakāyikam |",
  "SA19n1285:1200": "āsātaṃ duḥkhamityuktaṃ kāyasaukhyavidhātakam |",
  "SA19n1285:1201": "daurmanasya -samudbhūtam iti tu daurmanasyād eva |",
  "SA19n1285:1202": "paṃcavijñānakāyikamiti tu manojña-rūpa-śabda-gandha-rasa-sparśānusmaraṇopapannaṃ pañcavijñānakāyaduḥkham upaghātakam |",
  "SA19n1285:1203": "āsātamanubhava-kāyasaukhya-vighātātmakaṃ duḥkhākārāvabhāsa-vijñapti-vaśenodbhūtaṃ duḥkhamityucyate |",
  "SA19n1285:1204": "duḥkhaṃ manasikārāravyaṃ manasastūpaghātakam |",
  "SA19n1285:1205": "daurmanasyaṃ ca tajjñeyamanyopakleśahetu yat |",
  "SA19n1285:1206": "mānasaṃ sukhaṃ duḥkhañcānusmṛtya pūrvahasana - nandana -krīḍana -vistāra-cittavikṣepādi-ayoniśomanasikārasaṃprayuktaṃ mānasaduḥkham |",
  "SA19n1285:1207": "daurmanasyādi upa-saṃkleśajanitvād anyopakleśa hetu yat |",
  "SA19n1285:1208": "yad anyadetādṛśādi upakleśaḥ,",
  "SA19n1285:1209": "sa tu kleśo'pyucyate,",
  "SA19n1285:1210": "upāyāsa ityucyate |",
  "SA19n1285:1211": "tatra eṣāṃ dvādaśabhavāṅgānām anvartha nāmāni darśayituṃ - tamo'bhijñānāmarūpāyatasparśavittarṣataḥ | ityuktam | ityuktam |",
  "SA19n1285:1212": "tatra andhakārārthenāvidyā |",
  "SA19n1285:1213": "abhīti abhisaṃskārārthena saṃskārāḥ |",
  "SA19n1285:1214": "pravaṇatvānnāma |",
  "SA19n1285:1215": "ropaṇārthena rūpam |",
  "SA19n1285:1216": "āyatasparśavittarṣataḥ |",
  "SA19n1285:1217": "iti āyadvārārthe nāyatanam |",
  "SA19n1285:1218": "sparśanārthena sparśaḥ |",
  "SA19n1285:1219": "anubhavanārthena vedanā |",
  "SA19n1285:1220": "paritarṣaṇārthena tṛṣṇā |",
  "SA19n1285:1221": "tṛṣṇādānabhavotpādaḥ pākanāśa viśokataḥ |",
  "SA19n1285:1222": "upādānārthena upādānam |",
  "SA19n1285:1223": "punarbhavajananārthena bhavaḥ |",
  "SA19n1285:1224": "bhāvārthena jātiḥ,",
  "SA19n1285:1225": "pākārthena jarā |",
  "SA19n1285:1226": "vināśārthena maraṇam |",
  "SA19n1285:1227": "śocanārthena śokaḥ |",
  "SA19n1285:1228": "vacanādi kāyasaṃpīḍā cittadaurmānasaṃ tathā |",
  "SA19n1285:1229": "kleśādanvarthakaṃ nāma yathākramamudīritam |",
  "SA19n1285:1230": "vacanaparidevanārthena paridevaḥ |",
  "SA19n1285:1231": "kāyasaṃpīḍanārthena duḥkham |",
  "SA19n1285:1232": "cittasaṃpīḍanārthena daurmanasyam |",
  "SA19n1285:1233": "upakleśārthena upāyāsāḥ |",
  "SA19n1285:1234": "punastattvāparijñetyādi tu parīkṣārthaṃ pradarśanārtham uktam |",
  "SA19n1285:1235": "punastattvāparijñānāda vidyāderyathākramam |",
  "SA19n1285:1236": "pūrvapūrvebhya utpādo'pyākhyātaścottarottaraḥ |",
  "SA19n1285:1237": "tattvāparijñānaṃ tu apratipattirvipratipattiśca |",
  "SA19n1285:1238": "ayoniśomanasikārahetutvād ajñānamaṃ avidyā |",
  "SA19n1285:1239": "avidyāyāṃ satyāṃ vibhinnāḥ saṃskārā abhinirvartante puṇyopagāḥ,",
  "SA19n1285:1240": "apuṇyopagāḥ,",
  "SA19n1285:1241": "āneñjyopagāḥ |",
  "SA19n1285:1242": "tatra puṇyopagānāṃ saṃskārāṇāṃ puṇyopagameva vijñānaṃ bhavati |",
  "SA19n1285:1243": "apuṇyopagānāṃ saṃskārāṇāmapuṇyopagameva vijñānaṃ bhavati |",
  "SA19n1285:1244": "āneñjyopagānāṃ saṃskārāṇāmāneñjyopagameva vijñānaṃ bhavati |",
  "SA19n1285:1245": "idamucyate vijñānapratyayaṃ nāmarūpam |",
  "SA19n1285:1246": "nāmarūpavivṛddhayā ṣaḍbhirāyatanadvārai kṛtyakriyāḥ pravartante |",
  "SA19n1285:1247": "tannāmarūpapratyayaṃ ṣaḍāyatanamityucyate |",
  "SA19n1285:1248": "ṣaḍbhyaścāyatanebhyaḥ ṣaṭsparśakāyāḥ pravartante |",
  "SA19n1285:1249": "ayaṃ ṣaḍāyatanapratyayaḥ sparśa ityucyate |",
  "SA19n1285:1250": "yajjātīyaḥ sparśo bhavati,",
  "SA19n1285:1251": "tajjātīyā vedanā pravartate |",
  "SA19n1285:1252": "iyamucyate sparśapratyayā vedaneti |",
  "SA19n1285:1253": "yastāṃ vedanāṃ viśeṣeṇāsvādayati,",
  "SA19n1285:1254": "abhinandati,",
  "SA19n1285:1255": "adhyavasāyaṃ tiṣṭhati sā vedanāpratyayā tṛṣṇetyucyate |",
  "SA19n1285:1256": "āsvādanādhyavasānādhyavasāyasthānādātmapriyarūpa-sātarūpa-viyogo mābhūditi yasya bhūyaḥ praṇidhānamiyaṃ tṛṣṇā pratyayopādānetyucyate |",
  "SA19n1285:1257": "evaṃ prārthayamānaḥ punarbhavajanakaṃ karma samutthāpayati kāyena vācā manasā ca sa upādāna - pratyayo bhava ityucyate |",
  "SA19n1285:1258": "tatkarmanirjātānāṃ pañcaskandhānām abhinirvṛttiryā sā bhavapratyayo jātirityucyate |",
  "SA19n1285:1259": "jātyābhinirvṛttānāṃ skandhānāmupacayana-paripākādvināśo bhavati |",
  "SA19n1285:1260": "tadidaṃ jātipratyayaṃ jarāmaraṇamityucyate |",
  "SA19n1285:1261": "pūrvapūrvāṅgānāmuttarottarāṇāṃ hetutvāt,",
  "SA19n1285:1262": "tāni uttarodbhavāt pratyaya eva |",
  "SA19n1285:1263": "evamayaṃ dvādaśāṅgaḥ pratītyasamutpādo-'nyonyahetukodbhūtaḥ |",
  "SA19n1285:1264": "dvādaśāṅgastripravṛttirnityocchedo hyanādijaḥ |",
  "SA19n1285:1265": "pravṛtterjaladhārāvad vartate'nādikālikaḥ |",
  "SA19n1285:1266": "nānityaḥ sa tu satataṃ sthitatvāt |",
  "SA19n1285:1267": "na saṃskṛta iti tu saṃskāraviyuktatvāt |",
  "SA19n1285:1268": "sa na cetanaḥ cittaviyuktatvāt |",
  "SA19n1285:1269": "na pratyayasambhava iti pratyayaviyuktatvāt |",
  "SA19n1285:1270": "na kṣayadharmastūpacayaviyuktatvāt |",
  "SA19n1285:1271": "na nirodhadharmaḥ utpāda -sthiti - vināśa -viyuktatvāt |",
  "SA19n1285:1272": "anādikālapravṛttastu sandhikāla - pariccheda-viyuktatvāt |",
  "SA19n1285:1273": "nadīstrotavat strotodbhūta anucchinnapravāhaḥ |",
  "SA19n1285:1274": "atha āryaśālistambasūtra - ṭīkāyāṃ caturtho'ntimaḥ paṭalaḥ |",
  "SA19n1285:1275": "pratītyasamutpādo'yaṃ nadīstrotavat avicchinno'nupravartate |",
  "SA19n1285:1276": "atha cemānyasya catvāryaṅgāni hetuḥ saṃghātakārakāṇi ca,",
  "SA19n1285:1277": "dvādaśāṅgasya pratītyasamutpādasya catvāryaṅgāni saṃghātakriyāyai hetutvena pravartante |",
  "SA19n1285:1278": "tasmāt katamāni catvāri ? ityuktam |",
  "SA19n1285:1279": "avidyā ca tṛṣā karma vijñānaṃ kramaśo matāḥ |",
  "SA19n1285:1280": "avidyā, tṛṣṇā,",
  "SA19n1285:1281": "karma,",
  "SA19n1285:1282": "vijñānañceti yathākramam |",
  "SA19n1285:1283": "heturvijñānabījaṃ hi |",
  "SA19n1285:1284": "vijñānaṃ bīja-svabhāvatvena hetuḥ |",
  "SA19n1285:1285": "karma kṣetramudīritam |",
  "SA19n1285:1286": "karma kṣetra-svabhāvatvena heturityuktam |",
  "SA19n1285:1287": "avidyā tṛṣṇā ca kleśasvabhāvatvena hetuḥ |",
  "SA19n1285:1288": "karmakleśā vijñānabījatvena vyavasthitāḥ |",
  "SA19n1285:1289": "karmakleśā vijñānabījaṃ janayanti | tatra",
  "SA19n1285:1290": "karma vijñānabījasya kṣetrakāryaṃ karoti ca |",
  "SA19n1285:1291": "vijñānanāmakaṃ bījaṃ tṛṣṇayā snihyate param |",
  "SA19n1285:1292": "vijñānabījaṃ cāvidyā kirati snehanena vai |",
  "SA19n1285:1293": "karma tṛṣṇā tathāvidyā kṣetraṃ sneho'vakīrṇanam |",
  "SA19n1285:1294": "vijñāne na karomīdaṃ na vijñānamito matam |",
  "SA19n1285:1295": "tatra karmaṇo'pi naivaṃ bhavati ityādi tu karmaṇo'pi naivaṃ bhavati ahaṃ vijñāna-bījasya kṣetrakāryaṃ karomi |",
  "SA19n1285:1296": "tṛṣṇāyā api ityādi tu evaṃ tṛṣṇāyā api naivaṃ bhavati ahaṃ vijñānabījaṃ snehayāmīti |",
  "SA19n1285:1297": "avidyāyā api ityādi tu avidyāyā api naivaṃ bhavati ahaṃ vijñānabījamavakiromīti |",
  "SA19n1285:1298": "vijñānasyāpi ityādi tu naivaṃ bhavati ahamebhiḥ pratyayairjanitamiti |",
  "SA19n1285:1299": "tathā'pi bījavijñāne karmakleśapratiṣṭhite |",
  "SA19n1285:1300": "vijñānabījamityuktaṃ kīrṇe'vidyāsvavaskare |",
  "SA19n1285:1301": "tṛṣṇājalena saṃsikte",
  "SA19n1285:1302": "avidyā-svavaskara iti svavaskareṇa ca sadṛśena svavaskaraṃ sarveṣvanugata-tvāt |",
  "SA19n1285:1303": "kīrṇe svavaskare iti svavaskareṇa pracchādanam |",
  "SA19n1285:1304": "tṛṣṇājalena saṃsikte tṛṣṇaiva jalam |",
  "SA19n1285:1305": "saṃsikte iti tu snehane |",
  "SA19n1285:1306": "hetuto nāmarūpayoḥ |",
  "SA19n1285:1307": "aṅkurotpādabhāso hi |",
  "SA19n1285:1308": "iti tu hetu pratyayasāmagyā utpādastu nāmarūpāṅkuramabhinirvartayati |",
  "SA19n1285:1309": "nāmarūpāṅkuram ityādestu |",
  "SA19n1285:1310": "na svaparobhayāditāḥ |",
  "SA19n1285:1311": "nāmarūpamidaṃ jātaṃ |",
  "SA19n1285:1312": "nāmarūpāṅkuramidaṃ tu svayaṃ parata ubhayādito notpannam |",
  "SA19n1285:1313": "atha kīdṛśam iti cet |",
  "SA19n1285:1314": "piturmātuḥ samāgamāt |",
  "SA19n1285:1315": "avirodhādṛtoścāpi |",
  "SA19n1285:1316": "piturmātuḥ samāgamād ityādi tu pitṛmātṛsaṃyogo vā saktiḥ,",
  "SA19n1285:1317": "samāgamaḥ,",
  "SA19n1285:1318": "yuktatvam,",
  "SA19n1285:1319": "putraprasūtisāmarthyam,",
  "SA19n1285:1320": "ṛtumatvañca |",
  "SA19n1285:1321": "'tridivasātyaye rajonivṛttistu' sa hi strīṇām ṛturucyate |",
  "SA19n1285:1322": "tadā puruṣasamāgame śukraśoṇitasaṃyoge,",
  "SA19n1285:1323": "svayaṃ gandharvasyāpi citta-viparyaye'pi mātāpitṛkriyādhimuktau garbhotpādakrameṇa kalala-arbuda-peśī-ghana-praśākhāvasthāmatikramya prasūtasya,",
  "SA19n1285:1324": "śaiśava-kaumārya-madhyatā-yauvana-vṛddhattvādi-daśāvasthā bhavanti |",
  "SA19n1285:1325": "tasmādapyuktam-",
  "SA19n1285:1326": "kiñcidāsvādave dhitam |",
  "SA19n1285:1327": "bījavijñānamityuktaṃ mātṛgarbhe kramāccayaḥ |",
  "SA19n1285:1328": "nāmarūpāṅkurotpādaḥ |",
  "SA19n1285:1329": "atha ca mātāpitṛsaṃyogād-ṛtusamavāyād anyeṣāṃ ca pratyayānāṃ samavāyāttatrāsvādaviddhaṃ vijñānabījaṃ mātuḥ kukṣau nāmarūpāṅkuramabhinirvartayati |",
  "SA19n1285:1330": "na vaikalyācca pratyayaiḥ |",
  "SA19n1285:1331": "virodhatvācca hetūnāṃ māyānairātmyanigrahe |",
  "SA19n1285:1332": "utpādo'pi na saṃbhavaḥ |",
  "SA19n1285:1333": "tasmād asvāmikeṣu dharmeṣu amameṣu aparigraheṣu māyālakṣaṇasvabhāveṣu hetupratyayānāmavaikalyādityuktam |",
  "SA19n1285:1334": "asvāmikeṣu iti tu antaḥ karaṇaṃ puruṣādi anupalambhanasvabhāvamasti |",
  "SA19n1285:1335": "tatrābhiniveśenotpanno ya āgrahaḥ |",
  "SA19n1285:1336": "dharmastu skandhadhātu -āyatana-svabhāvaḥ |",
  "SA19n1285:1337": "amama iti ātmātmīyarahitaḥ |",
  "SA19n1285:1338": "aparigraha iti tu īśvarādi - parigrahānupalambhāt |",
  "SA19n1285:1339": "māyālakṣaṇa-svabhāva iti yathā māyā tu abhūtāpi vividhavyavahāraṃ pratipādayati,",
  "SA19n1285:1340": "tadvat māyāsvabhāvasya sarvadharmeṣu kriyādirvividhopalabhyate |",
  "SA19n1285:1341": "hetupratyaya-saṃnipāta-vyatiriktaṃ hetupratyayādidharmaḥ kiñcidapi na utpadyate,",
  "SA19n1285:1342": "vinaśyati vā |",
  "SA19n1285:1343": "yathāpi hetupratyayavaikalyatvād bhāvānām anutpādastadavabodhayituam upamā |",
  "SA19n1285:1344": "cakṣurvijñānamapyataḥ |",
  "SA19n1285:1345": "pañcabhirhetubhirjātam | ityuktam |",
  "SA19n1285:1346": "tadyathā pañcabhiḥ kāraṇaiścakṣurvijñānamutpadyate |",
  "SA19n1285:1347": "katamaiḥ pañcabhirityādistu -",
  "SA19n1285:1348": "cakṣūrūpāvabhāsanaiḥ |",
  "SA19n1285:1349": "nabhastajja manaskāraiḥ | iti |",
  "SA19n1285:1350": "tasmāt cakṣuḥ pratītya rūpañcālokañcākāśañca tajjamanasikārañca ityādi uktam |",
  "SA19n1285:1351": "tatra cakṣuriti rūpaṃ draṣṭuṃ cakṣurindriyaṃ vikalaṃ bhavati |",
  "SA19n1285:1352": "tasmādeva cakṣurvijñānasyāśrayakṛtyaṃ karoti ityuktam |",
  "SA19n1285:1353": "āloka iti candra-nakṣatrā'gni -auṣadhi-maṇi-prabhānām abhivyaktyai āloko'pi upasthitaḥ |",
  "SA19n1285:1354": "ākāśo'pi nānāvṛtti-vikalo bhavati |",
  "SA19n1285:1355": "tajjamanasikāro'pi samanvāhāra-kārye'vikalo bhavati |",
  "SA19n1285:1356": "pañcāvaikalyatastathā |",
  "SA19n1285:1357": "cakṣurvijñānamudbhūtam |",
  "SA19n1285:1358": "cakṣurvijñānasya pratyayeṣu kasyacidapyabhāve na cakṣurvijñānasyotpādaḥ,",
  "SA19n1285:1359": "sati cotpādo bhavati |",
  "SA19n1285:1360": "mayā te janitā iti |",
  "SA19n1285:1361": "vikalpo na yathodeti",
  "SA19n1285:1362": "iti tatra cakṣuṣo naivaṃ bhavati ' ahaṃ cakṣurvijñānasyāśraya-kṛtyaṃ karomīti |",
  "SA19n1285:1363": "rūpasyāpi naivaṃ bhavati,",
  "SA19n1285:1364": "ahaṃ cakṣurvijñānasyālambanakṛtyaṃ karomīti |",
  "SA19n1285:1365": "ālokasyāpi naivaṃ bhavati ahaṃ cakṣurvijñānasyāvabhāsakṛtyaṃ karomīti |",
  "SA19n1285:1366": "ākāśasyāpi naivaṃ bhavati ahaṃ cakṣurvijñānasyāvaraṇakṛtyaṃ karomīti |",
  "SA19n1285:1367": "tajjamanasikārasyāpi naivaṃ bhavati ahaṃ cakṣurvijñānasya samanvāhāra-kṛtyaṃ karomīti |",
  "SA19n1285:1368": "cakṣurvijñānasyāpi naivaṃ bhavati ahamebhiḥ pratyayairjanitamiti |",
  "SA19n1285:1369": "atha ca punaḥ satsveṣu pratyayeṣu cakṣurvijñānasyotpattirbhavati |",
  "SA19n1285:1370": "asatsveṣu na bhavati | evaṃ",
  "SA19n1285:1371": "śrotrajñānādikā khilam |",
  "SA19n1285:1372": "utpādasya kramaścaivaṃ",
  "SA19n1285:1373": "tadvat śrotrendriyādīnāṃ pañcabhirhetubhirutpādakramo'vagantavyaḥ |",
  "SA19n1285:1374": "hetupratyayasaṅgrahāt |",
  "SA19n1285:1375": "kartrādīnāṃ ca vaikalyād ahaṃkāraviyogataḥ |",
  "SA19n1285:1376": "utpādo'pi yathāpūrvaṃ tathā cāpi pratītyajam |",
  "SA19n1285:1377": "hetumatsaṃvijānīyāt",
  "SA19n1285:1378": "tathā cāpi hetupratyayakramo'nantarokta-kramaḥ |",
  "SA19n1285:1379": "evaṃ sarvadharmāṇām utpāda-sthiti-vināśā avagantavyāḥ |",
  "SA19n1285:1380": "asmāllokāt paraṃnahi |",
  "SA19n1285:1381": "kaściddharmo kvacid gantā hetupratyayatastathā |",
  "SA19n1285:1382": "karmaṇaḥphalamabhyeti",
  "SA19n1285:1383": "tatra dharmastu cakṣuḥ - śrotra-ghrāṇa-jihvā-kāya-mana-ādayo dharmāḥ |",
  "SA19n1285:1384": "rūpa-śabda-gandha-rasa-sparśādayo dharmāḥ,",
  "SA19n1285:1385": "skandha -dhātvāyatana-pratītyasamutpādādayo dharmāḥ |",
  "SA19n1285:1386": "asmāditi tu asmāllokāt paraṃ lokam athavā paralokād amuṃ lokaṃ kaściddharmo na saṃkrāmati |",
  "SA19n1285:1387": "yadyevaṃ nityavādo vā ahetu-pratikūla-hetuvādo vā bhaviṣyatīti cet |",
  "SA19n1285:1388": "ucyate |",
  "SA19n1285:1389": "hetupratyayavaikalyābhāvāt karmaṇaḥ phalamabhyeti iti |",
  "SA19n1285:1390": "tatra saṅkrāntyabhāve'pi karmaphalāvināśitvaṃ pratyakṣānumāna-viśvastāgama-prakhyātena anenodāharaṇena jñātavyam |",
  "SA19n1285:1391": "yathādarśe viśodhite |",
  "SA19n1285:1392": "dṛśyante mukhabimbāni darpaṇe'pi ca bimbakam |",
  "SA19n1285:1393": "saṃkrāmitaṃ bhavennaiva",
  "SA19n1285:1394": "tasmād uktam |",
  "SA19n1285:1395": "tadyathā- supariśuddha ādarśamaṇḍale mukha- pratibimbakaṃ dṛśyate |",
  "SA19n1285:1396": "na ca tatrādarśamaṇḍale mukhaṃ saṃkrāmati |",
  "SA19n1285:1397": "asti ca mukha prativijñapti rhetupratyayānāmavaikalyāt |",
  "SA19n1285:1398": "evamasmāllokānna kaściccyavate nāpyanyatrotpadyate |",
  "SA19n1285:1399": "asti ca karmaphalavijñaptirhetupratyayānāmavaikalyāt |",
  "SA19n1285:1400": "tadanyonyāvikalpanam |",
  "SA19n1285:1401": "kartṛkriyāvihīnaṃ tat tathotpādāvabhāsanam |",
  "SA19n1285:1402": "pūrvavṛddhikramācca syāt",
  "SA19n1285:1403": "taditi tu mukham ādarśaśca |",
  "SA19n1285:1404": "anyonyam iti parasparam anyonyam |",
  "SA19n1285:1405": "avikalpanamiti vikalpanābhāvaḥ |",
  "SA19n1285:1406": "kartṛkriyāvihīnaṃ tad iti tatra kartā kriyā ca na staḥ |",
  "SA19n1285:1407": "kiṃ tannocchidyata iti cet- tathotpādāvabhāsanam ityuktam |",
  "SA19n1285:1408": "kathaṃ kartṛvihīnaṃ kriyā karma ca bhaviṣyatīti ucyate- pūrvavṛddhikramācca syāt |",
  "SA19n1285:1409": "dūrasthaścandramā yathā |",
  "SA19n1285:1410": "parītto dakapātrānte dṛśyate na ca krāmati |",
  "SA19n1285:1411": "asti kriyā ca karmāpi |",
  "SA19n1285:1412": "tadyathā - candramaṇḍalaṃ [dvi] catvāriṃśadyojana-śatamūrdhvaṃ sthitam |",
  "SA19n1285:1413": "atha ca punaḥ parītte'bhyudakabhājane candrasya pratibimbaṃ dṛśyate |",
  "SA19n1285:1414": "na ca candramaṇḍalaṃ tasmātsthānāc cyutam |",
  "SA19n1285:1415": "atha ca punaḥ parītte'bhyudakasthabhājane dṛśyate |",
  "SA19n1285:1416": "asti ca candramaṇḍalaprativijñaptiḥ,",
  "SA19n1285:1417": "hetupratyayānāmavaikalyāt |",
  "SA19n1285:1418": "evamasmāllokānna kaścid cyavate nāpyutpadyate |",
  "SA19n1285:1419": "asti ca karmaphala-prativijñaptiḥ hetupratyayānāmavaikalyāt |",
  "SA19n1285:1420": "api ca, tadyathā' gnirupādāne pratyaye sati jvalati upādāna-vaikalyānna jvalati |",
  "SA19n1285:1421": "evameva karmakleśajanitaṃ vijñānabījaṃ tatra tatropapattyāyatana-pratisandhau mātuḥkukṣau nāmarūpāṅkuramabhinirvartayati |",
  "SA19n1285:1422": "asvāmikeṣu dharmeṣu aparigraheṣu paraspara-pratyayamanmāyālakṣaṇasvabhāveṣu hetupratyayānāmavaikalyāt |",
  "SA19n1285:1423": "santi te kalpanātmakāḥ |",
  "SA19n1285:1424": "bāhyakarmakriyā hetuḥ",
  "SA19n1285:1425": "tatra bāhyapratītyasamutpādasya kriyākarma-vyavasthā tu kalpanātmikā jñeyā |",
  "SA19n1285:1426": "adhyātmaparatantrataḥ |",
  "SA19n1285:1427": "pañcavijñānasaṃbhūtaḥ",
  "SA19n1285:1428": "tatra paratantra-pratītyasamutpādasya lakṣaṇamadhyātma-pañcendriya-viṣaya-vijñaptyavabhāsākāratvena veditavyam |",
  "SA19n1285:1429": "paramārtho'vicāryataḥ |",
  "SA19n1285:1430": "pariniṣpanna ākhyātaḥ",
  "SA19n1285:1431": "yo vikalpa-paratantrātmākāro vijñaptyavabhāsākārarahito nirvikalpaḥ supariśuddhaśca,",
  "SA19n1285:1432": "abdhātu -suvarṇa-ākāśavat pariśuddhaḥ |",
  "SA19n1285:1433": "kleśa-jñeyāvaraṇa-svarūpa-pariśuddhaḥ candrodayavad,",
  "SA19n1285:1434": "acintyaguṇaḥ,",
  "SA19n1285:1435": "aprameya-prabhāva-bhāsātmakaḥ,",
  "SA19n1285:1436": "asaṃkrāntaḥ sarvasattvārtham anābhogāvicchedakaḥ,",
  "SA19n1285:1437": "ādimadhyāntarahitaḥ,",
  "SA19n1285:1438": "tridhātu -samatīto nirmalo-'malo malaprahāṇa-svarūpaḥ |",
  "SA19n1285:1439": "pratisvasaṃvid-gocarātmaka-kāya -vāk-cittakarma-samatītaḥ,",
  "SA19n1285:1440": "svasaṃvedanaḥ,",
  "SA19n1285:1441": "aparādhīno viśvarūpamaṇiratnarāja iva anuttaro dharmakāya ityucyate |",
  "SA19n1285:1442": "sahetupratyayodbhavaḥ |",
  "SA19n1285:1443": "sarvadā dvividho jñeyaḥ kartrādirahitastathā |",
  "SA19n1285:1444": "tucchaśūnyādiniḥ sāraḥ",
  "SA19n1285:1445": "tasmāt tatrādhyātmikaḥ pratītyasamutpādaḥ pañcabhirākārairdraṣṭavyaḥ |",
  "SA19n1285:1446": "ityuktam |",
  "SA19n1285:1447": "katamaiḥ pañcabhiḥ? uktam |",
  "SA19n1285:1448": "na śāśvatato |",
  "SA19n1285:1449": "yasmādanye maraṇāntikāḥ skandhā anya aupapattyaṃśikāḥ skandhāḥ |",
  "SA19n1285:1450": "na tu ya eva maraṇāntikāḥ skandhāsta evaupapattyaṃśikāḥ |",
  "SA19n1285:1451": "ya evopapatti-hetavasta eva vināśakāḥ |",
  "SA19n1285:1452": "ya eva vināśa -hetussa evāpi aupapattiko bhaviṣyati |",
  "SA19n1285:1453": "ato maraṇāntikāḥ skandhā nirudhyante aupapattyaṃśikā skandhāḥ prādurbhavanti |",
  "SA19n1285:1454": "ato na śāśvatataḥ |",
  "SA19n1285:1455": "na ca pūrvaniruddheṣu maraṇāntikeṣu skandheṣu iti niruddhaya na ciraṃ gatatvād aupapattyaṃśikā iti aupapattyaṃśe niśritatvād aupapattyaṃśikāḥ skandhāḥ prādurbhavanti |",
  "SA19n1285:1456": "maraṇāntikā aniruddhā eva |",
  "SA19n1285:1457": "aupapattyaṃśikaḥ skandhaḥ prādurbhavet,",
  "SA19n1285:1458": "tada-yuktatvāduktam- api tu maraṇāntikāḥ skandhā nirudhyante,",
  "SA19n1285:1459": "tasminneva ca samaye aupapattyaṃśikā skandhā prārdubhavanti,",
  "SA19n1285:1460": "tulādaṇḍonnāmāvanāmavat |",
  "SA19n1285:1461": "ato nocchedataḥ,",
  "SA19n1285:1462": "visadṛśāḥ sattvanikāyāḥ sabhāgāyāṃ jātyāṃ jātimabhinirvartayanti |",
  "SA19n1285:1463": "ato na saṃkrāntitaḥ parīttakarma kriyate,",
  "SA19n1285:1464": "vipulaḥ phalavipāko'nubhūyate |",
  "SA19n1285:1465": "ataḥ parītta-hetuto vipulaphalamabhinirvartitam |",
  "SA19n1285:1466": "yathāvedanīyaṃ karma kriyate tadāvedanīyo vipāko'nubhūyate |",
  "SA19n1285:1467": "atastatsadṛśānuprabandhataśca |",
  "SA19n1285:1468": "yaḥ kaścid imaṃ pratītyasamutpādaṃ samyakpraṇītamevaṃ yathābhūtaṃ samyakprajñayā satatasamitamajīvaṃ yathāvadaviparītamajātamabhūtamakṛtamasaṃskṛtamapratighamanālambaṃ śivamabhayamavyupaśamasvabhāvaṃ paśyati |",
  "SA19n1285:1469": "asataḥ tucchataḥ,",
  "SA19n1285:1470": "riktataḥ,",
  "SA19n1285:1471": "asārataḥ rogataḥ,",
  "SA19n1285:1472": "gaṇḍataḥ,",
  "SA19n1285:1473": "aghataḥ,",
  "SA19n1285:1474": "anityataḥ,",
  "SA19n1285:1475": "duḥkhataḥ,",
  "SA19n1285:1476": "śūnyataḥ,",
  "SA19n1285:1477": "anātmataḥ | iti |",
  "SA19n1285:1478": "ya imaṃ pratītyasamutpādamiti ādhyātmikapratītyasamutpādam |",
  "SA19n1285:1479": "yadimaṃ samyag iti aviparītam |",
  "SA19n1285:1480": "prajñayā iti lokottaraprajñayā |",
  "SA19n1285:1481": "yathābhūtamiti tu tathatāyathāvat |",
  "SA19n1285:1482": "satatasamitamiti sarvakālamavicchinnam |",
  "SA19n1285:1483": "ajīvam iti prāṇa-kartrādi-viyukta-tvādajīvam |",
  "SA19n1285:1484": "ajātamiti jātirahitatvāt |",
  "SA19n1285:1485": "abhūtamiti sthiti-rahitatvāt |",
  "SA19n1285:1486": "akṛtamiti karturabhāvāt |",
  "SA19n1285:1487": "asaṃskṛtamiti saṃskṛta-lakṣaṇa-rahitatvāt |",
  "SA19n1285:1488": "apratighamiti āvaraṇa-rahitatvāt |",
  "SA19n1285:1489": "anālambanamiti ālambyālambaka-rahitatvāt |",
  "SA19n1285:1490": "śivamiti śāntatvāt |",
  "SA19n1285:1491": "abhayamiti tu utpādādi-bhayarahitatvāt |",
  "SA19n1285:1492": "anāhāryamiti kleśa-pāratantrya-rahitatvāt |",
  "SA19n1285:1493": "avyayamiti satataṃ vyavasthitatvāt |",
  "SA19n1285:1494": "avyupaśamamiti ekāntaśamagatirahitatvāt |",
  "SA19n1285:1495": "'asataḥ' skandhāt pṛthaganyābhāvāt |",
  "SA19n1285:1496": "tucchata iti muktātmano hrasvalohavad ekāntasya abhāvāt |",
  "SA19n1285:1497": "riktata iti antasthita-svarūpātmadravyābhāvāt |",
  "SA19n1285:1498": "asārata iti spharaṇātmakatābhāvāt |",
  "SA19n1285:1499": "rogata iti rogātmaka-skandhāt pṛthaktvābhāvat |",
  "SA19n1285:1500": "gaṇḍata iti skandhānatiriktabādhakāntarā-bhāvāt |",
  "SA19n1285:1501": "apratighata iti karmakleśātirikta - bādhakasvarūpāntarābhāvāt |",
  "SA19n1285:1502": "anityata iti sahopapādavināśaḥ skandhāt pṛthaganyana svabhāvāt |",
  "SA19n1285:1503": "duḥkhata iti saṃskāravipariṇāmaduḥkhābhyāṃ pārthakyābhāvāt |",
  "SA19n1285:1504": "śūnyata iti kalpanā svabhāvatayā abhūta-parikalpanāyāḥ pṛthakatvābhāvāt |",
  "SA19n1285:1505": "anātmata iti skandhānatiriktamātmadravyābhāvāt |",
  "SA19n1285:1506": "kartrādirahitastathā |",
  "SA19n1285:1507": "tucchaśūnyādiniḥsāraḥ prajñayaivaṃ ya īkṣitaḥ |",
  "SA19n1285:1508": "kiṃ kathaṃ vā kutaḥ kena kalpavādādi hānitaḥ |",
  "SA19n1285:1509": "anantācintya guṇyakam |",
  "SA19n1285:1510": "śāntaṃ dharmātmakaṃ kāyam |",
  "SA19n1285:1511": "tathatārthaṃ sa eva pūrvāntaṃ na pratisarati ityuktam |",
  "SA19n1285:1512": "kiṃ nvahamabhūvamatīta iti nāyaṃ mohotpādaḥ |",
  "SA19n1285:1513": "asaṃmohe jñānotpādatvād ahamatīta etannara-sadṛśo'bhūvamityādi ca |",
  "SA19n1285:1514": "ahaṃ devo vā gandharvo vā kiṃ sukhavihāro duḥkhavihāro'bhūvamityayaṃ moho'bhāva eva |",
  "SA19n1285:1515": "ahaṃ sugatau durgatau vā,",
  "SA19n1285:1516": "ciram,",
  "SA19n1285:1517": "aciram vā kathamabhūvamiti moho'pyabhāva eva |",
  "SA19n1285:1518": "anāgatānte na pratisarati |",
  "SA19n1285:1519": "kiṃ nvahaṃ bhaviṣyāmyanāgate'dhvani iti ca āhosvinna bhaviṣyāmi iti moho'pyatra nāstyeva |",
  "SA19n1285:1520": "kiṃ nvahaṃ bhaviṣyāmyanāgate'dhvani iti anāgate'dhvani devo vā piśāco vā naro vā kiṃ vā bhaviṣyāmīti atra mohasyāpyanudbhava eva |",
  "SA19n1285:1521": "sukhī vā duḥkhī vā surūpo vā kurūpo vā kathaṃ bhaviṣyāmi iti moho'pyatra nāsti |",
  "SA19n1285:1522": "antarapi na pratisarati iti antarna muhyati |",
  "SA19n1285:1523": "kiṃ nvidamiti ātmā nirātmā vā iti |",
  "SA19n1285:1524": "kathaṃ nvidamiti kiṃ sarūpo'thavā virūpo veti moho'tra nodbhavati |",
  "SA19n1285:1525": "ke santa iti sukṛta-karmakāriṇaḥ duṣkṛta-karmakāriṇo veti na mohotpādaḥ |",
  "SA19n1285:1526": "ayaṃ sattvo devagaternaragatervā kuta āgata itaścyuto deveṣu manuṣyeṣu narake prete tiryañci vā kutra gamiṣyatīti moho'tra na sambhavati |",
  "SA19n1285:1527": "śramaṇa-brāhmaṇānāṃ pṛthagloke dṛṣṭigatāni bhaviṣyanti ityādi |",
  "SA19n1285:1528": "dṛṣṭigatāni iti dṛṣṭisthāni |",
  "SA19n1285:1529": "pṛthagiti bhinnameva |",
  "SA19n1285:1530": "tadyatheti tu nidarśanārtham |",
  "SA19n1285:1531": "ātmavāda-pratisaṃyuktānīti skandha-vyatirikta-ātmabhāvaḥ |",
  "SA19n1285:1532": "avicārata ātmātmīyeti svabhāvātmagraha-saṃyuktatvād ātmavādaprati-saṃyuktānītyuktam |",
  "SA19n1285:1533": "viparītadhāraṇā-samutthānārthaṃ pudgalavāda-pratisaṃyuktānītyādi tu punargamanatvāt pudgala iti skandha -vyatiriktaḥ |",
  "SA19n1285:1534": "yasyāmuṃ lokaṃ tyaktvā paraloka-gamanasya paralokaṃ vihāya amuṃ etallokagamanasya cābhāvāt grahaṇa-durviparītagrahaṇamityuktam |",
  "SA19n1285:1535": "kautuka-maṅgalavāda-pratisaṃyuktānīti |",
  "SA19n1285:1536": "kautukastu lokaśilpasthānaṃ,",
  "SA19n1285:1537": "yacca vividhavidyāsthāne utsava-āvāha-vivāha-kalaha-yuddhaiḥ,",
  "SA19n1285:1538": "udyāna-nadī -sāgara-parvata-vaneṣu tattad-bhinneṣu ca āryasya gamana-darśana-saṃkramaṇa-pravṛtti-āvāsānuramaṇakrīḍā-sukhā-svāda-nṛtya-gīta-padālāpa-dhāvana-laṃghanaiḥ,",
  "SA19n1285:1539": "adbhuta-puruṣa-strī-dāraka-dārikā-vigrahakathā -vāda-prahelikoktibhiḥ,",
  "SA19n1285:1540": "gajāśvādi-yodhanaiḥ,",
  "SA19n1285:1541": "dūrvā-dadhi-gorocanā-kṣetrahala-mudgara-puṣpa-phala-kalaśa-śaṅkha-matsyā-dibhiḥ,",
  "SA19n1285:1542": "brāhmaṇa-ṛṣabha-candra-sūrya-graha-nakṣatra-tārā-kṣaṇa-yoga-karaṇādinaimittikā-dibhiḥ ātmaśuddhayanveṣaṇam |",
  "SA19n1285:1543": "viparītānekākāra-pralamba-rajjulambye'mārge mārgasaṃjñā,",
  "SA19n1285:1544": "aśucau śucisaṃjñā,",
  "SA19n1285:1545": "amunau munisaṃjñayā ṣaḍjagaccakra-praviṣṭa-buddhimato gamanaṃ gamyaṃ ca saṃsāramevānusaranti na tu nirvāṇamiti |",
  "SA19n1285:1546": "teṣāṃ samyak prajñayā darśane caturvidhaviparyaya-rahitatvāt samucchinnamūlāni tālavṛkṣamastakavadanābhāsagatāni āyatyāmanutpāda-nirodhadharmāṇi iti |",
  "SA19n1285:1547": "tasmādevoktam |",
  "SA19n1285:1548": "tathā kaścicca na cyutaḥ |",
  "SA19n1285:1549": "janmābhāso'pyasaṃlloke",
  "SA19n1285:1550": "tasmād udāharaṇam-",
  "SA19n1285:1551": "yathāpādapasaṅgataḥ |",
  "SA19n1285:1552": "vahnistrotapravṛttiḥ syāt hetuvaikalyatastathā |",
  "SA19n1285:1553": "nānupravartate hyagniḥ",
  "SA19n1285:1554": "tathā iti yathā candrasya rūpe dūrasthite'pi parīttajalabhājaneṣu jale vipulatailapātreṣu vā avabhāsate |",
  "SA19n1285:1555": "candrarūpasaṃkrāntiranekatvaṃ vāpi nāsti,",
  "SA19n1285:1556": "tathāpi anekajalapātreṣu dṛśyate |",
  "SA19n1285:1557": "evam asmānna kaściccyuto na gato nāgato,",
  "SA19n1285:1558": "hetupratyayavaikalyāt cyuti-gamanāgamanāvabhāsāḥ |",
  "SA19n1285:1559": "tadvajjalabhājanavat sattvasantānasya jagataḥ sthānāntareṣu bahurūpeṇa cittacandrabimbotpādaḥ,",
  "SA19n1285:1560": "hetupratyayāvaikalyāt |",
  "SA19n1285:1561": "kuśalākuśalāneñjyādi - hetoryathākṣepā tatrāvabhāsākārā vijñaptirudbhavati |",
  "SA19n1285:1562": "ātmātmīyaviyuktaḥ sarvabhāveṣu pratītyasamutpādakramo'vagantavyaḥ |",
  "SA19n1285:1563": "avicchedo -dāharaṇam-yathāpādapasaṅgataḥ |",
  "SA19n1285:1564": "vahnistrotaḥ pravṛttiḥ syāt |",
  "SA19n1285:1565": "karmakleśa-lipta-cittasantānaṃ vahnistrotonibaddhamindhanaṃ tu karmakleśata eva syāditi parīkṣyate |",
  "SA19n1285:1566": "yathā -agnīndhanahetukaṃ jvalanam avicchinnam |",
  "SA19n1285:1567": "indhanābhāve vicchinnam,",
  "SA19n1285:1568": "tadvad atrāpi karmakleśendhanamucchidya saṃkleśālaya - vijñānabījao-santāne jñānāgni -saṃyogād dagdhe sati hetu -nirodhān na phalodbhavaḥ |",
  "SA19n1285:1569": "tasmādevoktam - yānyekeṣāṃ śramaṇa-brāhmāṇānāṃ tadyathā iti ito bāhyānām lokastu lokaḥ |",
  "SA19n1285:1570": "naśyan-naśyan gatyarthaḥ,",
  "SA19n1285:1571": "lujyatatvāllokaḥ |",
  "SA19n1285:1572": "viśīryamāṇa ityadhivacanam |",
  "SA19n1285:1573": "dṛṣṭigatānīti dṛgdarśanam viparīta-śāstraśravaṇacintanādimithyā-jñānodbhavaṃ mithyā-jñānaṃ tu dṛṣṭirityucyate |",
  "SA19n1285:1574": "pṛthak tu bhinnam |",
  "SA19n1285:1575": "tadyathā - ātmavāda-pratisaṃyuktānītyādi tu pañcopādāna-skandheṣu rūpa-vedanā-saṃjñā-saṃskāra-vijñārnoṣvati ātmātmīya-rahiteṣu,",
  "SA19n1285:1576": "ātmatvena samyagdṛṣṭiryā kliṣṭaprajñā sā dṛṣṭiḥ |",
  "SA19n1285:1577": "satkāyāntadṛṣṭi -śīla-vrata-mithyādṛṣṭipūrvakaṃ kuprajñāvidyāsaṃprayuktatvād dṛṣṭiriti |",
  "SA19n1285:1578": "tadavidyāpūrvakaṃ rāgapratighākārāvidyādṛṣṭi-vicikitsopakleśa-saṃprayukto dṛṣṭi -lakṣaṇa-dhātvākārabhedam anadhigamya saṃkliṣṭālaya-vijñāna-vāsanāvasthita-tadākāra-vijñānāvabhāsapoṣaṇāt prāgeva lokottara-mārgāśritacaturāryasatyabhāvanā-bhyāsakrameṇa duḥkha-samudaya-nirodha-mārga-darśana-bhāvanā-vimukti-viśeṣānantareṇa prahāṇa-sākṣātkāraḥ |",
  "SA19n1285:1579": "yaścāpi saptatriṃśadbodhipakṣadharmasmṛtyupasthāna-samyakprahāṇa-ṛddhipāda-indriya-bala-bodhyaṅga-mārga-pratītyasamutpāda-dhyāna-arūpi-apramāṇa-ṣaḍanusmṛtyādiyadharmapudgalanairātmya-bodhicittabhāvanā-samādhi-dhāraṇā-śraddhā-vīrya-samādhi-prajñā-bhūmi-vaśīkārā-bhijñāna-jñāna -pāramitā-vimuktidvāra-kṣānti-bhāvanādi-krameṇa lokottaramārgānugata-tvād adhimukticaryāyāṃ pratisthāpya niryāṇa -prayoga-sākṣātkārād indriya-bala-abhayao-asaṃsṛṣṭa-pratisaṃvid-vyañjana-mahāpuruṣa-lakṣaṇa-ṛddhipādādi bhāvanāṃ paripūrya anuttarasamyak -samavabodhāvabodhāt śamatha-vipaśyanānukūla-samabhāvo bhāvane'nantā-cintyaguṇyaṃ śāntasvabhāvakāyaṃ,",
  "SA19n1285:1580": "ādimadhyāntavarjitaṃ,",
  "SA19n1285:1581": "jñātvā prāpnoti buddhatvam ityuktam |",
  "SA19n1285:1582": "tatra rūpaskandhastu rūpāvabhāsākāra-vijñaptyavabhāsa-vikalpodbhūto'neka-dravyātmako bhūtabhautika-rūpa-lakṣaṇa ekādaśao-sāmānyātmaka-pañcadravyākārāropa-saṃghaṭṭitaḥ cakṣuḥ - śrotrādirūpa-śabdādikāma-rūpa-arūpa-pratisaṃyuktābhūtaparikalpanā-lakṣaṇaḥ skandho dhātvāyatana-indriya -vijñāna- viṣayātmako'tha ca tādṛganyatādṛgrūpa-lakṣaṇo dharmastu rūpaskandha iti |",
  "SA19n1285:1583": "tatra vedanāskandha iti sukha-duḥkhobhayākāreṇa āsvādākāra-vijñaptyavabhāsaḥ |",
  "SA19n1285:1584": "viṣayendriyavijñānabhedena vedanā ṣaṭkāyā |",
  "SA19n1285:1585": "dhātvākāraviśeṣabhedena kleśopa-kleśasaṃprayuktatvād anantāḥ prabhedāḥ syuḥ |",
  "SA19n1285:1586": "sukha-duḥkha-saumanasya -daurmanasyo-pekṣānvitatvāt ṣaḍākāramātmadravyameva abhūtasaṃkalpa-vikalpālaya-vijñānavāsanopa-nibaddhatvād rāga-dveṣa-mohāditridhātu-vikalpavaśodbhūta-dravya-saṃgṛhītatvād vedanā-skandha iti |",
  "SA19n1285:1587": "saṃjñā sūkṣma-sthūla-mahāṅgatādi -citrīkārāva-bhāsākāra-vijñapti-rvikalpanāvaśodbhūta-pūrvahasana -nandana-krīḍanādi-kānanusmṛtya strī-puruṣādi-nimittaviśeṣagrahaṇātmikā viṣayendriya -vijñānabhedena ṣaṭkāyā saṃjñā |",
  "SA19n1285:1588": "rāga-dveṣa-moha -nibandhanatvād dhātvākāra-viśeṣabhedena tu anantaprasarā |",
  "SA19n1285:1589": "saṃkliṣṭasyālayavijñāna-vāsanā-sambandhatvād ātmamohādi -saṃyuktātmatā tu saṃjñeti |",
  "SA19n1285:1590": "saṃskārastu saṃprayuktā-prayukta-prajñapti-saṃskṛtā-saṃskṛtāvabhāsāṃkāra-vijñaptiḥ-vikalpanāvaśenodbhūtaḥ |",
  "SA19n1285:1591": "pūrvākṣiptālaya-vijñānād astitva-vāsanā-bhedena tu dhātoḥ ākāra-viśeṣānanta-prasarānvitasya saṃskāra-skandha-saṃgṛhītatvāt saṃskāraskandha iti |",
  "SA19n1285:1592": "tatra vijñāna-skandhastvaṣṭavidhaḥ |",
  "SA19n1285:1593": "viṣayendriya-vijñānānāṃ viśiṣṭāvabhāsākāra-vijñaptiḥ |",
  "SA19n1285:1594": "vikalpanāvaśodbhūtālaya-vijñānasya vāsanopanibaddhatvād dhātorākāra-viśeṣa- bhedenānantaprasaro hi vijñānaskandha iti |",
  "SA19n1285:1595": "teṣāmapyevaṃ dhātvāyatana-sāsrava-saṃskṛta-saṃkleśādi -paryāyabhedena sva-lakṣaṇasambandhena saṃkṣipya skandho dhāturāyatanamiti |",
  "SA19n1285:1596": "evaṃ saṃkliṣṭālayavijñāna-bījānvitā abhūtasaṃkalpasamuttthatraidhātukodgatāste cittacaitasikādayastu saṃsāra iti |",
  "SA19n1285:1597": "tathāpi tatra ādāveva kartrādirahito riktastuccho'sāra iti viditvā caturāryasatya -bhāvanānulomapravṛttyā nirṇīto lokottara-jñānāgni-samudbhūto-'vidyāndhakārādi-rahito hetupratyayārthatathatāparijñānāt śānto dharmakāyo'vagamyate |",
  "SA19n1285:1598": "tasmād duḥkha-samudaya-nirodha-mārga-darśana-bhāvanāmārgakramaḥ |",
  "SA19n1285:1599": "tatra duḥkha-satyam-anityatā-duḥkhatā-śūnyatā-nairātmya-samyaganudarśanajñānena kṣānti-mukti-prahāṇa-viśeṣānāntaryajñānena ca tad-duḥkhamavagamya kleśālayavijñānavāsanāṃ saṃnihatya pudgaladharmanairātmyam avabudhya,",
  "SA19n1285:1600": "traidhātukāvabhāsitābhūtasaṃkalpodbhūtaṃ asmin cittamātre māyā-marīci-gandharvanagara-alātacakra-pratiśrutka-udakacandra-pratibimbavad vibhāvane,",
  "SA19n1285:1601": "skandhādau dhātau āyatane ca grāhya-grāhakatāṃ vihāya dharmanairātmyasamatāyāṃ praviśe,",
  "SA19n1285:1602": "svacittameva ādyamanutpannamiti śūnyajñānapraveśe,",
  "SA19n1285:1603": "sarvadharmaniḥsvabhāvatājñānasya karuṇāmūlaka-bodhicittasya hetūbhūta-vividhopāya-puṇyajñānasambhārasaṃcaye daśapāramitāhetubhiḥ daśabhūmyādhāra daśajñānālambana-daśavaśitāphalānvite'nantācintya-guṇākāraḥ śāntadharmakāyo'vabudhyate |",
  "SA19n1285:1604": "evaṃ samudaya-satya -samudaya -hetu-prabhava- pratyaya-ānantarya-vimukti-prahāṇa-viśeṣa-darśana-anuloma-pratiloma-bhāvanākāreṇa saṃkliṣṭa-ālayavijñāna-vāsanā-mala-rahitatve śāntadharmakāye praveśaḥ |",
  "SA19n1285:1605": "nirodha-satye'pi nirodha-śānta-praṇīta-niḥsaraṇatā-ānantarya-vimukti-prahāṇa-viśeṣa-darśana-bhāvanāmārgakrameṇa saṃkliṣṭā-layavijñānavāsanāsamudghātena ānantarya-prahāṇa-vimukti-viśeṣa-bhāvanayā pudgala-dharmanairātmyādhigame śāntadharmakāyaprāptiḥ |",
  "SA19n1285:1606": "hetupratyayao-rahitatvāt mārgasatye'pi mārga-nyāya-pratipatti-nairyāṇika-sandarśane evaṃ darśana -bhāvanā -ānantarya -prahāṇa-vimukti -viśeṣamārgānukūlatāyai ālayavijñāne vidyamānāṃ vāsanāṃ saṃnihatya pudgaladharma-nairātmya-samatāvabodhāt trikāyādhiṣṭhāna-śānta-dharmakāyasyācintyā-prameyaguṇa-gaṇasya ādimadhyāntarahitasya avicchinna-nābhogakaraṇātmaka-sarvārthānāṃ anuttaraṃ sarvajñatvaṃ prāpnoti | api coktam -",
  "SA19n1285:1607": "ya evaṃ tathatākṣamaḥ |",
  "SA19n1285:1608": "tasmai vyākriyate nūnaṃ",
  "SA19n1285:1609": "ya evamanantarokta-pratītyasamutpāda-pudgaladharmanairātmya - tattva-kṣama icchati,",
  "SA19n1285:1610": "sa eva pudgaladharmanairātmyakṣamatānvitatvād anuttarasamyaksambodhiṃ vyākṛtavat paśyet,",
  "SA19n1285:1611": "jānīyāccetyarthaḥ |",
  "SA19n1285:1612": "tasmāt sūtre- yo bhadanta śāriputra kulaputro kuladuhitā vā evaṃvidha - dharmakṣānti -samanvitaḥ,",
  "SA19n1285:1613": "tasya tathāgato'rhat samyaksambuddho'nuttaraḥ samyaksambodhiṃ vyākaroti ityuktam |",
  "SA19n1285:1614": "maitreyastu svayaṃ tathā |",
  "SA19n1285:1615": "uvāca śāriputrāya",
  "SA19n1285:1616": "evam śāriputro bodhisattvo maitreyamapṛcchat |",
  "SA19n1285:1617": "bodhisattvo maitreyo'pi śālistambopamā kṛtā idaṃ sūtram vistareṇa vibhajya bhāṣitavān |",
  "SA19n1285:1618": "bodhisattvamaitreyeṇa bhāṣitāṃ śālistambopamāṃ kṛtvā śāriputrastu tacchrutvā iti śālistambopamā kṛtā |",
  "SA19n1285:1619": "saṃstuto dhṛta sāraśca devasaṃghān iti |",
  "SA19n1285:1620": "dhṛtasāra iti dharmārthatathatāvabodhatvāt sāragrahaṇam |",
  "SA19n1285:1621": "devasaṃghāniti deva-nāga-yakṣa-gandharva-ādi-sahitān |",
  "SA19n1285:1622": "anumoditeti anumodya |",
  "SA19n1285:1623": "saṃstuta iti tvayā yathoktaṃ tathaiva asti nānyatheti,",
  "SA19n1285:1624": "avadhārayan nirjātatvāt |",
  "SA19n1285:1625": "gatvottthāya praharṣitaḥ |",
  "SA19n1285:1626": "ākhyātavāṃśca bhikṣubhyaḥ",
  "SA19n1285:1627": "tasmādeva sūtre- atha āyuṣmān śāriputro maitreyasya bodhisattvasya bhāṣitam abhinandya utthāyāsanāt prakrānta ityuktam |",
  "SA19n1285:1628": "maitreyeṇa bodhisattvena mahāsattvena evamuktaṃ maitreyeṇa bodhisattvena,",
  "SA19n1285:1629": "evamiti śāriputreṇa kathitam |",
  "SA19n1285:1630": "anumoditam |",
  "SA19n1285:1631": "śāriputraḥ tacchutvā praharṣitaḥ santuṣṭa ityarthaḥ |",
  "SA19n1285:1632": "gatvā bhikṣubhyo gambhīrodārādbhutaṃ sūtraṃ yathāśrutavat sarvasattvahitāya bhāṣitam |",
  "SA19n1285:1633": "śālistambasya sūtrasya vistarākhyā subhadrikā |",
  "SA19n1285:1634": "hīnabuddhi prabodhārthaṃ śatairdvādaśabhiḥ kṛtā |",
  "SA19n1285:1635": "ācāryanāgārjunena viracitā śālistambakavistarākhyāṭīkā samāptā |",
  "SA19n1285:1636": "bhāratīyopādhyāyena dharmaśrībhadreṇa lokacakṣuṣā bhadantasādhumatinā jñāna kumāreṇa cānūditā |",
  "SA19n1285:1637": "mahāsaṃśodhaka - lokacakṣuṣā bhadanta - śrīkuṭīreṇa saṃśodhya nirṇītā |"
}