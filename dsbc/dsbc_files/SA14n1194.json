{
  "SA14n1194:0": "ratnākaraśāntiviracitā",
  "SA14n1194:1": "āryāṣṭasāhasrikāyāḥ prajñāpāramitāyāḥ",
  "SA14n1194:2": "sāratamākhyā pañjikā I",
  "SA14n1194:4": " ||sarvākārajñatācaryāparivarto nāma prathamaḥ ||",
  "SA14n1194:5": "namaḥ sarvabuddhabodhisattvebhyaḥ |",
  "SA14n1194:6": "bhavati bahutarārke kevalaṃ yasya loke",
  "SA14n1194:7": "dinamudayasamṛddhyā rātrirastaṅgamena |",
  "SA14n1194:8": "prativiṣayavisārī śuddhimānastu vaṃśaḥ (?)",
  "SA14n1194:9": "sa guruguṇanidhervo jāyatāṃ buddhabodhaḥ ||",
  "SA14n1194:10": ".............namaḥ śaraṇaṃ daśabalāste vā (?) ||",
  "SA14n1194:11": "yasyāḥ katipayavarṇā dhṛtāḥ karṇapuṭairapi |",
  "SA14n1194:12": "bodherbhavanti bījāni jinamātā pyatyasau |",
  "SA14n1194:13": "maitreyasya vibhoralaṃkṛtimayaḥ poto yadarthārṇave",
  "SA14n1194:14": "nirṇītaṃ bahuvistarākṛtisamairyasyā nijāṃśerapi |",
  "SA14n1194:15": "vyācaṣṭe vacasā sphuṭena laghunā mando'pi ratnākāraḥ",
  "SA14n1194:16": "prajñāpāramitāṃ.......na mahatāṃ (tīṃ)",
  "SA14n1194:17": "tāmaṣṭasāhasrikām ||",
  "SA14n1194:18": "atha kasmādiyaṃ vyākhyāyate ?",
  "SA14n1194:19": "sūtraṃ geyaṃ vyākaraṇaṃ gāthā udānaṃ nidānaṃ avadānaṃ itivṛttakaṃ jātakaṃ vaipulyaṃ adbhutā dharmāḥ upadeśāśceti |",
  "SA14n1194:20": "tatra sūtraṃ katamat ?",
  "SA14n1194:21": "yatra [gambhīra]padairarthasūcanam |",
  "SA14n1194:22": "geyaṃ katamat ?",
  "SA14n1194:23": "sūtrameva [yadgīyate] |",
  "SA14n1194:24": "yacca neyārthaṃ sūtraṃ tadapi geyaṃ gamyatvāt |",
  "SA14n1194:25": "vyākaraṇaṃ [katamat ?",
  "SA14n1194:26": "yatra] śrāvako'bhyatītaḥ kālagata upapattau vyākriyate |",
  "SA14n1194:27": "yacca nītārthaṃ sūtraṃ tena hi [sphuṭābhiprāyeṇa] vyākhyānāt |",
  "SA14n1194:28": "gāthā katamā ?",
  "SA14n1194:29": "yatra [dvipadā tripadā catuṣpadā pañcapadā] ṣaṭpadā ca |",
  "SA14n1194:30": "udānaṃ katamat ?",
  "SA14n1194:31": "yaduddiśya bhāṣitam |",
  "SA14n1194:32": "sotpattiśikṣāprajñaptibhāṣitaṃ vā |",
  "SA14n1194:33": "avadānaṃ katamat ?",
  "SA14n1194:34": "sadṛṣṭāntakabhāṣitam |",
  "SA14n1194:35": "itivṛttakaṃ katamat ?",
  "SA14n1194:36": "pūrvayogapratisaṃyuktam |",
  "SA14n1194:37": "[jātakaṃ katamat ?",
  "SA14n1194:38": "bodhisattvacaryāpratisaṃyuktam |",
  "SA14n1194:39": "vaipulyaṃ katamat ? ]",
  "SA14n1194:40": " yadbodhisattvapiṭakapratisaṃyuktam |",
  "SA14n1194:41": "sarvasattvahitasukhādhiṣṭhānatvāt |",
  "SA14n1194:42": "adbhūtā dharmāḥ katame ?",
  "SA14n1194:43": "yatra śrāvakabodhisattvabuddhānāmāścaryādbhutā dharmā deśyante |",
  "SA14n1194:44": "upadeśāḥ katame ?",
  "SA14n1194:45": "yatrāviparītaṃ dharmalakṣaṇamupadiśyate [tatropadeśe'ntargateyaṃ bhagavatī sūtraratnam |]",
  "SA14n1194:46": "paramapuruṣārthasādhanasya paramagambhīrasya dharmasya sarvairākāraiḥ sūcanāt |",
  "SA14n1194:47": "athaiṣā katibhiḥ padārthairabhidheyairdarśitā ?",
  "SA14n1194:48": "katame vata iti praśne śāstram-",
  "SA14n1194:49": "[1] prajñāpāramitāṣṭābhiḥ padārthaiḥ samudīritā |",
  "SA14n1194:50": "sarvākārajñatā mārgajñatā sarvajñatā [tataḥ] ||1-3 ||",
  "SA14n1194:51": "[2] [sarvā]kārābhisambodho mūrddhaprāpto'nupūrvikaḥ |",
  "SA14n1194:52": "ekakṣaṇābhisambodho dharmakāyaśca te'ṣṭadhā ||1-4 ||",
  "SA14n1194:53": "iti | svārthe ‘dhā’ pratyayaḥ |",
  "SA14n1194:54": "ime te'ṣṭāvityarthaḥ |",
  "SA14n1194:55": "bodhyabhimukhaḥ samyagbodhi‘'bhisambodhaḥ’ |",
  "SA14n1194:56": "ata evā....... |",
  "SA14n1194:57": "abhisamīyate saptabhiḥ prāpyate yataḥ |",
  "SA14n1194:58": "mūrdhā prakarṣaḥ |",
  "SA14n1194:59": "taṃ prāpto ‘mūrdhaprāptaḥ’ |",
  "SA14n1194:60": "anupūrvamanukramaḥ |",
  "SA14n1194:61": "tadyogāt ‘anupūrvikaḥ’ |",
  "SA14n1194:62": "ubhayatrāpi ‘sambodha’ iti vartate |",
  "SA14n1194:63": "punaḥ śāstram-",
  "SA14n1194:64": "[3] lakṣaṇaṃ [tatprayogastatprakarṣastadanukramaḥ |]",
  "SA14n1194:65": "[tanniṣṭhā tadvipākaścetyanyaḥ ṣoḍhārtha] saṃgrahaḥ ||9-1 ||",
  "SA14n1194:66": "athavā........ṣaḍarthāḥ |",
  "SA14n1194:67": "yata ādau trividhā sarvajñatā tat ‘lakṣaṇaṃ’ prajñāpāramitāyāḥ |",
  "SA14n1194:68": "tataścatvāro'syāḥ prayogaḥ prayogaprakarṣaḥ prayogānukramaḥ prayoganiṣṭhā ceti | ........ |",
  "SA14n1194:69": "punaḥ śāstram-",
  "SA14n1194:70": "[4] viṣayāstritayo hetuḥ prayogaścaturātmakaḥ |",
  "SA14n1194:71": "dharmakāyaḥ phalaṃ karmetyanyastredhārthasaṃgrahaḥ ||9-2 ||",
  "SA14n1194:72": "athavā'tisaṃkṣepato'syāṃ trayo'rthāḥ |",
  "SA14n1194:73": "tathā hi trividhaḥ prayogaviṣayaḥ sarvajñatātrayaśca[taddhetuḥ] ‘viṣayaḥ’ |",
  "SA14n1194:74": "‘prayogaścaturātmaka’ |",
  "SA14n1194:75": "sarvākārā hi sambodhādiḥ |",
  "SA14n1194:76": "tasya hetoḥ ‘phalaṃ dharmakāyaḥ’ tat ‘karma’ ca |",
  "SA14n1194:77": "tadevamaṣṭau ṣaṭ trayo vā'sya sūtrasyārthāḥ sākalyena |",
  "SA14n1194:78": "prādhānyena punareka eva vārthaḥ |",
  "SA14n1194:79": "anyathā ekavākyatāpi na syāt |",
  "SA14n1194:80": "daśadāḍimādipasamūhavat |",
  "SA14n1194:81": "avayavārthaiḥ parasparo[para]ktasya svārthena (?)",
  "SA14n1194:82": "ekatvādupasaṃhārāt |",
  "SA14n1194:83": "tasmāt sambaddhān(nu)guṇopāyāt |",
  "SA14n1194:84": "samyaksambodhiratra prādhānyenocyata ityeke |",
  "SA14n1194:85": "tadasat |",
  "SA14n1194:86": "yataḥ samyaksambodhiḥ śrāvakapiṭake'pyatipratītatvādajijñāsitā |",
  "SA14n1194:87": "prajñāpāramitā tu tatrāviditatvājjijñāsiteti |",
  "SA14n1194:88": "saiva [śāstre prādhānyena]abhidhīyate |",
  "SA14n1194:89": "[duradhimokṣā] gambhīratvāt |",
  "SA14n1194:90": "bhagavatastu vacanāt [pratilabdhād] adhimucyate.............. |",
  "SA14n1194:91": "tato'pīyaṃ prādhānyena bhagavatā vaktavyā |",
  "SA14n1194:92": "yathā yathā ceyamadhimacyate tathā tathā bodherāsannībhavati |",
  "SA14n1194:93": "tato'pīyaṃ prādhānyena vacanīyā |",
  "SA14n1194:94": "aṣṭāsu cābhisamayeṣu yathā [sāraṃ tatheyaṃ] vistareṇocyamānā kathaṃ prādhānyena nocyate ?",
  "SA14n1194:95": "prajñāpāramitaiva mārgaḥ sambodheḥ |",
  "SA14n1194:96": "śeṣāṇāmapi tathaiva mārgīkaraṇāt |",
  "SA14n1194:97": "ityevamiyamucyamānā sutarāṃ prādhānyenocyata ityalamativistareṇa |",
  "SA14n1194:98": "ata eva prādhānyena vyapadeśādetatsūtraṃ prajñāpāramitā |",
  "SA14n1194:99": "[na samyaksambodhi]riti |",
  "SA14n1194:100": "tasmātprajñāpāramitaivaḥ....... |",
  "SA14n1194:101": "evaṃ mayetyādi |",
  "SA14n1194:102": "atha kasyedaṃ vacanam ?",
  "SA14n1194:103": "saṃṅgītikārasya |",
  "SA14n1194:104": "saṅgītatvena loke saṃpratyayārtham |",
  "SA14n1194:105": "tatkiṃ ........prakṣepaḥ ? naivam |",
  "SA14n1194:106": "bhagavadājñayaivaṃ tena pāṭhāt |",
  "SA14n1194:107": "uktaṃ hi bhagavatā [śrutaṃ mayā] iti saṅgītikāraḥ aḍakavatīnivāsī vajrapāṇirmahābodhisattvaḥ |",
  "SA14n1194:108": "sa hi bhādrakalpikānāṃ tathāgatānāṃ rūpakāyasya dharmakāyasya ca rakṣādhikṛtaḥ pṛṣṭhato'vagataḥ |",
  "SA14n1194:109": "evaṃ te (taiḥ ?)",
  "SA14n1194:110": "pratyarpitaśāsanaśca....... |.............",
  "SA14n1194:111": ".......... yato'syāmacyu (?)",
  "SA14n1194:112": "tasamādhiniśrito mahān dharmāvabhāsastasmāt prabhākarī |",
  "SA14n1194:113": "yato'syāṃ bodhipakṣyaiḥ saṃkleśendhanadahanaṃ tasmādarciṣmatī |",
  "SA14n1194:114": "yato'syāṃ laukikalokottarayorvidyā'satyajñānayoranyonyavirodhādduṣkaraḥ parijayastasmātsudurjayā |",
  "SA14n1194:115": "yato'syāṃ pratītyasamutpādapravicayādabhimukho bhavatyasaṅgamukhākhyaḥ prajñāpāramitāvihārastasmādabhimukhī |",
  "SA14n1194:116": "yato'syāṃ bodhipakṣyasatya[pratītya] samutpādālambano nirnimittavihāra ābhogavāhī tasmāddūraṃgamā |",
  "SA14n1194:117": "yato'syāṃ sa eva svarasavāhitvādacalaḥ tasmādacalā |",
  "SA14n1194:118": "yato'syāṃ pratisaṃvibhdirdhārmakathikatvādbodhisattvaḥ sādhustasmāt sādhumatī |",
  "SA14n1194:119": "yato'syāṃ bodhisattvo'bhiṣicyate yau[va]rājyāya tasmāddharmameghā |",
  "SA14n1194:120": "..........etāḥ pratyekaṃ ṣaḍbhiḥ pāramitābhiḥ saṃgṛhītāḥ yathākramam |",
  "SA14n1194:121": "etāsu daśa pāramitā atiricyate |",
  "SA14n1194:122": "katamā daśa ?",
  "SA14n1194:123": "“dānaṃ śīlaṃ kṣamā vīrya dhyānaṃ prajñā upāyatā |",
  "SA14n1194:124": "praṇidhānaṃ balaṃ jñānametāḥ pāramitā daśa ||”",
  "SA14n1194:125": "tatra yatpāramitopacitasya kuśalamūlasyānuttarāyāṃ samyaksambodhau samyakpariṇāmanamupādāya pāramitā tenopāyena tasyākṣayīkaraṇāt |",
  "SA14n1194:126": "āha ca |",
  "SA14n1194:127": "“ābodhe kṣayamiti svalpamapi na bodhipariṇataṃ kuśalam |",
  "SA14n1194:128": "āsamantātpatitaḥ payonidhau salilabidnuriva” iti |",
  "SA14n1194:129": "bhadracaryādikaṃ praṇidhānapāramitā yayā pratijanma yatpāramitāścarati |",
  "SA14n1194:130": "bhāvanābalaṃ pratisaṃkhyānabalaṃ ca balapāramitā |",
  "SA14n1194:131": "yayā pratyahaṃ pratikṣaṇaṃ tāścarati |",
  "SA14n1194:132": "yathābhiprāyamayathārutaṃ mahāyānasya parijñānaṃ jñānapāramitā |",
  "SA14n1194:133": "bhūmīnāṃ vistara āryadaśabhūmakādau |",
  "SA14n1194:134": "parikarmāṇi punarāsāṃ mahatyorbhagavatyoruddiṣṭāni nirdiṣṭāni ca bhūmīnāṃ parikarmāṇyadhikṛtya śāstre trayoviṃśatiḥ ślokāḥ |",
  "SA14n1194:135": "tāni yathābhūmi pṛthakkṛtya vakṣyāmaḥ |",
  "SA14n1194:136": "[5] labhyate daśamā (prathamā)",
  "SA14n1194:137": "bhūmidarśadhā parikarmaṇā |",
  "SA14n1194:138": "āśayo hitavastutvaṃ sattveṣu samacittatā ||1-48 ||",
  "SA14n1194:139": "[6] tyāgaḥ sevā ca mitrāṇāṃ saddharmālambanaiṣaṇā |",
  "SA14n1194:140": "sadā naiṣkramyacittatvaṃ buddhakāyagatā spṛhā ||1-49 ||",
  "SA14n1194:141": "[7] dharmasya deśanā satyaṃ daśamaṃ vākyamiṣyate |",
  "SA14n1194:142": "jñeyaṃ ca parikarmaiṣāṃ svabhāvānupalambhataḥ ||1-50 ||",
  "SA14n1194:143": "‘daśadhā’ iti daśavidhena |",
  "SA14n1194:144": "taccāśayādi ||",
  "SA14n1194:145": "‘āśayaḥ’ śraddhāchandau |",
  "SA14n1194:146": "‘hitavastutvaṃ’ sarvasattvahitaiṣitā |",
  "SA14n1194:147": "heturasyāḥ ‘sattveṣu praśamacittatā’ |",
  "SA14n1194:148": "‘tyāgo’ dānapāramitā |",
  "SA14n1194:149": "‘eṣaṇā’ paryeṣaṇā |",
  "SA14n1194:150": "sā ca ‘saddharmālambanā’ dharmaparyeṣṭirityarthaḥ |",
  "SA14n1194:151": "gṛhavāsānniṣkramaṇaṃ niṣkramaḥ |",
  "SA14n1194:152": "svārthe ṣyañ ‘naiṣkramyaṃ’ taccittatā |",
  "SA14n1194:153": "‘spṛhā’ ityatra sadeti vartate |",
  "SA14n1194:154": "‘satyaṃ’ coktamiti satyavacanaṃ taddaśamam |",
  "SA14n1194:155": "‘eṣāṃ’ ityāśayādīnām ||",
  "SA14n1194:156": "[8] śīlaṃ kṛtajñatā kṣāntiḥ prāmodyaṃ mahatī kṛpā |",
  "SA14n1194:157": "gauravaṃ guruśuśrūṣā vīryaṃ dānādike'ṣṭamam ||1-51 ||",
  "SA14n1194:158": "‘śīlaṃ’ śīlapariśuddhiḥ |",
  "SA14n1194:159": "‘kṣāntiḥ’ kṣāntibalam |",
  "SA14n1194:160": "pramoda eva ‘prāmodyam’ ‘mahatī’ sarvasattvāparityāgitayā |",
  "SA14n1194:161": "‘gauravaṃ’ gauravārheṣu |",
  "SA14n1194:162": "‘gurūśuśrūṣā’ kalyāṇamitreṣa śāstṛsaṃjñā |",
  "SA14n1194:163": "‘dānādike’ iti pāramitāsu |",
  "SA14n1194:164": "‘aṣṭama’ grahaṇādaṣṭāveva parikarmāṇi dvitīyāyām |",
  "SA14n1194:165": "[9] atṛptatā śrute dānaṃ dharmasya ca nirāmiṣam |",
  "SA14n1194:166": "buddhakṣetrasya saṃśuddhiḥ saṃsāroparikheditā ||1-52 ||",
  "SA14n1194:167": "[10] hrīrapatrāpyamityetat pañcadhā'mananātmakam |",
  "SA14n1194:168": "‘śrutaṃ’ bāhuśrutyam |",
  "SA14n1194:169": "‘saṃśuddhiḥ’ pariśuddhiḥ |",
  "SA14n1194:170": "sā tasyāmeva puṇyapariṇāmanāt |",
  "SA14n1194:171": "‘amananātmakaṃ’ tenāmananāt |",
  "SA14n1194:172": "‘pañcadhā’ iti vacanāt pañcaiva parikarmāṇi tṛtīyāyām |",
  "SA14n1194:173": "vanāśālpecchatā tuṣṭirdhutasaṃlekhasevanam ||1-53 ||",
  "SA14n1194:174": "[11] śikṣāya aparityāgaḥ kāmānāṃ vijugupsanam |",
  "SA14n1194:175": "nirvitsarvāstisaṃtyāgā[vana]valīna[tvān]pekṣate ||1-54 ||",
  "SA14n1194:176": "vanasya (‘vānāśā’)",
  "SA14n1194:177": "araṇyavāsastatkāryatvāt |",
  "SA14n1194:178": "‘tuṣṭiḥ’ santuṣṭiḥ |",
  "SA14n1194:179": "‘dhuta’ guṇa ‘saṃlekhasya’ ‘sevanaṃ’ anutsargaḥ |",
  "SA14n1194:180": "‘nirvitsarvāstisaṃtyāgau’ iti nirvedaḥ sarvasatāṃ tyāgaśca |",
  "SA14n1194:181": "‘a[nava]līnatvānapekṣate’ iti |",
  "SA14n1194:182": "anavalīnacittatā sarvavastunirapekṣatā ca |",
  "SA14n1194:183": "anavalīnatvaṃ asaṃkucutatvam |",
  "SA14n1194:184": "daśeti vakṣyamāna(ṇa)",
  "SA14n1194:185": "manuvartate |",
  "SA14n1194:186": "tato daśaiva parikarmāṇi caturthyām |",
  "SA14n1194:187": "[12] saṃstavaṃ kulamātsarya sthānaṃ saṅgaṇikāvaham |",
  "SA14n1194:188": "ātmotkarṣaparāvajñe karmamārgān daśāśubhān ||1-55 ||",
  "SA14n1194:189": "[13] mānaṃ stambhaṃ viparyāsaṃ vimatiṃ kleśamarṣaṇam |",
  "SA14n1194:190": "vivarja[ya]n samāpnoti daśaitān pañcamīṃ bhuvam ||1-56 ||",
  "SA14n1194:191": "‘saṃstavo’ gṛhipravrajitaiḥ |",
  "SA14n1194:192": "‘kuleṣu’ upasaṃ[kra]maṇīyāgṛheṣu ‘mātsaryam’ |",
  "SA14n1194:193": "‘saṅgaṇikā’ apratirūpakathā |",
  "SA14n1194:194": "‘utkarṣaṇam’ |",
  "SA14n1194:195": "‘avajñā’ paṃsanam |",
  "SA14n1194:196": "‘karmamārgāḥ’ ‘karmapathāḥ’ |",
  "SA14n1194:197": "‘mānaḥ’ cittonnatiḥ |",
  "SA14n1194:198": "‘stambho’ gurūṣvapraṇatakāyatā |",
  "SA14n1194:199": "‘viparyāso’ viparātārthagrāhaḥ |",
  "SA14n1194:200": "‘vimatiḥ’ vicikitsā |",
  "SA14n1194:201": "‘kleśamarṣaṇaṃ’ rāgadveṣamohādhivāsanam |",
  "SA14n1194:202": "‘etān’ iti saṃstavādīn |",
  "SA14n1194:203": "[14] dānaśīlakṣamāvīryadhyānaprajñā prapūrakaḥ |",
  "SA14n1194:204": "śiṣyakhaḍgaspṛhātrāsacetasāṃ parivarjakaḥ ||1-57 ||",
  "SA14n1194:205": "[15] yācito'navalīnaśca sarvatyāgepyadurmanāḥ |",
  "SA14n1194:206": "kṛśo'pi nārthināṃ kṣeptā ṣaṣṭhīṃ bhūmiṃ samaśnute ||1-58 ||",
  "SA14n1194:207": "ṣaṇṇāṃ pāramitānāṃ pratyekaṃ pūraka iti ṣaḍdharmāḥ |",
  "SA14n1194:208": "śrāvakaspṛhāyāḥ pratyekabuddhaspṛhāyāḥ parita(tra)",
  "SA14n1194:209": "sanacittasya ca parivarjaka iti trayaḥ |",
  "SA14n1194:210": "yācitasyānabalīnacittatā,",
  "SA14n1194:211": "sarvasvatyāge'pyadaurmanasya,",
  "SA14n1194:212": "daurbalyepi na yācakānāṃ kṣepa iti trayaḥ |",
  "SA14n1194:213": "ebhirdvādaśabhirdharmaiḥ ṣaṣṭhiṃ bhūmiṃ prāpnoti |",
  "SA14n1194:214": "[16] ātmasattvagraho jīvapudgalocchedaśāśvate |",
  "SA14n1194:215": "nimittahetvoḥ skandheṣu dhātuṣvāyataneṣu ca ||1-59 ||",
  "SA14n1194:216": "[17] traidhātuke pratiṣṭhānaṃ saktirālīnacittatā |",
  "SA14n1194:217": "ratnatritayaśīleṣu taddṛṣṭyabhiniveśitā ||1-60 ||",
  "SA14n1194:218": "[18] śūnyatayāṃ viśā(ṣā)",
  "SA14n1194:219": "daśca tadvirodhaśca viṃśatiḥ |",
  "SA14n1194:220": "kalaṅkā yasya vicchinnāḥ saptamīmetyasau bhuvam ||1-61 ||",
  "SA14n1194:221": "[19] trivimokṣamukhajñānaṃ trimaṇḍalaviśuddhitā |",
  "SA14n1194:222": "karuṇā mananā dharmasamataikanayajñatā ||1-62 ||",
  "SA14n1194:223": "[20] anutpādakṣamājñānaṃ dharmāṇāmekadheraṇā |",
  "SA14n1194:224": "kalpanāyāḥ samudghātaḥ saṃjñādṛkleśavarjanam ||1-63 ||",
  "SA14n1194:225": "[21] śamathasya ca nidhyaptiḥ kauśalaṃ ca vidarśane |",
  "SA14n1194:226": "cittasya dāntatā jñānaṃ sarvatrāpratighāti ca ||1-64 ||",
  "SA14n1194:227": "[22] śa(sa)kterabhūmiryatrecchaṃ kṣetrāntaragatiḥ samam |",
  "SA14n1194:228": "sarvatra svātmabhāvasya darśanaṃ ceti [viṃśatiḥ] ||1-65 ||",
  "SA14n1194:229": "dvitīyāt 'viṃśati' śabdādūrdhvaṃ guṇāḥ......ātmagrahādayo ‘viṃśatiḥ’ |",
  "SA14n1194:230": "‘kalaṅkāḥ’ doṣāḥ |",
  "SA14n1194:231": "yasya ‘vicchinnāḥ’ prahīṇāḥ |",
  "SA14n1194:232": "trivimokṣamukhajñānādayaśca viṃśatiḥ gunāḥ (ṇāḥ)",
  "SA14n1194:233": "paripūrṇāḥ sa saptamīṃ bhūmiṃ prāpnotīti samāsato'rthaḥ |",
  "SA14n1194:234": "‘ graho’'bhiniveṣaḥ(śaḥ) |",
  "SA14n1194:235": "tasya viśeṣaṇamātmādirāyatanaparyantaḥ |",
  "SA14n1194:236": "śāśvatoccheda..........................ratnādi (?) dṛṣṭiḥ |",
  "SA14n1194:237": "tasyāṃ ‘abhiniveṣi (śi)",
  "SA14n1194:238": "tā’ niśrayaḥ |",
  "SA14n1194:239": "‘viṣādaḥ’ khedaḥ |",
  "SA14n1194:240": "‘tadvirodhaḥ’ śūnyatāyā bādhanam |",
  "SA14n1194:241": "‘samaṃ’ iti sahetyarthaḥ |",
  "SA14n1194:242": "tatra kalaṅkanirdeśānāmā(ma)rthaḥ |",
  "SA14n1194:243": "ātmagrāhaḥ |",
  "SA14n1194:244": "sattvagrāhaḥ |",
  "SA14n1194:245": "jīvagrāhaḥ |",
  "SA14n1194:246": "pudgalagrāhaḥ |",
  "SA14n1194:247": "ucchedagrāhaḥ |",
  "SA14n1194:248": "śāśvatagrāhaḥ |",
  "SA14n1194:249": "nimittagrāhaḥ |",
  "SA14n1194:250": "hetugrāhaḥ |",
  "SA14n1194:251": "skandhagrāhaḥ |",
  "SA14n1194:252": "[dhātugrāhaḥ |",
  "SA14n1194:253": "āyatanagrāhaḥ | ]",
  "SA14n1194:254": " traidhātuke adhyavasānam |",
  "SA14n1194:255": "traidhātuke ālayaḥ |",
  "SA14n1194:256": "buddhidṛṣṭiniśrayaḥ |",
  "SA14n1194:257": "dharmadṛṣṭiniśrayaḥ |",
  "SA14n1194:258": "saṅghadṛṣṭiniśrayaḥ |",
  "SA14n1194:259": "śīladṛṣṭiniśrayaḥ |",
  "SA14n1194:260": "śūnyā dharmā iti viṣāḍhaḥ |",
  "SA14n1194:261": "śanyatāvirodhaśceti |",
  "SA14n1194:262": "guṇānirdeśānāmarthaḥ |",
  "SA14n1194:263": "śūnyatāparipūrtiḥ |",
  "SA14n1194:264": "ānimittasākṣātkriyā |",
  "SA14n1194:265": "apraṇihitajñānam |",
  "SA14n1194:266": "[trimaṇḍalaviśuddhitā |",
  "SA14n1194:267": "karuṇā |",
  "SA14n1194:268": "mananā] |",
  "SA14n1194:269": "sarvadharmasamatādarśanam |",
  "SA14n1194:270": "bhūtanayaprativedhaḥ |",
  "SA14n1194:271": "anutpādakṣāntijñānam |",
  "SA14n1194:272": "ekanayanirdeśaḥ |",
  "SA14n1194:273": "sarvadharmāṇāṃ kalpanāsamuddhātaḥ |",
  "SA14n1194:274": "saṃjñādṛṣṭivivartaḥ |",
  "SA14n1194:275": "kleśavivartaḥ |",
  "SA14n1194:276": "śamathanidhyaptiḥ |",
  "SA14n1194:277": "vipaśyanākauśalyam |",
  "SA14n1194:278": "dātucittatā |",
  "SA14n1194:279": "anunayasyābhūmiḥ |",
  "SA14n1194:280": "yathecchakṣetragamanam |",
  "SA14n1194:281": "tatra cabuddhaparṣanmaṇḍe[svātmabhāva]darśanamiti ||",
  "SA14n1194:282": "[23] [sarvasattvamanojñāna] mabhijñākrīḍanaṃ śubhā |",
  "SA14n1194:283": "buddhakṣetrasya niṣpattirbuddhasevāparīkṣaṇe ||1-66 ||",
  "SA14n1194:284": "[24] akṣajñānaṃ jinakṣetraśuddhirmāyopamā sthitiḥ |",
  "SA14n1194:285": "sañcintya ca bhavādānamidaṃ karmāṣṭadhoditam ||1-67 ||",
  "SA14n1194:286": "iti | ‘śubhā niṣpattiḥ’ iti sambandhaḥ |",
  "SA14n1194:287": "pariśuddhetyarthaḥ |",
  "SA14n1194:288": "‘aṣṭādhā’ iti vacanāt āṣṭaveva parikarmāṇyaṣṭamyām |",
  "SA14n1194:289": "tadyathā |",
  "SA14n1194:290": "sarvasattvacittānupraveśaḥ |",
  "SA14n1194:291": "abhijñācittā [nukriḍanam | ]|",
  "SA14n1194:293": "buddhakṣetraniṣpādanam |",
  "SA14n1194:294": "buddhānāṃ sevā ca parīkṣaṇaṃ cetyekīkriyate |",
  "SA14n1194:295": "indriyaparāparajñānam |",
  "SA14n1194:296": "buddhakṣetrapariśodhanam |",
  "SA14n1194:297": "māyopamasya samādherabhīkṣṇaṃ samāpattiḥ sañcitya bhavo[pa]pattiśca |",
  "SA14n1194:298": "dvividhaṃ buddhakṣetram |",
  "SA14n1194:299": "ādau bhājanalokaḥ paścāt sattvaloka iti |",
  "SA14n1194:300": "[25] praṇidhānānyanantāni devādīnāṃ rutajñatā |",
  "SA14n1194:301": "nadīva pratibhānānāṃ garbhāvakrāntiruttamā ||1-68 ||",
  "SA14n1194:302": "[26] kulajātyośca gotrasya parivārasya janmanaḥ |",
  "SA14n1194:303": "naiṣkramyabodhivṛkṣāṇāṃ guṇapūreśca saṃpadaḥ ||1-69 ||",
  "SA14n1194:304": "aṣṭamānantaraṃ navamī |",
  "SA14n1194:305": "tasyāḥ parikarmāṇi dvādaśa |",
  "SA14n1194:306": "anantaṃ praṇidhānam |",
  "SA14n1194:307": "devādirutajñānam |",
  "SA14n1194:308": "paripūrṇaṃ pratibhānam |",
  "SA14n1194:309": "garbhāvakrāntisampat |",
  "SA14n1194:310": "kulasaṃpat |",
  "SA14n1194:311": "jātisaṃpat |",
  "SA14n1194:312": "gotrasaṃpat |",
  "SA14n1194:313": "parivārasaṃpat |",
  "SA14n1194:314": "janmasaṃpat |",
  "SA14n1194:315": "naiṣkramyasaṃpat |",
  "SA14n1194:316": "bodhivṛkṣasaṃpat |",
  "SA14n1194:317": "guṇapūrisampacca |",
  "SA14n1194:318": "[27] navabhūmīratikramya buddhabhūmau pratiṣṭhate |",
  "SA14n1194:319": "yena jñānena sā jñeyā daśamī bodhisattvabhūḥ ||1-70 ||",
  "SA14n1194:320": "‘navabhūmīḥ’ iti gotrādibhūmiḥ |",
  "SA14n1194:321": "tatra gotrabhūmiḥ nirvāṇagotrakāṇam |",
  "SA14n1194:322": "aṣṭamakabhūmiḥ śrotaāpattiphalapratipannakasya |",
  "SA14n1194:323": "darśanabhūmiḥ śrotaāpannasya |",
  "SA14n1194:324": "tanubhūmiḥ sakṛdāgaminaḥ |",
  "SA14n1194:325": "vītarāgabhūmiranāgāminaḥ |",
  "SA14n1194:326": "“kṛtaṃ karaṇīyaṃ” iti jñānāt kṛtāvī arhan |",
  "SA14n1194:327": "tasya bhūmiḥ kṛtāvibhūmiḥ |",
  "SA14n1194:328": "śrāvakabhūmiḥ śrāvakasya |",
  "SA14n1194:329": "saiva ṣaḍvidhā pratyekabuddhasya |",
  "SA14n1194:330": "bodhisattvabhūmiḥ bodhisattvasya |",
  "SA14n1194:331": "pūrvoktā navabhūmayaḥ |",
  "SA14n1194:332": "etā navabhūmīratikramya yena jñānena bodhisattvo buddhabhūmau pratiṣṭhito bhavati sā daśami bodhisattvabhūmiḥ |",
  "SA14n1194:333": "iti bhūmisambharaḥ |",
  "SA14n1194:334": "prati[pakṣa]madhikṛtya śāstram-",
  "SA14n1194:335": "[28] pratipakṣo'ṣṭadhā jñeyo darśanābhyāsamārgayoḥ |",
  "SA14n1194:336": "grāhyagrāhavikalpānāmaṣṭānāmupaśāntaye ||1-71 ||",
  "SA14n1194:337": "‘abhyāso’ bhāvanā |",
  "SA14n1194:338": "grāhyo, grāhakaḥ |",
  "SA14n1194:339": "darśanamārge dvau grāhyavikalpau |",
  "SA14n1194:340": "vastumātrādhiṣṭhānaḥ pratipakṣadhiṣṭhānaśca |",
  "SA14n1194:341": "dvau grāhakavikalpau |",
  "SA14n1194:342": "pudgaladravyādhiṣṭhānaḥ pudgalaprajñaptyadhiṣṭhānaśca |",
  "SA14n1194:343": "[evaṃ bhāvanāmārge vikalpa]prahāṇāya aṣṭau pratipakṣāḥ |",
  "SA14n1194:344": "pratipakṣasambhāraḥ ||",
  "SA14n1194:345": "tatra darśanamārge tathatādīnāṃ rūpādīnāṃ svapnādīnāṃ ca grāhyavastūnāmupalambho vikalpaḥ |",
  "SA14n1194:346": "taddharmatopalambhalakṣaṇo'nupalambhaḥ pratipakṣaḥ |",
  "SA14n1194:347": "dānādīnāṃ buddhadharmaparyantānāṃ pratipakṣavastūnāmupalambho vikalpaḥ |",
  "SA14n1194:348": "anupalambhaḥ pratipakṣaḥ |",
  "SA14n1194:349": "a................anupalambhapratipakṣaḥ |",
  "SA14n1194:350": "nāmasaṃketavyavahārāderupalambho vikalpaḥ |",
  "SA14n1194:351": "anupalambhaḥ pratipakṣaḥ |",
  "SA14n1194:352": "bhāvanāmārge tu na sthitā nāsthitāḥ sarvadharmā asthānayogena |",
  "SA14n1194:353": "dharmadhātuyogenetyarthaḥ |",
  "SA14n1194:354": "iti grāhyavastūnāmanupalambhaḥ |",
  "SA14n1194:355": "dānādīnāṃ pratipakṣavastūnāmanupalambhaḥ |",
  "SA14n1194:356": "śrota āpanna.......pudgalaprajñaptyāśrayāṇāṃ śrotaāpattiphalādīnāmanupalambhaḥ |",
  "SA14n1194:357": "iti pratipakṣasaṃbhāraḥ |",
  "SA14n1194:358": "samāptā ca saṃbhārapratipattiḥ ||",
  "SA14n1194:359": "niryāsyatītyetena niryāṇapratipattiḥ prastāvitā |",
  "SA14n1194:360": "tāmadhikṛtya śāstram-",
  "SA14n1194:361": "[29] uddeśe samatāyāṃ ca sattvārthe yatnavarjane |",
  "SA14n1194:362": "atyantāya ca niryāṇaṃ niryāṇaṃ prāptilakṣaṇam ||1-72 ||",
  "SA14n1194:363": "[30] sarvākārajñātāyāṃ ca niryāṇaṃ mārgagocaram |",
  "SA14n1194:364": "niryāṇapratipajjñeyā seyamaṣṭavidhātmikā ||1-73 ||",
  "SA14n1194:365": "etadāha | evamukte ityādinā subhūtiravocaditi |",
  "SA14n1194:366": "kimavocata ?",
  "SA14n1194:367": "mahāyānamityādi |",
  "SA14n1194:368": "yasmādanena sadevamānuṣāsuraṃ lokamabhibhūya bodhisattvo niryāsyati |",
  "SA14n1194:369": "tasmādidaṃ yānaṃ mahāyānamityucyate |",
  "SA14n1194:370": "abhibhūya niryāsyatīti samānakāle ktvāpratyayaḥ |",
  "SA14n1194:371": "saṃmīlya hasatītyādivat |",
  "SA14n1194:372": "kasmādasau sarvalokamabhibhavati ?",
  "SA14n1194:373": "tadalabhyasya māhātmyasya lābhāt |",
  "SA14n1194:374": "kiṃ punastat ?",
  "SA14n1194:375": "sattvarāśeragratāsaṃpādanam |",
  "SA14n1194:376": "sattvarāśimahattayā prahāṇamahattayā adhigamamahattayā ca mahat |",
  "SA14n1194:377": "itīdamuddeśaniryāṇam ||",
  "SA14n1194:378": "ākāśamahattayā tanmahāyānamiti |",
  "SA14n1194:379": "tad yānaṃ mahaducyata iti sambandhaḥ |",
  "SA14n1194:380": "ākāśasamatayeti |",
  "SA14n1194:381": "kathaṃ samatā ?",
  "SA14n1194:382": "yathākāśaṃ na digbhirbhidyate |",
  "SA14n1194:383": "avarṇasaṃsthānamapratighamanirdarśanamanantamamadhyanna hīyate na vardhate notpadyate na nirudhyate na kāmadhātuparyāpannaṃ na rūpadhātuparyāpannaṃ nārūpyadhatuparyāpannam |",
  "SA14n1194:384": "tathaiva mahāyānam |",
  "SA14n1194:385": "tasmādyathākāśasamatayā mahattadyānam |",
  "SA14n1194:386": "iti samatāniryāṇam |",
  "SA14n1194:387": "yathā ākāśe ityādi |",
  "SA14n1194:388": "ākāśa avakāśo'ntarbhāvāt |",
  "SA14n1194:389": "mahāyāne avakāśaḥ |",
  "SA14n1194:390": "tena teṣāmarthakaraṇāt |",
  "SA14n1194:391": "lokadhātubhiḥ saṃkhyābhirdigbhiścāparicchinnatvāt |",
  "SA14n1194:392": "aprameyā asaṃkhyeyā aparimāṇāḥ |",
  "SA14n1194:393": "paryāyeṇeti prakāreṇa |",
  "SA14n1194:394": "kathaṃ ca tāvatāmavakāśaḥ yataḥ sattvāsattayā ākāśāsattā |",
  "SA14n1194:395": "ākāśāsattayā mahāyānāsattā |",
  "SA14n1194:396": "mahāyānāsattayā sarvadharmāsattā |",
  "SA14n1194:397": "iti hi sattvāścākāśaṃ ca mahāyānaṃ ca sarvadharmāścārūpiṇo'nidarśanā apratighā ekalakṣaṇā yadutālakṣaṇāḥ |",
  "SA14n1194:398": "evamiyatā sattvānāṃ mahāyāne avakāśaḥ |",
  "SA14n1194:399": "iti sattvārthaniryāṇam ||",
  "SA14n1194:400": "naivāsyetyādi |",
  "SA14n1194:401": "āgamaḥ āgamanam |",
  "SA14n1194:402": "nirgamaḥ nirgamanam |",
  "SA14n1194:403": "sthānaṃ gatinivṛttiḥ |",
  "SA14n1194:404": "trayaṃ mahāyānasya nāsti |",
  "SA14n1194:405": "acalā hi sarvadharmāḥ |",
  "SA14n1194:406": "yatasteṣāṃ prakṛtirna kvacidgacchati na kutaścidāgacchati na kvacittiṣṭhati |",
  "SA14n1194:407": "pariṣyandaścābhogaḥ |",
  "SA14n1194:408": "iti anābhoganiryāṇam |",
  "SA14n1194:409": "evamasyetyādi |",
  "SA14n1194:410": "evamityākāśasyaiva |",
  "SA14n1194:411": "asyeti mahāyānasya |",
  "SA14n1194:412": "pūrvānta ityatīto'rthaḥ |",
  "SA14n1194:413": "aparānta ityanāgato'rthaḥ |",
  "SA14n1194:414": "madhyaḥ pratyutpannaḥ |",
  "SA14n1194:415": "trayamapyetanmahāyānasya nopalabhyate |",
  "SA14n1194:416": "trayadhvasamaṃ tadyānaṃ tasmānmahāyānam |",
  "SA14n1194:417": "kathaṃ tryadhvasamam ?",
  "SA14n1194:418": "yato'tīto'rthotītārthenā (na) śūnyaḥ |",
  "SA14n1194:419": "anāgato'rtho'nāgatārthenā(na) śūnyaḥ |",
  "SA14n1194:420": "anāgato'rtho'nāgatārthenā(na) śūnyaḥ |",
  "SA14n1194:421": "pratyutpannaḥ pratyutpannena |",
  "SA14n1194:422": "tryadhvasamatā tryadhvasamatayā |",
  "SA14n1194:423": "mahāyānaṃ mahāyānena |",
  "SA14n1194:424": "bodhisattvo bodhisattvena śūnyaḥ |",
  "SA14n1194:425": "na ca śūnyatā atītā va anāgatā vā pratyutpannā vā |",
  "SA14n1194:426": "na tasyāṃ saṃkleśa upalabhyate na vyavadānam |",
  "SA14n1194:427": "na saṃsāro na nirvāṇam |",
  "SA14n1194:428": "tasmāt trayadhvasamaṃ tadyānam |",
  "SA14n1194:429": "ityantābhāvādatyantaniryāṇam |",
  "SA14n1194:430": "atha khalu bhagavān ityādi |",
  "SA14n1194:431": "atra bhagavānāha |",
  "SA14n1194:432": "yānaśabdārthanirdeśe subhūteḥ sādhukāraṃ datvā atra śikṣitvetyādinā prāptiniryāṇaṃ praratauti |",
  "SA14n1194:433": "atra sarvajñateti sarvākārajñatā |",
  "SA14n1194:434": "atha khalvityādinā pūrṇasya praśnaḥ |",
  "SA14n1194:435": "prajñāpāramitādhikāre mahāyānasya pareṣāmaprastutatvāśaṅkānivṛttyarthaḥ |",
  "SA14n1194:436": "buddhānubhāvād bhagavan ityetatparyantena parihāraḥ |",
  "SA14n1194:437": "anulomaṃ nirdiśasi iti tvaṃ hi arvadharmān mahāyānaniḥsvabhāvān nirdiśasi |",
  "SA14n1194:438": "niḥsvabhāvatājñānaṃ ca teṣāṃ prajñāpāramitaiva |",
  "SA14n1194:439": "tasmādanulomaṃ nirdiśasīti bhāvaḥ |",
  "SA14n1194:440": "api tu khalu punarityādinā prakṛtameva prāptiniryāṇamadhikṛtya tasyāṃ pāptau dvādaśaviśeṣān dvādaśabhirvākyairāha |",
  "SA14n1194:441": "ata eva viśeṣadyotanārtho'pituśabdaḥ |",
  "SA14n1194:442": "tatra api tu khalvityādi prathamam |",
  "SA14n1194:443": "tatkasyetyādi dvitīyam |",
  "SA14n1194:444": "rūpaṃ bodhisattva ityādi tṛtīyam |",
  "SA14n1194:445": "evaṃ bhagavannityādi caturtham |",
  "SA14n1194:446": "buddha ityādi pañcamam |",
  "SA14n1194:447": "yathā ātmetyādi ṣaṣṭham |",
  "SA14n1194:448": "evamabhāvasvabhāvāḥ sarvadharmā iti saptamam |",
  "SA14n1194:449": "katamattadityādyaṣṭamam |",
  "SA14n1194:450": "evameteṣāmityādi navamam |",
  "SA14n1194:451": "tatkimityādi daśamam |",
  "SA14n1194:452": "na cetyādyekādaśam |",
  "SA14n1194:453": "sa cetyādi dvādaśam |",
  "SA14n1194:454": "kalpiteṣu anabhiniveśābhyāsaniṣṭhāyāṃ tadabhiniveśajanmanaḥ parantatrasya sarvathā nivṛttau sarvākarajñatā bodhisattvena prāpyata iti samudāyārthaḥ |",
  "SA14n1194:455": "avayavārthastūcyate |",
  "SA14n1194:456": "uktaṃ bhagavatā “atra mahāyāne śikṣitvā atītānāgatapratyutpannā bodhisattva mahāsattvāḥ sarvākārajñatāmanuprāptā anuprāpsyanti anuprāpnuvanti ceti |",
  "SA14n1194:457": "tatra na pūrvānta upalabhyate nāparānto na madhyaḥ |",
  "SA14n1194:458": "tato na sattvā na sarvadharmā na bodhisattvaḥ” iti |",
  "SA14n1194:459": "sattvāśca sarvadharmāśca bodhisattvaśca pūrvāntāparāntamadhyāni ca sarvametadadvaidhīkāram |",
  "SA14n1194:460": "tasmātpūrvāntādiṣu bodhisattvo nopaitīti prathamasyārthaḥ |",
  "SA14n1194:461": "tatkasya hetoriti |",
  "SA14n1194:462": "tatpūrvāntādīnāmasattvaṃ kutaḥ ? hetumāha |",
  "SA14n1194:463": "rūpāparyantatayetyādi |",
  "SA14n1194:464": "rūpādaya ākāśa(śa)samāḥ |",
  "SA14n1194:465": "rūpādiśūnyatāmupādāya |",
  "SA14n1194:466": "ata ete'paryantāḥ |",
  "SA14n1194:467": "pūrvāntāparāntamadhyarahitāḥ |",
  "SA14n1194:468": "evaṃ bodhisattva iti dvitīyasyarthaḥ ||",
  "SA14n1194:469": "rūpādikaṃ bodhisattva iti nopaiti nāvagacchati |",
  "SA14n1194:470": "yasmāt idamapi na vidyate nopalabhyate rūpādi śūnyatāmupādāya |",
  "SA14n1194:471": "na hi śūnyatāyā rūpādikamasti nāpi bodhisattva iti tṛtīyasyārthaḥ ||",
  "SA14n1194:472": "evamiti pratibhāsamānena rūpeṇa |",
  "SA14n1194:473": "bodhisattvadharmamiti |",
  "SA14n1194:474": "bodhisattvākhyarūpādi |",
  "SA14n1194:475": "sarveṇeti skandhadhātvādivargabhedena |",
  "SA14n1194:476": "sarveṇa sarvamiti sarvayathā bhavati pūrṇāvayavatvād vargāṇām |",
  "SA14n1194:477": "punaḥ sarvamiti teṣu vargeṣvekaikam |",
  "SA14n1194:478": "sarvaṃ sarvatheti svena svena itaretaraiśca sarvairanupalabhamānaḥ |",
  "SA14n1194:479": "taiḥ śūnyatvāt |",
  "SA14n1194:480": "sarvajñatāmapīti sarvākārabhūtāmapi |",
  "SA14n1194:481": "so'ham ityādi |",
  "SA14n1194:482": "taṃ dharmamiti bodhisattvākhyam |",
  "SA14n1194:483": "prakaraṇādgamyate prajñāpāramitāmapi sarvākārajñatāmapīti |",
  "SA14n1194:484": "dharmamiti bodhisattvākhyam |",
  "SA14n1194:485": "dharmeṇeti prajñāpāramitākhyena |",
  "SA14n1194:486": "dharme iti sarvākārajñatākhye prāptasya |",
  "SA14n1194:487": "avavadiṣyāmi prāptaye |",
  "SA14n1194:488": "naiva kaścitkenacitkvacidityarthaḥ |",
  "SA14n1194:489": "evameva vādābhāva anuṣṭhānābhāvānna kascinna kenacinna kvacitprāpnotīti caturthasyārthaḥ ||",
  "SA14n1194:490": "buddha iti buddhatvaṃ sarvākārajñatetyarthaḥ |",
  "SA14n1194:491": "nāmadheyamātramiti |",
  "SA14n1194:492": "arthaśūnyaṃ nāma |",
  "SA14n1194:493": "tathāhi nārthasya svabhāvo nāma prāksaṅketārthamātradarśanāt |",
  "SA14n1194:494": "nāpi nāmnaḥ svabhāvoārthaḥ |",
  "SA14n1194:495": "aviditārthasya nāmnaḥ kevalasyaiva pratīteḥ |",
  "SA14n1194:496": "asatyepi cārthe śabdaprayogāt |",
  "SA14n1194:497": "nirarthakaṃ nāma |",
  "SA14n1194:498": "ata eva tacca nāmadheyamanabhinivṛttaṃ nāmadheyatvenāsiddham |",
  "SA14n1194:499": "ato'nabhinivṛttena bodhisattvanāmnā anabhinirvṛttaṃ sarvākārajñatā nāma na prāpyata iti pañcamasyārthaḥ |",
  "SA14n1194:500": "evaṃ tāvatpañcabhirvākyairdharmanairātmyamukhena nāmadheyamukhena ca kalpitasya prāptiḥ pratiṣiddhā |",
  "SA14n1194:501": "pugalanairātmyamukhenāpi tatpratiṣedhāya ṣaṣṭhaṃ coktam |",
  "SA14n1194:502": "yathā ātmā ātmeti ca bhagavannucyate ātyantatayā ca bhagavannanabhinirvṛtta ātmeti |",
  "SA14n1194:503": "atyantatayetyekāntena |",
  "SA14n1194:504": "anabhinirvṛtta ityasadbhūtaḥ |",
  "SA14n1194:505": "yathālakṣaṇamasattvāt |",
  "SA14n1194:506": "yathāśabdāt prakaraṇācca gamyate tatha sarvadharmā bodhisattvaśceti ||",
  "SA14n1194:507": "paratantrasvabhāvamadhikṛtya saptamaṃ coktam |",
  "SA14n1194:508": "evamabhāvasvabhāvāḥ sarvadharmaḥ iti |",
  "SA14n1194:509": "kutaḥ etat ? yato mahatyorbhagavatyordvādaśabhirebhirvākyairuddeśaḥ subhūtinā kṛte tata eṣāṃ dvādaśānāmabhidhānakāraṇapraśneṣu śariputreṇa kṛteṣu thavirasubhūtiḥ kāraṇāni krameṇa bruvāṇaḥ saptamasthānakena kāraṇena ‘abhāvasvabhāvāḥ sarvadharmā iti’ praśnamanudyābhāvasvabhāvatāyāṃ kāraṇamuktvā ‘anena paryāyeṇa,",
  "SA14n1194:510": "śāriputra,",
  "SA14n1194:511": "abhāvasvabhāvāḥ sarvadharmāḥ’ ityupasaṃhāraṃ kṛtavān |",
  "SA14n1194:512": "tata eṣa pāṭhaḥ pratīyate |",
  "SA14n1194:513": "subhūteḥ praśnānuvādakāraṇākhyānatadupasaṃhārā iha jñāpakā na tūddeśaḥ |",
  "SA14n1194:514": "uddeśe'pi saptamavākyasya prāyeṇa pāṭhabhraṃsā(śā)t |",
  "SA14n1194:515": "yataḥ saptamavākye trayo viplavāḥ kālena jātāḥ |",
  "SA14n1194:516": "uttareṇa granthena sahaikavākyatā prathamo viplavaḥ |",
  "SA14n1194:517": "ekavākyatārthe prathamāṃ vibhaktimapanīya ṣaṣṭhivibhaktiḥ kṛteti dvitīyo viplavaḥ |",
  "SA14n1194:518": "abhāvasvabhāvatāṃ cāpanīya asvabhāvata paṭhiteti tṛtīyo viplavaḥ |",
  "SA14n1194:519": "arthaṃ brūmaḥ |",
  "SA14n1194:520": "evamiti paratantreṇa svabhāvena abhāvasvabhāva eṣāmiti abhāvasvabhāvāḥ sarvadharmāḥ |",
  "SA14n1194:521": "yadāha |",
  "SA14n1194:522": "nāsti samyogikaḥ svabhāvaḥ pratītyasamutpannatvāditi |",
  "SA14n1194:523": "kāraṇasaṃnidhiḥ saṃyogastasmin satyeva bhavatīti saṃyogikaḥ |",
  "SA14n1194:524": "saṃyogiko yaḥ svabhāvaḥ so'bhāvaḥ kāraṇaviyoge satyabhāvāt |",
  "SA14n1194:525": "api ca |",
  "SA14n1194:526": "yaḥ pratītyasamutpannaḥ so'nityatvāt paścādabhāvaḥ |",
  "SA14n1194:527": "na ca vidyamānasya paścādabhāvo ghaṭate virodhāt |",
  "SA14n1194:528": "tasmādekakṣaṇa eva yo bhāvaḥ sa ekakṣaṇāntareṣvabhāvaḥ |",
  "SA14n1194:529": "tasmādabhāva eṣāṃ svabhāvaḥ |",
  "SA14n1194:530": "kiṃ ca, yadanityaṃ tat duḥkhaṃ duḥkhaṃ ca prahātavyam |",
  "SA14n1194:531": "tato'pyabhāvasvabhāva eṣām |",
  "SA14n1194:532": "tasmātparatantreṇāpi svabhāvena bodhisattvo na prāpnotīti saptamasyārthaḥ ||",
  "SA14n1194:533": "nanviyamabhāvasvabhāvatā kalpitasyāpi rūpādeḥ prāpnoti |",
  "SA14n1194:534": "yataḥ kulālāda ghaṭaḥ kuvindātpaṭa utpadyamāno dṛśyate |",
  "SA14n1194:535": "ata āha |",
  "SA14n1194:536": "katamattadityādi |",
  "SA14n1194:537": "katamattatkalpitam |",
  "SA14n1194:538": "rūpādi yat a[na]bhinirdhūttam |",
  "SA14n1194:539": "naiva kiñcit sarvaṃ kalpitamasaṃskṛtamityarthaḥ |",
  "SA14n1194:540": "ata eva nirdeśavākye subhūtinā yuktiruktā-asaṃskṛtāḥ sarvadharmāḥ saṃskarturabhāvāditi |",
  "SA14n1194:541": "kulālakuvindāderapi kalpitasyāsatvādityarthaḥ |",
  "SA14n1194:542": "tasmātkalpitasyotpādanirodhādipratiṣedho'ṣṭamasyārthaḥ |",
  "SA14n1194:543": "asyāṃ tu bhagavatyāṃ grāhyatāpi kalpitasya pratiṣiddhā |",
  "SA14n1194:544": "bālagrāhyatvāt tasya |",
  "SA14n1194:545": "aṣṭamādūrdhvaṃ trīṇī vākyāni pariniṣpannaṃ svabhāvamadhikṛtya evamityādi |",
  "SA14n1194:546": "evamiti kalpitena svabhāvena eteṣāmiti paratnatrarūpāṇāṃ yā asvabhāvatā śūnyatā sā'nabhinirvṛttiriti |",
  "SA14n1194:547": "sa pariniṣpannasvabhāva ityarthaḥ |",
  "SA14n1194:548": "yadyevaṃ tadā dharmatāyā dharmādavyatirekād bhrāntikṣaye śūnyatāpi kṣīyeta |",
  "SA14n1194:549": "atha śūnyatā śāśvatī tadā tadavyatirekād bhrāntikṣaye śūnyatāpi kṣīyeta |",
  "SA14n1194:550": "atha śūnyatā śāśvatī tadā tadavyatirekād bhrāntirapi śāsva(śva)",
  "SA14n1194:551": "tī bhavedityata āha |",
  "SA14n1194:552": "yā cetyādi |",
  "SA14n1194:553": "yatpariniṣpannaṃ rūpaṃ na te bhrāntisvabhāvāḥ paratantrā dharmā ityarthaḥ |",
  "SA14n1194:554": "tadevaṃ śūnyatāyāḥ paratantrādavyatirekapratiṣedho navamasyārthaḥ ||",
  "SA14n1194:555": "tatkimityādi |",
  "SA14n1194:556": "avyatireke niṣiddhe vyatirekaḥ syāt |",
  "SA14n1194:557": "tatkimiti tadā katham |",
  "SA14n1194:558": "anabhinirvṛttimiti śūnyatāmātraṃ bodhisattvam |",
  "SA14n1194:559": "anabhinirvṛttyāmiti śūnyatāmātraṃ prajñāpāramitāyāmavavadiṣyāmi |",
  "SA14n1194:560": "na kathaṃcit |",
  "SA14n1194:561": "nahi jāta śakyo'vavaditum |",
  "SA14n1194:562": "nāpi jāto'rthaḥ prajñāpāramiteti vyatirekapratiṣedho daśamasyārthaḥ |",
  "SA14n1194:563": "nanu paratantrarūpaṃ bhrāntireva |",
  "SA14n1194:564": "nirvṛttāyāṃ ca bhrāntau prāptistadā ka āśrayaḥ śūnyatāyāḥ ?",
  "SA14n1194:565": "atha nirāśrayā na tarhi kasyacit dharmatā |",
  "SA14n1194:566": "ko vā tasyāḥ śaśaviṣāṇādviśeṣa ?",
  "SA14n1194:567": "śaśaviṣāṇakalpasya ca bodhisattvasya kutaḥ prāptirityāha |",
  "SA14n1194:568": "na cetyādi |",
  "SA14n1194:569": "sarvadharmā iti jñeyāḥ skandhādayaḥ |",
  "SA14n1194:570": "buddhadharmā iti prāptavyā daśabalavaiśāradyādayaḥ |",
  "SA14n1194:571": "bodhisattvadharmā iti pūrvalabdhā guṇāḥ |",
  "SA14n1194:572": "yo vā bodhāya carediti bodhisattvaḥ |",
  "SA14n1194:573": "sarva ete prāptikāle'nabhinrivṛtito'nyatreti śūnyatāvyatirekeṇa nopalabhyante |",
  "SA14n1194:574": "suviśuddhajñānāvyatirekiṇī sarvaśūnyataiva tadānīṃ khyātītyarthaḥ |",
  "SA14n1194:575": "idamapyanena sūcitam |",
  "SA14n1194:576": "ya eṣa buddhabodhisattvapṛthagjanāvasthānagāmitvāddharmadhātuvadeva śāsva(śva)",
  "SA14n1194:577": "taprakāśastasyāsau dharmatā |",
  "SA14n1194:578": "yāvatparatantrastāvatparatantradharmatā ucyate |",
  "SA14n1194:579": "parato buddhadharmatā |",
  "SA14n1194:580": "svābhāvikaśca kāyo buddhānāmucyata ityamekadaśasyārthaḥ |",
  "SA14n1194:581": "dvādaśaṃ vyaktam |",
  "SA14n1194:582": "sa cedityata ārabhya tatkasya hetorityataḥ prāk |",
  "SA14n1194:583": "atra cittaṃ nāvalīyata ityādibhiḥ pañcabhiḥ padaiḥ śamathasya pañcākārā ucyante |",
  "SA14n1194:584": "na bhagnapṛṣṭhī bhavatīti |",
  "SA14n1194:585": "ekapadena catvāra ākārāḥ |",
  "SA14n1194:586": "śamayati vyupaśamayati ekotīkaroti cittaṃ samādadhātīti |",
  "SA14n1194:587": "eṣāmabhāve samādhaye cittasya paścābhdaṅgaprasaṅgāt |",
  "SA14n1194:588": "atastaireva caturbhiḥ pṛṣṭhabhaṅgapratiṣedhāt na bhagnapṛṣṭhībhavati mānasam |",
  "SA14n1194:589": "evaṃ ṣaḍbhiḥ padairnavākāraḥ śamatha uktaḥ |",
  "SA14n1194:590": "bhūtapratyavekṣaṇālokaḥ udyotaḥ |",
  "SA14n1194:591": "udyotāt trāsastadakaraṇam |",
  "SA14n1194:592": "akaraṇe[na] pratiṣedhakaraṇāt |",
  "SA14n1194:593": "tato nottasyatītyekena padena vipaśyanā |",
  "SA14n1194:594": "na santrasyati na santrāsamāpadyata iti padadvayena yuganaddho mārgaḥ |",
  "SA14n1194:595": "tathā hi na saṃtrasyatīti na samādhestrasyati tadatyāgāditi śamathāṅgaḥ |",
  "SA14n1194:596": "saṃprajñānāt trāsaḥ saṃtrāsaḥ |",
  "SA14n1194:597": "tannāpadyata iti vipaśyanāṅgaḥ |",
  "SA14n1194:598": "carati prajñāpāramitāyāmiti uddeśaḥ |",
  "SA14n1194:599": "śeṣeṇa nirdeśaḥ |",
  "SA14n1194:600": "bhāvayatīti śamathena |",
  "SA14n1194:601": "upaparīkṣata iti vipaśyanayā |",
  "SA14n1194:602": "upanidhyāyatītyupanirīkṣamāṇo nipuṇaṃ dhyāyati yuganaddhena mārgeṇeti |",
  "SA14n1194:603": "dvādaśasyārthaḥ |",
  "SA14n1194:604": "asyopapattaye trayodaśaṃ coktam |",
  "SA14n1194:605": "tatkasya hetorityata ārabhya prāk sarvākārajñatāniryāṇā(ṇā)t |",
  "SA14n1194:606": "tatkasya hetoriti praśnaḥ |",
  "SA14n1194:607": "uttaraṃ yasminhītyādi |",
  "SA14n1194:608": "imān dharmāniti sarvadharmān prajñāpāramitāyāṃ saṃmukhībhūtāyām |",
  "SA14n1194:609": "rūpaṃ kalpitaṃ yāvadvijñānaṃ yāvadbuddhadharmān nopaitīti nopalabhate,",
  "SA14n1194:610": "tadapratibhāsāt |",
  "SA14n1194:611": "nopagacchati na vikalpayati nirvikalpatvāt prajñāpāramitāyaḥ |",
  "SA14n1194:612": "iti svabhāvavikalpau pratiṣiddhau |",
  "SA14n1194:613": "viśeṣavikalpau pratiṣeddhumāhaḥ |",
  "SA14n1194:614": "na rūpāderutpādanirodhau |",
  "SA14n1194:615": "pūrvvamutpanno rūpādiridānīṃ niruddha iti na paśyati |",
  "SA14n1194:616": "kalpitasya hi yathālakṣaṇamasatvādutpādanirodhau na staḥ |",
  "SA14n1194:617": "tasmādubhau na paśyati |",
  "SA14n1194:618": "nanu paratantrasyānivṛttau duṣpariharaḥ kalpitasya pratibhāsaḥ |",
  "SA14n1194:619": "tatkutastannopeti ?",
  "SA14n1194:620": "atha ṣaḍbhirvākyaiḥ kalpiteṣvanabhiniveśābhyāsāttadabhiniveśajanmanaḥ paratantrasya tadānīṃ nirvṛtiriṣyate |",
  "SA14n1194:621": "apūrvasyānutpadātpūrvasya ca svarasena vyayāt |",
  "SA14n1194:622": "tau tarhyanutpādavyayau tasya svabhāvau abhāvasvabhāvāḥ sarvadharmā iti paratantraṃ svabhāvamadhikṛtya vacanāt |",
  "SA14n1194:623": "sarvametaccetasi nidhāya pṛcchati tatkasya hetoriti |",
  "SA14n1194:624": "uttaraṃ tathā hityādi |",
  "SA14n1194:625": "yau hi rūpāderanutpādavyayau tau tasyābhāvau |",
  "SA14n1194:626": "abhāvau ca na bhāvau virodhāt |",
  "SA14n1194:627": "yatpunaruktamabhāvasvabhāvāḥ paratantrā iti |",
  "SA14n1194:628": "abhāvadvayavyabhicārastatra svabhāvārtho na punastādātmyaṃ virodhāt |",
  "SA14n1194:629": "evamabhedaṃ pratiṣidhya bhedapratiṣedhāyāha |",
  "SA14n1194:630": "ityanutpādavyayau ca rūpādiśca advayametad advaidhīkāramiti |",
  "SA14n1194:631": "nanu tadānīṃ rūpāderabhāvādadvayībhāvo na yukta ityata āha |",
  "SA14n1194:632": "yatpunarityādi |",
  "SA14n1194:633": "naṭra paratantraṃ rūpādi gṛhyate |",
  "SA14n1194:634": "kiṃ tarhi ? yadadvayamutpādavyayavirahāt pariniṣpannamityarthaḥ |",
  "SA14n1194:635": "pariniṣpanno hi svabhāvo dharmāṇāṃ kalpitābhāvalakṣaṇaḥ |",
  "SA14n1194:636": "anutpādavyayāvapi dharmāṇāmabhāvalakṣaṇau |",
  "SA14n1194:637": "tata ekarasatvādeṣāṃ trayāṇāmadvayībhāva iti bhāvaḥ |",
  "SA14n1194:638": "iti prāptiniryāṇam ||",
  "SA14n1194:639": "sarvākārajñātāniryāṇamidānīṃ vaktavyam |",
  "SA14n1194:640": "tatrādau catvāro dharmā upaparīkṣaṇīyāḥ |",
  "SA14n1194:641": "katamo bodhisattvaḥ katamā sarvākārajñatā katamā prajñāpāramitā katamā upaparīkṣaṇeti |",
  "SA14n1194:642": "tatra bodhireva sattvastenocyate bodhisattvaḥ |",
  "SA14n1194:643": "tayā bodhyā yatsarvadharmāṇāṃ sarvākārajñānaṃ nirabhiniveśaṃ sā tatra sarvākārajñatā |",
  "SA14n1194:644": "āratā āramitā |",
  "SA14n1194:645": "grasitaskabhitādivacchāndasa ihāgamaḥ |",
  "SA14n1194:646": "vikalpādyaḥ (dye)",
  "SA14n1194:647": "pāntīti pāḥ |",
  "SA14n1194:648": "vikalpapratipakṣā dharmāḥ |",
  "SA14n1194:649": "tebhyo'pyāratā viratā yā prajñā seha prajñāpāramitā |",
  "SA14n1194:650": "yatsarvadharmānnityasukhātmaśāntaśūnyanimittapraṇihitaviviktānāṃ pratyekaṃ tadviparītānāṃ ca ṣoḍaṣānāmārāṇāṃ pratiṣedhena vyupaparīkṣate |",
  "SA14n1194:651": "tadatropaparīkṣaṇaṃ mahatyorbhagavatyoruktam |",
  "SA14n1194:652": "tatrordhvamadharamupaparīkṣaṇaṃ tayoruktam |",
  "SA14n1194:653": "tadevāsyāṃ darśayitumāha |",
  "SA14n1194:654": "evaṃ bhagavannityataḥ prabhṛti atha khalvāyuṣmān ityataḥ prāk |",
  "SA14n1194:655": "arthaḥ pūrvavat |",
  "SA14n1194:656": "atha khalvāyuṣmānityadi |",
  "SA14n1194:657": "tena hīti yenādvayasyaiṣā gaṇānā kṛtā |",
  "SA14n1194:658": "advayaśca dharmadhātuḥ |",
  "SA14n1194:659": "tena kāraṇena bodhisattvopyanutpādaḥ |",
  "SA14n1194:660": "utpādavirahāddharmadhāturityarthaḥ |",
  "SA14n1194:661": "paratantrastu svabhāvo neha gaṇyate |",
  "SA14n1194:662": "tasya paramārthatvāt |",
  "SA14n1194:663": "paramārthasya nehādhikārāt |",
  "SA14n1194:664": "kotra doṣa iti cedāha |",
  "SA14n1194:665": "yadi cet ityādi |",
  "SA14n1194:666": "duṣkarasya karmaṇaścārikā caraṇam |",
  "SA14n1194:667": "tāṃ kiṃ kasmāccarati ?",
  "SA14n1194:668": "prayogavīryeṇa |",
  "SA14n1194:669": "āsṭāṃ prayogavīryam |",
  "SA14n1194:670": "yāni duḥkhāni karacaraṇaśiraḥ śarīradānāni satvānāṃ kṛtaśaḥ sattvānāmarthāya tāni vā pratyanubhavituṃ kasmādutsaheta |",
  "SA14n1194:671": "saṃnāhavīryeṇāpi tadā duṣkaracārikāṃ na carenna vādyavaset |",
  "SA14n1194:672": "tathā hi kāraṇaparatantratvenāparamārthatvāt |",
  "SA14n1194:673": "aparamārthasya cānabhyasanīyatvāt |",
  "SA14n1194:674": "viśeṣato duṣkarasyeti codyam |",
  "SA14n1194:675": "evamukta ityādinā subhūteḥpariṣkārāḥ |",
  "SA14n1194:676": "tatrānabhyupagamena prathamo nāhamityādinā |",
  "SA14n1194:677": "yo hi duṣkaracārikāmicchati tasya sā na syādityaniṣṭāpādanaṃ doṣaḥ syāt |",
  "SA14n1194:678": "na hīti |",
  "SA14n1194:679": "kuto necchasīti cet |",
  "SA14n1194:680": "duṣkarasaṃjñayā duṣkaraṃ carato vipratisāriṇaḥ samyaksambodhervyāvṛttiprasaṅgāt |",
  "SA14n1194:681": "nāpītyādinā dvitīyaḥ parihāraḥ |",
  "SA14n1194:682": "na bhavatīti na niṣpadyata ityarthaḥ |",
  "SA14n1194:683": "api tu ityādinā tṛtīyaḥ |",
  "SA14n1194:684": "punaraparamityādinā caturthaḥ |",
  "SA14n1194:685": "yathā ātmetyādi |",
  "SA14n1194:686": "sarvaduḥkhāni sarvasāśravāḥ pañcaskandhāḥ |",
  "SA14n1194:687": "tebhyaḥ sarvebhyaḥ parimocayitavyāḥ |",
  "SA14n1194:688": "sarveṇeti dhātugatiyonyādibhedena |",
  "SA14n1194:689": "sarveṇa sarvamiti sarva yathā bhavati tisṛbhirduḥkhātābhiḥ |",
  "SA14n1194:690": "sarvatheti sarvavyavasāyaiḥ sarvamiti niravaśeṣaṃ mocayitavyāḥ |",
  "SA14n1194:691": "duḥkhaskandhāditi duḥkharāśeḥ |",
  "SA14n1194:692": "cittapradoṣaḥ pratighaḥ |",
  "SA14n1194:693": "yathā ātmā na vidyate sarveṇeti ātmasattvajīvapoṣapuruṣādibhedena |",
  "SA14n1194:694": "sarveṇa sarva yathā bhavati dṛśyādṛśyabhedāt |",
  "SA14n1194:695": "sarvatheti skandhadhātvādibhyo bhedena |",
  "SA14n1194:696": "abhedena ca |",
  "SA14n1194:697": "kathamabhedena sarvaṃ yathā bhavati ?",
  "SA14n1194:698": "prativargaṃ samastebhyo vyastebhyaśca yathā ātmā tathā sarvadharmā na vidyante |",
  "SA14n1194:699": "sarveṇeti skandhadhātvādivargabhedena sarveṇa sarva yathā bhavati |",
  "SA14n1194:700": "vargāṇāṃ paripūrṇāvayavatvāt |",
  "SA14n1194:701": "punaḥsarva yathā bhavati prativarga te sarva ityarthaḥ |",
  "SA14n1194:702": "sarvatheti |",
  "SA14n1194:703": "sarveṣu prabhedeṣu ātmani pareṣu ca samastavyasteṣvityarthaḥ |",
  "SA14n1194:704": "tadevaṃ duṣkara-cārikācaraṇā bhāvaprasaṅga(ṅgāḥ)",
  "SA14n1194:705": "catvāra uktāḥ |",
  "SA14n1194:706": "caturthena parihāreṇaitadapi sūcitam |",
  "SA14n1194:707": "duṣkaracārikāyā apyanutpāda eva tattvaṃ tadeva tattvaṃ paśyatā sā caritavyā yatāsau śaktā ca bhavenmahāphalā ca |",
  "SA14n1194:708": "anutpāde sarvaduḥkhānāmapratibhāsanāt tattvadarśanācca |",
  "SA14n1194:709": "sarvākārasarvadharmavikalpaprabiṣedhāya hetuḥ sthaviro yadapyāyuṣmān ityetadārabhya sannihitādevamuktaḥśabdāt prāk |",
  "SA14n1194:710": "atra sarvajñatāpīti sarvākārajñatāpi buddhopītyarthaḥ |",
  "SA14n1194:711": "tataḥ prāptivikalpapratiṣedhārthamāha |",
  "SA14n1194:712": "evamukta ityata ārabhya atyaṃtaṃ pratibhātīti yāvat |",
  "SA14n1194:713": "sarvajñateti sarvākārajñatā anuprāptaiva bhavatītyādita eva sarveṣāṃ dharmadhātumātratvāt dharmadhātośca prakṛtyaiva sarvathā viśuddhatvāditi bhāvaḥ |",
  "SA14n1194:714": "evamukta ityādinā subhūteruttaram |",
  "SA14n1194:715": "anutpannasya dharmasyeti bodhisattvākhyasya dharmadhātoḥ |",
  "SA14n1194:716": "prāptimiti prāptatvaṃ |",
  "SA14n1194:717": "nāhamicchāmi nāpyabhisamayamiti nāpi prāptābhisamayam |",
  "SA14n1194:718": "yadihīccheyaṃ tadānutpādamicchato me prāptiḥ prasajyeta |",
  "SA14n1194:719": "naiva tvicchāmīti na yuktaḥ prāptiprasaṅgaḥ |",
  "SA14n1194:720": "yuktimapyāha nāpītyādinā |",
  "SA14n1194:721": "sarva eva dharmo'nutpāda ityasmin pakṣe hyeṣaḥ prasaṅgaḥ |",
  "SA14n1194:722": "tatra anutpannena bodhisattvena anutpannā sarvākārajñatā nāpi prāpyate |",
  "SA14n1194:723": "ayuktatvāditi bhāvaḥ |",
  "SA14n1194:724": "ubhayoraṇā[nā]dimattvena prāptyayogāt |",
  "SA14n1194:725": "āheti śāriputra āha |",
  "SA14n1194:726": "kiṃ punarityādi |",
  "SA14n1194:727": "yastūbhayoranutpannatve prāptirayuktā |",
  "SA14n1194:728": "tatkimanyatarotpattau yuktetyarthaḥ |",
  "SA14n1194:729": "āheti subhūtiranyatarotpattipakṣaṃ vimocayitumāha kiṃ punarityādi |",
  "SA14n1194:730": "evakāro bhinnakramatvādantaṃ netavyaḥ |",
  "SA14n1194:731": "anutpanno dharmaḥ paścādutpanno vā syāt paścādanutpanna eva vā |",
  "SA14n1194:732": "tatra dvītīyavikalpe kathamanyatarotpatiḥ ?",
  "SA14n1194:733": "ādye tu vikalpe dharmadhātorutpattivirodha iti bhāvaḥ |",
  "SA14n1194:734": "tasmādubhayoranutpādāt sādhūktaṃ nāpyanutpannena dharmeṇānutpannā prāptiḥ prāpyata iti yuktaḥ prāptivikalpapratiṣedhaḥ |",
  "SA14n1194:735": "tasmātsarvadharmāṇāṃ paramārtho dharmadhātuḥ |",
  "SA14n1194:736": "sa ca prakṛtiprabhāsvaratvādanādinidhanatvācca na prāpyate nāpi prāpnoti,",
  "SA14n1194:737": "kevalaṃ draṣṭavyaḥ |",
  "SA14n1194:738": "yattasya darśanaṃ saiva kalpitānāṃ sarvadharmāṇāmanupalabdhiḥ |",
  "SA14n1194:739": "saiva niratiśayā prajñāpāramitā |",
  "SA14n1194:740": "tayā parikalpitadharmābhiniveśakṣayāttadabhiniveśahetukāḥ sarvāvaraṇasaṃgrāhiṇaḥ sarvābhūtaparikalpāḥ paratantrākhyāḥ kriyante |",
  "SA14n1194:741": "pūrveṣāṃ svarasanirodhāt |",
  "SA14n1194:742": "kāraṇābhāvena pareṣāmanutpādāt |",
  "SA14n1194:743": "tataḥ prakṛtiprabhāsvaropi bodhisattvākhyo dharmadhāturāgantukairāvaraṇamalairmalinīkṛtaḥ |",
  "SA14n1194:744": "tena teṣāṃ kṣaye sati tatra kṣayalakṣaṇā viśuddhirapūrvatvāt prāpyate |",
  "SA14n1194:745": "tadyathā prakṛtyā viśuddhamākāśamāgantukaistuhinarajastamo'bhradhūmādibhirāvaraṇairmalinīkriyate |",
  "SA14n1194:746": "paścāttadapāye [kṣaya ? ]",
  "SA14n1194:747": "lakṣaṇā viśuddhistena prāpyate |",
  "SA14n1194:748": "sarvavibhramanivṛttau ca suviśuddhasarvadharmadharmatājñānalakṣaṇā sarvākārajñatā yāpūrvatvāvdodhisattvena labhyate |",
  "SA14n1194:749": "saiva tasyā viśuddherātmabhūtāyāḥ saṃvedanāprāptyabhisamayaḥ saṃpadyata iti siddhāntaḥ |",
  "SA14n1194:750": "tatredānīmāgantukāvaraṇaviśuddhiḥ sthavirābhyāṃ vaktavyā |",
  "SA14n1194:751": "tāṃ śāriputra ārabhate |",
  "SA14n1194:752": "āheti śāriputra āha |",
  "SA14n1194:753": "kiṃ punarityādi |",
  "SA14n1194:754": "utpadyata ityutpādaḥ |",
  "SA14n1194:755": "para[ta]ntraḥ svabhāvaḥ |",
  "SA14n1194:756": "kiṃ punaḥ paścādanutpādaḥ ?",
  "SA14n1194:757": "kāraṇābhāvādanutpatterityeka pakṣaḥ |",
  "SA14n1194:758": "utāho'nutpādaḥ ?",
  "SA14n1194:759": "sarvākārajñatā teṣāṃ dharmaḥ |",
  "SA14n1194:760": "pūrvamanutpannatvādyaḥ paścādutpadyata iti dvitīyapakṣaḥ |",
  "SA14n1194:761": "tatrādye pakṣe anutpannāyāḥ sarvākārajñatāyāḥ kutaḥ prāptiḥ ?",
  "SA14n1194:762": "dvitīyapakṣe sarvākārajñatāyāḥ kāraṇaṃ vaktavyam |",
  "SA14n1194:763": "abhūtaparikalpaśca śāśvato bhavet kṣayābhāvāditi bhāvaḥ |",
  "SA14n1194:764": "subhūtirāheti parihāramāha |",
  "SA14n1194:765": "utpāda utpattiḥ dharmaḥ sarvākārajñatāyāḥ |",
  "SA14n1194:766": "anutpādo'nutpattiḥ dharmo'bhūtaparikalpasyeti ya eṣa bhedaḥ |",
  "SA14n1194:767": "nāsau pratibhāti jalpituṃ na rocate vaktum |",
  "SA14n1194:768": "sarvadharmaśūnyatālambane cittasantāne yaiva sarvabhrāntīnāṃ nivṛttiḥ saiva sarvākārajñatāyā utpattiḥ |",
  "SA14n1194:769": "ato'syā na kāraṇaṃ vaktavyam |",
  "SA14n1194:770": "nāpyabhūtaparikalpaḥ śāśvato bhavatīti bhāvaḥ |",
  "SA14n1194:771": "śāriputra āheti |",
  "SA14n1194:772": "jalpavikalpapratiṣedhāyāha |",
  "SA14n1194:773": "anutpādopītyādi |",
  "SA14n1194:774": "anutpādaḥ pramāna(ṇā)",
  "SA14n1194:775": "siddhatvātpratibhātyeva rocata eva vaktum |",
  "SA14n1194:776": "kuto na pratibhātīti kāṅkṣā praśnaḥ |",
  "SA14n1194:777": "āheti subhūtiruttaramāha |",
  "SA14n1194:778": "anutpāda evetyādi |",
  "SA14n1194:779": "jalpa iti mānasaḥ śabdaḥ |",
  "SA14n1194:780": "pratibhātīti jalpābhidheyaṃ vastu |",
  "SA14n1194:781": "pratibhānamiti sajalpā buddhiḥ |",
  "SA14n1194:782": "trayametadanutpāda eva sarvākārajñatāyāṃ dharmatāśarīreṇaiva sarvadharmāṇāṃ tasyāṃ pratibhāsāditi bhāvaḥ |",
  "SA14n1194:783": "evameva atyantaṃ pratibhātītyupasaṃhāraḥ |",
  "SA14n1194:784": "iti sarvākārajñatāniryāṇam ||",
  "SA14n1194:785": "evamukta ityādinā śāriputraḥ prakṛtameva subhūtervacanaṃ praśaṃsanmārganiryāṇaprastāvanāṃ karoti |",
  "SA14n1194:786": "sthāpayitavyo niḥsaṃśayaṃ gaṇayitavyaḥ |",
  "SA14n1194:787": "yato yata eveti yatra yatraiva sthāne niḥsarati uttarati na calati na bhraśyati na vi[ro]dhayati na vyākulayati |",
  "SA14n1194:788": "evamukta iti |",
  "SA14n1194:789": "evaṃ prastāvanāyāṃ kṛtāyāṃ etad iti mārganiryāṇe |",
  "SA14n1194:790": "aniśritā anabhiniviṣṭā dharmā yaistathoktāḥ |",
  "SA14n1194:791": "na vyativartanta iti na bhrasya(śya)nti |",
  "SA14n1194:792": "evamukta iti sarvadharmāniśritatāyāmuktayām |",
  "SA14n1194:793": "atreti anantaroktā sarvadharmā'niśritā cāsau paramatvātpāramitā ca |",
  "SA14n1194:794": "katameti ṣaṇṇāṃ pāramitānāṃ madhye katamā |",
  "SA14n1194:795": "sārvayānikī yānatrayasādhāraṇī |",
  "SA14n1194:796": "yaścaiṣā prajñāpāramitaiva |",
  "SA14n1194:797": "na taharyasyetyata āha |",
  "SA14n1194:798": "sarvadharmetyādi sugamam |",
  "SA14n1194:799": "iti hīti yata evaṃ tasmāt |",
  "SA14n1194:800": "avalīnatvaṃ viṣādaḥ kāṃkṣāyitatvaṃ saṃśayālutā |",
  "SA14n1194:801": "dandhāyitatvamapratipattiḥ |",
  "SA14n1194:802": "anyathātvaṃ parāṅmukhībhāvaḥ manasikāreṇeti nirvikalpena manasā |",
  "SA14n1194:803": "kathamāyuṣmannityādi vikalpakaṃ manasikāraṃ matvā śāriputrasyāyaṃ praśno manasikāreṇa viharantīti yāvat |",
  "SA14n1194:804": "tata ūrdhvaṃ evamukta ityādinā subhūteḥ sādhukārapūrvakaṃ vacanam |",
  "SA14n1194:805": "tatra vistareṇa codyakaraṇāt sādhukāraḥ |",
  "SA14n1194:806": "api tvityādinā parihāraḥ |",
  "SA14n1194:807": "artha eveti |",
  "SA14n1194:808": "asmadiṣṭameva |",
  "SA14n1194:809": "icchālakṣaṇatvādarthasya |",
  "SA14n1194:810": "bhūtapadābhidhāneneti vikalpamanasikārasya viparyayo bhūtapadaṃ bhūtaṃ vastu |",
  "SA14n1194:811": "tasyābhidhānena savistareṇa |",
  "SA14n1194:812": "aniṣṭāpādanaṃ hi |",
  "SA14n1194:813": "codyam |",
  "SA14n1194:814": "neṣṭābhidhānamityupālambhaḥ |",
  "SA14n1194:815": "yuktitaśceyamicchati darśayituṃ svayameva pṛcchati |",
  "SA14n1194:816": "tatkasyetyādi |",
  "SA14n1194:817": "tabhdū tapadaṃ kutaḥ ?",
  "SA14n1194:818": "sattva ātmā sa iha dṛṣṭāntaḥ |",
  "SA14n1194:819": "manasikāro vikalpaḥ |",
  "SA14n1194:820": "sa dārṣṭāntikaḥ |",
  "SA14n1194:821": "asvabhāvatādirvaiditavyeti sādhāraṇaṃ hetukaṃ netavyaḥ |",
  "SA14n1194:822": "tatra asvabhāvatā svalakṣaṇaśūnyatā |",
  "SA14n1194:823": "lakṣaṇamanayorgrāhakatvam |",
  "SA14n1194:824": "ataśca yathā ātmano'svabhāvatā tathā manasikārasyāpi |",
  "SA14n1194:825": "grāhakatvāyogāditi hetuḥ |",
  "SA14n1194:826": "śeṣeṣu asvabhāvatvāditi hetuḥ |",
  "SA14n1194:827": "sabhdāvo bhāvatvaṃ tadviraho'sadbhāvatā |",
  "SA14n1194:828": "viviktatā abhāvatā acintyatā tadīyacintāyāṃ nirviṣayatvāt |",
  "SA14n1194:829": "anabhisaṃbodhanatā samyagjñānāviṣayata |",
  "SA14n1194:830": "ayathābhūtārthatvena mithyāvastutvenā bhisaṃbodhanaṃ saṃyagjñānamasyeti ayathābhutārthābhisaṃbodhanatā |",
  "SA14n1194:831": "aneneti yathoktena |",
  "SA14n1194:832": "evaṃrūpeṇeti bhūtārthapratyavekṣakeṇa |",
  "SA14n1194:833": "vihāreṇeti śamatharūpeṇa |",
  "SA14n1194:834": "itiśabdaḥ parivartaparisamāptyarthaḥ ||",
  "SA14n1194:835": "sarvākārajñatāyāṃ caryā caraṇam |",
  "SA14n1194:836": "cittotpādādayo daśārthāḥ |",
  "SA14n1194:837": "taddyotakaḥ parivartastatparivartaḥ ||",
  "SA14n1194:838": "[āryāṣṭasāhasrikāyāḥ prajñāpāramitāyāḥ] sāratamānāmni pañjikāyāṃ ratnākaraśāntiviracitāyāṃ prathamaḥ parivartaḥ ||"
}