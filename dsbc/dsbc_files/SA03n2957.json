{
  "SA03n2957:0": " | | vṛttamālāstutiḥ ||",
  "SA03n2957:2": "vṛttamālāvivṛtyanvitā ||",
  "SA03n2957:4": "oṁ namo mañjuśriye ||",
  "SA03n2957:6": "jñānaśrīprabhavāṁ vṛttamālāmiva dhiyāṁ nidheḥ |",
  "SA03n2957:7": "jñānaśrīprabhavāṁ vṛttamālāṁ vayamupāsmahe ||",
  "SA03n2957:9": "ihāyaṁ prakarṣapārīṇaguṇagaṇajñānajñānaśrīmitro vṛttamā nta māryamañjuśriyamabhituṣṭūṣuryatiśarīrasaṁjñābhiḥ svacchandaso vṛttabhedānapi pratipipādayiṣurādau tāvatpratipādyavṛttānāṁ sāmānyena prabhedaprastāvanāmāha |",
  "SA03n2957:10": "vṛttamityādi ||",
  "SA03n2957:12": "vṛttaṁ samamardhasamaṁ viṣamaṁ cetyāmananti vāgīśaḥ |",
  "SA03n2957:13": "trividhaṁ parārthavidhaye samāsato vyāsato 'nantam || 1 ||",
  "SA03n2957:17": "vāgīśo mañjuśriyastava vṛttaṁ caritramāmananti manyanta upadiśanti vā |",
  "SA03n2957:18": "munīndrā iti śeṣaḥ |",
  "SA03n2957:19": "kiṁbhūtaṁ tadityāha |",
  "SA03n2957:20": "samaṁ tulyaṁ śāntarūpamityarthaḥ |",
  "SA03n2957:21": "ardhasamaṁ takrodharūpam |",
  "SA03n2957:22": "viṣamaṁ vikaṭakrodharūpam |",
  "SA03n2957:23": "itītthaṁ saṁkṣepeṇa triprakāraṁ caritaṁ tava kathayanti |",
  "SA03n2957:24": "vistaratastvekaikasyānantyādanantam |",
  "SA03n2957:25": "kimarthamityāha |",
  "SA03n2957:26": "parārthavidhaye parārthakaraṇārtham ||",
  "SA03n2957:28": "vṛttapakṣe tu vāgīśaḥ |",
  "SA03n2957:29": "piṅgalādayo munayaḥ |",
  "SA03n2957:30": "vṛttaṁ padyabhedam |",
  "SA03n2957:31": "samaṁ vaiśvādi |",
  "SA03n2957:32": "ardhasamamupacitrādi |",
  "SA03n2957:33": "viṣamaṁ padacaturūrdhvādi |",
  "SA03n2957:34": "itītthaṁ trividhaṁ samāsata āmananti |",
  "SA03n2957:35": "atrāpi samādīnāṁ pratyekamanantatvādanantam |",
  "SA03n2957:36": "taduktam 'anantaḥ padyamārgo 'yaṁ viśeṣaḥ pāṭhaśobhayā' iti |",
  "SA03n2957:37": "parārthavidhaya iti pūrvavat |",
  "SA03n2957:38": "athavā paraḥ prakṛṣṭo yo 'rthaḥ |",
  "SA03n2957:39": "tasya vidhaye pratipādanārtham |",
  "SA03n2957:40": "vṛttanibaddho hyarthaḥ supratipado bhavati ||",
  "SA03n2957:42": "punaḥ kiṁbhūtaṁ tadvṛttamityāha |",
  "SA03n2957:43": "pratiniyatetyādi ||",
  "SA03n2957:45": "pratiniyatākṛtirūdaṁ varamunibharyatra nāma saṁgītam |",
  "SA03n2957:46": "chandaḥ padaṁ ca paramaṁ sfurati yathā vividhavinyāsaiḥ || 2 ||",
  "SA03n2957:50": "yatra yeṣu vṛtteṣu pratiniyatāsvākṛtiṣu mūrtiṣu rūdaṁ prasiddhaṁ nāma varamunibhirbuddhaiḥ saṁgītaṁ saṁbhūya gītam |",
  "SA03n2957:51": "sthiracakrādisaṁjñā saṁgranthitā |",
  "SA03n2957:52": "yatra ca cchando 'bhilāṣaḥ |",
  "SA03n2957:53": "sfurati paśyatāmiti śeṣaḥ |",
  "SA03n2957:54": "padaṁ paramamiti |",
  "SA03n2957:55": "pratiṣṭhā ca vyavasthitiśca śreṣṭhaṁ sfurati |",
  "SA03n2957:56": "kathaṁ sfurati |",
  "SA03n2957:57": "vividhā ye vinyāsāḥ sattvānāṁ rūcisamāropāstadanatikramaiḥ |",
  "SA03n2957:58": "astāvasya pākṣikatvāditi bhāvaḥ ||",
  "SA03n2957:60": "vṛttapakṣe tu pratiniyatāsvākṛtiṣu niyatagurūlaghukramasvarūpeṣu |",
  "SA03n2957:61": "rūdaṁ prasiddhaṁ nāma |",
  "SA03n2957:62": "varamunibhiḥ piṅgalādibhiḥ saṁgītamidaṁ vaiśvamiyaṁ tanumadhyetyādi |",
  "SA03n2957:63": "yatra ca cchando gāyatryādi saṁjñeti |",
  "SA03n2957:64": "kathaṁ vividhā ye vinyāsāstatra tatra gāyatryādi saṁjñāniveśāstadanatikramaiḥ |",
  "SA03n2957:65": "pāṁ ceti yatiḥ |",
  "SA03n2957:66": "taccotkṛṣṭaṁ sfurati |",
  "SA03n2957:67": "atrāpi yathāvividhavinyāsai riti yojyam |",
  "SA03n2957:68": "'viśrāmo'rdhe pade bhaṅgaḥ pādāṁśe vakṣyato yatiḥ' iti vacanāt |",
  "SA03n2957:69": "athavā śuddhavirāḍārṣabhādāvekādisthāneṣu bhāvāt |",
  "SA03n2957:70": "yateryathā yādṛśā ye vividhā vinyāsāstaiḥ |",
  "SA03n2957:71": "tadvṛttamāmanantīti pūrveṇa saṁbandhaḥ |",
  "SA03n2957:72": "tatra pratiniyatākṛtīti sāmānyena śarīrasya prastāvanā |",
  "SA03n2957:73": "nāmasaṁgītamiti saṁjñāyāḥ |",
  "SA03n2957:74": "padamiti yateḥ |",
  "SA03n2957:75": "chandaśceti cchandasaḥ |",
  "SA03n2957:76": "nanu hariharādibhyo guṇāhikye bhagavatastatparihāreṇa stutyarhatā ||",
  "SA03n2957:78": "tadevaṁ tadguṇagauravaṁ kathamavagatamityāha pratirūpetyādi ||",
  "SA03n2957:80": "pratirūpadarśanādapi śakyāḥ sakalakrameṇa gurūlaghavaḥ |",
  "SA03n2957:81": "vigaṇayituṁ dhīmadbhiḥ kimaparamatrānuyogena || 3 ||",
  "SA03n2957:85": "pratirūpāḥ pratikṛtayaḥ |",
  "SA03n2957:86": "taddarśanādapi |",
  "SA03n2957:87": "ime guravo na kevalaṁ nirūpaṇād guṇagauravādime laghavo guṇalāghavāditi sakalakrameṇa sarvaprakāraṁ vigaṇayituṁ parisaṁkhyātuṁ dhīmadbhiḥ śakyante |",
  "SA03n2957:88": "taduktam 'rūpamaho yathedamāhlādi paṭe'pi hi nātha tāvakam' iti |",
  "SA03n2957:89": "ataḥ kimaparaṁ prayojanamatra stutiprastāve'nuyogena paryanuyogena kṛtena kim |",
  "SA03n2957:90": "nānyadityarthaḥ ||",
  "SA03n2957:92": "vṛttapakṣe tu nanu pūrvācāryapraṇītabhādisaṁjñāmantareṇa kathaṁ niyatagurūlaghukramaniścaya ityāha |",
  "SA03n2957:93": "rūpāṇi sūtraśrlokāḥ |",
  "SA03n2957:94": "teṣāṁ pratirūpāṇi prastārāḥ |",
  "SA03n2957:95": "taddarśanādapi |",
  "SA03n2957:96": "na kevalaṁ bhādisaṁjñādvāreṇa |",
  "SA03n2957:97": "ato bhādisaṁjñāṁ vinā kathaṁ gurūlaghukramanirṇaya ityatra praśnena kiṁ phalam |",
  "SA03n2957:98": "bhādisaṁjñayā granthagauravāt pratipattigau ravācceti bhāvaḥ ||",
  "SA03n2957:100": "idānīmasya granthasya bhaṅgyā pravṛttiprayojanamupadarśayitumāha |",
  "SA03n2957:101": "prabhavatvityādi ||",
  "SA03n2957:103": "prabhavatu vibhramahataye vicintyamānaṁ tadādarādbhavatām |",
  "SA03n2957:104": "sukṛtimukhābhijanānāṁ vācāṁ nijamekamābharaṇam || 4 || ||",
  "SA03n2957:110": "prastāvanā ||",
  "SA03n2957:112": "tadbhagavato vṛttam |",
  "SA03n2957:113": "ādarādvicintyamānamabhyasyamānaṁ bhavatāṁ vibhramahataye viparyāsaprahāṇāya prabhavatu |",
  "SA03n2957:114": "śrutamayyā hi prajñayā prathamamavadhārya cintāmayyābhyasyamānamabhyāsaprakarṣādbhagavadvṛttaṁ vibhramasaṁbhraṁśāya bhavati |",
  "SA03n2957:115": "kiṁbhūtaṁ tadvṛttamityāha |",
  "SA03n2957:116": "sukṛteti |",
  "SA03n2957:117": "sukṛtimukhamabhijana utpattisthānaṁ yāsāṁ tāsāṁ vācāṁ nijamanāgantukamasādhāraṇaṁ vā |",
  "SA03n2957:118": "ekamanyābhāvāt ābharaṇamalaṁkāraḥ |",
  "SA03n2957:119": "upavarṇyamānena hi vāgīśasya vṛttena sukṛtināṁ vacāṁsyalaṁkriyante |",
  "SA03n2957:120": "tadanena bhagavato vṛttacintā viparyāsanirāsaprayojanikā |",
  "SA03n2957:121": "tadvarṇanaṁ ca vācāṁ bhūṣaṇāyālamiti bhavatāmapi santa staccintāvarṇanayoḥ pravṛttirūciteti dṛṣṭādṛṣṭalakṣaṇaṁ pravṛttiprayojanaṁ prakāśitam ||",
  "SA03n2957:123": "vṛttapakṣe tu tatsamādivṛttaṁ tātparyato vicintya mānaṁ bhavatāṁ śrotṝṇāṁ vibhramahataye vṛttaviṣayājñānaprahāṇāya prabhavatu |",
  "SA03n2957:124": "kathaṁbhūtaṁ tadityāha |",
  "SA03n2957:125": "sukṛtetyādi |",
  "SA03n2957:126": "vṛttaṁ hi kavigirāmābharaṇabhūtam |",
  "SA03n2957:127": "pādabaddha tvena vālmīkinā prathamamavatāritatvāditi |",
  "SA03n2957:128": "prayojanaṁ pūrvavadavagantavyam ||",
  "SA03n2957:130": "prastāvaneti |",
  "SA03n2957:131": "abhidhāsyamānasyārthasyopaddhāta ityarthaḥ ||",
  "SA03n2957:133": "dhīgīḥ śrīṇāmiti ||",
  "SA03n2957:135": "dhī- gīḥ |",
  "SA03n2957:136": "śrī - ṇām || 5 ||",
  "SA03n2957:140": "nijai- kabhūḥ |",
  "SA03n2957:141": "vibhā- tiyā || 6 ||",
  "SA03n2957:145": "ekākṣarasyokta nāmnaśchandasaḥ śrīsaṁjñakamidaṁ vṛttam |",
  "SA03n2957:146": "yadyapi ṣaḍakṣarādibhireva kāvyavartamani vyavahāro dṛśyate naikākṣarādibhirasundaratvāt |",
  "SA03n2957:147": "taduktaṁ padyaviveke uktamatyuktakaṁ madhyā pratiṣṭhā supratiṣṭhayā |",
  "SA03n2957:148": "prāyaḥ prayogabāhyatvādabhavyatvācca nāśritāḥ ||",
  "SA03n2957:150": "tathā ca jayadevaḥ 'gāyatraṁ chandasāmādyam' iti |",
  "SA03n2957:151": "ratnākare ca 'cchandāṁsi viduḥ ṣaṭkairārabhyaikaika vṛddhibhiḥ pāaiḥ iti |",
  "SA03n2957:152": "ihāpi vakṣyati gāyatrīva cchandaḥ svādyā iti |",
  "SA03n2957:153": "padyālaṁkāre 'pi 'gāyatryādīnyeva cchandāṁsi darśitāni |",
  "SA03n2957:154": "la iha tu śrlokabandhāntareṇa cchandovṛttanāma noktam |",
  "SA03n2957:155": "tathāpi saṁbhavamātreṇa nirdeśādadoṣaḥ |",
  "SA03n2957:156": "kiṁ ca prayogo 'pyanyatra dṛśyate |",
  "SA03n2957:157": "yathā dhīḥ śrīḥ |",
  "SA03n2957:158": "testām ||",
  "SA03n2957:160": "sarvaiḥ kāryā |",
  "SA03n2957:161": "buddhe bhaktiḥ ||",
  "SA03n2957:163": "saugataṁ madvalam |",
  "SA03n2957:164": "sūditaṁ yuktibhiḥ ||",
  "SA03n2957:166": "śīlairādyāḥ sarve sattvāḥ |",
  "SA03n2957:167": "saukhyopetāḥ saṁpadyantām ||",
  "SA03n2957:169": "sarvavidājñā yo'nuvidhatte |",
  "SA03n2957:170": "taṁ ca sadarthāḥ ke na bhajante ||",
  "SA03n2957:172": "raṅgaracanāyāṁ ca ' smṛtihetave purūṣottamaḥ |",
  "SA03n2957:173": "bharatādiṣuddharate lavam' iti ||",
  "SA03n2957:175": "tatra dhīratrānāsravā prajñā |",
  "SA03n2957:176": "gīranavadyā vāk |",
  "SA03n2957:177": "śrīḥ laukikalokottarā saṁpattiḥ |",
  "SA03n2957:178": "tāsāṁ nijā svabhāvasiddhā |",
  "SA03n2957:179": "ekā advitīyā bhūrbhūmirāśraya utpattisthānaṁ vā |",
  "SA03n2957:180": "sā nīlotpalapāṇermañjuśriyo mūrtirjayatīti vakṣyamāṇena saṁbandhaḥ ||",
  "SA03n2957:182": "nijaikabhūrvibhāti yeti vdyakṣarasyātyuktanāmnaśchandasaḥ sukhaṁ nāma vṛttam ||",
  "SA03n2957:184": "punaḥ kiṁbhūtā sā mūrtirityāha |",
  "SA03n2957:185": "tadguṇāśaṁsibhiḥ sevyate cāniśamiti ||",
  "SA03n2957:187": "tadguṇā- śaṁsibhiḥ |",
  "SA03n2957:188": "sevyate cāniśam ||",
  "SA03n2957:190": "7 tryakṣarasya madhyābhidhānasya mṛgī nāmedaṁ vṛttam |",
  "SA03n2957:191": "na kevalaṁ dhīgīḥ śrīṇāṁ nijaikabhūḥ |",
  "SA03n2957:192": "tasyāstanorye guṇā lakṣaṇānuvyañjanādayastānāśaṁsitumabhilaṣituṁ śīlaṁ yeṣāṁ taiḥ |",
  "SA03n2957:193": "dhīgīḥ śrīguṇāśaṁsibhirvā surāsurādiṣūgatairvā |",
  "SA03n2957:194": "suranarapradhānaiḥ sevyate copāsyate yā tanuriti yojyam ||",
  "SA03n2957:196": "kiṁbhūtaistairityāha |",
  "SA03n2957:197": "samāśrayaskhalanmalairiti |",
  "SA03n2957:198": "samāśraya- skhalanmalaiḥ |",
  "SA03n2957:199": "surāsurā- diṣūdgataiḥ || 8 ||",
  "SA03n2957:203": "samāśrayo bhagavadāśrayaṇam |",
  "SA03n2957:204": "tasmāddhetoḥ skhalanto malā rāgādayaḥ kleśā yeṣāṁ taiḥ |",
  "SA03n2957:205": "tadayamarthaḥ |",
  "SA03n2957:206": "yata eva te surāsurādipravarā bhagavatastanuguṇamāśaṁsanti |",
  "SA03n2957:207": "tata eva taiḥ sā sevyate 'niśaṁ tadva śācca skhalanmalatayā krameṇa tadguṇalābhino bhavantīti |",
  "SA03n2957:208": "samāśrayaskhalanmalaiḥ surāsurādiṣūdgatairiti caturakṣarasya pratiṣṭhānāmno jayā nāma vṛttametat ||",
  "SA03n2957:210": "punaḥ kiṁbhūtairityāha |",
  "SA03n2957:211": "naikabhavīyetyādi ||",
  "SA03n2957:213": "naikabhavīyā- bhyāsavivṛddham |",
  "SA03n2957:214": "bodhaviśeṣaṁ sādhu dadhānaiḥ || 9 ||",
  "SA03n2957:218": "idaṁ pañcākṣarasya supratiṣṭhākhyasya paṅktināmadheyaṁ vṛttam |",
  "SA03n2957:219": "uktādisu pratiṣṭhāntasya cchandaḥ pañcakasyāpare'pi vṛttaviśeṣā rājena darśitāḥ |",
  "SA03n2957:220": "tatraivāvaboddhavyāḥ |",
  "SA03n2957:221": "naikabhavo nakhāditvānnalopābhāvaḥ |",
  "SA03n2957:222": "tatra bhavo vṛdhdyāditvācchaḥ |",
  "SA03n2957:223": "naikabhavīyo'bhyāsaḥ |",
  "SA03n2957:224": "tena vivṛddho vṛddhiṁ gato yaḥ sa bodha viśeṣo viparyāsādidoṣarahitaḥ |",
  "SA03n2957:225": "taṁ sādhu śobhanaṁ dadhānaiḥ |",
  "SA03n2957:226": "etena bhagavadāśrayaskhalanmalatve 'pi tadupadeśā bhāvenāneka janmaparaṁparābhyāsa vivṛddhabuddhiviśeṣasyābhāvānnānalpakalpopa citapuṇyajñānasaṁbhūtabhagavaddehaguṇaviśeṣalābha iti prakāśayati ||",
  "SA03n2957:228": "punaḥ kīdṛśī sā tanurityāha |",
  "SA03n2957:229": "gītetyādi ||",
  "SA03n2957:231": "gītā gāyatrīva cchandaḥ svādyā sadbhiḥ |",
  "SA03n2957:232": "vṛttaṁ bhāvi śreyo yasyāṁ sadvā vaiśvam || 10 ||",
  "SA03n2957:236": "yā sadbhirgītā |",
  "SA03n2957:237": "yathā gāyatrī cchandaḥ su madhya ādyā tathā sāpi cchandasābhilāṣeṇa svādyeva svādyā āsvāanīyā |",
  "SA03n2957:238": "abhilāṣavṛttirapi cchandaḥ śabdo 'sti |",
  "SA03n2957:239": "yathā cchandasā hi vacasāṁ pravṛttiriti |",
  "SA03n2957:240": "yasyāṁ ca tanau viśvasyedaṁ vaiśvaṁ śreyaḥ |",
  "SA03n2957:241": "vṛttaṁ bhūtam |",
  "SA03n2957:242": "bhāvi bhaviṣyat |",
  "SA03n2957:243": "sadvā vidyamānaṁ ca ||",
  "SA03n2957:245": "vṛttapakṣe iyamādyā gāyatrī cchandaḥ su yasyāmidaṁ vaiśvaṁ vṛttam |",
  "SA03n2957:246": "gāyatrī cchandaḥ svādyāyasyāmiti śaraṇaṁ yāvadadhikṛtaṁ veditavyam ||",
  "SA03n2957:248": "nīlotpalapāṇerityādi yojitam |",
  "SA03n2957:249": "nīlotpalapāṇerlīlānilayasya |",
  "SA03n2957:250": "śāsturjayatīyaṁ mūrtistanumadhyā || 11 ||",
  "SA03n2957:254": "līlānilayo vilāsabhavanam |",
  "SA03n2957:255": "tanu kṣāmaṁ madhyaṁ yasyāḥ sā tanumadhyā ||",
  "SA03n2957:257": "vṛttapakṣe gāyatrī cchandaḥ svādyā yasyāmiyaṁ tanumadhyā nāma ||",
  "SA03n2957:259": "prasīdetyādi ||",
  "SA03n2957:261": "prasīda bhagavan vilokaya manāk |",
  "SA03n2957:262": "jaḍaṁ janamimaṁ tvadekaśaraṇam || 12 ||",
  "SA03n2957:266": "he bhagavan prasīda prasanno bhava |",
  "SA03n2957:267": "tādṛśaśca mādṛśi |",
  "SA03n2957:268": "jaḍamajñaṁ janaṁ vilokaya |",
  "SA03n2957:269": "kiṁbhūtam |",
  "SA03n2957:270": "tvadekaśaraṇam |",
  "SA03n2957:271": "tvamekaḥ śaraṇamāśrayo yasyeti hetubhāvena viśeṣaṇam ||",
  "SA03n2957:273": "vṛttapakṣe gāyatrī cchandaḥ svādyā yasyāṁ śaraṇaṁ nāma vṛttam ||",
  "SA03n2957:275": "jājvalītītyādi ||",
  "SA03n2957:277": "jājvalīti śāsanaṁ tvāṁ sametya saugatam |",
  "SA03n2957:278": "sūryadhāma duḥsahaṁ sātirekamuṣṇi hi || 13 ||",
  "SA03n2957:282": "tvāṁ sametya prāpya |",
  "SA03n2957:283": "sugatasyedaṁ saugataṁ śāsanaṁ pravacanaṁ tadartho vā |",
  "SA03n2957:284": "jājvalīti atyartha jvalati |",
  "SA03n2957:285": "edīpyata ityarthaḥ |",
  "SA03n2957:286": "hiśabdaḥ sādṛśye |",
  "SA03n2957:287": "yathā uṣṇi uṣṇasamaye |",
  "SA03n2957:288": "'uṣa dāhe' |",
  "SA03n2957:289": "āuṇādikaḥ pūśāditvāt kanin |",
  "SA03n2957:290": "sūryadhāma |",
  "SA03n2957:291": "atireka ādhikyaṁ tena saha vartate sātirekamadhikaṁ duḥsahaṁ bhavati |",
  "SA03n2957:292": "tatra sūryatejaḥsthānīyaṁ śāsanam |",
  "SA03n2957:293": "uṣṇasamayakalpo bhagavān |",
  "SA03n2957:294": "jājvalītīti ca sātirekaduḥsahatā sucitaiva ||",
  "SA03n2957:296": "vṛttapakṣe uṣṇihi saptākṣare chandasiḥ sātirekam |",
  "SA03n2957:297": "ūrdhvagāmiparyantamuṣṇihītyadhikāraḥ |",
  "SA03n2957:298": "padyālaṁkāre 'jātau bahuvacane uṣṇiham ' iti nirdeśo'ntimasya gurūtvajñāpanārthaḥ |",
  "SA03n2957:299": "iha tu samavṛttaprastāvāt pādāntarasāhacaryādgurūtvasaṁgatiḥ ||",
  "SA03n2957:301": "dadhatyapītyādi ||",
  "SA03n2957:303": "dadhatyapi nikāmaṁ kumāralalitāni |",
  "SA03n2957:304": "tanustava jinānāṁ kumāra lalitaiva || 14 ||",
  "SA03n2957:308": "kumāralalitāni śiśuceṣṭitāni tava tanurdadhatyapi nikāmamatyarthaṁ lalitaiva manoharaiva |",
  "SA03n2957:309": "he jinānāṁ kumāra |",
  "SA03n2957:310": "loke khalu prekṣaṇe prekṣāpūrvāṇi bālavilasitāni na paritoṣamāvahanti |",
  "SA03n2957:311": "tava tu tanustāni bibhratyapi paritoṣakarīti virodhābhāsaḥ |",
  "SA03n2957:312": "vineyānurodhena tadāśrayātparihāraḥ |",
  "SA03n2957:313": "vṛttapakṣe uṣṇihi kumāralalitā nāma ||",
  "SA03n2957:315": "jāyata ityādi ||",
  "SA03n2957:317": "jāyate janarāśeryāmanusmarato'pi |",
  "SA03n2957:318": "nirdhutāharabhāvamūrdhvagāmi ca rūpam || 15 ||",
  "SA03n2957:322": "yāṁ tava tanumanusmarato'nudhyāyato janarāśeḥ |",
  "SA03n2957:323": "nirdhuto niḥśeṣeṇa dhuto dhvasto'dharabhāvo jātiguṇādibhiradharatā yena tathābhūtaṁ rūpaṁ svabhāvo jāyate |",
  "SA03n2957:324": "na kevalam |",
  "SA03n2957:325": "kiṁ tūrdhvagāmi ca jātiguṇādibhirevordhvagamanaśīlamutkṛṣṭapadavartī ti yāvat ||",
  "SA03n2957:327": "vṛttapakṣe uṣṇihi ūrdhvagāmi vṛttam |",
  "SA03n2957:328": "anyeṣāmuddhatā nāma ||",
  "SA03n2957:330": "punaḥ kiṁbhūtā sā tanurityāha |",
  "SA03n2957:331": "yadguṇetyādi ||",
  "SA03n2957:333": "yadguṇastutivistarādastasaṅgamanuṣṭubhi |",
  "SA03n2957:334": "dhīramekamudīrayantyuttamaṁ padamudgatāḥ || 16 ||",
  "SA03n2957:338": "yasyāstanorguṇastutistasyā astasaṅgaṁ svārthāsaktirahitaṁ yathā bhavati tathā vistaraṇāt prathanāt |",
  "SA03n2957:339": "ghīraṁ paṇḍitamekamadvitīyamudīrayanti kathayanti |",
  "SA03n2957:340": "ke te |",
  "SA03n2957:341": "uttamamutkṛṣṭaṁ padamudgatāḥ prāptāḥ |",
  "SA03n2957:342": "buddhā ityarthaḥ |",
  "SA03n2957:343": "kasmin viṣaye dhīramudī rayantītyāha |",
  "SA03n2957:344": "anuṣṭubhi |",
  "SA03n2957:345": "'ṣṭubhu stambhe |",
  "SA03n2957:346": "anekārthatvādiha stutyarthaḥ |",
  "SA03n2957:347": "anurūpaṁ stobhanamanuṣṭubh |",
  "SA03n2957:348": "upasargāt sunotītyādinā ṣatvam |",
  "SA03n2957:349": "ya eva svasukhanirapekṣo mañjughoṣatanuguṇastutīstanoti tamevānurūpastutividhau vijño 'yamiti vyapadiśanti munīndrā ityarthaḥ |",
  "SA03n2957:350": "athavā astasaṅgamiti dhīramityasya pada mityasya vā samānādhikaraṇam ||",
  "SA03n2957:352": "vṛttapakṣe 'nuṣṭubhi aṣṭākṣare cchandasi uttamaṁ nāma |",
  "SA03n2957:353": "anuṣṭubhītyadhikāraścitrapadāṁ yāvat ||",
  "SA03n2957:355": "punaḥ kiṁrūpā tanurityāha |",
  "SA03n2957:356": "ghoretyādi ||",
  "SA03n2957:358": "ghoraohatāmasāvarūddhabuddhilocanasya |",
  "SA03n2957:359": "ratnayaṣṭidīpikaiva yā samānyabhūjjanasya || 17 ||",
  "SA03n2957:363": "yā tava tanuḥ |",
  "SA03n2957:364": "ratnamayī yaṣṭiḥ saiva dīpikā saiva janasya samānyabhūt |",
  "SA03n2957:365": "sādhāraṇībhavati smeti cvyantaḥ |",
  "SA03n2957:366": "kiṁbhūtasya janasya |",
  "SA03n2957:367": "tama eva tāmasam |",
  "SA03n2957:368": "moha eva tāmasaṁ tattvadarśanavibandhakatvāt |",
  "SA03n2957:369": "ghoraṁ yanmoha tāmasaṁ tenāvarūddhaṁ buddhilocanaṁ yasya ||",
  "SA03n2957:371": "vṛttapakṣe'nuṣṭubhi samānī nāma ||",
  "SA03n2957:373": "jagattnayetyādi ||",
  "SA03n2957:375": "jagattnayātiśāyinīṁ munīndrasaṁpadaṁ prati |",
  "SA03n2957:376": "sfurantyaśeṣanāyaka pramāṇikāpi saiva naḥ || 18 ||",
  "SA03n2957:380": "kiṁ ca he aśeṣanāyaka |",
  "SA03n2957:381": "saivoktarūpā tava tanuḥ no 'smākaṁ pramāṇaṁ pramitiṁ karotīti pramāṇikā paricchedikā |",
  "SA03n2957:382": "kiṁ prati pramāṇikā |",
  "SA03n2957:383": "jagattnayamatiśayitumatibhavituṁ śīlaṁ yasyāstathābhūtāṁ munīndrāṇāṁ lokottarasaṁpattiṁ prati |",
  "SA03n2957:384": "kīdṛśī satītyāha |",
  "SA03n2957:385": "sfurantī dīpyamānā |",
  "SA03n2957:386": "anyadapi hi pramāṇaṁ parisfuradeva paricchedakaṁ prameyasya |",
  "SA03n2957:387": "tathā bhagavato 'pi tanurmahāpurūṣalakṣaṇaiḥ paritaḥ sfurantī munīndrasaṁpadaḥ paricchedikā |",
  "SA03n2957:388": "yatrākṛtistatra guṇā vasantīti nyāyāt ||",
  "SA03n2957:390": "vṛttapakṣe 'nuṣṭubhi pramāṇikā ||",
  "SA03n2957:392": "tīvretyādi ||",
  "SA03n2957:394": "tīvrakleśaploṣadhvaṁsapraude vaṁśe saṁbuddhānām |",
  "SA03n2957:395": "dhatte bhūṣāṁ bhātīyaṁ te 'mbhode yadvadvidyunmālā || 19 ||",
  "SA03n2957:399": "iyaṁ te tanuḥ bhātī dīpyamānā satī bhūṣāmalaṁkāraṁ dhatte karoti |",
  "SA03n2957:400": "kutra |",
  "SA03n2957:401": "saṁbuddhānāṁ vaṁśe |",
  "SA03n2957:402": "kiṁbhūte |",
  "SA03n2957:403": "kleśaiḥ kṛtaḥ ploṣo dāhaḥ |",
  "SA03n2957:404": "tīvro yaḥ kleśaploṣastasya pradhvaṁsaḥ |",
  "SA03n2957:405": "tatra praude pragalbhe |",
  "SA03n2957:406": "kiṁ yatra rocamānaṁ yathā bhūṣāṁ dhatta ityāha |",
  "SA03n2957:407": "yathā vidyunmālā saudāmanīdāma |",
  "SA03n2957:408": "ambhodo jalado'pi |",
  "SA03n2957:409": "tīvraḥ kleśaḥ kliṣṭiḥ ploṣaśca dāhaḥ |",
  "SA03n2957:410": "tayordhvase praudaḥ |",
  "SA03n2957:411": "mañjunāthatanorapi bhāsamānayā vidyunmālayā sāmyam ||",
  "SA03n2957:413": "vṛttapakṣe 'nuṣṭubhi vidyunmālā ||",
  "SA03n2957:415": "ketanadaṇḍamityādi ||",
  "SA03n2957:417": "ketanadaṇḍaṁ dadhato'dhyāpayituṁ nītimiva |",
  "SA03n2957:418": "sadgurūlīlā bhavato bhāti jaganmāṇavakam || 20 ||",
  "SA03n2957:422": "bhavato mañjuśriyaḥ |",
  "SA03n2957:423": "sadgurūlīlā sadgurośceṣṭā bhāti |",
  "SA03n2957:424": "kiṁbhūtasya |",
  "SA03n2957:425": "ketanaṁ cihnamutpalaṁ tadeva daṇḍa iva sanālatvāddaṇḍastaṁ dadhata iti hetubhāvena viśeṣaṇam |",
  "SA03n2957:426": "kiṁ kartum |",
  "SA03n2957:427": "jagadeva māṇavaka iva |",
  "SA03n2957:428": "māṇavako baṭurbālo vā |",
  "SA03n2957:429": "taṁ dharmanītimadhyāpayituṁ pāṭhayitum |",
  "SA03n2957:430": "upādhyāyo hyanabhiyuktaśiṣyāṇāṁ bhayopadarśanārthaṁ daṇḍaṁ dhārayannadhyāpayati ||",
  "SA03n2957:432": "vṛttapakṣe'nuṣṭubhi māṇavakam ||",
  "SA03n2957:434": "trijagata ityādi ||",
  "SA03n2957:436": "trijagato nijagatiṁ prathayataḥ pṛthudhiyaḥ |",
  "SA03n2957:437": "karatalaṁ tava calatkisalayaṁ tulayati || 21 ||",
  "SA03n2957:441": "tava pṛthudhiyaḥ kara eva karatalam,",
  "SA03n2957:442": "bhūtalavat |",
  "SA03n2957:443": "taccalatkisalayaṁ tulayati |",
  "SA03n2957:444": "tadvadityarthaḥ |",
  "SA03n2957:445": "kiṁbhūtasya |",
  "SA03n2957:446": "trijagatastraidhātukasya |",
  "SA03n2957:447": "nijāṁ śubhāśubhakarmādikṣiptāṁ devādigatiṁ nijasvabhāvaṁ vā prathayataḥ kathayataḥ |",
  "SA03n2957:448": "dharmadeśanāsamaye bhāvābhivyaktyabhinayena pāṇeścalanāccalatpallavena sāmyamuktam ||",
  "SA03n2957:450": "vṛttapakṣe'nuṣṭubhi kisalayam ||",
  "SA03n2957:452": "sādhigama mityādi ||",
  "SA03n2957:454": "sādhigamaṁ samakālaṁ tattvaraseṣu vidhatte |",
  "SA03n2957:455": "viśvamadhīśvara citraṁ citrapadā tava vāṇī || 22 ||",
  "SA03n2957:459": "he adhīśvara tava vāṇī bhāratī |",
  "SA03n2957:460": "citrāṇi nānāprakārāṇi padāni yasyāḥ sā tathābhūtā satī |",
  "SA03n2957:461": "viśvaṁ sarvaṁ vineyajanaṁ samamekakālaṁ tattve raseṣu paramārtharasa viṣaye sādhigamaṁ saprativedhaṁ vidhatte yattaccitra māścaryam |",
  "SA03n2957:462": "bhagavataḥ khalvabhinnāpi bhāratī vineyānāmāśayabhedena bhidyamānā nānāpadavyañjanaiḥ cara dhamādhatte ||",
  "SA03n2957:464": "vṛttapakṣe'nuṣṭubhi citrapadā ||",
  "SA03n2957:466": "bṛhatyāmityādi ||",
  "SA03n2957:468": "bṛhatyāṁ vibhūtyāṁ ta eke padanyāsamāsādayanti |",
  "SA03n2957:469": "kṣaṇaṁ yatra te labdhalakṣyaḥ kaṭākṣo'pi viśrāntimeti || 23 ||",
  "SA03n2957:473": "yatra yeṣu |",
  "SA03n2957:474": "te tava |",
  "SA03n2957:475": "labdhalakṣyaḥ san kaṭākṣo'pi |",
  "SA03n2957:476": "na kevalaṁ vacanādi |",
  "SA03n2957:477": "kṣaṇaṁ viśrāntimeti viśrāmyati |",
  "SA03n2957:478": "ta evaike tvatkaṭākṣapātapūtā bṛhatyāṁ mahatyāṁ vibhūtyāṁ cakravartyādisaṁpadi padanyāsamāsādayanti pratiṣṭhāṁ labhanta iti yāvat ||",
  "SA03n2957:480": "vṛttapakṣe bṛhatyāṁ navākṣare cchandasi kaṭākṣo nāmāpūrvam |",
  "SA03n2957:481": "bṛhatyāmiti mudrāparyantamadhikriyate |",
  "SA03n2957:482": "tvaṝśaivetyādi ||",
  "SA03n2957:484": "tvadṝśaiva parimalanād bhavyatāmiyamupagatā |",
  "SA03n2957:485": "bhāti bhūmiriva janatā saṁtatāhitahalamukhī || 24 ||",
  "SA03n2957:489": "kiṁ ca tvaccakṣuṣaiva parimalanāt paricayāt kāraṇāt |",
  "SA03n2957:490": "iyaṁ janatā janasamūhaḥ |",
  "SA03n2957:491": "bhavyatāṁ śāntifalabhājanatāmupagatā satī saṁtatāhitahalamukhī bhūmiriva bhāti |",
  "SA03n2957:492": "saṁtataṁ nirantaramāhitaṁ halasya mukhaṁ yathā tathā |",
  "SA03n2957:493": "yathā khalu satatahalamukhaprahatā bhūmirbhāvifalaniṣpattau yogyā tadvaduktarūpāpi janatetyarthaḥ ||",
  "SA03n2957:495": "vṛttapakṣe bṛhatyāṁ halamukī ||",
  "SA03n2957:497": "nanu bhagavannayanārimalanamātreṇa janatābhimatafalaniṣpādanayogyā |",
  "SA03n2957:498": "na hi halaparikarmamātrādasati salilaseka bījavapanādau bhūmirapi sasyaprabhūtihetuḥ pratīyate |",
  "SA03n2957:499": "tat kathaṁ tasyā bhavyatāvagatiri tyāha |",
  "SA03n2957:500": "varadetyādi ||",
  "SA03n2957:502": "varada sā hi saṁjanyate pariṇatistayāsyāṁ yataḥ |",
  "SA03n2957:503": "vacanabījamuptaṁ tvayā falati śāntirūpaṁ falam || 25 ||",
  "SA03n2957:507": "he varada |",
  "SA03n2957:508": "tayā tvadṛśā parimalitayā sā kāpi pariṇatiḥ pratisargamupa cīyamānapuṇyasaṁbhārādibhirviśiṣṭātmabhāvāvasthā pāthaḥ sekādibhiriva bhūmyāḥ |",
  "SA03n2957:509": "hiryasmāt |",
  "SA03n2957:510": "saṁjanyate saṁtatyā niṣpādyate |",
  "SA03n2957:511": "yataḥ pariṇatiparaṁparāyāḥ |",
  "SA03n2957:512": "asyāṁ janatāyām |",
  "SA03n2957:513": "sāmarthyamavadhārya tvayā vacanameva bījamuptam |",
  "SA03n2957:514": "śāntiḥ saṁkleśopa śamastallakṣaṇaṁ falaṁ falati niṣpādayati |",
  "SA03n2957:515": "salilāvasekādiparikarmitāyāṁ bhuvi bījamuptaṁ sasyamiva ||",
  "SA03n2957:517": "vṛttapakṣe bṛhatyāṁ rūpaṁ nāma ||",
  "SA03n2957:519": "kalayitumityādi ||",
  "SA03n2957:521": "kalayitumiha kaḥ śaktastava khalu caritānīśa |",
  "SA03n2957:522": "satamasi samaye toye bhujagaśiśusṛtānīva || 26 ||",
  "SA03n2957:526": "he īśa |",
  "SA03n2957:527": "iha jagati tava caritāni khalu niścitaṁ ko'rvāgdarśī kalayituṁ jñātumīśaḥ śaktaḥ |",
  "SA03n2957:528": "kutra kiṁ yathetyāha |",
  "SA03n2957:529": "satamasi sāndhakāre samaye |",
  "SA03n2957:530": "yathā bhujagaśiśoḥ sṛtāni gamanāni |",
  "SA03n2957:531": "salile sarpasyāpi vicaritāni na lakṣyante prāgeva tacchiśoḥ |",
  "SA03n2957:532": "tatrāpi sāvatamasasamaye |",
  "SA03n2957:533": "tathā ca tava caritānītyarthaḥ ||",
  "SA03n2957:535": "vṛttapakṣe bṛhatyāṁ bhujagaśiśusṛtā ||",
  "SA03n2957:537": "bhavādṛśo'pi tarhi bhagavaccaritāparicayena mauna mevocitamityāha |",
  "SA03n2957:538": "kiṁtvityādi ||",
  "SA03n2957:540": "kiṁtūdasyati dhariyadhvasī tvatkīrtiśrutijanmānandaḥ |",
  "SA03n2957:541": "svapraudipratipattinyastāṁ lokasyānanamudrāmīśa || 27 ||",
  "SA03n2957:545": "tathāpi he īśa tvatkīrteḥ śrutirākarṇanam |",
  "SA03n2957:546": "tajjanmā ānando harṣaḥ |",
  "SA03n2957:547": "lokasya mādṛśo janasya |",
  "SA03n2957:548": "ānanamudrāṁ caritaviṣaye maunamudasyati kṣipati |",
  "SA03n2957:549": "kiṁbhūtām |",
  "SA03n2957:550": "svasyātmanaḥ |",
  "SA03n2957:551": "praudiḥ prāgalbhyam |",
  "SA03n2957:552": "tatpratipattyā nyastāṁ niveśitām |",
  "SA03n2957:553": "yadyasāvātmajñatayā svapraudiṁ pratipannavānnahamasminviṣaye samartha iti tadā dhairyamadhiṣṭhāya tiṣṭhato'syānando 'pi kathamānanamudrāmudasitumīśa ityāha dhairyadhvasrīti ||",
  "SA03n2957:555": "vṛttapakṣe tu bṛhatyāṁ mudrā nāma ||",
  "SA03n2957:557": "śrītyādi ||",
  "SA03n2957:559": "śrīniketa līlācaturaṁ te prāptapāra vidyācaraṇānām |",
  "SA03n2957:560": "bhāti varṣma buddhātmajapaṅktau yadvadambujanmasvaravindam || 28 ||",
  "SA03n2957:564": "he śriyāṁ niketa nivāsa |",
  "SA03n2957:565": "punaḥ saṁbodhyate |",
  "SA03n2957:566": "prāptamadhigataṁ pāraṁ paryanto yena |",
  "SA03n2957:567": "keṣām |",
  "SA03n2957:568": "vidyāścaraṇāni ca teṣām |",
  "SA03n2957:569": "vidyācaraṇānyāryāṣṭāṅgo mārgaḥ |",
  "SA03n2957:570": "samyagdṛṣṭirvidyā śeṣāṇyaṅgāni caraṇāni |",
  "SA03n2957:571": "na hyapaśyannacaraṇo vā gantuṁ samartha iti |",
  "SA03n2957:572": "tisro vā śikṣā vidyācaraṇāni |",
  "SA03n2957:573": "adhiprajñaṁ śikṣā vidyā |",
  "SA03n2957:574": "adhiśīlamadhicittaṁ ca caraṇāni |",
  "SA03n2957:575": "prajñāyāḥ pūrvaparikarmarūpatvāt punaścaraṇaṁ caraṇamiti kṛtvā vidyāyāstu pūrvagrahaṇam |",
  "SA03n2957:576": "tatpariśudhdyā śīlasamādhipariśuddhitaḥ |",
  "SA03n2957:577": "tayā hi prajñācakṣuṣaiva paśyaṁstābhyāṁ śīlasamādhibhyāṁ caraṇābhyāmiva gacchan gantavyamanuprāpnotīti vidyācaraṇaśabdena tisraḥ śikṣā nirdiśyante |",
  "SA03n2957:578": "tava varṣma vapuḥ |",
  "SA03n2957:579": "buddhātmajānāṁ bodhisattvānāṁ paṅktau parṣanmaṇḍale bhāti |",
  "SA03n2957:580": "kiṁbhūtam |",
  "SA03n2957:581": "līlayā vilāsena caturaṁ manoharam |",
  "SA03n2957:582": "kutra yathā kiṁ bhātītyāha |",
  "SA03n2957:583": "yathā ambujanmasu kumudotpalādiṣvaravindaṁ mahotpalam |",
  "SA03n2957:584": "etenāryamañjuśriyaḥ śrīniketatvena prāptavidyācaraṇa pāratvena ca līlācaturasya vapuṣo'parabodhisattvāpekṣayotkarṣa uktaḥ |",
  "SA03n2957:585": "aravindasyāpi śrīniketatayā līlāyāṁ ca keliviṣaye caturatayā jalajanmāntarāpekṣamutkṛṣṭatvaṁ sfuṭameva ||",
  "SA03n2957:587": "vṛttapakṣe daśākṣare cchandasi paṅktau aravindaṁ nāmāpūrvam |",
  "SA03n2957:588": "caturṇāmantaścaturantaḥ |",
  "SA03n2957:589": "tatra līlā bhaṅgiryatiriti yāvat |",
  "SA03n2957:590": "paṅktāvityadhikāro valayaṁ yāvat ||",
  "SA03n2957:592": "tvāmityādi ||",
  "SA03n2957:594": "tvāmudgītakulodayaśailaṁ prajñālokamupāyarathastham |",
  "SA03n2957:595": "vande jāḍayavikhaṇdanaśauṇḍaṁ trailokīnalinīsavitāram || 29 ||",
  "SA03n2957:599": "tvāṁ vande iti saṁbandhaḥ |",
  "SA03n2957:600": "kiṁbhūtam |",
  "SA03n2957:601": "trayo lokā strailokī |",
  "SA03n2957:602": "cāturvarṇyāditvena ṣyañi striyāṁ ṣillakṣaṇo ṅīṣ sāmagrīvat |",
  "SA03n2957:603": "saiva nalinī |",
  "SA03n2957:604": "tasyāḥ saviteva savitā prakāśakatvāt |",
  "SA03n2957:605": "udgītaṁ khyātaṁ yat kulam |",
  "SA03n2957:606": "bodhisattvavaṁśaḥ brāhyaṇādivaṁśo vā |",
  "SA03n2957:607": "tatraiva parārthaṁ janmasaṁdarśanādudayaśaila iva yasya |",
  "SA03n2957:608": "āloko raśmiḥ |",
  "SA03n2957:609": "prajñaivāloko yasya |",
  "SA03n2957:610": "upāyo bodhisattvānāṁ sarvasattvāparityāgāśayādyanekaprakāraḥ |",
  "SA03n2957:611": "sa eva rathaḥ saṁsārabhramaṇaśramavinodahetutvāt |",
  "SA03n2957:612": "taduktam bodhisattvarathaṁ prāpya sarvaduṣkhaśramāpaham |",
  "SA03n2957:613": "evaṁ sukhāt sukhaṁ gacchan ko viṣīdet sacetanaḥ ||",
  "SA03n2957:615": "iti |",
  "SA03n2957:616": "tadeva rūpakālaṁkāreṇādityasādharmyamabhidhāya bhagavataḥ svārthasaṁpat pradarśitā |",
  "SA03n2957:617": "parārthasaṁpadamāvedayannāha |",
  "SA03n2957:618": "jāḍyaṁ jagadajñānam |",
  "SA03n2957:619": "tasya viśeṣeṇa khaṇḍanam |",
  "SA03n2957:620": "tatra śauṇḍaḥ śaktaḥ |",
  "SA03n2957:621": "sūryapakṣe jāḍyaṁ śaityam ||",
  "SA03n2957:623": "vṛttapakṣe paṅktau nalinī |",
  "SA03n2957:624": "ado 'pyapūrvam ||",
  "SA03n2957:626": "buddhetyādi ||",
  "SA03n2957:628": "buddhasutānāmabhyudayorvī bhāti bhṛśaṁ bhūtyā tava nātha |",
  "SA03n2957:629": "śailaviśeṣasyeva śikhābhū rūkmavatī ratnāṅkurakāntyā || 30 ||",
  "SA03n2957:633": "he nātha |",
  "SA03n2957:634": "bodhisattvānāmabhyudayasya guṇavibhūterūrvī āśrayatā muditādibhūmirjñānaviśeṣāvasthālakṣaṇā |",
  "SA03n2957:635": "tava guṇasaṁpattyā bhṛśamatyarthaṁ bhāti |",
  "SA03n2957:636": "kasya yathā kiṁ kena kīdṛg bhātī tyāha |",
  "SA03n2957:637": "rūkmaṁ svarṇam |",
  "SA03n2957:638": "yathā śailaviśeṣasya sumeroḥ kāñcanamayī śikharabhūmī ratnāṅkurāṇāṁ kāntyātyarthaṁ śobhate |",
  "SA03n2957:639": "tadvat ||",
  "SA03n2957:641": "vṛttapakṣe paṅktau rūkmavatī |",
  "SA03n2957:642": "keṣāṁcinmate campakamāleyam ||",
  "SA03n2957:644": "niḥśeṣa ityādi ||",
  "SA03n2957:646": "niḥśeṣastava vijayadhvānaṁ tanvan bhrāmyati bhuvanodyota |",
  "SA03n2957:647": "sānandaḥ kṛtinivahaḥ svāmin viṣvagghoṣaṇapaṇavo yadvat || 31 ||",
  "SA03n2957:651": "bhuvanodyota svāminniti saṁbodhanadvayam |",
  "SA03n2957:652": "yathā rājādervijayaśabdaṁ vistārayan ghoṣaṇapaṭahaḥ parito bhrāmyati tathā tavāpi ghoṣaṇapaṇava iva kṛtijana iti |",
  "SA03n2957:653": "śeṣaṁ subodham ||",
  "SA03n2957:655": "vṛttapakṣe paṅktau paṇavaḥ ||",
  "SA03n2957:657": "vāītyādi ||",
  "SA03n2957:659": "vādivrātapravaraśiro'jja śrīdhāmnaste guṇamadhuyogāt |",
  "SA03n2957:660": "dhīman dhirānapi madayantī trailokīvāg vilasati mattā || 32 ||",
  "SA03n2957:664": "vādivrātānāṁ vāivṛndānāṁ ye pravarāḥ śreṣṭhā |",
  "SA03n2957:665": "teṣāṁ śiro'bja |",
  "SA03n2957:666": "vādivrātānāṁ vā pravaraśiro'bja |",
  "SA03n2957:667": "śiraḥ svabjamivābjamutkṛṣṭatvena maṇḍana bhūtatvāt ||",
  "SA03n2957:668": "śiromaṇivaditi saṁbodhanīyam |",
  "SA03n2957:669": "tava śrīdhāsro guṇā eva mahūni |",
  "SA03n2957:670": "tadyogāt saṁbandhataśca tadvācakatvena trailokīvāk svayaṁ mattā satī dhīrānapi tvadguṇākhyāne nirūdyogānapi madayantī utsukayantī vilasati |",
  "SA03n2957:671": "abjasyāpi śrīdhāmno madhuyogānmattā bhṛṅgādimālā dhīrānapi madayantī vilasati ||",
  "SA03n2957:673": "vṛttapakṣe paṅktau mattā nāma ||",
  "SA03n2957:675": "viśvetyādi ||",
  "SA03n2957:677": "viśvacakravartināṁ jinānāṁ vaṁśabhūṣaṇe tvayi sfuṭaiva |",
  "SA03n2957:678": "mlāyatīva sā kumāratākhyā yā mayūrasāriṇīṣyate tu || 33 ||",
  "SA03n2957:682": "yā punaḥ sfuṭaiva vyaktarūpaiva mayūreṇa sartuṁ śīlaṁ yasya tasmin kārttikeye kumāratāyā ākhyā prasiddhiriṣyate sā viśvacakravartināmadhipatīnāṁ jinānāṁ vaṁśabhūṣaṇe tvayi kumāre sati mlāyatīva |",
  "SA03n2957:683": "yatastvaṁ bahūnāṁ trailokyacakravartināṁ vaṁśabhūṣaṇabhūtaḥ kumāraḥ |",
  "SA03n2957:684": "sa caikasyaiva kāmadhātvīśvarasya śambhoḥ |",
  "SA03n2957:685": "atastvayi tasya kumāratākhyā mlāyatīvetyarthaḥ ||",
  "SA03n2957:687": "vṛttapakṣe paṅktau mayūrasāriṇī ||",
  "SA03n2957:689": "nānetyādi ||",
  "SA03n2957:691": "nānāratnamarīcimālinī pronmīlannijakāntisaṁpadā |",
  "SA03n2957:692": "pratyaṅgaṁ tava bhūṣaṇāvalī nītā śuddhavirāddarābhavam || 34 ||",
  "SA03n2957:696": "tava bhūṣaṇāvalī parābhavaṁ nītā prāpitā |",
  "SA03n2957:697": "kiṁbhūtā |",
  "SA03n2957:698": "nānāratnānāṁ marīcimālā yasyā asti |",
  "SA03n2957:699": "vrīhyāditvādiniḥ |",
  "SA03n2957:700": "kayā |",
  "SA03n2957:701": "pratyaṅgaṁ pronmīlayantī yā navakumāradaśābhāvinī kāntisaṁpat tayā |",
  "SA03n2957:702": "he śuddhavirāḍiti saṁbodhanaṁ hetubhāvena |",
  "SA03n2957:703": "viśeṣeṇa rājata iti virāṭ |",
  "SA03n2957:704": "yasmāttvaṁ śuddho nirbhūṣaṇo viśeṣeṇa rājasa iti ||",
  "SA03n2957:706": "vṛttapakṣe paṅktau śuddhavirāṭ ||",
  "SA03n2957:708": "pātvityādi ||",
  "SA03n2957:710": "pātu jagattava tattvanayākhyānavidhau karavalgitakam |",
  "SA03n2957:711": "vādipate vyatighaṭṭanato valguninādacaladvalayam || 35 ||",
  "SA03n2957:715": "he vādipate |",
  "SA03n2957:716": "tava karayorvalgitakamīṣaccalanaṁ jagat pātu |",
  "SA03n2957:717": "kutra tadityāha |",
  "SA03n2957:718": "tattvanayasya paramārthavartmana ākhyānakaraṇakāle |",
  "SA03n2957:719": "kiṁbhūtam |",
  "SA03n2957:720": "vyatighaṭṭanato vyākhyānamudrābandhenānyonyasaṁparkāt |",
  "SA03n2957:721": "valguninādaṁ caladvalayaṁ kaṅkaṇaṁ yatra ||",
  "SA03n2957:723": "vṛttapakṣe paṅkatu valayaṁ nāmāpūrvam ||",
  "SA03n2957:725": "rūpamityādi ||",
  "SA03n2957:727": "rūpaṁ te guṇagaṇamatha kīrtiṁ saṁvīkṣyākhilamidamatiśāyi |",
  "SA03n2957:728": "bibhrāṇaṁ nijaviṣayavirāmaṁ mandaṁ triṣṭubhi jagadupajātam || 36 ||",
  "SA03n2957:732": "idaṁ tavākhilaṁ rūpamatiśāyi saṁvīkṣya |",
  "SA03n2957:733": "athaśabda idamakhilamatiśāyīti pratyekābhisaṁbandhanārthaḥ |",
  "SA03n2957:734": "tenemamakhilamatiśāyinaṁ guṇagaṇaṁ tathemāmakhilāmatiśāyinīṁ kīrti saṁvīkṣya |",
  "SA03n2957:735": "jagannijarūpaguṇakīrtiviṣaye virāmaṁ dhiṅ no rūpādikamityanabhiratiṁ bibhrat sat |",
  "SA03n2957:736": "tisṛṇāṁ rūpaguṇakīrtīnāmātmīyānāṁ stubh stutiḥ |",
  "SA03n2957:737": "suṣāmāditvāt ṣatvam |",
  "SA03n2957:738": "tasyāṁ mandamupajātam ||",
  "SA03n2957:740": "vṛttapakṣe ekādaśākṣare cchandasi triṣṭubhi viṣayavirāmaṁ bibhradupajātaṁ nāma |",
  "SA03n2957:741": "viṣayāśca pañca |",
  "SA03n2957:742": "taiśca pañcamaṁ sthānamupalakṣyate |",
  "SA03n2957:743": "evamuttaratrāpi draṣṭavyam |",
  "SA03n2957:744": "pañcame yatirityarthaḥ |",
  "SA03n2957:745": "itaḥ pūrvavṛttānāṁ pādānta evotsargasiddhā yatirnānyatra viśeṣavidhānābhāvāt |",
  "SA03n2957:746": "etadārabhya pādānte tāvat sarvatra |",
  "SA03n2957:747": "viśeṣavidhau tu vyākhyāsyāmaḥ |",
  "SA03n2957:748": "triṣṭubhītyadhikāra upajātiparyantam ||",
  "SA03n2957:750": "tanurityādi ||",
  "SA03n2957:752": "tanuratanudayādravopamasfurānupamakāntisaṁtatiḥ |",
  "SA03n2957:753": "janayati bhavato na kasya vā mudamadhipa samantabhadrikā || 37 ||",
  "SA03n2957:757": "he adhipa |",
  "SA03n2957:758": "bhavatastanuḥ samantaṁ bhadraṁ kalyāṇaṁ yasyāstathābhūtā kasya vā na mudaṁ janayati |",
  "SA03n2957:759": "sarvasyaiva janayatītyarthaḥ |",
  "SA03n2957:760": "kīdṛśī punaḥ |",
  "SA03n2957:761": "atanurghanā yā dayā taddraveṇopamā yasyāstādṛśī sfurantī anyenānupamā kāntisantatiryasyāḥ sā tathā |",
  "SA03n2957:762": "bhagavato dehasya dyutipravāhaḥ karūṇāyā antarvyāpya bahiḥ sravantyā drava iva lakṣyata ityarthaḥ ||",
  "SA03n2957:764": "vṛttapakṣe triṣṭubhi bhadrikā nāma ||",
  "SA03n2957:766": "śaradityādi ||",
  "SA03n2957:768": "śaradamṛtakarakaraśreṇīsamahimagatamalagaurīyam |",
  "SA03n2957:769": "guṇasamuditiriva muktālī vilasati hṛdi bhavato vṛttā || 38 ||",
  "SA03n2957:773": "yathā bhavato guṇānāṁ prajñādayādīnāṁ samuditiḥ saṁhatirhṛdi vilasati tathā muktāvalyapi |",
  "SA03n2957:774": "kīdṛśī guṇasamuditiḥ |",
  "SA03n2957:775": "vṛttā saccaritrā vartulamuktāyogānmuktāvalīva |",
  "SA03n2957:776": "tathā śaradamṛtakarasya śaraccandrasya yā karaśreṇī |",
  "SA03n2957:777": "tayā samā tulyā himā śītalā |",
  "SA03n2957:778": "gatamalatvādeva gaurī viśadā ca ||",
  "SA03n2957:780": "vṛttapakṣe triṣṭubhi vṛttā nāma ||",
  "SA03n2957:782": "gīyamānetyādi ||",
  "SA03n2957:784": "gīyamānasumanaḥ sumanasvajjātikīrtivijayeva taveyam |",
  "SA03n2957:785": "bhāti dūratatasaurabhalobhasvāgatālipaṭalakkaṇitena || 39 ||",
  "SA03n2957:789": "sfārāmodā madhunidhiradhikaṁ cūrṇaṁ cātuḥ samamivadadhatī |",
  "SA03n2957:790": "nīlābjaśrīrdalasukhaśayanāsaṁparyāptabhramaravilasitā || 40 ||",
  "SA03n2957:794": "padyadvayam |",
  "SA03n2957:795": "tava nīlābjaśrīrbhāti |",
  "SA03n2957:796": "kiṁbhūtā |",
  "SA03n2957:797": "sumanasāṁ madhye suṣṭhu manasvatī manasvinī |",
  "SA03n2957:798": "parimalādiguṇenonnatā yā jātiḥ puṣpajātirjātipuṣpaṁ vā tasyāḥ kīrtistasyā vijayaḥ parājayaḥ |",
  "SA03n2957:799": "sa gīyamāno yasyāḥ sā tathā |",
  "SA03n2957:800": "sākṣāttādgānābhāvādivaśabdaḥ |",
  "SA03n2957:801": "kena gīyamāna ityāha |",
  "SA03n2957:802": "dūraṁ tataṁ vitataṁ yat saurabhaṁ tena svāgatāyā alimālāyāḥ kkaṇitena |",
  "SA03n2957:803": "sāpekṣatve 'pi gamakatvāt samāsaḥ ||",
  "SA03n2957:805": "vṛttapakṣe triṣṭubhi svāgatā ||",
  "SA03n2957:807": "punaḥ kiṁrūpā nīlābjaśrīrityāha |",
  "SA03n2957:808": "sfārāmodetyādinā padadvayaṁ vyaktam ||",
  "SA03n2957:810": "adhikaṁ cūrṇaṁ parāgaṁ dadhatī |",
  "SA03n2957:811": "kīdṛśam |",
  "SA03n2957:812": "catuḥ samaṁ kuṅkumādi |",
  "SA03n2957:813": "tasyedaṁ cātuḥ samam |",
  "SA03n2957:814": "cūrṇamityatrāpi yojyam |",
  "SA03n2957:815": "tadivādhikaṁ bhātīti pūrveṇaiva vā saṁbandhaḥ |",
  "SA03n2957:816": "śayyate 'sminniti śayanam |",
  "SA03n2957:817": "dalaṁ pattram |",
  "SA03n2957:818": "tadeva sukhaṁ śayanam |",
  "SA03n2957:819": "tatra dale vā sukhena śayanam |",
  "SA03n2957:820": "tena asaṁparyāptamaparipūrṇam |",
  "SA03n2957:821": "abhilāṣāvicchedāt |",
  "SA03n2957:822": "bhramarāṇāṁ vilasitaṁ yasyāṁ sā tathā ||",
  "SA03n2957:824": "vṛttapakṣe triṣṭubhi bhramaravilasitā |",
  "SA03n2957:825": "catvāraśca te samāśca varṇāsteṣu bhavam |",
  "SA03n2957:826": "caturṣu vā samaṁ tadeva cātuḥsamaṁ cūrṇanaṁ bhaṅgaṁ bibhratī bhramaravilasitā |",
  "SA03n2957:827": "tathā ca padyālaṁkāre 'vedacchede bhramaravilasitā' iti ||",
  "SA03n2957:829": "rūpetyādi ||",
  "SA03n2957:831": "rūparasāyanabhāvanayā te vāsava eva paraṁ bahumānyaḥ |",
  "SA03n2957:832": "yena cirāya nirastanimeṣaṁ labdhamadodhakamambakajātam || 41 ||",
  "SA03n2957:836": "tava rūpameva rasāyanamiva rasāyanaṁ nayanapuṣṭihetutvāt |",
  "SA03n2957:837": "tasya bhāvanayā abhyāsena |",
  "SA03n2957:838": "hetau karaṇe vā tṛtīyā |",
  "SA03n2957:839": "indra eva bahu yathā bhavati tathā mānyaḥ śrlādhyaḥ |",
  "SA03n2957:840": "bahuṣu vā mānyaḥ |",
  "SA03n2957:841": "kathaṁ sa evetyāha |",
  "SA03n2957:842": "yena vāsavena yena vā karaṇena tadā tena vāsaveneti gamyam |",
  "SA03n2957:843": "nirastanimeṣamanimiṣam |",
  "SA03n2957:844": "ambakajātaṁ locanakadambakaṁ prāptam |",
  "SA03n2957:845": "kiṁbhūtam |",
  "SA03n2957:846": "cirāya cirakālam |",
  "SA03n2957:847": "ada idaṁ rūparasāyanaṁ dhayati pibatīti āto'nupasargāt kaḥ |",
  "SA03n2957:848": "adodham |",
  "SA03n2957:849": "svārthe kani adodhakam |",
  "SA03n2957:850": "yasmādanimiṣeṇākṣṇāṁ tu sahasreṇa ciraṁ tvadruparasāyanaṁ pibati tato vāsava eva bahumānyo nānya ityarthaḥ ||",
  "SA03n2957:852": "vṛttapakṣe triṣṭubhi dodhakam ||",
  "SA03n2957:854": "bhaktyetyādi ||",
  "SA03n2957:856": "bhaktyānataratnakirīṭacakrairābaddhakarāñjalibhiḥ prahṛṣṭaiḥ |",
  "SA03n2957:857": "dhanyaiḥ suciraṁ caraṇadvayī te vītānyavidheyamupasthiteyam || 42 ||",
  "SA03n2957:861": "bhaktyā ā samantānnatānāṁ ratnamayānāṁ kirīṭānāṁ cakraṁ samūho yeṣām |",
  "SA03n2957:862": "tathābaddhaḥ karayorañjaliḥ saṁpuṭo yaiḥ karikalabhavat |",
  "SA03n2957:863": "tairhanyaireva te caraṇadvayī suciramupasthitā paryupāsitā |",
  "SA03n2957:864": "anyeṣāmabhājanatvāt |",
  "SA03n2957:865": "vītānyavidheyaṁ tyaktānyakāryam ||",
  "SA03n2957:867": "vṛttapakṣe triṣṭubhi upasthitā ||",
  "SA03n2957:869": "kimityādi ||",
  "SA03n2957:871": "kimindravibhavairbrahyaśriyā vā tato'pyatiśayinyā saṁpadā kim |",
  "SA03n2957:872": "prasidhyati dhiyo 'dhīśa prakāmaṁ tvadaṅghrikamalasyopasthitaṁ cet || 43 ||",
  "SA03n2957:876": "he dhiyo'hiśa |",
  "SA03n2957:877": "yadi tvadaṅghrikamalasyopasthitamupasthānaṁ sidhyati tadā kiṁ prayojanamindrasya vibhavaiḥ samṛddhibhiḥ |",
  "SA03n2957:878": "brahyaṇaḥ saṁpadā kim |",
  "SA03n2957:879": "tatastābhyāmatiśāyinyā ārūpyasamāpattyādisaṁpattyāpi kim |",
  "SA03n2957:880": "na kiṁcit |",
  "SA03n2957:881": "yatastvaccaraṇakamalārādhanena bodhirapyadhigamyata iti bhāvaḥ ||",
  "SA03n2957:883": "vṛttapakṣe triṣṭubhi upasthitam ||",
  "SA03n2957:885": "tvadityādi ||",
  "SA03n2957:887": "tvatsaṁsevāvimukhaṁ janmadurge karmakleśau vivaśaṁ nāśamasmin |",
  "SA03n2957:888": "saṁbhūyālaṁ nayato 'vaśyamugrau vātormī potamivāmbhodhimadhye || 44 ||",
  "SA03n2957:892": "janmaiva durgamasmin |",
  "SA03n2957:893": "vivaśaṁ parādhīnam |",
  "SA03n2957:894": "tava saṁsevāyāṁ vimukhaṁ janam |",
  "SA03n2957:895": "karma śubhāśubham |",
  "SA03n2957:896": "kleśo rāgādiḥ |",
  "SA03n2957:897": "tāvugrau saṁbhūya |",
  "SA03n2957:898": "alamatyartham |",
  "SA03n2957:899": "avaśyaṁ niyamena |",
  "SA03n2957:900": "nāśaṁ nayata iti saṁbandhaḥ |",
  "SA03n2957:901": "kau kiṁ kutra yathā |",
  "SA03n2957:902": "vātaścormiśca tau yau taṁ vahitramambhodhimadhye yathā nāśaṁ nayata iti |",
  "SA03n2957:903": "vṛttapakṣe triṣṭubhi vātormī nāma vṛttam |",
  "SA03n2957:904": "vātormimāletyanye |",
  "SA03n2957:905": "yatiṁ cāmbhodhāvicchanti |",
  "SA03n2957:906": "tathā ca kalikālasarvajñaḥ 'mo vā srau vā yadi vātormimālā' iti |",
  "SA03n2957:907": "tathāpi kurūyaiva pūrvānurodhāttu darśiteti padyālaṁkāraḥ ||",
  "SA03n2957:909": "dūretyādi ||",
  "SA03n2957:911": "dūradarśimanasāmanāgasāṁ kāpi visfurati cittasaṁtatiḥ |",
  "SA03n2957:912": "nirvirāmatamamābhavaṁ bhavatparyupāsanamanorathoddhatā || 45 ||",
  "SA03n2957:916": "anāgaso nirdoṣāḥ |",
  "SA03n2957:917": "ata eva te dūradarśimanasasteṣāṁ nirvirāmatamaṁ manāgapi vicchedābhāvāt |",
  "SA03n2957:918": "kāpyavācyā cittasaṁtatirviśeṣeṇa sfurati |",
  "SA03n2957:919": "kiṁbhūtā |",
  "SA03n2957:920": "ābhavaṁ bhavaparyantaṁ yat bhavatparyupāsanaṁ tvadārādhanam |",
  "SA03n2957:921": "tatra manoratho 'bhilāṣastenoddhatā |",
  "SA03n2957:922": "pṛthagjanatve 'pi āyatipathyadarśinastadātve ca niṣpāpāḥ |",
  "SA03n2957:923": "teṣāmeva yathoktā cittasaṁtatiḥ sfurati nānyeṣāmityarthaḥ ||",
  "SA03n2957:925": "vṛttapakṣe triṣṭubhi rathoddhatā ||",
  "SA03n2957:927": "ccheda ityādi ||",
  "SA03n2957:929": "chede hṛdyā vibhramāṇāṁ caturṇā tūrṇaprāptāvāryasatyāmṛtānām |",
  "SA03n2957:930": "puṇyāvasthā tvatkaṭākṣekṣaṇe 'pi praudaprajñāśālinī kāpyudeti || 46 ||",
  "SA03n2957:934": "tava kaṭākṣekṣaṇe 'pi puṇyāvasthābhyudeti |",
  "SA03n2957:935": "janasyeti śeṣaḥ |",
  "SA03n2957:936": "kiṁbhūtā |",
  "SA03n2957:937": "praudayā prajñayā śālinī samanvitā |",
  "SA03n2957:938": "'śālī saṁbandhito jñeya ' ityabhidhānāt |",
  "SA03n2957:939": "punaḥ kiṁbhūtā |",
  "SA03n2957:940": "caturṇāṁ vibhramāṇāṁ viparyāsānāmanityānātmaduḥkhāśuciṣu nityātmasukhaśuci grahasvabhāvānāṁ cchede sati hṛdyā |",
  "SA03n2957:941": "kimarthaṁ teṣāṁ ccheda ityāha |",
  "SA03n2957:942": "āryāṇāṁ yāni satyāni |",
  "SA03n2957:943": "duḥkhasamudayanirodhamārgalakṣaṇāni teṣāṁ tūrṇa śīghraṁ prāptinimittam ||",
  "SA03n2957:945": "vṛttapakṣe triṣṭubhi śālinī |",
  "SA03n2957:946": "sā caturṇāṁ cchede bhaṅge hṛdyā ||",
  "SA03n2957:948": "kīrtirityādi ||",
  "SA03n2957:950": "kīrtirartikarttatastava stavastomasadyano 'tisadyanohṛtaḥ |",
  "SA03n2957:951": "sāndracandracandrikārdracandanaśyenyalaṁkarotyalaṁ diśo daśa || 47 ||",
  "SA03n2957:955": "artiḥ pīḍā tatkarttatastava kīrtiḥ |",
  "SA03n2957:956": "alamatyartham |",
  "SA03n2957:957": "daśa diśo 'laṁkaroti |",
  "SA03n2957:958": "kiṁbhūtasya |",
  "SA03n2957:959": "stavastomasya stutinicayasya sadyanaḥ pātrasya |",
  "SA03n2957:960": "punaḥ kiṁbhūtasya |",
  "SA03n2957:961": "atyarthaṁ satāṁ mano haratītyatisadyanohṛtaḥ |",
  "SA03n2957:962": "vikalpitatvāt ñamabhāvābhāvaḥ |",
  "SA03n2957:963": "kīdṛśī kīrtiḥ |",
  "SA03n2957:964": "sāndrā yā candrasya candrikā jyotsnā ārdraṁ ca candanaṁ tadvat śyenī śvetā |",
  "SA03n2957:965": "śyeta śabdāt ṅīpratyaye takārasya natve rūpam ||",
  "SA03n2957:967": "vṛttapakṣe triṣṭubhi śyenī ||",
  "SA03n2957:969": "tvadityādi ||",
  "SA03n2957:971": "abhyudgatānekaśikhābhirūccaistvatsaṁśrayāddustyajasattvadṛṣṭiḥ |",
  "SA03n2957:972": "prahvasramanvañcati śailamūrtistīvrendravajrāhatidāriteva || 48 ||",
  "SA03n2957:976": "tava saṁśrayāddustyajā sattvadṛṣṭirātmadṛṣṭiḥ pradhvasramanukrameṇāñcati gacchati |",
  "SA03n2957:977": "kiṁbhūtā |",
  "SA03n2957:978": "anekaśikhābhiḥ viṁśatiśikharairūccairabhyudgatā |",
  "SA03n2957:979": "yathā śailasya mūrtiranekaśikharairabhyudgatāpi tīvrā yā indravajreṇāhatistayā dāritā satī pradhvasraṁ gacchati |",
  "SA03n2957:980": "tathā rūpamātmā rūpavānātmā rūpe ātmā rūpamātmani |",
  "SA03n2957:981": "evaṁ vedanādiṣu |",
  "SA03n2957:982": "itthaṁ viṁśatyā śikharairūnnatā bhagavadāśayanairātmya jñānāśaninā nāśamanvañcati ||",
  "SA03n2957:984": "vṛttapakṣe triṣṭubhi indravajrā |",
  "SA03n2957:985": "virūdetyādi ||",
  "SA03n2957:987": "virūdadharmādhipabhāvabhavyapratuṅgasiṁhāsanasaṁniṣaṇṇam |",
  "SA03n2957:988": "upāsate kāntaśivāḥ śivāpatyupendravajrāyudhavedhasastvām || 49 ||",
  "SA03n2957:992": "śivāpatiśca upendraśca vajrāyuśca vedhāśca te tvāmupā sate |",
  "SA03n2957:993": "kiṁbhūtāḥ |",
  "SA03n2957:994": "kāntamiṣṭaṁ śivaṁ nirvāṇaṁ yeṣāṁ tathā santaḥ |",
  "SA03n2957:995": "kiṁbhūtaṁ tvām |",
  "SA03n2957:996": "virūdo vṛddhiṁ gato yo dharmādhipabhāvo dharmaiśvaryaṁ tasmin bhavyaṁ yogyaṁ yat prottuṅgamuccaiḥ siṁhāsanaṁ tatra saṁniṣaṇṇamupaviṣṭam ||",
  "SA03n2957:998": "vṛttapakṣe triṣṭubhi upendravajrā ||",
  "SA03n2957:1000": "anantaretyādi ||",
  "SA03n2957:1002": "anantarodbhāvitalakṣaṇādyau pādau bhavetāmapi gocarau te |",
  "SA03n2957:1003": "yāsāṁ dṛśaḥ śravyayatiprapañcau dhanyāḥ surāṇāmupajātayastāḥ || 50 ||",
  "SA03n2957:1007": "anantaramudbhāvitāni yāni lakṣaṇāni kimindravibhavairityādinā |",
  "SA03n2957:1008": "abhyudayaniḥ śreyasahetutvādīni svarūpāṇi |",
  "SA03n2957:1009": "tairādyau saṁpannau |",
  "SA03n2957:1010": "ānantaryaṁ cātra sajātīyāvyavadhānāt |",
  "SA03n2957:1011": "yathā ' vikramādityānantaraṁ śrīharṣo rājā babhūva' iti |",
  "SA03n2957:1012": "athavā anantarodbhāvitalakṣaṇeti bhagavataḥ saṁbodhanam |",
  "SA03n2957:1013": "ādayatā ca pādayorlakṣaṇādibhireva |",
  "SA03n2957:1014": "tathā śravyaḥ pravacanādau yatiprapañco gatisaṁyamavistāro vikṣepābhāvādyayoḥ |",
  "SA03n2957:1015": "tāvevaṁbhūtau tava pādau yāsāṁ manuṣyādijātīnāṁ dṛśo 'pi gocarau bhavetāṁ tā jātayo dhanyāḥ |",
  "SA03n2957:1016": "surāṇāṁ ca upa samīpe vartanta iti yojyam |",
  "SA03n2957:1017": "devādigaterāsannībhāvāt ||",
  "SA03n2957:1019": "vṛttapakṣe 'nantarodbhāvitābhyāmindravajropendra vajrālakṣaṇābhyāmādyau pādau |",
  "SA03n2957:1020": "tathābhūtau ca śravyayatiprapañcau yāsāṁ bhavetām |",
  "SA03n2957:1021": "pādānta evātra yatiḥ prapañcaśca pratipādaṁ bahuṣu bhāvāt bhavetām |",
  "SA03n2957:1022": "tā upajātayaścaturdaśa vijñeyāḥ |",
  "SA03n2957:1023": "bahuvacananirdeśāt |",
  "SA03n2957:1024": "tena triṣṭubhi caturdaśaprakārā upajātayo vṛttāni |",
  "SA03n2957:1025": "prāyeṇātra śāntisūtrasamasyāprakārāṇi sūtrāṇīti |",
  "SA03n2957:1026": "kkacittviṣṭirapyadṛṣṭaiva ||",
  "SA03n2957:1028": "asaṁśayamityādi ||",
  "SA03n2957:1030": "asaṁśayaṁ tvāmapareṣu satsvapi prakāmasarvātmaguṇānuhāriṣu |",
  "SA03n2957:1031": "ananyasādhāraṇayādhiyādhipā uśanti vaṁśasthamanaṅgajiṣṇavaḥ || 51 ||",
  "SA03n2957:1035": "ātmano bodhisattvānāmeva ye sarve guṇāḥ prakāmamatyartha tairanuhartuṁ śīlaṁ yeṣām |",
  "SA03n2957:1036": "āryamañjuśriya eva vā ye sarve guṇāḥ prajñāvāhyāḥ prakāmaṁ tānanuhartuṁ śīlaṁ yeṣām |",
  "SA03n2957:1037": "teṣvanyeṣu bodhisattveṣu vidyamāneṣvapi asaṁśayaṁ niścayena |",
  "SA03n2957:1038": "anaṅgasya jayanaśīlā buddhā adhipā bodhisattvānāṁ nāthāḥ |",
  "SA03n2957:1039": "vaṁśe buddhavaṁśe tiṣṭhatīti vaṁśasthaṁ tvāmeva |",
  "SA03n2957:1040": "uśanti vadanti |",
  "SA03n2957:1041": "kayā |",
  "SA03n2957:1042": "dhiyā prajñayā |",
  "SA03n2957:1043": "kathaṁbhūtayānanyasādhāraṇayā ||",
  "SA03n2957:1045": "vṛttapakṣe triṣṭubhīti nivṛttam |",
  "SA03n2957:1046": "jagatyāmiti vakṣyamāṇam |",
  "SA03n2957:1047": "tena jagatyāmiti dvādaśākṣare cchandasi vaṁśasthaṁ nāma ||",
  "SA03n2957:1049": "bāletyādi ||",
  "SA03n2957:1051": "bālakṛtiṁ kānta vicitrabhūṣaṇaṁ hemābhamakṣobhyasanāthaśekharam |",
  "SA03n2957:1052": "vāgīśvaraṁ vāṅmatimūrtibhirname maunīndravaṁśabharaṇodayaśriyam || 52 ||",
  "SA03n2957:1056": "vāṅmatimūrtibhiriti kāyavāṅmanobhiḥ |",
  "SA03n2957:1057": "munīndrāṇāmayaṁ maunīndro vaṁśaḥ |",
  "SA03n2957:1058": "tasyābharaṇabhūtā abhyudayaśrīryasya |",
  "SA03n2957:1059": "śeṣaṁ subodham ||",
  "SA03n2957:1061": "vṛttapakṣe jagatyāmindravaṁśā nāma |",
  "SA03n2957:1062": "vaṁśasthasyaivādigurūtva indravaṁśetyanayorbhedaḥ ||",
  "SA03n2957:1064": "ativistarairityādi ||",
  "SA03n2957:1066": "ativistarairapi girāṁ sugiro guṇapāramīyuradhinātha na te |",
  "SA03n2957:1067": "nijamodamātrajananīti nutiḥ pramitākṣarāpi subhagaiva mama || 53 ||",
  "SA03n2957:1071": "he adhinātha |",
  "SA03n2957:1072": "te tava guṇānāṁ pāraṁ paryantaṁ girāṁ vistarairapi na īyurna gatāḥ |",
  "SA03n2957:1073": "ke |",
  "SA03n2957:1074": "śobhanā gīryeṣāṁ te sugiro munayaḥ |",
  "SA03n2957:1075": "tava tarhi stutiranucitetyāha |",
  "SA03n2957:1076": "pramitānyakṣarāṇi yasyāṁ tādṛśyapi mama nutiḥ subhagaiva śobhanaiva |",
  "SA03n2957:1077": "yasya nijaḥ stoturātmano harṣaḥ |",
  "SA03n2957:1078": "sa eva tanmātraṁ stutyaguṇaparyantāgamanāt |",
  "SA03n2957:1079": "sā janyate yayā |",
  "SA03n2957:1080": "vṛttapakṣe jagatyāṁ pramitākṣarā vṛttam ||",
  "SA03n2957:1082": "dīpyamānetyādi ||",
  "SA03n2957:1084": "dīpyamānākhilālaṁkṛtiśrlāghinī puṇyabhājāṁ mukhāmbhojalabdhodayā |",
  "SA03n2957:1085": "bhāratī bhāratīśa svabhāvojjvalā tvāmupaiti svayaṁ sadguṇasragviṇī || 54 ||",
  "SA03n2957:1089": "he bhāratīśa |",
  "SA03n2957:1090": "bhāratī sarasvatī svayaṁ svayaṁvare ca tvāmupaityāśrayati |",
  "SA03n2957:1091": "kiṁbhūtā |",
  "SA03n2957:1092": "svabhāvenojjvalā nistavacarṇa sāt |",
  "SA03n2957:1093": "santo ye guṇā bhagavata eva teṣāṁ sragmālā |",
  "SA03n2957:1094": "sā yasyā abhidheyatvenāsti |",
  "SA03n2957:1095": "matvarthīyaḥ srajo viniḥ |",
  "SA03n2957:1096": "tathā dīpyamānā akhilā yā alaṁkṛtayaḥ kāvyālaṁkṛtayastābhiḥ śrlāghā yasyāḥ |",
  "SA03n2957:1097": "vrīhyāditvādiniḥ |",
  "SA03n2957:1098": "punaḥ kiṁbhūtā |",
  "SA03n2957:1099": "puṇyabhājāṁ bodhisattvānāṁ mukhāmbhojāllabdha udaya utpattiryayā sā tathārūpiṇyapi sarasvatī dīpyamānākhilālaṁkāraśrlāghinī |",
  "SA03n2957:1100": "puṇyabhājāṁ brahyaṇāṁ mukhāmbhojalabdhodayā svabhāvena cojjvalā |",
  "SA03n2957:1101": "sarvaśuklā sarasvatīti vacanāt |",
  "SA03n2957:1102": "san śobhano guṇaḥ sūtraṁ yasyāṁ tādṛśī sragasyā astīti sragviṇī |",
  "SA03n2957:1103": "sāpi tvāṁ svayamabhyupaiti śrīpatiparihāreṇeti vārthaḥ |",
  "SA03n2957:1104": "vṛttapakṣe jagatyāṁ sragviṇī ||",
  "SA03n2957:1106": "bhaṅgamityādi ||",
  "SA03n2957:1108": "bhaṅgaṁ nītāste pañcabāṇasya bāṇāḥ śānto dveṣāgnirmohajāḍyaṁ nirastam |",
  "SA03n2957:1109": "nātha trailokyānugrahavyagramūrte saṁpat saṁprāptā vaiśvadevī tvayaiva || 55 ||",
  "SA03n2957:1113": "he nātha |",
  "SA03n2957:1114": "viśve ca te devāśca teṣāmiyaṁ vaiśvadevī saṁpattvayaiva saṁprāptā nānyena |",
  "SA03n2957:1115": "kathamityāha |",
  "SA03n2957:1116": "yatastvayā pañcabāṇasya te bāṇā bhaṅga nītāḥ prāpitāḥ |",
  "SA03n2957:1117": "etena kāmanirjayaḥ kathitaḥ |",
  "SA03n2957:1118": "tathā tvayā śānto dveṣāgniḥ |",
  "SA03n2957:1119": "kutaḥ |",
  "SA03n2957:1120": "śānta ityantarbhūtaṇyarthe rūpam |",
  "SA03n2957:1121": "mohajāḍyaṁ ca nirastam |",
  "SA03n2957:1122": "atra ca vināpi tena cārtho labhyate |",
  "SA03n2957:1123": "śambhunā punaḥ kāma eva jitaḥ |",
  "SA03n2957:1124": "brahyaṇā dveṣaḥ |",
  "SA03n2957:1125": "raviṇā jāḍyam |",
  "SA03n2957:1126": "tvayā tu sarveṣāmeṣāṁ saṁpattiradhigateti viśeṣaḥ |",
  "SA03n2957:1127": "trailokyānugrahavyagramūrte iti hetubhāvena viśeṣaṇam |",
  "SA03n2957:1128": "na hi svayamasiddhaḥ parārtha sādhayitumadhīṣṭa iti |",
  "SA03n2957:1129": "athavā yadi rāgādayo bhagavataḥ prahīṇāstadā tvatpresattvārtha hānirityāha |",
  "SA03n2957:1130": "trailokyetyādi |",
  "SA03n2957:1131": "anena karūṇayā bhave'vasthānaṁ sūcitam |",
  "SA03n2957:1132": "vṛttapakṣe jagatyāṁ vaiśvadevī |",
  "SA03n2957:1133": "bāṇāḥ pañca te cātra bhaṅga nītāḥ ||",
  "SA03n2957:1135": "saṁpūrṇetyādi ||",
  "SA03n2957:1137": "saṁpūrṇo'ntarguṇagaṇaratnaiścitrairambhorāśeryatimatidhairyādhatse |",
  "SA03n2957:1138": "saṁkleśāgnipraśamanasaddharmāmbhodhārāsārairjaladharamālālīlām || 56 ||",
  "SA03n2957:1142": "antargatā ye guṇāsta eva ratnāni |",
  "SA03n2957:1143": "taiścitrairnānāprakārairāścaryakarairvā saṁpūrṇaḥ |",
  "SA03n2957:1144": "guṇagaṇaratnairvā |",
  "SA03n2957:1145": "antaḥ saṁpūrṇaḥ san |",
  "SA03n2957:1146": "atidhairyācca ambhorāśeḥ samudrasya yatiṁ saṁyamamācāraṁ dhatse |",
  "SA03n2957:1147": "tathā jaladharamālāyā līlāṁ dhatse iti yojyam |",
  "SA03n2957:1148": "kaiḥ |",
  "SA03n2957:1149": "saṁkleśa evāgnistaṁ praśamayati |",
  "SA03n2957:1150": "saṁpraśamyate vānayeti |",
  "SA03n2957:1151": "sā cāsau saddharmāmbudhārā ca tasyā savātāstaiḥ |",
  "SA03n2957:1152": "vārirāśirapi citrai ratnaiḥ saṁpūrṇo 'tidhīraśca |",
  "SA03n2957:1153": "meghamālāpi dhārāsārairagniṁ śamayatīti sāmyam ||",
  "SA03n2957:1155": "vṛttapakṣe 'mbhorāśeryatimati jagatyāṁ jaladharamālā dhatta iti saṁbandhanīyam |",
  "SA03n2957:1156": "tavetyādi ||",
  "SA03n2957:1158": "tava puraḥ paramottamasaṁmatāḥ pratibhayā vikalāḥ prativādinaḥ |",
  "SA03n2957:1159": "sulabhamūkadaśā bahu manvate drutavilambitamapyuditaṁ vacaḥ || 57 ||",
  "SA03n2957:1163": "he parama tava purata uttamatvena saṁmatā api prativādino bṛhaspatyādayaḥ |",
  "SA03n2957:1164": "paramottameti vā saṁbodhanam |",
  "SA03n2957:1165": "uttamatvena saṁmatā ye te |",
  "SA03n2957:1166": "drutaṁ vā vilambitaṁ vā yaduccāritaṁ vacaḥ |",
  "SA03n2957:1167": "kriyāyā viśeṣaṇaṁ vacaso vā |",
  "SA03n2957:1168": "tadapi bahu manyante |",
  "SA03n2957:1169": "kiṁbhūtāḥ |",
  "SA03n2957:1170": "sulabhā mūkadaśā yeṣām |",
  "SA03n2957:1171": "kathaṁ te tathetyāha |",
  "SA03n2957:1172": "pratibhayā sfūrtyā vikalāḥ |",
  "SA03n2957:1173": "pratibhānarahitānāṁ hi mūkataivocitā |",
  "SA03n2957:1174": "te'pi yadi drutaṁ vilambitaṁ vā vacanamuccārayanti |",
  "SA03n2957:1175": "tadā tadapi bahu manyante mṛtādvaraṁ drubalateti nyāyāt |",
  "SA03n2957:1176": "vṛttapakṣe jagatyāṁ drutavilambitam ||",
  "SA03n2957:1178": "tritayetyādi ||",
  "SA03n2957:1180": "tritayamapi pavitrayantī jagat tuhinakarakarāvadātadyutiḥ |",
  "SA03n2957:1181": "prabhavati bhavataśca kīrtiściraṁ suragiriśirasaśca mandākinī || 58 ||",
  "SA03n2957:1185": "tritayamapi jagat pavitrayantī bhavataḥ kīrtiḥ prabhavati |",
  "SA03n2957:1186": "suragireḥ śirasaśca mandākinī svarnadī prabhavati |",
  "SA03n2957:1187": "sā dyutidhānāntaramerūśṛṅge prabhavati |",
  "SA03n2957:1188": "paṭhyate mandākinīśabdaḥ svarnadyām |",
  "SA03n2957:1189": "paṭhito'pi kavisamaye tripathagāpi yā dṛśyate |",
  "SA03n2957:1190": "tena tritayamapi pavitrayantītyuktam |",
  "SA03n2957:1191": "kiṁbhūtā |",
  "SA03n2957:1192": "bhavataḥ kīrtirmandākinī ca |",
  "SA03n2957:1193": "tuhinakarakaravadavadātā dyutiryasyāḥ sā tathā |",
  "SA03n2957:1194": "bhagavataśca kanakābhatvānmerūśikharasāmyam ||",
  "SA03n2957:1196": "vṛttapakṣe jagatyāṁ mandākinī ||",
  "SA03n2957:1198": "haratītyādi ||",
  "SA03n2957:1200": "harati nitāntamiyaṁ tava kīrtiḥ kṛtihṛdayāni dayānijavāsa |",
  "SA03n2957:1201": "prasavacayena citeva samantāddiśi diśi kundalatā dalatālam || 59 ||",
  "SA03n2957:1205": "yathā samantāddalatā vikasatā prasavacayena puṣpanivahena citā vyāptā kundalatā |",
  "SA03n2957:1206": "alamatyartham |",
  "SA03n2957:1207": "diśi diśi kṛtināṁ sukṛtināṁ hṛdayāni harati |",
  "SA03n2957:1208": "tathā he dayānivāsa |",
  "SA03n2957:1209": "iyamanantaroditā tava kīrtirdiśi diśi samantāt prasarantī paṇḍitahṛdayāni nitāntaṁ harati ||",
  "SA03n2957:1211": "vṛttapakṣe jagatyāṁ kundalatā nāmāpūrvam ||",
  "SA03n2957:1213": "dalayatītyādi ||",
  "SA03n2957:1215": "dalayatyupāttaśobhāsamavāyo jagatāmaghāni ko 'pyeṣa kṛpābdhiḥ |",
  "SA03n2957:1216": "bahubuddhakoṭinirmāṇapaṭīyān dhṛtadharmadhātuvāgīśvaralīlaḥ || 60 ||",
  "SA03n2957:1220": "dhṛtā dharmadhātuvāgīśvarasya buddhasya līlā yena sa eṣa ko'pi kṛpāsamudraḥ |",
  "SA03n2957:1221": "jagatāmaghāni pāpāni dalayati |",
  "SA03n2957:1222": "kiṁbhūtaḥ |",
  "SA03n2957:1223": "upāttaḥ saṁbhṛtaḥ śobhānāṁ samavāyo yena tathā |",
  "SA03n2957:1224": "bahubuddhakoṭīnāṁ nirmāṇaṁ sfaraṇaṁ jananaṁ vā |",
  "SA03n2957:1225": "tatra paṭīyānatyarthaṁ samarthaḥ |",
  "SA03n2957:1226": "āryamañjuśriyo dehādanekabuddhakoṭīnāṁ sfaraṇāttavārādhanena ca prādurbhāvāttathābhidhānam ||",
  "SA03n2957:1228": "vṛttapakṣe dalamardha pādānāṁ tatra yatyā prāptaḥ san śobhāsamavāyo yena sa tathā |",
  "SA03n2957:1229": "jagatyāṁ vāgīśvaralīlo nāmāpūrvam ||",
  "SA03n2957:1231": "pravikiratītyādi ||",
  "SA03n2957:1233": "pravikiratīva viyattaraṅgiṇītaralataraṅgarūcāṁ rūcāṁ cayān |",
  "SA03n2957:1234": "vilasati śaśvadasirdaśāntare tava yamunājalavīcimecakaḥ || 61 ||",
  "SA03n2957:1238": "tava daśāntare mūrtyantare 'rapacanādau śaśvadvilasati sati |",
  "SA03n2957:1239": "asistava yamunājalavīcivanmecakaḥ śyāmaḥ |",
  "SA03n2957:1240": "rūcāṁ cayān tavaiva kāyakiraṇanikarāṇāṁ kāntyā prakarṣeṇa vikiratīva cchurayatīva |",
  "SA03n2957:1241": "kīdṛśān |",
  "SA03n2957:1242": "viyattaraṅgiṇyāstaralataraṅgāṇāmiva rūk kāntiryeṣāṁ teṣāmapi viśadatvāt vicchinnavisāritvācca |",
  "SA03n2957:1243": "etena gaṅgāyamunāsaṁbhedasāmyamupadarśitam |",
  "SA03n2957:1244": "athavā tava daśāntare yathoktarūcāṁ cayān pravikirati sati |",
  "SA03n2957:1245": "tatraivoktaguṇo nistriṁśaḥ śaśvadvilasatīti yojanā ||",
  "SA03n2957:1247": "vṛttapakṣe jagatyāṁ yamunā nāma ||",
  "SA03n2957:1249": "mana ityādi ||",
  "SA03n2957:1251": "manohārihārāvalīramyamīdṛk kka te nātha rūpaṁ surūpādhirāja |",
  "SA03n2957:1252": "kka taccātidurdāntasattvapraśāntyaisfuradbhīmabhūśābhujaṅgaprayātam || 62 ||",
  "SA03n2957:1256": "he nātha |",
  "SA03n2957:1257": "manohāriṇyā hārāvalyā ramyaṁ tava kkedṛśaṁ rūpam |",
  "SA03n2957:1258": "surūpādhirājetyanena rūpābhimānivinayanārtha tādṛṅ mahārājalīlādinirmāṇaṁ darśitamiti darśayati |",
  "SA03n2957:1259": "kka cātiśa yaṁ durdāntasattvānāṁ praśamarthaṁ sfurantaścalanto bhīmā bhayānakā bhūṣārthaṁ ye bhujaṅgāstaiḥ prayātamāśritaṁ yamāryādirūpam |",
  "SA03n2957:1260": "ativismayakaraṁ rūpadvayaṁ tavetyarthaḥ ||",
  "SA03n2957:1262": "vṛttapakṣe jagatyāṁ bhujaṅgaprayātam ||",
  "SA03n2957:1264": "aviraletyādi ||",
  "SA03n2957:1266": "aviralamauktikaprakarabhūṣā harati na kasya cittamiyamīśa |",
  "SA03n2957:1267": "surūciramallikāsamayasevyapratinavamālinīva tava mūrtiḥ || 63 ||",
  "SA03n2957:1271": "he īśa |",
  "SA03n2957:1272": "suṣṭhu rūcirā mallikāyāḥ samaye yauvanadaśāyāṁ sevyā pratinavā abhinavā yā mālā yad vā surūcirā mallikā kāle sevyā yā pratinavā mālā mallikāyā eva sā yasyā asti mūrteḥ |",
  "SA03n2957:1273": "saiva taveyaṁ mūrtiḥ kasya na cittaṁ harati |",
  "SA03n2957:1274": "sarvasyaiva haratītyarthaḥ |",
  "SA03n2957:1275": "kiṁbhūtā |",
  "SA03n2957:1276": "aviralena mauktikaprakareṇa |",
  "SA03n2957:1277": "sa eva vā bhūśā yasyāḥ sā ||",
  "SA03n2957:1279": "vṛttapakṣe jagatyāṁ navamālinī ||",
  "SA03n2957:1281": "tavetyādi ||",
  "SA03n2957:1283": "tava nātha paraṁ yadi kāntisudhājaladhau śramamujzhati zhātkṛtini |",
  "SA03n2957:1284": "śubharūpanirūpaṇalampaṭakaṁ parito 'ṭakamaṅga jagannayanam || 64 ||",
  "SA03n2957:1288": "aṅgaśabdaḥ saṁbuddhau |",
  "SA03n2957:1289": "he nātha |",
  "SA03n2957:1290": "jagannayanaṁ tava kāntireva sudhājaladhistarimañzhātkṛtini śramamāyāsaṁ paramujzhati |",
  "SA03n2957:1291": "nānyatra |",
  "SA03n2957:1292": "samudro'pi hi velāparaṁparayā zhātkāravān |",
  "SA03n2957:1293": "bhagavānapyanavaratanityalāvaṇyalaharībhiḥ |",
  "SA03n2957:1294": "kiṁbhūtaṁ jagannayanam |",
  "SA03n2957:1295": "śubhaṁ manoharaṁ rūpaṁ tasya nirūpaṇe lampaṭakaṁ sat paritaḥ samantādaṭatītyarthaḥ |",
  "SA03n2957:1296": "tadevāṭakam |",
  "SA03n2957:1297": "ata evāsya śramaḥ |",
  "SA03n2957:1298": "anyo'pi hi cirabhramaṇapariśrāntaḥ samudrādimahājalāśaye śramamapanayati ||",
  "SA03n2957:1300": "vṛttapakṣe jagatyāṁ toṭakam ||",
  "SA03n2957:1302": "varadetyādi ||",
  "SA03n2957:1304": "varada viratibhāñji vyaktamaṅgānyatibhava bhavitā no'vaśyameva |",
  "SA03n2957:1305": "tava vacanasudhāyāḥ pānapātraṁ śravaṇayugapuṭo 'yaṁ prītihetuḥ || 65 ||",
  "SA03n2957:1309": "he varada |",
  "SA03n2957:1310": "atibhava bhavamatikrānta |",
  "SA03n2957:1311": "no 'smākamaṅgāni hastapādādīni |",
  "SA03n2957:1312": "vyaktaṁ viratimanabhiratiṁ bhajante |",
  "SA03n2957:1313": "sukhahetavo na bhavantītyarthaḥ |",
  "SA03n2957:1314": "śravaṇayoryugaṁ tasya puṭaḥ |",
  "SA03n2957:1315": "sa punaravaśyameva naḥ prītiheturbhaviṣyati |",
  "SA03n2957:1316": "katham |",
  "SA03n2957:1317": "tava vacanasudhāyāḥ pānapātraṁ yasmāt ||",
  "SA03n2957:1319": "vṛttapakṣe jagatyāṁ puṭo nāma |",
  "SA03n2957:1320": "atra cāṅgānyaṣṭa viratibhāñji ||",
  "SA03n2957:1322": "vṛṇa ityādi ||",
  "SA03n2957:1324": "vṛṇe varamimaṁ tvadekamatulaprabhāva bhavatānna mādṛśajanaḥ |",
  "SA03n2957:1325": "bhavantamapi yaḥ śrayañchamasudhāraseṣu viratirjaḍoddhatagatiḥ || 66 ||",
  "SA03n2957:1329": "he atulaprabhāva |",
  "SA03n2957:1330": "tvattvattaḥ sakāśādekaṁ varaṁ vṛṇe yāce |",
  "SA03n2957:1331": "kaṁ varaṁ yācasītyāha |",
  "SA03n2957:1332": "mādṛśo jano na kaścid bhavatānnotpadyatām |",
  "SA03n2957:1333": "kīdṛśaḥ |",
  "SA03n2957:1334": "yo bhavantamapi vāgīśvaraṁ śrayañjaḍā mandā uddhatā vikṣiptā gatirmatiryasya sa tathābhūtaḥ san |",
  "SA03n2957:1335": "vigatā ratirabhilāṣo yasya tathā bhavati |",
  "SA03n2957:1336": "kasmin viṣaye |",
  "SA03n2957:1337": "śamāḥ śāntayastā eva sudhārasāsteṣu |",
  "SA03n2957:1338": "vṛttapakṣe jagatyāṁ jaloddhatagatirnāma |",
  "SA03n2957:1339": "tatra ca raseṣu ṣaṭsu viratiḥ ||",
  "SA03n2957:1341": "tvadityādi ||",
  "SA03n2957:1343": "tvatprasādasamudīrṇaśubhavaśādaṣṭabhedi sukhameva kṛtijanaḥ |",
  "SA03n2957:1344": "locanotsavavidhāsu tanubhṛtāṁ candra vartma samupaiti bhavabhidām || 67 ||",
  "SA03n2957:1348": "he tanubhṛtāṁ locanotsavavidhāsu nayanānandakṛtiṣu candra |",
  "SA03n2957:1349": "tava prasādena samudīrṇaṁ samṛddhaṁ yacchubhaṁ tatsāmarthyāt kṛtijanaḥ sukhamevākaṣṭenaiva bhavabhidāmāryāṇāṁ vartma mārgaṁ samupaiti prāpnoti |",
  "SA03n2957:1350": "kīdṛśam |",
  "SA03n2957:1351": "aṣṭabhedi |",
  "SA03n2957:1352": "āryāṣṭāṅgalakṣaṇam ||",
  "SA03n2957:1354": "vṛttapakṣe jagatyāṁ candravartma nāma |",
  "SA03n2957:1355": "taccāṣṭabhedi aṣṭamayatikamityarthaḥ ||",
  "SA03n2957:1357": "sukhetyādi ||",
  "SA03n2957:1359": "sukhaduḥkhātiśayādihetujātairaviluptasmṛtayo bhavanti bhavyāḥ |",
  "SA03n2957:1360": "tava pādāśrayalabdhabuddhisārāḥ sakalāyāmapi vādirāja gatyām || 68 ||",
  "SA03n2957:1364": "he vādirāja |",
  "SA03n2957:1365": "sukhaṁ ca duḥkhaṁ ca tayoratiśaya ādiryeṣāṁ sukhamādyādīnāṁ teṣāṁ hetu jātairapi |",
  "SA03n2957:1366": "aviluptā smṛtiryeṣāṁ te bhavyāḥ |",
  "SA03n2957:1367": "sakalāyāmapi devādigatau vartamānāstathā bhavanti |",
  "SA03n2957:1368": "nanu loko niratiśayasukhādihetumāsādya vinaṣṭasmṛtirbhavati |",
  "SA03n2957:1369": "tatkathamidamucyata ityāha |",
  "SA03n2957:1370": "tava pādāśrayeṇa labdho buddheḥ sāro balaṁ yaiste tathābhūtā yasmāt |",
  "SA03n2957:1371": "athavā sakalāyāṁ vādirājānāṁ gatau sarvavivādavyavahāre |",
  "SA03n2957:1372": "śeṣaṁ samānam ||",
  "SA03n2957:1374": "vṛttapakṣe jagatyāṁ kalā nāmāpūrvam |",
  "SA03n2957:1375": "ita ūrdhvaṁ jagatyāmiti nānuvartate ||",
  "SA03n2957:1377": "tavetyādi ||",
  "SA03n2957:1379": "tava caraṇaparicaraṇarūcīnāṁ kimapi sukhamudayati kṛtirūpam |",
  "SA03n2957:1380": "nikhilamalapaṭalavigamadīpraprathima guṇamahitamati jagatyām || 69 ||",
  "SA03n2957:1384": "tava caraṇayoḥ paricaraṇe parīṣṭau rūciryeṣāṁ teṣāṁ sukhaṁ yathā bhavati tathā kimapyadbhutaṁ kṛtināṁ rūpaṁ svarūpaṁ kṛtitvamudayati jagatyām |",
  "SA03n2957:1385": "kathamadbhutamityāha |",
  "SA03n2957:1386": "nikhilasya malapaṭalasya vigamāddīpro dīpanaśīlaḥ prathimā pṛthutvaṁ yeṣām |",
  "SA03n2957:1387": "tadguṇairvaktṛtvādibhirmahatī matiravabodhaviśeṣo yatra tattathā |",
  "SA03n2957:1388": "athavā nikhilamalapaṭalavigamadīpraṁ ca tatprathimaguṇena mahitamati ceti karmadhārayaḥ ||",
  "SA03n2957:1390": "vṛttapakṣe'tijagatyāṁ trayodaśākṣare cchandasi mahitaṁ nāma ||",
  "SA03n2957:1392": "kaletyādi ||",
  "SA03n2957:1394": "kaladhautakāntavapurūttamalīlaḥ paṭubhāratīvaraṭayā varivasyaḥ |",
  "SA03n2957:1395": "iha mañjughoṣa iti vaḥ prathito 'vyājjinamānasaikanalinīkalahaṁsaḥ || 70 ||",
  "SA03n2957:1399": "iha jagati mañjughoṣa iti prathitaḥ khyāto jinamānasamevaikā utkṛṣṭā yā nalinī tatra kalahaṁsa iva kalahaṁso vo yuṣmān avyāt |",
  "SA03n2957:1400": "kiṁbhūtaḥ |",
  "SA03n2957:1401": "kaladhautaṁ svarṇaṁ tadvat kāntaṁ vapuryasya |",
  "SA03n2957:1402": "tathā ca rabhasaḥ kaladhautaṁ svarṇe rūpye iti |",
  "SA03n2957:1403": "paṭvī yā bhāratī saiva varaṭā haṁsīti tayā satatānugamāt |",
  "SA03n2957:1404": "varivasyaḥ paricāryaḥ |",
  "SA03n2957:1405": "nalinyāṁ kalapradhāno'pi haṁsa iha jagati mañjurghoṣo 'syeti mañjughoṣa iti prathitaḥ |",
  "SA03n2957:1406": "paṭuvāṇīlakṣitayā varaṭayā sevyaḥ |",
  "SA03n2957:1407": "uttamaceṣṭaḥ kaladhautaṁ rūpyaṁ tadvat śuddhavapuśca bhavati ||",
  "SA03n2957:1409": "vṛttapakṣe 'tijagatyāṁ kalahaṁso nāma |",
  "SA03n2957:1410": "asya cirantanaṁ bhramarītyapi nāma ||",
  "SA03n2957:1412": "viccheda ityādi ||",
  "SA03n2957:1414": "vicchedastriṣu yadi duḥsaheṣvamīṣu kleśeṣu sfuṭamaṇuśo 'pi duṣkaraḥ syāt |",
  "SA03n2957:1415": "prāpyeta kka nu khalu nātha mūrtirīdṛk trailokye nayanamanaḥ praharṣiṇīha || 71 ||",
  "SA03n2957:1419": "he nātha |",
  "SA03n2957:1420": "amīṣu rāgadveṣamoheṣu triṣu duḥsaheṣu kleśeṣu sfuṭaṁ vyaktaṁ yo vicchedo vigamaḥ sa yadi duṣkaraḥ syāt |",
  "SA03n2957:1421": "aṇuśo'pīti |",
  "SA03n2957:1422": "sthūlapracārāṇāṁ tāvadvicchedasya duṣkaratva īdṛgmūrtirna prāpyate |",
  "SA03n2957:1423": "aṇuśo 'pi sūkṣmapracārāṇāmapi yadi vicchedo duṣkaraḥ kartumaśakyaḥ syāttadeha trailokye īdṛgbhagavato mūrtiḥ kka nu khalu prāpyeta naiva prāpyetetyarthaḥ |",
  "SA03n2957:1424": "kīdṛśī |",
  "SA03n2957:1425": "nayanaṁ ca manaśca te praharṣayituṁ śīlaṁ yasyāḥ sā tathā |",
  "SA03n2957:1426": "taduktam 'mūrtireva tavācaṣṭe bhagavan vītarāgatām ' ityādi ||",
  "SA03n2957:1428": "vṛttapakṣe'tijagatyāṁ vicchedastriṣu yadi syāttadā praharṣiṇī ||",
  "SA03n2957:1430": "payonidhāvityādi ||",
  "SA03n2957:1432": "payonidhau viratimapāṁ vidhāya ca sfuranmahākiraṇakalāparatnadhau |",
  "SA03n2957:1433": "bhavādṛśāṁ vapuṣi ca kāntisaṁtatiḥ samīkṣyate yadi rūcireyamīdṛśī || 72 ||",
  "SA03n2957:1437": "iyamīdṛśī rūcirā kānteḥ saṁtatirbhavādṛśāṁ mahābodhisattvānāmeva vapuṣi paramīkṣyate |",
  "SA03n2957:1438": "apāṁ viratiṁ vigamaṁ vidhāya yadi kadācittasmin |",
  "SA03n2957:1439": "kalpitopameyaṁ 'ubhau yadi vyomni pṛthakpravāhau' ityādi ||",
  "SA03n2957:1441": "vṛttapakṣe 'tijagatyāṁ payonidhau viratiṁ vidhāya iyamīdṛśī rūcirā samīkṣyate ||",
  "SA03n2957:1443": "mandretyādi ||",
  "SA03n2957:1445": "mandradhvānairyāmṛtadhārāstvayi ramyā muñcatyuccairvisfurati prīṇitabhavye |",
  "SA03n2957:1446": "nāthānveti vyaktatayātyantamanojñaṁ varṣāmbhodaṁ saiva yatirmattamayūram || 73 ||",
  "SA03n2957:1450": "he nātha |",
  "SA03n2957:1451": "mandradhvānaiḥ gambhīranirghoṣairamṛtadhārāḥ pravacanapravāhān manohara muccaistvayi muñcati |",
  "SA03n2957:1452": "ata eva prīṇitabhavye yā yatiścaritaṁ visfurati saiva yatirvarṣā mbhodaṁ vyaktatayā sfuṭamanveti |",
  "SA03n2957:1453": "atyantamanojñatvāt |",
  "SA03n2957:1454": "prāvṛṣeṇyasya mandradhvānairamṛtadhārāmocanaṁ sūcitam |",
  "SA03n2957:1455": "mattā mayūrā yasmāt |",
  "SA03n2957:1456": "tattvena prīṇitabhavyatvam ||",
  "SA03n2957:1458": "vṛttapakṣe rūcirāyā yā yatiranantaroktā caturthe saivātijagatyāṁ mattamayūraṁ vṛttamanveti ||",
  "SA03n2957:1460": "jayatītyādi ||",
  "SA03n2957:1462": "jayatīyamutpalataroranuttaratrijagatpramodajanane madhāviva |",
  "SA03n2957:1463": "tvayi netrakāntakusumodgatā latā madhumattabhṛṅgaravamañjubhāṣiṇī || 74 ||",
  "SA03n2957:1467": "tvayi trijagatāṁ pramodasya janane janananimittaṁ janake vā |",
  "SA03n2957:1468": "madhāviva vasanta iva vartamānasyotpalataroḥ ketanendīvaravṛkṣasya latā śākhā jayati |",
  "SA03n2957:1469": "kīdṛśī |",
  "SA03n2957:1470": "trijagato netrāṇāṁ kāntaṁ yatkusumaṁ tenodgatā |",
  "SA03n2957:1471": "tathā madhumattānāṁ bhṛṅgāṇāṁ raveṇa mañju bhāṣituṁ śīlaṁ yasyāḥ sā tathā |",
  "SA03n2957:1472": "madhusamayo'pi trijagatpramodajananaḥ |",
  "SA03n2957:1473": "tatra cotpalataroḥ śākhā netrakamanīyasumanobhirūllasitā tanmakarandapānamattamadhukarazhāṁkāraiḥ manoharavyāhāriṇīva bhavati ||",
  "SA03n2957:1475": "vṛttapakṣe 'tijagatyāṁ mañjubhāṣiṇī |",
  "SA03n2957:1476": "iyaṁ tu pūrvaṁ kusumodgatā nāma |",
  "SA03n2957:1477": "ata evātra dvayamupāttam ||",
  "SA03n2957:1479": "sarvetyādi ||",
  "SA03n2957:1481": "sarvātiśāyiguṇanirbharalabdhamodairvidvanmadhuvratakulairūpagīyamānam |",
  "SA03n2957:1482": "manyāmahe jinanayābharaṇaṁ tavaiva vṛttaṁ vasantatilakaṁ navacūtameva || 75 ||",
  "SA03n2957:1486": "yathā navacūtaṁ vasantasya tilakamalaṁkārabhūtaṁ tathā tavaiva vṛttaṁ caritraṁ jinanayasyābharaṇaṁ manyāmahe |",
  "SA03n2957:1487": "kiṁbhūtam |",
  "SA03n2957:1488": "vidvāṁsa eva madhuvratāsteṣāṁ kulairūpagīyamānamutkīrtyamānam |",
  "SA03n2957:1489": "kiṁbhūtaiḥ |",
  "SA03n2957:1490": "sarvātiśāyinastavaiva ye guṇāstairnirbharaṁ labdho modo yaiḥ |",
  "SA03n2957:1491": "cūtamapi sarvātiśāyibhirnijaiḥ saurabhādi guṇairnirbharalabdhamodāni yāni mahuvratakulāni tairvandivṛndairivopagīyamānam |",
  "SA03n2957:1492": "eva ivārthe |",
  "SA03n2957:1493": "tathā cājayaḥ 'evaupamye 'vadhāraṇe' iti ||",
  "SA03n2957:1495": "vṛttapakṣe śakkarībhūṣaṇeti vakṣyate ||",
  "SA03n2957:1497": "saṁmukhetyādi ||",
  "SA03n2957:1499": "saṁmukhavalanmukhamṛgādhipatipṛṣṭhārūdamatigādadayamabhyudayakandam |",
  "SA03n2957:1500": "sundarimabandhuritahemahimapādaṁ vādikuladaivatamamandamabhivande || 76 ||",
  "SA03n2957:1504": "vādikuladaivata mamandaṁ yathā bhavati tathā abhivande |",
  "SA03n2957:1505": "kiṁbhūtam |",
  "SA03n2957:1506": "bhagavata eva saṁmukhaṁ valan mukhaṁ yasya tasya mṛgāhipateḥ pṛṣṭhārūdamatigādadayamatiśayitakṛpam |",
  "SA03n2957:1507": "abhyudayasya vibhūteḥ kandaṁ mūlam |",
  "SA03n2957:1508": "tathā sundarimā saundaryam |",
  "SA03n2957:1509": "tena bandhuritāvadharitau hemahimapādau yena |",
  "SA03n2957:1510": "varṇasya saundaryeṇa hema bandhuritaṁ kānteśca himapādaścandra ityarthaḥ ||",
  "SA03n2957:1512": "atrāpi vṛttapakṣe śakkarībhūṣaṇaṁ daivataṁ vṛttam |",
  "SA03n2957:1513": "kecididaṁ siṁhalalitamāhuḥ |",
  "SA03n2957:1514": "tathā ca jayadevaḥ 'siṁhalalitaṁ ca kathitaṁ bhajasanogau ' iti ||",
  "SA03n2957:1516": "praśamitetyādi ||",
  "SA03n2957:1518": "praśamitasakalaprapañcanirāvṛtiprasaradamaladhīsamādhisudhājuṣaḥ |",
  "SA03n2957:1519": "damayati bhavato hatāhitavikramā muniyatiraparājitā bhuvanatrayam || 77 ||",
  "SA03n2957:1523": "bhavato muneryatirmunijanocitaḥ saṁyamaḥ |",
  "SA03n2957:1524": "aparairbāhyamunibhirajitā bhuvanatrayaṁ damayati vinayati |",
  "SA03n2957:1525": "kiṁbhūtā |",
  "SA03n2957:1526": "hato'hitānāṁ mā rāṇāṁ vikramo yayā |",
  "SA03n2957:1527": "kiṁbhūtasya bhagavataḥ |",
  "SA03n2957:1528": "praśamitaḥ praśamaṁ nītaḥ sakalaḥ prapañco grāhyagrāhakādi vikalpo yaḥ |",
  "SA03n2957:1529": "yacca nirāvṛti āvaraṇābhāvaḥ |",
  "SA03n2957:1530": "tābhyāṁ yathāsaṁkhyaṁ prasarantāvamalau yau dhīsamādhī tāveva sudhā tāṁ juṣamāṇasya ||",
  "SA03n2957:1532": "vṛttapakṣe śakkarībhūṣaṇā aparājitā |",
  "SA03n2957:1533": "sā ca muniyatiḥ |",
  "SA03n2957:1534": "munayaḥ sapta ||",
  "SA03n2957:1536": "pratibhayetyādi ||",
  "SA03n2957:1538": "pratibhayavapuṣāmakarūṇacaritapraśamanavidhaye kkacidapi kṛpayā |",
  "SA03n2957:1539": "tava bhujaparighāvalirativiṣamā vilasati vividhapraharaṇakalikā || 78 ||",
  "SA03n2957:1543": "tava kkacidvajrabhairavādyavasthāviśeṣe bhujaparighāṇāṁ dordaṇḍānāmāvaliḥ saṁhatirativiṣamā vilasati |",
  "SA03n2957:1544": "kiṁbhūtā |",
  "SA03n2957:1545": "vividhāni praharaṇāni kalayatīti ṇvul tādṛśī |",
  "SA03n2957:1546": "kimartham |",
  "SA03n2957:1547": "pratibhayaṁ bhayaṁkaraṁ vapuryeṣāmakarūṇaṁ yaccaritaṁ tasya kṛpayā praśamanavidhaye ||",
  "SA03n2957:1549": "vṛttapakṣe śakkarībhūṣaṇā praharaṇakalikā |",
  "SA03n2957:1550": "anyeṣāṁ praharaṇakalitā |",
  "SA03n2957:1551": "saptame ca yatiḥ |",
  "SA03n2957:1552": "tathā ca śāntayaḥ 'praharaṇakalitā nanavinanavitaiḥ ' iti |",
  "SA03n2957:1553": "jayadeve tu yatirnāsti |",
  "SA03n2957:1554": "yatsūtraṁ 'praharaṇakalitā ca nanabhanalagaiḥ ' iti ||",
  "SA03n2957:1556": "śreya ityādi ||",
  "SA03n2957:1558": "śreyaḥ saṁbhogaṁ viṣayaviratimavyagrāṁ mārapradhvaṁsaṁ tribhuvanahitasaṁpattim |",
  "SA03n2957:1559": "duṣprāpāhāryaṁ padamabhilaṣatāṁ tacca tvabhakteranyā varada na digasaṁbādhā || 79 ||",
  "SA03n2957:1563": "śreyaḥ puṇyaṁ tatprabhavaścakravartyādisaṁbhogaḥ |",
  "SA03n2957:1564": "tacchabdaḥ pratyekamabhisaṁbadhyate |",
  "SA03n2957:1565": "tena taṁ śreyaḥ saṁbhogamabhilaṣatāṁ prajānām |",
  "SA03n2957:1566": "he varada tvadbhakternānyā digasaṁbādhā |",
  "SA03n2957:1567": "nānyo mārgaḥ pratipakṣāsaṁkaṭaḥ |",
  "SA03n2957:1568": "laukikīṁ saṁpattimuktvā lokottarāmāha |",
  "SA03n2957:1569": "tāṁ ca viṣayebhyo rūpādibhyaḥ pañcakāmaguṇebhyo viratimabhilaṣatāṁ śrāvakagotrāṇāṁ na kevalam |",
  "SA03n2957:1570": "taṁ ca mārapradhvaṁsam |",
  "SA03n2957:1571": "tathā bodhisattvānāṁ tribhuvanahitasya saṁpattirlābhastām |",
  "SA03n2957:1572": "tacca padaṁ yata duṣmāpamasaṁhārya cābhilaṣatām |",
  "SA03n2957:1573": "tvadbhakternānyā digasaṁbādheti sarvatra yojyam |",
  "SA03n2957:1574": "vṛttapakṣe viṣayāḥ pañca |",
  "SA03n2957:1575": "teṣu viratimabhilaṣatāṁ kavīnāṁ śakkarībhūṣaṇā asaṁbādhā nāma ||",
  "SA03n2957:1577": "bhavata ityādi ||",
  "SA03n2957:1579": "bhavataḥ kalāṁ kimapi saṁyatairindriyaiḥ kkacidādarastimitadhīryadi dhyāyati |",
  "SA03n2957:1580": "acirāt svayaṁ varayatīyamenaṁ janaṁ vasudhā dhruvaṁ jaladhiśakkarībhūṣaṇā || 80 ||",
  "SA03n2957:1584": "yadi kaścitḥ saṁyatairindriyaiḥ kkacidgiriguhādipradeśe |",
  "SA03n2957:1585": "ādareṇa stimitā vikṣepābhāvānniścalā dhīryasya tathābhūtaḥ san bhavataḥ kalām acalādyavasthāṁ dhyāyati |",
  "SA03n2957:1586": "kimapīti kriyāviśeṣaṇam |",
  "SA03n2957:1587": "tadā acirāt dhruvaṁ niścitamenaṁ janaṁ vasudhā svayamaprārthitā varayati svayaṁvaratvenopatiṣṭhata iti yāvat |",
  "SA03n2957:1588": "kiṁbhūtā |",
  "SA03n2957:1589": "jaladhiḥ śakkarīva śakkarī mekhalā sā bhūṣaṇaṁ yasyāḥ |",
  "SA03n2957:1590": "' śakkarī mekhalācchandaḥ ' iti rabhasaḥ ||",
  "SA03n2957:1592": "vṛttapakṣe śakkarīcchandobhedaṁ bhūṣayatīti śakkarībhūṣaṇā vasudhā |",
  "SA03n2957:1593": "sā ca indriyaiḥ pañcabhiḥ saṁyatairāsāditapāṭhoparatibhirūpalakṣitā ||",
  "SA03n2957:1595": "svedetyādi ||",
  "SA03n2957:1597": "svedapūravilasatpulakocchvasitaistruṭat kañcukaṁ dadhati nirdhatumapyamarastriyaḥ |",
  "SA03n2957:1598": "kāntikamramiva te samitāvatiśakkarī bandhasāramurūkampamanaṅgavijṛmbhitam || 81 ||",
  "SA03n2957:1602": "te tava samitau sadasi |",
  "SA03n2957:1603": "amarastriyo 'naṅgavijṛmbhitaṁ dadhati |",
  "SA03n2957:1604": "kiṁbhūtam |",
  "SA03n2957:1605": "truṭatkañcukaṁ yatra |",
  "SA03n2957:1606": "kaiḥ |",
  "SA03n2957:1607": "sveapūreṇa vilasanti kamanīyāni pulakānāmucchvasitānyudbhedāstaiḥ |",
  "SA03n2957:1608": "tathātikrāntaṁ śakkarībandhasya sāraṁ balamurūkampaṁ ca |",
  "SA03n2957:1609": "punaḥ kiṁbhūtam |",
  "SA03n2957:1610": "te tvayā nirdhatumapi tāsāmeva kāntyā kamramiva |",
  "SA03n2957:1611": "yat kila niḥśeṣeṇa dhvastaṁ tat kāntaṁ na bhavatītīvaśabdaḥ |",
  "SA03n2957:1612": "athavā tavaiva kāntyā kamramiva |",
  "SA03n2957:1613": "ubhayānurāge hi manmathaviceṣṭitasya kamratā |",
  "SA03n2957:1614": "bhagavataśca viraktatvādamarayoṣita eva bhagavatkāntisaṁdarśanāt kamramiva tadvibhrati ||",
  "SA03n2957:1616": "vṛttapakṣe 'tiśakkaryā pañcāśākṣareṇa cchandasā yo bandhastena sāramutkṛṣṭamanaṅgavijṛmbhitaṁ nāma |",
  "SA03n2957:1617": "atiśakkarībandhasāramityadhikāro guṇamaṇinikaraṁ yāvat ||",
  "SA03n2957:1619": "anupametyādi ||",
  "SA03n2957:1621": "anupamaramaṇīyā bhaṅgiraṅgeṣu yasyā harati ratimudārāśeṣarūpāntareṣu |",
  "SA03n2957:1622": "jayati tanurakhaṇḍākhaṇḍaleṣvāsalakṣmī vijayaparamadhāmavyāmarūgmālinīyam || 82 ||",
  "SA03n2957:1626": "yasyā bhagavattanoraṅgeṣu avayaveṣvanupamatvena ramaṇīyā bhaṅgirbhaktiḥ kartrī udārāṇi mahānti bhagavata eva yānyaśeṣāṇi yamāryādirūpāṇi hariharā dirūpaviśeṣā vā |",
  "SA03n2957:1627": "tebhyaḥ sakāśādratiṁ harati |",
  "SA03n2957:1628": "reṇātraivābhirateḥ |",
  "SA03n2957:1629": "seyaṁ mahārājalīlāditanurjayati |",
  "SA03n2957:1630": "kiṁbhūtā |",
  "SA03n2957:1631": "akhaṇḍā yā ākhaṇḍaleṣvāsasya śakradhanuṣo lakṣmīstasyā vijayastasya yat paramaṁ dhāma sthānaṁ tasya vyāmā cāsau rūk ca vyāmaprabhā tanmālā yasyā asti sā tathā |",
  "SA03n2957:1632": "bhagavato viśvaksahajavyāmaprabhatvāt |",
  "SA03n2957:1633": "sā ca prabhā pañcavarṇā ||",
  "SA03n2957:1635": "vṛttapakṣe 'tiśakkarībandhasāramiti liṅgavipariṇāmenātra saṁbandhāt |",
  "SA03n2957:1636": "atiśakkarībandhasārā mālinīyaṁ jayati |",
  "SA03n2957:1637": "avikaletyādi ||",
  "SA03n2957:1639": "avikalatālaśālikalakākalīkala vyatikaravallakīvalitacārūpañcamā |",
  "SA03n2957:1640": "bhaṇati mudā pratīṣṭajinabhāra bhāratī svamahimakāminī tava sabhāsu madrakam || 83 ||",
  "SA03n2957:1644": "pratīṣṭo 'numato jinasya bhāraḥ parārthabhāro yena sa saṁbodhyate |",
  "SA03n2957:1645": "svamahimānaṁ tava nijaṁ mahattvam |",
  "SA03n2957:1646": "kāmayate ajā noyate'taḥ sā bhāratī tava sabhāsu madrakaṁ rāgaviśeṣaṁ bhaṇati |",
  "SA03n2957:1647": "kiṁbhūtā |",
  "SA03n2957:1648": "avikalaḥ samastālastena śālī kalo 'vyaktamadhuro yasyāḥ sā kākalī |",
  "SA03n2957:1649": "sāmānyaviśeṣabhāvādbhedaḥ |",
  "SA03n2957:1650": "saiva ravastena vyatikarā miśrā vā vallakī vīṇā tayā valitaṁ cārū pañcamaṁ sthānaṁ yayā sā ||",
  "SA03n2957:1652": "vṛttapakṣe'tiśakkarībandhasārā kāminī |",
  "SA03n2957:1653": "ratnākare samudrakam ||",
  "SA03n2957:1655": "jayatītyādi ||",
  "SA03n2957:1657": "jayati nātha jagajjayakuñjaraniścalīkaraṇaśṛṅkhalajālanibhāṅgadabhūṣitaḥ |",
  "SA03n2957:1658": "bhujatarūstava durgatimārgamahārgalaḥ pramadamanmathanirmathanaḥ sugatapriyaḥ || 84 ||",
  "SA03n2957:1662": "he nātha tava avasthāviśeṣe durgatimārgamahārgalo bhuja eva tarūḥ sajjanaviśrāmabhūtatvāt jayati |",
  "SA03n2957:1663": "'argalaṁ triṣu ' iti rabhasaḥ |",
  "SA03n2957:1664": "kiṁbhūtaḥ |",
  "SA03n2957:1665": "jagajjaya eva kuñjaraḥ |",
  "SA03n2957:1666": "sa niścalīkriyate yena |",
  "SA03n2957:1667": "evaṁbhūtaṁ śṛṅkhalajālaṁ yattannibhamaṅgadaṁ keyūraṁ tena bhūṣitaḥ |",
  "SA03n2957:1668": "tathā prakṛṣṭo mado yasya sa cāsau manmathaśca tasya nirmathanaḥ |",
  "SA03n2957:1669": "ata eva sugatānāṁ priyaḥ ||",
  "SA03n2957:1671": "vṛttapakṣe ihāpi vibhaktivipariṇāmena saṁbandhādatiśakkarībandhasāraḥ sugatapriyo nāma |",
  "SA03n2957:1672": "padyālaṁkāre 'vṛṣabha ityadhunā gaditaḥ sugatapriyaḥ ' |",
  "SA03n2957:1673": "sūtravyākhyāyāṁ varabudhairiti ratnākarapādairiti cintyam |",
  "SA03n2957:1674": "tairasya vṛttasya cchandaḥ śāstre 'nabhidhānāt |",
  "SA03n2957:1675": "adhunā gadita praśrleṣādvāleyam ||",
  "SA03n2957:1677": "tavetyādi ||",
  "SA03n2957:1679": "bhavaśirasi mahitaguṇamahimabhuvaṁ vyapagatasakalamalaśucimadhipate |",
  "SA03n2957:1680": "tava varavijayasamupacitayaśasaḥ śriyamanuharati hi śaradi śaśikalā || 85 ||",
  "SA03n2957:1684": "he adhipate |",
  "SA03n2957:1685": "tava varāṇāṁ suraśreṣṭhānāṁ vijayena samupacitaṁ yadyaśastasya śriyam |",
  "SA03n2957:1686": "hiśabdo 'vadhāraṇe |",
  "SA03n2957:1687": "śaradi śaśikalaivānuharati |",
  "SA03n2957:1688": "kiṁbhūtām |",
  "SA03n2957:1689": "bhavaśirasi saṁsāramastake mahito guṇamahimā tavaiva yasmādbhavatīti tām |",
  "SA03n2957:1690": "tathā vyapagatasakalamalatvena śucim |",
  "SA03n2957:1691": "śaśikalāpi bhavasya maheśvarasya śirasi vartamānā mahitaguṇamahimno bhūrāśrayaḥ |",
  "SA03n2957:1692": "kalātvena vyapagatasakala kalaṅkamalaśuciśca |",
  "SA03n2957:1693": "atastayā tadanuharaṇam ||",
  "SA03n2957:1695": "vṛttapakṣe'tiśakkarībandhasārā śaśikalā ||",
  "SA03n2957:1697": "paṭvityādi ||",
  "SA03n2957:1699": "paṭuparimalamilitamadhukarayuvabhramasahaśitisugatasamucitasukhā |",
  "SA03n2957:1700": "vilasati tava śirasi rasalayavatī sragiyamamarapatiyuvativiracitā || 86 ||",
  "SA03n2957:1704": "tava śirasi amarapatiyuvativiracitā sragiyaṁ vilasati |",
  "SA03n2957:1705": "rasasya makarandasya layaḥ śrleṣastadvatī |",
  "SA03n2957:1706": "kiṁbhūtā |",
  "SA03n2957:1707": "paṭuparimalamilitasya madhukarayūno bhramaṁ sahate yaḥ śitisugato 'kṣobhyastasya samucitaṁ vardhitaṁ sukhaṁ yayā |",
  "SA03n2957:1708": "tasyaiva sākṣāttatra suparimala yogāt sā tathā |",
  "SA03n2957:1709": "tādṛśī ca srak madhukarayūno bhramamabhibhavati ||",
  "SA03n2957:1711": "vṛttapakṣe 'tiśakkarībandhasārā sragiyaṁ vilasati |",
  "SA03n2957:1712": "sā ca raseṣu ṣaṭsu layo bhaṅgastadvatī ||",
  "SA03n2957:1714": "netyādi ||",
  "SA03n2957:1716": "na yatipadamayasi yadatidayadhiyaḥ prathayasi jagati ca parahitakṛtinaḥ |",
  "SA03n2957:1717": "janayati himacayarūciriti bhavato viyadupahatanijamaṇi guṇanikaraḥ || 87 ||",
  "SA03n2957:1721": "atikrāntā dayāṁ dhīryeṣāṁ tān prati yadyasmāt |",
  "SA03n2957:1722": "na yatīnāṁ śāntarūpāṇāṁ padamayasi gacchasi saumyasvabhāvaṁ vihāya krodharūpeṇa damayasyeveti bhāvaḥ |",
  "SA03n2957:1723": "yacca parahite kṛtinaḥ prajñāvato jagati prathayasi vistārayasi |",
  "SA03n2957:1724": "itistasmāt himacayarūcirbhavato guṇānāṁ nikaro viyadākāśaṁ janayati |",
  "SA03n2957:1725": "kīdṛśam |",
  "SA03n2957:1726": "upahatastvadguṇaratnanikarairmalinīkaraṇānnijo maṇiḥ sūryo yasya tattathā ||",
  "SA03n2957:1728": "vṛttapakṣe 'tiśakkarībandhasāro maṇiguṇanikaraḥ |",
  "SA03n2957:1729": "ayo lohamaṣṭadhā prasiddham |",
  "SA03n2957:1730": "tatra padaṁ yatiḥ ||",
  "SA03n2957:1732": "atītyādi ||",
  "SA03n2957:1734": "atiratikarakatha kathamiva samiyādaviratanavanavanava tava paramaiḥ |",
  "SA03n2957:1735": "guṇagaṇaparimitimudadhiṣu yatibhiḥ suyatibhiragaṇitaguṇa maṇinikaraḥ || 88 ||",
  "SA03n2957:1739": "atiratikarī kathā yasya |",
  "SA03n2957:1740": "avirato vicchedābhāvāt |",
  "SA03n2957:1741": "navanavo'nyānyaḥ |",
  "SA03n2957:1742": "navaḥ stutiryasya |",
  "SA03n2957:1743": "tathāgaṇitā guṇā yasyeti trayamapi saṁbodhanapadam |",
  "SA03n2957:1744": "kairagaṇitā ityāha |",
  "SA03n2957:1745": "paramairyatibhiḥ |",
  "SA03n2957:1746": "kiṁbhūtaiḥ |",
  "SA03n2957:1747": "śobhanā yatiḥ saṁyamo yeṣāṁ taiḥ |",
  "SA03n2957:1748": "tava guṇagaṇasya parimitimudadhiṣu vartamāno maṇinikaraḥ kathamiva samiyāt sametu |",
  "SA03n2957:1749": "aparimāṇatvādguṇānāṁ naivāsādayatītyarthaḥ ||",
  "SA03n2957:1751": "vṛttapakṣe'tiśakkarībandhasāro guṇamaṇinikaraḥ |",
  "SA03n2957:1752": "udadhiṣviti bahuvacananirdeśāt ekaśeṣādvā praticatuṣkaṁ yati lakṣito draṣṭavyaḥ |",
  "SA03n2957:1753": "tathā padyālaṁkāraḥ 'jaladhiṣu jaladhiṣu guṇamaṇinikaraḥ ' iti |",
  "SA03n2957:1754": "pūrvasmādasya yatimātreṇa bhedaḥ |",
  "SA03n2957:1755": "pāṭhaśobhayā tu tasya jitvaratvam |",
  "SA03n2957:1756": "atiśakkarībandhasāramiti nivṛttam || 15 ||",
  "SA03n2957:1760": "jayatītyādi ||",
  "SA03n2957:1762": "jayati tava tanuriyamurūtarakarūṇa nikhilajagaducitaparibhugavaniriva |",
  "SA03n2957:1763": "śiśumatikalitasakalajanabahuvidhavimatilaḍitavidhibhiracaladhṛtiriha || 89 ||",
  "SA03n2957:1767": "he urūtarakarūṇa |",
  "SA03n2957:1768": "taveyaṁ tanuriha jayati |",
  "SA03n2957:1769": "kiṁ bata nikhilasya jagata ucitā paribhuk paribhogastasyā avani tadvat |",
  "SA03n2957:1770": "tathācalādhṛtirdhairyaṁ yasyāḥ |",
  "SA03n2957:1771": "kairacalā |",
  "SA03n2957:1772": "śiśuralpā matistayā kalito yaḥ sakalo janastasya bahuvidhaṁ vimatervipratipatterlalitaṁ yattasya vidhibhiḥ ||",
  "SA03n2957:1774": "vṛttapakṣe'ṣṭāviti vakṣyati |",
  "SA03n2957:1775": "aṣṭau ṣoaśākṣare cchandasi acaladhṛtirnāma |",
  "SA03n2957:1776": "pareṣāṁ mātrāsamakajātāvetaudāharaṇam ||",
  "SA03n2957:1778": "pratītyādi ||",
  "SA03n2957:1780": "prati jaḍadhiyamiha samadhikagurūdaya mṛdumatirapi tava śubhamayasamudaya |",
  "SA03n2957:1781": "karatalavinihitakuvalaya kalayati jinakulakuvalayamaviṣamabharamiti || 90 ||",
  "SA03n2957:1785": "jaḍadhiyaṁ prati lakṣyīkṛtya samadhikagurvī dayā yasya tasyāmantraṇam |",
  "SA03n2957:1786": "śubhamayaḥ śubhahetukaḥ samudayo yasya |",
  "SA03n2957:1787": "tathā karatale vinihitaṁ kuvalayamindīvaraṁ yena |",
  "SA03n2957:1788": "etadapi dvayamāmantraṇapadam |",
  "SA03n2957:1789": "iha jagati mṛdumatirapi jano jinakuvalayaṁ muditādibhūvalayaṁ tavāviṣamabharamadurvahabharamiti kalayati |",
  "SA03n2957:1790": "yatastvaṁ karatalavinihitakuvalaya iti śabdacchalaḥ ||",
  "SA03n2957:1792": "vṛttapakṣe 'ṣṭau kuvalayamapūrvam |",
  "SA03n2957:1793": "tacca ḍalayoraikyāt jaladhiṁ prati yamo yatirasyāstīti tathā ||",
  "SA03n2957:1795": "vyometyādi ||",
  "SA03n2957:1797": "vyomavikīrṇakīrtimadaparimalakalanābhaṅguratuṅgavādimadakalakarinikaram |",
  "SA03n2957:1798": "viśvavanodare'tra ravayatijitajaladaṁ nātha dadhāsyudāramṛṣabhagajavilasitam || 91 ||",
  "SA03n2957:1802": "he nātha |",
  "SA03n2957:1803": "ṛṣabhaḥ śreṣṭhaḥ |",
  "SA03n2957:1804": "sa cāsau gajaśca |",
  "SA03n2957:1805": "ṛṣabhaśabdo bhadra śreṣṭhaparyāyaḥ |",
  "SA03n2957:1806": "tathā ca 'ārṣabhaṁ siṁhanādaṁ nadāmi' iti prayogaḥ |",
  "SA03n2957:1807": "na bhūpamānaman yathā gajarṣabheti syāt |",
  "SA03n2957:1808": "tasya vilasitamudāramatra viśvanodare dadhāsi |",
  "SA03n2957:1809": "kiṁbhūtam |",
  "SA03n2957:1810": "vyomni vikīrṇā kīrtireva madaparimalasya kalanayā āghrāṇena bhaṅgurastuṅgavādimadakalakarinikaro yasmāt |",
  "SA03n2957:1811": "gandhagajasya hi madagandhamāghrāyānye mattā api kariṇo lakṣyante |",
  "SA03n2957:1812": "punaḥ kiṁbhūtam |",
  "SA03n2957:1813": "ravo garjitam |",
  "SA03n2957:1814": "tatra yatiḥ prayatna ikkasyādibhyaḥ |",
  "SA03n2957:1815": "tayā jito jalado yena ||",
  "SA03n2957:1817": "vṛttapakṣe 'ṣṭau ṛṣabhagajavilasitam |",
  "SA03n2957:1818": "ravāḥ svarāste ca sapta tatra yatiryasya tattathāḥ ||",
  "SA03n2957:1820": "ka ityādi ||",
  "SA03n2957:1822": "kastvayi baddhavarmaṇi jagaddhitadhānadhiyā nirvihatapratijña paritāpakaṇaḥ kka cana |",
  "SA03n2957:1823": "māravadhūjanasya kamanīyakapolatale yannavapattrabhaṅgaracanālasa eva karaḥ || 92 ||",
  "SA03n2957:1827": "jagaddhitasya dhānamādhānam taddhitadhānadhiyā baddhavarmaṇi baddhavīryasaṁnāhe tvayi kka cana parārthaviṣaye paritāpasya kaṇo lavo'pi |",
  "SA03n2957:1828": "tasya mama hitatvāt |",
  "SA03n2957:1829": "ata eva nirvihatapratijñetyāmantraṇam |",
  "SA03n2957:1830": "nirniṣedhe'tra |",
  "SA03n2957:1831": "avihatapratijñatvameva |",
  "SA03n2957:1832": "kutaḥ |",
  "SA03n2957:1833": "yad yasmānmāravadhūjanasya kamanīyakapolatale navā yā pattrabhaṅgaracanā tatrālasa eva karo vartate mārasya jitatvāt ||",
  "SA03n2957:1835": "vṛttapakṣe 'ṣṭau pattra bhaṅgaracanā nāmāpūrvam ||",
  "SA03n2957:1837": "nirūpametyādi ||",
  "SA03n2957:1839": "nirūpamaramyarūpa jinajātadṛśvano 'ṣṭau madayati te'dhikaṁ vidhutaśoka lokapālān |",
  "SA03n2957:1840": "sadupadhipuṇḍarīkanakharājirājiteyaṁ viracitapañcacīrarūcirā kumāralīlā || 93 ||",
  "SA03n2957:1844": "he nirūpamaramyarūpa |",
  "SA03n2957:1845": "vidhutaśoka |",
  "SA03n2957:1846": "te tava jinajātadṛśvanaḥ sugatasamūhaṁ dṛṣṭavata iyaṁ kumārī līlāṣṭau lokapālānmadayati harṣayati |",
  "SA03n2957:1847": "adhikamatyartham |",
  "SA03n2957:1848": "jinajāta dṛśvano'pi kumāralī leyamatirūciretyatyarthamadahetuḥ |",
  "SA03n2957:1849": "kīdṛśī |",
  "SA03n2957:1850": "viracitapañcacīratvena rūcirā |",
  "SA03n2957:1851": "punaḥ kiṁbhūtā |",
  "SA03n2957:1852": "san śobhana upadhirūpādhiriha svarṇa yasyāḥ |",
  "SA03n2957:1853": "sā cāsau puṇḍarīkasya vyāghrasya nakharājiśceti tābhyāṁ rājiteti |",
  "SA03n2957:1854": "vṛttapakṣe 'ṣṭau kumāralīlā nāma |",
  "SA03n2957:1855": "aṣṭāvitīta ūrdhvaṁ nādhikriyate ||",
  "SA03n2957:1857": "guṇānāmityādi ||",
  "SA03n2957:1859": "guṇānāmatyaṣṭiḥ kathamiha mamevāstu jagatāmiti cchandaḥ svairaṁ pariṇatimavāpattava tathā |",
  "SA03n2957:1860": "yathā tvayyevāsmin paramarasabhedapraṇayanī samudbhūtā bhūtirnikhilasukhaśākhāśikhariṇī || 94 ||",
  "SA03n2957:1864": "iha jagati |",
  "SA03n2957:1865": "mama yā guṇānāma tyaṣṭirativyāptiḥ |",
  "SA03n2957:1866": "saiva jagatāmāśiṣe kathamastviti |",
  "SA03n2957:1867": "cchando 'bhilāṣastava svairaṁ śanaiḥ pariṇatiṁ paripākaṁ tathāvāpat agamat yathāsmin jagati nikhilānāṁ sukhānāṁ śākhā pāramitā tasyāḥ śikharaṁ paryantastadvatī guṇānāṁ vibhūtiḥ tvayyeva bhagavati samudbhūtā |",
  "SA03n2957:1868": "parārthaparatvena svārthasaṁpadviśeṣāvāhakatvāt praṇidhiprasthānayordvayoḥ |",
  "SA03n2957:1869": "kiṁbhūtā |",
  "SA03n2957:1870": "paramasya rasabhedasya śṛṅgārādirasaviśeṣasya praṇayanī ||",
  "SA03n2957:1872": "vṛttapakṣe 'tyaṣṭiḥ saptadaśākṣaraṁ cchandastathā pariṇatimavāpadyathā śikhariṇī samudbhūtā |",
  "SA03n2957:1873": "sā ca rasāḥ ṣaṭ tatra prabhedo bhaṅgastatpraṇayanī |",
  "SA03n2957:1874": "atyaṣṭicchandastathā pariṇatimavāpadyathā samudbhūteti mandākrāntāparyantamadhikṛtaṁ veditavyam |",
  "SA03n2957:1875": "jayatītyādi ||",
  "SA03n2957:1877": "jayatyamaramandiropalaviśālavakṣaḥ sthalaḥ sthalīkamalakānanapratimapādakandaprabhaḥ |",
  "SA03n2957:1878": "prabhākaraśatādhikaprakaṭatejasālaṁkṛtaḥ kṛtāntamadamardanastribhavanāthapṛthvīdharaḥ || 95 ||",
  "SA03n2957:1882": "tribhavanāthā buddhāsteṣāṁ pṛthavyo muditādibhūmayastādharatīti tathā |",
  "SA03n2957:1883": "sa jayati |",
  "SA03n2957:1884": "kiṁbhūtaḥ |",
  "SA03n2957:1885": "amaramandiraṁ merūḥ |",
  "SA03n2957:1886": "tadupalavadviśālaṁ vakṣaḥ sthalaṁ yasya |",
  "SA03n2957:1887": "etena hemābhatvamapi sūcitam |",
  "SA03n2957:1888": "tathā sthalīkamalakānanapratimāpādakandaprabhā yasya |",
  "SA03n2957:1889": "kamalānyapi kandādudbhavanti prabhāpi pādakandādudyatī śoṇatvādvitatatvācca kamalavanenopamīyate |",
  "SA03n2957:1890": "prabhākaraśataṁ bahava ādityāḥ |",
  "SA03n2957:1891": "tadadhikena tejasālaṁkṛtaḥ |",
  "SA03n2957:1892": "sūryasahasrātirekaprabhatvāt |",
  "SA03n2957:1893": "kṛtāntamadamardanatvena mṛtyumārajaya uktaḥ ||",
  "SA03n2957:1895": "vṛttapakṣe 'tyaṣṭicchanda stathā pariṇatimavāpadyathā pṛthvī vṛttabhedaḥ samudbhūtā |",
  "SA03n2957:1896": "sa ca vṛttabhedo madā madanāste cāṣṭau tatra mardanaṁ chedo yasya tathā |",
  "SA03n2957:1897": "pṛthvīviśeṣaṇatve tu māmardaneti syāt ||",
  "SA03n2957:1899": "vimohetyādi ||",
  "SA03n2957:1901": "vimohabalāndhakārapaṭalāvanadvairmudhā rasātalaguhātiśāyibhavasaṁkaṭeṣu sthitam |",
  "SA03n2957:1902": "tvadaṅghrikamalāśrayotsavasukhaṁ na cedādṛtaṁ cirasya jinavaṁśabhāskara kumāra mārairjitam || 96 ||",
  "SA03n2957:1906": "he jinavaṁśabhāskara buddhavaṁśālokakara |",
  "SA03n2957:1907": "kumāra |",
  "SA03n2957:1908": "vimohabahalāndhakārapaṭalāvanaddhaiḥ prāṇibhiḥ |",
  "SA03n2957:1909": "tvadaṅghri kamalāśrayotsavalakṣaṇaṁ sukhaṁ cedyadi nādṛtam |",
  "SA03n2957:1910": "tadā rasātalaṁ pātālaṁ tadeva guhā anālokatvāt |",
  "SA03n2957:1911": "tadatiśāyiṣu bhavasaṁkaṭeṣu mudhā niṣfalaṁ sthitam |",
  "SA03n2957:1912": "tadā ca cirasya mārairjitaṁ jīyate ||",
  "SA03n2957:1914": "vṛttapakṣe 'tyaṣṭicchandastathā pariṇatimavāpadyathā rameti pṛthivī samudbhūtā |",
  "SA03n2957:1915": "pūrvā pṛthvī iyaṁ ca pṝthivī yatirahitā ceti bhedaḥ ||",
  "SA03n2957:1917": "kalpaśatopapāditamahāfalamiva vihitaṁ cañcalametadāyuradhipa tvadavanatiparaiḥ |",
  "SA03n2957:1918": "bhūṣaṇabhavyabhāvagamitaṁ śritagurūkarūṇādigyativaṁśa pattrapatitaṁ kamiva jalarūhaḥ || 97 ||",
  "SA03n2957:1922": "etadaticañcalamāyustvadavanatiparairvihitam |",
  "SA03n2957:1923": "kimiva |",
  "SA03n2957:1924": "kalpaśatenopapāditaṁ saṁpāditaṁ yanmahāfalaṁ tadiva |",
  "SA03n2957:1925": "yathā jalarūhaḥ padyasya pattre patitaṁ kaṁ pānīyaṁ cañcalamapi bhūṣaṇabhavyabhāvaṁ de gamayatīti tathoktamāśrayaviśeṣāt |",
  "SA03n2957:1926": "taduktam 'tayomambujapattrasthaṁ dhatte muktāfalaśriyam ' iti |",
  "SA03n2957:1927": "tadvadāyurapi |",
  "SA03n2957:1928": "gurvī karūṇā yatra diśi mārge sā tathā |",
  "SA03n2957:1929": "śritā gurūkarūṇā dik yairyatibhirmunibhisteṣāṁ vaṁśaḥ |",
  "SA03n2957:1930": "itaḥ śritagurūkarūṇādigyativaṁśo yenaitat saṁbodhanapadamadhipeti ca ||",
  "SA03n2957:1932": "vṛttapakṣe 'tyaṣṭiścchandastathā pariṇatimavāpadyathā vaṁśapattrapatitaṁ samudbhūtamiti liṅgavipariṇāmena saṁbandhāt |",
  "SA03n2957:1933": "tacca dikṣu daśasu yatirasyeti digyati ||",
  "SA03n2957:1935": "tavetyādi ||",
  "SA03n2957:1937": "tava guṇavistarapraṇayapūtavacovibhavaṁ varada sa eka eva sumukho mukhamāvahati |",
  "SA03n2957:1938": "madhumayasāmadhāma yajuṣā sajuṣānugataṁ śravaṇasudhābhimānabhavanarkkuṭakaṁ ca vidhiḥ || 98 ||",
  "SA03n2957:1942": "he varada |",
  "SA03n2957:1943": "tava guṇānāṁ praṇayena paricayena pūto vacovibhavo yasya tādṛḍmukhaṁ sa evaiko vidhirāvahati nānyaḥ |",
  "SA03n2957:1944": "ata eva sumukhaḥ |",
  "SA03n2957:1945": "nanu trayīparicayādeva tasya sumukhatvamastītyāha |",
  "SA03n2957:1946": "madhumayasya gānamādhuryāt |",
  "SA03n2957:1947": "sāmno vedaviśeṣasya dhāma sthānamapi |",
  "SA03n2957:1948": "apyarthasya casya pratyekābhisaṁbandhāt |",
  "SA03n2957:1949": "tathānugatamapi |",
  "SA03n2957:1950": "kena |",
  "SA03n2957:1951": "yajuṣā |",
  "SA03n2957:1952": "kiṁbhūtena |",
  "SA03n2957:1953": "sajuṣā prītikareṇa |",
  "SA03n2957:1954": "tathā śravaṇasudhā rūpeṇābhimananamabhimānastasya bhavanam |",
  "SA03n2957:1955": "kka cit śravaṇasudhābhidhāneti pāṭhaḥ |",
  "SA03n2957:1956": "tatrāpi śravaṇasudhetyabhidhānasya bhavanamabhidheyatvenāśrayaḥ |",
  "SA03n2957:1957": "tādṛśāmṛcāṁ kuṭamiva kuṭam |",
  "SA03n2957:1958": "svārthe kaḥ |",
  "SA03n2957:1959": "' kuṭanipāvastrī' ityamaraḥ |",
  "SA03n2957:1960": "ghaṭa ivādhāra ityarthaḥ |",
  "SA03n2957:1961": "evaṁbhūtamapi mukhaṁ sumukhatayā tadā āvahati yadā tvadguṇavistarapraṇayena pūtaṁ vacovibhavaṁ bhavati ||",
  "SA03n2957:1963": "vṛttapakṣe 'tyaṣṭiścchandastathā pariṇatimavāpadyathā narkuṭakaṁ samudbhūtam ||",
  "SA03n2957:1965": "tribhuvanetyādi ||",
  "SA03n2957:1967": "tribhuvanasaṁmadapradajinavyavasāyamadhau sfuṭasahakāratāmahitamīhitamīśa tava |",
  "SA03n2957:1968": "pravacanamañjarīsrutaśamāmṛtapānamudābhṛta yatiṣaṭpadaṁ kalakaṇatkṛtikokilakam || 99 ||",
  "SA03n2957:1972": "he īśa |",
  "SA03n2957:1973": "tribhuvanasya saṁmadaprado yo jinasya vyavasāyo bodhisattvāvasthāyāṁ jagaduddharaṇodyamaḥ sa eva madhurvasantaḥ |",
  "SA03n2957:1974": "tadviṣaye sahakaraṇaṁ sahakāraḥ |",
  "SA03n2957:1975": "sa sfuṭo yasya tadbhāvastattvaṁ sahakāratā |",
  "SA03n2957:1976": "tayā mahitaṁ tavehitaṁ ceṣṭitaṁ kartu yatiṣaṭpāmabhṛta puṣṭavat |",
  "SA03n2957:1977": "tathā kalaṁ kkaṇan kṛtijana eva kokilaḥ |",
  "SA03n2957:1978": "svārthikaḥ kan |",
  "SA03n2957:1979": "tamapyabhṛta |",
  "SA03n2957:1980": "ubhayatra jātāvekavacanam |",
  "SA03n2957:1981": "kayābhṛta |",
  "SA03n2957:1982": "pravacanamañjaryāḥ srutasya syanditasya śamāmṛtasya tasya pānāt yā mut tayā |",
  "SA03n2957:1983": "āryamañjughoṣasya hīcchāpratibaddhabodhaḥ ceṣṭitamaśeṣabuddhānāṁ hetvavasthāyāṁ jagaduddharaṇasya sahakāribhāvaṁ bhajadabhivardhamānaṁ krameṇa tānabhisaṁbuddhīkṛtya taddharma deśanāniṣyandanirvāṇasudhāsvādaprītyā yatijanaśrāvakān kṛtinaśca bodhisattvān bibharti |",
  "SA03n2957:1984": "tathā trijagatpramodaprade 'pi madhau vikasaccūtatarūśālitayā ceṣṭitamucitamalīnāṁ kalakkaṇatkārāṇāṁ kokilānāmabhinavodbhinnamañjarīniryanmakarandapānānandenaiva tān bibharti nānyathā vighātaikarasatvācchamasya ||",
  "SA03n2957:1986": "vṛttapakṣe'tyaṣṭiśchandastathā pariṇatimavāpadyathā kokilakaṁ samudbhūtam |",
  "SA03n2957:1987": "tacca yatayaśca ṣaṭ ca tatra padaṁ yatiryasya tathā ||",
  "SA03n2957:1989": "kka cid ityādi ||",
  "SA03n2957:1991": "kka cidapi bhavadbhītyā bhūripravādimadadvipoddalana sugatasvāntakṣmābhṛdgabhīraguhāgṛha |",
  "SA03n2957:1992": "tribhavanavanādhīśa krīḍārasārṇavasaṁyatā dravati hariṇīvāraṁ mārapracaṇḍamahācamūḥ || 100 ||",
  "SA03n2957:1996": "vane'dhīśo vanādhīśaḥ |",
  "SA03n2957:1997": "sāmānyaśabdatve 'pyatra siṁhābhidhānaṁ madadvipoddalanatayā kṣmābhṛdgambhīraguhāgṛhāhivāsāt hariṇīvidrāvaṇācca |",
  "SA03n2957:1998": "bhagavānapi tribhavane vanādhīśa iva vanādhīśaḥ |",
  "SA03n2957:1999": "sugatānāṁ svāntaṁ manaḥ |",
  "SA03n2957:2000": "tatkṣmābhṛdgambhīraguhā saiva gṛhaṁ yasya |",
  "SA03n2957:2001": "bhūrivādi madadvipānāmuddalanaśca |",
  "SA03n2957:2002": "trayametadāmantraṇapadam |",
  "SA03n2957:2003": "kkacidapyavasthābhede bhavato bhītyā mārasya pracaṇḍamahācamūraraṁ śīghraṁ hariṇīva dravati palāyate |",
  "SA03n2957:2004": "kiṁbhūtā |",
  "SA03n2957:2005": "krīḍārasa eva vistaratvādarṇavastatra saṁyatā tadāyattetyarthaḥ ||",
  "SA03n2957:2007": "vṛttapakṣe'tyaṣṭiśchandastathā pariṇatimavāpat yathā hariṇī samudbhūtā |",
  "SA03n2957:2008": "sā ca raseṣu ṣaṭsu arṇaveṣu ca caturṣu saṁyatā yatiyuktā ||",
  "SA03n2957:2010": "durdāntānāmityādi ||",
  "SA03n2957:2012": "durdāntānāṁ damanavidhaye kkāpi kārūṇyavegād dhatse mūrtiṁ caraṇaśikhayā khyātavikrānta yasyāḥ |",
  "SA03n2957:2013": "trailokīyaṁ śrutirasabhidākrandanādaikavṛttirmandākrāntā vrajati vilayaṁ nātha na svāsthyamāśu || 101 ||",
  "SA03n2957:2017": "he nātha khyātavikrānta |",
  "SA03n2957:2018": "durdāntānāṁ damanavidhaye kkāpi viṣaye kārūṇyasya vegādudrekānmūrti dhatse yasyāścaraṇa śikhayā iyaṁ trailokī mandamapyākrāntā satī vilayaṁ viśeṣeṇa līnatāṁ vrajati majjatīti yāvat |",
  "SA03n2957:2019": "tathā satī na āśu svāsthyaṁ vrajatīti yojyam |",
  "SA03n2957:2020": "kiṁbhūtā |",
  "SA03n2957:2021": "śrutirasaṁ śravaṇābhilāṣaṁ bhinattīti kkip |",
  "SA03n2957:2022": "sa cāsāvākrandanādaśca |",
  "SA03n2957:2023": "tatraikā vṛttiḥ pravṛttiryasyāḥ |",
  "SA03n2957:2024": "vṛttapakṣe 'tyaṣṭiśchandastathā pariṇatimavāpat yathā mandākrāntā samudbhūtā |",
  "SA03n2957:2025": "śrutirvedāścatvāro rasāḥ ṣaṭ |",
  "SA03n2957:2026": "tatra bhidbhedo yasyāḥ sā tathā |",
  "SA03n2957:2027": "ita ūrdhvamatyaṣṭirnādhikriyate ||",
  "SA03n2957:2029": "śobhetyādi |",
  "SA03n2957:2030": "śobhāsaṁpattiḥ śirasi gurūṇaikena saivopajātā yā syātkalpadroḥ śubhafalanibhaṁ bibhrato bhadrakumbham |",
  "SA03n2957:2031": "vyākhyāna preṅkhatkarakararūhodbhāsinī bhāti bharturdorvallī ceyaṁ kusumitalatā vellitevānilena || 102 ||",
  "SA03n2957:2035": "yā syāccho bhāsaṁpattiḥ kalpadroḥ kalpavṛkṣasya |",
  "SA03n2957:2036": "kiṁbhūtasya |",
  "SA03n2957:2037": "śubhafalanibhaṁ sarvasattvasādhāraṇapuṇyafalaprāyaṁ śirasi bhadrakumbhaṁ vibhrataḥ |",
  "SA03n2957:2038": "saiva bharturmañjuśriyaḥ śirasi sthitena gurūṇā akṣobhyeṇopajātā bhavati |",
  "SA03n2957:2039": "bhartuḥ kalpatarūkalpasyeyaṁ dorvallī anilena vellitā kampitā kusumitalateva bhāti |",
  "SA03n2957:2040": "katham |",
  "SA03n2957:2041": "vyākhyānena preṅkhantī cāsau karasaṁbandhinaḥ kararūhā nakhāstairūdbhāsinī ca |",
  "SA03n2957:2042": "yasmāt viśeṣaṇayorapi viśeṣyamapekṣya viśeṣaṇaviśeṣyabhāvavivakṣāyāṁ samāsaḥ ||",
  "SA03n2957:2044": "vṛttapakṣe yaiva mandākrāntā yā yatyādiḥ śobhāsaṁpattiḥ saiva śirasi ādau ekena gurūṇā kṛtenopajātā yasyāmiyaṁ kusumitalatāvellitā dhṛtau vakṣyamāṇāyāmaṣṭādaśākṣare cchandasi ||",
  "SA03n2957:2046": "vṛttamityādi ||",
  "SA03n2957:2048": "vṛttametadaśeṣabuddhakulākalaṅkakalānidherāhitaṁ hṛdi cenmahājaḍa hārahāritavānasi |",
  "SA03n2957:2049": "jihvayā praṇayīti ceddhanasārasāramadena kiṁ karṇapūramakāri cet khalu khaṇḍitaṁ maṇikuṇḍalam || 103 ||",
  "SA03n2957:2053": "aśeṣabuddhakulasyāhlādadānādibhirakalaṅkakalānidherbhagavata etaduktaṁ vakṣyamāṇaṁ ca vṛttaṁ hṛdi cet āhita māropitam |",
  "SA03n2957:2054": "vakṣyamāṇenetinā saṁbandhādityataḥ |",
  "SA03n2957:2055": "he mahājaḍa muktāhāra hāritavānasi |",
  "SA03n2957:2056": "asyaiva paramanirvṛtihetutvena mahāśītalasyāpi bhavato hāro'hāryevetyarthaḥ |",
  "SA03n2957:2057": "jihvayā praṇayi cet kṛtam |",
  "SA03n2957:2058": "i ghanaḥ sāro'sya ghanasāraḥ karpūrasāramadena kim |",
  "SA03n2957:2059": "na kiṁcit |",
  "SA03n2957:2060": "asyaiva susvādatvāt |",
  "SA03n2957:2061": "karṇapūram |",
  "SA03n2957:2062": "karṇabhūṣaṇamakāri cet |",
  "SA03n2957:2063": "atrāpītiyogāt |",
  "SA03n2957:2064": "ataḥ khalu niścitaṁ maṇimayakuṇḍalaṁ khaṇḍitaṁ jitam |",
  "SA03n2957:2065": "etasyaiva śrotra bhūṣaṇabhūtatvāt ||",
  "SA03n2957:2067": "vṛttapakṣe dhṛtau karṇapūraṁ nāma dṛṣṭalakṣyameva ||",
  "SA03n2957:2069": "upacitetyādi |",
  "SA03n2957:2070": "upacitapuṇyasaṁcaya śacīkaratalasukhadaiḥ paricaraṇairatṛptigamiva svamasamamahiman |",
  "SA03n2957:2071": "maṇimayapādapīṭhafalakaṁ sfuṭayati bhavataḥ kalitatamālapattramalikānnamati śatadhṛtau || 104 ||",
  "SA03n2957:2075": "he upacitapuṇyasaṁcaya |",
  "SA03n2957:2076": "asamamahiman |",
  "SA03n2957:2077": "bhavato maṇimayaṁ pāda pīṭhafalakam |",
  "SA03n2957:2078": "śacīkaratalena kriyamāṇatvāt sukhadairapi śacīkaratalasya vā sukhadaiḥ paricaraṇaiḥ parīṣṭibhiratṛptigamivātṛptamiva yattadadhunā namati śatadhṛtau śatamakhe alikāllalāṭāt sakāśāt |",
  "SA03n2957:2079": "tadvā prāpyaṁ kalitaṁ tamālasya tāpiñchasya tilakīkṛtaṁ pattraṁ yena |",
  "SA03n2957:2080": "tattādṛśaṁ svamātmānaṁ sfuṭayati |",
  "SA03n2957:2081": "tṛptaṁ prakāśayatīti yāvat |",
  "SA03n2957:2082": "bho/bhākṣabhujo 'pi kamanīyakāminīkaratalavihitaiḥ sukhahetubhirapi pariveśādibhistarpitasyāpi lalāṭatilakameva tṛptimāvedayate |",
  "SA03n2957:2083": "tathā bhagavato 'pyupacitapuṇyasaṁbhārasyāsamamahimna stādṛṅmaṇimayapādāsanaṁ śacīnāmno yoṣitaḥ karatalasu khadai rūpasthānairnaiva tṛptimāviṣkaroti |",
  "SA03n2957:2084": "yadā tu namataḥ kratūnāṁ śatasya karturlalāṭāduttamāṅgāt saṁkrāntatamālapattraṁ syāttadāviṣkriyā ||",
  "SA03n2957:2086": "vṛttapakṣe tamālapatramapūrvaṁ sfuṭayati |",
  "SA03n2957:2087": "kutra |",
  "SA03n2957:2088": "bhavā rūdrā ekādaśa teṣu bhavataḥ |",
  "SA03n2957:2089": "dhṛtāviti nivṛttam ||",
  "SA03n2957:2091": "parārtha ityādi ||",
  "SA03n2957:2093": "parārthe sthāsnūnāmatidhṛtimatāmīśa viśvānukampāmukhonmīlannānārasarasapadākarṇyāvedayāmi |",
  "SA03n2957:2094": "daśāṁ tāmādhehi kṣaṇamapi guro pāvanīṁ pāvanānāṁ samantadhvāntāni praharasi yayā me'ghavisfūrjitāni || 105 ||",
  "SA03n2957:2098": "he parārthe sthāsnūnāmatidhṛtimatāṁ bodhisattvānāmīśa |",
  "SA03n2957:2099": "nānāprakāro raso 'bhilāṣo yeṣu raseṣu te |",
  "SA03n2957:2100": "tathā viśvānukampaiva mukhaṁ dvāraṁ te unmīlanto ye nānārasāsteṣāṁ pada |",
  "SA03n2957:2101": "ida mapyāmantraṇam |",
  "SA03n2957:2102": "ākarṇaya śṛṇu |",
  "SA03n2957:2103": "āvedayāmi |",
  "SA03n2957:2104": "kimāvedayasītyāha |",
  "SA03n2957:2105": "he guro pāvanānāṁ madhye pāvanīṁ daśāṁ tāmapi kṣaṇamapyādhehi |",
  "SA03n2957:2106": "yayāghānāṁ pāpānāṁ visfūrjitāni me harasi |",
  "SA03n2957:2107": "kiṁbhūtāni |",
  "SA03n2957:2108": "samantaṁ sarva dhvāntaṁ yebhyastāni ||",
  "SA03n2957:2110": "vṛttapakṣe 'tidhṛtau ūna viṁśatyakṣare cchandasi satāṁ saṁmatā meghavisfūrjitā |",
  "SA03n2957:2111": "raseṣu raseṣu pāṁ yatiryasyāḥ ||",
  "SA03n2957:2113": "pāyādityādi ||",
  "SA03n2957:2115": "pāyādvo varabuddhavaṁśajaladhervṛddhau sudhādīdhitirmañjuśrīḥ paribhūtamanmathakathaḥ prajñāṅganāsaṁgame |",
  "SA03n2957:2116": "bhīmabhrāntivibhāvarīparibhave vibhradyatiṁ bhāsvato viśvakleśakuraṅgasaṅgaravidhau śārdūlavikrīḍitam || 106 ||",
  "SA03n2957:2120": "varabuddhavaṁśaḥ |",
  "SA03n2957:2121": "sa eva vistaratvādinā jaladhistasya vṛddhau sudhādīdhitirmañjuśrīrvo yuṣmān pāyāt |",
  "SA03n2957:2122": "prajñā yādvayā dhīḥ saivāṅganā tatsaṅga me'pi paribhūtamanmathakatha iti virodhābhāsaḥ |",
  "SA03n2957:2123": "punaḥ kiṁbhūtaḥ |",
  "SA03n2957:2124": "ādityasya yati mācāraṁ bibhrat |",
  "SA03n2957:2125": "kiṁnimittam |",
  "SA03n2957:2126": "bhīmā bhayāvahā yā bhrāntiravidyā saiva vibhāvarī tasyāḥ paribhave tathāpi viśvasya viśve vā kleśāsta eva kurañgāsteṣāṁ saṅgaravidhau śārdūlasya dvīpino vikrīḍitaṁ bibhraditi saṁbandhaḥ ||",
  "SA03n2957:2128": "vṛttapakṣe liṅgavipariṇāmena saṁbandhādatidhṛtimataṁ śārdūlavikrīḍitam |",
  "SA03n2957:2129": "bhāsvato bhāsvati dvādaśayatiṁ bibhrat ||",
  "SA03n2957:2131": "antarityādi ||",
  "SA03n2957:2133": "antastrāsāṅkurābhotpulaka tanurūhaistrailokyavijayāvasthāṁ te vīkṣyaṁ bhagnaṁ suramunivisarairūgragrahanudaḥ |",
  "SA03n2957:2134": "kārūṇyādudyatasyāpyamalataraśarajjyotsnāparikarādindorbimbādanarghasmitavasuvadanāśeṣapriyakṛtau || 107 ||",
  "SA03n2957:2138": "smitameva vasu dravyaṁ yasya tattathā |",
  "SA03n2957:2139": "anarghaṁ smitavasuvadanaṁ yasya tasyāmantraṇam |",
  "SA03n2957:2140": "kasmāt sakāśāttathā tvamityāha amaletyādi |",
  "SA03n2957:2141": "kiṁnimittaṁ tadityāha |",
  "SA03n2957:2142": "aśeṣasya sattvanikāyasya priyakṛtau |",
  "SA03n2957:2143": "te tava ugragrahanudastrailokya vijayā yācalakrodhādyavasthā tāṁ trailokyavijayarūpāṁ vā vīkṣya bhagnam |",
  "SA03n2957:2144": "kaiḥ suramunivisarairdevarṣisaṁghaiḥ |",
  "SA03n2957:2145": "kiṁbhūtaiḥ |",
  "SA03n2957:2146": "antastrāsabījasyāṅkurābhā utpulakā hṛṣitāstanurūhā yeṣāṁ taiḥ |",
  "SA03n2957:2147": "kathaṁbhūtasya tava |",
  "SA03n2957:2148": "kārūṇyājjagadarthamudyatasyāpi kṛpayodyuktasya jagatprītividhānārthaṁ smitamukhasya ceyamavasthā virodhinīti cenna |",
  "SA03n2957:2149": "āhatya bhayopadarśane paryante niḥśreyasāvahanāditi ||",
  "SA03n2957:2151": "vṛttapakṣe kṛtau viṁśatyakṣare cchandasi suvadanā |",
  "SA03n2957:2152": "tatra ca munīnāṁ visarairnivahairbhagnaṁ bhaṅgaḥ pratisaptakaṁ yatirityarthaḥ |",
  "SA03n2957:2153": "kṛtāviti vṛttaṁ yāvadhikṛtam ||",
  "SA03n2957:2155": "bhayetyādi ||",
  "SA03n2957:2157": "bhayabhagnairatidūrato virahiṇāṁ pattraiḥ śrayāyāyatāmamarāṇāṁ gurūbhaktinirbharamanovyaktau sahāyopamam |",
  "SA03n2957:2158": "gaganāmeyarayaṁ yugāntajaladadhvānāhikakṣveḍitaṁ paritaḥ khaṇḍitamāramastu jagatastvatsiṁhavikrīḍitam || 108 ||",
  "SA03n2957:2162": "tava siṁhasya vikrīḍitaṁ paritaḥ khaṇḍito māro yena tādṛśaṁ jagato 'stu bhavatu |",
  "SA03n2957:2163": "kiṁbhūtam |",
  "SA03n2957:2164": "bhayena bhagnaiḥ pattrairityairāvaṇādibhirvāhanairvirahiṇām |",
  "SA03n2957:2165": "yataste tvadāśrayāyāgacchantaḥ surā dūrādeva tvatsiṁhavikrīḍitabhayabhraṣṭavāhanāḥ |",
  "SA03n2957:2166": "ato bhagnāhaṁkāratayā tvayyabhivyakta gurūtarabhaktayaḥ saṁvṛttāḥ |",
  "SA03n2957:2167": "tatasteṣāṁ bhaktinirbharamano 'bhivyaktau tvatsiṁhavikrīḍitasyaiva sāhāyyam |",
  "SA03n2957:2168": "gurau vā vāhanādiparihāreṇāgamanādbhakti nirbharaṁ mano bhavatīti tadabhivyaktirūpopadeśe tasyaiva sahakāritetyabhiprāyaḥ ||",
  "SA03n2957:2170": "vṛttapakṣe kṛtau siṁhavikrīḍitam |",
  "SA03n2957:2171": "tacca khaṇḍitā mārāstrayodaśa yatra tādṛk |",
  "SA03n2957:2172": "nanvaṣṭau vasvaṅgamadanā iti paṭhyate |",
  "SA03n2957:2173": "satyam |",
  "SA03n2957:2174": "kiṁ tu pratipadamārabhya madanatrayodaśīṁ yāvat smarāṇāmudayo bhavatīti trayodaśaivoktāḥ |",
  "SA03n2957:2175": "yathā ca padyālaṁkāre 'idamīśanamataṁ kṛtau smarayati syāt siṁhavikrīḍitam ' ityasya vyākhyāne smarāstrayodaśeti |",
  "SA03n2957:2176": "etacca vṛttaṁ śārdūlavikrīḍitasyādyaguroḥ sthāne laghudvaye satīti bhedaḥ ||",
  "SA03n2957:2178": "vyāptetyādi ||",
  "SA03n2957:2180": "vyāptaviśvayā śarannabhastalātiśuddhayā dhiyādhiyāta duḥsahārtiviklavāprameyasattvadhātvadhīnasatkṛpādaya |",
  "SA03n2957:2181": "saṁsṛtau ca nirvṛtau ca śaśvadapratiṣṭha vādināṁ variṣṭha vṛttamīdṛśaṁ tu nāmato'pi nāparasya sidhimabhyupeti || 109 ||",
  "SA03n2957:2185": "he vyāptaviśvayā śarannabhastalātiśuddhayā dhiyādhiyāta adhyāśrita |",
  "SA03n2957:2186": "duḥsahā ārtistayā viklavo vyākulo yo 'prameyasattvadhātustadadhīnā yā satī kṛpā tayā ādaya |",
  "SA03n2957:2187": "saṁsṛtau saṁsāre |",
  "SA03n2957:2188": "nirvṛtau ca nirvāṇe śaśvanna vidyate pratiṣṭhā yeṣāṁ te ca te vādinaśca teṣāṁ variṣṭhetīdamapi dvayamāmantraṇam |",
  "SA03n2957:2189": "īdṛśamuktavakṣyamāṇaṁ bhavato vṛttaṁ nāmato 'pi nāmamātreṇāpyaparasya siddhiṁ niścayaṁ nābhyupaiti ||",
  "SA03n2957:2191": "vṛttapakṣe kṛtau vṛttaṁ nāma |",
  "SA03n2957:2192": "kṛtāviti nivṛttam || 20 ||",
  "SA03n2957:2196": "tīvretyādi ||",
  "SA03n2957:2198": "tīvratāpavidrutāyasacchaṭāsadṛkkaṭākṣasaṁyamakṣaṇādhīnaviśvasaṁcayaiścaturdigīśvaraiḥ prakṛtyudañcitātmabhiḥ |",
  "SA03n2957:2199": "sfāravibhramaprapañcapañcapañcabāṇajiṣṇubhirdaśātmanā sundarījanena cātanoṣi kāmapi prakāmavismayāṁ śriyam || 110 ||",
  "SA03n2957:2203": "tīvratāpena vidrutā yā āyasī āyasasya vā chaṭā tatsadṛśānāṁ kaṭākṣāṇāṁ saṁyamakṣaṇe 'dhīno viśvasya saṁcayaḥ sṛṣṭiryeṣāṁ taiścatasṛṇāṁ diśāmīśvarairyamāntakādibhiścaturbhiḥ krodhaiḥ karaṇabhūtaiḥ kāmapi prakāmavismayāṁ śriyamātanoṣi |",
  "SA03n2957:2204": "kiṁbhūtaiḥ |",
  "SA03n2957:2205": "prakṛtyaiva udañcito mahattvenotthāpita ātmā taiḥ tathā |",
  "SA03n2957:2206": "sfāro vibhramasya bhrāntervilāsasya vā prapañco vaicitryaṁ tasya pañcanaṁ pañco vistāraṇaṁ yasya |",
  "SA03n2957:2207": "sa cāsau pañcabāṇaśca tasya jiṣṇubhiḥ |",
  "SA03n2957:2208": "na kevalametaireva |",
  "SA03n2957:2209": "locanādayaḥ pañca devyo vakrādayaḥ ṣaṭceti daśātmanā sundarījanenāpi upalakṣaṇametanmāṇḍaleyakathanam |",
  "SA03n2957:2210": "anye'pi draṣṭavyāḥ ||",
  "SA03n2957:2212": "vṛttapakṣe prakṛtau ekaviṁśatyakṣare cchandasyudañcitā sundarī nāma ||",
  "SA03n2957:2214": "utkīrṇetyādi ||",
  "SA03n2957:2216": "utkīrṇonnidrakundaprakaramiva dṛśāṁ cārūbhaṅgaistribhāgaiḥ svedasrastāṅgarāgasnapitamiva muhuḥ kāntakānticchaṭābhiḥ |",
  "SA03n2957:2217": "vyāptaṁ vyoma tvadarcārūcibhirabhihatāvidya vidyādharībhiḥ saurabhyākṛṣṭahṛṣṭakkaṇadalipaṭalollāsitasragdharābhiḥ || 111 ||",
  "SA03n2957:2221": "srajāmeva saurabhyeṇākṛṣṭaṁ paścādiṣṭārthalābhāddhṛṣṭamata eva kkaṇat yadalipaṭalaṁ tenollāsitāḥ srajaḥ pūjārthaṁ dharantīti tābhiḥ |",
  "SA03n2957:2222": "tvadarcārūcibhirvidyādharībhirvyoma vyāptaṁ sat utkīrṇa upta ūrdhva kṣipto vā unnirāṇāṁ kundānāṁ prakaro yatra tadivābhātīti gamyam |",
  "SA03n2957:2223": "kairvyāptaṁ tathābhāti |",
  "SA03n2957:2224": "tāsāmeva dṛśāṁ tribhāgaiḥ kaṭākṣaiḥ sfuraṇa dṛśaiḥ cārūrbhaṅgo valanaṁ yeṣāṁ taiḥ |",
  "SA03n2957:2225": "tathā tābhireva vidyādharībhiḥ kāntakānticchaṭābhirvyoma vyāptam |",
  "SA03n2957:2226": "bhagavaddarśanajanitasāttvikasvedavaśāt srastenāṅgarāgeṇa vilepanena snapitaṁ mṛṣitamivābhāti ||",
  "SA03n2957:2228": "vṛttapakṣe prakṛtyudañcitā sragdharā |",
  "SA03n2957:2229": "sā ca cārūrbhaṅgo yatiryeṣāṁ taistribhiḥ bhāgaiḥ pratyekaṁ saptakākṣarairlakṣitā |",
  "SA03n2957:2230": "prakṛtyudañciteti nivṛttam ||",
  "SA03n2957:2232": "ākṛtītyādi ||",
  "SA03n2957:2234": "ākṛtijanmavṛttavibhavakramātiśayasaṁpadaḥ sukhamiyādīśa digantagītamamalaṁ yaśaśca śaradindusundarataram |",
  "SA03n2957:2235": "gāyati yastvadāhvayamayaṁ sadaiva bhagavanbhavādhvagajano nūnamagamyagaurava girāṁ guro guṇasamudra madrakamidam || 112 ||",
  "SA03n2957:2239": "he bhagavan īśa |",
  "SA03n2957:2240": "girāmagamyagaurava guro guṇasamudra |",
  "SA03n2957:2241": "yo bhavādhvagajana idaṁ tvadāhvayamayaṁ tvannāmagarbhaṁ madrakaṁ rāgaviśeṣaṁ sadaiva gāyati saḥ |",
  "SA03n2957:2242": "ākṛtiśca rūpam |",
  "SA03n2957:2243": "janma ca devādijātiḥ |",
  "SA03n2957:2244": "vṛttaṁ ca saccaritam |",
  "SA03n2957:2245": "vibhavaśca dhanādi |",
  "SA03n2957:2246": "kramaśca vikramaḥ |",
  "SA03n2957:2247": "eṣāmatiśayasaṁpada sukhaṁ yathā bhavati tatheyādāsādayet |",
  "SA03n2957:2248": "digante gītaṁ śaradindusundarataratvādevāmalaṁ yaśaśceyāt ||",
  "SA03n2957:2250": "vṛttapakṣe ākṛtau dvāviṁśatyakṣare cchandasi janma yasya tanmadrakamidaṁ vṛttam |",
  "SA03n2957:2251": "tacca dikṣu daśasu anto virāmastena gītam |",
  "SA03n2957:2252": "ākṛtijanmeti nivṛttam ||",
  "SA03n2957:2254": "madhvāsāretyādi ||",
  "SA03n2957:2256": "madhvāsārasnātodbhrāntaprabalamadamukharamadhukaranikaraṁ prīterekaṁ līlāvāsaṁ viditabalamapi munihṛdayavikṛtau |",
  "SA03n2957:2257": "vāgīśāna tvayyekāntaṁ vasuviṣayaviratisamupacitabalīḥ saṁbhogaśrīmattākrīḍaṁ varada divi niyatamanubhavati || 113 ||",
  "SA03n2957:2261": "he vāgīśāna |",
  "SA03n2957:2262": "varada |",
  "SA03n2957:2263": "tvayi ekāntaṁ vasuviṣaye vigatā ratiryatra samupacayane tadyathā bhavati vasuviṣaye vādṛṣṭatayā samupacito baliḥ upahāro yena sa sudhīḥ |",
  "SA03n2957:2264": "saṁbhogaśrīmattayā krīḍanaṁ krīḍaṁ divi niyatamanubhavati |",
  "SA03n2957:2265": "kiṁbhūtam |",
  "SA03n2957:2266": "madhunaḥ sudhāyā āsāreṇa snātastadanu upari bhrāntaḥ prabalamadena mukharo madhukarāṇāṁ nikaro yasmin |",
  "SA03n2957:2267": "prīteśca ekamasādhāraṇaṁ līlāvāsam |",
  "SA03n2957:2268": "ata eva munīnāṁ hṛdayavikārāyāpi balaṁ yasya viditaṁ tattathā |",
  "SA03n2957:2269": "iha tvayi sarvasvena pūjāvidhā nāt svargasudhāpānakrīḍāsukhamanubhavatītyarthaḥ ||",
  "SA03n2957:2271": "vṛttapakṣe vasavo 'ṣṭau |",
  "SA03n2957:2272": "viṣayāḥ pañca |",
  "SA03n2957:2273": "teṣu yatiryasya tanmattākrīḍaṁ vikṛtau trayoviṁśatyakṣare cchandasi ||",
  "SA03n2957:2275": "madetyādi ||",
  "SA03n2957:2277": "madagurūgaṇḍagarjitajitonnatāmbudagajendravṛndamalinaṁ niśitasamastaśastrakiraṇaprabhāmbarapinaddhāttinivaham |",
  "SA03n2957:2278": "pravararathādhirūdasubhaṭaṁ balaṁ balanidhe tvadekaśaraṇaṁ śrayati naraṁ manoharayatipraveśavaśagottamāśvalalitam || 114 ||",
  "SA03n2957:2282": "he balānāṁ sthānāsthānajñānabalādīnāṁ daśānāṁ nidhe |",
  "SA03n2957:2283": "tvadekaśaraṇaṁ naraṁ balaṁ caturaṅgaṁ śrayati |",
  "SA03n2957:2284": "kīdṛśam |",
  "SA03n2957:2285": "madena gurūgaṇḍānāṁ garjitena jitonnatāmbudānāṁ gajānāṁ vṛndena malinam |",
  "SA03n2957:2286": "tathā niśitasamastaśastrakiraṇānāṁ prabhā visfuraṇaṁ saivāmbaraṁ vastraṁ tena pinaddhaḥ pattinivaho yatra |",
  "SA03n2957:2287": "kkacit prabhāsvareti pāṭhaḥ |",
  "SA03n2957:2288": "tatra kiraṇaiḥ prabhāsvarādeva pinaddhaḥ pattinivaho yasmin tattathā |",
  "SA03n2957:2289": "pravararathādhirūdasubhaṭaṁ ca |",
  "SA03n2957:2290": "manoharā ucitānatikramā ca yati paramo yeṣām |",
  "SA03n2957:2291": "tathā prakṛṣṭo veśo yeṣāmata eva te suśikṣitatvādvāhakavaśagā uttamāḥ |",
  "SA03n2957:2292": "jātyutkarṣādaśvāstairlaḍitam |",
  "SA03n2957:2293": "vṛttapakṣe harā ekādaśa |",
  "SA03n2957:2294": "teṣu yatiryasya tadaśvalalitaṁ vikṛtau |",
  "SA03n2957:2295": "vikṛtāviti nivṛttam || 23 ||",
  "SA03n2957:2299": "prītītyādi ||",
  "SA03n2957:2301": "prītinivāsaṁ kṛtibhuvi viditodāravarapradavarivasanaṁ tvāṁ yāḥsmaratīśa pratihatavimatiḥ saṁtatamantimapadamuditeṣu |",
  "SA03n2957:2302": "yauvanalīlāsacivasamudayatpañcamakasvarayatiramaṇīyā syādiha tanvī himakaravadanā tadvaśagā saha narapatilakṣmyā || 115 ||",
  "SA03n2957:2306": "he īśa |",
  "SA03n2957:2307": "kṛtināṁ bodhisattvānāṁ bhuvi muditādibhūmau vidita |",
  "SA03n2957:2308": "udāravaraprāṁ varivasanamārādhanaṁ yasya |",
  "SA03n2957:2309": "yataḥ udi teṣu uktapadaśāliṣu madhye'ntimaṁ paryantavarti padaṁ yasya tathā bhavānatastaṁ tvāṁ prīternivāsaṁ yaḥ pratihatavimatiḥ saṁtataṁ smarati tasya puṁso vaśagā himakaravadanā tanvī saṁmatā narapatilakṣmyā saha syāt |",
  "SA03n2957:2310": "kīdṛśī |",
  "SA03n2957:2311": "yauvanena yā līlā saiva sacivo yasya sa cāsau samudayanpañcamasvaraśca tasya yatirmūrcchā tayā ramaṇīyā yuvatī ||",
  "SA03n2957:2313": "vṛttapakṣe saṁskṛtau caturviśatyakṣaracchandaḥ saiva bhūstatra viditā tanvī |",
  "SA03n2957:2314": "kiṁbhūtā |",
  "SA03n2957:2315": "pañcamakaṁ pañcamaṁ sthānaṁ svarāḥ sapta |",
  "SA03n2957:2316": "teṣu yatiḥ |",
  "SA03n2957:2317": "tayā ramaṇīyā || 24 ||",
  "SA03n2957:2321": "viśvetyādi ||",
  "SA03n2957:2323": "viśvahitaikāsaṅgasahāntaḥ karaṇakaraṇa vasupadamiva paramaṁ yo'dhipa gṛhṇātīha tavākhyāṁ tamabhikṛtivasatirapi bhuvi sarasī |",
  "SA03n2957:2324": "sidhyati majjaddiggajagaṇḍacyutamadaparimalasurabhitasalilā sārasaṁhasakroñcapadāṅkotkanakakamalavanaraṇadalipaṭalā || 116 ||",
  "SA03n2957:2328": "viśvahite ekamadvitīyamāsaṅgaṁ sahate tadanuguṇatvāt yattādṛśamantaḥ karaṇasya karaṇaṁ pravartanaṁ yasya tasya saṁbodhanam |",
  "SA03n2957:2329": "tathā adhipeti |",
  "SA03n2957:2330": "yathā vasūnāṁ dravyāṇāṁ padamutpattisthānaṁ kiṁcitprasiddham |",
  "SA03n2957:2331": "tathā tavākhyāpyabhimatādatiśayasiddhihetutvāt vasupadamiva paramam |",
  "SA03n2957:2332": "vasūnāṁ padamiva vācakamiva iha jagati yo gṛhṇāti tamabhilakṣyī kṛtya kṛtināṁ vibudhānāṁ vasatirapi sarasī bhuvi sidhyati |",
  "SA03n2957:2333": "kīdṛśī |",
  "SA03n2957:2334": "majjaddiggajagaṇḍacyutamadaparimalasurabhitasalilā |",
  "SA03n2957:2335": "tathā sārasahaṁsakrauñcapada maṅko yatra |",
  "SA03n2957:2336": "tathā udgateṣu kanakakamalavaneṣu raṇadalipaṭalaṁ yasyāṁ saivaṁrūpā sarasī devānāmapi krīḍāśrayaḥ ||",
  "SA03n2957:2338": "vṛttapakṣe'bhikṛtiḥ pañcaviṁśatyakṣaraṁ cchando vasatiryasyāḥ sā krauñcapadā |",
  "SA03n2957:2339": "sā ca karaṇāni ca vasavaśca teṣu padaṁ viśrāmaṁ gṛhṇāti |",
  "SA03n2957:2340": "karaṇāni pañca || 25 ||",
  "SA03n2957:2344": "dhvāntetyādi ||",
  "SA03n2957:2346": "dhvāntadhvaṁsin mārārāte hatavṛjina jinatanayabhūvibhūṣaṇa mutkṛtau praudonmīlallāvaṇyaśrīḥ sthitijanaka giri bhavabhidāmudāraparākrama |",
  "SA03n2957:2347": "tvayyārabdhāvandhyārādho vidhurayati varada sudhiyāṁ virājatayā sfuran bhogāsakto'pīha svairaṁ viṣamatamaviṣayatanubhṛdbhujaṅgavijṛmbhitam || 117 ||",
  "SA03n2957:2351": "he dhvāntadhvaṁsin |",
  "SA03n2957:2352": "mārārāte hatavṛjina kṣatapāpa |",
  "SA03n2957:2353": "jinatanayabhūvibhūṣaṇa |",
  "SA03n2957:2354": "mutkṛtau pramodajananena praudā unmīlantī lāvaṇyaśrīryasyedamapi saṁbodhanam |",
  "SA03n2957:2355": "tathā bhavabhidāṁ buddhānāṁ giri vāgviṣaye sthitijanaka saddharmadhūrdhara |",
  "SA03n2957:2356": "udāraparākrama bhagavan |",
  "SA03n2957:2357": "tvayyārabdho 'vandhya ārādha ārādhanaṁ yena sa pumān |",
  "SA03n2957:2358": "he varada svairaṁ svacchandaṁ vidhurayati damayati |",
  "SA03n2957:2359": "kim |",
  "SA03n2957:2360": "viṣamatamā vinopāyaṁ bhujyamānatvenāniṣṭāvāhakatvād viṣayā rūpādayo yeṣāṁ te ca te tanubhṛtaśca ta eva bhayahetutvādbhujaṅgāsteṣāṁ vijṛmbhitam |",
  "SA03n2957:2361": "kiṁbhūtaḥ |",
  "SA03n2957:2362": "bhogeṣvāsakto'pi |",
  "SA03n2957:2363": "sudhiyāṁ madhye viśeṣeṇa rājata iti virājatā tayā sfuran re |",
  "SA03n2957:2364": "vīnāṁ pakṣiṇāṁ rājatayā garūḍo 'pi |",
  "SA03n2957:2365": "ahīnāṁ bhogeṣu deheṣvāsaktaḥ |",
  "SA03n2957:2366": "viṣamatamaṁ viṣaṁ yāti śrayati sa cāsau tanuśca tadbhṛto ye bhujaṅgāsteṣāṁ vijṛmbhitaṁ vidhurayati ||",
  "SA03n2957:2368": "vṛttapakṣe utkṛtau ṣaḍviśatyakṣare cchandasi bhujaṅgavijṛmbhitam |",
  "SA03n2957:2369": "tacca girayo 'ṣṭau kulaparvatā rūdrāścaikādaśa teṣu bhidā bhaṅgena lakṣitam |",
  "SA03n2957:2370": "nanvanyatra saptaiva kulācalāḥ rājaḥ 'vasukula giribhiḥ syānmālinī nau mayau ya ' iti |",
  "SA03n2957:2371": "satyam |",
  "SA03n2957:2372": "iha tvaṣṭau draṣṭavyāḥ |",
  "SA03n2957:2373": "tathā cānargharāghavaḥ 'mūrtīraṣṭa maheśvarasya dalayannaṣṭau kulakṣmābhṛtaḥ ' iti |",
  "SA03n2957:2374": "ratnākare 'vasumadanadahanamunibhirbhujaṅgavijṛmbhitam ' ityatra vasubhirmadanairdahanairmunibhirasyeti vivaraṇaṁ tallekhakapramādāyātam |",
  "SA03n2957:2375": "madanadahano rūdra eva hi tatrābhimata rājaḥ vasumanasijariputuragairbhujaṅgavijṛmbhitam iti ||",
  "SA03n2957:2377": "tanvadityādi ||",
  "SA03n2957:2379": "tanvatsusfuṭamaviratamamitamamṛtarasakaṇamiva parito'ṅgeṣu pratyālocanasamudayinavarasarasapadamasadṛśamatulaśrīkam |",
  "SA03n2957:2380": "yatkṛcchairapi na sulabhamaparavividhasukṛtavidhibhirabhiyuktātmā tvatsevātarūfalamiha samanubhavati tadakhilavipadapavāhākhyam || 118 ||",
  "SA03n2957:2384": "ākhilā vipado'pavahatyadhikrāmatyaṇi |",
  "SA03n2957:2385": "akhilavipadapavāhamākhyā yasya tat tvatsevā tarūfalamiha jagatyabhiyuktātmā puruṣo 'nubhavati |",
  "SA03n2957:2386": "kiṁbhūtam |",
  "SA03n2957:2387": "yatkṛcchairapi kaṣṭasādhyairapi aparaiḥ sukṛtavidhibhirna sulabham |",
  "SA03n2957:2388": "ata evāsadṛśamatulaśrīkaṁ ca |",
  "SA03n2957:2389": "punaḥ kiṁbhūtam |",
  "SA03n2957:2390": "ālocanamālocanaṁ prati samudayinaśca te navarasāśca śṛṅgārādayaḥ |",
  "SA03n2957:2391": "teṣu raso 'bhilāṣo yeṣām |",
  "SA03n2957:2392": "teṣāṁ padam |",
  "SA03n2957:2393": "ata eva suṣṭhu sfuṭamaviratamamitamamṛtarasakaṇamivāṅgeṣu paritastanvat |",
  "SA03n2957:2394": "sudhārasapṛṣadbhiḥ parito 'ṅgāni siñcaditi yāvat |",
  "SA03n2957:2395": "athavāṅgeṣu paritaḥ sfuṭamaviratamamitamamṛtarasakaṇamiva tanvatsu satsu |",
  "SA03n2957:2396": "yathoktaṁ tat tvatsevā tarūfalamanubhavatītyarthaḥ ||",
  "SA03n2957:2398": "vṛttapakṣe utkṛtāvapavāha ityākhyā yasya taddhṛttm |",
  "SA03n2957:2399": "nava ca rasāśca teṣu padaṁ yasya tattathā |",
  "SA03n2957:2400": "iyatā yatiśarīrasaṁjñopetaiḥ sacchandobhedairbhagavataḥ stutirūktā |",
  "SA03n2957:2401": "ita ūrdhvaṁ daṇḍakabhedairvaktavyeti ||",
  "SA03n2957:2403": "capaletyādi ||",
  "SA03n2957:2405": "capalacaraṇapīḍitāgādhipopetapātālatālūcchalavdyālapālastutaṁ jayati jayati cārūkārūṇyakelisfuratppadyanarteśvarākāralīlāyitam |",
  "SA03n2957:2406": "anibhṛta bhujadaṇḍaṣaṇapracaṇḍānilollāsitaḥ śrāntiśāntiṁ tanotīva te pralayasamayaśaṅkayā yatra lokatrayīdaṇḍakaścaṇḍavṛṣṭiprayāto'mbudaḥ || 119 ||",
  "SA03n2957:2410": "padyanarteśvaro mañjuvajrasyāmnāyaviśeṣaḥ |",
  "SA03n2957:2411": "kārūṇyakrīḍayā sfuraccārūpadyanarteśvarākāralīlāyitaṁ tava jayati jayatīti saṁbhrama ābhīkṣṇye vā dvirūktiḥ |",
  "SA03n2957:2412": "kiṁrūpam |",
  "SA03n2957:2413": "capalacaraṇābhyāṁ pīḍitena agānāmadhipena merūṇā tadupari natenāta upetasya pātālasya bhayāt tālunā ucchalatā vyālapālena bhujagapatinā stutam |",
  "SA03n2957:2414": "yatra padyanarteśvarākāralīlāyite nṛtyatvarayā anibhṛtānāṁ bhujadaṇḍānāṁ ṣaṇḍena saṁdohena ullāsitaścaṇḍayā vṛṣṭhayā prayā ( ? )",
  "SA03n2957:2415": "to 'nugato 'mbudaste tāṇḍavaśrānteḥ śāntiṁ tanotīva |",
  "SA03n2957:2416": "nṛtyato hi śramo bhavati sa cānilollāsitena varṣatā payodenāpohyata iti bhagavato'pi tathaivotprekṣyate |",
  "SA03n2957:2417": "kīdṛśaḥ |",
  "SA03n2957:2418": "pralayasamayaśaṅkayā lokatrayīṁ daṇḍayati pīḍayati tathā |",
  "SA03n2957:2419": "vineyaviśeṣamanujighṛkṣoḥ khalu bhagavataḥ kṛpākelinirbharatāṇḍavārambhe 'tyadbhutodbhaṭavikaṭabhujadaṇḍamaṇḍalaprabhavaprabhañjanajavairūjjṛmbhitaḥ sasaṁrambhamambhobhṛdakāṇḍapracaṇḍavāridhārāndhakārārabdhadurdinaḥ saṁvartaḥ saṁvṛtta iti cetasi trāsamāntanvānaḥ pīḍayatyāhatya jagattrayaṁ paryante tu parahitaikapariṇāmamadhura eva ||",
  "SA03n2957:2421": "vṛttapakṣe caṇḍavṛṣṭirapāto nāma prathamo daṇḍakaḥ |",
  "SA03n2957:2422": "dīrghatvāddaṇḍa iva daṇḍakaḥ || 27 ||",
  "SA03n2957:2426": "pratītyādi |",
  "SA03n2957:2427": "pratipadamiha jātaśuddheḥ samādhestrayasyākṣarasyābhisaṁvardhanādantyarūpaspṛśaḥ samadhigamavaśājjayatyāryavaryaiḥ prabhūtapramodaiḥ pragītaḥ prabhāvaprakarṣastava |",
  "SA03n2957:2428": "varada yadanumodanāvādasārāviṇātṛptacittaiḥ surairvādyamānā na yānti śramamaparimaparamopakārottamarṇārṇavavyālajīmūtalīlākaroddāmaśaṅkhāayaḥ || 120 ||",
  "SA03n2957:2432": "he varada |",
  "SA03n2957:2433": "aparimo 'nuttaraḥ paramopakārastatrottamarṇa ivottamarṇastasya saṁbodhanam |",
  "SA03n2957:2434": "prabhūtapramodairāryavaryaiḥ pragītastava prabhāvaprakarṣa iha jagati jayati |",
  "SA03n2957:2435": "kasmāt sa tathābhūtaḥ |",
  "SA03n2957:2436": "trayasya śūnyānimittāpraṇihitalakṣaṇasya samādheḥ samadhigamavaśāt |",
  "SA03n2957:2437": "kiṁbhūtasya |",
  "SA03n2957:2438": "pratipadamabhisaṁvardhanājjātaśuddheḥ prahīṇamalasyākṣarasyāvicalasya |",
  "SA03n2957:2439": "antyarūpa spṛśaḥ prakarṣaparyantagatasvabhāvasya |",
  "SA03n2957:2440": "yasya ca pragītasvabhāvasyānumodanāvādena yatsārāviṇaṁ saṁbhūya ravaṇaṁ tatrātṛptacittaiḥ surairvādyamānāḥ śramaṁ viśrāmaṁ na yānti |",
  "SA03n2957:2441": "ke |",
  "SA03n2957:2442": "arṇavasya vyālā iva kārṣṇyāt ye jīmūtāsteṣāṁ manojñadhvanitvena līlākarā ye uddāmaśaṅkhādayaste ||",
  "SA03n2957:2444": "vṛttapakṣe iha caṇḍavṛṣṭiprapāte 'ntyānāṁ trayāṇāma kṣarāṇāṁ gurūlaghukrameṇa yadrūpaṁ tatspṛśastrayasyākṣarasya pratipadaṁ pratipādamabhisaṁvardhanāt |",
  "SA03n2957:2445": "arṇārṇavavyālajīmūtalīlākaroddāmaśaṅkhāayo ye te daṇḍakabhedāḥ śramaṁ viśrāmaṁ paryantaṁ na yānti aparyantā iti yāvat |",
  "SA03n2957:2446": "tatrārṇasye damevodāharaṇam |",
  "SA03n2957:2447": "arṇavādīnāmūhitavyānīti || 27 ||",
  "SA03n2957:2451": "pravikacetyādi ||",
  "SA03n2957:2453": "pravikacakanakapaṅkejasaubhāgyabhāgaṅga dattenabhāvāśritebhyastamaḥ sutribhuvanaśamavidhānārtha nirvāṇanīvṛttamālākṛtāvāttabhakte bhavārau |",
  "SA03n2957:2454": "daśabalatanayavargāgrimeṇa tvayā nātha nirmāthiduḥkhāpahena stutena pracita iti śubharāśirmahān yastataḥ stājjanaughe samṛdhiḥ samagre'pi saiva || 121 ||",
  "SA03n2957:2458": "pravikacakankapaṅkajasaubhāgyabhāgaṅgaṁ yasya |",
  "SA03n2957:2459": "ina ādityaḥ |",
  "SA03n2957:2460": "tamaḥsu ajñānatimiraviṣaye tannāśārtham |",
  "SA03n2957:2461": "āśritebhyo dattaminatvaṁ yena |",
  "SA03n2957:2462": "tribhuvanasya śamo nirvāṇaṁ tadvidhānārtha nirvāṇanīvṛnnivaraṇaṁ yasya |",
  "SA03n2957:2463": "tathā tamālākṛtau śyāme bhavārau bhagavatyakṣobhye āttā bhaktiryena sa tathā |",
  "SA03n2957:2464": "catuṣṭayamidamāmantraṇam |",
  "SA03n2957:2465": "he nātha |",
  "SA03n2957:2466": "daśabalatanayavargasya bodhisattvagaṇasyāgrimeṇādimena |",
  "SA03n2957:2467": "nirmāthiduḥkhāpahena tvayā |",
  "SA03n2957:2468": "iti yathoktakramastutena yo mayā mahān śubharāśiḥ pracitastataḥ śubharāśerbhagavato yā samṛddhiḥ saiva janaudhe 'pi samagre stādbhavatu ||",
  "SA03n2957:2470": "aparo'rthaḥ |",
  "SA03n2957:2471": "mitrapādānāṁ gaṅgadatta iti gṛhasthanāma |",
  "SA03n2957:2472": "tatpiturdaśabala iti |",
  "SA03n2957:2473": "tatkāla eva caiko ṇam |",
  "SA03n2957:2474": "daśabalatanayavargasyāgrimeṇa jyeṣṭhena mayā gaṅgadattena nirvāṇaṁ nayatīti nirvāṇanīrvṛttamāleyaṁ kṛtā |",
  "SA03n2957:2475": "ityataḥ pracito yo mahānśubharāśirityādi vyākhyātārtham ||",
  "SA03n2957:2477": "vṛttapakṣe pracito nāma |",
  "SA03n2957:2478": "samṛddhiḥ saiveti yaivāntyākṣaratrayasya caṇḍavṛṣṭiprapāte saṁtatyā vṛddhiḥ saiva pracite'pi |",
  "SA03n2957:2479": "kevalaṁ madhyalaghutraya iha tvādilaghutrayasyeti bhedaḥ |",
  "SA03n2957:2480": "tatra caṇḍavṛṣṭiprayāta pracitasyedamudāharaṇam |",
  "SA03n2957:2481": "'arṇapracitādīnāmunneyāni yatheṣṭaṁ vā nāmāni' iti padyālaṁkāraḥ |",
  "SA03n2957:2482": "samagre sarvatra daṇḍake na tvatraiva |",
  "SA03n2957:2483": "tena vakṣyamāṇe 'pi pravṛttākhye pracitavadakṣaratrayasya vṛddhau nāmāntaram ||",
  "SA03n2957:2485": "ahamityādi ||",
  "SA03n2957:2487": "ahamapi tava pādapadyābhisaṁrādhanādhīnadhīsaṁnirūddhāntaradhvāntajātaḥ samadhigatasamastavastūtkaravyāpinaisargikasvapnamāyāmayādvaitatattvaḥ |",
  "SA03n2957:2488": "akarūṇakarūṇābalāvāryavīryodayārabdhanānāvidhavyāpṛtidhvastamārastrijagati paramopakāraikakṛtyapravṛttaścareyaṁ jano yāvadeko'pyamuktaḥ || 122 ||",
  "SA03n2957:2492": "na kevalaṁ janaughe 'pi saiva samṛddhiḥ stādahamapi tribhuvanasya paramopakāra evaikaṁ kṛtyaṁ tatra pravṛttaścareyaṁ janmaśitayā tāvadyāvadeko'pi sattvo na mukta ityāryamañjuśriya iva praṇidhānaṁ vidhatte |",
  "SA03n2957:2493": "kiṁbhūtaścareyam |",
  "SA03n2957:2494": "tava pādapadyayorabhi saṁbodhane 'dhīnayā dhiyā samyagnirūddhamāntaraṁ dhvāntajātaṁ yasya |",
  "SA03n2957:2495": "ata eva samyagadhigataṁ samastavastu visaraṇaśīlamabādhitatvāt naiḥ sargikaṁ svapnamāyāmayamadvaita eva grāhyagrāhakābhāvādadvaita tattvaṁ yena |",
  "SA03n2957:2496": "akarūṇeṣu yā karūṇā tasyā balaṁ cāvāryavīryodayaśca tābhyāmārabdhayā nānāvidhayā vyāpṛtyā caryayā dhvastā mārā yena sa tathā |",
  "SA03n2957:2497": "athavā akarūṇakarūṇābaletyāmantraṇam ||",
  "SA03n2957:2499": "vṛttapakṣe pravṛtto'yaṁ nāma |",
  "SA03n2957:2500": "pracite prathamaṁ ṣaḍ laghavastata ādilaghukāni trikāṇi sapta |",
  "SA03n2957:2501": "iha gurvantaṣallaghubhya ādi laghutrayāṇi sapta |",
  "SA03n2957:2502": "vṛddhirūktaiva ||",
  "SA03n2957:2504": "sfāretyādi ||",
  "SA03n2957:2506": "sfārafullasthalāmbhojanirbhāsabhṛtpādapīṭhāntaviśrāntakāntāmaravyāladaityendracūlopalārciścayo duḥsahoddāmaduḥkhānalagrastaparyastaśaktitrilokīviśokīkriyānirvirāmaśramāścaryacaryānidhiḥ |",
  "SA03n2957:2507": "śuddhasaṁbuddhavaṁśāvataṁsaprakāśasfuratkīrtikīrṇāntarālaprasāraḥ kumāro jayatyeṣa vāgīśvaraḥ sarvadurvāramārapravīradhvajinyuddhavadhvaṁsabaddhābhirāmāsamapraudinirvyūdagādapratāpodayaḥ || 123 ||",
  "SA03n2957:2511": "sarvadurvāramārapravīrāṇāṁ dhvajinyāḥ senāyā uddhavasyotsavasya dhvaṁse yā baddhā abhirāmāsamapraudistasyā nirvyūdayā gādo 'tyarthatīvraḥ pratāpodayo yasya sa eva vāgīśvaraḥ kumāro jayati |",
  "SA03n2957:2512": "kiṁbhūtaḥ |",
  "SA03n2957:2513": "sfārafullasthalāmbhojasya nirbhāsaṁ sādṛśyaṁ birbhati yatpādapīṭhaṁ tasyānte viśrāntaḥ kānto 'marendravyāḍendradaityendrāṇāṁ cūḍopalasya cūḍāratnasyārciścayo yasya sa tathā |",
  "SA03n2957:2514": "duḥsahoddāmaduḥkhānalena grastā ata eva paryastā vyākulā śaktiryasyāḥ sā cāsau trilokī ca tasyā viśokīkriyāyāṁ nirvirāmaśramatvādevāścaryā yā caryā tasyā nidhiḥ |",
  "SA03n2957:2515": "śuddhasaṁbuddhavaṁśasyāvataṁso bhūṣaṇaṁ tadvatprakāśate yā sfurantī kīrtitstayā kīrṇo vyāpto 'ntarālaprasāro yenāsau tathā ||",
  "SA03n2957:2517": "vṛttapakṣe dvādaśabhirmadhyalaghutrayairayaṁ pratāpodayo mantavyaḥ |",
  "SA03n2957:2518": "anyatrāsya mattamātaṅgalīlākara iti nāma |",
  "SA03n2957:2519": "idameva lakṣyaṁ dṛṣṭam |",
  "SA03n2957:2520": "jayadeveśanaratnākareṣu pravṛttaḥ pratāpodayaśca na staḥ ||",
  "SA03n2957:2522": "praudetyādi ||",
  "SA03n2957:2524": "praudavaravajravanitāṅgaparirambhavilasatpulakajālakajagajjayatanutraṁ sāntra savasāsramadhupānamadamuktavikaṭāṭṭahasitatrasadaśeṣasuradaityam |",
  "SA03n2957:2525": "gādavinigūdadayavismayamayāpratimaraudratanumadvayamahārṇavanimagnaṁ śuddhaguṇadhāma karūṇābalamudāranavanāṭayarasavallalitavṛttamabhivande || 124 ||",
  "SA03n2957:2529": "tvāṁ karūṇābalamabhivande |",
  "SA03n2957:2530": "kiṁbhūtam |",
  "SA03n2957:2531": "vilasatpulakajālakaṁ jagajjaye tanutraṁ saṁnāho yasya |",
  "SA03n2957:2532": "iyatā śṛṅgāravīrāvuktau |",
  "SA03n2957:2533": "sāntraṁ vasāsahitamasraṁ tadeva madhu |",
  "SA03n2957:2534": "tatpānamadena vimuktavikaṭāṭṭahasitaistrasadaśeṣasuradaityajātaṁ yasya |",
  "SA03n2957:2535": "anena bībhatsahāsyabhayānakāḥ |",
  "SA03n2957:2536": "gādamatyarthaṁ vinigūdāśrliṣṭā dayā vismayamayī āścaryakarī apratimaraudrā ca tanuryasya tam |",
  "SA03n2957:2537": "anena kārūṇyavismayaraudrāḥ |",
  "SA03n2957:2538": "advayaṁ grāhyagrāhakādi rahitaṁ tattvam |",
  "SA03n2957:2539": "tanmaye mahārṇave nimagnam |",
  "SA03n2957:2540": "tathā śuddhānāṁ guṇānāṁ daśabalādīnāṁ dhāma sthānam |",
  "SA03n2957:2541": "anena śāntaḥ |",
  "SA03n2957:2542": "ata eta udārā nava nāṭyarasā yasya santīti matup |",
  "SA03n2957:2543": "tathābhūtaṁ lalitaṁ vṛttaṁ yasya |",
  "SA03n2957:2544": "karmadhārayamatvarthīyādvahuvrīhireveṣṭavyo lāghavārthamityasya samāsamata evābhimatatvāt |",
  "SA03n2957:2545": "vyāsavādimate tu matvarthīyo 'pi |",
  "SA03n2957:2546": "yathā 'visakisalaya cchedapātheyavantaḥ ' iti ||",
  "SA03n2957:2548": "vṛttapakṣe lalitavṛttaṁ nāma |",
  "SA03n2957:2549": "atrādigurūlaghutrayāṇi sapta gurūdvayaṁ ca |",
  "SA03n2957:2550": "asya lakṣaṇamīśānena darśitam || 30 || ||",
  "SA03n2957:2556": "iti duṣkaraprabhedavṛttamālā stutivivṛtau samavṛttāni ||",
  "SA03n2957:2558": "idānīṁ yathoddeśamardhasamavṛttairbhagavataḥ stutimāha |",
  "SA03n2957:2559": "idamityādi ||",
  "SA03n2957:2561": "idamardhamabālaśaśiprabhaṁ bālaraviprabhamādadhadardham |",
  "SA03n2957:2562": "karūṇāvaśavarti bhavadvapuḥ kasya mano na karotyupacitram || 125 ||",
  "SA03n2957:2566": "karūṇāvaśena vartituṁ śīlaṁ yasya tadidaṁ bhavato vapuḥ kasyacit draṣṭurūpacitraṁ mano na karoti |",
  "SA03n2957:2567": "upagataṁ citramāścaryam |",
  "SA03n2957:2568": "atyādayaḥ krāntādyarthe dvitīyayeti samāsaḥ |",
  "SA03n2957:2569": "kathaṁ tathā karoti yasmādabālaśaśiprabha mardha mādadhāti |",
  "SA03n2957:2570": "bālaraviprabhaṁ cārdham |",
  "SA03n2957:2571": "abālagrahaṇenātyantadhāvalyamuktam |",
  "SA03n2957:2572": "bālagrahaṇena lauhityam |",
  "SA03n2957:2573": "etacca nāmasaṁgītāvāmnāyāntaraṁ draṣṭavyam ||",
  "SA03n2957:2575": "vṛttapakṣe idaṁ yathoktaṁ pūrvārdhamidaṁ cāparārdhamādadhadupa citramardhasamaṁ vṛttam |",
  "SA03n2957:2576": "idamardhamādadhadardhamityadhikāro viparītākhyānikāṁ yāvat |",
  "SA03n2957:2577": "yatra ca liṅgāntaraṁ tatra liṅgavipariṇāmena saṁbandhanīyam |",
  "SA03n2957:2578": "ardhayorakṣarasāmye'pi laghugurūkṛto bhedaḥ ||",
  "SA03n2957:2580": "tattvetyādi ||",
  "SA03n2957:2582": "tattvasudhārasatṛptiviśeṣāt sakalasamīhitasiddhivaśādvā |",
  "SA03n2957:2583": "tvaccaraṇānubhuvā bhavitavyaṁ bhavamathanaśruta na drutamadhyā || 126 ||",
  "SA03n2957:2587": "bhavasya saṁsārasya mathanaṁ śrutaṁ yasya bhavamathane vā śruto viditaḥ |",
  "SA03n2957:2588": "tasyāmantraṇam |",
  "SA03n2957:2589": "tvaccaraṇamārādhā no'nubhavati yastena puṁsā |",
  "SA03n2957:2590": "nāsti dhīryasya tathā na bhavitavyam |",
  "SA03n2957:2591": "asudhiya iti niṣedhādiha yaṇādeśa eva |",
  "SA03n2957:2592": "kathamadhyā na bhavitavyaṁ drutaṁ śīghram |",
  "SA03n2957:2593": "tattvasudhārasatṛpti viśeṣāt sakalasamīhitasiddhivaśādvetyubhayasaṁaduktā |",
  "SA03n2957:2594": "'tvaccaraṇānucareṇa na bhāvyaṁ bhavamathanaśruta na drutamadhye iti padyālaṁkārasūtram |",
  "SA03n2957:2595": "tatra adhyā tvaccaraṇānu careṇa na na bhāvyamityarthaḥ ||",
  "SA03n2957:2597": "vṛttapakṣe yathoktamidamardhamādadhatī drutamadhyā ||",
  "SA03n2957:2599": "kimityādi ||",
  "SA03n2957:2601": "kimuśanti budhā adhikaṁ vibho yadi janīya tadīyatanurbhavet |",
  "SA03n2957:2602": "tava dṛṣṭisudhārasadhārayā sfuritahārarūcā hariṇapalutā || 127 ||",
  "SA03n2957:2606": "he vibho janīya janebhyo hita |",
  "SA03n2957:2607": "budhāḥ kimadhikaṁ uśanti kāmayante |",
  "SA03n2957:2608": "na kiṁcit |",
  "SA03n2957:2609": "yadi tava dṛṣṭisudhārasadhārayā sfuritahārarūcā tadīyā teṣāṁ tanurhariṇī cāsau plutā ceti tādṛśī bhavati |",
  "SA03n2957:2610": "hariṇaśabdo 'tra śuklaparyāyaḥ |",
  "SA03n2957:2611": "hāreṇāpi hṛdi sfuratā tanuḥ vimalā vyāptā ca bhavati ||",
  "SA03n2957:2613": "vṛttapakṣe hariṇaplutā ||",
  "SA03n2957:2615": "iyamityādi ||",
  "SA03n2957:2617": "iyamurūkarūṇārasā mukhaśrīḥ samadhigatā nijadhīśriyo rasena |",
  "SA03n2957:2618": "sfuradadharadalātihārihemāmbujakalikeva vibhāti puṣpitāgrā || 128 ||",
  "SA03n2957:2622": "taveti vakṣyamāṇenābhisaṁbandhādiyaṁ tava mukhaśrīḥ puṣpitāgrā vikasitaparyantā |",
  "SA03n2957:2623": "atihārihemāmbujakalikeva vibhāti |",
  "SA03n2957:2624": "yato dharmadeśanādinā sfuradadharadalā |",
  "SA03n2957:2625": "tathā urūkarūṇārasā |",
  "SA03n2957:2626": "bahalakārūṇyamakarandā nijadhīśriyo rasenānurāgeṇa samadhigatā saṁbaddhā |",
  "SA03n2957:2627": "nijadhīśriyeti tu yadi pāṭhaḥ syātsyādarthasya samīcīnatā |",
  "SA03n2957:2628": "kanakapaṅkajakalikāpyurūrasā śriyo rasenānugatā ca bhavati ||",
  "SA03n2957:2630": "vṛttapakṣe puṣpitāgrā aupacchandasikāprabhedaḥ ||",
  "SA03n2957:2632": "mukhamityādi ||",
  "SA03n2957:2634": "mukhamidamaparaṁ tavotpalaprakararūcāmiva bhāti saṁcayaḥ |",
  "SA03n2957:2635": "samuditamiva kairavaśriyā harati mano'paravakramīdṛśam || 129 ||",
  "SA03n2957:2639": "idaṁ tava dakṣiṇaṁ mukhaṁ nīlatvādutpalaprakararūcāṁ saṁcaya iva bhāti |",
  "SA03n2957:2640": "aparaṁ ca vāmavakraṁ śuklatvāt kairavasya śriyeva samuditaṁ samutpannamīdṛśamatisundaraṁ mano harati ||",
  "SA03n2957:2642": "vṛttapakṣe'paravakraṁ vaitālīyaprabhedaḥ ||",
  "SA03n2957:2644": "idamityādi ||",
  "SA03n2957:2646": "idamardhasamaṁ samīkṣyate te bata vṛttaṁ jayino jagattrayasya |",
  "SA03n2957:2647": "kkacidarthavidhau vidhūtaviśvā śiśulīlā lalitāpi yattaveyam || 130 ||",
  "SA03n2957:2651": "tava jagattrayajayina iyaṁ lalitāpi śiśulīlā yadya smāt |",
  "SA03n2957:2652": "kkacidarthavidhau paraprayojanasaṁpādananimittaṁ vidhūtaviśvā rūpāntareṇa kampitajagattrayā bhavati |",
  "SA03n2957:2653": "ata idaṁ vṛttamardhasamaṁ yasya tathā samīkṣyate |",
  "SA03n2957:2654": "bataśabda āścarye ||",
  "SA03n2957:2656": "vṛttapakṣe śiśulīlā ||",
  "SA03n2957:2658": "padamityādi ||",
  "SA03n2957:2660": "padamekamavekṣya te kṣaṇaṁ prasabhākrāntajagattrayīśikham |",
  "SA03n2957:2661": "kathamastu na viśvabhāratī nijadāsīva tava priyaṁvadā || 131 ||",
  "SA03n2957:2665": "kṣaṇamekasmin kṣaṇe prabhasaṁ haṭhāt |",
  "SA03n2957:2666": "ākrāntā jagattrayyāḥ śikhā śikharaṁ brahyāṇḍaṁ yena tādṛśaṁ te tava padamavekṣya jitasya ekapādatalākrāntarūpasya viśvasya bhāratī nijadāsīvapriyaṁvadā na kathamastu |",
  "SA03n2957:2667": "bhavatyeva |",
  "SA03n2957:2668": "sāpekṣatve 'pi gamakatvātsamāsaḥ |",
  "SA03n2957:2669": "trivikramasyāpyuktarūpaṁ padamekamavalokya sarasvatī caturānanā nalinavanarājahaṁsī dāsīva priyaṁvadā saṁvṛttā ||",
  "SA03n2957:2671": "vṛttapakṣe priyaṁvadā |",
  "SA03n2957:2672": "vaitālīyaprabhedaḥ ||",
  "SA03n2957:2674": "svarasetyādi ||",
  "SA03n2957:2676": "svarasopanatāṁ śamaśayyāṁ kiṁ nu vidhūya dhiyo 'pyatidurgaiḥ |",
  "SA03n2957:2677": "aticitracaritraśataiste vegavatī karūṇā yadi na syāt || 132 ||",
  "SA03n2957:2681": "yadi te tava karūṇā vegavatī duḥkhārte jagati viśvagāṇupracārā na bhavettadā śama eva śayyā śame vā śayanam |",
  "SA03n2957:2682": "tāṁ svarasopanatāṁ vidhūya aticitracaritra śataiste kim |",
  "SA03n2957:2683": "prayojanaṁ nāstītyarthaḥ |",
  "SA03n2957:2684": "kiṁbhūtaiḥ |",
  "SA03n2957:2685": "dhiyo 'pyatidurgaiḥ |",
  "SA03n2957:2686": "manorathasyāpyaviṣayaiḥ |",
  "SA03n2957:2687": "vṛttapakṣe vegavatī nāma ||",
  "SA03n2957:2689": "sarvetyādi ||",
  "SA03n2957:2691": "sarvātiśayasya dhāma dhāmnaḥ sarvāṅgīṇasulakṣyalakṣaṇaśrīḥ |",
  "SA03n2957:2692": "lokasya gatāpi hi smṛtiṁ te bhadraṁ bhadravirāṭtanustanoti || 133 ||",
  "SA03n2957:2696": "bhadreṇa virāja ta iti bhadravirāṭte tava tanuḥ sarvasya lokasya smṛtiṁ gatāpi smaraṇaviṣayabhūtāpi na kevalamevaṁbhūtā bhadraṁ tanoti |",
  "SA03n2957:2697": "kiṁbhūtā |",
  "SA03n2957:2698": "hiśabdo bhinnakrame yasmāt |",
  "SA03n2957:2699": "sarvātiśayasya dhāmnastejaso dhāma |",
  "SA03n2957:2700": "tathā sarvāṅgīṇā sarvāvayavavyāpikā sulakṣyā suvyaktā lakṣaṇānāṁ śrīḥ saṁpattiryasyāḥ ||",
  "SA03n2957:2702": "vṛttapakṣe bhadravirāṭ ||",
  "SA03n2957:2704": "parita ityādi ||",
  "SA03n2957:2706": "paritaḥ sfuradbhirabhirāmairaṁśumayaiḥ parārthaparamārthaiḥ |",
  "SA03n2957:2707": "pavipadyakhaḍgamaṇicakraiḥ ketumatī vibhāti tava mūrtiḥ || 134 ||",
  "SA03n2957:2711": "parārtha eva paramo'rthaḥ prayojanaṁ yeṣāṁ taiḥ pavipadyakhaḍgamaṇicakrairakṣobhyāmitābhāmoghasiddhiratnasaṁbhavavairocanacihnaiḥ ketumatī tava kīrtiḥ pañcātmikasamājamaṇḍale vibhāti |",
  "SA03n2957:2712": "kiṁbhūtaiḥ |",
  "SA03n2957:2713": "parita ityādi sugamam ||",
  "SA03n2957:2715": "vṛttapakṣe ketumatī |",
  "SA03n2957:2716": "'ketumatī svareṣu carame 'ṅge' iti padyālaṁkārasūtrādatra prathame pāde raseṣu carame svareṣu yatiriṣṭā |",
  "SA03n2957:2717": "anyaistu te yatī na darśite ||",
  "SA03n2957:2719": "caittetyādi ||",
  "SA03n2957:2721": "caittamātra bhāvabhāji bhāvyate kka parā parārthasaṁpadīdṛśī dayāyām |",
  "SA03n2957:2722": "seyametadākṛticchalādato 'vayavadhvanermatupstriyā samābhidhānā || 135 ||",
  "SA03n2957:2726": "cittasya viśeṣāvasthā caittam |",
  "SA03n2957:2727": "tadeva tanmātram |",
  "SA03n2957:2728": "tadbhāvastattvam |",
  "SA03n2957:2729": "tadbhāji caittasvabhāvāyāṁ dayāyāṁ dayāviṣaye īdṛśī sarvākārapravṛttā parā parārthasaṁpat kka saṁbhāvyate |",
  "SA03n2957:2730": "tasyā amūrtatvena tādṛkparārthasaṁpādanāsāmarthyāt |",
  "SA03n2957:2731": "ataḥ seyaṁ dayaiṣokta lakṣaṇā yā bhagavadākṛtistadeva cchalaṁ tataḥ |",
  "SA03n2957:2732": "avayavadhvaneravayavaśabdānmatup |",
  "SA03n2957:2733": "sa eva strī |",
  "SA03n2957:2734": "strīpratyayāntāvasthāparigrahāt |",
  "SA03n2957:2735": "tayā anukaraṇamātrarūpayā samamabhidhānaṁ yasyā anukāryarūpāyāḥ |",
  "SA03n2957:2736": "avayavavatītyarthaḥ ||",
  "SA03n2957:2738": "vṛttapakṣe yavadhvanermatupstriyā samābhidhānā yavamatī |",
  "SA03n2957:2739": "mādupadhāyāśca matorvo 'yavādibhya iti yavādipratiṣedhāt vatvābhāvaḥ |",
  "SA03n2957:2740": "ṛjunā krameṇa saṁjñāpraveśo na nirvahatīti pūrveṣāmevaiṣa vākyavinyāsaḥ |",
  "SA03n2957:2741": "ata ihaivoddhāryaśabdarūpavaiṣamye'pi śrleṣo 'bhimataḥ |",
  "SA03n2957:2742": "tatra priyaṁvadāvegavatī bhadravirāṭketumatīnāṁ pratyekamayukpādau daśākṣarau yukpādāvekādaśākṣarau |",
  "SA03n2957:2743": "drutamadhyāhariṇaplutāparavakraśiśulīlānāmaytukpādau ekādaśākṣarau yukpādau dvādaśākṣarau |",
  "SA03n2957:2744": "puṣpitāgrāyavamatyorayukpādau dvādaśākṣarau yukpādau trayodaśākṣarāviti draṣṭavyam ||",
  "SA03n2957:2746": "udayadityādi ||",
  "SA03n2957:2748": "udayadarūṇakiraṇanikaraparikarakanakamayavimalahimakarajayanī |",
  "SA03n2957:2749": "jayati nikhilajagadabhirūci kṛtipaṭuratibhava tava tanuriyamatirūcirā || 136 ||",
  "SA03n2957:2753": "he atibhava tava tanuriyamatirūcirā satī nikhilajagadabhirūcikṛtau paṭurjayati |",
  "SA03n2957:2754": "rūciratvameva kṛtiḥ |",
  "SA03n2957:2755": "udayaṁścāsau arūṇākiraṇaparikaro yaḥ kanakamayaḥ kanaka vikāraḥ himakaraśca tayorjayanī varṇāhlādakāritvābhyām |",
  "SA03n2957:2756": "vṛttapakṣe'tirūcirā |",
  "SA03n2957:2757": "ardhārdha iti ekatriṁśadakṣaramakhaṇḍamevārdham |",
  "SA03n2957:2758": "ardhena yuktamardhamardhārdhaṁ tasmin sati |",
  "SA03n2957:2759": "dvivacanāntatve tu ekaśeṣaḥ syāt |",
  "SA03n2957:2760": "avihita caraṇavibhāgatveneyamatirūcirā paramate'rdhadvayenaiva veditavyetyarthaḥ |",
  "SA03n2957:2761": "etanmate tu prathamaḥ pādaḥ ṣoḍaśākṣaro dvitīyaḥ pañcadaśākṣara iti catuṣpadīyamati rūcirā |",
  "SA03n2957:2762": "tathā ca padyālaṁkārasūtram 'acaladhṛtiratha tithiraparamata iti yamaviratacaraṇayatiratirūcirā iti ||",
  "SA03n2957:2764": "tribhuvanetyādi ||",
  "SA03n2957:2766": "tribhuvanaduradhigamacaraṇaparicaraṇagurūvibhavabhagavadasitasugatapratikṛtisacivavimalamaṇinicayakhacitasuparighaṭanaguṇavasatiḥ |",
  "SA03n2957:2767": "nijanayagadanaravalayalavasamanukṛtirasikanibhasurabhisurasumanaḥ parimalamiladalikulakaṇitanidhiradhigamajalada jayati tava śikhā || 137 ||",
  "SA03n2957:2771": "he adhigamajalada |",
  "SA03n2957:2772": "tava śikhā cūḍā jayati |",
  "SA03n2957:2773": "kīdṛśī |",
  "SA03n2957:2774": "tribhuvanena duradhigamaṁ tvadekalabhyatvāt |",
  "SA03n2957:2775": "caraṇaparicaraṇaṁ yasya |",
  "SA03n2957:2776": "ata eva gurūvibhavaḥ |",
  "SA03n2957:2777": "tādṛśasyāsitasugatasyākṣobhyasya yā pratikṛtirnirmāṇakāyaḥ |",
  "SA03n2957:2778": "tasyāḥ sacivānāṁ tādṛśānāṁ vimalamaṇīnāṁ nicayena khacitatvāt suparighaṭanalakṣaṇasya vasatiḥ |",
  "SA03n2957:2779": "tathā nijanayasya bodhi sattvanīteryo gadanaravastasya layo 'nutkaṭatā tasya lavaḥ |",
  "SA03n2957:2780": "tatsamanukṛtau rasikanibhaṁ rasikaprāyaṁ ca tat |",
  "SA03n2957:2781": "surasurabhisumanasāṁ tadāpīḍacūḍānām |",
  "SA03n2957:2782": "parimalena miladalikulaṁ ca tasya yat kkaṇitaṁ guñjitaṁ tannidhiḥ ||",
  "SA03n2957:2784": "vṛttapakṣe śikhā |",
  "SA03n2957:2785": "tatrāyukpādayoḥ pratyekaṁ triṁśallaghūni gurvante |",
  "SA03n2957:2786": "yukpādayoraṣṭāviṁśallaghūni gurū cānte ||",
  "SA03n2957:2788": "samudayetyādi ||",
  "SA03n2957:2790": "samudayadiśi samupanatarūciṣu vividhasamudayakaraṇamabhidadhatī praśamasukharasarasikamatiṣu nirūpamaśamasukhapathakathanapṛthuniratiḥ |",
  "SA03n2957:2791": "aparimitasukṛtafalamadhipa tava jayati sakalajinanayanayanagīrṛjumatiṣu niyatamṛjuramṛtakuṭa kuṭilamatiṣu niratiśayakuṭila padā || 138 ||",
  "SA03n2957:2795": "he adhipa |",
  "SA03n2957:2796": "amṛtakuṭa pravacanāśraya |",
  "SA03n2957:2797": "jinanayasya prakāśakatvānnayanabhūtā tava gīrjayati |",
  "SA03n2957:2798": "jinanayanayanetyamantraṇapadaṁ vā |",
  "SA03n2957:2799": "kiṁbhūtā |",
  "SA03n2957:2800": "samudaya eva dik purūṣārthaikadeśatvāt |",
  "SA03n2957:2801": "tatra samupanatarūciṣu vineyeṣu vividhaṁ samudayasya karaṇamupāyamabhidadhatī praśamasukhalakṣaṇe rase rasikamatiṣu nirūpamasya śamasukhapathasya kathane pṛthuniratistatparatā yasyāḥ sā tathā |",
  "SA03n2957:2802": "aparimitasya sukṛtasya puṇyajñānasaṁbhārasya falaṁ niṣyandabhūtā |",
  "SA03n2957:2803": "punaḥ kīdṛśī |",
  "SA03n2957:2804": "ṛjumatiṣu sattveṣu niyatamṛjuravakrapadā kuṭilamatiṣu tu niratiśayakuṭilapadā ||",
  "SA03n2957:2806": "vṛttapakṣe kuṭilapadā |",
  "SA03n2957:2807": "pareṣāṁ khañjeti mukhyaṁ nāma kuṭilapadādyu ktayā vyākhyāyate |",
  "SA03n2957:2808": "tadviparyaya iti |",
  "SA03n2957:2809": "śikhāyā viparyayaḥ |",
  "SA03n2957:2810": "tena tatra yau yukpādau tāvihā yukpādau yau cāyukpādau tau yukpādau ||",
  "SA03n2957:2812": "ākhyaniketyādi ||",
  "SA03n2957:2814": "ākhyānikeyaṁ bhavato guṇānāmiti stuvaṁstvāmabhimanyate yaḥ |",
  "SA03n2957:2815": "nūnaṁ sa gaṇḍūṣajalopayogān mayā nipīto'mbudhirityaveti || 139 ||",
  "SA03n2957:2819": "tvāṁ stuvan bhūtaguṇairabhivyāharan bhavato guṇānāmiyamākhyānikā sāmastyenākhyānamiti yo mahān manyate |",
  "SA03n2957:2820": "nūnamityādi subodham ||",
  "SA03n2957:2822": "vṛttapakṣe ākhyānikā ||",
  "SA03n2957:2824": "yadyākhyānikā na bhavati kiṁ tarhi bhavatītyāha |",
  "SA03n2957:2825": "api tvityādi ||",
  "SA03n2957:2827": "api tvaśeṣasmaravairiṇāmapyākhyeyatākhyātimanāśriteṣu |",
  "SA03n2957:2828": "guṇeṣu te nātha vṛthābhimānasyākhyānikāsau viparītapūrvā || 140 ||",
  "SA03n2957:2832": "kiṁ tu he nātha |",
  "SA03n2957:2833": "aśeṣāṇāṁ smaravairiṇāṁ buddhānāmākhyeyatākhyātiṁ nirvacanīyatāvyapadeśamanāśriteṣu guṇeṣu yā ākhyānikāsau vṛthābhimānasya mithyābhimānino janasya viparītapūrvā ākhyānikā |",
  "SA03n2957:2834": "anākhyāne 'pyākhyānābhimānāt ||",
  "SA03n2957:2836": "vṛttapakṣe ākhyānikā viparītapūrvā |",
  "SA03n2957:2837": "ākhyānikādvayamupajātiprabhedaḥ |",
  "SA03n2957:2838": "caturdaśaprakārāsūpajātiṣu dve ardhasame anyā viṣamāḥ |",
  "SA03n2957:2839": "tatrārdhasame ākhyānikāviparītākhyānikākhye |",
  "SA03n2957:2840": "ete ca padyālaṁkāre upajātiprastāva eva darśite iti || ||",
  "SA03n2957:2844": "iti duṣkaraprabhedavṛttamālāvivṛtāvardhasamavṛttāni ||",
  "SA03n2957:2846": "saṁprati yathoddeśaṁ viṣama vṛttau bhagavantaṁ stauti |",
  "SA03n2957:2847": "aṣṭābhirityādi ||",
  "SA03n2957:2849": "aṣṭābhirakṣaraiḥ pādo 'sodastadgādamajjanādanuvṛddhaiḥ |",
  "SA03n2957:2850": "guṇasāgara sāgarairapūritāṅgurīgarto viṣamaṁ daśāntare dayāṁ padacaturūdhvaṁ nayati bhāvam || 141 ||",
  "SA03n2957:2854": "he guṇasāgara daśāntare vajrabhairavādidaśāyām |",
  "SA03n2957:2855": "na pūrito 'ṅgurīṇāṁ garto yasya sa tava pādo 'sodaḥ sodumaśakyaḥ |",
  "SA03n2957:2856": "jātāvekavacanam |",
  "SA03n2957:2857": "pādā ityarthaḥ |",
  "SA03n2957:2858": "kaiḥ |",
  "SA03n2957:2859": "akṣarairaśoṣyairaṣṭābhiḥ sāgaraiḥ |",
  "SA03n2957:2860": "kiṁbhūtaiḥ |",
  "SA03n2957:2861": "tasya pādasya gādamajjanādanuvṛddhairapi sumerūpariveṣṭikāḥ sapta bāhyaśca mahaudadhirityaṣṭau sāgarā iti viṣamaṁ rūpaṁ dayāṁ tava bhāvamabhiprāyaṁ nayati prāpayati |",
  "SA03n2957:2862": "kiṁbhūtam |",
  "SA03n2957:2863": "pādāścatvāra ūrdhvā yatra ||",
  "SA03n2957:2865": "vṛttapakṣe padacaturūrdhvaṁ nāma viṣamaṁ vṛttam |",
  "SA03n2957:2866": "tatra prathamaḥ pādo'ṣṭabhirakṣaraiḥ |",
  "SA03n2957:2867": "ita ūrdhvamapare pādāḥ sāgaraiścaturbhirakṣarairanukrameṇa vṛddhairjñeyāḥ ||",
  "SA03n2957:2869": "itītyādi ||",
  "SA03n2957:2871": "iti nigaditajātau kṛtaviṣamacaraṇaracanāyām |",
  "SA03n2957:2872": "laghugurūniyatibhṛti bhayamayati ko na bhavasi na yadi niyatamabhividhivacanamanu pīḍaḥ || 142 ||",
  "SA03n2957:2876": "ityanantaroktaprakāreṇa nigaditāyāṁ jātau svabhāvaviṣame tava ko na bhayamayati gacchati |",
  "SA03n2957:2877": "kīdṛśyām |",
  "SA03n2957:2878": "kṛtaviṣamacaraṇaracanāyām |",
  "SA03n2957:2879": "vihitordhvādhaḥ pādavinyāsāyām |",
  "SA03n2957:2880": "punaḥ kīdṛśi |",
  "SA03n2957:2881": "laghugurūniyatibhṛti |",
  "SA03n2957:2882": "vineyā nurodhāt kkacillāghavaṁ ca kkacidgauravaṁ ca bibhratyām |",
  "SA03n2957:2883": "iha tu gauravamevābhipretam |",
  "SA03n2957:2884": "sarva eva bhayamāsādayati yadi tvaṁ niyatamabhividhivacanamanu pīḍo na bhavasi |",
  "SA03n2957:2885": "abhividhivaca namāṅ |",
  "SA03n2957:2886": "tamanu tena saha pīḍa āpīḍaḥ |",
  "SA03n2957:2887": "samantāddayāvān yadi na bhavasītyarthaḥ ||",
  "SA03n2957:2889": "vṛttapakṣe nigaditāyāṁ padacaturūrdhvajātau kṛtaviṣamacaraṇaracanāyāmetacchlokaprastārakrameṇa laghugurūniyamaṁ dadhatyāṁ satyām |",
  "SA03n2957:2890": "abhividhivacanamanu pīḍo vyākhyātārthaḥ |",
  "SA03n2957:2891": "atrāntimadvayadvayaṁ gurū śeṣaṁ laghu |",
  "SA03n2957:2892": "padyālaṁkāre tu padacaturūrdhvamaniyat ( ? )",
  "SA03n2957:2893": "pāṭhasaubhāgyābhāvādasmāt pṛthak darśitam |",
  "SA03n2957:2894": "iha tu pūrvāmnāyānusāreṇoktam ||",
  "SA03n2957:2896": "suciretyādi ||",
  "SA03n2957:2898": "suciranihitahitamati kandāṅkura iva tava bhāti |",
  "SA03n2957:2899": "viṣamajanadamanaghaṭitavikaṭamūrtestripuraharamukuṭamaṇisadṛśadaśanakalikeyam || 143 ||",
  "SA03n2957:2903": "viṣamajanadamanī ghaṭitā vikaṭā mūrtiryena tasya tava |",
  "SA03n2957:2904": "tripuraharasya maheśvarasya mukuṭamaṇiḥ śaśikalā tatsadṛśī daśanakalikeyaṁ bhāti |",
  "SA03n2957:2905": "atrāpīḍaprathamāadasya dvitīyatvaṁ dvitīyasya prathamatvam |",
  "SA03n2957:2906": "śeṣaṁ pūrvavat ||",
  "SA03n2957:2908": "prasaradityādi ||",
  "SA03n2957:2910": "prasaradurūdahanaghanaghoracchaṭamiva gaganatalamanavadhi dadhānā |",
  "SA03n2957:2911": "prasabhamabhimukhaṁ te praśamayati śamanamapi nayanavalanalavalīlā || 144 ||",
  "SA03n2957:2915": "te tavānantaroktarūpasya nayanasya yo valanalavo manāgāvarjanaṁ tasya līlāprasabhamabhimukhāgataṁ śamanamapi yamamapi praśamayati |",
  "SA03n2957:2916": "kiṁkurvāṇā |",
  "SA03n2957:2917": "prasarantī urūdahanasya ghanatvāt ghorā cchaṭā yasmiṁstādṛśamanavadhi gaganaṁ kaṭākṣajvālājaṭilatvāddadhānā |",
  "SA03n2957:2918": "vṛttapakṣe lavalī |",
  "SA03n2957:2919": "ihāpyāpīḍaprathamapādasya tṛtīyatvam |",
  "SA03n2957:2920": "śeṣaṁ prāgvat ||",
  "SA03n2957:2922": "mṛdvityādi ||",
  "SA03n2957:2924": "mṛdujanamanu punariyameva praśamitasakalakaṭukaluṣaviṣarāśiḥ |",
  "SA03n2957:2925": "pratimuhurabhinavamatulasukhanidhimupanayantī niyatamamṛtadhārā || 145 ||",
  "SA03n2957:2929": "praśamitasakalakaṭukaluṣaviṣarāśiriyameva tava nayanavalanalavalīlā |",
  "SA03n2957:2930": "mṛdujanaṁ punarlakṣyī kṛtya niyatamamṛtasya dhāreva |",
  "SA03n2957:2931": "kiṁ kurvatī |",
  "SA03n2957:2932": "pratimuhuḥ punarabhinavamatulaṁ sukhasya nidhimāśrayamupanayantī |",
  "SA03n2957:2933": "yathā vineyāśayaṁ karūṇayā nirmāṇavaicitryāt ||",
  "SA03n2957:2935": "vṛttapakṣe āpīḍaprathamapādasyaiva caturthatve 'mṛta dhārā || ||",
  "SA03n2957:2939": "padacaturūrdhvaprabhedāḥ ||",
  "SA03n2957:2941": "taḍityādi ||",
  "SA03n2957:2943": "taḍitojjvalaṁ jaladarāśimaniśamudabhārabandhuram |",
  "SA03n2957:2944": "ghoraghanarasitamīśa tanuḥ kṛpayā kuto'pi jayatīyamugatā || 146 ||",
  "SA03n2957:2947": "he īśa iyaṁ tavānantaroditarūpā tanuḥ kṛpayā kayāpyanirvacanīyayā niśamudgatā jaladarāśiṁ jayati |",
  "SA03n2957:2948": "kīdṛśam |",
  "SA03n2957:2949": "ujjvalaṁ taḍitā |",
  "SA03n2957:2950": "tathā udakasya bhāro rāśiḥ |",
  "SA03n2957:2951": "bhāre udakasyodabhāvaḥ |",
  "SA03n2957:2952": "tena bandhuraṁ namram |",
  "SA03n2957:2953": "ghoraghanarasitaṁ ca |",
  "SA03n2957:2954": "ebhirūpamāna gatairviśeṣaṇairūpameyasya bhagavato yathāsaṁkhyaṁ praharaṇakiraṇairaujjvalyaṁ śyāmatva pīnatve pracaṇḍanibiḍāṭṭahasitaṁ ca dhvanitam ||",
  "SA03n2957:2956": "vṛttapakṣe udgatā |",
  "SA03n2957:2957": "atra prathamadvitīyapādau pratyekaṁ daśākṣarau |",
  "SA03n2957:2958": "tṛtīyacaturthāvekādaśatrayodaśākṣarau |",
  "SA03n2957:2959": "gurūlaghuniyamaḥ pratirūpaprastārādavadhāryaḥ ||",
  "SA03n2957:2961": "ata ityādi ||",
  "SA03n2957:2963": "ata eva duṣkaratarāṇi vilasitaśatāni tanvataḥ |",
  "SA03n2957:2964": "hlādayatyakhilalokamidaṁ paṭukīrtisaurabhakamabhutaṁ tava || 147 ||",
  "SA03n2957:2968": "ata eva karuṇāvaśādeva anyeṣāṁ duṣkaratarāṇi vilasitaśatāni tanvatastava |",
  "SA03n2957:2969": "paṭu sfuṭaṁ kīrte ridama dbhutaṁ saurabhakaṁ saundaryaṁ parimalo vākhilaṁ lokamāhlādayati |",
  "SA03n2957:2970": "yaśo hi śubhraṁ sugandhi ceti kavisamayaḥ |",
  "SA03n2957:2971": "sugandhayaddiśaḥ śuklamamlānakusumaṁ divaḥ |",
  "SA03n2957:2972": "bhūri tatrāpatattasmādutpapāta divaṁ yaśaḥ ||",
  "SA03n2957:2974": "iti ca māghaḥ ||",
  "SA03n2957:2976": "vṛttapakṣe udgatāyā eva tṛtīyapādasyānyathātve yathādarśite saurabhakam ||",
  "SA03n2957:2978": "bhṛkuṭītyādi ||",
  "SA03n2957:2980": "bhṛkuṭīkaṭākṣadaśaneṣu kimapi vikṛtāni bibhrataḥ |",
  "SA03n2957:2981": "damayati tava bhuvanāni vapurlalitaṁ ca kiṁ tu vikaṭaṁ yadīdṛśam || 148 ||",
  "SA03n2957:2985": "lalitaṁ ca manoharamapi tava vapurbhuvanāni damayati |",
  "SA03n2957:2986": "nanu bhayānakasya bhuvanadamanaṁ yujyata ityāha |",
  "SA03n2957:2987": "kiṁ tu bhṛkuṭīkaṭākṣeṇa yukteṣu daśaneṣu vikṛtāni |",
  "SA03n2957:2988": "saṁbandhibhedādvahuvacanam |",
  "SA03n2957:2989": "kimapīti kriyāviśeṣaṇam |",
  "SA03n2957:2990": "vibhratastava yadīdṛśamato vikaṭam ||",
  "SA03n2957:2992": "vṛttapakṣe udgatāyā eva tṛtīyapādasya yathādarśitamanyathātve lalitaṁ nāma pūrveṣāṁ kiṁ tu yadīdṛśamato nāmnā vikaṭaṁ yujyate || ||",
  "SA03n2957:2996": "udgatābhedāḥ ||",
  "SA03n2957:2998": "prāgbhāretyādi ||",
  "SA03n2957:3000": "prāgbhārātiśaye'pi tādṛśe 'dbhutabhīme bhuvanāhitahataye samaṁ samantāt |",
  "SA03n2957:3001": "marūdanatiśayarayaḥ pracupitamapi tava na sameti salīlam || 149 ||",
  "SA03n2957:3005": "prāgbhāraḥ sumervādiparvatāvanataśikharabhāgastasyātiśayaḥ paryantastādṛśe 'pyatidurgatvāadbhutabhīme samantāt sarvato dikṣu samaṁ tulyakālaṁ bhuvanānāmahitahataye yattava salīlaṁ pracupitaṁ mandagamanaṁ tadapi |",
  "SA03n2957:3006": "anatiśayarayo mahāvego 'pi marūnna sameti |",
  "SA03n2957:3007": "kiṁ bhūyo bhagavanbhavantamāśrayamāptaḥ sthirabhāra matulamārṣabhaṁ dadhānam |",
  "SA03n2957:3008": "tacchuddhavirāḍviśeṣaṇaṁ hyaparaviṣamaśirasi padaṁ vinidhatte || 150 ||",
  "SA03n2957:3012": "ārādhyeti bhavantamāśayaikasamṛvdyā kuśalaṁ yadamalamasti vardhamānam |",
  "SA03n2957:3013": "tadidamakhilamudañcatu bhuvanamurūpadaṁ tvadabhimatamativividhavṛttaviśeṣaiḥ || 151 ||",
  "SA03n2957:3017": "api ca pracayena bhūyasā kuśalasyāsya nikāmanirmalasya |",
  "SA03n2957:3018": "vigalatu sakalasya dehino bhavarajanīprabhavāndhakārarāśiḥ || 152 || ||",
  "SA03n2957:3024": "sarvaviṣamāṇi ||",
  "SA03n2957:3026": "kiṁ ca praudaprajñāpreyasyāliṅgenānaṅgakrīḍam |",
  "SA03n2957:3027": "uḍupatirūciranicayamayamivavapuranatiśayakarūṇamiha vahadanubhavatu || 153 || ||",
  "SA03n2957:3033": "ardhaviṣamam ||",
  "SA03n2957:3035": "vicitravṛttairitivarṇanena yadācitaṁ candrakarāmalaṁ śubham |",
  "SA03n2957:3036": "tato'stu lokaḥ parimuktaśokaḥ sfuranmahāsaukhyaśikhāsakhīvaraḥ || 154 || ||",
  "SA03n2957:3042": "pādaviṣamam || ||",
  "SA03n2957:3046": "āryamañjughoṣasya duṣkaraprabhedā vṛttamālāstutiḥ samāptā || ||",
  "SA03n2957:3050": "kṛtiriyaṁ mahāpaṇḍitasthavirajñānaśrīmitrasya | | |",
  "SA03n2957:3051": " |"
}