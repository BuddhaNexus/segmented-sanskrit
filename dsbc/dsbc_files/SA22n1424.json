{
  "SA22n1424:0": "Śrīguhyasamājamaṇḍalavidhiḥ",
  "SA22n1424:1": "namo vajrasattvāya ||",
  "SA22n1424:2": "jñeyādyāvṛtinirmuktaṃ jñānādarśādisaṃyutam |",
  "SA22n1424:3": "mañjuśrīguhyasaccakraṃ natvā tadvacmi matsmṛtau ||1 ||",
  "SA22n1424:4": "śrīmatsamājasannītyā cakrāmnātakramādataḥ |",
  "SA22n1424:5": "udakādyamanujñāntaṃ yo'bhiṣikto gurostataḥ ||2 ||",
  "SA22n1424:6": "tattvāptau guhyacakre'smin guhyaprajñābhiṣekataḥ |",
  "SA22n1424:7": "guhyajño yogatattvajñastriyānasandhitattvavit ||3 ||",
  "SA22n1424:8": "vidyāhṛnmantramudrāṇāṃ samādhitritayasya ca |",
  "SA22n1424:9": "sāmānyetarasiddhīnāṃ tantranītyā vibhāgavit ||4 ||",
  "SA22n1424:10": "samayasaṃvarastho vā prajñāyogasutatparaḥ |",
  "SA22n1424:11": "mantratantraprayogajño bhavyaḥ sattvārthasādhane ||5 ||",
  "SA22n1424:12": "tyāgadhairyādiyukto'pi proktairguṇairananvitaḥ |",
  "SA22n1424:13": "sattvārthe naiva bhavyo yatsa dbhistaiḥ syurguṇā hyamī ||6 ||",
  "SA22n1424:14": "kṛpāvān suvrato jāpī śrāddho gambhīratattvavit |",
  "SA22n1424:15": "pūrvasevāṃ svacakrasthaḥ kṛtvā maṇḍalamālikhet ||7 ||",
  "SA22n1424:16": "kvacinmanonuge sthāne digdhe saccandanādibhiḥ |",
  "SA22n1424:17": "sugandhikusumākīrṇe prāk prātarupaviśya ca ||8 ||",
  "SA22n1424:18": "vimokṣamukhasaṃśuddhau hṛdīndau maṃ prabhojvalam |",
  "SA22n1424:19": "dhyātvā śubhābhivṛddhyarthaṃ prakuryāddeśanādikam ||9 ||",
  "SA22n1424:20": "sarvadiktryadhvasaṃbhūtabuddhānāṃ purataḥ sthitaḥ |",
  "SA22n1424:21": "hṛtprabhodbhavarūpādyaiḥ pūjāṃ kṛtvā vidhānataḥ ||10 ||",
  "SA22n1424:22": "svāsatsaṃkalpamātrotthaṃ tryadhvajaṃ duṣkṛtaṃ kṛtam |",
  "SA22n1424:23": "svapnasvapnādivat sarvaṃ triṣkṛtvā deśayāmyaham ||11 ||",
  "SA22n1424:24": "sambuddhasatsutāryāṇāmanyeṣāṃ yacchubhaṃ śubham |",
  "SA22n1424:25": "niḥśeṣamanumodyāhaṃ sambodhau nāmayāmyanu ||12 ||",
  "SA22n1424:26": "yāce'haṃ sarvabuddhānāṃ sarvāmāśvāsadāyikā[m] |",
  "SA22n1424:27": "deśanākāśasaṃsthānāṃ bhātu loke'khile'naghā ||13 ||",
  "SA22n1424:28": "śuddhaniḥśeṣasaṃkalpān pratyātmānandavedinaḥ |",
  "SA22n1424:29": "saṃbuddhān śaraṇaṃ yāmi svaparārthaphalapradān ||14 ||",
  "SA22n1424:30": "satsattvāśeṣasaddharmamāgamādhigamātmakam |",
  "SA22n1424:31": "satsampadāśrayācintyaśaraṇaṃ samupaimyaham ||15 ||",
  "SA22n1424:32": "prāptāśvāsamavaivartyaṃ niṣyandādiphalairyutam |",
  "SA22n1424:33": "guhyābhiṣekajaṃ caiva gato'smi śaraṇaṃ gaṇam ||16 ||",
  "SA22n1424:34": "munīndrasūnusanmārgaṃ caryānantāgrabodhakam |",
  "SA22n1424:35": "sarvabuddhātmasadbuddhyā samāśrito'smyato'dhunā ||17 ||",
  "SA22n1424:36": "sarvāvṛti(tiṃ)",
  "SA22n1424:37": "samudghātyānantajñānāmṛtāspadam |",
  "SA22n1424:38": "bhramidṛṣṭiprabodhāya bodhau sarvaṃ dadhe manaḥ ||18 ||",
  "SA22n1424:39": "bodhicittācca buddhatvaṃ phala(laṃ)",
  "SA22n1424:40": "hetorasaṅgataḥ |",
  "SA22n1424:41": "pratyātmavedyadharmatvācchūnyajñānātmako hyaham ||19 ||",
  "SA22n1424:42": "om śūnyatājñānavajrasvabhāvātmako'ham |",
  "SA22n1424:43": "hūkāraṃ vāpyathoṣṇīṣān(ṣaṃ)",
  "SA22n1424:44": "śāśvatādikameva vā |",
  "SA22n1424:45": "rakṣārthaṃ krodhacakrastho dhyāyādvighnān pramarddayan ||20 ||",
  "SA22n1424:46": "dharmadhātuṃ tato dhyāyāt tryastraṃ śuklordhvasaṃsthitam |",
  "SA22n1424:47": "dikcakravarticitrābhamantaḥkhādhobjavajragam ||21 ||",
  "SA22n1424:48": "tatra bhrūṃkāracakrotthaṃ savidyaśāśvatodbhavam |",
  "SA22n1424:49": "sphuradbuddhaughakhavyāpi caturastrādisaṃyutam ||22 ||",
  "SA22n1424:50": "śaśisūryasamākrāntaṃ viśvābjadevatāsanam |",
  "SA22n1424:51": "vibhaktāśeṣasadratnaṃ kūṭāgāraṃ prabhāvayet ||23 ||",
  "SA22n1424:52": "svaralakṣaṇasaṃyuktaṃ kādivyañjanaraśmikam |",
  "SA22n1424:53": "madhyacandrāsane cittaṃ jñānacandraṃ vibhāvya tat ||24 ||",
  "SA22n1424:54": "tatrādyahṛdbhavaṃ vajraṃ raktamādyahṛdāyutam |",
  "SA22n1424:55": "kṛtajinābhadehyartha stadahaṃkṛtimān svayam ||25 ||",
  "SA22n1424:56": "sphaṭikendvaṅgamūlāsyaṃ nīlasavyetarāruṇam |",
  "SA22n1424:57": "sarvākāravarodāraṃ sadguṇābharaṇāmbaram ||26 ||",
  "SA22n1424:58": "dvibhujāśliṣṭasatprajñaṃ vajraparyaṅkasusthiram |",
  "SA22n1424:59": "vajrakhaḍgabhujaṃ savye vāme sanmaṇipadminam ||27 ||",
  "SA22n1424:60": "prajñopāyātmakaṃ śrīmajjagatsampatsamāśrayam |",
  "SA22n1424:61": "samantabhadramātmānaṃ bhāvayetspharaṇatviṣam ||28 ||",
  "SA22n1424:62": "mahārāgavineyaṃ tallokamālokya bhājanam |",
  "SA22n1424:63": "suratadhvaninā svāntarjinavṛndaṃ niveśayet ||29 ||",
  "SA22n1424:64": "tallocanādisadvidyārūpādiviṣayātmabhiḥ |",
  "SA22n1424:65": "protsṛjya navadhā devīḥ svavidyāntarniveśayet ||30 ||",
  "SA22n1424:66": "svayoṣitpadmakarkaṭyāṃ suratodbhavamaṇḍalam |",
  "SA22n1424:67": "nirmāyātra jagatkṛtsnamāśvāsāya praveśayet ||31 ||",
  "SA22n1424:68": "khavyāpibuddhasanmitraiḥ svavajrāntardravodbhavaiḥ |",
  "SA22n1424:69": "secayedavivartyarthaṃ tattvajñānaphalāptaye ||32 ||",
  "SA22n1424:70": "āśvastaṃ tajjagaddṛṣṭvā bījaiścātaḥ svabhāvajaiḥ |",
  "SA22n1424:71": "utsṛjet sarvasattvāṃśca jagaccittātmabhāvajān ||33 ||",
  "SA22n1424:72": "kṣitigarbhādikāñchaṭkāṃścakṣurādisvabhāvajān |",
  "SA22n1424:73": "kṣi jra kha ga ṣkamityebhiḥ sa bījācca yathākramam ||34 ||",
  "SA22n1424:74": "rūpavajrādikāñchaṭkān bāhyādhyātmasvabhāvajān |",
  "SA22n1424:75": "jaḥ hū vaṃ hoḥ khamityete ra bījācca bahiḥsthitān ||35 ||",
  "SA22n1424:76": "locanādyāstu tā vidyāḥ pṛthivyādisvabhāvajāḥ |",
  "SA22n1424:77": "lā mā pā tāmiti tvebhirjagaddharmātmatattvajāḥ ||36 ||",
  "SA22n1424:78": "śāśvatādyāṃstu saṃbuddhān rūpādiskandhasvabhāvajān |",
  "SA22n1424:79": "bu ā jrī-bhiśca kha hū-bhyāṃ sarvadharmān samutsṛjet ||37 ||",
  "SA22n1424:80": "om āḥ hū iti taccittaṃ bhāsvaddhobhyāṃ vidarbhitam |",
  "SA22n1424:81": "guhyapadmodarāntasthaṃ mṛduniṣyandaśuddhaye ||38 ||",
  "SA22n1424:82": "te ca rāgāgnisaṃdīpte kāyadvayadravīkṛte |",
  "SA22n1424:83": "sanmitrābhātaddigdevīgītyā dhyāyāt sucodanāḥ ||",
  "SA22n1424:84": "(sanmitrābhāsadigdevīgītyā'dhyeṣetsucodanaḥ) ||39 ||",
  "SA22n1424:85": "tvaṃ vajracitta bhuvaneśvara sattvadhāto -",
  "SA22n1424:86": "strāyāhi māṃ ratimanojña mahārthakāmaiḥ |",
  "SA22n1424:87": "kāmāhi māṃ janaka sattvamahāgrabandho",
  "SA22n1424:88": "yadīcchase jīvitu mahya (mañju)nātha ||40 ||",
  "SA22n1424:89": "tvaṃ vajrakāya bahusattvapriyājñacakra",
  "SA22n1424:90": "buddhārthabodhiparamārthahitānudarśī |",
  "SA22n1424:91": "rāgeṇa rāgasamayāṃ mama kāmayasva",
  "SA22n1424:92": "yadīcchase jīvitu mahya (mañju)nātha ||41 ||",
  "SA22n1424:93": "tvaṃ vajravāca sakalasya hitānukampī",
  "SA22n1424:94": "lokārthakāryakaraṇe sada saṃpravṛttaḥ |",
  "SA22n1424:95": "kāmāhi māṃ surata carya samantabhadra",
  "SA22n1424:96": "yadīcchase jīvitu mahya (mañju)nātha ||42 ||",
  "SA22n1424:97": "tvaṃ vajrakāma samayāgra mahāhitārtha",
  "SA22n1424:98": "saṃbuddhavaṃśatilakaḥ samatānukampī |",
  "SA22n1424:99": "kāmāhi māṃ guṇanidhiṃ bahuratnabhūtāṃ",
  "SA22n1424:100": "yadīcchase jīvitu mahya (mañju)nātha ||43 ||",
  "SA22n1424:101": "utthāpanyanurodhāttaddravaṃ paśyan vipattivat |",
  "SA22n1424:102": "māyāvadvastusaṃvittyā svamantrārthaḥ punarbhavet ||44 ||",
  "SA22n1424:103": "kuṅkumākāramūlāsyo nīlasavyasitetaraḥ |",
  "SA22n1424:104": "kumārābharaṇākāraḥ prajñānandaikasundaraḥ ||45 ||",
  "SA22n1424:105": "dvibhujāśliṣṭasatprajñaḥ svābhaprajñādharāsya dhṛk |",
  "SA22n1424:106": "bhāsvatkṛpāṇasadbāṇanīlotpaladhanuḥkaraḥ ||46 ||",
  "SA22n1424:107": "sphuradbuddhaughanirmāṇaniṣpāditajagattrayaḥ |",
  "SA22n1424:108": "svabījodbhavacihnotthamañjuvajraḥ svayaṃ bhavet ||47 ||",
  "SA22n1424:109": "bhavasaṃgādbhavo'nantaḥ śamasaṅgo vipattibhāk |",
  "SA22n1424:110": "māyayā kṛtasaṃsevo dharmadhātvātmako bhavet ||48 ||",
  "SA22n1424:111": "om dharmadhātusvabhāvātmako'ham |",
  "SA22n1424:112": "sanmitraiḥ kṛtaniṣyandaḥ pākātsarvajñatāmiyāt |",
  "SA22n1424:113": "taccakṣurādyadhiṣṭhānamupasādhana miṣyate ||49 ||",
  "SA22n1424:114": "kṣitīśakuliśākāśalokeśaskambhibhadrakaiḥ |",
  "SA22n1424:115": "saṃpūrya cakṣurādīni tadbījaiḥ pauruṣaṃ vahet ||50 ||",
  "SA22n1424:116": "dharmasaṃbhoganirmāṇavāhinī jagadarthatā |",
  "SA22n1424:117": "cittaguhyādyadhiṣṭhānaṃ sādhanārthamato bhavet ||51 ||",
  "SA22n1424:118": "svahṛtkaṇṭhaśiraścandre hū-āḥ-om-jāṃśca satprabhūn |",
  "SA22n1424:119": "vajrābjacakramadhyasthān dhyātvā cittādiguhyakān ||52 ||",
  "SA22n1424:120": "taddhṛtprajñāṅgasaṅgārccī rūpavajrādiraśmibhiḥ |",
  "SA22n1424:121": "saṃpūjya sarvadiktryadhvavyāptāśeṣavināyakān ||53 ||",
  "SA22n1424:122": "kṛtārthasampadāṃ teṣāṃ ye hṛtkaṇṭhaśirogatāḥ |",
  "SA22n1424:123": "cittavajrādayastāṃstu tadadhiṣṭhāne prayāca(sādha)yet ||54 ||",
  "SA22n1424:124": "cittavajradharaḥ śrīmāṃstrivajrābhedyabhāvitaḥ |",
  "SA22n1424:125": "adhiṣṭhānapadaṃ me'dya karotu cittavajriṇaḥ ||55 ||",
  "SA22n1424:126": "daśadiksaṃsthitā buddhāstrivajrābhedyabhāvitāḥ |",
  "SA22n1424:127": "adhiṣṭhānapadaṃ me'dya kurvantu cittavajriṇaḥ ||56 ||",
  "SA22n1424:128": "om sarvatathāgatacittavajrasvabhāvātmako'ham |",
  "SA22n1424:129": "dharmo vai vākpathaḥ śrīmāṃstrivajrābhedyabhāvitaḥ |",
  "SA22n1424:130": "adhiṣṭhānapadaṃ me'dya karotu vāgvajriṇaḥ ||57 ||",
  "SA22n1424:131": "daśadiksaṃsthitā buddhāstrivajrābhedyabhāvitāḥ |",
  "SA22n1424:132": "adhiṣṭhānapadaṃ me'dya kurvantu vāgvajriṇaḥ ||58 ||",
  "SA22n1424:133": "om sarvatathāgatavāgvajrasvabhāvātmako'ham |",
  "SA22n1424:134": "kāyavajradharaḥ śrīmāṃstrivajrābhedyabhāvitaḥ |",
  "SA22n1424:135": "adhiṣṭhānapadaṃ me'dya karotu kāyavajriṇaḥ ||59 ||",
  "SA22n1424:136": "daśadiksaṃsthitā buddhāstrivajrābhedyabhāvitāḥ |",
  "SA22n1424:137": "adhiṣṭhānapadaṃ me'dya kurvantu kāyavajriṇaḥ ||60 ||",
  "SA22n1424:138": "om sarvatathāgatakāyavajrasvabhāvātmako'ham |",
  "SA22n1424:139": "ṣoḍaśānusmṛteḥ śuddhau kurvantīti taduktavān |",
  "SA22n1424:140": "tasya cittādyadhiṣṭhānaṃ noktamaprastutoktitaḥ ||61 ||",
  "SA22n1424:141": "triguhyalakṣaṇaṃ vīkṣya māyāprajñāṅgasaṅgataḥ |",
  "SA22n1424:142": "mṛduvaimalyasaṃśuddhau mahāsādhanamiṣyate ||62 ||",
  "SA22n1424:143": "saṃcodya diggatān nāthān jñānasattvahṛdayārciṣā |",
  "SA22n1424:144": "tatprabhodbhavavidyābhirbhṛtakumbhāmṛtāmbubhiḥ ||63 ||",
  "SA22n1424:145": "svābhiṣiktaḥ prabhuḥ śrīmānkuleśamakuṭottamaḥ |",
  "SA22n1424:146": "niṣyandādyaistathā madhyaiḥ svābhāṃ prajñāṃ viśodhayet ||64 ||",
  "SA22n1424:147": "śirohṛnnābhiguhye syāccaraṇānte ca pratyaṇūn |",
  "SA22n1424:148": "om-hū-svā-hṛdbhiḥ āḥ- hābhyāṃ śāśvatādikulātmakaiḥ ||65 ||",
  "SA22n1424:149": "āpūrya pañcasaṃbuddhaiḥ hū āḥ aṣṭadalābjikām |",
  "SA22n1424:150": "saṃviśodhya tayā buddhān hū-sadvajro'nurāgayet ||66 ||",
  "SA22n1424:151": "om sarvatathāgatānurāgaṇavajrasvabhāvātmako'ham |",
  "SA22n1424:152": "hṛccandrakhaḍgahṛdbhābhiḥ khavyāpi buddhamaṇḍalam |",
  "SA22n1424:153": "niveśyātmani saccittarūpaṃ vajrābjasaṃsthitam ||67 ||",
  "SA22n1424:154": "jina cakraṃ svabījena tatrotpādya sthirīkṛtam |",
  "SA22n1424:155": "utsṛjed vidhinānena jagatsvajñānaśuddhaye ||68 ||",
  "SA22n1424:156": "saṃcodyādhipamakṣobhyaṃ mahādveṣārthakṛjjinam |",
  "SA22n1424:157": "vajradhṛgiti cotsṛjya indranīlamaṇiprabham ||69 ||",
  "SA22n1424:158": "sitasavyetarāraktaṃ paramādya bhujānvitam |",
  "SA22n1424:159": "saṃhṛtyātmani sacchrīmānsarvabhāvairniveśayet ||70 ||",
  "SA22n1424:160": "jinajigiti cādyābhaṃ mahāmohārthakṛdvibhum |",
  "SA22n1424:161": "saccakrādyanvitaṃ tadvad dhyāyāt pūrvendumaṇḍale ||71 ||",
  "SA22n1424:162": "ratnadhṛgiti ratneśaṃ suvarṇābhā samodyamam |",
  "SA22n1424:163": "sadratnādyanvitaṃ nāthaṃ kumārāsyaṃ tu dakṣiṇe ||72 ||",
  "SA22n1424:164": "āroligiti vāgīśaṃ mahārāgārthakṛtprabhum |",
  "SA22n1424:165": "padmarāgābhapadmādyaṃ kumārāsyaṃ tu pṛṣṭhataḥ ||73 ||",
  "SA22n1424:166": "prajñādhṛgityamogheśaṃ mahogrerṣyārthakṛtkhajam |",
  "SA22n1424:167": "vaiḍūryābhaṃ kumārāsyaṃ dhyāyātkhaḍgādyamuttare ||74 ||",
  "SA22n1424:168": "sajaṭāmukuṭāḥ sarve svavidyādvayasaṅginaḥ |",
  "SA22n1424:169": "sarvābharaṇasadvastrā dhyeyāḥ padmārkamaṇḍale ||75 ||",
  "SA22n1424:170": "moharatīti āgneyāṃ kṛpopāyajanārthadā |",
  "SA22n1424:171": "kāyeśavatsvarūpā syāllocanā svendumaṇḍale ||76 ||",
  "SA22n1424:172": "dveṣaratīti nairṛtyāṃ maitrīpraṇidhikāmadā |",
  "SA22n1424:173": "citteśavadratautsukyā māmakī candramaṇḍale ||77 ||",
  "SA22n1424:174": "rāgaratīti vāyavyāṃ modabalasamādhidā |",
  "SA22n1424:175": "vāgīśābhārthaśuddhā sā pāṇḍarā candramaṇḍale ||78 ||",
  "SA22n1424:176": "vajraratīti caiśānyāmupekṣājñānasādhikā |",
  "SA22n1424:177": "ratneśavatsvarūpā syāccandre tārā manoramā ||79 ||",
  "SA22n1424:178": "cakraṃ raktotpalaṃ divyaṃ paṅkajaṃ pītamutpalam |",
  "SA22n1424:179": "śiṣṭaṃ svādhipavaddiṣṭaṃ cihnamāsāṃ kramādataḥ ||80 ||",
  "SA22n1424:180": "āgneyādicatuṣkoṇe pūrvadvāradviparśvayoḥ |",
  "SA22n1424:181": "rūpādyā darpaṇādyaiḥ syuḥ kāyādyā tā(dyāstā)",
  "SA22n1424:182": "stritattvataḥ ||81 ||",
  "SA22n1424:183": "prāgdvāre krodhaparyaṅkaścitteśākārabhāsuraḥ |",
  "SA22n1424:184": "yamāntakṛditītighnaḥ skandhajñeyavināśataḥ ||82 ||",
  "SA22n1424:185": "kāyeśābhogradambhī so'vāgdvāre'parājitaḥ |",
  "SA22n1424:186": "prajñāntakṛ ditīcchāghnaḥ svātmadṛkkleśahānitaḥ ||83 ||",
  "SA22n1424:187": "mṛtyujanmaughasāṃghātī pṛṣṭhadvāre'śvakandaraḥ |",
  "SA22n1424:188": "padmāntakṛditīcchāghno vāgīśābhograghūrṇṇitaḥ ||84 ||",
  "SA22n1424:189": "akṣobhyābhogravighnaghna uttare'mṛtakuṇḍaliḥ |",
  "SA22n1424:190": "vighnāntakṛditi dvārakriyāsurāriśuddhitaḥ ||85 ||",
  "SA22n1424:191": "bhrūbhaṅgordhvajvalatkeśababhrubhrūśmaśrulocanāḥ |",
  "SA22n1424:192": "vyāvṛtāsyā lalajjihvāḥ sadaṃṣṭrotkaṭahāsinaḥ ||86 ||",
  "SA22n1424:193": "caṇḍamudgaradaṇḍābjasvavajrādi karāstvamī |",
  "SA22n1424:194": "krūrabhujaṅgabhūṣāṅgāḥ svābhavidyāṅgasaṅginaḥ ||87 ||",
  "SA22n1424:195": "niṣpannaṃ cakramālokya nijabhāvena sarvataḥ |",
  "SA22n1424:196": "hṛdbījābhāṃkuśairbuddhāṃścakrākārasamāhṛtān ||88 ||",
  "SA22n1424:197": "dṛṣṭvā vighnān svavighnaghnaiḥ samutsāryābhirakṣya ca |",
  "SA22n1424:198": "dattvārghaṃ mantraṃ saṃjaptaṃ candrādikusumānvitam ||89 ||",
  "SA22n1424:199": "cakre niveśya taccakraṃ cakṣuḥkāyādyadhiṣṭhitam |",
  "SA22n1424:200": "prāgvasiktaṃ ca tad dhyāyānniṣyandādyadhimātrataḥ ||90 ||",
  "SA22n1424:201": "buddhānāṃ mukuṭo'kṣobhyaḥ śeṣāḥ svādhipasekinaḥ |",
  "SA22n1424:202": "kāyeśākṣobhyavāgīśacitteśairdvāriṇo matāḥ ||91 ||",
  "SA22n1424:203": "ityāsicya svahṛdbhābhiḥ prajñābjaṃ tanniveśitam |",
  "SA22n1424:204": "rūpādyaṃ romakūpau(po)",
  "SA22n1424:205": "tthaṃ rūpavajrādiraśmibhiḥ ||92 ||",
  "SA22n1424:206": "kūṭāgāraprabhonmuktairgaganāntaḥprasarpibhiḥ |",
  "SA22n1424:207": "saṃpūjya svaṃ munīndrāṃśca pūjyapūjātmako bhavet ||93 ||",
  "SA22n1424:208": "om sarvatathāgatapūjāvajrasvabhāvātmako'ham |",
  "SA22n1424:209": "sarvaḥ(rva)dharmaiḥ stuyāccakraṃ saṃbuddhasvātmamūrtibhiḥ |",
  "SA22n1424:210": "pañcajñānāni mudrābhiḥ śatapañcakulaṃ trikam ||94 ||",
  "SA22n1424:211": "akṣobhyavajra mahājñāna vajradhātu mahābudha |",
  "SA22n1424:212": "trimaṇḍala trivajrāgra ghoṣavajra namo'stu te ||95 ||",
  "SA22n1424:213": "vairocana mahāśuddha vajraśānta mahārate |",
  "SA22n1424:214": "prakṛtiprabhāsvarāgrāgrya deśavajra namo'stu te ||96 ||",
  "SA22n1424:215": "ratnarāja sugāmbhīrya khavajrākāśanirmala |",
  "SA22n1424:216": "svabhāvaśuddha nirlepa kāyavajra namo'stu te ||97 ||",
  "SA22n1424:217": "vajrāmṛtamahārāja nirvikalpa khavajradhṛk |",
  "SA22n1424:218": "rāgapāramitāprāpta bhāṣavajra namo'stu te ||98 ||",
  "SA22n1424:219": "amoghavajrasaṃbuddha sarvāśāparipūraka |",
  "SA22n1424:220": "śuddhasvabhāvasaṃbhūta vajrasattva namo'stu te ||99 ||",
  "SA22n1424:221": "candrārkavāribhaiṣajyagandhavāyvagnicakragam |",
  "SA22n1424:222": "praṇavādhiṣṭhitaṃ sārccistritattvairabhimantritam ||100 ||",
  "SA22n1424:223": "hūnyastavajrasajjihvo dhyātvā jñānāmṛtairbhṛtam |",
  "SA22n1424:224": "hṛccandrāntargatāśeṣacakraṃ tena pratarpayet ||101 ||",
  "SA22n1424:225": "hṛdraśminirmitairnāthaiḥ svāsatsaṅkalpavarjitaiḥ |",
  "SA22n1424:226": "buddhātmakaṃ jagat kṛtvā hṛdbījāntarniveśayet ||102 ||",
  "SA22n1424:227": "hṛccihnavaraṭāntasthaṃ candrahṛdbindurūpakam |",
  "SA22n1424:228": "prabhāsvatsvamano dhyātvā jñānasattvaṃ prabhāsayet ||103 ||",
  "SA22n1424:229": "cittavākkāyavajraṃ ca prabodhya raśmimālayā |",
  "SA22n1424:230": "niviṣṭāṃ hṛdi tāṃ dhyāyāt svajñānāmṛtavāhinīm ||104 ||",
  "SA22n1424:231": "antastanumataḥ sarvāṃ tayā bhāsya samantataḥ |",
  "SA22n1424:232": "prati romaprabhāvyūhairjagadarthaṃ prapūrayet ||105 ||",
  "SA22n1424:233": "dhyātvā sūkṣmaṃ svacihnaṃ vā vidyānāsāgrasaṃsthitam |",
  "SA22n1424:234": "municakraṃ svasaṃvedyaṃ satprajñāsaṅgabhāsvaram ||106 ||",
  "SA22n1424:235": "dṛṣṭvā sthairyanimittaṃ tu spharaṇaṃ tadraśminimittaiḥ(rmitaiḥ) |",
  "SA22n1424:236": "buddhairnānāvidhaiścihnairvidadhīta punaḥ punaḥ ||107 ||",
  "SA22n1424:237": "kāyavākcittasadvajrāt pañca sajñānaraśmikam |",
  "SA22n1424:238": "spharanmantraṃ japaṃ kuryād yugapat kramaśo'thavā ||108 ||",
  "SA22n1424:239": "vajrācchadharma taccakraṃ kāyavākcittavajragam |",
  "SA22n1424:240": "nilayanaṃ dṛḍhīkurvañjñānakāyaṃ spharañjapet ||109 ||",
  "SA22n1424:241": "uccārayetspharanprāṇairmantramāyāmasaṃhṛtam |",
  "SA22n1424:242": "kāyādisphārasaṃhāraiḥ kuryājjāpaṃ yathākramam ||110 ||",
  "SA22n1424:243": "uccāryaivaṃ viyad vyāpya kāyādyaistaiḥ svaraśmibhiḥ |",
  "SA22n1424:244": "prāgvatsaccitrapūjārhaṃ prāṇādvidyaughamutsṛjan ||111 ||",
  "SA22n1424:245": "parigūḍhollasadvidyāsukhāveśavaśīkṛtam |",
  "SA22n1424:246": "āyāmājñā(jjñā)",
  "SA22n1424:247": "nabuddhaughaṃ svātmanyante niveśayet ||112 ||",
  "SA22n1424:248": "viṣyandādyadhimokṣaiśca bindusūkṣmatriguhyajāḥ |",
  "SA22n1424:249": "dhyeyā mṛdvādibhirbhedairyogāḥ sevādivattathā ||113 ||",
  "SA22n1424:250": "svahṛttattvaparāmarṣā(rśā)",
  "SA22n1424:251": "tparīttacittasaṃsṛteḥ |",
  "SA22n1424:252": "locanādigaṇodgītaiścakramabhyarcya pūjayet ||114 ||",
  "SA22n1424:253": "mūrdhnīndupraṇavārdrāṃ tu saccittavārivāhinīm |",
  "SA22n1424:254": "vidhivatpātayankuryātkāyavākcittaprīṇanam ||115 ||",
  "SA22n1424:255": "viśramyaivaḥ japaṃ kṛtvā kṛtapūjādiko budhaḥ |",
  "SA22n1424:256": "tritattavasaṃhṛtā nbuddhāngatasaṅgo visarjayet ||116 ||",
  "SA22n1424:257": "evaṃ tattvadṛśāmuktaṃ jagatkṛtsnaṃ vilokya ca |",
  "SA22n1424:258": "praṇidhimā mukhīkuryātkṛpayā taddhitāya tu ||117 ||",
  "SA22n1424:259": "samādhitaḥ samutthāya garvaṃ patyuḥ samudvahan |",
  "SA22n1424:260": "cāragatastu sambuddhaviṣayaiḥ saṃprapūjayet ||118 ||",
  "SA22n1424:261": "śrīmañjuvajrasarvātmān svabhāva viṣayānugān |",
  "SA22n1424:262": "viṣayānbhāvayannevaṃ svasvaśuddhyā pratiṣṭhitān ||119 ||",
  "SA22n1424:263": "śāśvatādisvabhāvāṃstān pratyātmadharmasaṃsthitān |",
  "SA22n1424:264": "śrīmadvajradharākārān śuddhasattvasamanvitaḥ ||120 ||",
  "SA22n1424:265": "sarvaṃ sampādayetkṛtyaṃ svāsatsaṅkalpavarjitaḥ |",
  "SA22n1424:266": "saccakrānanta pūjeya sadāmeyāśca yoginaḥ ||121 ||",
  "SA22n1424:267": "svahṛccandre svacakreśaṃ nijabījaiḥ svabhojanam |",
  "SA22n1424:268": "samālambya svahṛttattvaiḥ sarvabuddhāmṛtāyitam ||122 ||",
  "SA22n1424:269": "sarvadharmatayā śuddhaṃ tritattvairabhimantritam |",
  "SA22n1424:270": "svādhidaivatasaccakraṃ prīṇayaṃstena pūjayet ||123 ||",
  "SA22n1424:271": "homo bāhyo'numeyo'yaṃ cittamātrānmanomayaḥ |",
  "SA22n1424:272": "anuttarastvayaṃ jñānāgniskandhendhanadāhataḥ ||124 ||",
  "SA22n1424:273": "kāmairevaṃ samastaiḥ svasvadevātmasvabhāvajam |",
  "SA22n1424:274": "parāṃśca pūjayedevaṃ samayaḥ sugatairmataḥ ||125 ||",
  "SA22n1424:275": "tattatkāyādi yatkarma sarvabuddhāṃstu pūjayan |",
  "SA22n1424:276": "anurūpaṃ jagatkāryaṃ kuryānnityaṃ samāhitaḥ ||126 ||",
  "SA22n1424:277": "yatkāyavāṅmayaṃ karma mudrāmantrātmakaṃ mahat |",
  "SA22n1424:278": "tattatkarma samāsādya sarvabuddhāṃstu pūjayet ||127 ||",
  "SA22n1424:279": "vastunyekatra saṃkalpā nānākārāvabhāsinaḥ |",
  "SA22n1424:280": "muktiduḥkhasukhotpādāḥ karmāśeṣā bhavanti yat ||128 ||",
  "SA22n1424:281": "tasmācchubhāśubhaṃ karma kāyādyaṃ kalpanodbhavam |",
  "SA22n1424:282": "sarvāsatkalpa nirmukterjñānaistatkalpanā katham ||129 ||",
  "SA22n1424:283": "amoghavajrasaccakrī samayotthāpanāya tu |",
  "SA22n1424:284": "hṛtkarma vajrakhaṃ dhyātvā sarvaśuddhyābhiṣecayet ||130 ||",
  "SA22n1424:285": "gurvavajñādike doṣe sadānaṃ bhojyamāvahet |",
  "SA22n1424:286": "bāhyasnānaṃ svacakrasthaḥ kuryātsekavidhānataḥ ||131 ||",
  "SA22n1424:287": "sandhyāntare'pi pūjādi japaṃ kṛtvā tu pūrvavat |",
  "SA22n1424:288": "hṛdyantargatasaccakraḥ supyātprajñākṛpānvitam ||132 ||",
  "SA22n1424:289": "utthānasamaye śrīmān devīsaṃgīticoditaḥ |",
  "SA22n1424:290": "prātarutthāya prāgvattu saṃjapedādikarmikaḥ ||133 ||",
  "SA22n1424:291": "mantraśīlavratairyuktaścakṣuḥkāyādyadhiṣṭhitaḥ |",
  "SA22n1424:292": "jñāne kiñcit samāveśī japetsandhyāsvatandritaḥ ||134 ||",
  "SA22n1424:293": "sarvākārasuniṣpannaṃ spharatsaṃhārakārakam |",
  "SA22n1424:294": "prāptajñānavaśī kiñcidaniśaṃ yogamāśrayet ||135 ||",
  "SA22n1424:295": "samyagjñānavaśī dhyāyan kuryātkāryaṃ jagaddhitam |",
  "SA22n1424:296": "dhātvaṇvantastrisaccakraiḥ pratibimbātmamūrtibhiḥ ||136 ||",
  "SA22n1424:297": "saṃsiddhāvasakṛllabdhvā yogī nimittameva tu |",
  "SA22n1424:298": "tritattvāṃ vidhivatpūjāṃ kṛtvā maṇḍalamālikhet ||137 ||",
  "SA22n1424:299": "cakrastho vidhivajjaptvā svayaṃ vādhyeṣito'pi vā |",
  "SA22n1424:300": "parārthaṃ ghaṭamāno'pi nimittaṃ prāpya saṃlikhet ||138 ||",
  "SA22n1424:301": "cakrimantraṃ japellakṣaṃ lakṣaṃ vā svādhidaivatam |",
  "SA22n1424:302": "anyeṣāmayutaṃ samyak cakriṇāṃ vā'jñayā likhet ||139 ||",
  "SA22n1424:303": "tritattvairgarbhitotsargānanyān hṛdbījagarbhitān |",
  "SA22n1424:304": "sānusvārādyavarṇāṃstu nāmno mantrān samuddharet ||140 ||",
  "SA22n1424:305": "kāyavākcittaguhyākhyā karmadharmamahātmikā |",
  "SA22n1424:306": "triguhyā samayā mudrā bījaṃ hṛdayamucyate ||141 ||",
  "SA22n1424:307": "karmakartrī tu vidyoktā śāntyādipraticodanāt |",
  "SA22n1424:308": "mālāmantrāśca vidyoktā[ḥ] sarvathā tā japedbudhaḥ ||142 ||",
  "SA22n1424:309": "yathāyogaṃ japaṃ kṛtvā labdhvājñāṃ svādhipāditaḥ |",
  "SA22n1424:310": "nirodhacakramābhujya svacittaśuddhito likhet ||143 ||",
  "SA22n1424:311": "vighnānutsārya saṃkīlyābhyukṣya kṣmāṃ prārthya yācayet |",
  "SA22n1424:312": "samādhitritayaṃ kṛtvā buddhādīnadhivāsya ca ||144 ||",
  "SA22n1424:313": "datvā balyarghamāpūjya homairāpyāyya khe nyaset |",
  "SA22n1424:314": "khānayet kṣmāṃ sunirvighnāṃ garttāpūre'pyayaṃ kramaḥ ||145 ||",
  "SA22n1424:315": "ācīrṇapūrvasaṃsevo mañjuvajrātmayogavān |",
  "SA22n1424:316": "saṃskṛtya maṇḍalasthānaṃ sahāyaiḥ pūjayānvitaḥ ||146 ||",
  "SA22n1424:317": "vighnāricakrayogasthaḥ svābhiṣekaṃ samādadet |",
  "SA22n1424:318": "duṣṭānnikṛntayedevaṃ yogādvā svādhidaivatāt ||147 ||",
  "SA22n1424:319": "om bhūḥ khamiti mantreṇa viyadbhūtāṃ vasundharām |",
  "SA22n1424:320": "hū la hū iti vajrātmakṣmāṃ kṛtvā tāmadhiṣṭhayet ||148 ||",
  "SA22n1424:321": "om medini vajrībhava vajrabandha hū |",
  "SA22n1424:322": "prāgvadvighnaghnayogātmā sevādyantānurāgaṇaḥ |",
  "SA22n1424:323": "ādiyogī svacakraṃ tu protsṛjyāttāmṛtaśca saḥ ||149 ||",
  "SA22n1424:324": "cakrarājāgriyogātmā cakrakarma sukarmakṛt |",
  "SA22n1424:325": "karmarājāgriyogīti samādhitrayamuttamam ||150 ||",
  "SA22n1424:326": "etadyogastha ācāryaḥ sarvabuddhātmamūrtikaḥ |",
  "SA22n1424:327": "svabhāvaśuddhavajrātmā cakrabhūmadhyasaṃsthitaḥ ||151 ||",
  "SA22n1424:328": "vajraghaṇṭādharo vīro'dhyeṣyastricakranirmitau |",
  "SA22n1424:329": "sahāyairvajraghaṇṭāgraiḥ śāśvatādyātmamūrtibhiḥ ||152 ||",
  "SA22n1424:330": "sarvatāthāgataṃ śāntaṃ sarvatāthāgatālayam |",
  "SA22n1424:331": "sarvadharmāgranairātmyaṃ deśa maṇḍalamuttamam ||153 ||",
  "SA22n1424:332": "sarvalakṣaṇasampūrṇaṃ sarvālakṣaṇavarjitam |",
  "SA22n1424:333": "samantabhadrakāyāgraṃ(gryaṃ)",
  "SA22n1424:334": "bhāṣa maṇḍalamuttamam ||154 ||",
  "SA22n1424:335": "śāntadharmāgrasaṃbhūtaṃ jñānacaryāviśodhakam |",
  "SA22n1424:336": "samantabhadravācāgraṃ(gryaṃ)",
  "SA22n1424:337": "bhāṣa maṇḍalamuttamam ||155 ||",
  "SA22n1424:338": "sarvasattvamahācittaṃ śuddhaṃ prakṛtinirmalam |",
  "SA22n1424:339": "samantabhadracittāgryaṃ ghoṣa maṇḍala sārathe ||156 ||",
  "SA22n1424:340": "vīkṣyāto mañjurāṭ kruddhaḥ sattvadhātuḥ tamistritam |",
  "SA22n1424:341": "hū vajrottiṣṭheti svākṣaścakramutkṣipya nirmitam ||157 ||",
  "SA22n1424:342": "maṭkāracandrasūryākṣaḥ sarvādhvadikṣu dīpayan |",
  "SA22n1424:343": "jagadālokayandhīmāṃścakrabhūmau parikramet ||158 ||",
  "SA22n1424:344": "pādatalajvaladvajro vajrollālanatatparaḥ |",
  "SA22n1424:345": "līlāvajrapadaṃ nṛtyan sadaṃṣṭrotkaṭahūkṛtaḥ ||159 ||",
  "SA22n1424:346": "protsārayetpraduṣṭaughān devādyānvighnamaṇḍalān |",
  "SA22n1424:347": "śrṛṇvantu sarvavighnaughāḥ kāyavākcittasaṃsthitāḥ ||160 ||",
  "SA22n1424:348": "ahaṃ mañjuravaḥ śrīmān rakṣācakraprayojakaḥ |",
  "SA22n1424:349": "vajreṇādīptavapuṣā sphālayāmi trikāyajān ||161 ||",
  "SA22n1424:350": "laṃghayedyadi kaścinme viśīryetātra nānyathā |",
  "SA22n1424:351": "bhūmeḥ parigrahaṃ kṛtvā nirvighnāya prakīlayet ||162 ||",
  "SA22n1424:352": "om gha gha ghātaya ghātaya sarvaduṣṭān phaṭ kīlaya kīlaya sarvapāpān phaṭ hū hū hū vajra kīla[ya] vajradhara ājñāpayati kāyavākcittavajra kīlaya hū phaṭ |",
  "SA22n1424:353": "adhaḥ śūlordhvavighnāriṃ dhiyā madhye prakīlayet |",
  "SA22n1424:354": "vighnaughān ghātayet sarvān daśadiksaṃvyavasthitān ||163 ||",
  "SA22n1424:355": "saṃvīkṣya kṣmāṃ sunirvighnāṃ tīkṣṇajvālākulaprabhām |",
  "SA22n1424:356": "sīmāprākāradigbandhān dhiyā kṛtvādhivāsayet ||164 ||",
  "SA22n1424:357": "tvaṃ devi sākṣibhūtāsi sarvabuddhān(nāṃ)tāyinām |",
  "SA22n1424:358": "caryānayaviśeṣeṣu bhūmipāramitāsu ca ||165 ||",
  "SA22n1424:359": "yathā mārabalaṃ bhagnaṃ śākyasiṃghe(he)na tāyinā |",
  "SA22n1424:360": "tathā mārabalaṃ jitvā maṇḍalaṃ lelikhāmyaham ||166 ||",
  "SA22n1424:361": "kṣmāṃ saṃlipya sugandhādyaiścitraiḥ puṣpaiḥ prakīrya ca |",
  "SA22n1424:362": "candrādyaiścakriṇāṃ sthāne prakuryānmaṇḍalaṃ budhaḥ ||167 ||",
  "SA22n1424:363": "tatrāvāhya tu sa ca(cca)",
  "SA22n1424:364": "kraṃ kṛtvā sīmādibandhanam |",
  "SA22n1424:365": "pūjāstutyāmṛtāsvādaṃ kalaśānadhivāsayet ||168 ||",
  "SA22n1424:366": "vastrācchāditasadgrīvāṃścūtādipallavānvitān |",
  "SA22n1424:367": "kalaśānmāṇḍaleyānāṃ tanmantrairadhivāsayet ||169 ||",
  "SA22n1424:368": "pañcavrīhyauṣadhīratnagandhāmbucakrasaṃcayam |",
  "SA22n1424:369": "stragbaddhavajramūrdhnānaṃ cakreśena jayaṃ japet ||170 ||",
  "SA22n1424:370": "arghaṃ datvā samāpūjya prakṣipya sitapuṣpakam |",
  "SA22n1424:371": "dhūpādhivāsitaṃ tatra sadgandhādyabjabhājanam ||171 ||",
  "SA22n1424:372": "pratidinaṃ trisandhyāsu baliṃ datvā tathā japet |",
  "SA22n1424:373": "te ca cakrabahiṣkoṇe jayaścakreśasavyataḥ ||172 ||",
  "SA22n1424:374": "tebhyo'rghabhājane toyaṃ kṣiptvā tenābhiṣecanāt |",
  "SA22n1424:375": "ātmanaḥ sarvaśiṣyāṇāṃ jalābhiṣecanaṃ bhavet ||173 ||",
  "SA22n1424:376": "cakrapūjāṃ punaḥ kṛtvā dhūpamutkṣipya pāṇinā |",
  "SA22n1424:377": "cakreśaṃ prārthayeddhīmānbuddhāṃśca jānusaṃsthitaḥ ||174 ||",
  "SA22n1424:378": "bhagavā(va)n mañjusadvajra vidyārāja namo'stu te |",
  "SA22n1424:379": "icchāmi likhituṃ nātha maṇḍalaṃ karuṇātmakam ||175 ||",
  "SA22n1424:380": "śiṣyāṇāmanukampāyai yuṣmākaṃ pūjanāya ca |",
  "SA22n1424:381": "tanme bhaktasya bhagavan prasādaṃ kartumarhasi ||176 ||",
  "SA22n1424:382": "samanvāharantu māṃ buddhā jagaccakrakriyārthadāḥ |",
  "SA22n1424:383": "phalasthā bodhisattvāśca yāścānyā mantradevatāḥ ||177 ||",
  "SA22n1424:384": "devatālokapālāśca bhūtāḥ saṃbodhiśāsitāḥ |",
  "SA22n1424:385": "śāsanābhiratāḥ sattvā ye kecidvajracakṣuṣaḥ ||178 ||",
  "SA22n1424:386": "amuko'haṃ mahāvajrī mañjuśryudayamaṇḍalam |",
  "SA22n1424:387": "likhiṣyāmi jagacchuddhyai yathāśaktyupacārataḥ ||179 ||",
  "SA22n1424:388": "anukampāmupādāya saśiṣyastuṣyatu mama |",
  "SA22n1424:389": "maṇḍale sahitāḥ sarve sānidhyaṃ kartumarhatha ||180 ||",
  "SA22n1424:390": "nimantryaivaṃ trivārāṃstān kṛtvā pūjādikaṃ vibhoḥ |",
  "SA22n1424:391": "samārakṣya bahirgatvā svaśiṣyān strakkaragrahān ||181 ||",
  "SA22n1424:392": "manīṣiṇo mahotsāhān kṛtajñānnirahaṅkṛtān |",
  "SA22n1424:393": "kulino guṇinaḥ śrāddhānrūpavarṇavayo'nvitān ||182 ||",
  "SA22n1424:394": "arthinaścābhiyuktāṃśca saugatānmantrasādhane |",
  "SA22n1424:395": "virūpānnirguṇāṃścāpi hīnānapyadhivāsayet ||183 ||",
  "SA22n1424:396": "caturṇāmapyanujñātaḥ parṣadāṃ maṇḍale vidhiḥ |",
  "SA22n1424:397": "śikṣāsu svāsu yuktānāṃ mahāyānaratātmanām ||184 ||",
  "SA22n1424:398": "mantrasiddhyarthinaḥ kecit praviśantīha maṇḍale |",
  "SA22n1424:399": "puṇyakāmāstato'nye ca paralokārthino'pare ||185 ||",
  "SA22n1424:400": "paralokaṃ samuddiśya śraddhāṃ kṛtvā ca bhūyasīm |",
  "SA22n1424:401": "praviśenmaṇḍalaṃ dhīmānnaihikaṃ phalamīhayet ||186 ||",
  "SA22n1424:402": "aihikaṃ kāṅkṣamāṇasya na tathā pāralaukikam |",
  "SA22n1424:403": "paralokārthinaḥ puṃsaḥ puṣkalaṃ tvaihikaṃ phalam ||187 ||",
  "SA22n1424:404": "evamuktvā tu tān śiṣyān dhiyā sā(svā)",
  "SA22n1424:405": "ntarniveśitān |",
  "SA22n1424:406": "prāgvadvajrābjasaṃśuddhān gṛhadvāre tu yācayet ||188 ||",
  "SA22n1424:407": "tvaṃ me śāstā mahārata [ācārya samanvāhara] |",
  "SA22n1424:408": "icchāmyahaṃ mahānātha mahābodhinayaṃ dṛḍham ||189 ||",
  "SA22n1424:409": "dehi me samayaṃ tattvaṃ bodhicittaṃ ca dehi me |",
  "SA22n1424:410": "buddhaṃ dharmaṃ ca saṃghaṃ ca dehi me śaraṇatrayam ||190 ||",
  "SA22n1424:411": "praveśayasva māṃ nātha mahāmokṣapuraṃ varam |",
  "SA22n1424:412": "triruccāryaitān śiṣyāñjñātvā yadbhaktivatsalān ||191 ||",
  "SA22n1424:413": "prathānaṃ śiṣyamekaṃ tu kṛtvā brūyādidaṃ vacaḥ |",
  "SA22n1424:414": "ehi vatsa mahāyānaṃ mantracaryānayaṃ vidhim |",
  "SA22n1424:415": "deśayiṣyāmi te samyag bhājanastvaṃ mahānaye ||192 ||",
  "SA22n1424:416": "buddhāstri-adhvasaṃbhūtāḥ kāyavākcittavajriṇaḥ |",
  "SA22n1424:417": "saṃprāptā jñānamatulaṃ vajramantraprabhāvanaiḥ ||193 ||",
  "SA22n1424:418": "mantraprayogamatulaṃ yena bhagnaṃ mahābalam |",
  "SA22n1424:419": "mārasainyaṃ mahāghoraṃ śākyasiṃhādibhirvaraiḥ ||194 ||",
  "SA22n1424:420": "lokānuvṛttimāgamya cakraṃ pravartya nirvṛtāḥ |",
  "SA22n1424:421": "tasmānmatimimāṃ vatsa kuru sarvajñatāptaye ||195 ||",
  "SA22n1424:422": "deśanādīṃstridhālāpya bodhicittaṃ tato guruḥ |",
  "SA22n1424:423": "utpādayedanutpannamutpannaṃ smārayetpunaḥ ||196 ||",
  "SA22n1424:424": "sarvakarmakṛtārakṣya dhyāyāddhṛtkaṇṭhamūrddhasu |",
  "SA22n1424:425": "vajramabjaṃ tathā cakraṃ hū āḥ om teṣu vinyaset ||197 ||",
  "SA22n1424:426": "gandhāmbuvajrasanmuṣṭyā hū om āḥ evamāpaṭhan |",
  "SA22n1424:427": "hṛcchiraḥ kaṇṭhamālabhya dadyātpuṣpādikaṃ kramāt ||198 ||",
  "SA22n1424:428": "puṣpaṃ mūrdhni puro dhūpaṃ dīpaṃ gandhaṃ punarhṛdi |",
  "SA22n1424:429": "dadyātsarvakṛtājaptaṃ śiṣyebhyo yati rādarāt ||199 ||",
  "SA22n1424:430": "dvādaśāṅgulapuṣpāgramakīṭāpāṭitāvraṇam |",
  "SA22n1424:431": "āśvatthodumbarāvakraṃ pradadyāddantadhāvanam ||200 ||",
  "SA22n1424:432": "prāgudaṅmukhasaṃsthaistaiḥ khādayitvaiva prakṣipet |",
  "SA22n1424:433": "gocarmamātrabhū lipte siddhiṃ śāntyādikāṃ diśet ||201 ||",
  "SA22n1424:434": "ācamya tricalupānaṃ dattvā bāhye niveśya ca |",
  "SA22n1424:435": "kuśān śayyopadhānāya bāhuḥ(huṃ)",
  "SA22n1424:436": "sūtraiḥ surakṣayet ||202 ||",
  "SA22n1424:437": "tricalupānamantraḥ-om hrīḥ viśuddhadharma sarvapāpāni cāsya śodhaya sarvavikalpānapanaya hū |",
  "SA22n1424:438": "sarvajñānāṃ kadā loke sambhavo jāyate na vā |",
  "SA22n1424:439": "udumbarasyai(sye)",
  "SA22n1424:440": "va kusumaṃ kadācitkarhicid bhavet ||203 ||",
  "SA22n1424:441": "tato'pi durlabhotpādo mantracaryānayasya hi |",
  "SA22n1424:442": "yena sattvārthamatulaṃ kartuṃ śaktā hyanirvṛtāḥ ||204 ||",
  "SA22n1424:443": "anekakalpakoṭibhiryatkṛtaṃ pāpakaṃ purā |",
  "SA22n1424:444": "tatsarvaṃ hi kṣayaṃ yāti dṛṣṭvā maṇḍalamīdṛśam ||205 ||",
  "SA22n1424:445": "kimutānantayaśasāṃ mantracaryānaye sthitaḥ |",
  "SA22n1424:446": "padaṃ hyanuttaraṃ yāti japanvai mantra(ntraṃ) tāyinām ||206 ||",
  "SA22n1424:447": "ucchinnā durgati steṣāṃ sarvaduḥkhasya sambhavā |",
  "SA22n1424:448": "yeṣāṃ caryāvare hyasminmatiratyantanirmalā ||207 ||",
  "SA22n1424:449": "adya yuṣmābhiratulā lābhā labdhā mahātmabhiḥ |",
  "SA22n1424:450": "yena yūyaṃ jinaiḥ sarvaiḥ saputrairiha śāsane ||208 ||",
  "SA22n1424:451": "sarve parigṛhītāḥ stha jāyamānā mahātmabhiḥ |",
  "SA22n1424:452": "tena yūyaṃ mahāyāne śvo yā(jā)",
  "SA22n1424:453": "tā hi bhaviṣyatha ||209 ||",
  "SA22n1424:454": "eṣa mārgavaraḥ śrīmān mahāyānamahodayaḥ |",
  "SA22n1424:455": "yena yūyaṃ gamiṣyanto bhaviṣyatha tathāgatāḥ || 210 ||",
  "SA22n1424:456": "kṛtvārthadeśanāṃ rakṣāṃ svāpayet kuśasaṃstare |",
  "SA22n1424:457": "yatkiñcitpaśyatha svapne prātarme kathayiṣyatha ||211 ||",
  "SA22n1424:458": "rakṣādhiṣṭhādikaṃ kṛtvā tajjapet sārvakarmikam |",
  "SA22n1424:459": "pañcakulatricakrāṇāṃ kuṇḍali(lī)",
  "SA22n1424:460": "sārvakarmikaḥ ||212 ||",
  "SA22n1424:461": "pṛṣṭvā śubhāśubhaṃ svapnaṃ hatvā kuṇḍalināśubham |",
  "SA22n1424:462": "śiṣyānsaṃrakṣya tān yogyānsaṃvaraṃ grāhayettataḥ ||213 ||",
  "SA22n1424:463": "cakre'vaivartyasaṃsekaṃ dattvā nātha vadasva me |",
  "SA22n1424:464": "cakradevatayostattvamācāryaparikarma ca ||214 ||",
  "SA22n1424:465": "samayaṃ sarvabuddhānāṃ saṃvaraṃ guhyamuttaram |",
  "SA22n1424:466": "ācāryaḥ syāmahaṃ nityaṃ sarvasattvārthakāraṇāt ||215 ||",
  "SA22n1424:467": "ācāryatārthinaḥ śiṣyān grāhayitvā tu saṃvaram |",
  "SA22n1424:468": "yogamādhāya saccakraṃ saṃpūjya khe dhiyā nyaset ||216 ||",
  "SA22n1424:469": "śāśvatādisvarūpābhaṃ tadvarṇabījasaṃbhavam |",
  "SA22n1424:470": "pañcajñānānvitaṃ sūtraṃ pañcaviṃśatibheditam ||217 ||",
  "SA22n1424:471": "yaḥ(jaḥ) kārasūryacandrākṣo mañjuvajrātmavigrahaḥ |",
  "SA22n1424:472": "dīptadṛṣṭyaṃkuśākṛṣṭaṃ svavarṇāntarniveśitam ||218 ||",
  "SA22n1424:473": "vairocanādihṛjjñānasūtraṃ sarvakṛtā saha |",
  "SA22n1424:474": "prayaccha śāśvatasūtraṃ svacakrasūtraṇāya ca ||219 ||",
  "SA22n1424:475": "tritattvagarbhitaṃ caiva yāvadakṣobhyamarthayan |",
  "SA22n1424:476": "anyonyānugatāḥ sarvadharmā ityādyanusmaran ||220 ||",
  "SA22n1424:477": "cakradviguṇato dīrghaṃ dvāraviṃśatibhāgikam |",
  "SA22n1424:478": "pañcāmṛtasugandhena temayitvātha rakṣitam ||221 ||",
  "SA22n1424:479": "tryakṣarāntargataṃ yogī valayet sūtradhāriṇā |",
  "SA22n1424:480": "trijjaḥ kāraistamāpreṣya jjaḥ jjaḥ jjaḥ ityapi svayaṃ punaḥ ||222 ||",
  "SA22n1424:481": "vāmamuṣṭigraho nābhau pratīcyavāgdiśi sthitaḥ |",
  "SA22n1424:482": "khasūtraṃ pātayecchrīmāṃ stathaivādhaḥ prasūtrayet ||223 ||",
  "SA22n1424:483": "om vajrasamayasūtraṃ mātikrama hū |",
  "SA22n1424:484": "sattvārthe bhavatāṃ kālo viyadvyāpitathāgatān |",
  "SA22n1424:485": "codayetsūtradhvaninā tadihāgamanāya tu ||224 ||",
  "SA22n1424:486": "yakṣapretendranāgeśadiṅmukho'gnyanilāśritaḥ |",
  "SA22n1424:487": "prākpratīcyuttarāvākcaturdigbahiḥ prasūtrya ca ||225 ||",
  "SA22n1424:488": "koṇasūtraṃ samāsūtrya cāgneyanairṛtisthitaḥ |",
  "SA22n1424:489": "prākpratīcyuttarāvāgdiktathaivāṣṭakamaṇḍalam ||226 ||",
  "SA22n1424:490": "dviguṇīkṛtya tatsūtraṃ cakramadhyeṣu dhārya ca |",
  "SA22n1424:491": "cakrākāraṃ tato bāhyaṃ vajrasutradvayaṃ punaḥ ||227 ||",
  "SA22n1424:492": "aiśānyāṃ cakravāḍaṃ ca svānupūrvyā pradakṣiṇāt |",
  "SA22n1424:493": "sūtreṇa sūtrayetprājñaḥ sarvadiksamatāṃ vahan ||228 ||",
  "SA22n1424:494": "animittairasiddhiḥ syāt sūtracchede guroḥ kṣayaḥ |",
  "SA22n1424:495": "hīnātiriktato rogā diṅmohe śiṣyavibhramaḥ ||229 ||",
  "SA22n1424:496": "caturastraṃ caturdvāraṃ catustoraṇabhūṣitam |",
  "SA22n1424:497": "catuḥsūtrasamāyuktaṃ paṭṭastragdāmabhūṣitam ||230 ||",
  "SA22n1424:498": "koṇabhāgeṣu sarveṣu dvāraniryūhasandhiṣu |",
  "SA22n1424:499": "khacitaṃ vajraratnaistu sūtrayed bāhyamaṇḍalam ||231 ||",
  "SA22n1424:500": "tasyābhyantarataścakramaṣṭamaṇḍalakopamam |",
  "SA22n1424:501": "arddhena bāhyacakrasya samantātparimaṇḍalam ||232 ||",
  "SA22n1424:502": "cakrastambhādyaracitaṃ vajrāvalyāvṛtaṃ śubham |",
  "SA22n1424:503": "vibhajecca tato dvāraṃ hīḥkārakrodhadṛṣṭitaḥ ||233 ||",
  "SA22n1424:504": "cakrāṣṭabhāgikaṃ dvāraṃ vedikārahitaṃ matam |",
  "SA22n1424:505": "dvārapramāṇā niryūhā devatāpaṭṭikāstathā ||234 ||",
  "SA22n1424:506": "dvārārddhā sarvato vedī kapolaḥ pakṣakastathā |",
  "SA22n1424:507": "hārārddhahāracandrārkapaṭṭastragdāmapaṭṭikāḥ ||235 ||",
  "SA22n1424:508": "rajobhūmistarddhena mūlasūtraṃ bhuvo bahiḥ |",
  "SA22n1424:509": "cakrādyastambhasūtrāṇāṃ bhūmistulyā rajo bhuvā ||236 ||",
  "SA22n1424:510": "toraṇaṃ triguṇaṃ dvārātpatākāghaṇṭayānvitam |",
  "SA22n1424:511": "saddhaṇṭāmārutoddhūtā patākā bāhyakoṇataḥ ||237 ||",
  "SA22n1424:512": "cakrānurūpato'nyeṣāṃ yathāśobhaṃ prakalpanā |",
  "SA22n1424:513": "saṃbuddhajñānakāyatvādvāgmī vajrakule smṛtaḥ ||238 ||",
  "SA22n1424:514": "dharmakāyātmasaṃśuddhau cittamaṇḍalamasya tu |",
  "SA22n1424:515": "sattvāśayaṃ samāsādya mānādiniyamaḥ kṛtaḥ ||239 ||",
  "SA22n1424:516": "prajñopāyodbhavā siddhirjātyādi niyamena kim |",
  "SA22n1424:517": "tadekahastamārabhya yāvaddhastasahastrakam ||240 ||",
  "SA22n1424:518": "evamāsūtrya taccakraṃ dīptadṛṣṭyā rajāṃsi tu |",
  "SA22n1424:519": "prākkramajñānasaddīptyā samuktejyābhimantrayet ||241 ||",
  "SA22n1424:520": "om vajracitta(tra) samaya hū |",
  "SA22n1424:521": "dharmadhāturayaṃ śuddhaḥ sattvadhātupramocakaḥ |",
  "SA22n1424:522": "svayaṃ mañjuravo rājā sarvatāthāgatālayaḥ ||242 ||",
  "SA22n1424:523": "sarvadoṣavinirmuktaścakrābhyantarasaṃsthitaḥ |",
  "SA22n1424:524": "aiśānīṃ diśamāśritya gururvāmena muṣṭinā ||243 ||",
  "SA22n1424:525": "śvetaṃ pītaṃ tathā raktaṃ haritaṃ kṛṣṇameva ca |",
  "SA22n1424:526": "samapradakṣiṇācchinnāvakrāṃ rekhā prapātayet ||244 ||",
  "SA22n1424:527": "samāṃ ca pātayedrekhāṃ dvāraviśatibhāgikām |",
  "SA22n1424:528": "sthūlapāte bhaved vyādhiḥ kṛśayā dhananāśanam ||245 ||",
  "SA22n1424:529": "vidveṣo vakrayā mṛtyuśchinnayā guruśiṣyayoḥ |",
  "SA22n1424:530": "apradakṣiṇapāte tu rajasāṃ kīlanaṃ bhavet ||246 ||",
  "SA22n1424:531": "śvetavajramayī sūcī sauvarṇālambanāparā |",
  "SA22n1424:532": "padmarāgamayī sūcī tathā marakatāparā ||247 ||",
  "SA22n1424:533": "kṛṣṇābhyantarato jñeyā eṣa raṅgakramo'sya tu |",
  "SA22n1424:534": "pūrveṇa tu mahāśvetaṃ dakṣiṇe pītasaṃyutam ||248 ||",
  "SA22n1424:535": "lohitaṃ paścimabhāgaṃ māñjiṣṭhottarasaṃyutam |",
  "SA22n1424:536": "madhyato bhūmibhāgaṃ tu indranīlaprabhāsvaram ||249 ||",
  "SA22n1424:537": "prajñopāyātmako nityaṃ saṃlikhet susamāhitaḥ |",
  "SA22n1424:538": "yavamātrāntarā rekhā pātanīyā parasparam ||450 ||",
  "SA22n1424:539": "kuṇḍalāmṛtavajreṇa sarvaduṣṭān pramarddayan |",
  "SA22n1424:540": "mahāmudrāsya daṃṣṭroktā duṣṭaśatruśca mantrarāṭ ||451 ||",
  "SA22n1424:541": "namaḥ samantakāyavākcittavajrāṇām |",
  "SA22n1424:542": "namo vajrakrodhāya mahādaṃṣṭrotkaṭabhairavāya asimuṣalaparśupāśahastāya |",
  "SA22n1424:543": "om amṛtakuṇḍali kha-kha-khāhi-khāhi tiṣṭha-tiṣṭha bandha-bandha hana-hana daha- daha garja- garja visphoṭaya-visphoṭaya sarvavighnavināyakān mahāgaṇapatijīvitāntakarāya hū phaṭ |",
  "SA22n1424:544": "evaṃ maṇḍalamālikhya candrasūryakṛtāsanam |",
  "SA22n1424:545": "madhye khaḍgaṃ likhecchyāmaṃ suviśuddhādibhāsvaram ||252 ||",
  "SA22n1424:546": "pūrveṇāṣṭāraṃ saccakramādarśādisamujjavalam |",
  "SA22n1424:547": "savye ratnaṃ haritābhaṃ navāṅgaṃ samatonnatam ||253 ||",
  "SA22n1424:548": "paścime'ṣṭadalaṃ padmaṃ pratyavekṣādiraktakam |",
  "SA22n1424:549": "uttare tu sat khaḍgaṃ kṛtyādipratimaṇḍitam ||254 ||",
  "SA22n1424:550": "upāyairnetramāgneyāṃ nairṛtyāṃ vajramarthanāt |",
  "SA22n1424:551": "vāyavyāṃ vikacāsyaṃ tu balātpadmaṃ sakandakam ||255 ||",
  "SA22n1424:552": "aiśānyāmutpalaṃ jñānāt pītaṃ nīlābhraśobhanam |",
  "SA22n1424:553": "a(ā)gneyyādicatuṣkoṇe pūrvadvāradvipārśvayoḥ ||256 ||",
  "SA22n1424:554": "darpaṇaṃ ca tathā vīṇāṃ gandhaśaṃkharasāyanam |",
  "SA22n1424:555": "vastraṃ dharmodayaṃ(ya)",
  "SA22n1424:556": "ścaiva dānaśīlādiśodhitam ||257 ||",
  "SA22n1424:557": "śraddhādimudgaraṃ daṇḍaṃ padmaṃ vajraṃ caturthakam |",
  "SA22n1424:558": "dvāreṣu sarvathā jñātvā sphuṭaṃ dhyātvā svacakrakam ||258 ||",
  "SA22n1424:559": "prāgvatprajñāṅgasaṃyogād buddhān svāntarniveśya ca |",
  "SA22n1424:560": "saccittena viyadvyāpya cakrapārśvakṛtāspadān ||259 ||",
  "SA22n1424:561": "taiḥ samāyātavighnāṃstānsamutsāryābhirakṣya ca |",
  "SA22n1424:562": "yamāryādibhirākṛṣyāveśya badhvā vaśaṃ nayet ||260 ||",
  "SA22n1424:563": "cakṣuḥkāyādyadhiṣṭhāyārghābhiṣekābhipūjanam |",
  "SA22n1424:564": "kṛtvā stutvātha saṃprīṇya japtvā vibhāvya toṣayet ||261 ||",
  "SA22n1424:565": "prāgvat satpadmabhāṇḍe tu kṛtvā jñānāmṛtāmṛtam |",
  "SA22n1424:566": "dikpālān svasvayogasthān prapūjya maṇḍalaṃ viśet ||262 ||",
  "SA22n1424:567": "trailokyavijayo bhūtvā yathāptyābharaṇāmbaraḥ |",
  "SA22n1424:568": "kṛtapradakṣiṇaścakraṃ natvā homena pūra(ja)yet ||263 ||",
  "SA22n1424:569": "caturaṅgphalamātyajya tanmānābjapraphullayā |",
  "SA22n1424:570": "vedyā hastārddhahastādhaścakravat sārvakarmikam ||264 ||",
  "SA22n1424:571": "dairghāducchrayataḥ khaḍgamaṣṭaikāṅgulamānakam |",
  "SA22n1424:572": "kuṇḍamadhye likheccakraratnābjakhaḍgamadhyagam ||265 ||",
  "SA22n1424:573": "bahirveṣṭitavajrālīṃ yogī pūrvamukhasthitaḥ |",
  "SA22n1424:574": "japtvā sarvakṛtā rakṣya vāme'rghādyanyadanyat(taḥ) ||266 ||",
  "SA22n1424:575": "nyasyopakaraṇaṃ prokṣya mañjuvajrātmayogavān |",
  "SA22n1424:576": "kṣīravṛkṣendhanādīptamagniṃ tryakṣararecitam ||267 ||",
  "SA22n1424:577": "prajvālya vyajanāghātaiḥ kuśān dadyāt pradakṣiṇam |",
  "SA22n1424:578": "ādyajahṛt sa ca (ādyahṛjjaṃ ca raṃ)",
  "SA22n1424:579": "tryastrābjasthaṃ ruṃ(raṃ)",
  "SA22n1424:580": "bījasambhavam ||268 ||",
  "SA22n1424:581": "dhyātvā pītaṃ trivaktraṃ tu pīnaṃ prajñāṅgasaṅginam |",
  "SA22n1424:582": "kuṇḍikābhayadaṇḍākṣamālākaramihānalam ||269 ||",
  "SA22n1424:583": "āvāhya jñānasadvahniṃ prāgvat tritattvaṭakkinā |",
  "SA22n1424:584": "abhyukṣaṇādikaṃ tasya kṛtvāsananiveśanam ||270 ||",
  "SA22n1424:585": "strukstruve hastadaṇḍādho vajraratnaistadūrdhvataḥ |",
  "SA22n1424:586": "caturastrāṅgulā pātrī dvyaṅgulakhātavajradhā(jrādhaḥ) ||271 ||",
  "SA22n1424:587": "caturaṅgulavajrāntarante padmadalākṛtiḥ |",
  "SA22n1424:588": "antarvajrāṅgulaṃ khātaṃ dvyaṅgulābjadalaṃ stuvam ||272 ||",
  "SA22n1424:589": "dhyātvā svadaivataṃ bījaṃ pradīptaṃ strukstruvānane |",
  "SA22n1424:590": "dadyātpūrṇāhutiṃ tasmai rephaṃ vinyasya tanmukhe ||273 ||",
  "SA22n1424:591": "juhvīta samidho dhanyaḥ samiddhe'gnau ghṛtaṃ tilān |",
  "SA22n1424:592": "dūrvā'khaṇḍaṃ tu dadhyannaṃ kuśān vidhikramādataḥ ||274 ||",
  "SA22n1424:593": "tathatājñānasadvahnerhṛccandre maṃ bhavādhipam |",
  "SA22n1424:594": "saccakraṃ juhuyād dhyātvā bāhyapūjādipūrvakam ||275 ||",
  "SA22n1424:595": "om agnaye svāhā |",
  "SA22n1424:596": "ghṛtasya ||",
  "SA22n1424:597": "om sarvapāpa dahanavajrāya sarvapāpaṃ daha svāhā |",
  "SA22n1424:598": "tilānām ||",
  "SA22n1424:599": "om vajrāyuṣe svāhā |",
  "SA22n1424:600": "dūrvāyāḥ ||",
  "SA22n1424:601": "om vajrapuṣṭaye svāhā |",
  "SA22n1424:602": "akhaṇḍataṇḍulānām ||",
  "SA22n1424:603": "om sarvasampade svāhā |",
  "SA22n1424:604": "dadhyannasya ||",
  "SA22n1424:605": "om apratihatavajrāya svāhā | kuśānām ||",
  "SA22n1424:606": "puṣṭiśāntivaśākarṣe dveṣoccāṭābhicārake |",
  "SA22n1424:607": "om svāhā hoḥ jaḥ hū hū phaṭ mantrānte cāpi codanā ||276 ||",
  "SA22n1424:608": "hṛtsattvāt svādhipāt sarvāḥ prīṇyante devatā iti |",
  "SA22n1424:609": "dhyāyaṃścandrādikairanyairdravyaiḥ saṃtarpya pūrvavat ||277 ||",
  "SA22n1424:610": "hṛccandracakrasajjihvamante pūrṇāhutiṃ tathā |",
  "SA22n1424:611": "abhyukṣyācamanārghaṃ dattvā pūjya stutvā visarjayet ||278 ||",
  "SA22n1424:612": "śeṣaṃ havyaṃ svayogātmā vahnau hutvātha taṃ tathā |",
  "SA22n1424:613": "visarjya prāgvidhānena cakramāpūjya saṃviśet ||279 ||",
  "SA22n1424:614": "śiṣyapraveśavidhinā praviśyādau svayaṃ kṛtī |",
  "SA22n1424:615": "niṣpādya sekaparyantaṃ prāpyānujñā(jñāṃ)",
  "SA22n1424:616": "kulādhipān ||280 ||",
  "SA22n1424:617": "mahārāgodbhavaṃ tattvaṃ cakraṃ ca pratibimbavat |",
  "SA22n1424:618": "pure śiṣyapraveśārthaṃ tattvaṃ satyaṃ ca śrāvayet ||281 ||",
  "SA22n1424:619": "ākāśotpādacihnatvādanādinidhanaḥ paraḥ |",
  "SA22n1424:620": "mahāvajramayaḥ sattvo mañjuvajrādya siddha me ||282 ||",
  "SA22n1424:621": "sarvottamamahāsiddhi māhaiśvaryādhidaivata |",
  "SA22n1424:622": "sarvavajradharo rājā siddha me paramākṣara ||283 ||",
  "SA22n1424:623": "nirdoṣaḥ śāśvataścāsi sarvarāgānurāgaṇa |",
  "SA22n1424:624": "tattvena siddha me bhagavan mahārāgo mahārata ||284 ||",
  "SA22n1424:625": "atyantaśuddhasarvāgra ādimuktastathāgataḥ |",
  "SA22n1424:626": "samantabhadra sarvātmā bodhisattva prasiddha me ||285 ||",
  "SA22n1424:627": "sarvottamamahāsiddhimāhaiśvaryāgramudrayā |",
  "SA22n1424:628": "siddhavajra mahotkarṣād vajragarvāpate mama ||286 ||",
  "SA22n1424:629": "sarvasattvamanovyāpī sarvasattvahṛdi sthitaḥ |",
  "SA22n1424:630": "sarvasattvapitā caiva kāmo'gryaḥ samayāgriṇām ||287 ||",
  "SA22n1424:631": "yena satyena sajjñānaṃ prajñopāyātmamaṇḍalam |",
  "SA22n1424:632": "tena satyena me nātha kāmāṃstvaṃ paripūraya ||288 ||",
  "SA22n1424:633": "pratibimbasamā dharmā acchāḥ suddhā hyanāvilāḥ |",
  "SA22n1424:634": "agrāhyā anabhilāpyāśca hetukarmasamudbhavāḥ ||289 ||",
  "SA22n1424:635": "tathātā tattvaniryātā iti satyena maṇḍale |",
  "SA22n1424:636": "pratibimbaṃ sphuṭaṃ śiṣyāḥ sarve paśyantvakalmaṣāḥ ||290 ||",
  "SA22n1424:637": "sāmānyasaṃvaraṃ śiṣyaṃ prāgvatkāyādibhāsvaram |",
  "SA22n1424:638": "jamanī(yavani)",
  "SA22n1424:639": "kāntaraṃ prokṣya sarvakṛt kalaśāṃstathā ||291 ||",
  "SA22n1424:640": "raktāmbaraṃ tadāsyaṃ ca pṛcchet kastvamiti priya |",
  "SA22n1424:641": "śiṣyeṇāpi tato vācyaṃ subhago'hamiti priya ||292 ||",
  "SA22n1424:642": "saṃpūjya strakkaraṃ dvāri tathaivādattadakṣiṇam |",
  "SA22n1424:643": "yogacittaṃ samutpādya hṛdi vajraṃ hṛdā nyaset ||293 ||",
  "SA22n1424:644": "mantraḥ- om sarvayogacittamutpādayāmi surate samayastvaṃ hoḥ sidhya vajra yathāsukham |",
  "SA22n1424:645": "adya tvaṃ sarvatathāgatādhiṣṭhito bhaviṣyasi |",
  "SA22n1424:646": "na ca tvayedaṃ sarvatathāgataparamarahasyamamaṇḍalapraviṣṭāya vaktavyaṃ na cāśraddhā[ya dā]tavyamiti vācyam |",
  "SA22n1424:647": "yamāryādi svasanmantraiḥ samākṛṣya praveśya ca |",
  "SA22n1424:648": "pañcākṣarairathāpyevaṃ vācyaṃ satsaṃvaragrahe ||294 ||",
  "SA22n1424:649": "adya tvaṃ sarvatathāgatakule praviṣṭaḥ |",
  "SA22n1424:650": "tadahaṃ te vajrajñānamutpādayāmi yena jñānena tvaṃ sarvatathāgatasiddhīrapi prāpyasi kimutānyāḥ siddhīḥ |",
  "SA22n1424:651": "na ca tvayādṛṣṭamaṇḍalasya purato vaktavyam |",
  "SA22n1424:652": "mā te samayo vyathe(vyarthaṃ gacche)",
  "SA22n1424:653": "diti taddhṛdi vajramāsthāpya |",
  "SA22n1424:654": "om vajrasattva svayaṃ te'dya hṛdaye samavasthitaḥ ||295 ||",
  "SA22n1424:655": "nirbhidya tatkṣaṇaṃ yāyād yadi brūyādimaṃ nayam |",
  "SA22n1424:656": "padmasthaṃ tryakṣarojvalaṃ pāyayedamṛtaṃ pañca ||296 ||",
  "SA22n1424:657": "idaṃ te nārakaṃ vāri samayātikramād dahet |",
  "SA22n1424:658": "samayarakṣaṇāt siddhiḥ piba vajrāmṛtodakam ||297 ||",
  "SA22n1424:659": "om vajrodaka ṭhaḥ ||",
  "SA22n1424:660": "dṛḍhapratijñamidaṃ vadet |",
  "SA22n1424:661": "adyaprabhṛti tavāhaṃ vajrapāṇiryadahaṃ brūyāmima kuru tat tvayā kartavyam |",
  "SA22n1424:662": "na cāhamavamantavyo mā te viṣamāparihāreṇa kālakriyāṃ kṛtvā narakapatanaṃ syāt |",
  "SA22n1424:663": "brūyādrbūdi tataḥ śiṣyān",
  "SA22n1424:664": "sarvatathāgatāścādhitiṣṭhantāṃ vajrasattvo me āviśatu |",
  "SA22n1424:665": "vācayitvā ca taddhṛdi ||",
  "SA22n1424:666": "vajrāṅkaṃ koṇamāhendre hū dhyāyāt pīta la bhave |",
  "SA22n1424:667": "vāruṇaṃ va bhavaṃ śuklaṃ ghaṭāṅka parimaṇḍalam ||298 ||",
  "SA22n1424:668": "nīladhvajāṅkaṃ dhanvābhaṃ vāyavyaṃ ya bhavaṃ calam |",
  "SA22n1424:669": "kāye vāci tayorhaḥ āḥ pādādho jhaiḥ samujjvalam ||299 ||",
  "SA22n1424:670": "vāyavye ra bhavaṃ tryastreṇoddīpya śiṣyamāviśet |",
  "SA22n1424:671": "āveśaya stobhaya rararara cālaya 2 hū haḥ āḥ jhaiḥ ||300 ||",
  "SA22n1424:672": "jihvāyāṃ raktāmāḥkāraṃ dhyātvāviṣṭaṃ punarvadet |",
  "SA22n1424:673": "rāgavajraṃ tamābhujya brūhi vajra śubhāśubham ||301 ||",
  "SA22n1424:674": "tamāveśaṃ dṛḍhīkurvan tiṣṭha vajreti taṃ lapet |",
  "SA22n1424:675": "prakṣepayet strajaṃ cakre pratīccha vajra hoḥ vadet ||302 ||",
  "SA22n1424:676": "tāṃ śirasi bandhayet pratigṛhṇa tvamimaṃ sattvaṃ mahābala |",
  "SA22n1424:677": "cihnaiḥ cihnasamīpe vā strak prapannāprapannayoḥ ||303 ||",
  "SA22n1424:678": "patecchraddhyāpi tadyogaṃ dadyādbhavyatayāthavā |",
  "SA22n1424:679": "sajvālaṃ praṇavaṃ netre dhyātvā ||",
  "SA22n1424:680": "om vajrasattvaḥ svayaṃ te'dya cakṣūdghāṭanatatparaḥ |",
  "SA22n1424:681": "udghāṭayati sarvaṃ yo vajracakṣuranuttaram ||305 ||",
  "SA22n1424:682": "cakraṃ pradarśayet ||304 ||",
  "SA22n1424:683": "cakrādhipaṃ samārabhya yāvadamṛtakuṇḍalim |",
  "SA22n1424:684": "secayedambunā mūrdhni vajrābhiṣiñcivāgbruvan ||306 ||",
  "SA22n1424:685": "secayenmaulinā prāgvaddattvā cādhipadaivatam |",
  "SA22n1424:686": "hṛdi saṃgrāhya tadvajraṃ vajreṇāpyabhiṣecayet ||307 ||",
  "SA22n1424:687": "adyābhiṣiktastvamasi buddhairvajrābhiṣekataḥ |",
  "SA22n1424:688": "idaṃ tatsarvabuddhatvaṃ gṛhṇa vajraṃ susiddhaye ||308 ||",
  "SA22n1424:689": "āliṅgya vajraghṇṭābhyāṃ svādhipāt-",
  "SA22n1424:690": "om vajrādhipati tvāmabhiṣiñcāmi tiṣṭha vajrasamayastvam |",
  "SA22n1424:691": "om vajrasattva tvāmabhiṣiñcāmi vajranāmābhiṣekataḥ |",
  "SA22n1424:692": "he amuka vajra !",
  "SA22n1424:693": "mūrdhnināmataḥ |",
  "SA22n1424:694": "yadyad bhāti svasarvasvaṃ mukhyaṃ tanmañjurāṭ svayam |",
  "SA22n1424:695": "dharmāḥ śuddhāḥ prakṛtyā yad buddhajñānacayaḥ sa hi ||309 ||",
  "SA22n1424:696": "svasyaiva cakravartitve śrīdhvanirnāma āditaḥ |",
  "SA22n1424:697": "sarve sarvādhipatyā tu vajrānto he niyojitāḥ ||310 ||",
  "SA22n1424:698": "abdhātuśuddhirakṣobhyā makuṭaḥ samatātmakaḥ |",
  "SA22n1424:699": "vajraṃ satpratyavekṣātmādhipaḥ kṛtyakaro'rthadaḥ ||311 ||",
  "SA22n1424:700": "jñānaṃ vidyātra vajraṃ syāddhāturgotraṃ vaśīhya(kṛ)taḥ |",
  "SA22n1424:701": "vratavyākaraṇāśvāsā vidyāseke'pi nāmnyamī ||312 ||",
  "SA22n1424:702": "idaṃ tatsarvabuddhatvaṃ vajrasattvakare sthitam |",
  "SA22n1424:703": "tvayāpi hi sadā dhāryaṃ vajrapāṇi dṛḍhavratam ||313 ||",
  "SA22n1424:704": "om sarvatathāgatasiddhivajrasamaye tiṣṭha eṣa tvāṃ dhārayāmi hīḥ hi hi hi hi hū |",
  "SA22n1424:705": "sarvānvajravrataṃ dattvā vajraṃ tattvena grāhayet |",
  "SA22n1424:706": "anādinidhanaḥ sattvo vajrasattvo mahārataḥ ||314 ||",
  "SA22n1424:707": "samantabhadraḥ sarvātmā vajragarvāpatiḥ patiḥ |",
  "SA22n1424:708": "ghaṇṭāṃ tattvena saṃgrāhya dharmaśabdena vādayet ||315 ||",
  "SA22n1424:709": "iyaṃ sā sarvabuddhānāṃ prajñāghoṣānugā smṛtā |",
  "SA22n1424:710": "tvayāpi hi sadā dhāryā bodhiragrā jinairmatā |",
  "SA22n1424:711": "tāṃ taddharmeṇa vādayet ||316 ||",
  "SA22n1424:712": "svabhāvaśuddho hi bhavaḥ svabhāvairvibhavīkṛtaḥ |",
  "SA22n1424:713": "svabhāvaśuddhaiḥ satsattvaiḥ kriyate paramo bhavaḥ ||317 ||",
  "SA22n1424:714": "adhiṣṭhāya mahāmudrāṃ hṛdbhiḥ sevādikīrtitaiḥ |",
  "SA22n1424:715": "samayaiḥ kāmarūpādyairjapenmantramavyaṅgataḥ ||318 ||",
  "SA22n1424:716": "svasaṃvedyasvabhāvaistaiḥ sarvadiktryadhvasaṃsthitaiḥ |",
  "SA22n1424:717": "svādhidaivatayogena svaṃ parāṃścaiva pūjayet ||319 ||",
  "SA22n1424:718": "duṣkarairniyamaistairyat sevyamānairna siddhayaḥ |",
  "SA22n1424:719": "sidhyante'ntarddhyabhijñākhacārīvākcittakāyajāḥ ||320 ||",
  "SA22n1424:720": "tasmād buddhāśca satsattvā mantracaryāgracāriṇaḥ |",
  "SA22n1424:721": "prāptā dharmākṣaraṃ śreṣṭhaṃ sarvakāmopasevanaiḥ ||321 ||",
  "SA22n1424:722": "sevayan kāmaguṇān pañca sukhaduḥkhobhayātmakān |",
  "SA22n1424:723": "jñānārthī rāgiṇāṃ yogāt sādhayet sarvameva hi ||322 ||",
  "SA22n1424:724": "kāyavākcittasaṃsiddheryāścānyā hīnajāḥ smṛtāḥ |",
  "SA22n1424:725": "sidhyante mantrajāpāttu kāyavākcittabhāvanaiḥ ||323 ||",
  "SA22n1424:726": "yaduktam -",
  "SA22n1424:727": "vajraṃ tattvena saṃgṛhya ghaṇṭāṃ dharmeṇa vādya ca |",
  "SA22n1424:728": "samayena mahāmudrāmadhiṣṭhāya hṛdā japet ||324 |iti ||",
  "SA22n1424:729": "tatpratyuktam-",
  "SA22n1424:730": "gṛhīta saṃvaraṃ śiṣyaṃ tathaiva dattadakṣiṇam |",
  "SA22n1424:731": "yācayedabhiṣekāya praṇāmyaivaṃ tu gāthayā ||325 ||",
  "SA22n1424:732": "bodhivajreṇa buddhānāṃ yathā datto mahāmahaḥ |",
  "SA22n1424:733": "mamāpi trāṇanārthāya khavajrādya dadāhi me ||326 ||",
  "SA22n1424:734": "praveśadvārapīṭhasthāṣṭadalābjeṣṭayoginam |",
  "SA22n1424:735": "sarvadik tryadhvakhavyāpibuddhacakraiḥ svahṛdbhavaiḥ ||327 ||",
  "SA22n1424:736": "vādyagandhādyupetaistaiḥ prāgvad vidyābhiṣekiṇam |",
  "SA22n1424:737": "mahāvajrābhiṣekeṇa secayediti gāthayā ||328 ||",
  "SA22n1424:738": "abhiṣekaṃ mahāvajraṃ traidhātukanamaskṛtam |",
  "SA22n1424:739": "dadāmi sarvabuddhānāṃ triguhyālayasaṃbhavam ||329 ||",
  "SA22n1424:740": "dattvāvivartyasaṃsekaṃ cakratattvaṃ tu darśayet |",
  "SA22n1424:741": "caturastramavaiṣamyādbuddhābuddhasamatvataḥ ||330 ||",
  "SA22n1424:742": "kāyaviccittadharmāṇāṃ nānaikatvādyayogataḥ |",
  "SA22n1424:743": "tatsmṛtistatra yā śraddhā prāgdvāraṃ bodhaye matam ||331 ||",
  "SA22n1424:744": "bhūtabhāviviparyāsahānyanutpattaye tataḥ |",
  "SA22n1424:745": "abhūtotpannatathyasya cotpattisthitaye punaḥ ||332 ||",
  "SA22n1424:746": "avāgdvāraṃ caturvīryacchandotsāhasthitirmatiḥ |",
  "SA22n1424:747": "paścimaṃ ṛddhipādāstu dvāraṃ tat smṛtiratra tu ||333 ||",
  "SA22n1424:748": "śraddhāvīryasmṛtidhyānaprajñendriyabalātulam |",
  "SA22n1424:749": "samādhiruttaraṃ caivaṃ caturdvāraṃ smṛtīndriyaiḥ ||334 ||",
  "SA22n1424:750": "prathamādicartudhyānaiścatustoraṇavadbhavet |",
  "SA22n1424:751": "śūraṅgamakhagañjādisamādhirvedikāḥ smṛtāḥ ||335 ||",
  "SA22n1424:752": "vedyāṃ pūjākaravyagragranthādidhāriṇīcayam |",
  "SA22n1424:753": "yaccitrābharaṇaṃ tasmāt sarvāśāparipūraṇam ||336 ||",
  "SA22n1424:754": "vinayoddhūtasaddharmanavāṅgaravasarvagam |",
  "SA22n1424:755": "mārutoddhūtaviśvāgrapatākāghaṇṭānāditam ||337 ||",
  "SA22n1424:756": "jñāneṣvādarśabodhyaṅgaiḥ sarvadikṣu prabhāsvaraiḥ |",
  "SA22n1424:757": "hārārddhahāracandrārkādarśastrakcāmarojjvalam ||338 ||",
  "SA22n1424:758": "cakraratnādisatstambhairvimokṣāṣṭakaśodhitaiḥ |",
  "SA22n1424:759": "tasyābhyantarataścakramaṣṭamaṇḍalakopamam |339 ||",
  "SA22n1424:760": "sarvadiktryadhvasambhūta vajrayānapravartanāt |",
  "SA22n1424:761": "vajrasūtraparikṣiptaṃ samantātparimaṇḍalam ||340 ||",
  "SA22n1424:762": "raṅgāṇi pañcasaṃbuddhāstu jñānaiḥ sattvarañjanāt |",
  "SA22n1424:763": "indriyārthādisaṃśuddhyā savalakṣaṇavivekataḥ ||341 ||",
  "SA22n1424:764": "prajñājñānāmṛtaṃ pītaṃ vajriṇāṃ kalaśaṃ tu tat |",
  "SA22n1424:765": "sambhārapūriniṣyandaḥ pūrṇakumbhaḥ kṛpārdrataḥ ||342 ||",
  "SA22n1424:766": "puṣpadhūpamahādīpagandhākhyaṃ yacca maṇḍale |",
  "SA22n1424:767": "bodhyaṅgasumanohlādidharmolkāyaśasāṃ cayaḥ ||343 ||",
  "SA22n1424:768": "dharmāhārastu naivedyaṃ hrīrapatrāpyamanbaram |",
  "SA22n1424:769": "sugītanṛtyavāditraṃ mahāsukhavivarddhanam ||344 ||",
  "SA22n1424:770": "puraṃ mokṣapuratvācca maṇḍalaṃ sārasaṃgrahāt |",
  "SA22n1424:771": "cakratattvaṃ samādarśya devatātattvamādiśet ||345 ||",
  "SA22n1424:772": "śraddhāvīryasmṛtidhyānaśuddhyā saddvārirūpakam |",
  "SA22n1424:773": "kāyādau yogadṛ(dhṝ)",
  "SA22n1424:774": "kcittaṃ prajñāśuddhyā sunirmalam ||346 ||",
  "SA22n1424:775": "dānādiṣaṭbahiḥśuddhyā rūpavajrādibhāvadhṛk |",
  "SA22n1424:776": "bhūpāyādyanimittatvāllocanādisvabhāvakam ||347 ||",
  "SA22n1424:777": "arthasattvātmasaṃkalpapravṛttijñānaśuddhitaḥ |",
  "SA22n1424:778": "ādarśādiakaṃ ca jñānaṃ sarvabuddhasvarūpakam ||348 ||",
  "SA22n1424:779": "jñānānutpādayogena cakreśākārabhāsvaram |",
  "SA22n1424:780": "rūpādibhramasaṃśuddhyā skandhāyatanadhātukam ||349 ||",
  "SA22n1424:781": "mātsaryādiparāvṛttaiḥ paramābhūsu susthiram |",
  "SA22n1424:782": "svavipakṣa parāvṛttyā balādyavikalāmalam ||350 ||",
  "SA22n1424:783": "avikalpāttu gāmbhīryamaudāryaṃ svaparodayāt |",
  "SA22n1424:784": "gāmbhīryaudāryataścetaḥ prajñopāyātmakaṃ matam ||351 ||",
  "SA22n1424:785": "pratyātmavedyadharmatvād bhedābhedādyasaṃsthitam |",
  "SA22n1424:786": "evaṃ prapañcite bhānti phalāḥ pāramitādayaḥ ||352 ||",
  "SA22n1424:787": "samayāgryā tato yogaṃ rūpābdaguṇayuktayā |",
  "SA22n1424:788": "kṛtvācāryo'tra saṃviśya jñānāveśaṃ prakalpayet ||353 ||",
  "SA22n1424:789": "vajreṇa padmamāsphoṭya buddhān svāntarniveśya ca |",
  "SA22n1424:790": "sthirīkṛtya ca padmasthān prāpyānujñāṃ kulādhipāt ||354 ||",
  "SA22n1424:791": "svanāmoccārya vajrātmā sphārayeccakrayogataḥ |",
  "SA22n1424:792": "vajrābjadhvanibhirbuddhānānīya cakrapārśvataḥ ||355 ||",
  "SA22n1424:793": "vighnānutsārya saṃrakṣya dattvārghaṃ pratipūjya ca |",
  "SA22n1424:794": "saṃstutya dvāribhirdvārakarma kṛtvātra sādhayet ||356 ||",
  "SA22n1424:795": "cakṣuḥkāyādyadhiṣṭhānasekapūjādikalpite |",
  "SA22n1424:796": "vijñapayetsarvasattvārthaṃ kurudhvaṃ sarvasiddhaye ||357 ||",
  "SA22n1424:797": "cakraṃ saṃlikhya samyak prākpratiṣṭhāyāstvayaṃ vidhiḥ |",
  "SA22n1424:798": "pratimāpustakādīnāṃ pauruṣāntastu sekataḥ ||358 ||",
  "SA22n1424:799": "kalaśārghavitānādi rakṣāhomādi yatsmṛtam |",
  "SA22n1424:800": "tripañcākṣara sanmantrairmantrairvā prāksamuddhṛtaiḥ ||359 ||",
  "SA22n1424:801": "kārayitvā bahiḥsnānaṃ cakravartīva tatsvayam |",
  "SA22n1424:802": "uttamaṃ tattvametaddhi prajñopāyātmakaṃ tu yat ||360 ||",
  "SA22n1424:803": "jalamaulī tu niṣyandaḥ pāko vajrādhipāhvakāḥ(kaḥ) |",
  "SA22n1424:804": "sambuddhaiḥ pauruṣaḥ seko vaimalyo guhyayogataḥ ||361 ||",
  "SA22n1424:805": "tato rūpādisampannāṃ svabhyastacakrayoginīm |",
  "SA22n1424:806": "samayasaṃvarasthāṃ tāṃ cakre madrāmadhiṣṭhya ca ||362 ||",
  "SA22n1424:807": "munīndravṛndaṃ vajrāntaḥ samāveśya ca satsukham |",
  "SA22n1424:808": "prapīḍyānāmajeṣṭhābhyāṃ śiṣyavaktre prapātayet ||363 ||",
  "SA22n1424:809": "śiṣyo dṛḍhamatiḥ sarvaṃ pibedvairocanātmanā |",
  "SA22n1424:810": "sa bhavedviśvavad viśvo'trā(tya)",
  "SA22n1424:811": "ho sukheti vāgbruvan ||364 ||",
  "SA22n1424:812": "prajñāsamparkataḥ śrīmān tattvaṃ samupalakṣayet |",
  "SA22n1424:813": "iyaṃ te dhāraṇī ramyā sevyā buddhaiḥ prakalpitā ||365 ||",
  "SA22n1424:814": "cakrakramaprayogeṇa samāsvādaya satsukham |",
  "SA22n1424:815": "vajraparyaṅkataścittaṃ maṇyantargatamīkṣayan ||366 ||",
  "SA22n1424:816": "maṇḍalaṃ devatātattvamācāryaparikarma ca |",
  "SA22n1424:817": "saṃkathya guhyaprajñābhyāṃ siktvā tattvaṃ samuddiśet ||367 ||",
  "SA22n1424:818": "yadāha-",
  "SA22n1424:819": "na tathā bodhicaryādyairanyai rvāpi nayaiḥ śubhaiḥ |",
  "SA22n1424:820": "prāpyante sarvabuddhādyā yathābhiṣekādito nayāt ||368 ||",
  "SA22n1424:821": "samayaṃ rakṣayedbhartuḥ saṃvaraṃ pālayetsadā |",
  "SA22n1424:822": "pañcamāṃsāmṛtāṃ(taṃ)",
  "SA22n1424:823": "bhakṣyaṃ rakṣo(kṣyo)",
  "SA22n1424:824": "'nyaḥ samayo'pyataḥ ||369 ||",
  "SA22n1424:825": "ratnaghnaghātasarvastrīparasvādanaṃ vāṅmṛṣā |",
  "SA22n1424:826": "etaddhi vidhivadrakṣyaṃ yogatantre ca yatsmṛtam ||370 ||",
  "SA22n1424:827": "tatastathāgato bhūtvā vyākuryādudga(gī)tayānayā |",
  "SA22n1424:828": "hṛnmuṣṭicīvarā vāmā dakṣiṇā tu varapradā ||371 ||",
  "SA22n1424:829": "om eṣo'haṃ vyākaromi tvāṃ vajrasattvastathāgataḥ |",
  "SA22n1424:830": "bhavadurgatitoddhṛtyātyantabhavasiddhaye ||372 ||",
  "SA22n1424:831": "he vajra nāma tathāgata siddhaye bhūrbhuvaḥ svaḥ |",
  "SA22n1424:832": "vyākriyate'nayā yastu mantrī sarvajagatpatiḥ |",
  "SA22n1424:833": "bodhāvanuttarāyāṃ hi vyākuryātsugatairapi ||373 ||",
  "SA22n1424:834": "yathā yathā hi vinayaṃ sattvā yānti svabhāvataḥ |",
  "SA22n1424:835": "tathā tathā hi sattvārthaṃ kuryādrāgādibhiḥ śuciḥ ||374 ||",
  "SA22n1424:836": "pratidinaṃ catuḥsandhyaṃ samādhitrayayogavān |",
  "SA22n1424:837": "bhūtvā sādhaya saṃsiddhiṃ sāmānyetarabhāvanīm ||375 ||",
  "SA22n1424:838": "antarddhirdhātusāhastre dvisāhastreṣvabhijñakaḥ |",
  "SA22n1424:839": "vidyādharastrisāhastre vajrī sarvajagatpatiḥ ||376 ||",
  "SA22n1424:840": "śāntipuṣṭyādi yatkarma tadanyadvā yadīpsitam",
  "SA22n1424:841": "cakrānurāgayogena sādhayan sidhyate laghu ||377 ||",
  "SA22n1424:842": "taduktam- vajrādhipatayaḥ sarve rāgatattvārthacintakāḥ |",
  "SA22n1424:843": "kurvanti rāgajāṃ bodhiṃ sarvasattvahitaiṣiṇīm ||378 ||",
  "SA22n1424:844": "ato bodhyarthiko mantrī kāyavākcittaceṣṭitam |",
  "SA22n1424:845": "karma kuryādvidhānena sarvaṃ tadbodhaye matam ||379 ||",
  "SA22n1424:846": "yathā praviṣṭaśiṣyebhyo'nuśaṃsārthibhya ityapi |",
  "SA22n1424:847": "samāśvāsaṃ trisamayamato dadyādvidhānataḥ ||380 ||",
  "SA22n1424:848": "dṛṣṭvā praviṣṭvā paramaṃ rahasyottamamaṇḍalam |",
  "SA22n1424:849": "sarvapāpairvirnimuktā bhavanto'dyaiva susthitāḥ ||381 ||",
  "SA22n1424:850": "na bhūyo maraṇaṃ vo'sti yānādasmānmahāsukhāt |",
  "SA22n1424:851": "adhṛṣyāścāpyabaddhā(dhyā)",
  "SA22n1424:852": "śca ramadhvamakutobhayāḥ ||382 ||",
  "SA22n1424:853": "nivṛtaṃ bhavaduḥkhaṃ vo'tyantabhavaśuddhaye |",
  "SA22n1424:854": "saṃbhūtāḥ śāsināmagrā atyantabhavasiddhaye ||383 ||",
  "SA22n1424:855": "ayaṃ vaḥ satataṃ rakṣaḥ(kṣyaḥ)",
  "SA22n1424:856": "siddhaḥ samayasaṃvaraḥ |",
  "SA22n1424:857": "sarvabuddhaiḥ samaṃ proktājñā paramaśāśvatī ||384 ||",
  "SA22n1424:858": "bodhicittaṃ na vai tyājyaṃ yadvajramiti mudrayā |",
  "SA22n1424:859": "yasyotpādanamātreṇa buddha eva na saṃśayaḥ ||385 ||",
  "SA22n1424:860": "saddharmo na pratikṣepyo na ca tyājyaḥ kadācana |",
  "SA22n1424:861": "ajñānādvātha mohādvā na vai vivṛṇuyāt sa tu ||386 ||",
  "SA22n1424:862": "svamātmānaṃ parityājya tapobhirna ca pīḍayet |",
  "SA22n1424:863": "yathāsukhaṃ sukhaṃ dhāryaḥ saṃbuddho'yamanāgataḥ ||387 ||",
  "SA22n1424:864": "vajraṃ ghaṇṭā ca mudrā ca na vai tyājyā kadācana |",
  "SA22n1424:865": "ācāryo nāvamantavyaḥ sarvabuddhasamo hyasau ||388 ||",
  "SA22n1424:866": "jvarairgarairviṣai rogairḍākinyupadravairgrahaiḥ |",
  "SA22n1424:867": "vighnairvināyakairghorairmārito narakaṃ vrajet ||390 ||",
  "SA22n1424:868": "tasmāt sarvaprayatnena vajrācāryaṃ mahāgurum |",
  "SA22n1424:869": "pracchannavarakalyāṇaṃ nāvamanyet kadācana ||391 ||",
  "SA22n1424:870": "anurūpaṃ ca te deyaṃ gurubhaktaṃ sadakṣiṇam |",
  "SA22n1424:871": "tato jvarādayastāpā na bhūyaḥ prabhavanti hi ||392 ||",
  "SA22n1424:872": "nityaṃ svasamayaḥ sādhyo nityaṃ pūjyāstathāgatāḥ |",
  "SA22n1424:873": "nityaṃ ca gurave deyaṃ sarvabuddhasamo hyasau ||393 ||",
  "SA22n1424:874": "tad dānāt puṇyasaṃbhāraḥ sambhārādbodhiruttamā |",
  "SA22n1424:875": "datte'smai sarvabuddhebhyo dattaṃ bhavati śāśvatam ||394 ||",
  "SA22n1424:876": "adya vaḥ saphalaṃ janma yadasmin supratiṣṭhitāḥ |",
  "SA22n1424:877": "samāḥ samayadevānāṃ bhavitāstha na saṃśayaḥ ||395 ||",
  "SA22n1424:878": "adyābhiṣiktā āyuṣmantaḥ sarvabuddhaiḥ savajribhiḥ |",
  "SA22n1424:879": "traidhātukamahārājyaṃ(jāḥ)",
  "SA22n1424:880": "rājādhipatayaḥ sthirāḥ ||396 ||",
  "SA22n1424:881": "adya mārān vinirjitya praviṣṭāḥ paramaṃ puram |",
  "SA22n1424:882": "prāptamadyaiva buddhatvaṃ bhavadbhirnātra saṃśayaḥ ||397 ||",
  "SA22n1424:883": "iti kuruta manaḥ prasādavajraṃ",
  "SA22n1424:884": "svasamayamakṣayasaukhyadaṃ bhajadhvam |",
  "SA22n1424:885": "jagati laghusukhe'dya vajrasattva-",
  "SA22n1424:886": "pratisamaśāśvatatāṃ gatā bhavantaḥ ||398 ||",
  "SA22n1424:887": "praṇipatya guroḥ pādau śiṣyāḥ sadbhaktivatsalāḥ |",
  "SA22n1424:888": "brūyureva kariṣyāmo yathājñāpayase vibho ||399 ||",
  "SA22n1424:889": "satyeva saṃbhave teṣāṃ pratyekaṃ vāmapāṇinā |",
  "SA22n1424:890": "savyāṅguṣṭhakamāgṛhya śāntiṃ kuryād vidhānataḥ ||400 ||",
  "SA22n1424:891": "trisaptāhutimekāṃ vā rājño vā bhūpateratha |",
  "SA22n1424:892": "dikpālasvātmaśāntau ca hutvā yācet(ta) dakṣiṇām ||401 ||",
  "SA22n1424:893": "sarvasattvārthakartavye śrutādau vā prati prati |",
  "SA22n1424:894": "bhūgajādi suvarṇādau svasiddhau vā sahāyatām ||402 ||",
  "SA22n1424:895": "saṃgṛhya yattadutsṛṣṭaṃ saṃtoṣya dattadakṣiṇān |",
  "SA22n1424:896": "sarvāhāravihāraistaiḥ svaparaiścakramarcayet ||403 ||",
  "SA22n1424:897": "saṃgṛhya yogyasacchiṣyān vicitraparamāyubhiḥ |",
  "SA22n1424:898": "santarpya copasaṃhṛtya muḥkārāntaiśca tryakṣaraiḥ ||404 ||",
  "SA22n1424:899": "akāretyādi mantreṇa śūnyavaccakramukttamam |",
  "SA22n1424:900": "dattvārthine rajaḥ stokaṃ mahattoye rajaḥ sṛjet ||405 ||",
  "SA22n1424:901": "garttāpūre pratiṣṭhāyāṃ home cakre ca yaddhanam |",
  "SA22n1424:902": "ācāryasyaiva tatsarvamityāha varavajradhṛk ||406 ||",
  "SA22n1424:903": "ityādikarmikasyāyamuktaścakravidhiḥ sphuṭaḥ |",
  "SA22n1424:904": "jñānāveśasulabdhaḥ sattvāveśenaiva kathyate ||407 ||",
  "SA22n1424:905": "dvādaśābde samāveśya saṃpūjya bālabālike |",
  "SA22n1424:906": "tābhyāṃ yadracayeccakraṃ cittavākkāyikaṃ matam ||408 ||",
  "SA22n1424:907": "citte tvakṣobhyamāmakyorāde(ve)",
  "SA22n1424:908": "śaḥ samudāhṛtaḥ |",
  "SA22n1424:909": "pāṇḍarāmitayorvāci kāye śāśvatalocane ||409 ||",
  "SA22n1424:910": "cittavākkāyasaṃstobhādracanā tviyamadbhutā |",
  "SA22n1424:911": "cittastobhāt parijñānaṃ vākstobhānmantrabhāṣaṇam ||410 ||",
  "SA22n1424:912": "kāyastobhācca khe sthānaṃ stobhāveśe vidhistvayam |",
  "SA22n1424:913": "ācāryaśiṣyaseko'tra prāṅnyāyenaiva saṃsthitaḥ ||411 ||",
  "SA22n1424:914": "prāptajñānavaśī kuryāccetasaiva tricakrakam |",
  "SA22n1424:915": "tadadhiṣṭhānataścakraṃ dṛśyate svaparairyataḥ ||412 ||",
  "SA22n1424:916": "praveśo'trābhyanujñātaḥ spaṣṭasvapnavadiṣyate |",
  "SA22n1424:917": "yatastenottamo jñeyaścittama(vṛ)",
  "SA22n1424:918": "ttidṛḍhatvataḥ ||413 ||",
  "SA22n1424:919": "triyogināmapi prāgvad vidhirvākkāyacakrayoḥ |",
  "SA22n1424:920": "tatsthāne'kṣobhyacihnaṃ syādvākkāyaguhyaśuddhaye ||414 ||",
  "SA22n1424:921": "jñānādikarmisaṃleśisaṃprāptavaśināmapi |",
  "SA22n1424:922": "cetasaiva vidhiḥ sarvastaddhīno naiva sidhyati ||415 ||",
  "SA22n1424:923": "vajrācāryāgraśiṣyāṇāṃ niṣyandādiratātmanām |",
  "SA22n1424:924": "manasokto vidhiḥ śreṣṭho vāṅmātreṇātra kiṃ bhavet ||416 ||",
  "SA22n1424:925": "vṛttamātrānna buddhatvaṃ śrutamātrācca no bhavet |",
  "SA22n1424:926": "cintayāpi na yāvacca bhāvanāto nirudhyate ||417 ||",
  "SA22n1424:927": "yadāha-",
  "SA22n1424:928": "alaṃ bahuvisarpiṇyā kathayā mantravādiṃnām |",
  "SA22n1424:929": "cetaḥ sādhyaṃ viśeṣeṇa cittāt saṃbodhisambhavaḥ ||418 ||",
  "SA22n1424:930": "yaduktam-",
  "SA22n1424:931": "yatphalaṃ bodhicittaṃ tadbuddhajñānamanuttaram |",
  "SA22n1424:932": "vajrasattvamayaḥ tasya dharmasaṃbhoganirmitam ||419 ||iti",
  "SA22n1424:933": "prākṛtakalpanā'vṛtternānyad duḥkhaṃ bhavātmakam |",
  "SA22n1424:934": "sākṣādasya virodhyevaṃ prajñopāyātma [kaṃ manaḥ] ||420 ||",
  "SA22n1424:935": "[ācāryadīpaṅkarabhadraracito guhyasamājamaṇḍalavidhiḥ samāptaḥ]"
}